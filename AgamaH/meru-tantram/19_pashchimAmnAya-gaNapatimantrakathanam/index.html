<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १९ पश्चिमाम्नाय-गणपतिमन्त्रकथनम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१९ पश्चिमाम्नाय-गणपतिमन्त्रकथनम्">
  <meta property="og:description" content="श्रीशिव उवाच ॥
अथातः सम्प्रवक्ष्यामि पश्चिमाम्नायसिद्धिदान् ॥
नानाश्चर्यकरान्काशीसंस्थितान्गणनायकान् ॥ १ ॥
महागणपतेरंशाश्चतुःषष्टिविनायकाः ॥
एकैकान्ते गृहीत्वा तु योगिनीं चेटिकामपि ॥ २ ॥
स्वर्गभूमिं समासाद्य यावदन्तं गृहं मम ॥
अष्टावरणकैरष्टौ संस्थिताः सिद्धिदायकाः ॥ ३ ॥
तत्राष्टौ काशिकाबाह्ये स्वर्गभूमौ समास्थिताः ॥
योजनैकं बहिष्काश्याकीर्तितः परिधिस्तु सः ॥ ४ ॥
गं विघ्नाय नमः प्रोक्तो मन्त्र एव षडक्षरः ॥
क्षिप्रप्रसादनसममष्टानां साधनं स्मृतम् ॥ ५ ॥
वेदायुतं जपेन्मन्त्रं होमश्च घृतपायसैः ॥
प्रयोगाः पूर्ववच्चात्र क्षिप्रमेव च सिद्धयः ॥ ६ ॥
गजानना योगिनी तु योगिनीरूपधारिणी ॥
नान्द्यर्णस्सबिन्दुस्तन्नाममन्त्र इतीरितः ॥ ७ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="agamah">

  <meta itemprop="name" content="१९ पश्चिमाम्नाय-गणपतिमन्त्रकथनम्">
  <meta itemprop="description" content="श्रीशिव उवाच ॥
अथातः सम्प्रवक्ष्यामि पश्चिमाम्नायसिद्धिदान् ॥
नानाश्चर्यकरान्काशीसंस्थितान्गणनायकान् ॥ १ ॥
महागणपतेरंशाश्चतुःषष्टिविनायकाः ॥
एकैकान्ते गृहीत्वा तु योगिनीं चेटिकामपि ॥ २ ॥
स्वर्गभूमिं समासाद्य यावदन्तं गृहं मम ॥
अष्टावरणकैरष्टौ संस्थिताः सिद्धिदायकाः ॥ ३ ॥
तत्राष्टौ काशिकाबाह्ये स्वर्गभूमौ समास्थिताः ॥
योजनैकं बहिष्काश्याकीर्तितः परिधिस्तु सः ॥ ४ ॥
गं विघ्नाय नमः प्रोक्तो मन्त्र एव षडक्षरः ॥
क्षिप्रप्रसादनसममष्टानां साधनं स्मृतम् ॥ ५ ॥
वेदायुतं जपेन्मन्त्रं होमश्च घृतपायसैः ॥
प्रयोगाः पूर्ववच्चात्र क्षिप्रमेव च सिद्धयः ॥ ६ ॥
गजानना योगिनी तु योगिनीरूपधारिणी ॥
नान्द्यर्णस्सबिन्दुस्तन्नाममन्त्र इतीरितः ॥ ७ ॥">
  <meta itemprop="wordCount" content="10398">
  <meta name="twitter:card" content="summary">
  <meta name="twitter:title" content="१९ पश्चिमाम्नाय-गणपतिमन्त्रकथनम्">
  <meta name="twitter:description" content="श्रीशिव उवाच ॥
अथातः सम्प्रवक्ष्यामि पश्चिमाम्नायसिद्धिदान् ॥
नानाश्चर्यकरान्काशीसंस्थितान्गणनायकान् ॥ १ ॥
महागणपतेरंशाश्चतुःषष्टिविनायकाः ॥
एकैकान्ते गृहीत्वा तु योगिनीं चेटिकामपि ॥ २ ॥
स्वर्गभूमिं समासाद्य यावदन्तं गृहं मम ॥
अष्टावरणकैरष्टौ संस्थिताः सिद्धिदायकाः ॥ ३ ॥
तत्राष्टौ काशिकाबाह्ये स्वर्गभूमौ समास्थिताः ॥
योजनैकं बहिष्काश्याकीर्तितः परिधिस्तु सः ॥ ४ ॥
गं विघ्नाय नमः प्रोक्तो मन्त्र एव षडक्षरः ॥
क्षिप्रप्रसादनसममष्टानां साधनं स्मृतम् ॥ ५ ॥
वेदायुतं जपेन्मन्त्रं होमश्च घृतपायसैः ॥
प्रयोगाः पूर्ववच्चात्र क्षिप्रमेव च सिद्धयः ॥ ६ ॥
गजानना योगिनी तु योगिनीरूपधारिणी ॥
नान्द्यर्णस्सबिन्दुस्तन्नाममन्त्र इतीरितः ॥ ७ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/AgamaH\/meru-tantram\/19_pashchimAmnAya-gaNapatimantrakathanam\/".replace(basePath, "/");
  pageVars.pageParams = {};
  pageVars.pageSource = "AgamaH\/meru-tantram\/19_pashchimAmnAya-gaNapatimantrakathanam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १९ पश्चिमाम्नाय-गणपतिमन्त्रकथनम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१९ पश्चिमाम्नाय-गणपतिमन्त्रकथनम्">१९ पश्चिमाम्नाय-गणपतिमन्त्रकथनम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/AgamaH/meru-tantram/19_pashchimAmnAya-gaNapatimantrakathanam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीशिव उवाच ॥</p>
<p>अथातः सम्प्रवक्ष्यामि पश्चिमाम्नायसिद्धिदान् ॥<br>
नानाश्चर्यकरान्काशीसंस्थितान्गणनायकान् ॥ १ ॥</p>
<p>महागणपतेरंशाश्चतुःषष्टिविनायकाः ॥<br>
एकैकान्ते गृहीत्वा तु योगिनीं चेटिकामपि ॥ २ ॥</p>
<p>स्वर्गभूमिं समासाद्य यावदन्तं गृहं मम ॥<br>
अष्टावरणकैरष्टौ संस्थिताः सिद्धिदायकाः ॥ ३ ॥</p>
<p>तत्राष्टौ काशिकाबाह्ये स्वर्गभूमौ समास्थिताः ॥<br>
योजनैकं बहिष्काश्याकीर्तितः परिधिस्तु सः ॥ ४ ॥</p>
<p>गं विघ्नाय नमः प्रोक्तो मन्त्र एव षडक्षरः ॥<br>
क्षिप्रप्रसादनसममष्टानां साधनं स्मृतम् ॥ ५ ॥</p>
<p>वेदायुतं जपेन्मन्त्रं होमश्च घृतपायसैः ॥<br>
प्रयोगाः पूर्ववच्चात्र क्षिप्रमेव च सिद्धयः ॥ ६ ॥</p>
<p>गजानना योगिनी तु योगिनीरूपधारिणी ॥<br>
नान्द्यर्णस्सबिन्दुस्तन्नाममन्त्र इतीरितः ॥ ७ ॥</p>
<p>प्रिया चैतस्य गदिता तत्सिद्धिं कथयाम्यथ ॥<br>
ॐ शिवे शिवपत्नीति शं शिवे स्वकरेति च ॥ ८ ॥</p>
<p>पङ्कजं फलं देहीति मनोजवमिदं वदेत् ॥<br>
चरणयोर्देहिदेहि तुभ्यं नम् इतीरितः ॥<br>
षट्त्रिंशदक्षरो मन्त्रो ध्यानमस्या निरूप्यते ॥ ९ ॥</p>
<p>उद्यद्भानुसहस्राभां कमलासनपूजिताम् ॥<br>
हस्ते मोहमयं पाशं दधानां प्रभजे शिवाम् ॥ १० ॥</p>
<p>जपेत्त्रिंशत्सहस्राणि शतपत्रीवनान्तरे ॥<br>
कौसुम्भकुसुमैर्होमं तर्पणादि ततश्चरेत् ॥<br>
एवं सिद्धमनुर्मन्त्री चेटिकां च प्रसाधयेत् ॥ ११ ॥</p>
<p>श्रावणे मासि चाष्टम्यां कृष्णपक्षे निशान्तरे ॥<br>
पूजयित्वा जपेन्मन्त्रन्तदा नादाञ्छृणोति च ॥ १२ ॥</p>
<p>भीषयन्ति च भूतानि तदा चेद्दृढमानसः ॥<br>
तदानेकसुरैर्युक्ता प्रत्यक्षाख्य शिवा भवेत् ॥ १३ ॥</p>
<p>तुष्टा फलन्ददात्येकन्तेनासौ साधकोत्तमः ॥<br>
दूरं याति क्षणेनैव मनसोप्यतिवेगवान् ॥ १४ ॥</p>
<p>अदृश्यः सर्वलोकानामपि राजगृहान्तरे ॥<br>
एवं विप्रगणेशेन मोहिता बहवो जनाः ॥ १५ ॥</p>
<p>विनायकाय हृदयं गं बीजाद्योष्टवर्णकः ॥<br>
वर्णलक्षम्पुरश्चर्या गणेशानां प्रकीर्तिता ॥ १६ ॥</p>
<p>सर्वासां योगिनीनान्तु स्वबीजाद्या हृदन्तकाः ॥<br>
नाममन्त्रास्स्मृता मन्त्रवर्णलक्षम्पुरस्क्रिया ॥ १७ ॥</p>
<p>गणेशस्य प्रभावेन सिद्धिः स्यात्पारलौकिकी ॥<br>
योगिनीसेवनादत्र न विघ्नैः परिभूयते ॥ १८ ॥</p>
<p>चेटिका प्रोक्तफलदा सर्वत्रैव विनिश्चयः ॥<br>
सिंहास्या योगिनी चात्र जटिला विषधारिणी ॥ १९ ॥</p>
<p>अथ काम्या चेटिकाया मनुं विंशतिवर्णकम् ॥<br>
ब्रवीमि वर्णद्वितयात्पातालतलवासिनीम् ॥ २० ॥</p>
<p>श्यामले श्रीसिद्धिमिति देहि स्वाहेति चिन्तयेत् ॥<br>
तालारण्यान्तरे स्वस्थां करतालीमनोरमाम् ॥ २१ ॥</p>
<p>आलिभिः सहितां गीतकारिणीं श्यामलाम्भजे ॥<br>
जपेदयुतसङ्ख्याकं शान्तात्मा तालकानने ॥ २२ ॥</p>
<p>तद्दशांशेन जुहुयात्स तालीफलखण्डकैः ॥<br>
कर्पूरागुरुयुक्तैश्च पूर्णं तत्त्रिः प्रदक्षिणम् ॥ २३ ॥</p>
<p>कुर्यात्तालीवने तच्चाथैतन्मध्ये वनान्तरे ॥<br>
ज्येष्ठामायां जपेद्रात्रौ सहस्रद्वितयं मनुम् ॥ २४ ॥</p>
<p>अर्धरात्रे चरेद्धोमम्पूर्णं तालफलेन च ॥<br>
झञ्झामारुत आयाति प्रकाशोतीव जायते ॥ २५ ॥</p>
<p>तन्मध्ये तु महादेवी श्यामा षोडशवार्षिकी ॥<br>
नीलांशुकपरीधाना कस्तूरीचन्दनप्रिया ॥ २६ ॥</p>
<p>तान्नमस्कृत्य विश्वेशीं तुष्टा भव वरानने ॥<br>
इत्युक्त्वा मन्त्रिणे तुष्टा सा ददाति फलत्रयम् ॥ २७ ॥</p>
<p>परमानसविज्ञानविद्यां जातिमगोरमाम् ॥<br>
कन्दर्पवत्स्वरूपं च जगतीमोहनक्षमम् ॥ २८ ॥</p>
<p>गं वीराय नमश्चेति प्रोक्तो मन्त्रः षडक्षरः ॥<br>
योगिनी चास्य गृद्धा स्याद्वेषतः सा तपस्विनी ॥ २९ ॥</p>
<p>तस्याश्चेटी तु बालोक्ता ह्येकोनत्रिंशदक्षरा ॥<br>
ॐ पञ्चवार्षिकीत्युक्त्वा बाले वचनमाधुरीम् ॥ ३० ॥</p>
<p>मम देहि द्वयान्ते तु हुरूणां हुरुयुग्मकम् ॥<br>
भुवनेशीद्वयं चेति ध्यानमस्या निरूप्यते ॥ ३१ ॥</p>
<p>गोरोचनाचर्चिताङ्गीं हेमगौरीं सुरार्चिताम् ॥<br>
चन्द्रावतंसां ललितवचनां नेत्रसुन्दरीम् ॥ ३२ ॥</p>
<p>गोमयेन समालिप्य शून्यगेहस्य भूमिकाम् ॥<br>
चन्दनेन समालिख्य तत्पश्चात्कुङ्कुमेन च ॥ ३३ ॥</p>
<p>तत्र दूर्वादलैः पूज्या बाला लक्षं जपेत्ततः ॥<br>
धत्तूरकुसुमैर्होमं सहस्रैकं समाचरेत् ॥ ३४ ॥</p>
<p>तद्बीजैः पूजनं कार्यं कौशेयवसनो यजेत् ॥<br>
काषायवस्त्रो नग्नो वा सिद्धमन्त्रः समाचरेत् ॥ ३५ ॥</p>
<p>धत्तूरतैलेनाभ्यङ्गं पौर्णमास्यां विधूदये ॥<br>
पुष्पस्य तद्गृहे गत्वा नग्नो बालामनुं जपेत् ॥ ३६ ॥</p>
<p>ततो रात्रिप्रान्तभागे दूरतः पञ्चवार्षिकी ॥<br>
दृश्यते सा द्रुमारूढा धावंस्तत्सन्निधौ व्रजेत् ॥ ३७ ॥</p>
<p>सापि मोदप्रहृष्टा हि चुम्बत्याशु तदाननम् ॥<br>
चच्चुम्बनात्तस्य जिह्वा रससन्दोहिनी भवेत् ॥ ३८ ॥</p>
<p>तद्वार्तया याति मोहं राजा राज्येखिलो जनः ॥<br>
व्याघ्रादिपशुजातीनां मोहनं तद्वचो भवेत् ॥ ३९ ॥</p>
<p>मुखं तस्य समालोक्य सर्वे मुह्यन्ति जन्तवः ॥<br>
गं सुराय नमश्चेति प्रोक्तो मन्त्रः षडक्षरः ॥ ४० ॥</p>
<p>योगिनी काकतुण्डा स्यास्फुटाक्षी चेटिकेरिता ॥<br>
विशालाक्षि गजान्तेति तिले देहियुगं वदेत् ॥ ४१ ॥</p>
<p>दारिद्र्यं दाहयेत्युक्त्वा ह्रीं स्फुटं हुं कलत्रकम् ॥<br>
वह्नेर्मन्त्रः समाख्यातो नागनेत्रमिताक्षरः ॥ ४२ ॥</p>
<p>जम्बीरनारिकेलानां वने वाथ नदीतटे ॥<br>
अथ वा विजने रम्ये तादृग्वनविभूषिते ॥ ४३ ॥</p>
<p>अथवा कमलामोदभूषिते सुसरित्तटे ॥<br>
लक्षमेकं जपित्वा तु होमं कुर्याद्दशांशतः ॥ ४४ ॥</p>
<p>नारिकेलैस्ततः सिद्धमन्त्रो मन्त्री समाचरेत् ॥<br>
माघे मासि तथाष्टम्यां कृष्णपक्षे विधौ निशि ॥ ४५ ॥</p>
<p>सहस्रं प्रजपेन्मन्त्रं वेतालाः खड्गपाणयः ॥<br>
साधकं ते भीषयन्ति न भेतव्यं तदा क्वचित् ॥ ४६ ॥</p>
<p>वामहस्तासृजा तांश्च सिञ्चेत्ते यान्ति दूरतः ॥<br>
पुनर्जपे समारब्धे तदा कात्यायनी स्वयम् ॥ ४७ ॥</p>
<p>आयाति शवमुण्डानि चर्वयन्त्यतिभीषणा ॥<br>
वामजङ्घासृजा सिञ्चेत्ततः सापि प्रयाति च ॥ ४८ ॥</p>
<p>पुनर्जपे समारब्धे भैरवी याति भीषणा ॥<br>
गजमुण्डञ्चर्वयन्ती वमन्ती शोणितम्भुवि ॥ ४९ ॥</p>
<p>तया सह समायान्ति भीषणा भैरवास्तदा ॥<br>
सिञ्चेद्वै भैरवांस्तांश्च ततो भालोद्भवासृजा ॥ ५० ॥</p>
<p>पुनः सहस्रजापान्ते नारिकेलत्रयं हुनेत् ॥<br>
तदा देवी समागत्य नारिकेलं प्रयच्छति ॥<br>
तस्मिन्स्थिते जगद्वश्यं जायते नगरेन्दिरा ॥ ५१ ॥</p>
<p>गमुक्त्वा प्रवदेन्ङेन्तं वरदाक्षविनायकम् ॥<br>
हृदन्तो रुद्रवर्णोयं मन्त्रः प्रोक्तोस्य योगिनी ॥ ५२ ॥</p>
<p>उष्ट्रग्रीवाभिधा प्रोक्ता सैरन्ध्रीरूपधारिणी ॥<br>
वेदास्या हरितालाक्षी मन्त्रः सप्तदशाक्षरः ॥ ५३ ॥</p>
<p>तारं ह्रीं हरितालाक्षि वदेद्रतिकलां ततः ॥<br>
दहयुग्मं वह्निजायां ध्यानमस्या निरूप्यते ॥ ५४ ॥</p>
<p>जपापुष्पसहस्रौघद्योतमानां महेश्वरीम् ॥<br>
ध्यायेत्तां हरितालाक्षीं सिद्धिदां शं वितन्वतीम् ॥ ५५ ॥</p>
<p>मृगद्वितीयचरणप्रवेशे भवति <sup id="fnref:1"><a href="#fn:1" class="footnote-ref" role="doc-noteref">1</a></sup> ध्रुवम् ॥<br>
आदिमे दिवसे रात्रौ गत्वा वै निर्जने वने ॥ ५६ ॥</p>
<p>दिवसे च समानीय हरितालं मुखे स्वके ॥<br>
लेपयित्व प्रथमतो जपेदयुतसङ्ख्यकम् ॥ ५७ ॥</p>
<p>घृतकर्पूरकाश्मीरैः कौसुम्भैर्होममाचरेत् ॥<br>
पूर्णं कुर्यात्कुलिङ्गेन हरितालरसस्पृशा ॥ ५८ ॥</p>
<p>ततो देवी समायाति ललिता हरितालिका ॥<br>
नानावाक्यैर्योहयन्ती साधकस्तां न विश्वसेत् ॥ ५९ ॥</p>
<p>ततः प्रभातसमये मूलमन्त्रप्रभावतः ॥<br>
भगिनीं स्वां रतिकलां साधकाय प्रयच्छति ॥ ६० ॥</p>
<p>वशीभूता रतिकला गृहीत्वा मन्त्रिणं ध्रुवम् ॥<br>
खेचरं कुर्वती सद्यो नयेद्देशे विचिन्तिते ॥ ६१ ॥</p>
<p>यक्षिणी भूतवेतालभैरवानतिभैरवान् ॥<br>
आनयति क्षणेनैव मन्त्रिणो वशमादरात् ॥ ६२ ॥</p>
<p>देवकिन्नरगन्धर्वविद्याधरपुरे नयेत् ॥<br>
आनयेच्च पुनर्भूमौ नाना वस्तु प्रदर्शयेत् ॥ ६३ ॥</p>
<p>गमुक्त्वा चेभवक्त्राय हृदन्तोयं गजाक्षरः ॥<br>
योगिन्यस्य हयग्रीवा भवेन्मासोपवासिनी ॥ ६४ ॥</p>
<p>अस्यास्तु कुण्डली चेटी मन्त्रो विश्वमिताक्षरः ॥<br>
ॐ कुण्डिनि नागवाहने फुर्फुर्वह्निगेहिनी ॥ ६५ ॥</p>
<p>महानागसमारूढामानिम्नस्फुटलोचनाम् ॥<br>
दीप्यन्तीमन्धकारे च फूत्काराहतभूरुहाम् ॥ ६६ ॥</p>
<p>एकलिङ्गो महादेवो यत्र स्याद्बिल्वकानने ॥<br>
तत्रेमं प्रजपेन्मन्त्रं लक्षहोमं समाचरेत् ॥<br>
बिल्वमूलेन मन्त्रस्य तदा सिद्धिः प्रजायते ॥ ६७ ॥</p>
<p>रात्रौ शिवचतुर्दश्यामेकान्ते शिवमन्दिरे ॥<br>
जपेत्सहस्रत्रितयं हुनेत्तस्य दशांशतः ॥ ६८ ॥</p>
<p>बिल्वमूलेन होमान्ते कुण्डो नाम महाफणी ॥<br>
विस्तीर्णवदनो लम्बो दृश्यते युगविंशकः ॥ ६९ ॥</p>
<p>फणां प्रसार्य नागोसौ पुनस्तिष्ठति मन्त्रिणः ॥<br>
पुरस्तात्तस्य निर्भीत्या स्थातव्यं तेन मन्त्रिणा ॥ ७० ॥</p>
<p>फूत्काराणां सहस्राणि फणाभिः कुरुते ध्रुवम् ॥<br>
तस्य वक्त्राच्छतं ज्वाला निस्सरन्ति पुनः पुनः ॥ ७१ ॥</p>
<p>तथा विषाणि बहुधा नीलपीतच्छवीनि च ॥<br>
पललानि ततो धूमपत्रिणश्चापि शाखिनः ॥ ७२ ॥</p>
<p>एवंविधं महोत्पातं दृष्ट्वा नैव बिभेति चेत् ॥<br>
तदा सा दृश्यते देवी तन्नागफणसंस्थिता ॥ ७३ ॥</p>
<p>तां स्तुयात्स्तुतिभिर्देवीं तोषिता सा ददाति च ॥<br>
अमृतन्तोलकमितन्तेन स्यादजरामरः ॥<br>
निधीन्पश्यति भूमिष्ठान्वाणी सत्या प्रजायते ॥ ७४ ॥</p>
<p>गमेकदन्तं ङेन्तञ्च हृदयान्तो गजाक्षरः ॥<br>
वाराही योगिनी जाता वेषाच्छूकरचारिणी ॥<br>
अस्य देवस्य चेटी तु प्रोक्तात्र मधुवासिनी ॥ ७५ ॥</p>
<p>त्रयोदशाक्षरो मन्त्रः प्रणवो मधुवासिनी ॥<br>
कामदेवीति चोच्चार्य क्लींस्वाहेति मनुः स्मृतः ॥ ७६ ॥</p>
<p>स्तूयमाना च कामेन बिभ्रती स्वर्णपङ्कजम् ॥<br>
ध्यायेन्नवरसां देवीं मृगाक्षीं ब्रह्मसौख्यदाम् ॥ ७७ ॥</p>
<p>मधुवृक्षतले स्थित्वा जपेल्लक्षमितम्मनुम् ॥<br>
वासन्तीकुसुमैर्होमो मधुपुष्पैरथापि वा ॥ ७८ ॥</p>
<p>कर्पूरागुरुसम्मिश्रैः कुर्यादयुतसङ्ख्यया ॥<br>
मधुमासि सिताष्टम्यामेकान्ते निर्जने जपेत् ॥ ७९ ॥</p>
<p>मधुवृक्षतले नीरे गोदावर्या विशेषतः ॥<br>
होमः प्राग्वत्सहस्रं स्याज्जपेन्नवसहस्रकम् ॥ ८० ॥</p>
<p>मधुनेति तदा यक्षो ज्वालामालेतिभीषणाः ॥<br>
माहिषेण विषाणेन दक्षहस्तेन सम्पिबन् ॥ ८१ ॥</p>
<p>रक्तञ्च वामहस्तेन सुरां पिबति भीषणः ॥<br>
जिह्वयैव च यक्षो हि लतावृक्षादि गुल्मकान् ॥ ८२ ॥</p>
<p>उत्पाट्य चर्वन्घोरो हि भक्ष्यन्देहीति भाषते ॥<br>
न भयं प्राप्नुयात्तस्मान्मिथ्यात्रासादिभिस्तदा ॥ ८३ ॥</p>
<p>तस्मै रक्तं प्रदातव्यम्मन्त्रिणा स्वकरोद्भवम् ॥<br>
ततस्तस्मिन्गते यक्षे देवी वृक्षतले तदा ॥ ८४ ॥</p>
<p>प्रत्यक्षा जायते तस्मै दद्यात्पौष्पञ्च कार्मुकम् ॥<br>
वितस्तिमात्रन्तेन स्यात्सर्वमोहनकारकः ॥ ८५ ॥</p>
<p>नवयौवनशालिन्यः कुङ्कुमारुणविग्रहाः ॥<br>
धनन्देहं प्रयच्छन्ति तस्मै कामविमोहिताः ॥ ८६ ॥</p>
<p>गञ्च लम्बोदरं ङेन्तं हृदयान्तोष्टवर्णकः ॥<br>
योगिनी शरभास्यास्या ज्वालामालावपुर्धरा ॥<br>
चेटी तु मन्थरा प्रोक्ता मन्त्रो जिनमिताक्षरः ॥ ८७ ॥</p>
<p>ॐ मन्थरे वदेत्पश्चाद्दिक्षुक्षितिनिवासिनि ॥<br>
ममेष्टवरयुग्मञ्च तुं घं मं वह्निगेहिनीम् ॥ ८८ ॥</p>
<p>करे वहन्ती कोदण्डमैक्षवं लोललोचना ॥<br>
जपाकुसुमशोणाङ्गी मम चित्तस्य मन्थरा ॥ ८९ ॥</p>
<p>इक्षुवाटीस्थले चैव गुडपाकस्थले तथा ॥<br>
रसपञ्चसमीपे तु रचयित्वा शुभं स्थलम् ॥ ९० …</p>
<p>लक्षमात्रम्पुरश्चर्या हीक्षुखण्डैश्च होमयेत् ॥<br>
मल्लारिषष्ठीरात्रौ तु जपेत्सोमे शतद्वयम् ॥ ९१ ॥</p>
<p>तद्दशांशैर्हुनेदिक्षुखण्डैरायाति मन्थरा ॥<br>
ददाति मधुपात्रं हि दिव्यमाध्वीकमिश्रितम् ॥ ९२ ॥</p>
<p>तत्पूजयेत्त्रिसन्ध्यं हि तन्मुखान्मन्थरा वदेत् ॥<br>
भाषया स्पष्टया दद्यात्पूजान्ते यन्मनोगतम् ॥ ९३ ॥</p>
<p>भूतञ्च वर्त्तमानञ्च भविष्यदपि तत्त्वतः ॥<br>
स जानाति न सन्देहो मनोरस्य प्रभावतः ॥ ९४ ॥</p>
<p>यदायदातिसङ्कष्टञ्जायते मन्त्रिणो ध्रुवम् ॥<br>
तदातदा तु तां देवीं मधुपानैः प्रपूजयेत् ॥ ९५ ॥</p>
<p>सङ्कष्टं हरते तूर्णं विग्रहादौ प्रपूजयेत् ॥<br>
रसपञ्चसमीपे तु भूमिपूजां विषेतः ॥ ९६ ॥</p>
<p>कुङ्कुमैश्चादिसिन्दूरै रक्तचन्दनवन्दनैः ॥ ९७ ॥</p>
<p>माध्यन्दिनीजपापुष्पकरवीरप्रसूनकैः ॥<br>
यावदालोहितं वस्तु तावद्भिः परिपूजयेत् ॥ ९८ ॥</p>
<p>वक्ष्येथ कौलिकप्रोक्तान्स्थितानष्टौ विनायकान् ॥<br>
नमो भगवते पूर्वं ङेन्तन्तन्नाम चोच्चरेत् ॥ ९९ ॥</p>
<p>अष्टानामपि मन्त्रोयमैन्द्र्यां सिद्धिविनायकः ॥<br>
उलूकी योगिनी तत्र नापितीरूपधारिणी ॥ १०० ॥</p>
<p>विधिस्तत्र समाख्यातो ह्यणिमाद्यष्टसिद्धयः ॥<br>
साधको यां सिद्धिमिच्छेत्तद्युक्ताय पदं वदेत् ॥ १०१ ॥</p>
<p>मन्त्रमध्ये वर्णलक्षं जपेद्धोमं समाचरेत् ॥<br>
महागणपवत्सर्वं ततस्तां सिद्धिमाप्नुयात् ॥ १०२ ॥</p>
<p>काश्यामाग्नेयदिग्भागे विज्ञेयोर्कविनायकः ॥<br>
योगिनी च शिवा ह्येषा मूर्तिकारूपधारिणी ॥ १०३ ॥</p>
<p>हंसावागस्य चेटी स्यान्मन्त्रः स्याद्द्वादशाक्षरः ॥<br>
ॐ हंसगेम्बोधमिति वाक्छ्रीबीजाग्नि वल्लभाः ॥ १०४ ॥</p>
<p>शतचन्द्रसमज्योत्स्नां चन्द्रार्धकृतशेखराम् ॥<br>
वरदाभयहस्तां च संसेवे हंसगामिनीम् ॥ १०५ ॥</p>
<p>सहस्राणां तु पञ्चाशत्पुरश्चरणमस्य तु ॥<br>
अयुतार्धन्ततो होमं पद्माक्षैराज्यसंयुतैः ॥ १०६ ॥</p>
<p>कुर्याद्धोमं यवैस्तद्वत्पद्मयुक्तसरित्तटे ॥<br>
हिरण्यकशिपुप्राणनाशकालतिथौ ध्रुवम् ॥ १०७ ॥</p>
<p>सन्ध्यामारभ्य जप्तव्यं प्रहरत्रितयावधि ॥<br>
भूर्जपत्रैश्च होतव्यं पद्माक्षैः खखखाष्टकम् ॥ १०८ ॥</p>
<p>ततो हंससमारूढा शतचन्द्रसमप्रभा ॥<br>
सा देवी मन्त्रिणे तस्मै पद्ममालां प्रयच्छति ॥ १०९ ॥</p>
<p>तन्मालाजपतो मन्त्री जायते शास्त्रपारगः ॥<br>
अज्ञानाच्चेत्सगर्वोपि जायते सत्त्वमस्य तु ॥<br>
दुर्गया स्थापितः काश्या याम्ये दुर्गविनायकः ॥ ११० ॥</p>
<p>मायूरी योगिनी तत्र लोकानामौषधप्रदा ॥<br>
ॐ ह्रीन्दुमुक्त्वा दुर्गायै हृदयान्तोष्टवर्णकः ॥ १११ ॥</p>
<p>मुनिः प्रोक्तो नारदाख्यो गायत्री छन्द ईरितम् ॥<br>
दुर्गा देवी यया दुर्गवधार्थं सेवितो गणः <sup id="fnref:2"><a href="#fn:2" class="footnote-ref" role="doc-noteref">2</a></sup> ॥ ११२ ॥</p>
<p>प्रणवं पूर्वमुच्चार्य दीर्घषट्कसमन्वितम् ॥<br>
क्रमादाद्यन्तयोर्मायां दुर्गायै चेति मध्यतः ॥ ११३ ॥</p>
<p>पल्लवाद्याः षडङ्गानि चेति मन्त्राः प्रकीर्तिताः ॥ ११४ ॥</p>
<p>सिंहासीनां मरकतद्युतिं चन्द्रार्धशेखराम् ॥<br>
शङ्खचक्रधनुर्बाणान्दधतीं त्रीक्षणां भजे ॥ ११५ ॥</p>
<p>अष्टपत्राम्बुजद्वन्द्वे चतुरस्रत्रयावृते ॥<br>
चतुर्द्वारसमायुक्ते कुङ्कुमामादिभिरुद्धृते ॥<br>
कुर्यात्स्वपीठपूजायां तत्र शक्तिसमर्चनम् ॥ ११६ ॥</p>
<p>प्रभा समा जया सूक्ष्मा विशुद्धा नन्दिनी तथा ॥<br>
सुप्रभा विजया पूर्वदलात्सर्वार्थसिद्धिदा ॥ ११७ ॥</p>
<p>एवं वह्निसरक्लीबहीनैरद्भिः प्रपूजयेत् ॥<br>
ॐ वज्रनखदंष्टायुधायप्रोक्त्वामहापदम् ॥ ११८ ॥</p>
<p>सिंहाय हुम्फट् हृदयमूनविंशतिवर्णकः ॥<br>
सिंहमन्त्रः समाख्यातस्तेन सिंहं प्रपूजयेत् ॥ ११९ ॥</p>
<p>मूर्तिमावाह्य तस्यान्तु पूजयेच्चन्दनादिभिः ॥<br>
प्रथमावृत्तिरङ्गैः स्याद्द्वितीया तु प्रभादिभिः ॥ १२० ॥</p>
<p>सबिन्दुनाद्यवर्णेन जयादीनान्तु नामभिः ॥<br>
ङेन्तैर्नमोन्तैस्तृतीयावरणं परिकीर्तितम् ॥ १२१ ॥</p>
<p>जया च विजया कीर्तिः प्रीतिश्चापि प्रभा मता ॥<br>
श्रद्धा मेधा श्रुतिश्चापि चतुर्थावरणं क्रमात् ॥ १२२ ॥</p>
<p>शङ्खं चक्रं गदां खड्गं पाशाङ्कुशशरान्धनुः ॥<br>
बाह्यवीथीद्वये लोकपालानस्त्राणि च क्रमात् ॥ १२३ ॥</p>
<p>जितेन्द्रियो हविष्याशी वसुलक्षं जपेन्मनुम् ॥<br>
तत्सहस्रं तिलैः स्वादुलोलितैर्वा पयोन्धसा ॥ १२४ ॥</p>
<p>जुहुयादेधिते वह्नौ तर्पणादि ततश्चरेत् ॥<br>
एवं सिद्धे मनौ मन्त्री प्रयोगानाचरेत्सुधीः ॥ १२५ ॥</p>
<p>यथोक्तेन विधानेन नवकुम्भान्मनोरमान् ॥<br>
पञ्चरत्नसमायुक्तान्नवस्थानेषु विन्यसेत् ॥ १२६ ॥</p>
<p>मन्त्री दुर्गां यजेन्मध्येष्वन्यत्र च जयादिकाः ॥<br>
चन्दनाद्यैः समभ्यर्च्य धूपदीपैश्च मन्त्रवित् ॥ १२७ ॥</p>
<p>अभिषिञ्चेत्प्रियं साध्यं राजानं वा शिशुं बुधः ॥<br>
विजयश्रीसमायुक्तो राजा भवति नान्यथा ॥ १२८ ॥</p>
<p>भूतापस्मारवेतालपिशाचाद्यैर्वियुज्यते ॥<br>
वन्ध्या च ललना पुत्रं विनीतं प्राप्नुयाच्छुभम् ॥ १२९ ॥</p>
<p>आमयान्मुच्यते मर्त्त्यो दीर्घायुश्च न संशयः ॥<br>
अनेनैव विधानेन जनानामनुरञ्जनम् ॥<br>
दुर्गामनुं च भजतां बह्वायुश्चाघनाशनम् ॥ १३० ॥</p>
<p>काश्या नैर्-ऋत्यभागे तु ज्ञेयश्चण्डविनायकः ॥<br>
वेश्या वृत्तिकरी चास्य योगिनी चक्रितानना ॥<br>
हंसीनाम्नी तस्य चेटी तस्याः साधनमुच्यते ॥ १३१ ॥</p>
<p>सुधाकरसमज्योत्स्नां शुकशोभितसत्कराम् ॥<br>
वामे हंसं दधानां च पीनोन्नतपयोधराम् ॥ १३२ ॥</p>
<p>एकान्ते च नदीतीरे जपेन्मन्वयुतत्रयम् ॥<br>
मुस्तकन्दैः सहोशीरैर्दशांशं होममाचरेत् ॥ १३३ ॥</p>
<p>एवं सिद्धप्रयोगस्तु नदीतीरे च कानने ॥<br>
गहने बिल्ववृक्षाणामेकान्तेप्यथ वा सुधीः ॥ १३४ ॥</p>
<p>तुङ्गभद्रानदीतीरे यत्र लक्ष्मीश्वरः शिवः ॥<br>
तत्र स्नात्वा तटे तस्या ह्यङ्गाद्यां च दिने यजेत् ॥<br>
भानोर्वारे निशि हुनेत्प्राग्वद्देवीं तथा यजेत् ॥ १३५ ॥</p>
<p>नत्वास्तुत्वा प्रार्थयित्वा निर्भयो जनवर्जिते ॥<br>
ददाति मन्त्रिणे शीघ्रं स्फटिकाख्यं मनोहरम् ॥ १३६ ॥</p>
<p>तस्मिन्पश्यति भूतं च भविष्यद्वर्त्तमानकम् ॥<br>
तथा स्वस्य परस्यापि सर्वज्ञो जायते नरः ॥ १३७ ॥</p>
<p>काश्याः पश्चिमदिग्भागे स देहलिविनायकः ॥<br>
योगिनी त्वष्टवक्त्रास्य वणिक्कर्म प्रकुर्वती <sup id="fnref:3"><a href="#fn:3" class="footnote-ref" role="doc-noteref">3</a></sup> ॥ १३८ ॥</p>
<p>विचित्रानाम चेट्यस्य त्रयोविंशतिंवर्णकः ॥<br>
ह्रीं विचित्रे चित्रचैले चैलं देहि पदं वदेत् ॥<br>
वायुं पूरययुग्मं च हुं स्वाहेत्युदितो मनुः ॥ १३९ ॥</p>
<p>अयुतं प्रजपेत्तीरे सरितस्तद्दशांशतः ॥<br>
कमलाक्षैर्भवेद्धोमस्तत्तत्काम्यं समाचरेत् ॥ १४० ॥</p>
<p>चैत्रे चाश्विनमासे च चतुर्दश्यां निशान्तरे ॥<br>
सरस्तीरे जपेन्मन्त्रं समस्तां रात्रिमन्ततः ॥ १४१ ॥</p>
<p>ततो देवी समायाति विचित्रं वसनाञ्चलम् ॥<br>
ददाति तत्पूजयित्वा रात्रौ संस्थापयेद्गृहे ॥<br>
तद्गृहं पूर्यते वस्त्रैराजमन्दिरगैरपि ॥ १४२ ॥</p>
<p>काश्या वायव्यकोणेयमुद्दण्डाख्यो विनायकः ॥<br>
योगिनी कोटराक्ष्यस्य चेटी स्याद्दधिदुग्धदा ॥ १४३ ॥</p>
<p>केशमुच्चार्य चावर्त्तनखरेहिपदं ततः ॥<br>
ह्रीं श्रीं स्वाहेति मन्त्रोथ तस्य ध्यानमिहोच्यते ॥ १४४ ॥</p>
<p>स्वच्छतोयैश्च सम्पूर्णं वामे धत्ते कमण्डलुम् ॥<br>
स्वर्णकुण्डलक्षिप्ताढ्यगण्डान्तं विधिपूर्वकम् ॥ १४५ ॥</p>
<p>जपेल्लक्षमितं मन्त्रं नदीतीरे मनोरमे ॥<br>
होमयेच्च त्रिमधुरैः प्रयोगं तत आचरेत् ॥ १४६ ॥</p>
<p>कृष्णातीरे महातीर्थेथ वा पञ्चनदे शुभे ॥<br>
मघामासे द्वितीयायां कृष्णपक्षे निशान्तरे ॥ १४७ ॥</p>
<p>कृत्वा तृणकुशूलं तु निक्षिपेत्तत्स्थलान्तरे ॥<br>
कृत्वा सायन्तनं कर्म कुशूलं पूजयेत्ततः ॥ १४८ ॥</p>
<p>तत्र देवीं स्मरन्मन्त्री कुशूलान्तर्विशेद्ध्रुवम् ॥<br>
तत्र बद्धासनो योगी शीतवाधामुपेक्ष्य हि ॥ १४९ ॥</p>
<p>जपेत्पञ्चसहस्रं तु देवतां विधिपूर्वकम् ॥<br>
पञ्चवक्त्रां त्रिनेत्रां च पश्येदष्टभुजां शिवाम् ॥ १५० ॥</p>
<p>ततः सा देवता तस्मै ददाति च कमण्डलुम् ॥<br>
जलपूर्णं ततस्तस्मै जलेनासेचयेत्सुतम् ॥ १५१ ॥</p>
<p>स नरस्तत्क्षणादेव सप्तजन्मसमुद्भवाम् ॥<br>
जातिं वदति तत्कालं तत्तत्कर्म करोति च ॥ १५२ ॥</p>
<p>काश्यामुत्तरभागे तु पाशपाणिर्विनायकः ॥<br>
योगिन्यस्य भवेत्कुब्जा व्यालग्राहा स्वरूपतः ॥ १५३ ॥</p>
<p>यदा न महिषं शक्ता घातितुं <sup id="fnref:4"><a href="#fn:4" class="footnote-ref" role="doc-noteref">4</a></sup> विन्ध्यवासिनी ॥<br>
वज्रस्तदा कृतोनेन महिषो येन घातितः तस्मान्महिषमर्दिन्या मन्त्रं वक्ष्ये समासतः ॥ १५४ ॥</p>
<p>महिषमर्दिनीत्युक्त्वा स्वाहान्तोऽष्टाक्षरो मनुः ॥<br>
मार्कण्डेयो मुनिश्छन्दो गायत्रं दैवतं मनोः ॥<br>
सुरासुरनुता देवी प्रोक्ता महिषमर्द्दिनी ॥ १५५ ॥</p>
<p>महिष मर्दिनि हुम्फट् हृदयं परिकीर्तितम् ॥<br>
महिषारीशानि हुम्फट् शिरोगं समुदीरितम् ॥<br>
मन्त्रैरेभिर्जातियुक्तैः पञ्चाङ्गानि प्रकल्पयेत् ॥ १५६ ॥</p>
<p>गारुडोपलदीप्तिं च मणिमौक्तिककुण्डलाम् ॥<br>
तिष्ठन्तीं माहिषे शीर्षे नौमि भालविलोचनाम् ॥ २५७ ॥</p>
<p>चक्रं शङ्खं कृपाणं च बाणं शूलं च तर्जनीम् ॥<br>
कार्मुकं खेटकं हस्तैर्बिभ्रतीं शशिशेखराम् ॥ १५८ ॥</p>
<p>जटामुकुटशोभाढ्यां सर्वाभरणभूषिताम् ॥<br>
पीताम्बरधरां देवीं पीनोन्नतकुचद्वयाम् ॥ १५९ ॥</p>
<p>ततः पूर्वोदिते पीठे यजेन्महिषमर्दिनीम् ॥<br>
प्रथमावृत्तिरङ्गैः स्याद्दुर्गाद्याभिः परेरिता ॥ १६० ॥</p>
<p>स्वाग्रादिप्रादक्षिण्येन दुर्गा च वरवर्णिनी ॥<br>
आर्या च कनकाख्यातु कृत्तिका चाभयप्रदा ॥ १६१ ॥</p>
<p>कन्यास्वरूपा आ-ईं-ऊन्दिङ्घ्ॐ द्विस्वरपूर्विकाः ॥<br>
क्लीबान्तरहितं चात्र ग्राह्यं दीर्घस्वराष्टकम् ॥ १६२ ॥</p>
<p>परादिकं प्रथमतः सबिन्दुं वर्णमुच्चरेत् ॥<br>
ततो देव्यायुधं प्रोच्य तृतीयावरणे यजेत् ॥ १६३ ॥</p>
<p>चतुर्थी लोकपालैः स्यात्पञ्चमी च तदायुधैः ॥<br>
प्रजपेद्वसुलक्षं च तत्सहस्रं तिलैर्हुनेत् ॥ १६४ ॥</p>
<p>एवं सिद्धे मनौ मन्त्री प्रयोगानाचरेत्ततः ॥<br>
तिलहोमाद्वशीकारो नृणां स्त्रीणां भवेत् ध्रुवम् ॥ १६५ ॥</p>
<p>आमयान्मुच्यते मर्त्यः सद्यः सर्षपहोमतः ॥<br>
पद्महोमात्तथा राज्ञः सङ्ग्रामे विजयो भवेत् ॥ १६६ ॥</p>
<p>दूर्वाहोमेन मर्त्यानां रोगशान्तिर्भवेद्ध्रुवम् ॥<br>
ब्रह्मवृक्षोत्थकुसुमैर्लभते पुष्टिमुत्तमाम् ॥ १६७ ॥</p>
<p>धान्यहोमेन धान्यानि काकपक्षहुतेन च ॥<br>
विद्वेषो जायते लोके चात्यन्तसुहृदोरपि ॥<br>
शत्रुर्गच्छति पञ्चत्वं सत्यं मरिचहोमतः ॥ १६८ ॥</p>
<p>एवं यो भजते देवीं दुर्गां महिषमर्दिनीम् ॥<br>
स नाशयेत्क्षुद्रभूतांश्चौरादीन्दर्शनादपि ॥<br>
उपासितोपासितातिनिकटे द्रुतसिद्धिदा ॥ १६९ ॥</p>
<p>काश्यामीशानदिग्भागे ज्ञेयः खर्वविनायकः ॥<br>
दासी रूपं समास्थाय स्थिता विकटलोचना ॥<br>
योगिनी जयदुर्गा च सिद्धिदा तत्र संस्थिता ॥ १७० ॥</p>
<p>तारो दुर्गे द्वयं प्रोच्य रक्षिणीत्यग्निगेहिनी ॥<br>
दशाक्षरो मनुः प्रोक्तो भजतामिष्टसिद्धिदः ॥ १७१ ॥</p>
<p>नारदर्षिर्विराट् छन्दो जयदुर्गा च देवता ॥<br>
ताराद्यैः पञ्च <sup id="fnref:5"><a href="#fn:5" class="footnote-ref" role="doc-noteref">5</a></sup> मन्त्रस्य पदैः सर्वेण सम्मता ॥<br>
जातियुक्ता चाङ्गकॢप्तिः काम्यकर्म ह्यथोच्यते ॥ १७२ ॥</p>
<p>दुर्गेति हृदयं प्रोक्तं दुर्गा च शिर ईरितम् ॥<br>
दुर्गायै स्याच्छिखा वर्म्म भूतरक्षाक्षि कीर्तितम् ॥ १७३ ॥</p>
<p>तारादिदुर्गद्वितयं रक्षिण्यक्षि प्रकीर्तितम् ॥<br>
तारादियुगलं दुर्गे रक्षिण्यस्त्रमुदीरितम् ॥<br>
मेघश्यामां ग्लौकीरीटां त्रिनेत्रां सिंहवाहिनीम् ॥ १७४ ॥</p>
<p>चक्रं दरं खड्गशूलौ बाहुभिर्बिभ्रतीं भजे ॥<br>
दौर्गे पीठे यजेद्देवीमुक्तमार्गेण मन्त्रवित् ॥<br>
प्रजपेत्पञ्चलक्षं च तद्दशांशं हुनेद्घृतैः ॥ १७५ ॥</p>
<p>तर्प्णादि ततः कुर्यात्ततः सिद्धो भवेन्मनुः ॥<br>
ततः सिद्धमनुर्मन्त्री प्रयोगानाचरेत्ततः ॥ १७६ ॥</p>
<p>इमं मनुं जपेद्भूयः प्रविशेच्छत्रुसङ्गरम् ॥<br>
अशेषेण रिपुं हन्यान्नात्र कार्या विचारणा ॥ १७७ ॥</p>
<p>विवादे व्यवहारादौ यशोविजयदो भवेत् ॥<br>
अनया विद्यया जप्तं पताकाध्वजदुन्दुभिः ॥ १७८ ॥</p>
<p>शृङ्गं शङ्खादिकं सर्व यानं सेना च सैन्यपः ॥<br>
सम्मुह्येत्स च सङ्ग्रामे लभते विजयं खलु ॥ १७९ ॥</p>
<p>अथास्याः प्रोच्यते भेदो यदा घोरस्थले पतेत् ॥<br>
ऋणं वा जायते तारान्नम उक्त्वा च पूर्ववत् ॥ १८० ॥</p>
<p>द्वादशार्णो भवेन्मन्त्रः सङ्ग्रामविजयप्रदः ॥<br>
मुन्याद्यं पूर्ववत्प्रोक्तं ध्यानपूजादिकं तथा ॥ १८१ ॥</p>
<p>व्यस्तेन च समस्तेन मन्त्रेणाङ्गानि षट् क्रमात् ॥<br>
काशीप्रान्तस्थिता एते कीर्तिता गणनायका।<br>
ः ॥ १८२ ॥</p>
<p>देहलीसञ्ज्ञगणपनिकटेन्ये तु षोडश ॥<br>
विनायकास्तु काश्यां वै वेदकर्मप्रवर्तकाः ॥ १८३ ॥</p>
<p>तान्त्रिकाणां नात्र सिद्धिर्वामिनां तु विशेषतः ॥<br>
वेदस्त्वनादिस्तस्यात्र द्रुतं सिद्धिः प्रजायते ॥ १८४ ॥</p>
<p>अभक्तविघ्नकर्ता च भक्तानां विजयप्रदः ॥<br>
पापिनां पापहर्ता च वाममार्गप्रसाधकः ॥ १८५ ॥</p>
<p>तपोवनपरित्राता सीतारक्षाकरस्तथा ॥<br>
आयुष्कर्त्ता रोगहर्ता निधिदाता द्विजाधिपः ॥ १८६ ॥</p>
<p>तुन्दिलो विश्वरक्षाकृद्गणनाथो गणाधिपः ॥<br>
दुग्धदश्चेति नामानि सर्वसिद्धिकराणि च ॥ १८७ ॥</p>
<p>हृदन्तानि प्रजप्तानि मन्त्रार्णायुतसङ्ख्यया ॥<br>
नामानुसारिणी सिद्धिरवश्यं स्यान्न संशयः ॥ १८८ ॥</p>
<p>अथातः सम्प्रवक्ष्यामि ये विमुक्तान्तसंस्थिताः ॥<br>
सीमाविनायका अष्टौ मन्त्रस्तेषां निरूप्यते ॥ १८९ ॥</p>
<p>धराबीजं समुच्चार्य तद्बीजञ्च समुच्चरेत् ॥<br>
ङेन्तं तन्नामगं प्रोच्यहृदयान्तो मनुः स्मृतः ॥ १९० ॥</p>
<p>अविमुक्ते पूर्वदिशि लम्बोदरविनायकः ॥<br>
शुष्कोदरी योगिनी तु धात्रीरूपं समाश्रिताः ॥ १९१ ॥</p>
<p>तत्रैव शूलिनी दुर्गातस्यास्साधनुमुच्यते ॥<br>
ज्वलद्वयं शूलिनीति वदेद्दुष्टग्रहे ततः ॥ १९२ ॥</p>
<p>हुं फट् स्वाहेति मन्त्रोयं तिथिवर्णः प्रकीर्तितः ॥<br>
मुनिर्दीर्घतमाश्छन्दः ककुबुक्तं च देवता ॥ १९३ ॥</p>
<p>शूलिन्याह्वा महादुर्गा सर्वारिष्टविनाशिनी ॥<br>
दुर्गे स्याद्धृदयं शीर्षं वरदे विन्ध्यवासिनी ॥ १९४ ॥</p>
<p>शिखा वर्मासुरान्ते च दमन्यन्ते ततो वदेत् ॥<br>
शुद्धं प्रियं वदेत्पश्चात्त्रासय रूपमीरितम् ॥ १९५ ॥</p>
<p>अस्त्रं च देवसिद्धान्ते वदेन्मन्त्री सुपूजिते ॥<br>
नन्दिन्यन्तरे रक्षयुग्मं समस्तयोगेश्वरीति च ॥<br>
शूलिनीतिपदाद्याश्च वर्मास्त्रान्ताः प्रकीर्तिताः ॥ १९६ ॥</p>
<p>पञ्चाङ्गमत्रमुद्दिष्टमेवं न्यस्तं च मन्त्रिणः ॥<br>
रक्षाकृद्ग्रहदोषघ्नमङ्गकर्तुर्भवेद्ध्रुवम् ॥<br>
एवं न्यस्य शरीरादौ ध्यायेद्दुर्गां सुरैर्नुताम् ॥ १९७ ॥</p>
<p>गदां दरमरिङ्खड्ग बाणाञ्छूलं च खेटकम् ॥<br>
करालिकां पाशधनुर्दिग्भिर्हस्तैश्च बिभ्रतीम् ॥ १९८ ॥</p>
<p>मेघाभामिन्दुमुकुटां सिंहारूढां चतसृभिः ॥<br>
कन्यकाभिः परिवृतां त्र्यक्षां भूषणभूषिताम् ॥ १९९ ॥</p>
<p>एवं ध्यात्वा पुनर्न्यासान्कृत्वा कुर्वीत साधकः ॥<br>
दुर्गापीठे पुरा प्रोक्ते ध्यात्वा देवीं प्रपूजयेत् ॥ २०० ॥</p>
<p>दुर्गाद्याभिर्द्वितीया स्यादायुधाद्यैः समन्ततः ॥<br>
दुर्गा च वरदा विन्ध्यवासिन्य सुरमर्दिनी ॥ २०१ ॥</p>
<p>प्रोक्ता युद्धप्रिया देवसिद्धाद्या पूजितापि च ॥<br>
नन्दिनी सुमहायोगेश्वरीति गदिताश्च ताः ॥ २०२ ॥</p>
<p>चक्रं शङ्खं खड्गगदे शरांश्चापं त्रिशूलकम् ॥<br>
पाशं देव्यग्रतश्चैतान्पूजयेच्च प्रदक्षिणम् ॥ २०३ ॥</p>
<p>दिशादिनाथैर्वज्राद्यैः पञ्चावरणपूजितम् ॥<br>
वर्णलक्षं जपेन्मन्त्रं जुहुयात्तद्दशांशतः ॥ २०४ ॥</p>
<p>आज्येन साज्यहविषा तर्पणादि ततश्चरेत् ॥<br>
आराध्य विप्रान्विधिवद्भक्त्याभ्यर्च्य गुरुं ततः ॥ २०५ ॥</p>
<p>एवं सिद्धमनुर्मन्त्री प्रयोगान्निजवाञ्छितान् ॥<br>
विदधीत विधानेन गुरोराज्ञापुरःसरम् ॥ २०६ ॥</p>
<p>शूलाद्यायुधसंयुक्तामुग्रास्यां शूलिनीं तथा ॥<br>
विचिन्त्य प्रजपेन्मन्त्रं यस्तं स्पृष्ट्वा विधानतः ॥ २०७ ॥</p>
<p>तमाविश्य क्षणं सर्वं वदेत्पश्चाद्विनश्यति ॥<br>
मन्त्रावृत्त्या तदानीं च भूतसङ्घः पलायते ॥ २०८ ॥</p>
<p>स्मृत्वा च रोगिणां मध्ये शूलिनीं स्वायुधैर्युताम् ॥<br>
जपतो विद्रवन्त्याशु ग्रहाश्चोपग्रहादयः ॥ २०९ ॥</p>
<p>क्षेमङ्करीं पूजयित्वा मनुमेनं जपेत्सुधीः ॥<br>
परायुधानि गृह्णाति सेना <sup id="fnref:6"><a href="#fn:6" class="footnote-ref" role="doc-noteref">6</a></sup> निश्चेष्टिता भवेत् ॥ २१० ॥</p>
<p>तिलयुक्तैस्सर्षपैश्च वैरिनामसुसंयुतैः ॥<br>
लक्षं प्रजुहुयाच्छत्रुर्यमस्यातिथ्यमाप्नुयात् ॥ २११ ॥</p>
<p>त्रिस्वादुयुक्तिलैरष्टसहस्रं प्रत्यहं हुनेत् ॥<br>
शक्तिरस्याप्रतिहता वत्सरात्प्राग्भवेदलम् ॥ २१२ ॥</p>
<p>घृतेनाष्टशतं मन्त्री हुत्वा वाञ्छितमप्राप्नुयात् ॥<br>
वत्सरात्प्राग्दूर्वया च मधुरत्रययुक्तया ॥<br>
सम्यगष्टोत्तरशतं हुत्वोस्पितमुपव्रजेत् ॥ २१३ ॥</p>
<p>अष्टोत्तरशतं मन्त्री गुलिकां गोमयस्य च ॥<br>
जुहुयात्सप्तदिवसैरिष्टैः सङ्गस्तदादरात् <sup id="fnref:7"><a href="#fn:7" class="footnote-ref" role="doc-noteref">7</a></sup> ॥ २१४ ॥</p>
<p>अस्पृष्टभूम्यन्तरिक्षे गृहीत्वा गोमयं शुभम् ॥<br>
त्रिसहस्रमितं जप्तं यियासोर्द्वारिसङ्खनेत् ॥ २१५ ॥</p>
<p>तस्य संस्तम्भनं तत्र भवने नात्र संशयः ॥<br>
सेनामुखे निखातं च सेनास्तम्भं करोत्यलम् ॥ २१६ ॥</p>
<p>ग्रामं वा नगरं गच्छेत्संस्मरेदम्बिकां सुधीः ॥<br>
पानीयान्नकरां चैव प्रसन्नां प्रजपेन्मनुम् ॥ २१७ ॥</p>
<p>तर्पयित्वा प्रविष्टस्तं प्राप्नुयान्मिष्टभोजनम् ॥<br>
सहस्रभृत्यवर्गेण सहितो नात्र शंशयः ॥ २१८ ॥</p>
<p>अर्कवृक्षसमिद्भिश्च त्रिमध्वक्ताभिरुक्तवत् ॥<br>
जुहुयाद्रविसाहस्रं यान्समुद्दिश्य साधकः ॥<br>
भवन्त्येव हि ते वश्यास्तथाश्वत्थसमिद्वरैः ॥ २१९ ॥</p>
<p>प्रसन्नचेताश्च तिलैः पूर्वकर्मणि वा हुनेत् ॥<br>
दुर्गाकल्पोदितान्सर्वान्प्रयोगान्साधयेत्सुधीः ॥ २२० ॥</p>
<p>अथ वक्ष्ये कूटदन्तं गणेशं कूटसिद्धिदम् ॥<br>
योगिन्यस्य ज्वलज्जिह्वा नर्त्तकी रूपधारिणी ॥<br>
गृद्धदुर्गास्य निकटे साधकाभीष्टदायिनी ॥ २२१ ॥</p>
<p>तारो नमो भगवति ज्वालामालिनी संवदेत् ॥<br>
गृद्धं गणपतिं वृत्ते स्वाहान्तो द्विनखाक्षरः ॥ २२२ ॥</p>
<p>त्रिचतुष्पञ्चवस्वक्षिमितैर्वर्णैर्मनोः क्रमात् ॥<br>
पञ्चाङ्गानि सुधीरस्य जातियुक्तानि कल्पयेत् ॥<br>
अन्यच्छूलिनिदुर्गावत्सवर्मस्याः प्रकीर्तितम् ॥ २२३ ॥</p>
<p>अथातः सम्प्रवक्ष्यामि देवं शालङ्कटङ्कटम् ॥<br>
स्वदंष्ट्रा योगिनी चास्य नानासङ्गीतकोविदा ॥ २२४ ॥</p>
<p>विधात्री चेटिका चास्य तस्याः साधनमुच्यते ॥<br>
ॐ विधात्रि नीरक्षीरविधायिनि पदं वदेत् ॥<br>
स्वाहान्तस्थितिवर्णोयं जपे लक्षमितो मतः ॥ २२५ ॥</p>
<p>धात्रीतरुसमीपस्थां विधात्रीं कमलासनाम् ॥<br>
विशाललोचनां वन्दे नीरक्षीरविधायिनीम् ॥ २२६ ॥</p>
<p>नदीतीरे तु यत्रास्ते धात्रीवृक्षो मनोरमे ॥<br>
सफलस्तस्य <sup id="fnref:8"><a href="#fn:8" class="footnote-ref" role="doc-noteref">8</a></sup> भूमौ तु कार्तिक्यां पूर्णिमातिथौ ॥ २२७ ॥</p>
<p>सोमवारे तदा मन्त्री निशायां त्रिशतं जपेत् ॥<br>
होमो धात्रीफलैः कार्यस्ततस्तु तरुतो ध्रुवम् ॥<br>
जायते हि महाशब्दः प्रसन्नास्मीति शोभनः ॥ २२८ ॥</p>
<p>तन्मन्त्रपठनान्मन्त्री नीरक्षीरं भजेदिह ॥<br>
इत्युक्तकीलमुद्धृत्य <sup id="fnref:9"><a href="#fn:9" class="footnote-ref" role="doc-noteref">9</a></sup> सम्पठेन्मन्त्रमुत्तमम् ॥<br>
नीरान्वितं ततः क्षीरं जायते क्षीरमादरात् ॥ २२९ ॥</p>
<p>अथातः सम्प्रवक्ष्यामि कुष्माण्डाख्यविनायकम् ॥<br>
बालग्रहपतिश्चास्य योगिनी चारुणानना ॥<br>
वेणुवादनमेवेयं कृत्वा काश्यां सदा रता ॥ २३० ॥</p>
<p>चेटी तु वैनतेयाक्षी तस्याः साधनमुच्यते ॥<br>
तारं च वैनतेयाक्षि सर्पसेवित इत्यपि ॥<br>
नागदेवी ङेन्तमुक्त्वास्वाहान्तोष्टादशाक्षरः ॥ २३१ ॥</p>
<p>नानाकमलसर्पादिवेष्टितां विन्ध्यवासिनीम् ॥<br>
ध्यायामि वैनतेयाक्षीं विषदोषहरां शिवाम् ॥<br>
चतुःषष्टिसहस्राणि पुरश्चरणमस्य तु ॥ २३२ ॥</p>
<p>श्रावणे मासि नागानां पञ्चमी या प्रकीर्तिता ॥<br>
तस्यां जपेन्महामत्री रात्रौ वल्मीकभूमिषु ॥ २३३ ॥</p>
<p>अयुतं <sup id="fnref1:8"><a href="#fn:8" class="footnote-ref" role="doc-noteref">8</a></sup> वैनतेयाक्षीं <sup id="fnref:10"><a href="#fn:10" class="footnote-ref" role="doc-noteref">10</a></sup> होमः स्यान्मातुलुङ्गकैः ॥<br>
ततः सा गारुडीं विद्यां प्रसन्ना सम्प्रयच्छति ॥<br>
सर्पाकर्षणशक्तिं च समस्तविषनाशिनीम् ॥ २३४ ॥</p>
<p>मुण्डं विनायकं वक्ष्ये ऋक्षाक्षीयोगिनीयुतम् ॥<br>
काशते काशिकायान्तु वीणावादनतत्परा ॥<br>
किङ्करी नाम चैतस्य चेटी तत्साधनं ब्रुवे ॥ २३५ ॥</p>
<p>किङ्करी जलदेवीति जलं पूरयपूरय ॥<br>
धन्धं सप्तदशार्णोयं जपेद्वर्णसहस्रकम् ॥ २३६ ॥</p>
<p>अवृष्टिकाले रात्रौ हि नरो नद्यां जले जपेत् ॥<br>
कण्ठमात्रेयुतं चैकं ध्यायन्देवीं समाहितः ॥ २३७ ॥</p>
<p>किङ्करीं वारुणं पाशं बिभ्रतीं जलरूपिणीम् ॥<br>
विषक्षतस्वरूपाभां घोरगर्जनभीषणाम् ॥<br>
प्रभाते वृष्टिरायाति सा हि पञ्चदिनावधि ॥ २३८ ॥</p>
<p>अथ वक्ष्ये गणेशानं विख्यातं विकटद्विजम् ॥<br>
योगिनी केकराक्ष्यस्य मृदङ्गं वादयेद्वरम् ॥<br>
वाग्वादिनी चास्य शक्तिर्मन्त्राद्यस्य निरूप्यते ॥ २३९ ॥</p>
<p>वदयुग्मं वाग्वादिनि स्वाहेति च दशाक्षरः ॥<br>
ऋषिः कण्वो विराट् छन्दो देवता तु सरस्वती ॥ २४० ॥</p>
<p>मातृकोक्तविधानेन मन्त्री कुर्यात्षडङ्गकम् ॥<br>
के <sup id="fnref:11"><a href="#fn:11" class="footnote-ref" role="doc-noteref">11</a></sup> श्रोत्रयोनसोर्दृष्टयोः कपोलास्ये तथेन्द्रिये ॥ २४१ ॥</p>
<p>गुदे च विन्यसेद्वर्णांस्ततो वागीश्वरीं यजेत् ॥<br>
सितपद्मगतां श्वेतां लेखनीपुस्तकान्विताम् ॥<br>
नम्रां च कुचभारेण वाग्देवीं चन्द्रशेखराम् ॥ २४२ ॥</p>
<p>ॐह्रींवर्णजाय चोक्त्वा सरस्वत्यासनाय च ॥<br>
नमः पञ्चदशार्णोयमासनस्य मनर्मतः ॥<br>
अङ्गानि पूजयेदादौ स्वरद्वन्द्वं ततोर्चयेत् ॥ २४३ ॥</p>
<p>वर्गाष्टकं ततोभ्यर्च्य ततोष्टौ शक्तयस्त्विमाः ॥<br>
योगसन्ध्या च विमला ज्ञानवृद्धिः स्मृतिस्तथा ॥ २४४ ॥</p>
<p>मेधा प्रज्ञा ततः पूज्या मातृकाश्च दिगीश्वराः ॥<br>
तदायुधानि पूज्यानि भूपुरादौ यथाक्रमम् ॥ २४५ ॥</p>
<p>दशलक्षं जपेदन्ते विमध्वक्तैश्च कैरवैः ॥<br>
जुहुयात्तद्दशांशैस्तु शुद्धैश्चाथ तिलैर्हुनेत् ॥ २४६ ॥</p>
<p>तर्पणं मार्जनं कृत्वा ब्राह्मणान्भोजयेत्ततः ॥<br>
एवं सिद्धे मनौ मन्त्री ब्रह्मचर्यव्रते स्थितः ॥ २४७ ॥</p>
<p>जपहोमरतो रामां चिन्तयेद्देवताधिया ॥<br>
अचिरादेव स भवेत्कवीनामग्रणीर्ध्रुवम् ॥ २४८ ॥</p>
<p>न्यासान्वितमिमं मन्त्रं दिनादौ प्रत्यहं जपेत् ॥<br>
लभते नात्र सन्देहो वाक्सिद्धिमतुलां नरः ॥ २४९ ॥</p>
<p>ब्रह्मवृक्षरमावृक्षसुमनोभिः समिद्वरैः ॥<br>
मधुरत्रयसंयुक्तैर्जुहुयात्साधकः स्वयम् ॥<br>
अचिराद्वाग्विलासेन कवीनामग्रणीर्भवेत् ॥ २५० ॥</p>
<p>अथातः सम्प्रवक्ष्यामि राजपुत्रं गणेश्वरम् ॥<br>
योगिन्यस्य बृहत्तुण्डा तालवादनतत्परा ॥ २५१ ॥</p>
<p>मातृकासिद्धिदश्चायं तस्मात्तन्मन्त्रम् उच्यते ॥<br>
यस्यामन्तर्गता मन्त्रास्त्रयस्त्रिंशच्च कोटयः ॥ २५२ ॥</p>
<p>गायत्री मातृका वापि साधिता स नरो भवेत् ॥<br>
समस्तागममन्त्राणां दातानास्त्यत्र संशयः ॥ २५३ ॥</p>
<p>अकारादिक्षकारान्ता वर्णा वायुश्च देवता ॥<br>
वदन्ति मातृकां देवीं यया सर्वमिदं ततम् ॥ २५४ ॥</p>
<p>ब्रह्मा मुनिश्च गायत्री छन्दो देवी च मातृका ॥<br>
हलो बीजान्यचः प्रोक्ताः शक्तयः कीलकं भवेत् ॥ २५५ ॥</p>
<p>अव्यक्तं सत्त्वनिर्वाच्यं व्यञ्जनैः स्वरसङ्गमः ॥<br>
प्रागुक्तमातृका न्यासास्सर्वे मुख्या भवन्ति च ॥ २५६ ॥</p>
<p>सुधाकुम्भाक्षवटिकावरपुस्तकधारिणीम् ॥<br>
पञ्चाशदर्णव्याप्ताङ्गीं चन्द्रार्धाङ्कितशेखराम् ॥ २५७ ॥</p>
<p>त्र्यक्षां कुन्देन्दुरुचिरां पद्मस्थां कुचनामिताम् ॥<br>
मुक्तावृतस्फुरद्भूषां भजे मातृसरस्वतीम् ॥ २५८ ॥</p>
<p>लिखेत्स्वर्णादिजे पत्रे रोचनाकुङ्कुमादिभिः ॥<br>
अष्टपत्रं शुभं पद्मं भूपुरत्रितयावृतम् ॥ २५९ ॥</p>
<p>कर्णिकायां तु स्फें बीजं केशरेषु द्वयम् द्वयम् ॥<br>
कचढादिकवर्गांश्च लिखेदष्टदलेषु च ॥ २६० ॥</p>
<p>तत्कमलस्याग्रदिक्षु वं बीजं ठं विदिक्षु च ॥<br>
पूजापीठमिदं प्रोक्तमादावङ्गानि संयजेत् ॥ १६१ ॥</p>
<p>स्वरद्वन्द्वं ततो वर्गान्केशरेषु यजेदिमाः ॥ २६२ ॥</p>
<p>मेधा प्रज्ञा प्रभा विद्याधीर्धृतिस्मृतिबुद्धयः ॥<br>
विद्येश्वरी मध्यमान्ते पूज्याः पीठे ततः परम् ॥ २६३ ॥</p>
<p>वर्गाष्टके त्विमाः पूज्या व्यापिनी पालनी तथा ॥<br>
पावनी क्लेशिनी चापि धारिणी मालिनी तथा ॥ २६४ ॥</p>
<p>हंसिनी शान्तिनी पत्रस्याग्रेर्च्या मातरः परम् ॥<br>
वीथ्यां लोकेश्वरानग्रे वीथ्यामस्त्राणि पूजयेत् ॥ २६५ ॥</p>
<p>तद्दशांशेन जुहुयान्मधुरत्रयलोलितैः ॥<br>
तिलैः शुद्धैस्तर्पणादि कृत्वा सिद्धो भवेन्मनुः ॥ २६६ ॥</p>
<p>तत्त्वैर्भूपैश्च दिग्भिः कनकरजतताम्रांसकैर्भिन्नसूत्रैः सम्यक्कृत्वा त्रिवेणीस्तबकमथ जपेद्गव्यमाज्यं हुनेच्च ॥<br>
वस्वभ्राणां च पातं सुजनितहविषा चाभिषिञ्चेद्घृतैस्तां देवीमभ्यर्च्य धार्यं <sup id="fnref:12"><a href="#fn:12" class="footnote-ref" role="doc-noteref">12</a></sup> ग्रहगदशमनं सङ्गरे स्याज्जयाय ॥ २६७ ॥</p>
<p>तोयम्पिबेद्दिनादौ च द्विवारं जप्तमेतया ॥<br>
वत्सराज्जायते सम्यक्स मूर्खोपि कवित्वभाक् ॥ २६८ ॥</p>
<p>ब्राह्मीरसेन वचया पयसा पाचयेद्घृतम् ॥<br>
अयुतं जप्तमनया भक्षितं कविताप्रदम् ॥ २६९ ॥</p>
<p>वर्णौषधीक्वाथसुवर्णकुम्भैर्जपन्सहस्रं च नरं प्रसिञ्चेत् ॥<br>
कीर्तिश्च लक्ष्मीः कविता तथायुर्भवेच्च बन्ध्या लभते सुताग्र्यम् ॥ २७० ॥</p>
<p>अथ प्रवक्ष्ये प्रवरं गणेशं सुरा प्रिया साखिलकर्मविज्ञा ॥<br>
स्याद्योगिनी चास्य शुभङ्करी च चेटी नदी याम्यतटे क्षयोस्याः <sup id="fnref:13"><a href="#fn:13" class="footnote-ref" role="doc-noteref">13</a></sup> ॥ २७१ ॥</p>
<p>आकृत्यर्णो मनुस्तारः शुभङ्करा परेति च ॥<br>
देवते ममेष्टं देहि दुर्भुग्नी शिखिवल्लभा ॥ २७२ ॥</p>
<p>कलाकलापान्परिपालयन्ति विभावयन्ती विषयाननेकान् ॥<br>
नारीनरेन्द्रानपि मोहयन्ती सा मानसे मेस्तु शुभङ्करी श्रीः ॥ २७३ ॥</p>
<p>जप्त्वा <sup id="fnref:14"><a href="#fn:14" class="footnote-ref" role="doc-noteref">14</a></sup> लक्षं च रक्तैर्हयरिपुकुसुमैर्होमयेत्सिद्धमन्त्रः कृष्णायाम्भाद्रकृष्णे हयरिपुगहने चापि शेफोलिसिन्ध्वोः ॥<br>
याम्ये तीरे च नद्या निशि जपमयुतन्तद्दशांशेन होमं कुर्यात्प्रातस्तु नीराज्जयति सुखकरान्साधकेन्द्रो गतोसौ ॥ २७४ ॥</p>
<p>नानाभोगकरः कामं यं यं प्रार्थयते तु तम् ॥<br>
स्वयं ददाति सा देवी सुस्त्रीवित्ताम्बरादिकम् ॥ २७५ ॥</p>
<p>अथातः सम्प्रवक्ष्यामि वाराणस्यां तु ये स्थिताः ॥<br>
आवृता वक्रतुण्डाद्याश्चेटीशक्तिसमन्विताः ॥ २७६ ॥</p>
<p>ङेन्तन्तन्नाम हृच्चेति तेषाम्मन्त्रः प्रकीर्तितः ॥<br>
वक्रतुण्डविधिः पूर्वमुक्तोष्टानां स एव हि ॥ २७७ ॥</p>
<p>कपालहस्तयुक्तानां प्रदिष्टा ऋक्षयोगिनी ॥<br>
शतनादे योगिनीति देहि देहि वदेत्ततः ॥ २७८ ॥</p>
<p>ह्रींह्रूंस्वाहेति मन्त्रोयं ध्यानमस्या निरूप्यते ॥<br>
वीणातन्त्रीस्फुरद्धस्तां तन्नादचलकुण्डलाम् ॥ २७९ ॥</p>
<p>कुसुम्भवसनां नम्रां स्तनभारेण योगिनीम् ॥<br>
नदीतीरे चाम्रवणे जपेन्मन्त्रं दशायुतम् ॥<br>
आम्रपत्रैः समूलैश्च हुनेत्सिद्धो भवेन्मनुः ॥ २८० ॥</p>
<p>अमायां श्रावणे मासि रात्रौ दूरे नदीतटे ॥<br>
तत्र रात्रौ मनुं देव्या जपेदष्टसहस्रकम् ॥ १८१ ॥</p>
<p>प्राग्वद्धूनेदष्टशतं ततः शब्दाञ्छृणोति च ॥<br>
वीणावेणुमृदङ्गानां किन्नरीणाञ्च भूयसः ॥ २८२ ॥</p>
<p>इत्यादयः शतं नादा जायन्ते नादिभीषणाः ॥<br>
ततः सा योगिनीरूपा प्रत्यक्षा मन्त्रिणो भवेत् ॥ २८३ ॥</p>
<p>ददाति योगमुद्रां सा दर्शयेत्कुण्डलीपथम् ॥<br>
ततः स्वानुभवो मन्त्री योगी ज्ञानी प्रजायते ॥<br>
वाक्सिद्धिश्च भवेदस्य ब्रह्मभूयाय कल्पते ॥ २८४ ॥</p>
<p>अथातः सम्प्रवक्ष्यामि चैकदन्तुरविघ्नपम् ॥<br>
योगिनी तस्य रक्ताक्षी गानवादरता सा ॥ २८५ ॥</p>
<p>नेत्ररम्या चेटिकास्य वेदाग्न्यर्णो मनुश्च ओम् ॥<br>
नेत्ररम्ये अञ्जनं च देहियुग्मं निधिं वदेत् ॥ २८६ ॥</p>
<p>दर्शयद्वितयं चोक्त्वा पटलम्पदमुच्चरेत् ॥<br>
दूरीकुरु युगम्पञ्च स्हाहेति कथितो मनुः ॥ २८७ ॥</p>
<p>पुरश्चरणमेतस्या अयुतत्रितयं चरेत् ॥<br>
घृताक्तगुग्गुलैर्होमो देवतां साधयेत्ततः ॥ २८८ ॥</p>
<p>कनने करवीराणां रात्रौ वैशाखमासि तु ॥<br>
चतुर्दश्याञ्जपेद्देवीं <sup id="fnref:15"><a href="#fn:15" class="footnote-ref" role="doc-noteref">15</a></sup> नेत्ररम्यां शतत्रयम् ॥ २८९ ॥</p>
<p>भौमस्तु वासरः प्रोक्तस्त्वथ वा शुक्रवासरः ॥<br>
घृताक्तगुग्गुलैर्होमं ततः कुर्याच्छतत्रयम् ॥ २९० ॥</p>
<p>ददाति मन्त्रिणे तस्मै स्वाञ्जनं नेत्रबोधकम् ॥<br>
निधिं भूमिगतं वस्तु दूरदेशगतं तथा ॥<br>
आलोकते स मन्त्री च सद्यो भवति भूपतिः ॥ २९१ ॥</p>
<p>अथातः सम्प्रवक्ष्यामि कपिसिंहद्विपाननम् ॥<br>
एवं त्रिवदनन्तस्य योगिनी तु शुकी मता ॥<br>
रसज्ञा चेटकी चास्य पङ्कजाक्षी प्रकीर्तिता ॥ २९२ ॥</p>
<p>ॐ पङ्कजाक्ष्यमृतफलं देहीति युगं तथा ॥<br>
श्रीं स्वाहा मेघवर्णोयं जपः षष्टिसहस्रकः ॥<br>
होमः पलाशपुष्पैः स्यादभावे च समिद्वरैः ॥ २९३ ॥</p>
<p>सञ्जीवयन्तीव मदं लोलनेत्राभिसुन्दरी ॥<br>
पङ्कजाक्षी कार्यकरी नानालङ्कारशोभिता ॥ २९४ ॥</p>
<p>वसतर्न्तौ च गङ्गायास्तटे ब्रह्मरुहांवने ॥<br>
कृष्णाष्टम्याञ्चैत्रमासे भौमे शुक्रे थवा निशि ॥ २९५ ॥</p>
<p>त्रिसहस्रं जपित्वातु पालाशैर्होममाचरेत् ॥<br>
ततो देवी समायाति ददाति फलमुत्तमम् ॥ २९६ ॥</p>
<p>जरामरणराहित्यं तत्कालम्भक्षिते सति ॥<br>
फले तस्मिन्समायाति सद्गुरुःप्रार्थितःपुनः ॥ २९७ ॥</p>
<p>अथातः सम्प्रवक्ष्यामि पञ्चास्यञ्च गजाननम् ॥<br>
श्वेन्यस्य योगिनी प्रोक्ता रागालापनतत्परा ॥<br>
पयोदिनीचेटिकास्य ह्येकत्रिंशाक्षरो मनुः ॥ २९८ ॥</p>
<p>तारम्पयोदिनीत्युक्त्वा जलधाराधरे तथा ॥<br>
अग्निं शमय वाडवं वह्निं च शमय द्वयम् ॥ २९९ ॥</p>
<p>श्रीं स्वाहा नम इत्येतज्जपेदन्ते सहस्रकम् ॥<br>
सरस्तीरे पयः कार्ये हुनेत्सघृतपायसम् ॥ ३०० ॥</p>
<p>वर्षन्ती जलबिन्दूंश्च मेघमाला मनोरमा ॥<br>
श्यामाम्बरपरीधाना मे चित्तेस्तु पयोदिनी ॥ ३०१ ॥</p>
<p>श्रावणे बहुलाष्टम्यां रोहिणी ऋक्षसम्भवे ॥<br>
भौमे बृहस्पतौ वापि शुक्रे वा तत्र वासरे ॥ ३०२ ॥</p>
<p>रात्रौ स्नान विधिं कृत्वा सरस्तीरे मनोरमे ॥<br>
अयुतम्प्रजपेन्मन्त्रम्पायसैर्होममाचरेत् ॥ ३०३ ॥</p>
<p>सहस्रैकन्ततो <sup id="fnref2:8"><a href="#fn:8" class="footnote-ref" role="doc-noteref">8</a></sup> देवी साक्षात्सा तु पयोदिनी ॥<br>
ददाति वरकां चैकाम्मन्त्रिणे तोष मागता ॥ ३०४ ॥</p>
<p>अग्निदाहोस्य नैवास्ति भवेच्च करकान्वितः ॥<br>
अवृष्टावपि कर्तव्यन्ध्यात्वादेवीं भवेज्जलम् ॥ ३०५ ॥</p>
<p>अथातः सम्प्रवक्ष्यामि हेरम्बं गणनायकम् ॥<br>
चत्वरादिककाम्यास्य योगिन्यस्ति कपोतिका ॥<br>
हंसवागीश्वरीशक्तिर्मन्त्राद्यस्य निरूप्यते ॥ ३०६ ॥</p>
<p>ॐ ह्रीं ॐ ह्रीं ॐ तथोक्त्वा सरस्वत्यै नमस्त्विति ॥<br>
ऋषिः शक्तिश्च देव्यादिर्गायत्री छन्द ईरितम् ॥ ३०७ ॥</p>
<p>हंसवागीश्वरी देवी देवता परिकीर्तिता ॥<br>
विद्वांस्तृतीयबीजेन षडङ्गन्यासमाचरेत् ॥ ३०८ ॥</p>
<p>सुषुम्णाग्रे भ्रुवोर्मध्ये रन्ध्राणां नवमे तथा ॥<br>
मन्त्राक्षराणि विन्यस्य चिन्तयेदिष्टदेवताम् ॥ ३०९ ॥</p>
<p>हंसपृष्ठस्थपद्मस्थां कान्तकर्पूरसन्निभाम् ॥<br>
चन्द्राननां मन्दहासा चन्द्रार्धकृतशेखराम् ॥ ३१० ॥</p>
<p>पुस्तकं च करैर्वीणां जपमालां सुधाघटम् ॥<br>
इति ध्यात्वा यजेत्पीठे मातृका याः पुरोदिताः ॥ ३११ ॥</p>
<p>वर्णाद्येनाशनं दद्यान्मूर्ति मूलेन कल्पयेत् ॥<br>
तस्यामावाह्य तां देवीमर्चयेद्गन्धपुष्पकैः ॥ ३१२ ॥</p>
<p>सम्पूज्य पार्श्वयोर्वाचौ संस्कृते प्राकृते उभे ॥<br>
ततोङ्गानि च तच्छक्तीर्मातृर्लोकेश्वरानपि ॥<br>
तदस्त्राणि ततो बाह्ये देवीमित्थं प्रपूजयेत् ॥ ३१३ ॥</p>
<p>प्रज्ञा मेधा श्रुतिः शक्तिः पञ्चमी स्मृतिरीरिता ॥<br>
वागीशी सुमतीः स्वस्तिरष्टौ तच्छक्तयो मताः ॥ ३१४ ॥</p>
<p>वर्णैकाधिकलक्षन्तु जपेन्मन्त्रं समाहितः ॥<br>
तत्सहस्रं प्रजुहुयात्सिताक्तैर्नागचम्पकैः ॥<br>
तर्पणादि ततः कुर्यात्साधको नियतव्रतः ॥ ३१५ ॥</p>
<p>इमं मनुं यो भजते पातकैर्मुच्यतेचिरात् ॥<br>
लक्ष्मीयशःकान्तियुतः कवित्वस्यालयं भवेत् ॥ ३१६ ॥</p>
<p>कुर्यात्पूर्वानुगदितान्प्रयोगानत्र मन्त्रवित् ॥<br>
अथ मन्त्रान्तरं वक्ष्ये यत्तस्याः षोडशार्णकम् ॥ ३१७ ॥</p>
<p>ऐङ्कारं पूर्वमुच्चार्य नमो भगवतीति च ॥<br>
वेदयुग्मं च वाग्देवी स्वाहान्तो मन्त्र ईरितः ॥ ३१८ ॥</p>
<p>पूर्वमन्त्रोदिताश्चात्र मुन्याद्याः सम्प्रकीर्तिताः ॥<br>
पदैर्मन्त्रस्य षड्द्भिः स्यात्षडङ्गं चैव जातिमत् ॥ ३१९ ॥</p>
<p>कुन्देन्दुभासिवसनां श्वेतमाल्यानुलेपनाम् ॥<br>
वनमालां तथा व्याख्यां मुद्रां पुस्तकमेव च ॥ ३२० ॥</p>
<p>सुधाकुम्भं हस्तपद्मैर्दधतीं श्वेतपद्मगाम् ॥<br>
त्र्यक्षां चन्द्रार्धभालां च पीनोन्नतपयोधराम् ॥ ३२१ ॥</p>
<p>प्राग्वत्पूजाप्रयोगादिविशेषोत्र निगद्यते ॥<br>
अष्टलक्षं जपेन्मन्त्रं हविष्याशी जितेन्द्रियः ॥ ३२२ ॥</p>
<p>यथाविधि जपान्ते च तादृशाशं हुनेत्तिलैः ॥<br>
आज्याप्लुतैस्तपर्णादि सर्वं पूर्ववदाचरेत् ॥ ३२३ ॥</p>
<p>अह्नो मुखे प्रत्यहं य एतज्जप्त्वा जलं पिबेत् ॥<br>
संवत्सराद्भवेद्विद्वान्नात्र कार्या विचारणा ॥ ३२४ ॥</p>
<p>स्नानकाले मन्त्रजप्तैस्तोयैः सिञ्चेत्स्वमूर्धनि ॥<br>
सर्वैस्तोयैस्तर्पयेत्तां मेषा वंशे भवेद्ध्रुवम् ॥<br>
जपित्वा मन्त्रमेतं च पुष्पगन्धादिकं सुधीः ॥ ३२५ ॥</p>
<p>शिरसा धारयेत्तेन सभापूज्यः स जायते ॥<br>
वादे च विजयो नित्यं भवेत्तस्य न संशयः ॥ ३२६ ॥</p>
<p>अन्यन्मन्त्रान्तरं चास्या वक्ष्यते रुद्रवर्णकम् ॥<br>
ऐं वाचस्पते अमृते प्लुवः प्लुरिति कीर्तितः ॥<br>
दशाक्षरवदस्यान्यत्पञ्चाङ्गं तु मनोः परैः ॥ ३२७ ॥</p>
<p>पद्मसंस्थां पद्मयुगाक्षमालापुस्तकानि च ॥<br>
करैर्दधानां चन्द्रार्धमुकुटां त्रीक्षणां सिताम् ॥<br>
नानामुनिनुतां नम्रां स्तनभारेण ताम्भजे ॥ ३२८ ॥</p>
<p>यजेच्च मातृकापीठे दशार्णोक्तेन वर्त्मना ॥<br>
प्रयोगादि प्रकुर्वीत पूर्ववद्वै दशार्णवत् ॥ ३२९ ॥</p>
<p>अथातः सम्प्रवक्ष्यामि विघ्नराजं विनायकम् ॥<br>
योगिनी पाशहस्तास्य वंशारोहणकारिणी ॥<br>
सरस्वती शक्तिरस्य त्र्यर्णा चेटीत्रयान्विता ॥ ३३० ॥</p>
<p>चारुस्वामीति मन्त्रोस्य विप्राणां परिकीर्तितः ॥<br>
वाक्तुस्वामीति सञ्जप्यः क्षत्त्रियैः परतापकैः ॥ ३३१ ॥</p>
<p>ग्वारुं स्वमीति वैश्यानामैंरुं स्वाम्यङ्घ्रिजन्मनाम् ॥<br>
ऋष्यादिकं दशार्णोक्तं देवी त्र्यर्णा सरस्वती ॥ ३३२ ॥</p>
<p>द्विरुच्चरितमूलेन षडङ्गं जातिसंयुतम् ॥<br>
करन्यासं विधायाथ ध्यायेद्देवीं सरस्वतीम् ॥ ३३३ ॥</p>
<p>मुक्ताहारसमायुक्तां चन्द्रार्धकृतशेखराम् ॥<br>
व्याख्यामुद्रा रत्नकुम्भं त्वक्षमालां च पुस्तकम् ॥ ३३४ ॥</p>
<p>पीनोत्तुङ्गकुचानम्रां श्वेताब्जस्थां सरस्वतीम् ॥ ३३५ ॥</p>
<p>पुरा प्रोक्ते मातृकायाः पीठे देवीं समर्चयेत् ॥<br>
यथापूर्वं प्रत्यहं यः स भवेद्वाक्पतिर्ध्रुवम् ॥ ३३६ ॥</p>
<p>वर्णलक्षं जपेन्मन्त्रं हविष्याशी जितेन्द्रियः ॥<br>
आज्याक्तहविषा वह्नौ दशांशं जुहुयात्ततः ॥ ३३७ ॥</p>
<p>तर्पणादि ततः कुर्यात्प्रागुक्तविधिना ततः ॥<br>
एवं सिद्धमनुर्मन्त्री प्रयोगान्कर्तुमर्हति ॥ ३३८ ॥</p>
<p>चतुरङ्गुलसम्भूतैः सुमनोभिर्हुनेत्तु यः ॥<br>
वाचः सोऽप्रतिमां सिद्धिमचिराल्लभते ध्रुवम् ॥ ३३९ ॥</p>
<p>कुचन्दनोदकेनाक्तैर्जातीपुष्पैः सिताम्बुजैः ॥<br>
नन्द्यावर्तोद्भवैः कुन्दसंयुतैः कुसुमैर्हुनेत् ॥ ३४० ॥</p>
<p>अचिरादतुलां वाचां सिद्धिं प्राप्नोत्यसंशयम् ॥<br>
एवं मन्त्रं जपेन्मन्त्री सभायां जयमाप्नुयात् ॥ ३४१ ॥</p>
<p>वचां श्वेतां तथा ब्राह्मीं जपितां मनुनामुना ॥<br>
अह्नो मुखे च यः खादेत्स मेधां वाञ्छितां लभेत् ॥ ३४२ ॥</p>
<p>पाण्डवी पृथुमध्या च पार्थिवा चेति चेटिकाः ॥<br>
ॐ पाण्डवीति बगले ततश्च बगलामुखि ॥ ३४३ ॥</p>
<p>शत्रोः पादं स्तम्भयद्विः क्लीं ह्रीं भुवञ्चरे वदेत् ॥<br>
स्फ्रीं स्वाहेति त्रिंशार्णो मन्त्रो ध्यानं निरूप्यते ॥ ३४४ ॥</p>
<p>पीताम्बरां पीतवर्णां पीतगन्धानुलेपनाम् ॥<br>
प्रेतासनां पीतवर्णां विचित्रां पाण्डवीं भजे ॥ ३४५ ॥</p>
<p>अयुतत्रितयं जप्त्वा कुसुम्भकुसुमैर्हुनेत् ॥<br>
एवं कृत्वा पुरश्चर्यां पश्चात्साधनमाचरेत् ॥ ३४६ ॥</p>
<p>वत्सरादौ प्रतिपदि शुक्रवारे जपेन्निशि ॥<br>
अयुतं तद्दशांशेन कुसुम्भकुसुमैर्हुनेत् ॥ ३४७ ॥</p>
<p>प्रसन्ना जायते देवी वस्त्रमेकं ददाति च ॥<br>
वैरिणोद्वेगतो बद्धं गतिस्तम्भः प्रजायते ॥ ३४८ ॥</p>
<p>कार्तिके कृष्णषष्ठ्यान्तु वटवृक्षतले स्थितः ॥<br>
जप्त्वायुतं चूतपत्रैः ससुगन्ध्यगुरूद्भवैः ॥<br>
तैलयुक्तैर्भवेद्धोमः पृथुमध्या प्रसीदति ॥ ३४९ ॥</p>
<p>ददाति पीठं तत्रस्थो दृष्ट्या रामाश्च मोहयेत् ॥<br>
वहन्ति पञ्चभूतानि तत्पीठं तेन खे गतिः ॥ ३५० ॥</p>
<p>उन्मत्तजनगां देवीं स्थूलाङ्गीं कलहप्रियाम् ॥<br>
कार्तिकेयगुहाखेलां पृथुमध्यां भजाम्यहम् ॥ ३५१ …</p>
<p>ॐ पार्थिवे च पृथिवीतलचारिणि वायुमा ॥<br>
ततो लिनि च तारुण्यं कुरुयुग्मं च धं च धम् ॥ ३५२ ॥</p>
<p>स्वाहैकोनत्रिंशदर्णः पार्थिवाया मनुः स्मृतः ॥<br>
नदीतीरे वृष्टिकाले चतुर्दश्यां निशान्तरे ॥ ३५३ ॥</p>
<p>कूलं खनित्वा कुहरं कर्त्तव्यं युगसप्तकम् ॥<br>
जपस्यार्धायुतो होमः कदलीखण्डकैस्तथा ॥ ३५४ ॥</p>
<p>पृथिवीतलसञ्चारशालिनीं वायुमालिनीम् ॥<br>
भजामि पार्थिवीं देवीं तारुण्याङ्कप्रदां शिवाम् ॥ ३५५ ॥</p>
<p>तुष्टा ददाति सा शक्तिं पृथिव्यन्तरचारिणीम् ॥<br>
जरामरणराहित्यं सम्भवेच्चैव सर्वगः ॥ ३५६ ॥</p>
<p>विनायकस्तु प्रवरो दण्डहस्तास्य योगिनी ॥<br>
रज्जुरोहास्वरूपा सा चेटी कङ्कालिका मता ॥ ३५७ ॥</p>
<p>ऐं कङ्कालीमहाकालीकलिकलाभ्यामुच्चरेत् ॥<br>
स्वाहान्तःस्थितिवर्णोयं लक्षमस्य जपो मतः ॥ ३५८ ॥</p>
<p>हुनेदस्य सहस्रैकं कङ्काली वरदा भवेत् ॥<br>
ईप्सितं तत्साधकस्य तदेकं सा प्रयच्छति ॥ ३५९ ॥</p>
<p>अथातः सम्प्रवक्ष्यामि गणेशं मोदकप्रियम् ॥<br>
प्रचण्डा योगिनी चास्य चेटिका पङ्कवासिनी ॥ ३६० ॥</p>
<p>ॐ पङ्कवासिनी पङ्कजावती वनदेवते ॥<br>
केदारं देहि सिद्धिं च कुरु द्विः कामबीजकम् ॥<br>
रमा बीजं वह्निजाया चैकत्रिंशाक्षरो मनुः ॥ ३६१ ॥</p>
<p>वैशाखे पद्मसरसि स्वल्पोदे जलवर्जिते ॥<br>
सप्तरात्रं जपेन्मन्त्रं दिवसे लक्षसङ्ख्यया ॥<br>
होमस्तत्पत्रपुष्पैश्च देव्या ध्यानं निरूप्यते ॥ ३६२ ॥</p>
<p>पङ्कजाक्षि निशि वै शिवदूति स्मरेवक्त्रनयनाम्बुजलीले ॥<br>
मानसे म वस स्मरदेवि प्रत्यहं कमलकाननसंस्थे ॥ ३६३ ॥</p>
<p>सदा देवी समागत्य त्रिजगद्वशकारकम् ॥<br>
ददाति केशरं चैकं कल्पपुष्पाति गन्धवत् … ३६४ ॥</p>
<p>घर्षयित्वास्य तिलके कृते स्यादखिलं जगत् ॥<br>
वश्यं राजस्त्रियो भूपाः पण्डिता देवता अपि ॥ ३६५ ॥</p>
<p>अथातः सम्प्रवक्ष्यामि पूर्वदिक्स्थान्विनायकान् ॥<br>
महाश्मशानमावृत्य स्हितानभयदायकान् ॥ ३६६ ॥</p>
<p>प्रथमं मनवश्चैषां स्वबीजहृदयादिकम् ॥<br>
चतुर्थ्यन्तं भवेन्नाम योगिनी वसुविक्रमा ॥ ३६७ ॥</p>
<p>चेष्टां वातुलवत्कुर्यात्पारिजातसरस्वती ॥<br>
अस्य शक्तिस्तु तन्मन्त्रः प्रोक्त एकादशाक्षरः ॥ ३६८ ॥</p>
<p>ॐ ह्रीं हंसवर्णाश्च सैकारा बिन्दुसंयुताः ॥<br>
पुनर्ह्रीं मां सरस्वत्यै हृदयान्तो मनुर्मतः ॥ २६९ ॥</p>
<p>ऋषिध्यानन्यासजपं हंसवागीश्वरीमतम् ॥<br>
प्रयोगाश्चापि सिद्ध्यन्ति पूर्वोक्ताः सर्व एव हि ॥ ३७० ॥</p>
<p>वरानना चेटिकास्य तस्याः साधनमुच्यते ॥<br>
वरानने पदं चोक्त्वा वामलोचन इत्यपि ॥ ३७१ ॥</p>
<p>परस्य मारिणी चोक्त्वा मालिनीद्वितयं ततः ॥<br>
धुन्धुन्धीं वह्निजायान्तो मनुः षट्त्रिंशदर्णकः ॥ ३७२ ॥</p>
<p>सौन्दर्यामृतसन्दोहसारभूतामिमां पराम् ॥<br>
विवर्धितां स्थिरां देवीं सम्भजे तां वराननाम् ॥ ३७३ ॥</p>
<p>रथ्याद्वारे कुजे कृष्णसप्तम्यां तु शुचिर्यजेत् ॥<br>
सहस्रत्रितयं होमः शङ्खैश्चापि कपर्दकैः ॥ ३७४ ॥</p>
<p>ततः स्त्रीरूपिणी दद्यात्कपर्दैकं वरानना ॥<br>
कपर्दं स्थापयेद्यत्र कणादीनां कुशूलके ॥ ३७५ ॥</p>
<p>त्रिदिनावधि तद्धान्यं विक्रीतं नैव हीयते ॥<br>
ततो धान्यान्तरं स्थाप्यं वृद्धिस्तत्रापि जायते ॥ ३७६ ॥</p>
<p>सिंहतुण्डो गणाध्यक्षो वेणुप्राचास्य योगिनी ॥<br>
पृथिव्यावेष्टनकरी सप्तकोटेश्वरी मता ॥ ३७७ ॥</p>
<p>शक्तिश्चेटी विधुश्रेष्ठा ततः साधनमुच्यते ॥<br>
कः स उक्त्वा चण्डिकां च सः कः सप्ताक्षरो मनुः ॥ ३७८ ॥</p>
<p>ऋषिर्ब्रह्मा च गायत्री छन्दः प्रोक्तं च देवता ॥<br>
सप्तकोटेश्वरी देवी वागैश्वर्यकरी मता ॥ ३७९ ॥</p>
<p>षड्दीर्घयुक्चकारेण <sup id="fnref:16"><a href="#fn:16" class="footnote-ref" role="doc-noteref">16</a></sup> षडङ्गं सम्प्रकीर्ततम् ॥<br>
अस्याः पूजादिकं सर्वं त्रिपुरावत्प्रकीर्तितम् ॥ ३८० ॥</p>
<p>विधुश्रेष्ठामौं वक्ष्ये विधुश्रेष्ठे <sup id="fnref:17"><a href="#fn:17" class="footnote-ref" role="doc-noteref">17</a></sup> विपद्गते ॥<br>
मानं पूरय कर्णान्ते ताटङ्कं देहि युग्मकम् ॥<br>
थं लक्ष्मीर्वह्निजायान्तः सप्तविंशाक्षरो मनुः ॥ ३८१ ॥</p>
<p>चित्रायां सोमवारे च यदा सोमग्रहो भवेत् ॥<br>
यावद्विधुविमोक्षः स्यात्तावन्मन्त्रञ्जपेज्जले ॥ ३८२ ॥</p>
<p>तदा देवी तु ताटङ्कं दद्यात्सव्यश्रुतिस्थितम् ॥<br>
पूर्णचन्द्रप्रभाभन्तदमाम्पूर्णां करोति च ॥ ३८३ ॥</p>
<p>साधको लोकमान्यश्च ध्यानमस्या निरूप्यते ॥<br>
चन्द्रमण्डलसंस्थान्तां विधुश्रेष्ठा वियद्गताम् ॥<br>
काश्मीरचारुताटङ्कां ध्यायामि शिववल्लभाम् ॥ ३८४ ॥</p>
<p>अथातः सम्प्रवक्ष्यामि कुपिताक्षङ्गजाननम् ॥<br>
पापहन्त्री योगिनी तु पुत्रदारूपधारिणी ॥ ३८५ ॥</p>
<p>कुपिताक्षस्य शक्तिस्तु बाला स्याद्वामलोचना ॥<br>
अस्य चेटी समाख्याता तस्याः साधनमुच्यते ॥ ३८६ ॥</p>
<p>ऐङ्क्लींसौरिति बालायाख्यक्षरो मन्त्र उच्यते ऋषिस्तु <sup id="fnref:18"><a href="#fn:18" class="footnote-ref" role="doc-noteref">18</a></sup> दक्षिणामूर्तिः पङ्क्तिश्छन्दोस्य देवता ॥ ३८७ ॥</p>
<p>बालाबीजं वाङ्मयं स्यात्तार्तीयं शक्तिरुच्यते ॥<br>
कीलकं कामराजः स्याद्द्विरावृत्त्या <sup id="fnref:19"><a href="#fn:19" class="footnote-ref" role="doc-noteref">19</a></sup> षडङ्गकम् ॥ ३८८ ॥</p>
<p>यथा त्रिपुरभैरव्यास्त्र्यर्णन्यासाः पुरोदिताः ॥<br>
एतद्बीजेन ते सर्वे कर्तव्यास्तत्फलाप्तये ॥ ३८९ ॥</p>
<p>अभयं पुस्तकं मालां वरं च दधतीङ्करैः ॥<br>
अरुणामरुणाब्जस्थां रक्तवस्त्रां द्विजेशकाम् <sup id="fnref:20"><a href="#fn:20" class="footnote-ref" role="doc-noteref">20</a></sup> ॥ ३९० ॥</p>
<p>यन्त्रोद्धारञ्च पूजायाम्पूजयेत्सकलन्तथा ॥<br>
ज्ञेयं त्रिपुरभैरव्यास्त्र्यक्षरायाश्च तत्समम् ॥ ३९१ ॥</p>
<p>जपो लक्षत्रयं होमे द्रव्याद्यं तद्वदेव हि ॥<br>
कुमारीपूजनं नित्य काम्यसिद्ध्यर्थमुच्यते ॥ ३९२ ॥</p>
<p>मालतीजातिकामल्लिकुसुमैर्मधुमिश्रितैः ॥<br>
घृतचूर्णैश्च जुहुयाद्वागीशत्वं प्रजायते ॥<br>
मूकस्यापि हि मूढस्य शिलारूपस्य नान्यथा ॥ ३९३ ॥</p>
<p>जपापुष्पैराज्ययुतै रक्तक्षीरैर्यथाविधि ॥<br>
हवनान्मोहयेन्मन्त्री लोकत्रयनिवासिनः ॥ ३९४ ॥</p>
<p>कस्तूरीकुम्मेन्दूनां <sup id="fnref:21"><a href="#fn:21" class="footnote-ref" role="doc-noteref">21</a></sup> हवनात्कामवद्भवेत् ॥<br>
चम्पकैः पाटलैर्होमान्महतीं श्रियमाप्नुयात् ॥ ३९५ ॥</p>
<p>गुग्गुल्वगुरुकर्पूरचन्दनानां च होमतः ॥<br>
राजनागेन्द्रदेवानां पुरन्ध्रीर्वशमानयेत् ॥ ३९६ ॥</p>
<p>लाक्षाहोमाल्लभेद्राज्यं पक्वान्नमधुहोमतः ॥<br>
उपसर्गनिवृत्तिः <sup id="fnref:22"><a href="#fn:22" class="footnote-ref" role="doc-noteref">22</a></sup> स्यात्कल्हारहवनाद्धनम् ॥ ३९७ ॥</p>
<p>दुग्धेनायुर्धनं दघ्ना मेधारोग्यं घृतेन तु ॥<br>
समिद्भिर्जायते क्षीरं मधुना मृत्युनाशनम् ॥ ३९८ ॥</p>
<p>दधिमाक्षिकहोमेन <sup id="fnref:23"><a href="#fn:23" class="footnote-ref" role="doc-noteref">23</a></sup> सौभाग्यं धनमाप्नुयात् ॥<br>
कह्लारहवनाद्भाग्यं मधुरत्रयरक्तयुक् ॥ ३९९ ॥</p>
<p>छागमांसं <sup id="fnref:24"><a href="#fn:24" class="footnote-ref" role="doc-noteref">24</a></sup> हुनेत्सर्वं परराष्ट्रं वशं नयेत् ॥<br>
वैरिस्तम्भः सिताहोमाल्लाक्षाक्षीरपयोदधि <sup id="fnref:25"><a href="#fn:25" class="footnote-ref" role="doc-noteref">25</a></sup> ॥<br>
हुतं तदल्पमृत्योश्च रोगाणां चापि नाशनम् ॥ ४०० ॥</p>
<p>कमलैररुणैर्होमःसम्यक्सम्पत्तिदायकः ॥<br>
रक्तोत्पलैर्जगद्वश्यं लक्ष्मीर्भाग्यं सितोत्पलैः ॥ ४०१ ॥</p>
<p>दाडिमं मातुलुङ्गं <sup id="fnref:26"><a href="#fn:26" class="footnote-ref" role="doc-noteref">26</a></sup> च नारङ्गं सकलं क्रमात् ॥<br>
कूष्माण्डं जुहुयाद्विप्रादिका वश्या न संशयः ॥ ४०२ ॥</p>
<p>खर्जूरीफललक्षस्य होमात्सर्वे नृपा वशाः ॥<br>
द्राक्षा लाक्षासिद्धयष्टीकदलीफलहोमतः ॥ ४०३ ॥</p>
<p>लक्षाद्विंशतिराजानो वश्यास्तस्य महीपतेः ॥<br>
नालिकेरेण लक्षं चेद्धुतोग्निर्नृपवद्भवेत् ॥ ४०४ ॥</p>
<p>पक्वाम्रलक्षहोमेन सम्पूर्णा धरणी वशा ॥<br>
पनसस्य फलैर्लक्षहोमाद्वश्याः शतं नृपाः ॥ ४०५ ॥</p>
<p>गुग्गुलूनां तु होमेन सर्वदुःखानि नाशयेत् ॥<br>
वश्याः सर्वे तिलाज्याभ्यां चन्दनेन तु शत्रवः ॥ ४०६ ॥</p>
<p>रक्तचन्दनहोमेन वश्याः स्युः पुरुषाः स्त्रियः ॥<br>
खर्जूरस्य तु होमेन वाग्वश्यं जायते नृणाम् ॥ ४०७ ॥</p>
<p>कस्तूरीहोमतो भूपा मन्त्रिणः परिचारकाः ॥<br>
नीलतण्डुलहोमेन शान्तिर्भवति मन्दिरे ॥ ४०८ ॥</p>
<p>शर्कराघृतहोमेन सर्वकार्याणि साधयेत् ॥<br>
घृतपायसहोमेन धान्यसिद्धिर्भवेद्ध्रुवम् ॥ ४०९ ॥</p>
<p>तत्तदन्नस्य होमेन तत्तत्सिद्धिः प्रजायते ॥<br>
सोपस्करैश्च वटकैरुपसर्गान्विनाशयेत् ॥ ४१० ॥</p>
<p>बन्धूककुसुमैर्होमात्सर्वसत्त्वं वशं नयेत् ॥<br>
जपापुष्पैर्जगद्वश्यं बाणपुष्पैश्च मोहनम् ॥ ४११ ॥</p>
<p>बहुलस्य हुनेत्पुष्पैः सौभाग्यं जायते महत् ॥<br>
दशागधूपहोमाच्च सौभाग्यमतुलं भवेत् ॥ ४१२ ॥</p>
<p>जम्बूफलैः स्त्रियो वश्याः कुष्माडैर्दैत्यकन्यकाः ॥<br>
श्रीफलैरतुला लक्ष्मीरिक्षुदण्डैः सुखं भवेत् ॥ ४१३ ॥</p>
<p>रसादिक्षो राजकन्या नालिकेरफलेन वा ॥<br>
केवलं घृतहोमेन वरदाः सर्वशक्तयः ॥ ४१४ ॥</p>
<p>वामीतु सङ्गमात्पूर्वं प्रजपेद्वामचक्षुषः ॥<br>
शतमात्रं पौर्णमास्यां विशाखादित्यसङ्गमे ॥ ४१५ ॥</p>
<p>सद्यः प्रसन्ना देवी स्याद्वीर्यस्तम्भं ददाति सा ॥<br>
अपि कान्ताशतासङ्गे नासौ स्खलति मानवः ॥ ४१६ ॥</p>
<p>रतिदेवीं रतिप्रीतिं कामकीर्तिं मनोरमाम् ॥<br>
मम कामप्रदां सद्यः सम्भजे वामलोचनाम् ॥ ४१७ ॥</p>
<p>ईं लीं भीं रं समुच्चार्य वमुक्त्वा वामलोचने ॥<br>
वीर्यं स्तम्भय द्विश्चोक्त्वा नादे माकुरु चोच्यते ॥ ४१८ ॥</p>
<p>पञ्चविंशतिवर्णोयं स्वाहान्तो मन्त्र ईरितः ॥<br>
मदनान्धो लक्षजपात्सिध्येद्वा वामलोचना ॥ ४१९ ॥</p>
<p>प्रागुक्तो यस्तु विघ्नेशो नाम्ना क्षिप्रप्रसादनः ॥<br>
काली च योगिनी तस्य शक्तिर्वागीश भैरवी ॥<br>
चित्राक्षी चेटिका चास्य पुरे वसति योगिनी ॥ ४२० ॥</p>
<p>स्थैं <sup id="fnref:27"><a href="#fn:27" class="footnote-ref" role="doc-noteref">27</a></sup> ह्रीं चैव समुच्चार्य नित्यक्लिन्नेपदं वदेत् ॥<br>
मदद्रवे च सहरा औकारेण समन्विताः ॥ ४२१ ॥</p>
<p>एकादशाक्षरो मन्त्रो न्यासध्यानादिकं तथा ॥<br>
चैतन्यभैरवीतुल्यं विशेषोयं च पूजने ॥ ४२२ ॥</p>
<p>अग्रकोणे च चैतन्यनित्यक्लिन्नां मदद्रवाम् ॥<br>
षडङ्गावरणं पश्चादन्यत्सर्वं यथोक्तवत् ॥ ४२३ ॥</p>
<p>तुल्यश्चैतन्यभैरव्याः प्रयोगादिः प्रकीर्तितः ॥<br>
चित्राक्ष्याः <sup id="fnref:28"><a href="#fn:28" class="footnote-ref" role="doc-noteref">28</a></sup> साधनं वच्मि तदेकान्ते नदीतटे ॥ ४२४ ॥</p>
<p>षट्कोणं मण्डलं कृत्वा तोयपूर्णान्घटान्न्यसेत् ॥<br>
कोणषट्के तत्र सुराञ्छक्रादींस्तु प्रपूजयेत् ॥<br>
इन्द्रं विधिं यमं कालं विष्णुमीशं क्रमेण च ॥ ४२५ ॥</p>
<p>अक्षय्यमावृतोयोयमारम्भस्य प्रकीर्तितः ॥<br>
तदूर्ध्वमासनं कृत्वा मध्याह्ने प्रजपेन्मनुम् ॥<br>
नित्यं शतत्रयं होमस्त्रिरेलायाः फलैर्भवेत् ॥ ४२६ ॥</p>
<p>कुर्यादेवं प्रत्यहन्तु तृतीया त्वाष्ट्रसंयुता ॥<br>
सोमेन रविणा वापि यदा युक्ता भवेत्तदा ॥ ४२७ ॥</p>
<p>प्रातः कालाज्जपः कार्यो घटाद्देवी वदेत्स्फुटम् ॥<br>
येषु कुम्भेषु यद्द्रव्यं स्थापनीयं तथा तु तत् ॥<br>
भविष्यति तदक्षय्यं ध्यानमस्या निरूप्यते ॥ ४२८ ॥</p>
<p>रुद्रादिप्रेतमौलिस्थां कलशाङ्कुरमालिनीम् ॥<br>
चित्राक्षीं चित्रवेषां तां सम्भजे परमेश्वरीम् ॥ ४२९ ॥</p>
<p>चित्राक्षी चित्ररूपेण रुद्रादि प्रेतसं वदेत् ॥<br>
स्थे प्रसीदेति युगलं श्रीं स्वाहा त्रिद्विवर्णकः ॥ ४३० ॥</p>
<p>अथातः सम्प्रवक्ष्यामि चिन्तामणिविनायकम् ॥<br>
योगिनी लक्षणज्ञास्य नाम्ना रुधिरवाहिनी ॥ ४३१ ॥</p>
<p>षट्कूटभैरवी शक्तिश्चित्रकण्ठ्यस्य चेटिका ॥<br>
हसकलरकारांश्च डकारैकारसंयुतान् ॥ ४३२ ॥</p>
<p>बिन्दुयुक्तान्कूटरूपो मनुरस्याः प्रकीर्तितः ॥<br>
सम्पत्प्रदा भैरवीवत्सर्वं न्यासादिकं मतम् ॥ ४३३ ॥</p>
<p>समस्तं चिन्तितं दद्याद्रिपुभारविनाशिनी ॥<br>
सेनाविनायकः काश्यां स्थापितस्त्वनया पुरा ॥ ४३४ ॥</p>
<p>अथातः साधनं वक्ष्ये चित्रकन्यां समासतः ॥<br>
चैत्रशुक्लचतुर्दश्यां वसन्ते निशि सञ्जपेत् ॥ ४३५ ॥</p>
<p>सहस्रत्रितयो होमो मधूकक्रुसुमैर्भवेत् ॥<br>
त्रिंशत्सहस्रं सा देवी तदा दद्याच्च मन्त्रिणे ॥ ४३६ ॥</p>
<p>कोकिलास्वरमत्यन्तमोहनं जगतामपि ॥<br>
अपि पक्षिमृगादीनामुरगाणा च मोहनम् ॥ ४३७ ॥</p>
<p>चूताङ्कुरावतंसा सा वीणानादनिनादिनी ॥<br>
शुक्लाम्बरा शिवाङ्कस्था रक्तकञ्चुकधारणी ॥ ४३८ ॥</p>
<p>चित्रकण्ठि चित्रनादस्वरं देहियुगं तथा ॥<br>
भरिंस्विंहेति मन्त्रोयं मन्वर्णः <sup id="fnref:29"><a href="#fn:29" class="footnote-ref" role="doc-noteref">29</a></sup> परिकीर्तितः ॥ ४३९ ॥</p>
<p>अथातः सम्प्रवक्ष्यामि दन्तिहस्तं विनायकम् ॥ ४४० ॥</p>
<p>वसाधया योगिनी च चित्ररेखास्वरूपिणी ॥<br>
पञ्चबाणेश्वरी शक्तिश्चिह्नगम्या च चेटिका ॥ ४४१ ॥</p>
<p>द्रां ह्रीं क्लीं क्लूम्स इत्येष बाणेश्वर्या मनुर्मतः ॥<br>
ऋषिः कामस्तु गायत्री छन्दो बाणेश्वरी सुरी ॥ ४४२ ॥</p>
<p>एकाक्षरेण सर्वैश्च मनोर्वर्णैः षडङ्गकम् ॥ ४४३ ॥</p>
<p>रक्तवस्त्रामिक्षुधनुष्पुष्पकोदण्डधारिणीम् ॥<br>
सालङ्कारां च सूर्याभां बाणेशीं सुन्दरीं भजे ॥ ४४४ ॥</p>
<p>त्रिपुरेशीं च सम्पूज्य मोहयेत्सकलं जगत् ॥<br>
पञ्चलक्षं जपेद्धोमो बन्धूककुसुमैर्मतः ॥ ४४५ ॥</p>
<p>कृष्णपक्षे चतुर्थ्यां तु चित्रायां सोमवासरे ॥<br>
ध्यात्वायुतं जपेद्रात्रौ तदा सा वरदा भवेत् ॥<br>
प्रयोगाद्यं सर्वमस्यास्त्रिपुरावत्प्रकीर्तितम् ॥ ४४६ ॥</p>
<p>तत्र रात्रौ गृहे सम्यग्दिव्यान्नं यावदीप्सितम् ॥<br>
तावद्ददाति हेमन्त्रिन्दिव्यभोगानपि ध्रुवम् ॥ ४४७ ॥</p>
<p>मन्त्रस्तु दिव्यकमले चिह्नाङ्गे मे प्रसीद च ॥<br>
श्रींस्वाहा तिथिवर्णोयं ध्यायेत्कण्ठेब्जकम्रजाम् ॥ ४४८ ॥</p>
<p>हस्ते चामृतकुम्भं च सालङ्कारां मनोहराम् ॥<br>
अथातः सम्प्रवक्ष्यामि पिचिण्डिलविनायकम् ॥ ४४९ ॥</p>
<p>सिद्धिप्रदं राक्षसानां गर्भहस्तास्य योगिनी ॥<br>
मनोहरा कर्मकरी चेटी चास्य त्रिलोचना ॥ ४५० ॥</p>
<p>नारी रम्याभिधा मन्त्रस्त्रयोविंशतिवर्णकः ॥<br>
आदौ <sup id="fnref:30"><a href="#fn:30" class="footnote-ref" role="doc-noteref">30</a></sup> तारं ततो नारीं रम्या कमलवासिनीम् ॥ ४५१ ॥</p>
<p>त्वं नारीं मोहयद्वन्द्वं क्लीं स्वाहा ध्यानमुच्यते ॥<br>
लग्नां कल्याणमूर्तिं च मोहरूपां स्थितां वने ॥<br>
पद्मानां प्रार्थितां शम्भुविष्णुब्रह्मादिकैः सुरैः ॥ ४५२ ॥</p>
<p>मार्गकृष्णचतुर्दश्यां भौमरात्रौ सरस्तटे ॥<br>
त्रिसहस्रं जपेत्पश्चान्नारङ्गैर्होममाचरेत् ॥ ४५३ ॥</p>
<p>चिह्निता स्त्री भवेद्वश्या प्राणैरपि धनैरपि ॥<br>
यदा चेच्छा भवेत्स्त्रीणां नारीं रम्यां तदा जपेत् ॥ ४५४ ॥</p>
<p>उद्दण्डमुण्डहेरम्बमथ वक्ष्ये समासतः ॥<br>
योगिनी शरहस्तास्य रूपतः सा वशङ्करा ॥<br>
निधिप्रान्ता चेटिकास्य मन्त्रोऽस्यास्तिथिवर्णकः ॥ ४५५ ॥</p>
<p>वदेत्तारं <sup id="fnref:31"><a href="#fn:31" class="footnote-ref" role="doc-noteref">31</a></sup> ॥<br>
निधिप्रान्ते निधिं देहिद्वयं रमा ॥<br>
स्फ्रींस्वाहेति च मन्त्रोयं ध्यायेद्देवीं त्रिमालिनीम् ॥ ४५६ ॥</p>
<p>रसायननिधि प्रीतां भवलक्ष्मीनिधिप्रदाम् ॥<br>
आषाढशुक्लसप्तम्यां चतुर्थ्यां वा समाहितः ॥ ४५७ ॥</p>
<p>जपेत्सप्तशतं मन्त्रं पलाशतरुसन्निधौ ॥<br>
पलाशमूलैरत्यन्तैः कोमलेर्होममाचरेत् ॥ ४५८ ॥</p>
<p>ततो देवी निधिप्रान्ता मन्त्रिणे तोषमागता ॥<br>
ददाति निधिमेकं हि त्रैलोक्येपि सुदुर्लभम् ॥ ४५९ ॥</p>
<p>एतासामष्टचेटीनां द्वात्रिंशच्च सहस्रकम् ॥<br>
निर्जने च वटाधस्ताद्वा गणेशसमीपतः ॥<br>
जपः कार्यस्तदा सिद्धिरर्चयित्वा गणेश्वरम् ॥ ४६० ॥</p>
<p>अथातः सम्प्रवक्ष्यामि नगरावरणे स्थितान् ॥<br>
स्थूलदन्तादिकानष्टौ गणेशान् योगिनीयुतान् ॥<br>
शक्तिभिश्चेटिकाभिश्च युक्तान्गम्बीजपूर्वकान् ॥ ४६१ ॥</p>
<p>तद्बीजं च पठेन्नाम ङेन्तं भगवते पदम् ॥<br>
हृदयान्तस्तथाष्टानां मन्त्रोयं परिकीर्तितः ॥ ४६२ ॥</p>
<p>पञ्चकामेश्वरी चास्य शक्तिस्तन्मन्त्र उच्यते ॥<br>
ह्रीं क्लीम् ऐं ब्रूमिति प्रोच्य श्रीं मन्त्रः पञ्चवर्णकः ॥ ४६३ ॥</p>
<p>ऋषिः सम्मोहनश्छन्दो गायत्रं देवता मता ॥<br>
कामेशी च षडङ्गानि पृथग्वर्णैस्ततोखिलैः <sup id="fnref:32"><a href="#fn:32" class="footnote-ref" role="doc-noteref">32</a></sup> ॥ ४६४ ॥</p>
<p>रक्तां रक्तदुकूलाङ्गलेपनां रक्तभूषणाम् ॥<br>
पाशाङ्कुशशरानक्षमालिकामभ्यं धनुः ॥ ४६५ ॥</p>
<p>पुस्तकं च वरं हस्तैर्बिभ्राणां वशकारिणीम् ॥<br>
पञ्चकामैः परिवृतामस्याः <sup id="fnref:33"><a href="#fn:33" class="footnote-ref" role="doc-noteref">33</a></sup> पूजादिकं भवेत् ॥ ४६६ ॥</p>
<p>बाणेश्वरीसमानं तु वामे कामौ तथार्चयेत् ॥<br>
उदग्दक्षिणयोर्देव्याः स्थलेषु त्रिषु योगिनीः ॥<br>
अञ्जनानां सिद्धिकरी नष्टवेषास्य चेटिका ॥ ४६७ ॥</p>
<p>तारं <sup id="fnref:34"><a href="#fn:34" class="footnote-ref" role="doc-noteref">34</a></sup> च नष्ट वेषे च भ्रामिणीं ह्रीं द्वयं वदेत् ॥<br>
स्त्रीं स्त्रीं स्वाहा विश्ववर्णो मन्त्रो ध्यानं निरूप्यते ॥ ४६८ ॥</p>
<p>मांसं च रुधिरं सद्यश्चर्वयन्तीं सुभीषणाम् ॥<br>
प्रेतासनां महादेवीं नष्टवेषां भजाम्यहम् ॥ ४६९ ॥</p>
<p>जपेत्सहस्रत्रितयं कृष्णाष्टम्यां महानिशि ॥<br>
होमश्च गजदन्तेन दशांशस्तुष्यति त्वियम् ॥ ४७० ॥</p>
<p>ददाति मन्त्रिणे चार्द्रमस्थि तेन तु साधकः ॥<br>
भूतप्रेतपिशाचादीन्खेलन्संवशयेदपि ॥ ४७१ ॥</p>
<p>अथातः सम्प्रवक्ष्यामि कलिप्रियगजाननम् ॥<br>
योगिन्यस्य बृहत्कक्षी गुटी सिद्धिप्रदा मता ॥<br>
त्रिवर्णेशी शक्तिरस्य क्लीम् ऐं सौश्च मनुर्मतः ॥ ४७२ ॥</p>
<p>द्विरावृत्त्या षडङ्गानि पञ्चबाणान्प्रविन्यसेत् <sup id="fnref:35"><a href="#fn:35" class="footnote-ref" role="doc-noteref">35</a></sup> ॥<br>
पञ्चकामांश्च विन्यस्य मूलेन व्यापकं चरेत् ॥ ४७३ ॥</p>
<p>उद्यत्सूर्यसहस्राभां माणिक्यवरभूषणाम् ॥<br>
स्फुरद्रत्नदुकूलाढ्यां नानालङ्कार भूषिताम् ॥ ४७४ ॥</p>
<p>इक्षुकोदण्डबाणांश्च ह्यक्षमालां च पुस्तकम् ॥<br>
दधतीं पूजयेत्पश्चात्षडङ्गानि प्रपूजयेत् ॥ ४७५ ॥</p>
<p>पञ्चबाणास्ततः पूज्या रत्यादित्रितयं ततः ॥<br>
कामाष्टकं ततो भैरवाष्टकञ्चापि मातरः ॥ ४७६ ॥</p>
<p>पीठाष्टकं च लोकेशान्मध्ये देवान्समर्चयेत् ॥<br>
पुरश्चरणकृत्यादि काम्यकर्म तथाखिलम् ॥ ४७७ ॥</p>
<p>एतस्यास्त्रिपुरेशी च चेटिकास्यनिनादिनी ॥<br>
निनादिनि <sup id="fnref:36"><a href="#fn:36" class="footnote-ref" role="doc-noteref">36</a></sup> च गुटिकां देहि स्त्रीं वह्निगेहिनीम् ॥ ४७८ ॥</p>
<p>द्वादशार्णो मनुर्ध्यानमूर्ध्वकेशीं त्रिलोचनाम् ॥<br>
खेचरीं तां चञ्चलाक्षीं महानादां भजाम्यहम् ॥ ४७९ ॥</p>
<p>अमायां च नरः सायं नद्यां स्नायाद्विशेषतः ॥<br>
कृष्णायां निशि कुर्वीत तत्तीरे चायुतं जपम् ॥ ४८० ॥</p>
<p>कस्तूरीकमलैर्होमो दशांशस्तत्र देवता ॥<br>
महाशब्दं प्रकुरुते भीतिदं ध्यानतत्परः ॥<br>
न बिभेति यदा मन्त्री तदा देवी प्रसीदति ॥ ४८१ ॥</p>
<p>ददाति गुटिकामेकां सिद्धिदां च मनोहराम् ॥<br>
तामादाय भवेन्मत्री त्रिलोकीगमनक्षमः ॥ ४८२ ॥</p>
<p>अथातः सम्प्रवक्ष्यामि चतुर्दन्तं गजाननम् ॥<br>
सर्पास्या योगिनी चास्य धातुवादक्रियाकरी ॥ ४८३ ॥</p>
<p>एककामेश्वरी शक्तिः कामबीजं मनुर्मतः ॥<br>
क्रषिः सम्मोहनश्छन्दो गायत्री देवता मता ॥ ४८४ ॥</p>
<p>एककामेश्वरी बीजं कः शक्तिर्बिन्दुरुच्यते ॥<br>
लः कीलकं षडङ्गानि षड्दीर्घान्वितमूलतः ॥ ४८५ ॥</p>
<p>पूर्वोक्तपञ्चबाणांश्च न्यसेद्ध्यानं समाचरेत् ॥ ४८६ ॥</p>
<p>जपाकुसुमसङ्काशां धनुर्बाणकरां स्मरेत् ॥<br>
नानालङ्कारशुभगां मोहयन्तीं जगत्त्रयम् ॥ ४८७ ॥</p>
<p>त्रिकोणं चाष्टपत्रं च ततो भूबिम्बमालिखेत् ॥<br>
मोहिनीं क्षोभिणीं चैव शशिनीं स्तम्भिनीं तथा ॥ ४८८ ॥</p>
<p>आकर्षिणीं द्राविणीं च तथैवाह्लादिनीं मताम् ॥<br>
क्लिन्नां च क्लेदिनीं चापि ततः सिहासनं यजेत् ॥<br>
ततो देवीं समावाह्यार्चयेन्मुद्राश्च दर्शयेत् ॥ ४८९ ॥</p>
<p>अग्नीशासुरवायव्यमध्यदिक्ष्वङ्गपूजनम् ॥<br>
त्रिपूरायास्ततश्चाङ्गान्यर्चयेच्च दलाष्टके ॥<br>
अनङ्गपदमुच्चार्य रूपिणी <sup id="fnref:37"><a href="#fn:37" class="footnote-ref" role="doc-noteref">37</a></sup> मदना तथा ॥ ४९० ॥</p>
<p>मन्मथा कुसुमा चेति तदग्रे मदनातुरा ॥<br>
शिरा मेषबला तद्वद्द्विपिकाष्टौ समीरिताः ॥ ४९१ ॥</p>
<p>दिगीश्वरास्ततः पूज्या जपेदर्कसहस्रकम् ॥<br>
हुनेद्बन्धूककुसुमैस्तर्पणादि ततश्चरेत् ॥<br>
काम्यप्रयोगा विज्ञेयास्त्रिपुरेश्या यथा तथा ॥ ४९२ ॥</p>
<p>अथातः सम्प्रवक्ष्यामि चैकविंशतिसङ्ख्यकान् ॥<br>
गणेशान्त्राजमातङ्या सम्बधान्योगिनीयुतान् ॥ ४९३ ॥</p>
<p>बीजषट्कं गणेशस्य ङेन्तं तन्नाम चोच्चरेत् ॥<br>
नमोन्ता मनवस्तेषां क्रमान्नामानि वच्म्यहम् ॥ ४९४ ॥</p>
<p>अग्रे पृष्ठे द्विदन्तादिद्वितुण्डाक्षो विनायकः ॥<br>
ज्येष्ठो विनायकश्चैव तथा गजविनायकः ॥ ४९५ ॥</p>
<p>विनायकः कालसञ्ज्ञो नागेशाख्यो विनायकः ॥<br>
अथान्तर्गृहमावृत्य स्थिताञ्छृणु विनायकान् ॥ ४९६ ॥</p>
<p>तथा सृष्टिगणेशश्च यक्षविघ्नेश एव च ॥<br>
गजकर्णश्चित्रघण्टः स्यान्मङ्गलविनायकः ॥ ४९७ ॥</p>
<p>विनायकश्च मित्रादिरथ वानन्दकानने ॥<br>
व्यवस्थिता गणेशा ये ते वक्ष्यन्ते मयाधुना ॥ ४९८ ॥</p>
<p>मोदः प्रमोदः सुमुखो दुर्मुखो गणनायकः ॥<br>
विनायको ज्ञानपूर्वो द्वारविघ्नेश एव च ॥ ४९९ ॥</p>
<p>अविमुक्तेशनिकटे त्वविमुक्तविनायकः ॥<br>
योगिन्यश्च क्रमादेषां कीर्त्यन्ते प्रेतवाहनाः <sup id="fnref:38"><a href="#fn:38" class="footnote-ref" role="doc-noteref">38</a></sup> ॥ ५०० ॥</p>
<p>दन्दशूककरा रौद्री मृगशीर्षा वृषानना ॥<br>
व्यालास्या धूर्त्तविश्वासा व्योमैकचरणार्धदृक् ॥ ५०१ ॥</p>
<p>तापिनी तुष्टिपूर्वा च शोषिणी कोटरी तथा ॥<br>
विद्युत्प्रभा स्थूलनासा मार्जारी कण्ठपूरणा ॥ ५०२ ॥</p>
<p>कामाक्ष्यट्टाट्टहासा च बलाका गतिपुण्यदा ॥<br>
मूकास्याचेति योगिन्यो ङेन्तं नाम नमोन्तकम् ॥ ५०३ ॥</p>
<p>स्वबीजाद्यं भवेन्मन्त्रो यथानामार्थकारकः ॥<br>
अथातः सम्प्रवक्ष्यामि शक्तिमेषां सुसिद्धिदाम् ॥ ५०४ ॥</p>
<p>विख्यातां राजमातङ्गी सद्यः प्रत्ययकारिकाम् ॥<br>
ऐं ह्रीं श्रीं मनवः प्रोक्ता भगवतीप्रदं वदेत् ॥ ५०५ ॥</p>
<p>श्रीमातङ्गे वदेदेतच्छूरि सर्वजनेति च ॥<br>
मनोहरि सर्वमुखराजि सर्वमुखेति च ॥ ५०६ ॥</p>
<p>रजनीं सर्वराजेति वशङ्करि वदेत्ततः ॥<br>
सर्वस्त्रीपुरुषेत्युक्त्वा वशङ्करि पदं वदेत् ॥ ५०७ ॥</p>
<p>सर्वदुष्टमृगवशङ्करि सर्वपदं ततः ॥<br>
सत्त्ववशङ्करि सर्वलोकमुक्त्वामुकं वदेत् ॥ ५०८ ॥</p>
<p>मे वशमानय स्वाहेत्यष्टाशीत्यक्षरो मनुः ॥<br>
एकविंशद्विश्वधृतिधृतिविश्वकरैर्मनोः ॥ ५०९ ॥</p>
<p>ॐ नमो मुखमन्त्रार्णैः ऐं ह्रींश्रीम्बीजपूर्वकैः ॥<br>
षडङ्गन्यास उदितः पदन्यासं ब्रवीम्यहम् ॥ ५१० ॥</p>
<p>शिरोललाटभ्रूमध्यतालुकण्ठमनोगले ॥<br>
हृदयेऽनाहते बाह्वोर्जठरे नाभिमण्डले ॥ ५११ ॥</p>
<p>स्वाधिष्ठाने व्यञ्जने च पादयोर्दक्षिणान्ययोः ॥<br>
मूलाधारे गुदे न्यस्य पदान्यष्टादश क्रमात् ॥ ५१२ ॥</p>
<p>त्र्येकद्विचतुवर्सुषट् नगाष्टदशदिग्गजैः ॥<br>
वेदाग्नीन्दुद्वित्रिनेत्रैर्वर्णैर्मन्त्रपदानि तु ॥ ५१३ ॥</p>
<p>ऐं ह्रीं श्रींराजमातङ्यै नम उक्त्वा न्यसेत्ततः ॥<br>
मूलाधारे पूर्वबीजत्रयं प्रीत्यै पदं वदेत् ॥ ५१४ ॥</p>
<p>मातङ्यै नम इत्युक्त्वा हृदये विन्यसेत्पुनः ॥<br>
बीजत्रयं ततो मनो भवायै च नमो वदेत् ॥ ५१५ ॥</p>
<p>भ्रूमध्ये विन्यसेत्पश्चाद्देवीन्यासं समाचरेत् ॥<br>
शिरोवदनहृद्गुह्यपादेषु क्रमतो न्यसेत् ॥ ५१६ ॥</p>
<p>हृल्लेखां गगनां रक्तां ततश्चापि कपालिकाम् ॥<br>
महोच्छुष्मां स्वनामादिवर्णबीजपुरस्सराम् ॥ ५१७ ॥</p>
<p>मातङ्ग्यन्तां प्रविन्यस्य बाणशक्तिं तथा न्यसेत् ॥<br>
मूर्धपादास्यगुह्ये हृदये द्राविणीं क्रमात् ॥ ५१८ ॥</p>
<p>शोषिणीं बन्धिनीं मोहिनीं चैवा कर्षिणीन्तथा ॥<br>
मातङ्ग्यन्तां स्वबीजाद्यां ततः कामाष्टकं न्यसेत् ॥<br>
बीजत्रयाद्यां मातङ्गी पदान्ते मन्मथं मुखे ॥ ५१९ ॥</p>
<p>मकरध्वजं वामांसे मदनं वामपार्श्वके ॥<br>
वामकट्यां पुष्पचापं नाभौ च कुसुमायुधम् ॥<br>
कन्दर्प्पं दक्षकट्यां च दक्षपार्श्वे मनोभवम् ॥ ५२० ॥</p>
<p>रतिप्रियं च दक्षांसे तच्छक्तिन्यास उच्यते ॥<br>
मातङ्ग्यन्ता अनङ्गाद्याः स्थानेष्वेष्वेव विन्यसेत् ॥ ५२१ ॥</p>
<p>कुसुमा मेखला प्रोक्ता मदना मदनातुरा ॥<br>
मदनोद्वेगिताग्रे सम्भवा भुवनपालिनी ॥ ५२२ ॥</p>
<p>शशिरेखा ततः कुर्यान्न्यासं लक्ष्म्यादिकं यथा ॥<br>
ङेमातङ्गीनमोन्तांश्च लक्ष्मी चापि सरस्वतीम् ॥<br>
रतिं प्रीतिं कीर्तिशान्त्यौ पुष्टिं तुष्टिं क्रमेण च ॥ ५२३ ॥</p>
<p>मूलाधारे तथा मूले मणिपूरे तथा हृदि ॥<br>
कण्ठे मुखे भ्रुवोर्मध्ये शिरस्येवं च विन्यसेत् ॥ ५२४ ॥</p>
<p>ब्राह्म्याद्याः पूर्वमुद्दिष्टा मातङ्गीपदपश्चिमाः ॥<br>
मूलाधारे त्वधिष्ठाने नाभौ हृदि गले मुखे ॥ ५२५ ॥</p>
<p>भ्रूमध्ये मस्तके चैवमसिताङ्गादिभैरवान् ॥<br>
मातङ्ग्यन्तान्न्यसेत्पश्चान्मातङ्ग्यन्ता इमाम् अपि ॥ ५२६ ॥</p>
<p>आधारे विन्यसेद्द्वामां ज्येष्ठां लिङ्गस्य मूलके ॥<br>
नाभौ रौद्रीं तथा शान्तिं हृदये सिद्धिदां गले ॥ ५२७ ॥</p>
<p>वागीश्वरीं च भ्रूमध्ये क्रियाशक्तिं च बिन्दुके ॥<br>
लक्ष्मीं कलापदे सृष्टिं रोधिकायां तथा न्यसेत् ॥ ५२८ ॥</p>
<p>अर्धेन्दौ मोहिनीं न्यस्य नादे तु प्रथमां न्यसेत् ॥<br>
भाविनीं चापि नादान्ते ततो मान्यां तडिल्लताम् ॥<br>
विष्णुं वज्रे विष्णुशक्तिं ध्रुवमण्डलके न्यसेत् ॥ ५२९ ॥</p>
<p>ऐं ह्रीं श्रीं पूर्विकाश्चैता ङेमातङ्गीनमोन्तकाः ॥<br>
चतस्रः शक्तयो न्यस्या मातङ्गी शिरसि न्यसेत् ॥ ५३० ॥</p>
<p>ललाटे महामातङ्गीं महालक्ष्मीं तथा हृदि ॥<br>
सिद्धलक्ष्मीं तथा मूले मूलाधारे प्रविन्यसेत् ॥ ५३१ ॥</p>
<p>मूलमन्त्रं समुच्चार्य सर्वाङ्गे व्यापकं चरेत् ॥<br>
एवं न्यस्तशरीरोसौ चिन्तयेन्मन्त्रदेवताम् ॥ ५३२ ॥</p>
<p>अमृतोदधिमध्यस्थे रत्नद्वीपे मनोहरे ॥<br>
स्वर्णप्राकारसंवीते मण्डपे रत्ननिर्मिते ॥ ५३३ ॥</p>
<p>कदम्बबिल्वकह्लारकल्पवृक्षोपशोभिते ॥<br>
वेदीमध्ये सुखास्तीर्णे रत्नसिंहासने शुभे ॥ ५३३ ॥</p>
<p>अष्टपत्रं महापद्मं केशराढ्यं सकर्णिकम् ॥<br>
तन्मध्ये तु त्रिकोणं स्यादष्टपदं ततो बहिः ॥ ५३५ ॥</p>
<p>पुनः षोडशपत्रं स्यात्तद्बाह्ये स्याच्चतुर्दलम् ॥<br>
वेदास्रं सचतुर्द्वारं मण्डलं प्रोक्तमुत्तमम् ॥ ५३६ ॥</p>
<p>तस्य मध्ये मुखासीनां श्यामवर्णां शुचिस्मिताम् ॥<br>
कदम्बमालाभरणां पूजितां च सुरासुरैः ॥ ५३७ ॥</p>
<p>प्रलम्बालकसंयुक्तां चन्द्ररेखावतंसिकाम् ॥<br>
ललाटे तिलकोपेतामीषत्प्रहसिताननाम् ॥ ५३८ ॥</p>
<p>किञ्चित्स्वेदाम्बुमधुरललाटफलकोज्ज्वलाम् ॥<br>
वलीतरङ्गमध्याभां रोमराजीविराजिताम् ॥ ५३९ ॥</p>
<p>सर्वाभरणसंयुक्तां मुक्ताहारविभूषिताम् ॥<br>
नानामणिगणोन्नद्धकटिसूत्रैरलङ्कृताम् ॥ ५४० ॥</p>
<p>बलयै रत्नखचितैः केयूरैर्मणिभूषितैः ॥<br>
भूषितां द्विभुजां बालां मदाघूर्णितलोचनाम् ॥ ५४१ ॥</p>
<p>आपीनमण्डलाभोगसमुन्नतपयोधराम् ॥<br>
प्रलम्बकर्णाभरणां स्वर्णोत्तंसविराजताम् ॥ ५४२ ॥</p>
<p>तमालनीलां तरुणीं मधुमत्तां मतङ्गिनीम् ॥<br>
चतुष्षष्टिकलारूपां पार्श्वस्थशुकसारिकाम् ॥ ५४३ ॥</p>
<p>कोटिबालार्कसङ्काशां जपाकुसुमसन्निभाम् ॥<br>
एवं वा पीतवर्णां वा ध्यायेन्मातङ्गिनीं पराम् ॥ ५४४ ॥</p>
<p>धर्मादिकॢप्तपूर्वोक्ते पीठेर्च्याः शक्तयो नव ॥<br>
ऐंह्रींश्रीम्बीजपूर्वाश्च ङेमातङ्गिनमोन्तकाः ॥ ५४५ ॥</p>
<p>विभूतिरुन्नतिः कान्तिः कीर्तिः सृष्टिश्च सम्मतिः ॥<br>
पुष्टिरुत्कृष्टिर्-ऋद्धिश्च मातङ्ग्या नव शक्तयः ॥ ५४६ ॥</p>
<p>वाङ्माये <sup id="fnref:39"><a href="#fn:39" class="footnote-ref" role="doc-noteref">39</a></sup> कमलां सर्वशक्त्यन्ते कमलापदम् ॥<br>
सनाय नम इत्युक्त्वा मातङ्ग्याः पीठमर्चयेत् ॥ ५४७ ॥</p>
<p>देव्यामूर्तिं च मूलेन कल्पयित्वा यथाविधि ॥<br>
तस्यामावाहद्देवीमर्चयेत्तदनन्तरम् ॥ ५४८ ॥</p>
<p>पाशाङ्कुशवराभीतिखड्गचर्मधनुःशरान् ॥<br>
मौसलीं दुर्गबाणाख्यां योनिमुद्रां <sup id="fnref:40"><a href="#fn:40" class="footnote-ref" role="doc-noteref">40</a></sup> प्रदर्शयेत् ॥ ५४९ ॥</p>
<p>त्रिकोणे पूर्वरक्षोदिक्कोणे रत्यादिका यजेत् ॥<br>
पाशाङ्कुशा च श्वेताभा प्रथमायान्तु साञ्जलिः ॥ ५५० ॥</p>
<p>अन्त्यारुणेक्षुकोदण्डपञ्चबाणलसत्करा <sup id="fnref:41"><a href="#fn:41" class="footnote-ref" role="doc-noteref">41</a></sup> ॥<br>
त्रिकोणकाष्टदलयोरन्तराले तु पूजयेत् ॥ ५५१ ॥</p>
<p>मध्ये दिक्षु क्रमात्पञ्चहृल्लेखादिकशक्तयः <sup id="fnref:42"><a href="#fn:42" class="footnote-ref" role="doc-noteref">42</a></sup> ॥<br>
गुणं सृण्यभयेष्टानि वहन्त्यो भूतसन्निभाः ॥ ५५२ ॥</p>
<p>अग्नीशरक्षःपवनकोणेष्वग्नेर्दिशासु च ॥<br>
यजेदङ्गानि मन्त्रज्ञः पञ्चबाणास्ततोर्चयेत् ॥ ५५३ ॥</p>
<p>दिक्ष्वग्रे क्रमतो मुक्तास्वर्णविद्रुमहीरकान् ॥<br>
अमलारुणभायुक्तान्धनुर्बाणायुधांस्तथा ॥ ५५४ ॥</p>
<p>दलेष्वग्रे पूजनीया अनङ्गकुसुमादिकाः ॥<br>
गुणसृण्यभयेष्टानि धारयन्त्योरुणप्रभाः ॥ ५५५ ॥</p>
<p>अग्रे दलानां सम्पूज्या लक्ष्म्याद्याश्चारुभूषणाः ॥<br>
लक्ष्मी हेमप्रदा पद्माकरा कौसुम्भकाम्बरा ॥ ५५६ ॥</p>
<p>सरस्वती शङ्खनिभा चिन्मुद्रा पुस्तकेरतिः ॥<br>
श्वेताभा पुष्पबाणेक्षुहस्ता चामललोचना ॥ ५५७ ॥</p>
<p>धनुर्बाणकरा प्रीतिर्मेचकाभा सिताम्बरा ॥<br>
कीर्तिः कुण्डसमा पद्मचिन्मुद्राकरशालिनी ॥ ५५८ ॥</p>
<p>चिन्मुद्राभययुक्छान्तिर्ध्यानस्तिमितलोचना ॥<br>
बालाभयङ्करा <sup id="fnref:43"><a href="#fn:43" class="footnote-ref" role="doc-noteref">43</a></sup> पुष्टिः पीताङ्गा चारुभूषणा ॥ ४५९ ॥</p>
<p>तुष्टिर्वराभयकरा प्रसन्नमुखपङ्कजा ॥<br>
द्वितीयाष्टदले पूज्या मन्मथाद्या मदोद्धताः ॥ ५६० ॥</p>
<p>पुर-आकृष्टचापेज्याः पृष्ठदेशनिषङ्गकाः ॥<br>
पत्रसंस्था मातरस्तु तदग्रे चाष्ट भैरवाः ॥ ५६१ ॥</p>
<p>कपालशूलडमरुवेतालासक्तपाणयः ॥<br>
दीर्घस्वराद्या ब्राह्म्याद्या ह्रस्वाद्या भैरवा अपि ॥ ५६२ ॥</p>
<p>ततः षोडशपत्रस्था वामाद्याः श्यामविग्रहाः ॥<br>
आदर्शरत्नदीपं च व्यजनं च ततः परम् ॥ ५६३ ॥</p>
<p>नागवल्लीदलं चैव चामरं ज्ञानकोशकम् ॥<br>
वासोमाल्यातपत्राणाभरणाशुकशालिकैः ॥ ५६४ ॥</p>
<p>चामरं रत्नकलशं तालवृन्तं प्रदीपकम् ॥<br>
बिभ्राणा वामहस्तैश्च देवेशाः खड्गपाणयः ॥ ५६५ ॥</p>
<p>रक्तवर्णाः सुविमला भावयेदर्चयेदिमाः ॥<br>
वादयन्तीः सदा वीणाञ्चतुःपत्रे ततोर्चयेत् ॥ ५६६ ॥</p>
<p>मातङ्ग्याद्यास्तत्र पूज्याः पाशाङ्कुशवराभयैः ॥<br>
अलङ्कृतभुजा रक्ता द्वितीया चेन्दुसन्निभ्हा ॥ ५६७ ॥</p>
<p>असिखेटकशूलाह्वमुण्डहस्ता तथा परा ॥<br>
पाशाङ्कुशसरोजानि योनिमुद्राञ्च विभ्रती ॥ ५६८ ॥</p>
<p>अरुणा चान्तिमा हेमरत्नपत्रे वराभये ॥<br>
दधाना श्यामवर्णा च ध्यातव्या मन्त्रिसत्तमैः ॥ ५६९ ॥</p>
<p>अग्निनैर्-ऋत्यवायव्यरुद्रकोणेषु संयजेत् ॥<br>
गणेशदुर्गावटुकक्षेत्रपालान्बहिर्यजेत् ॥ ५७० ॥</p>
<p>चतुरस्रे लोकपालांस्तदस्त्राणि च तद्बहिः ॥<br>
प्रजपेदयुतम्मन्त्री मन्त्रम्पश्चाद्दशांशतः <sup id="fnref:44"><a href="#fn:44" class="footnote-ref" role="doc-noteref">44</a></sup> ॥ ५७१ ॥</p>
<p>त्रिस्वादुयुक्तैर्जुहुयाद्बन्धूककुसुमैर्वशी ॥<br>
तर्पणम्मार्जनं कृत्वा ब्राह्मणाराधनन्तथा ॥ ५७२ ॥</p>
<p>एवं सिद्धमनुर्मन्त्री साधयेन्निजवाञ्छितम् ॥<br>
भाग्यार्थी जुहुयाज्जातीमल्लिकानागकेशरैः ॥ ५७३ ॥</p>
<p>श्रीफलैश्चापि तत्पत्रैर्होमाद्राज्यश्रियं व्रजेत् ॥<br>
राजपुत्रः पङ्कजैः स्वां श्रियमाप्नोत्यनुत्तमाम् ॥ ५७४ ॥</p>
<p>लक्ष्मीपुष्पौत्पलैश्चैव वशयेत्सकलं जगत् ॥<br>
जपाबन्धूकबकुलैर्वज्रवृक्षसमुद्भवैः ॥ ४७५ ॥</p>
<p>सुमनोभिश्च जुहुयाद्वश्यायैव हि मन्त्रवित् ॥<br>
मधुना जुहुयात्तस्य सर्वसिद्धिर्भवत्यलम् ॥ ५७६ ॥</p>
<p>त्रिस्वादुसंयुतैः सम्यग्वेतसोत्थसमिद्वरैः ॥<br>
जुहुयाद्वृष्टिकामस्तु गुडूचीभिर्ज्वरं हरेत् ॥ ५७७ ॥</p>
<p>कदम्बकुसुमैर्हुत्वा वशयेत्प्रमदाजनान् ॥<br>
आयुष्कामः प्रजुहुयाद्दूर्वाभिर्नात्र संशयः ॥<br>
अन्नं प्रजुहुयान्मन्त्री चान्नवाञ्जायतेचिरात् ॥ ५७८ ॥</p>
<p>शालितण्डुलहोमेन धनाकुलगृहो भवेत् ॥<br>
होमद्रव्यन्तु यत्प्रोक्तं त्रिस्वाद्वक्तं तु तद्भवेत् ॥ ५७९ ॥</p>
<p>नन्द्यावर्त्तप्रसूनैः स्याद्धोमो वाक्सिद्धिदः परः ॥<br>
निम्बप्रसूनहोमाच्च कमलां वाञ्छितां लभेत् ॥ ५८० ॥</p>
<p>हुनेत्किंशुकहोमैर्यः स भवेत्तेजसां निधिः ॥<br>
चन्दनागुरुकर्पूररोचनाकुङ्कुमैरपि ॥ ५८१ ॥</p>
<p>होमात्तु विश्वं सकलं वशयेन्नात्र संशयः ॥<br>
अष्टाभिर्जपितैरेतैस्तिलकं जनमोहनम् ॥ ५८२ ॥</p>
<p>सिन्धुवारस्य मूलानि होमयेद्बन्धमुक्तये ॥<br>
उग्रगन्धस्य तैलेन संसिक्तैर्लवणैर्हुनेत् ॥<br>
अचिराच्छत्रुसङ्घं स नाशयेन्नात्र संशयः ॥ ५८३ ॥</p>
<p>सञ्चूर्णितनिशामिश्रैर्लवणैः स्तम्भयेद्रिपुम् ॥<br>
परिपक्वैरतिरसैः फलैः पुष्पैः सुगन्धिभिः ॥<br>
होमाद्वाञ्छितमाप्नोति नात्र कार्या विचारणा ॥ ५८४ ॥</p>
<p>अथ मन्त्रान्तरं वक्ष्ये मातङ्ग्या अतिसिद्धिदम् ॥<br>
ऐङ्क्लीं सौः ऐं समुच्चार्य ह्रींश्रीं तारं समुच्चरेत् ॥ ५८५ ॥</p>
<p>नमो भगवतीत्यादिश्चतुर्विंशतिवर्णकः ॥<br>
उच्चरेत्सर्पमन्त्रस्य रञ्जनीं क्लीं ततो वदेत् ॥ ५८६ ॥</p>
<p>तथा श्रीबीजमुच्चार्य सर्वराजादिकान्वदेत् ॥<br>
पूर्वमन्त्रस्य वर्णांस्तु चत्वारिंशत्क्रमात्ततः ॥ ५८७ ॥</p>
<p>वशङ्करिपदं प्रोच्य प्राङ्मन्त्रस्यामुकादिकान् ॥<br>
एकादशार्णान्प्रवदेच्छ्रींह्रींऐंसौस्ततो वदेत् ॥<br>
क्लीमवेति द्व्यूनशतं मन्त्रे वर्णाः प्रकीर्तिताः ॥ ५८८ ॥</p>
<p>अयं मन्त्रस्त्रिभुवनवशीकारकरः परः ॥<br>
आचार्यानुग्रहात्प्राप्यो महापुण्यतमैर्जनैः ॥<br>
दुष्प्राप्योऽकृतपुण्यैश्च मुनीन्द्राद्यैश्च सेवितः ॥ ५८९ ॥</p>
<p>वाञ्छावितरणे कल्पपादपः परिकीर्तितः ॥<br>
ऋष्याद्याः पूर्वमुदिता मन्त्रस्यास्य भवन्ति हि ॥ ५९० ॥</p>
<p>ततस्तु मातृका न्यस्य देवताभावसिद्धये ॥<br>
पञ्चबाणानङ्गुलीषु तलयोर्मकरध्वजम् ॥ ५९१ ॥</p>
<p>न्यसेन्मन्त्रं दशार्णं सौर्वाग्भवं ङेन्तमुच्चरेत् ॥<br>
मकरध्वज इत्येतत्क्लीं नमोन्तः प्रकीर्तितः ॥ ५९२ ॥</p>
<p>शिखाशिरोललाटेषु भ्रूमध्ये नेत्रयुग्मके ॥<br>
श्रोत्रयोर्घ्राणयोर्वक्त्रे गण्डयोः ककुदि क्रमात् ॥ ५९३ ॥</p>
<p>असयोरुरसि न्यस्य स्तनयोर्हृदयाम्बुजे ॥<br>
नाभिमण्डलके गुह्ये मूलाधारे पदोरपि ॥ ५९४ ॥</p>
<p>त्रयोविंशतिसङ्ख्यानि त्रित्र्येकह्यब्धिभिस्तथा ॥<br>
षडष्टकैकचन्द्राष्टनवाष्टादशपत्रिभिः ॥ ५९५ ॥</p>
<p>वस्वष्टवह्निचन्द्राक्षित्रिद्वित्रिन्क्रमान्न्यसेत् ॥<br>
एकोनविंशतियुतान्मन्त्रार्णानादितः क्रमात् ॥ ५९६ ॥</p>
<p>पदैः षड्भिः षडङ्गानि ऐं ह्रीं श्रीम्पूर्वकैश्चरेत् ॥<br>
कामशक्तीन्दिराबीजान्युक्तानि च शिखा मनोः ॥ ५९७ ॥</p>
<p>षड्दीर्घकामयुक्तेन षडङ्गानि प्रकल्पयेत् ॥<br>
द्राविण्याद्याः पुनः पञ्च कुक्षौ पार्श्वद्वये हृदि ॥ ५९८ ॥</p>
<p>मणिपूरे न्यसेदत्र ब्राह्म्याद्याश्चात्र विन्यसेत् ॥<br>
दक्षपादाङ्गुलीमूले गुल्फसन्धौ च जानुनि ॥ ५९९ ॥</p>
<p>दक्षोरुमूले वामोरुमूले जानुनि गुल्फके ॥<br>
वामपादाङ्गुलीमूले ततो लक्ष्म्यादिका न्यसेत् ॥ ६०० ॥</p>
<p>वामदोर्मूलके मध्ये सन्धौ च मणिबन्धके ॥<br>
वामहस्ताङ्गुलीमूले दक्षहस्ताङ्गुलीतटे ॥ ६०१ ॥</p>
<p>मणिबन्धे मध्यसन्धौ कक्षयोर्मूलके क्रमात् ॥<br>
मस्तके च भ्रुवोर्मध्ये नेत्रयोः श्रोत्रयोगुदे ॥ ६०२ ॥</p>
<p>नासायुग्मे मुखे गण्डद्वन्द्वे जिह्वाग्रदेशके ॥<br>
मूलाधारे त्वधिष्ठाने तालौ वामादिका न्यसेत् ॥ ६०३ ॥</p>
<p>लक्ष्म्यादिकस्थले न्यस्या असिताङ्गादिभैरवाः ॥<br>
मातङ्यादिचतुष्कं च हृदि नाभौ शिरोगुदे ॥ ६०४ ॥</p>
<p>गणेशदुर्गाबटुकक्षेत्रपालांस्ततो न्यसेत् ॥<br>
कभ्रूकण्ठेषु <sup id="fnref:45"><a href="#fn:45" class="footnote-ref" role="doc-noteref">45</a></sup> मूले च मन्त्रेण व्यापकं चरेत् ॥ ६०५ ॥</p>
<p>सरस्वतीं महालक्ष्मीं निधियुग्मं प्रविन्यसेत् ॥<br>
आनने च भ्रुवोर्मध्ये दक्षपादे तथोत्तरे ॥ ६०६ ॥</p>
<p>एवं न्यस्य मनुं मन्त्री ध्यायेद्देवीमनन्यधीः ॥<br>
अमृतस्य समुद्रे तु रत्नद्वीपे महावने ॥ ६०७ ॥</p>
<p>पञ्चानां कल्पवृक्षाणां मण्डपे मणिसंयुक्ते ॥<br>
मणिसिंहासनस्योर्ध्वमुपविष्टां विचिन्तयेत् ॥ ६०८ ॥</p>
<p>मधुपानेन मुदितां पूर्णमाननिरीक्षणाम् ॥<br>
शुभ्रांशुवदनां नीपपुष्पगुम्फितवेणिकाम् ॥ ६०९ ॥</p>
<p>वीणालसत्करां रक्तवस्त्रां बिम्बाधरा शुभाम् ॥<br>
कस्तूरीतिलकां चन्द्रमुकुटामुन्नतस्तनीम् ॥ ६१० ॥</p>
<p>शङ्खपत्रश्रुतिं मध्यां नम्रां संएचकच्छविम् ॥<br>
वलयाङ्गदहारादिमञ्जीररशनान्विताम् ॥ ६११ ॥</p>
<p>हास्यैर्भक्तांस्तोषयन्तीं पार्श्वसंस्थालकांशुकाम् ॥<br>
पूर्वोक्ते च शुभे पीठे यन्त्रमेतत्प्रकल्पयेत् ॥ ६१२ ॥</p>
<p>त्रिकोणं पञ्चकोणं वाप्यष्टपत्रं कलाछदम् ॥<br>
अष्टपत्रं वेदतलं चतुरस्रं मनोहरम् ॥ ६१३ ॥</p>
<p>चतुर्द्वारसमायुक्तं सर्वदृष्टिमनोहरम् ॥<br>
अत्रावाहाह्य यजेद्देवीं मन्त्री शृङ्गारवेषतः ॥ ६१४ ॥</p>
<p>मूलेन मूर्तिं सङ्कल्प्य कृत्वार्घ्यस्थापनादिकम् ॥<br>
माताङ्गीपीठमभ्यर्च्य कृत्वा मूलप्रकल्पनम् ॥ ६१५ ॥</p>
<p>ततः पुष्पो पचारान्ते लयाङ्गं सम्यगर्चयेत् ॥<br>
त्रिकोणेभ्यन्तरे प्राग्वत्षडङ्गानि प्रपूजयेत् ॥ ६१६ ॥</p>
<p>मातङ्ग्याद्याश्चतुष्पत्रे चतुरस्रे त्रिकोणतः ॥<br>
गणेशादिचतुष्कं च चतुर्द्वारेषु चार्चयेत् ॥ ६१७ ॥</p>
<p>सरस्वत्यादिकन्यासप्रोक्तांश्चाग्रे दिगीश्वरान् ॥<br>
तदस्त्राणि च तद्बाह्ये न्यासपूर्वं जपेन्मनुम् ॥ ६१८ ॥</p>
<p>पुनरभ्यर्च्याङ्ग षट्कं सुमिष्टान्नैश्च खाद्यकैः ॥<br>
सदुग्धैश्च निवेद्याथ देवीं नत्वा ततो बलिम् ॥ ६१९ ॥</p>
<p>दद्याद्भक्तेन मन्त्रज्ञस्तेनेष्टं लभतेचिरात् ॥<br>
नमो भगवतीत्युक्त्वा मातङ्गेश्वरि तत्परम् ॥ ६२० ॥</p>
<p>इमं बलिं गृह्णयुग्मं स्वाहान्तः सिद्धवर्णकः ॥<br>
ततो देव्या उत्तरतो वायव्यादिसकोणके ॥ ५२१ ॥</p>
<p>पङ्क्तिक्रमेण ऐं ह्रीं क्लीं गुरुभ्यो नम उच्चरेत् ॥<br>
परमेष्ठिगुरुभ्यश्च परमाचार्यगुरुभ्यः ॥ ६२२ ॥</p>
<p>आदिसिद्धगुरुभ्यः सद्गुरुभ्यो नम उच्चरेत् ॥<br>
सर्वत्र पञ्चस्थानेषु गुरून्सम्पूजयेदिति ॥ ६२३ ॥</p>
<p>पूर्वमेव जपेल्लक्षं पुरश्चरणसिद्धये ॥<br>
पलाशपुष्पैस्त्रिस्वादुयुक्तैरन्तेऽयुतं हुनेत् ॥ ६२४ ॥</p>
<p>तर्पणं मार्जनं कुर्याद्भोजयेद्भूसुरानपि ॥<br>
कुमारीर्भोजयेच्चापि वशयेत्क्षोभयेज्जयत् ॥ ६२५ ॥</p>
<p>मातङ्यनुग्रहीभूय सर्वकर्माणि साधयेत् ॥<br>
कुण्डे वा स्थण्डिले वापि विधेयं काम्यकर्मकम् ॥ ६२६ ॥</p>
<p>रक्तवस्त्रपरीताङ्गो रक्तमाल्यानुलेपनः ॥<br>
घृताक्तगुग्गुलोर्होमाद्राज्ञश्च वशयेत्सुधीः ॥ ६२७ ॥</p>
<p>मल्लिकाजातिपुन्नागैर्जुहुयाद्भाग्यवान्भवेत् ॥<br>
राज्यार्थी बिल्वपत्रैश्च हुनेत्पद्मैर्विशेषतः ॥ ६२८ ॥</p>
<p>श्रीकामः श्वेतपद्मैश्च रक्तैर्वा जुहुयात्पुनः ॥<br>
उत्पलैर्धनकामस्तु लक्ष्मीपुष्पैश्च <sup id="fnref:46"><a href="#fn:46" class="footnote-ref" role="doc-noteref">46</a></sup> होमयेत् ॥ ६२९ ॥</p>
<p>बन्धुकैश्चैव <sup id="fnref:47"><a href="#fn:47" class="footnote-ref" role="doc-noteref">47</a></sup> वागर्थी किंशुकैर्बकुलैर्हुनेत् <sup id="fnref:48"><a href="#fn:48" class="footnote-ref" role="doc-noteref">48</a></sup> ॥<br>
आकर्षणे तु लवणैस्तिलैर्मधुरसंयुतैः ॥ ६३० ॥</p>
<p>वञ्जुलैर्वृष्टिमाप्नोति गुडूचीभिर्हरेज्ज्वरम् ॥<br>
अन्नार्थी जुहुयादन्नैर्धान्यार्थी शालितण्डुलैः ॥ ६३१ ॥</p>
<p>गन्धद्रव्येण होमस्तु सर्वसौभाग्यदायकः ॥<br>
कुङ्कुमैरोचनाभिर्वा <sup id="fnref:49"><a href="#fn:49" class="footnote-ref" role="doc-noteref">49</a></sup> होमो वश्यार्थिनो मतः ॥<br>
नन्द्यावर्त्तप्रसूनैश्च वागर्थी जुहुयादथ ॥ ६३२ ॥</p>
<p>पलाशपुष्पैस्तेजोर्थी कपिलाज्येन वा हुनेत् ॥<br>
शत्रोरुन्मादकृद्धोम उन्मत्तकुसुमैरपि ॥ ६३३ ॥</p>
<p>विषमेघाह्वनिम्बाक्षश्लेष्मान्तकविभीतकैः <sup id="fnref:50"><a href="#fn:50" class="footnote-ref" role="doc-noteref">50</a></sup> उलूककाकगृद्ध्रोत्थपक्षैस्तैलपरिप्लुतैः ॥ ६३४ ॥</p>
<p>त्र्यस्रकुण्डे च शर्वर्यां <sup id="fnref:51"><a href="#fn:51" class="footnote-ref" role="doc-noteref">51</a></sup> रिपुनाशाय होमयेत् ॥<br>
पायसैर्गुडसम्मिश्रैः खण्डैरिक्षुदलैस्तथा ॥ ६३५ ॥</p>
<p>उन्मादनाशनो होमः पायसैर्वा घृतप्लुतैः ॥<br>
मरिचं तिलतै लाक्तं काशश्वासज्वरापहम् ॥ ६३६ ॥</p>
<p>निर्गुण्डीमूलहोमेन निगडस्य विमोचनम् ॥ ६३७ ॥</p>
<p>अथातः सम्प्रवक्ष्यामि जीवस्याकर्षणं परम् ॥<br>
साध्यप्रतिकृतिः <sup id="fnref:52"><a href="#fn:52" class="footnote-ref" role="doc-noteref">52</a></sup> कुर्याच्चतस्रो मन्त्रवित्तमः ॥ ६३८ ॥</p>
<p>एकां साध्यर्क्षवृक्षोत्थां <sup id="fnref:53"><a href="#fn:53" class="footnote-ref" role="doc-noteref">53</a></sup> मधूच्छिब्देन चापराम् ॥<br>
परां कुलालमृद्भूतां शालिपिष्टेन चापराम् ॥ ६३९ ॥</p>
<p>लिखेत्तासा तु हृदयेमुकं मे वशमानय ॥<br>
साध्यनामामुकस्थाने साध्ये प्राणांश्च तत्र च ॥ ६४० ॥</p>
<p>संस्थाप्य तास्ततः स्पृष्ट्वा मूलमष्टोत्तरं शतम् ॥<br>
जपेन्मूलेमुकस्थाने साध्यनाम तु योजयेत् ॥ ६४१ ॥</p>
<p>अमुकं पदरूपं यद्यन्त्रमन्त्रेषु दृश्यते ॥<br>
साध्याभिधानं तद्रूपं तत्र स्थाने निवेशयेत् ॥ ६४२ ॥</p>
<p>कुण्डमध्ये द्व्यङ्गुलाधः पुत्तलीं दारुजां खनेत् ॥<br>
उत्तानामथ पिष्टोत्थां स्वासनाधस्तथा खनेत् ॥ ६४३ ॥</p>
<p>पादन्यासस्य संस्थाने मृण्मयीं भुवि पूरयेत् ॥<br>
लवणेन सहैतास्तु तिस्रः पूर्यास्ततः परम् ॥ ६४४ ॥</p>
<p>ततो मधूच्छिष्टमयीमूर्ध्वपादामधोमुखीम् ॥ ६४५ ॥</p>
<p>अर्कतूलकदोरेण <sup id="fnref:54"><a href="#fn:54" class="footnote-ref" role="doc-noteref">54</a></sup> बद्धपादां प्रलम्बयेत् ॥<br>
कुण्डोपरि च धूमेन तथा सा व्याकुला भवेत् ॥ ६४६ ॥</p>
<p>ततस्तु लवणं ग्राह्यं कुडवैकं <sup id="fnref:55"><a href="#fn:55" class="footnote-ref" role="doc-noteref">55</a></sup> घृतं मधु ॥<br>
गुडं च पेषयेल्लक्षं पुत्तलीन्तेन कारयेत् ॥ ६४७ ॥</p>
<p>स्पष्टाङ्गीं साध्यरूपेण तुल्यां श्लक्ष्णां मनोहराम् ॥ ६४८ ॥</p>
<p>रक्तमाल्याम्बरालेपः कृतन्यासविधिः स्वयम् ॥<br>
प्रतिमायां तु संहारभागेन न्यासमाचरेत् ॥ ६४९ ॥</p>
<p>नामप्रतिष्ठितप्राणा साध्यानां सप्तधाभजेत् <sup id="fnref:56"><a href="#fn:56" class="footnote-ref" role="doc-noteref">56</a></sup> ॥<br>
दक्षोरुमूलात्पादान्तः प्रथमो भाग ईरितः ॥ ६५० ॥</p>
<p>बस्तितः कण्ठपर्यन्तो दक्षभागो द्वितीयकः ॥<br>
भुजो दक्षस्तृतीयः स्याच्चतुर्थो मस्तकम्मतम् ॥ ६५१ ॥</p>
<p>भुजो वामः पञ्चमः स्यात्षष्ठो वामोदरादिकम् ॥<br>
स्यात्सप्तमस्तथोर्वादिपादान्तः सव्यदेहतः ॥ ६५२ ॥</p>
<p>स्त्रीणां विभाग उद्दिष्टः कृच्छ्रसाध्योथ वक्ष्यते ॥<br>
गुल्फद्वयं तथा जानुद्वयं जङ्घाद्वयं तथा ॥ ६५३ ॥</p>
<p>मध्यद्वयं च भुजयोर्द्वयं मौलिं तथा भजेत् ॥<br>
शरीरमेकादशधा ह्यसाध्यस्याथ वक्ष्यते ॥ ६५४ ॥</p>
<p>प्राकृतानां तु सप्तानां चैकैकस्य तु सप्तधा ॥<br>
एकैकं जुहुयाद्भागं स्मरञ्छत्रुं निशामुखे ॥ ६५५ ॥</p>
<p>दक्षपादाच्च पुरुषान्वामपादात्तथा स्त्रियः ॥<br>
एवं सप्ताहतो नार्यः सङ्क्षुब्धा मदनातुराः ॥ ६५६ ॥</p>
<p>स्विद्यदङ्ग्यो वेपमानाःसाधकं तुष्टमानसम् ॥<br>
त्राहित्राहि क्षमस्वेति पश्य माम्मा परित्यज्य ॥ ६५७ ॥</p>
<p>एवं सर्वा व्याहरन्त्यः करुणायुक्तमानसाः ॥<br>
पतन्ति साधकस्याग्रे मदनानलपीडिताः ॥<br>
तिष्ठन्ति दासवच्चास्य मन्त्रिणो योषितः सदा ॥ ६५८ ॥</p>
<p>लवणन्तिलतैलाक्तं होमयेच्छत्रुनाशनम् ॥<br>
हरिद्राचूर्णसंयुक्तं लवणं स्तम्भने मतम् ॥ ६५९ ॥</p>
<p>मातङ्गी प्रीयते नित्यम्भौमवारे प्रपूजयेत् ॥<br>
कन्यामेकां तथा तिस्रः पञ्च सप्ताथ वा पुनः ॥ ६६० ॥</p>
<p>स्वादुभिर्भक्ष्यभोज्यैश्च स्वादपानैर्मनोहरैः ॥<br>
अर्चनीयाश्च मन्त्रज्ञैः कन्यकाश्चैव सर्वदा ॥ ६६१ ॥</p>
<p>सर्वा नार्यो भावनीयाः श्यामा एवात्र मन्त्रिणा ॥<br>
भौमवारे तथा पिष्टमयान्दीपांश्च कल्पयेत् ॥ ६६२ ॥</p>
<p>प्रज्वालयेद्घृतेनैतान्मातङ्गीप्रीतये बुधः ॥<br>
मातङ्गीप्रीतये मन्त्री योगिन्यष्टकमायजेत् ॥ ६६३ ॥</p>
<p>दिव्यां च महतीं सिद्धां गणेशीं प्रेतखादिनीम् ॥<br>
डाकिनीं कालिकां कालरात्रिञ्चेशानगोचराम् ॥ ६६४ ॥</p>
<p>निशाचरीं चोर्ध्वकेशीं शुष्काङ्गीं भोजिनीं तथा ॥<br>
वीरभद्रां विरूपाक्षीं धूम्रां प्राच्याञ्जटाधराम् ॥ ६६५ ॥</p>
<p>कलहां घोररक्ताक्षीं विश्वरूपां भयङ्करीम् ॥<br>
प्रियां च राक्षसीं वीरकुमारीं वह्निकोणगाम् ॥ ६६६ ॥</p>
<p>मुण्डरारी रुद्रकार्यां भीषणां च भयातुराम् ॥<br>
त्रिपुरान्ता क्रोधिनीं च दुर्मदां ध्वंसिनीं यमे ॥ ६६७ ॥</p>
<p>दीर्घां लम्बोष्ठिकां हंसीं तापिनीं मन्त्रयोगिनीम् ॥<br>
आदित्यां चापि खट्वाङ्गीं कालाग्निमिति नैर्-ऋते ॥ ६६८ ॥</p>
<p>ग्राहिणीं चक्रिणीं पश्चात्कङ्कालीं भुवनेश्वरीम् ॥<br>
हङ्कालीं यमदूतीं च कौमारीं च कपालिनीम् ॥ ६६९ ॥</p>
<p>केशिनीं मदिराद्यां च चारिणीं लोमजङ्घिकाम् ॥<br>
नामकीं कामुकीं वायौ लोमकाधोमुखीं तथा ॥ ६७० ॥</p>
<p>व्याघ्रजटीं सर्पजटीं कुण्डामरिविनाशिनीम् ॥<br>
घोरोग्ररूपविकटां चोदग्दिशि कपालिनीम् ॥ ६७१ ॥</p>
<p>लक्षाधि प्रजपेन्मन्त्रं क्षोभयेत्सर्वयोषितः ॥<br>
पृथ्वीश्वरांस्तदर्धेन वशयेन्नात्र संशयः ॥ ६७२ ॥</p>
<p>तदर्धेन च सत्त्वानि वशगानि भवन्ति हि ॥<br>
दूरस्था योषितः सर्वा आयान्त्ययुतजापतः ॥ ६७३ ॥</p>
<p>स्वदेशीयास्तदर्धेन समायान्त्येव निश्चितम् ॥<br>
सहस्रत्रितयात्सर्ववाञ्छिताप्तिर्भवेद्ध्रुवम् ॥ ६७४ ॥</p>
<p>अथातः सम्प्रवक्ष्यामि मन्त्रभेदम्महाफलम् ॥<br>
अष्टाशीत्यक्षरे मन्त्रे सर्वसत्त्ववशङ्करि ॥ ६७५ ॥</p>
<p>एतस्याग्रे वदेत्सौश्च राजलक्ष्मीप्रदे तथा ॥<br>
सप्ताक्षराणीति पुनः सर्वलोकादिकं वदेत् ॥ ६७३ ॥</p>
<p>पञ्चोनशतसङ्ख्याकवर्णोयं मन्त्र ईरितः ॥<br>
क्रव्यादिकम्पूर्वमुक्तं षड्बीजैश्च षडङ्गकम् ॥ ६७७ ॥</p>
<p>ध्यानपूजादिकं सर्वमष्टाशीतिमनोर्मतम् ॥ ६७८ ॥</p>
<p>प्रयोगाश्च त एवात्र पुरश्चर्यादिकन्तथा ॥<br>
अथान्यत्सम्प्रवक्ष्यामि चतुःपञ्चाशदक्षरम् ॥ ६७९ ॥</p>
<p>ॐ ह्रीं नमश्च पद्मे श्रीं राजिते राजपूजिते ॥<br>
जये विजये गौर्येवं गान्धारीति पदं वदेत् ॥ ६८० ॥</p>
<p>त्रिभुवनवशङ्करि सर्वस्त्रीपुरुषेति च ॥<br>
वशङ्करि सुखदुघे घेङ्घें वा वाग्निगेहिनी ॥ ६८१ ॥</p>
<p>अजो मुनिस्तथा छन्दो निवृद्गायत्रमीरितम् ॥<br>
देवता राजमातङ्गी षडङ्गानि तु मायया ॥ ६८२ ॥</p>
<p>सर्वमेवात्र पूर्वोक्तं ध्यानपूजादिकन्तथा ॥<br>
अथास्य प्रोच्यते भेद एकषष्टिकवर्णकः ॥ ६८३ ॥</p>
<p>त्रिभुवनवशङ्करि एतदन्ते वदेत्पुनः ॥<br>
भवेत्प्रणवहीनोयम्मन्त्रः सर्वत्र पूर्ववत् ॥ ६८४ ॥</p>
<p>किञ्चिद्वर्णविभेदेनायं प्रोक्तः पार्वतीमनुः ॥<br>
सतारोयं समाख्यातो विजयस्य पदं वदे ॥ ६८५ ॥</p>
<p>गौरिगान्धारीति पुनः प्राग्वदेव समापयेत् ॥<br>
एकषष्ट्यक्षरो मन्त्रो निवृच्छन्दो ह्यजो मुनिः ॥ ६८६ ॥</p>
<p>गौरी देवी षडङ्गानि शक्राशेभेभदिग्भवैः <sup id="fnref:57"><a href="#fn:57" class="footnote-ref" role="doc-noteref">57</a></sup> ॥<br>
मन्त्राक्षरैः षडङ्गानि ध्यानमस्या निरूप्यते ॥ ६८७ ॥</p>
<p>पाशाङ्कुशकरां रत्नयुक्ताभरणवेणिकाम् ॥<br>
बन्धूकाभां त्रिनयनां स्वर्णलेखां भजाम्यहम् ॥ ६८८ ॥</p>
<p>प्राग्वत्षडङ्गं पीठे तु भुवनेश्या यजेदिमान् ॥<br>
आदावङ्गानि षट्कोणे ब्राह्म्याद्यास्त्वष्टपत्रके ॥ ६८९ ॥</p>
<p>आशाधिपांस्तदस्त्राणि भूपुरादौ समर्चयेत् ॥<br>
अयुतं प्रजपेन्मन्त्रं जुहुयात्पायसैर्घृतैः ॥ ६९० ॥</p>
<p>तर्पणा ततः कुर्यादेवं सिद्धो भवेन्मनुः ॥<br>
प्रयोगांश्चान्नपूर्णाया मातङ्ग्या वा समाचरेत् ॥ ६९१ ॥</p>
<p>अथातः सम्प्रवक्ष्यामि वश्यमातङ्गिकामनुम् ॥<br>
ॐ राजमुखी राजाभिमुखी वश्यमुखीति च ॥ ६९२ ॥</p>
<p>मायां ह्रीं <sup id="fnref:58"><a href="#fn:58" class="footnote-ref" role="doc-noteref">58</a></sup> क्लीं देवदेवि महादेवि ततो वदेत् ॥<br>
देवाधिदेवि सर्वेति जनस्य मुखमुच्चरेत् ॥ ६९३ ॥</p>
<p>मम वश्यं कुरुद्वन्द्वं स्वाहान्तोगकृतार्णकः ॥<br>
दिक्सप्तक्रतुवैदेषुमैत्रार्णैरङ्गकल्पनम् ॥ ६९४ ॥</p>
<p>विज्ञेयं राजमतङ्गीतुल्यं पूजाजपादिकम् ॥<br>
प्रयोगांश्चापि जानियाद्विशेषाद्वश्यकृत्त्वयम् ॥ ६९५ ॥</p>
<p>माया नमो हिलिहिलि चण्डमातङ्गिनीति च ॥<br>
स्वाहेति तिथिवर्णोस्य न्यासपूजादिकं भवेत् ॥ ६९६ ॥</p>
<p>राजमातङ्गिकातुल्यं जपश्चायुतसङ्ख्यया ॥<br>
घृत पायसहोमश्च प्रयोगाद्यं च पूर्ववत् ॥ ६९७ ॥</p>
<p>अथातः सम्प्रवक्ष्यामि कर्णमातङ्गिकामनुम् ॥<br>
वाग्भवं हृदयं चाथ श्रीमातङ्गीपदं वेदेत् ॥ ६९८ ॥</p>
<p>अमोघे सत्यवादिनि मम कर्णे पदं ततः ॥<br>
अवतारपदं द्वेधा सत्यं कथय युग्मकम् ॥ ६९९ ॥</p>
<p>एह्येहि श्रीश्च मातङ्ग्यै नमस्त्र्यब्ध्यर्णको मनुः ॥<br>
अङ्गानि वाग्भवेनात्र पूजाद्यं च कृताकृतम् ॥ ७०० ॥</p>
<p>लक्षं जपः पायसाज्यैर्होमः सिद्धोभवेन्मनुः ॥<br>
कर्णे तु कथयेद्देवी पृच्छकस्य शुभाशुभम् ॥ ७०१ ॥</p>
<p>अथातः सम्प्रवक्ष्यामि सर्वमन्त्रोत्तमोत्तमम् ॥<br>
ऐंह्रींश्रीम्मां समुच्चार्य ह्रीङ्क्र्ॐक्लीं चरमां वदेत् ॥ ७०२ ॥</p>
<p>श्रीमातङ्गेश्वरि सर्ववशङ्कर्यग्निगेहिनि ॥<br>
त्रयोविंशाक्षरो मन्त्रः सर्वकार्यप्रसाधकः ॥ ७०३ ॥</p>
<p>निवृद्गायत्रिका छन्दो दक्षिणामूर्तिको मुनिः ॥<br>
कर्णमातङ्गिका चास्य देवता परिकीर्तिता ॥ ७०४ ॥</p>
<p>ऐंह्रींश्रीम् आं समुच्चार्य ह्रीङ्क्र्ॐबीजैस्तथा भवेत् ॥<br>
द्विरुक्तैश्च षडङ्गस्य विधिः पूजाजपादिकम् ॥ ७०५ ॥</p>
<p>लक्षत्रयं जपेन्मन्त्रं मधुरत्रयलोलितैः ॥<br>
बन्धूकपुष्पैर्होमः स्यात्सितया पायसेन च ॥ ७०६ ॥</p>
<p>हुनेत्कदल्याश्च फलैर्मन्त्रसिद्धिः प्रजायते ॥<br>
समस्तमन्त्रदानादौ सिद्धः स्यात्साधकोत्तमः ॥ ७०७ ॥</p>
<p>अथान्यत्सम्प्रवक्ष्यामि मातङ्गीमन्त्रमुत्तमम् ॥<br>
कामिनी रञ्जिनी स्वाहाष्टाक्षरोयमुदीरितः ॥ ७०८ ॥</p>
<p>ऋषिस्सम्मोहनश्छन्दो निवृत्प्रोक्तास्य देवता ॥<br>
सर्वसम्मोहनी चाङ्गं द्विरावृत्तिपदैर्भवेत् ॥ ७०९ ॥</p>
<p>श्यामाङ्गी वल्लकीं दोर्भ्यां वादयन्तीं सुभूषणाम् ॥<br>
चन्द्रावतंसां विविधैर्गायनैर्विश्वमोहिनीम् ॥ ७१० ॥</p>
<p>पूजामातङ्गिनीपीठे रत्याद्यास्तु त्रिकोणके ॥<br>
पञ्चावरणतः पूज्याः केशरेष्वङ्गपूजनम् ॥ ७११ ॥</p>
<p>अनङ्गकुसुमाद्यास्तु पत्रेष्वग्रेषु मातरः ॥<br>
लोकपालैश्च वज्राद्यैस्सप्तावृत्तिरियं मता ॥ ७१२ ॥</p>
<p>प्रजपेदयुतद्वन्द्वं दशांशं जुहुयात्ततः ॥<br>
मधूकजैस्त्रिमध्वक्तैः सर्वं सम्मोहयेज्जगत् ॥ ७१३ ॥</p>
<p>अथोच्छिष्टां प्रवक्ष्यामि मातङ्गीं गोजवर्णिकाम् ॥ ७१४ ॥</p>
<p>नम उच्छिष्टचाण्डालि मातङ्गीति पदम् ॥<br>
सर्ववशङ्करि स्वाहा मन्त्रोयं मोहयेज्जगत् ॥ ७१५ ॥</p>
<p>छन्दो निवृच्च गायत्री मुनी नारदतुम्बुरू ॥<br>
देवता चात्र मागङ्गी चोच्छिष्टा गोब्जवर्णिका ॥ ७१६ ॥</p>
<p>नेत्ररामकृशानुत्रिरसनेत्रमितैः क्रमात् ॥<br>
अङ्गानि स्युर्मन्त्रवर्णैस्ततो धायेद्धृदम्बुजे ॥ ७१७ ॥</p>
<p>कृष्णाम्बरां यावकार्द्रचरणामुन्नतस्तनीम् ॥<br>
मुक्ताप्रवालमालाढ्या शङ्खकुण्डलधारिणीम् ॥ ७१८ ॥</p>
<p>त्र्यस्रे रत्यादिकाः पूज्याः कर्णिकायान्तु तद्बहिः ॥<br>
पञ्चबाणास्तथाङ्गानि ब्राह्म्याद्याश्चाष्टपत्रके ॥ ७१९ ॥</p>
<p>द्वितीयेष्टदले पूज्या अनङ्गकुसुमादिकाः ॥<br>
चतुरस्रे लोकपालास्तदस्त्राणि ततो बहिः ॥ ७२० ॥</p>
<p>अथास्य भेदा वक्ष्यन्ते क्लींह्रींश्रीम्पूर्वकं जपेत् ॥<br>
क्लीं पूर्वं वा जपेन्मन्त्रावेतयोर्मदनो मुनिः ॥ ७२१ ॥</p>
<p>पूजाजपादिकं प्राग्वद्भेदांश्चास्यापराञ्च्छृणु ॥ ७२२ ॥</p>
<p>आं क्लीं ह्रीमादिकं मन्त्रं क्लीं ह्रीमैम्मन्तकं जपेत् ॥<br>
वाग्मित्वं च कवित्वं च गानशक्तिं करोति च ॥ ७२३ ॥</p>
<p>मुनिः स्याद्दक्षिणामूर्तिरन्यत्सर्वं पुरोक्तवत् ॥<br>
आंह्रीङ्क्र्ॐभिर्द्विरावृत्त्या षडङ्गानि समाचरेत् ॥ ७२४ ॥</p>
<p>अंसे तु वेशीकुसुमां मुक्ताभूषोन्नतस्तनिम् ॥<br>
चूलिकां नीलचूडां च वादयन्तीं च वल्लकीम् ॥ ७२५ ॥</p>
<p>माध्वीमत्तां मधुवशां श्यामलाङ्गीं सुकोमलाम् ॥<br>
त्रिकोणं पञ्चकोणञ्च बहिरष्टदलद्वयम् ॥ ७२६ ॥</p>
<p>षोडशारं चाष्टदलं भूपुरत्रितयं लिखेत् ॥<br>
पूज्यबीजं तथा नाम वदेदुच्छिष्टपादुकाम् ॥ ७२७ ॥</p>
<p>पूजयामीति चोच्चार्य देवतापूजनं मतम् ॥<br>
त्रिकोणेषु च रत्याद्याः कोणान्ते तु त्रिशक्तयः ॥ ७२८ ॥</p>
<p>इच्छाज्ञानक्रियाख्याश्च पूज्याश्चाङ्गानि बाह्यतः ॥<br>
द्राविण्याद्याः पञ्चकोणे सम्पूज्याः कामशक्तयः ॥ ७२९ ॥</p>
<p>तद्बाह्याष्टदले पूज्याश्चाष्टदीर्घस्वरान्विताः ॥<br>
ब्राह्म्याद्याः कन्यकानाम्न्यो द्वितीयेष्टदले तथा ॥ ७३० ॥</p>
<p>अनङ्गकुसुमाद्याश्च कन्याख्यास्ताः प्रपूजयेत् ॥<br>
उर्वश्याद्याः षोडशारे कन्यकाख्याः प्रपूजयेत् ॥ ७३१ ॥</p>
<p>उर्वशी मेनका रम्भा घृताची मञ्जुकेशिका ॥<br>
काश्यपी च सुकेशी मञ्जुघोषा नागकन्यका ॥ ७३२ ॥</p>
<p>यक्षकन्या च गन्धर्वकन्या वै सिद्धकन्यका ॥<br>
परकायप्रवेशिन्याः कन्यकां दूरदर्शनाम् ॥ ७३३ ॥</p>
<p>गुटिकां सिद्धकन्यां च पादुकासिद्धकन्यकाम् ॥<br>
ततश्चतुर्षु द्वारेषु पूजयेद्द्वारदेवताः ॥ ७३४ ॥</p>
<p>ततं च विततं चैव धनं च सुषिरं तथा ॥<br>
बटुकं च गणेशं च क्षेत्रपालं च योगिनीम् ॥ ७३५ ॥</p>
<p>उच्छिष्टशब्दपुरतः पादुकां पूजयाम्यथ ॥<br>
स्वनामाद्यक्षरं बीजं कृत्वाग्नेयादिके यजेत् ॥ ७३६ ॥</p>
<p>पुनः सर्वोपचारैश्च मध्ये भगवतीं यजेत् ॥<br>
स्वराः सर्वे श्रुतियुता वामभागे ततः परम् ॥ ७३७ ॥</p>
<p>रतिश्च रागिणीयुक्ता पूज्या पार्श्वे च दक्षिणे ॥<br>
अभ्यर्चेत्परमेश्वर्याः पाश्वर्योः शुकसारिके ॥ ७३८ ॥</p>
<p>पुरतो गुरुपङ्क्तिं च स्वगुरुं पूजयेत्ततः ॥<br>
बीजत्रयन्तु बालायाः साधकस्य शुभं भवेत् ॥ ७३९ ॥</p>
<p>यत्किञ्चिद्वाथ वामायाः कामो वाग्वा रमापि वा ॥<br>
मनोरुच्छिष्टमातङ्ग्या दत्त्वादौ पूजयेन्मनुम् ॥ ७४० ॥</p>
<p>तेनानेके मन्त्रभेदाः पूजाद्यं च यथेच्छया ॥<br>
गौरवाल्लाघवाद्वापि कर्तव्यन्तु यथोचितम् ॥ ७४१ ॥</p>
<p>शुचिः स्रग्वी सुवस्त्रश्च जपेल्लक्षमतन्द्रितः ॥<br>
उच्छिष्टभक्तेन बलिं निशि नित्यं निवेदयेत् ॥ ७४२ ॥</p>
<p>नित्यं जपं च काम्यं च उच्छिष्टेनैव चाचरेत् ॥<br>
पलाशकुसुमैः स्वादुयुक्तैर्होमं तथात्र तु ॥ ७४३ ॥</p>
<p>एतावता न सिद्धिश्चेद्वर्णलक्षं जपेन्मनुम् ॥<br>
कुमारी पूजनं प्रोक्तं कुर्यात्तदपि साधकः ॥ ७४४ ॥</p>
<p>योगिन्यष्टाष्टकस्यापि पूजाकार्यात्र मन्त्रिणा ॥<br>
उच्छिष्टभक्तशेषेण रात्रौ तस्यै बलिं हरेत् ॥ ७४५ ॥</p>
<p>पूर्वोदितेन मनुना मन्त्रोयं तेन सिध्यति ॥<br>
जपेच्चतुर्दशावृत्तिं पूजनानन्तरं मनुम् भूपतीनां पूजनीया नारीणां च विशेषतः ॥ ७४६ ॥</p>
<p>अष्टोत्तरसहस्रेण ताम्बूलं मनुनामुना ॥<br>
जपितं भक्षयेद्या स्त्री याचितानङ्गभोगिका ॥ ७४७ ॥</p>
<p>मन्त्रिणश्च वशे तिष्ठेद्यावदायुर्न संशयः ॥<br>
सहदेवी तथा दूर्वा मुसली मधुयष्टिका ॥ ७४८ ॥</p>
<p>भद्रा च विष्णुदयिता लक्ष्मीवल्लीन्द्रवल्यपि ॥<br>
अञ्जलिन्यपि सम्प्रोक्ता पृथगेताः स्पृशञ्जपेत् ॥ ७४९ ॥</p>
<p>अष्टोत्तरशतं मन्त्री ततस्तन्मूर्ध्नि धारयेत् ॥<br>
नरो नारी नृपो वाथ धत्ते हर्षसमूहकम् ॥ ७५० ॥</p>
<p>इन्द्राग्निविष्णुयुग्माङ्कमन्वष्टवसुदिग्गताः ॥<br>
पृथग्जप्ताः शतशतमेताः संयोज्य पेषयेत् ॥ ७५१ ॥</p>
<p>शुष्कास्तु गुटिका मन्त्रजप्ताश्चाथ सहस्रशः ॥<br>
ललाटे च धृताः सम्यक्सर्वस्त्रीजनरञ्जिकाः ॥ ७५२ ॥</p>
<p>भवन्ति सर्वलोकस्य दक्षारञ्जनकर्मणि ॥ ७५३ ॥</p>
<p>कुर्याच्च गुटिकां रेणुसम्मितां मन्त्रवित्तमः ॥<br>
तूलवर्त्त्या च कृष्णाज्ययुक्तया कज्जलं धृतम् ॥ ७५४ ॥</p>
<p>सहस्रमनुना जप्तं मन्त्रितं नेत्रयोः शुभम् ॥<br>
प्रत्यहं च जगद्वश्यं नारीसङ्क्षोभकारकम् ॥ ७५५ ॥</p>
<p>प्रेतग्रहगणादींश्च नाशयेदचिरादपि ॥<br>
पूर्वोक्तैर्दशभिर्द्रव्यैः पञ्चगव्यैश्च कापिलैः ॥ ७५६ ॥</p>
<p>युक्तं च भसितं जप्तं सहस्रं मनुनामुना ॥<br>
घृतं ललाटे भुवनं वशयेच्चैव नान्यथा ॥ ७५७ ॥</p>
<p>क्षौमे पटे प्रविन्यस्य वर्तिकारचिताशुभा ॥<br>
विष्ण्वाह्वाकुमुदश्यामपद्मरेणुसुगर्भिता ॥ ७५८ ॥</p>
<p>कृष्णगोसर्पिषादीप्ता तदुत्पन्ना च या मषी ॥<br>
मातङ्गीमनुना जप्ता नेत्राक्ता रञ्जनी नृणाम् ॥ ७५९ ॥</p>
<p>तद्वन्नमस्कारिणी सङ्गदिता नात्र संशयः ॥<br>
सविष्णुदयितालक्ष्मीर्भृङ्गराजोद्भवं रजः ॥ ७६० ॥</p>
<p>एतद्भावितवर्तिः सा कपिलाज्यप्रदीपिता ॥<br>
तज्जातापि मषीपूर्वं फलदा नात्र संशयः ॥ ७६१ ॥</p>
<p>कर्पूरं चन्दनं पद्मयुगं बकुलरोचने ॥<br>
त्रैलोक्यं वशयत्येषामषी तत्सम्भवा भृशम् ॥ ७६२ ॥</p>
<p>विजयं चेन्द्रियाणां च फलङ्क्रमुकसम्भवम् ॥<br>
मूलैर्निर्वास्य नीरैश्च तन्तुभिर्वेष्टयेत्फलम् ॥ ७६३ ॥</p>
<p>भुवः सूनोर्दिने भूमौ स्थापयेत्तत्फलं ततः ॥<br>
आभौमवारसञ्जप्तं कर्पूरं तत्फलं ततः ॥ ७६४ ॥</p>
<p>पिष्ट्वा चैवाम्बुना जप्त्वा गुटिकाः कारयेद्बुधः ॥<br>
ससूरकमिता एताः खादिता वश्यदाः परम् ॥ ७६५ ॥</p>
<p>हेमपञ्चाङ्गकं चात्ममलपञ्चकसंयुतम् ॥<br>
सहस्रवारसञ्जप्तं भक्षयेत्पानकेषु च ॥<br>
यस्मै दत्तं नरेशाय स वश्यो नात्र संशयः ॥ ७६६ ॥</p>
<p>पूर्वमन्त्रोदितान्सर्वान्प्रयोगान्मन्त्रवांश्चरेत् ॥<br>
अथातः सम्प्रवक्ष्यामि द्वात्रिंशद्वर्णकं मनुम् ॥ ७६७ ॥</p>
<p>तारो <sup id="fnref:59"><a href="#fn:59" class="footnote-ref" role="doc-noteref">59</a></sup> माया वाग्रमा च नमो भगवतीति च ॥<br>
उच्छिष्टचाण्डालि पदं श्रीमातङ्गि तथेश्वरि ॥ ७६८ ॥</p>
<p>सर्वजनवशङ्करि स्वाहान्तोयं मनुः स्मृतः ॥<br>
मातङ्गो मुनिरस्योक्तोनुष्टुप्च्छन्दश्च देवता ॥ ७६९ ॥</p>
<p>मातङ्ग्याः स्यादङ्गषट्कं मन्त्रार्णैर्वेदषड्रसैः <sup id="fnref:60"><a href="#fn:60" class="footnote-ref" role="doc-noteref">60</a></sup> ॥<br>
षडष्टबाहुभिश्चेति ध्यायेच्छ्यामां सुलोचनाम् ॥ ७७० ॥<br>
शुकोदितं च शृण्वन्तीं रत्नपीठोपरि स्थिताम् ॥<br>
रक्ताम्बरां सुरापानमत्तां पद्मस्थसत्पदाम् ॥<br>
वल्लकीं वादयन्तीं तां मातङ्गीं हृदि भावयेत् ॥ ७७१ ॥</p>
<p>जपोयुतसहस्रन्तु होमः पुष्पैर्मधूकजैः ॥<br>
मध्वक्तैश्च यजेत्पीठे वक्ष्यमाणविधानतः ॥ ७७२ ॥</p>
<p>त्रिकोणाष्टदलद्वन्द्वं कलारं चतुरस्रकम् ॥<br>
पीठं कृत्वा यजेत्तस्मिन्पीठशक्तीर्नवेष्टदाः ॥ ७७३ ॥</p>
<p>विभूतिरुन्नतिः कान्तिः सृष्टिः कीर्तिश्च सन्नतिः ॥<br>
व्यूढिरुत्कृष्टिर्-ऋद्धिश्च मातङ्ग्यन्ता इमाः स्मृताः ॥ ७७४ ॥</p>
<p>सर्वशक्तिकमन्त्रान्ते <sup id="fnref:61"><a href="#fn:61" class="footnote-ref" role="doc-noteref">61</a></sup> चासनाय हृदन्तकः ॥<br>
तारमायावाग्रमाद्यः पीठमन्त्रः कलार्णकः ॥ ७७५ ॥</p>
<p>विष्टरासनमेतेन पाद्यादीनि प्रकल्पयेत् ॥<br>
मूलेन पीठपूजान्ते कुर्यादावरणार्चनम् ॥ ७७६ ॥</p>
<p>त्रिकोणेष्वर्चयेत्तिस्रो रतिप्रीतिमनोभवाः ॥<br>
केशरेषु षडङ्गानि मातॄश्च दलमध्यगाः ॥ ७७७ ॥</p>
<p>द्वितीयेष्टदले पूज्या असिताङ्गादिभैरवाः ॥<br>
षोडशारे तु वामाख्या ज्येष्ठा रौद्री प्रशान्तिका ॥ ७७८ ॥</p>
<p>श्रद्धा माहेश्वरी चापि क्रियाशक्तिश्च सप्तमी ॥<br>
सुलक्ष्मीः सृष्टिमोहिन्यौ प्रथमाचारिणी तथा ॥ ७७९ ॥</p>
<p>विद्युल्लता च चिच्छक्तिः सुरापा नन्दया सह ॥<br>
नन्दबुद्धिः षोडशी तु पूजनीयाः प्रयत्नतः ॥ ७८० ॥</p>
<p>चतुरस्रचतुर्दिक्षु मातङ्गी सा महादिका ॥<br>
लक्ष्मीस्तथा महालक्ष्मीः पुनर्वह्न्यादिकोणतः ॥ ७८१ ॥</p>
<p>ध्रुवादिकं यजेदादौ मातङ्गीं परमं ततः ॥<br>
सर्वावरणशक्तीनां ङेन्तं नाम हृदन्तकम् ॥ ७८२ ॥</p>
<p>विघ्नेशदुर्गाबटुकक्षेत्रेशादिक्सुरास्तथा ॥<br>
वज्राद्याः पूजनीयास्स्युरित्थं सिद्धिर्मनोर्भवेत् ॥ ७८३ ॥</p>
<p>रम्भादण्डैः शुभैर्होमाद्भोगो राज्यन्तु बिल्वकैः ॥<br>
पत्रैः फलैर्वा वश्या स्याज्जनता ब्रह्मवृक्षजैः ॥ ७८४ ॥</p>
<p>रोगनाशोऽमृताखण्डैर्निम्बैः श्रीस्तण्डुलैरपि ॥<br>
अवृष्टिं लवणैर्विद्यात्तगरैर्वेतसैर्जलम् ॥ ७८५ ॥</p>
<p>लवणैर्निम्बतैलाक्तैः शत्रुनाशोधिकाशनम् ॥<br>
निशाचूर्णयुतैः काशैर्होमात्स्यात्स्तम्भनं द्विषाम् ॥ ७८६ ॥</p>
<p>रक्तचन्दनकर्पूरमांसीकुङ्कुमरोचनाः ॥<br>
चन्दनागुरुकर्पूरं गन्धाष्टकमुदीरितम् ॥ ७८७ ॥</p>
<p>एतद्धोमाज्जगद्वश्यं जायते मन्त्रिणो ध्रुवम् ॥<br>
एतत्पिष्ट्वायुतं जप्त्वा तिलकेन जगत्प्रियः ॥ ७८८ ॥</p>
<p>कदलीफलहोमेन सर्वेष्टं समवाप्नुयात् ॥<br>
किं बहुक्तेन मातङ्गी पूजिता कामदा नृणाम् ॥ ७८९ ॥</p>
<p>मध्वष्टलोलरचितां पुत्तलीं दक्षिणार्धतः ॥<br>
हूयादष्टोत्तरशतं खादिराग्नौ नरो निशि ॥ ७९० ॥</p>
<p>शालिपिष्टमयीं तां तु भक्षयेत्स्त्री वशीकृते ॥<br>
कृष्णभूतनिशि ध्वाङ्क्षोदरे क्षिप्त्वा शुभप्रभाम् ॥ ७९१ ॥</p>
<p>नीलसूत्रेण संवेष्ट्य चिताग्नौ प्रजपेदमुम् ॥<br>
सहस्रजप्तं तद्वह्निं यस्मै दद्यात्स दासवत् ॥ ७९२ ॥</p>
<p>एवं गणेश्वराः प्रोक्ताः पश्चिमाम्नायसंस्थिताः ॥<br>
मुनिदेव्यादिसेव्यानां काश्यां सङ्ख्या न विद्यते ॥ ७९३ ॥</p>
<p>प्रणवादिचतुर्थ्यन्तैर्नमसापि समन्वितैः ॥<br>
स्वबीजाख्यैर्वर्णलक्षजपस्तेषामुदाहृतः ॥ ७९४ ॥</p>
<p>इक्षुखण्डैस्तिलैर्वापि कमलाद्यैः प्रमोदकैः ॥<br>
तेषां होमः प्रकर्तव्यो मधुरत्रयसंयुतैः ॥ ७९५ ॥</p>
<p>भवन्ति फलदास्ते तु बिन्द्वादिकविनायकाः ॥<br>
आकर्षाद्याश्च बटुका देवतास्ताः फलप्रदाः ॥ ७९६ ॥</p>
<p>इति श्रीमहामायामहाकालानुमते मेरुतन्त्रे शिवप्रणीते पश्चिमाम्नाय-गणपतिमन्त्रकथनम् एकोनविंशः प्रकाशः ॥ १९ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>शत्रन्तं सप्तम्यन्तञ्चैतत्&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>गणेशः&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>प्रकुरुते ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>णिज्लोप आर्षः&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>भिस्विभक्तिलोप आर्षः&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>अप्रत्यये तथैवेष्टेति वार्तिकेन परशब्दलोपेन शब्दसम्बन्धिमहिम्ना वात्र परसेनेत्यर्थः ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>भवेदिति शेषः&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>इदं पूर्वान्वयि&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:8" class="footnote-backref" role="doc-backlink">&#x21a9;&#xfe0e;</a>&#160;<a href="#fnref2:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>मयेति शेषः&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>स्मरन्निति शेषः&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>शिरसि&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>यन्त्रमिति शेषः&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>निवासः&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>इडभावश्छान्दसः&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>ध्यात्वेति शेषः&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>चां हृदयाय नमः चीं शिरसे स्वाहा चूं शिखायै वषट् चैं कवचाय हुम् चौं नेत्रत्रयाय वौषट् चः अस्त्राय फट्&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>ॐ विधुश्रेष्ठे विपद्गते मानं पूरय कर्णताटङ्कं देहिदेहि थं श्रीं स्वाहा&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>अस्य श्रीबालामन्त्रस्य दक्षिणामूर्तिर्-ऋषिः पङ्क्तिश्छन्दः बाला देवता ऐं बीजम् सौः शक्तिः ।<br>
क्लीं कीलकं बालादेवताप्रीतये चेष्टसाधने विनियोगः ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>ऐं क्लीं सौः ऐं क्लीं सौः एभिः षड्बीजैः षडङ्गन्यासं कुर्यात् यथा ऐं हृदयाय नमः क्लीं शिरसे स्वाहा सौः शिखायै वषट् ऐं कवचाय हुं क्लीं नेत्रत्रयाय वौषट् सौः अस्त्राय फट् ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>द्विजेशः के यस्या इति विग्रहः ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>मृगमदकाश्मीरकर्पूराणाम्&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>महामारीशान्तिः&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>मधुः&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>अजपललम् ।<br>
परन्त्विदं ब्राह्मणदिवर्ज्यम् शूद्रोऽपि विशुद्धचित्तो नैतदन्धिकारी भवितुं शक्नोति ।<br>
कुतः अहिंसा परमो धर्मश्चाहिंसा परमं तपः इति भाषणात् ॥&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>इदमुत्तरान्वयि&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>बीजपूरकप्रभेदः&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>स्थैं ह्रीं नित्यक्लिन्ने मदद्रवे स्ह्रोम् इति मन्त्रः ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>चित्राक्षि चित्ररूपेण रुद्रादिप्रेतसंस्थे श्रींश्रींस्वाहा ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>चतुर्दशाक्षरः ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>ॐ नारि रम्ये कमलवासिनि त्वं नारीं मोहयमोहय क्लीं स्वाहा इति मन्त्रः&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>ॐ निधिप्रान्ते निधिं देहिदेहि श्रीं स्फ्रीं स्वाहा&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>ह्रीम् अङ्गुष्ठाभ्यां नमः क्लीं तर्जनीभ्यां नमः ऐं मध्यमाभ्यां नमः ब्रूम् अनामिकाभ्यां नमः श्रीं कनिष्ठिकाभ्यां नमः ॥<br>
ह्रीं क्लीम् ऐं ब्रूं श्रीं करतलकरपृष्ठाभ्यां नमः अनयैव रीत्याहृदयादिन्यासमपि कुर्यात्&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>एतस्योत्तरत्र सम्बन्धः&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>ॐ नष्टवेषे भ्रामिणि ह्रीं ह्रीं स्त्रीं स्त्रीं स्वाहा ॥<br>
अयं चतुर्दशाक्षरो मन्त्रः क्लीम् ऐं सौः क्लिम् ऐं सौः द्विरावृत्तैः षड्भिरेभिर्बीजैः षडङ्गन्यासः ।<br>
यथा क्लीं हृदयाय नमः ऐं शिरसे स्वाहा सौः शिखायै वषट् क्लीं कवचाय हुम् ऐं नेत्रत्रयाय वौषट् सौः अस्त्रायफट् ॥&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>पञ्चबाणानां पञ्चकामानां च नामानि पूर्वं लिखितानि ॥&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>निनादिनि गुटिकां देहिदेहि स्त्रीं स्वाहा इति मन्त्रः&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>श्लोकोक्तरूपिण्यादिनाम्नाम्पुरीनङ्गपदयुञ्जीत यथा अनङ्गरूपिणी ।<br>
अनङ्गमदना इत्यादि&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>इदं परान्वयि&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>ऐं ह्रीं श्रीं सर्वशक्तिकमलासनाय नमः इति मन्त्रः&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>योनिमुद्रालक्षणं बहुस्थलेष्वलेखिषम् ॥&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>इक्षुकोदण्डादिलसत्करा या तां पूजयेदिति अर्थः ॥&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>पूज्या इति शेषः ॥&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>वराऽभयेति पा०&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>पदद्वयमुत्तरान्वयि&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>कं शिरः&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>क्वचिद्देशविशेषे प्राकृतवाचा छीतू?रनामास्य प्रसिद्धम्&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>बन्धुजीवकैः&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>केसरैः&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>काश्मीरैः&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>५- वारिबाहैः ६- पिचुमन्दैः ७- दाडिमैः ८- बिभीतकैः&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>रात्रौ&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>प्रतिमाः&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>साध्यस्य नाम्नो यदृक्षं तद्वृक्षस्य समिधा द्वितीया प्रतिमा निर्मेया ॥&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>आदित्यफलकार्पासदोरकेण&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>तुलायां चतुष्पलैः कुडवो भवति&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>भागं कुर्वीतेत्यर्थः&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>चतुर्दशभि दशभिः अष्टभिः अष्टभिः दशभिः एकाधिकदशभिः&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>श्रीम्&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>ॐ ह्रीम् ऐं श्रीं नमो भगवति उच्छिष्टचाण्डालि श्रीमातङ्गीश्वरि सर्वजनवशङ्करि स्वाहा ।<br>
इति मन्त्रः&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>ॐ ह्रीम् ऐं श्री हृदयाय नमः नमो भगवति शिरसे स्वाहा उच्छिष्टचाण्डालि शिखायै वषट् श्रीमातङ्गीश्वरि कवचाय हुम् सर्वजनवशङ्करि नेत्रत्रयायवौषद स्वाहा-अस्त्राय फट्&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>ॐ ह्रीम् ऐं श्रीं सर्वशक्तिकमलासनाय नमः&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AgamaH_meru-tantram_19_pashchimAmnAya-gaNapatimantrakathanam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/AgamaH/meru-tantram/19_pashchimAmnAya-gaNapatimantrakathanam/">१९ पश्चिमाम्नाय-गणपतिमन्त्रकथनम् </a>
            <a data-toggle="collapse" href="#section-tree-item-body-AgamaH_meru-tantram_19_pashchimAmnAya-gaNapatimantrakathanam_md" role="button" aria-expanded="false" aria-controls="section-tree-item-body-AgamaH_meru-tantram_19_pashchimAmnAya-gaNapatimantrakathanam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AgamaH_meru-tantram_19_pashchimAmnAya-gaNapatimantrakathanam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १९ पश्चिमाम्नाय-गणपतिमन्त्रकथनम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
