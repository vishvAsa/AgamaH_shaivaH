<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | २६ दशावतारमन्त्रप्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/AgamaH/meru-tantram/26_dashAvatAramantraprakAshaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/AgamaH/meru-tantram/26_dashAvatAramantraprakAshaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="२६ दशावतारमन्त्रप्रकाशः">
  <meta property="og:description" content="श्रीदेव्युवाच ॥
भगवञ्छ्रोतुमिच्छामि कल्पे कस्मिन्भवन्ति वै ॥
दशावताराः श्रीविष्णोस्तान्समस्तान्वद प्रभो ॥ १ ॥
श्रीशङ्कर उवाच ॥
एकत्र भाव उत्पन्नो मत्स्यो वै कल्प आदिमे ॥
तस्य मन्त्रम्प्रवक्ष्यामि भुक्तिमुक्तिप्रदायकम् ॥ २ ॥
तारो 1 नमो भगवते मं मत्स्याय रमां वदेत् ॥
द्वादशाक्षरमन्त्रोयं मुनिर्ब्रह्मा समीरितः ॥ ३ ॥
गायत्रं छन्द उद्दिष्टं देवता मीनविग्रहः ॥
भगवान्स रमानाथो बीजं श्रीं मं च कीलकम् ॥ ४ ॥
नात्यघोरो हि न सम आकण्ठं वा नराकृतिः ॥
घनश्यामश्चतुर्बाहुः शङ्खचक्रगदाधरः ॥ ५ ॥
शृङ्गिमत्स्यनिभो मूर्धा लक्ष्मीर्वक्षसिसि राजते ॥
पद्मचिह्नितसर्वाङ्गः सुन्दरश्चारुलोचनः ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="agamah">

  <meta itemprop="name" content="२६ दशावतारमन्त्रप्रकाशः">
  <meta itemprop="description" content="श्रीदेव्युवाच ॥
भगवञ्छ्रोतुमिच्छामि कल्पे कस्मिन्भवन्ति वै ॥
दशावताराः श्रीविष्णोस्तान्समस्तान्वद प्रभो ॥ १ ॥
श्रीशङ्कर उवाच ॥
एकत्र भाव उत्पन्नो मत्स्यो वै कल्प आदिमे ॥
तस्य मन्त्रम्प्रवक्ष्यामि भुक्तिमुक्तिप्रदायकम् ॥ २ ॥
तारो 1 नमो भगवते मं मत्स्याय रमां वदेत् ॥
द्वादशाक्षरमन्त्रोयं मुनिर्ब्रह्मा समीरितः ॥ ३ ॥
गायत्रं छन्द उद्दिष्टं देवता मीनविग्रहः ॥
भगवान्स रमानाथो बीजं श्रीं मं च कीलकम् ॥ ४ ॥
नात्यघोरो हि न सम आकण्ठं वा नराकृतिः ॥
घनश्यामश्चतुर्बाहुः शङ्खचक्रगदाधरः ॥ ५ ॥
शृङ्गिमत्स्यनिभो मूर्धा लक्ष्मीर्वक्षसिसि राजते ॥
पद्मचिह्नितसर्वाङ्गः सुन्दरश्चारुलोचनः ॥ ६ ॥">
  <meta itemprop="wordCount" content="16508">
  <meta name="twitter:card" content="summary">
  <meta name="twitter:title" content="२६ दशावतारमन्त्रप्रकाशः">
  <meta name="twitter:description" content="श्रीदेव्युवाच ॥
भगवञ्छ्रोतुमिच्छामि कल्पे कस्मिन्भवन्ति वै ॥
दशावताराः श्रीविष्णोस्तान्समस्तान्वद प्रभो ॥ १ ॥
श्रीशङ्कर उवाच ॥
एकत्र भाव उत्पन्नो मत्स्यो वै कल्प आदिमे ॥
तस्य मन्त्रम्प्रवक्ष्यामि भुक्तिमुक्तिप्रदायकम् ॥ २ ॥
तारो 1 नमो भगवते मं मत्स्याय रमां वदेत् ॥
द्वादशाक्षरमन्त्रोयं मुनिर्ब्रह्मा समीरितः ॥ ३ ॥
गायत्रं छन्द उद्दिष्टं देवता मीनविग्रहः ॥
भगवान्स रमानाथो बीजं श्रीं मं च कीलकम् ॥ ४ ॥
नात्यघोरो हि न सम आकण्ठं वा नराकृतिः ॥
घनश्यामश्चतुर्बाहुः शङ्खचक्रगदाधरः ॥ ५ ॥
शृङ्गिमत्स्यनिभो मूर्धा लक्ष्मीर्वक्षसिसि राजते ॥
पद्मचिह्नितसर्वाङ्गः सुन्दरश्चारुलोचनः ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/AgamaH\/meru-tantram\/26_dashAvatAramantraprakAshaH\/".replace(basePath, "/");
  pageVars.pageParams = {};
  pageVars.pageSource = "AgamaH\/meru-tantram\/26_dashAvatAramantraprakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> २६ दशावतारमन्त्रप्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२६ दशावतारमन्त्रप्रकाशः">२६ दशावतारमन्त्रप्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/AgamaH/meru-tantram/26_dashAvatAramantraprakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीदेव्युवाच ॥</p>
<p>भगवञ्छ्रोतुमिच्छामि कल्पे कस्मिन्भवन्ति वै ॥<br>
दशावताराः श्रीविष्णोस्तान्समस्तान्वद प्रभो ॥ १ ॥</p>
<p>श्रीशङ्कर उवाच ॥</p>
<p>एकत्र भाव उत्पन्नो मत्स्यो वै कल्प आदिमे ॥<br>
तस्य मन्त्रम्प्रवक्ष्यामि भुक्तिमुक्तिप्रदायकम् ॥ २ ॥</p>
<p>तारो <sup id="fnref:1"><a href="#fn:1" class="footnote-ref" role="doc-noteref">1</a></sup> नमो भगवते मं मत्स्याय रमां वदेत् ॥<br>
द्वादशाक्षरमन्त्रोयं मुनिर्ब्रह्मा समीरितः ॥ ३ ॥</p>
<p>गायत्रं छन्द उद्दिष्टं देवता मीनविग्रहः ॥<br>
भगवान्स रमानाथो बीजं श्रीं मं च कीलकम् ॥ ४ ॥</p>
<p>नात्यघोरो हि न सम आकण्ठं वा नराकृतिः ॥<br>
घनश्यामश्चतुर्बाहुः शङ्खचक्रगदाधरः ॥ ५ ॥</p>
<p>शृङ्गिमत्स्यनिभो मूर्धा लक्ष्मीर्वक्षसिसि राजते ॥<br>
पद्मचिह्नितसर्वाङ्गः सुन्दरश्चारुलोचनः ॥ ६ ॥</p>
<p>जपेद् द्वादशसाहस्रं त्रिमध्वक्तैस्तिलैर्हुनेत् ॥<br>
प्रत्यहं तद्दशांशेन वैशाखे कार्तिके तथा ॥ ७ ॥</p>
<p>माघे च मार्गशीर्षे च हविष्याशी जितेन्द्रियः ॥<br>
आरभ्य भाद्रबहुलामष्टमीं षोडशाहकम् ॥ ८ ॥</p>
<p>लक्ष्मीमनुं जपेन्नित्यं त्विमं वापि कलाशतम् ॥<br>
तथैव होमः कर्तव्यस्तथान्यदिवसेषु तु ॥ ९ ॥</p>
<p>तर्पयेद् द्वादशशतं तिलतण्डुलचन्दनैः ॥<br>
आद्यन्तयोः शतान्यष्टौ तर्पयेच्च तथा श्रियम् ॥ १० ॥</p>
<p>रक्तोत्पलैर्वा पद्मैर्वा मालत्यादिसुगन्धिभिः ॥<br>
एवं कृते चैकवर्षान्मन्त्रसिद्धिः प्रजायते ॥ ११ ॥</p>
<p>नित्यं द्वादशविप्रांश्च श्रीरूपां च सुवासिनीम् ॥<br>
भोजयेत्पूजनं चास्य चरेत्तोयाशये सदा ॥ १२ ॥</p>
<p>षट्पत्रकर्णिकायान्तु श्रीयुतं देवमर्चयेत् ॥<br>
षट्पत्रेषु षडङ्गानि यजेद्बाह्यचतुर्दले ॥ १३ ॥</p>
<p>मण्डूकं मकरं कूर्मं शिशुमारं च पूर्वतः ॥<br>
तद्बाह्यगदले पूज्याः क्षीराद्याः सप्तसिन्धवः ॥ १४ ॥</p>
<p>तद्बाह्येष्टदले पूज्या वासुक्याद्याः फणीश्वराः ॥<br>
तस्य बाह्ये शक्रदले रत्नानि तु चतुर्दश ॥ १५ ॥</p>
<p>समुद्रजानि पूज्यानि लक्ष्मीकौस्तुभकानि च ॥<br>
गङ्गाद्याः षोडश ततो पूजयेच्च महापगाः ॥ १६ ॥</p>
<p>ततश्चाष्टदले वेदानुपवेदसमन्वितान् ॥<br>
दिगीशांश्च तदस्त्राणि नवावरणपूजनम् ॥ १७ ॥</p>
<p>एवं सिद्धमनुर्मन्त्री जायते सिद्धिभाजनम् ॥<br>
एतं सुसंस्कृतं मन्त्रञ्जपेदष्टोत्तरं शतम् ॥ १८ ॥</p>
<p>तद्देवतादिने सिद्धः पुस्तकादेव जायते ॥<br>
अकुण्ठितः प्रयोगेण न पुनस्तस्य संस्कृतिः ॥ १९ ॥</p>
<p>एतत्पल्लविता मन्त्रामम सिध्यन्ति पार्वति ॥<br>
एतत्सम्पुटिताः सर्वे वैदिकाः सिद्धिदाः कलौ ॥ २० ॥</p>
<p>अनेन ग्रथिता जप्ताः कौलेषु द्रुतसिद्धिदाः ॥<br>
गाणेशा वैष्णवाः सौराः सिद्धिं दद्युर्विदर्भिताः ॥ २१ ॥</p>
<p>यद्बलात्सर्वमन्त्राणां स्वयं सिद्धिः प्रजायते ॥<br>
तस्मात्प्रोक्तो नान्यतन्त्रे मेरुतन्त्रे प्रकाशितः ॥ २२ ॥</p>
<p>अथातः सम्प्रवक्ष्यामि कुर्ममन्त्रम्महाद्भुतम् ॥<br>
एकः कूर्मावतारोभून्मथ्यमाने महोदधौ ॥ २३ ॥</p>
<p>तारो <sup id="fnref:2"><a href="#fn:2" class="footnote-ref" role="doc-noteref">2</a></sup> नमो भगवते कुं कूर्माय धराधर ॥<br>
धुरन्धराय नत्यन्तः सिद्धवर्णो मनुः स्मृतः ॥ २४ ॥</p>
<p>प्रकृतिश्छन्द उद्दिष्टं कश्यपोस्य मुनिर्मतः ॥<br>
देवता भगवान्विष्णुर्जातः कच्छपरूपधृक् ॥ २५ ॥</p>
<p>धराधरेत्यादिशक्तिः कुं बीजं स्वेष्टसिद्धये ॥<br>
नियोगो देवताध्यानं शङ्खचक्रगदाधरम् ॥ २६ ॥</p>
<p>पीताम्बरं कूर्मपृष्ठं लसल्लाङ्गूलशोभितम् ॥<br>
दीर्घग्रीवं महाग्राहं गिरन्तं रक्तलोचनम् ॥ २७ ॥</p>
<p>मन्त्रवर्णैः षडङ्गानि जपो लक्षचतुष्टयम् ॥<br>
आज्यहोमस्तर्पणन्तु चन्दनोत्पलवारिभिः ॥ २८ ॥</p>
<p>कर्णिकायां यजेत्कूर्मं दिग्गजांश्च दिगष्टके ॥<br>
तद्बाह्ये तु चतुर्दिक्षु मदनं बभ्रुकं <sup id="fnref:3"><a href="#fn:3" class="footnote-ref" role="doc-noteref">3</a></sup> हरिम् ॥ २९ ॥</p>
<p>महेश्वरं च तद्बाह्ये यजेदष्टदले पुनः ॥<br>
धरां शेषं क्षीरनिधिं मण्डूकं देवताद्रुमम् ॥ ३० ॥</p>
<p>चिन्तामणिं कामधेनुं सुमेरुं च दिगीश्वरान् ॥<br>
भूपुरे तस्य बाह्ये तु हेतयो वा समीरिताः ॥ ३१ ॥</p>
<p>एवं सिद्धमनुर्मन्त्री प्रयोगान्कर्तुमर्हति ॥<br>
श्मशाने कूर्मचक्रस्य शत्रुनामादिवर्गतः ॥ ३२ ॥</p>
<p>अष्टम्यां च चतुर्दश्यां भौमे क्रूरोग्रमे तथा ॥<br>
राजिकाप्रतिमां कुर्याच्छत्रुपांशुसमन्विताम् ॥ ३३ ॥</p>
<p>अष्टोत्तरशताङ्गानि तत्तैलाक्तानि होमयेत् ॥<br>
आदौ वामं ततो दक्षं स्त्रिया चैतद्विपर्ययात् ॥ ३४ ॥</p>
<p>पादाङ्गुलीनां दशकं प्रपदौ पादमध्यके ॥<br>
पार्ष्णिगुल्फकजङ्घोरुयुगं सक्थियुगं तथा ॥ ३५ ॥</p>
<p>आदौ लिङ्गगुदौ स्फिक्के बस्तिर्नाभिस्तथोदरम् ॥<br>
कटित्रिकं च हृदयं हुनेत्पार्श्वद्वयं ततः ॥ ३६ ॥</p>
<p>दशाङ्गुल्यश्च करभगोत्रद्रव्यायुषा तथा ॥<br>
रेखास्थानानि चोच्चार्य मणिबन्धप्रकोष्ठकौ ॥ ३७ ॥</p>
<p>कूर्परौ तु भुजौ कक्षौ स्तनौ वक्षःस्थलं गलम् ॥<br>
हनुद्वयं तथा चोष्ठौ चोर्ध्वाधःस्थं रदद्वयम् ॥ ३८ ॥</p>
<p>अश्रुकूर्चं तथा नासां कपोलौ गण्डशङ्खकौ ॥<br>
नेत्रे भ्रूमध्यकं भालं ब्रह्मरन्ध्रमिति क्रमात् ॥ ३९ ॥</p>
<p>एवं कृते त्रिसप्ताहाद्याति शत्रुर्यमालयम् ॥<br>
न ब्राह्मणे प्रयोक्तव्या यतोसौ विष्णुदैवतम् ॥ ४० ॥</p>
<p>अङ्कोलफलपिष्टेन कृत्येयं मोहकारिणी ॥<br>
हरिद्रया कृतं चेदं स्तम्भयेदखिलं जगत् ॥ ४१ ॥</p>
<p>विद्वेषे रक्तसंयुक्तपादधूपादितो भवेत् ॥<br>
श्मशानस्य मृदोच्चाटे गोधूमैर्वश्यता भवेत् ॥ ४२ ॥</p>
<p>सहस्रमयुतं वापि लक्षं कार्यानुसारतः ॥<br>
सत्कार्ये प्रजपेन्मन्त्रं सिद्धिः स्यान्नात्र संशयः ॥ ४३ ॥</p>
<p>अथातः सम्प्रवक्ष्यामि वराहस्य मनूञ्च्छुभान् ॥<br>
कल्पजाताश्चतुर्वर्णा अवतारा रमापतेः ॥ ४४ ॥</p>
<p>तारो नमो भगवते वराहेति च संवदेत् ॥<br>
रूपाय भूर्भुवः सुवः पतये भूपतीति च ॥ ४५ ॥</p>
<p>त्वं मे देहि दापयेति स्वाहान्तः सुरवर्णकः ॥<br>
ऋष्याद्या भार्गवानुष्टुब्वराहाः परिकीर्तिताः ॥ ४६ ॥</p>
<p>पञ्चाङ्गान्येकशृङ्गाय नमश्चोक्त्वा हृदि न्यसेत् ॥<br>
मांव्योल्काय नमःशीर्षे तेजोधिपतये नमः ॥ ४७ ॥</p>
<p>शिखाया कवचं तस्य विश्वरूपाय वै नमः ॥<br>
महादंष्ट्राय च नमोस्त्रमेतत्पल्लवान्वितम् ॥ ४८ ॥</p>
<p>सप्तषट्सप्तपञ्चाष्टमूलार्णैश्च पुनश्चरेत् ॥<br>
न्यासः केशवमात्राख्यो न्यासो नित्यस्तु वैष्णवे ॥ ४९ ॥</p>
<p>पादाग्राज्जानुपर्यन्तं स्वर्णाभं च ततः स्मरेत् ॥<br>
आनाभिकर्पूरनिभं नाभितस्तु गलावधि ॥ ५० ॥</p>
<p>अग्निवर्णं मस्तके च पूर्णचन्द्रसमद्युतिम् ॥<br>
शङ्खारिखड्गांश्च गदां वरशक्ती तथैव च ॥ ५१ ॥</p>
<p>अभयं दंष्ट्रया क्षोणीं दधतं श्वसनेऽनिलम् ॥<br>
वागीशां हुङ्कृतौ बाह्वोश्चन्द्रसूर्यौ शिवं मुखे ॥ ५२ ॥</p>
<p>पद्ममष्टदलं कृत्वा मध्ये देवं समर्चयेत् ॥<br>
दंष्ट्रायां तस्य वसुधां दिक्पत्रेषु यजेत्क्रमात् ॥ ५३ ॥</p>
<p>ईशानपूर्वयोर्मध्ये पञ्चाङ्गानि विदिक्षु च ॥<br>
पुनः कोणेषु पूज्यानि रक्षःप्राच्यन्तरान्तिमम् ॥ ५४ ॥</p>
<p>दलाग्रेषु क्रमाच्चक्रं शङ्खं खड्गं च खेटकम् ॥<br>
गदा शक्तिं वरं चैव चापं बाह्येषु दिक्पितीन् ॥ ५५ ॥</p>
<p>भूपुरेथ तदस्त्राणि पूजाक्रम इतीरितः ॥<br>
लक्षं जपेच्च पद्मानि स्वाद्वक्तानि च होमयेत् ॥ ५६ ॥</p>
<p>तर्पणादि ततः कुर्यान्मन्त्रसिद्धिः प्रजायते ॥<br>
अथास्यान्यप्रकारेण पुरश्चरणमुच्यते ॥ ५७ ॥</p>
<p>बिल्ववृक्षस्य सान्निध्ये जपेन्माससहस्रकम् ॥<br>
दशांशं जुहुयादग्नौ पुरश्चरणवान्भवेत् ॥ ५८ ॥</p>
<p>अर्थो ध्यानाज्जपाद्भूमिर्जपपूजाहुतिव्रतैः ॥<br>
धनधान्यधरालक्ष्म्यो भवन्त्यत्र न संशयः ॥ ५९ ॥</p>
<p>भूमण्डले सदा ध्यातः प्रयच्छति कुले शुभम् ॥<br>
वारुणे मृत्युतः शान्तिराग्नेये ज्वरवश्यता ॥ ६० ॥</p>
<p>वायुमण्डल उच्चाटे खे भूतग्रहरक्षणम् ॥<br>
अथातः सम्प्रवक्ष्यामि मण्डलध्यानमद्भूतम् ॥ ६१ ॥</p>
<p>चतुष्कोणं पीतवर्णं मध्ये लम्बीजसंयुतम् ॥<br>
नन्द्यावर्तांश्च कोणेषु चिन्तयेद्भुमिमण्डलम् ॥ ६२ ॥</p>
<p>कुक्कुटाण्डसमाकारमर्धचन्द्रनिभन्तथा ॥<br>
वारुणं मण्डलं श्वेतं मध्ये वम्बीजलाञ्छितम् ॥ ६३ ॥</p>
<p>रक्तवर्णं त्रिकोणं च मध्ये रम्बीजमत्रहि ॥<br>
तैजसं मण्डलं प्रोक्तं ध्येयं भावुकसत्तमैः ॥ ६४ ॥</p>
<p>यम्बीजसंयुतं मध्ये वृत्तं षड्बिन्दुलाञ्छितम् ॥<br>
समीरमण्डलं धूम्रवर्णं ध्येयं सदा जनैः ॥ ६५ ॥</p>
<p>आकाशमण्डलं वृत्तं मध्ये हम्बीजसंयुतम् ॥<br>
नीलवर्णं महाशून्यमनाहतरवं स्मरेत् ॥ ६६ ॥</p>
<p>सिंहगे शुक्लपक्षे हि रवौ श्वेतशिलां शुभाम् ॥<br>
पञ्चगव्यपरिक्षिप्तां जपितामयुतेन च ॥ ६७ ॥</p>
<p>उदङ्मुखो जपेन्मन्त्रं क्षेत्रे तां निखनेत्पुनः ॥<br>
शत्रूणां सन्निरोधो हि क्षेत्रं चास्य विनश्यति ॥ ६८ ॥</p>
<p>अर्कोदयेङ्गारवारे जपेन्मन्त्रं समाहितः ॥<br>
वैरिरुद्धादपि क्षेत्रान्मृदमानीय यत्नतः ॥ ६९ ॥</p>
<p>तां च त्रिधा विभज्यात्र चुल्लमेकं विलिप्य च ॥<br>
पाकपान्त्रं द्वितीयं च पयस्यन्ने तथापरम् ॥ ७० ॥</p>
<p>संस्कृते हव्यवाहे च तण्डुलैश्च पचेच्चरुम् ॥<br>
तत्र देवं यथावच्च धूपदीपादिभिर्यजेत् ॥ ७१ ॥</p>
<p>साज्येन तेन हविषा हुनेदष्टाधिकं शतम् ॥<br>
एवं भौमाष्टवारेषु कुर्यान्नियतधीः क्रमात् ॥ ७२ ॥</p>
<p>ततः शत्रुगृहीतं तत्क्षेत्रं सम्प्राप्यतेचिरात् ॥<br>
अह्नो मुखे भौमवारे मृदं सङ्गृह्य पूर्ववत् ॥ ७३ ॥</p>
<p>पूर्ववच्च चरुं कृत्वा जुहुयात्प्रोक्तवर्त्मना ॥<br>
बलिं च दद्यात्क्षेत्रस्य विरोधो नश्यति क्षणात् ॥ ७४ ॥</p>
<p>देवस्य हुतशेषेण बलिदानमिहोदितम् ॥<br>
सप्तभिर्दिवसैश्चात्र डाकिनीविकृतिं हरेत् ॥ ७५ ॥</p>
<p>तामेव मृत्तिकां दुग्धे विलोड्याज्येन संहुनेत् ॥<br>
अष्टाधिकशतं मन्त्री शालिभिर्द्विनिशं सुधीः ॥ ७६ ॥</p>
<p>तत्तु संवत्सरात्पूर्णं शालिभिश्च गृहं भवेत् ॥<br>
अनेन जुहुयादाज्यं सहस्रं प्रत्यहं नरः ॥ ७७ ॥</p>
<p>तेन सर्वसमृद्धिः स्यादञ्जूल्याश्च <sup id="fnref:4"><a href="#fn:4" class="footnote-ref" role="doc-noteref">4</a></sup> प्रसूनकैः ॥<br>
सहस्रं स्वादुसंयुक्तैर्वाससां सिद्धिरुच्यते ॥ ७८ ॥</p>
<p>लाजहोमाच्च कन्याप्तिर्बिल्वजैः श्रीर्भवत्यलम् ॥<br>
जिनादिक्षेत्रमासाद्य वादिनः प्रजयेत्सदा ॥ ७९ ॥</p>
<p>तत्रासीनो जपेन्मन्त्रं चाष्टोत्तरसहस्रकम् ॥<br>
एवं कृते ततस्तस्य भूमिवादो विनश्यति ॥ ८० ॥</p>
<p>स्वात्मानं मेरुसदृशं कोलरूपं विचिन्तयेत् ॥<br>
अङ्गारवारे प्रजपेत्क्षेत्रं कुर्यात्प्रदक्षिणम् ॥ ८१ ॥</p>
<p>ततो मृदं प्रगृह्णीयात्स्वस्य क्षेत्रं क्षिपेच्च ताम् ॥<br>
नित्यं भूमिं स्पृशन्मन्त्री जपेदष्टसहस्रकम् ॥<br>
विन्दते महतीं लक्ष्मीं शमयेत्सर्वकण्टकान् ॥ ८२ ॥</p>
<p>प्रतिष्ठाभूमिकामस्तु भृगौ भौमेधिकं जपेत् ॥<br>
नित्यमष्टसहस्रं च यो जपेद्धरिमर्चयन् ॥<br>
महतीं श्रियमाप्नोति महाराजो भवत्यलम् ॥ ८३ ॥</p>
<p>लक्षं होमो जपान्ते स्याद्द्रव्यैश्चैव सपायसैः ॥<br>
सप्तद्वीपानवाप्नोति नात्र कार्या विचारणा ॥ ८४ ॥</p>
<p>दधिमध्वाज्यसिक्ताश्च चतुरङ्गुलसम्मिताः ॥<br>
गुडूचीरष्टसाहस्रं हुनेद् व्याधिर्विनश्यति ॥<br>
आम्रपर्णैर्हुतेनित्यं ज्वरशान्तिः प्रजायते ॥ ८५ ॥</p>
<p>गृहीत्वा हस्तयोर्नीरं जपेदक्षरसङ्ख्यया ॥<br>
मुखप्रक्षालनं कृत्वा मुखश्रीस्तस्य वर्द्धते ॥<br>
एवम्प्रोक्तो वराहस्य मनुः सर्वार्थसिद्धिदः ॥ ८६ ॥</p>
<p>अथातः सम्प्रवक्ष्यामि वराहाष्टाक्षरम्परम् ॥<br>
ॐ भूर्वराहाय नमो मुनिर्ब्रह्मा समीरितः ॥ ८७ ॥</p>
<p>जगती छन्द उद्दिष्टं वराहो देवता स्मृतः ॥<br>
पदैः समस्तमन्त्रेण पञ्चाङ्गानि प्रकल्पयेत् ॥ ८८ ॥</p>
<p>कृष्णाङ्गं नीलवस्त्रं च मलिनम्पद्मसंस्थितम् ॥<br>
पृथ्वीशक्तियुतं ध्यायेच्छङ्खचक्राम्बुजं <sup id="fnref:5"><a href="#fn:5" class="footnote-ref" role="doc-noteref">5</a></sup> गदाम् ॥ ८९ ॥</p>
<p>भूलक्ष्मीकान्तिभिश्चैव समस्तैः परिवारितम् ॥<br>
चर्मासिमद्भिश्च कलौ द्रुतसिद्धिप्रदायकम् ॥ ९० ॥</p>
<p>जपपूजादिकं सर्वमस्य पूर्ववदाचरेत् ॥<br>
एवम्मनुं यः प्रभजेत्स भवेच्च धरापतिः ॥ ९१ ॥</p>
<p>इमित्येकाक्षरो मन्त्रो वराहस्यप्रकीर्तितः ॥<br>
हयग्रीवो मुनिः प्रोक्तश्छन्दोनुष्टुप् च देवता ॥ ९२ ॥</p>
<p>वराहो दीर्घयुक्तेन बीजेनैवाङ्गकल्पनम् ॥<br>
प्राग्वद्ध्यायेद्रक्तवर्णं पूजाद्यं पूर्ववद्भवेत् ॥ ९३ ॥</p>
<p>भूरित्येकाक्षरं बीजं सर्वं प्राग्वत्समीरितम् ॥<br>
पीतवर्णं सदाध्यायेद्द्वापरे द्रुतसिद्धिदम् ॥ ९४ ॥</p>
<p>एषाञ्चतुर्णां शक्तिस्तु पृथिवी परिकीर्तिता ॥<br>
क्रमाद्वक्ष्ये हि तन्मन्त्रान्वराहस्य प्रियानति ॥ ९५ ॥</p>
<p>ॐ नमो भगवत्यै च धरण्यै धरणीधरा ॥<br>
धृषे स्वाहेति मन्त्रोयमूनविंशतिवर्णकः ॥ ९६ ॥</p>
<p>धराहृदयमन्त्रोयं भूपतित्वप्रदायकः ॥<br>
मुनिर्वराहोस्य निवृच्छन्दो देवी धरा मता ॥<br>
त्र्यब्धित्रीषुद्विद्विवर्णैः षडङ्गविधिरीरितः ॥ ९७ ॥</p>
<p>इन्दीवरयुतां शालिमञ्जरीं दधतीं शुकम् ॥<br>
धराम्पद्मासनां ध्यायेन्नानाभूषणभूषिताम् ॥ ९८ ॥</p>
<p>पूजा तु वैष्णवे पीठे पूर्वमङ्गानि पूजयेत् ॥<br>
ततो यजेदष्टदले पूर्वतः कुं च भूकलाः ॥ ९९ ॥</p>
<p>वह्निं वह्निकलाश्चैव तोयं सूर्यं च तत्कलाः ॥<br>
इन्द्रादींश्चापि वज्रादीनिति पूजाविधिः स्मृतः ॥ १०० ॥</p>
<p>लक्षञ्जपेत्प्रजुहुयाद् घृतसिक्तौदनेन च ॥<br>
तर्पणं मार्जनं कुर्याद्विप्राणां तर्पणन्तथा ॥<br>
विधिना तेन संसिद्धे मनौ काम्यानि कारयेत् ॥ १०१ ॥</p>
<p>रक्तोत्पलानि जुहुयात्स्वाद्वक्तानि सहस्रकम् ॥<br>
इष्टां भुवमवाप्नोति तद्वन्नीलोत्पलैर्हुनेत् ॥ १०२ ॥</p>
<p>प्रियङ्गुपुष्पहोमेन मधुराक्तेन मन्त्रवित् ॥<br>
बहुधान्यधराश्रीणां सत्यम्भवति भाजनम् ॥ १०३ ॥</p>
<p>मधुरार्द्रतरां हुत्वा नूतनां शालिमञ्जरीम् ॥<br>
धरापतिर्भवेन्मन्त्री मण्डलेन न संशयः ॥ १०४ ॥</p>
<p>प्रातर्भृगुदिने मन्त्री साध्यक्षेत्रान्मृदं हरेत् ॥<br>
शुद्धतोये समालोड्य तां च तत्र पचेच्चरुम् ॥ १०५ ॥</p>
<p>अग्नौ दुग्धघृतात्यक्तं जुहुयात्तं यथाविधि ॥<br>
मासषट्कं भृगोर्वारे ह्येवं कृत्वा लभेद्धराम् ॥ १०६ ॥</p>
<p>अथातः सम्प्रवक्ष्यामि धरामन्त्रं महाद्भुतम् ॥<br>
ॐ-महीं <sup id="fnref:6"><a href="#fn:6" class="footnote-ref" role="doc-noteref">6</a></sup> ग्लौं नमः प्रोच्य भगवत्यै पदं वदेत् ॥ १०७ ॥</p>
<p>धरायै धरणीं प्रोच्य धरेयुग्माग्निगेहिनीम् ॥<br>
ग्लौं ह्रीं तारं समुच्चार्य चतुर्विंशाक्षरो मनुः ॥ १०८ ॥</p>
<p>चतुर्वर्णैः षडङ्गानि ध्यानादि पूर्ववन्मतम् ॥<br>
एष उक्तस्तु वाराहो मन्त्रः सिद्धोखिलेष्टदः ॥ १०९ ॥</p>
<p>ग्लौमित्येकाक्षरो मन्त्रः प्राग्वत्पूजादिकम्भवेत् ॥<br>
षड्दीर्घयुक्तबीजेन षडङ्गविधिरीरितः ॥ ११० ॥</p>
<p>लमित्येकाक्षरं बीजं सर्वाभीष्टप्रदायकम् ॥<br>
सर्वं प्राग्वत्षडङ्गानि दीर्घषट्कान्वितेन च ॥ १११ ॥</p>
<p>अथातः सम्प्रवक्ष्यामि नृसिंहस्य मनून्द्रुतम् ॥<br>
प्रतिमन्वन्तरं वायमवतारो हरेर्भवेत् ॥ ११२ ॥</p>
<p>द्वीपान्तरे नृसिंहस्तु चतुर्दशसु मूर्तिषु ॥<br>
आकल्पं विद्यते तत्र भक्तानुग्रहकारकः ॥ ११३ ॥</p>
<p>आदिमन्वन्तरे जातो नृसिंहो वक्ष्यतेधुना ॥<br>
द्वात्रिंशदर्णको गोप्यो भुक्तिमुक्तिप्रदो मतः ॥ ११४ ॥</p>
<p>उग्रं वीरं महाविष्णुं ज्वलन्तं सर्वतोमुखम् ॥<br>
नृसिंहं भीषणं रुद्रम्? मृत्युमृत्युं नमाम्यहम् ॥ ११५ ॥</p>
<p>ब्रह्मा मुनिरनुष्टुप् चच्छन्दोस्ति नृहरिः सुरः ॥<br>
मन्त्रस्य तु पदैश्चैव प्रणवेनाङ्गपञ्चकम् ॥<br>
प्रथमो न्यास उद्दिष्टः सर्वाभीष्टप्रदायकः ॥ ११६ ॥</p>
<p>वेदवेदार्णषट्षट्कवेदार्णैः स्यात्षडङ्गकम् ॥<br>
षडङ्गाख्यो द्वितीयोयमङ्गन्यास उदाहृतः ॥ ११७ ॥</p>
<p>शीर्षे भाले दक्षनेत्रे वामनेत्रे मुखे क्रमात् ॥<br>
दक्षिणे बाहुमूले च तन्मध्ये मणिबन्धके ॥ ११८ ॥</p>
<p>दक्षाङ्गुलीनां मूले च तदग्रे वामगे भुजे ॥<br>
तन्मध्ये मणिबन्धे चाङ्गुलीमूले तदन्तके ॥ ११९ ॥</p>
<p>दक्षोरुजानुगुल्फेषु चाङ्गुलीमूलकेग्रके ॥<br>
कण्ठे हृदि तथा नाभौ दक्षपार्श्वे च वामके ॥ १२० ॥</p>
<p>पृष्ठे ककुदि मन्त्रस्य न्यसेद्वर्णान्भयापहान् ॥<br>
तृतीयो न्यास उदितः साक्षाद्देवमयो भवेत् ॥ १२१ ॥</p>
<p>दक्षाङ्गुष्ठं समारभ्य कनिष्ठान्तन्त्रिपर्वसु ॥<br>
वामां कनिष्ठामारभ्य वामाङ्गुष्ठावधि न्यसेत् ॥ १२२ ॥</p>
<p>एवं दक्षकरतले वामेपि करजं हरेत् ॥<br>
पातकं तुर्य उदितो न्यास्ॐगुल्यादिकः परः ॥ १२३ ॥</p>
<p>ब्रह्मरन्ध्रे च शिरसि भाले भ्रमध्यके ततः ॥<br>
नयने नयनाधश्च कपोले कर्णमूलके ॥ १२४ ॥</p>
<p>दन्तपङ्क्तौ च चिबुके उत्तरोष्ठेऽधरोष्ठके ॥<br>
कण्ठे नाभौ भुजे दक्षे वामे च हृदये स्तने ॥ १२५ ॥</p>
<p>एवं दक्षकरतले वामे वापि कटौ ततः ॥<br>
लिङ्गे चोरौ तथा जानौ जङ्घायां चापि गुह्यके ॥ १२६ ॥</p>
<p>पादाङ्गुलीषु सर्वासु तथा हस्ताङ्गुलीषु च ॥<br>
सर्वाङ्गे रोमकूपेषु रक्तहृत्पललास्थिषु ॥ १२७ ॥</p>
<p>मज्जाशुक्रे क्रमाद्वर्णान्मन्त्रस्यैकैकशो न्यसेत् ॥<br>
अयन्तु पञ्चमो न्यासः सर्वारिष्टनिवारकः ॥ १२८ ॥</p>
<p>पादयोर्गुल्फयोश्चैव जङ्घयोर्जानुनोस्तथा ॥<br>
ऊर्वोः कटिद्वये नाभौ हृहि बाह्वोस्तथा गले ॥ १२९ ॥</p>
<p>चिबुके दन्तपङ्क्त्योश्चौष्ठाग्रयोश्च कपोलयोः ॥<br>
कर्णयोर्वदने नासाद्वयेक्ष्नोश्चापि मूर्द्धनि ॥<br>
पादादिवर्णन्यासोयं पञ्चमः परिकीर्त्तितः ॥१३० ॥</p>
<p>मनोभवबलाकर्षी नृहरेरतिवल्लभः ॥<br>
मुखे मूर्द्धनि नासायां नेत्रे श्रोत्रे तथा मुखे ॥<br>
हृदि नाभौ कटौ जान्वोः पादयोः क्रमतो न्यसेत् ॥ १३१ ॥</p>
<p>षष्ठोयन्तु पदन्यासो भुक्तिमुक्तिप्रदायकः ॥<br>
अस्मिन्न्यासे कृते देहे रोगैः स्थातुं न शक्यते ॥ १३२ ॥</p>
<p>नासाग्रे नयनद्वन्द्वे नाभौ हृदि च मूर्द्धनि ॥<br>
बाह्वोश्चरणयोर्न्यस्येन्मन्त्रार्णानाचतुष्ककम् ॥ १३३ ॥</p>
<p>सप्तमोयं न्यास उक्तश्चतुर्वर्णात्मको हरेः ॥<br>
धर्मार्थकाममोक्षाणां दायको नात्र संशयः ॥ १३४ ॥</p>
<p>मूर्ध्नि वक्षसि नाभौ च सर्वाङ्गे वा प्रवेशयेत् ॥<br>
पादन्यासोष्टमश्चायं सिंहव्याघ्रभयापहः ॥ १३५ ॥</p>
<p>पादतो हृदयाच्चापि न्यसेदर्धद्वयं मनोः ॥<br>
अर्द्धन्यासोयमुदितो नवमोघसमूहहृत् ॥ १३६ ॥</p>
<p>उग्रादिपदमाभाष्य द्वितीयान्ते नमाम्यहम् ॥<br>
अन्ते ब्रूयान्नवस्थाने न्यसेदास्ये च मस्तके ॥ १३७ ॥</p>
<p>नासायां नेत्रयोः श्रोत्रे ब्रह्मरन्ध्रे तथा हृदि ॥<br>
नाभौ कट्यादिपादान्तं न्यासोयं दशमः स्मृतः ॥ १३८ ॥</p>
<p>नृसिंहपूर्वाण्याभाष्य चोग्रादीनि पदानि च ॥<br>
नमाम्यहं ततः प्रोच्य नवस्वङ्गेषु विन्यसेत् ॥ १३९ ॥</p>
<p>पूर्वोक्तेष्वेव डाकिन्यादिकभीतिहरो भवेत् ॥<br>
अयमेकादशो न्यासो नृहरेरतिपावनः ॥ १४० ॥</p>
<p>उग्रादिकपदैरेवं पूर्वदत्तैर्भवेत्पुनः ॥<br>
न्यासश्चाष्टविधोप्येवमूनविंशप्रकारकः ॥ १४१ ॥</p>
<p>आनाभिमूलाधाराच्च न्यसेद्वर्ण त्रयं बुधः ॥<br>
नाभेर्हृदयपर्यन्तं न्यसेद्वर्णचतुष्टयम् ॥ १४२ ॥</p>
<p>हृदो भ्रूमध्यपर्यन्तं वर्णषट्कं प्रविन्यसेत् ॥<br>
मूर्द्धादिपादपर्यन्तं चिन्तयेन्नृहरिं विभुम् ॥ १४३ ॥</p>
<p>एवं विंशतिरुद्दिष्टा न्यासानां पातकापहा ॥ १४४ ॥</p>
<p>यस्मान्नृसिंहो भगवान्पापं कृत्वास्य सेवके ॥<br>
तत्कालं कुरुते कोपं विक्षिप्तं कुरुते जगत् ॥ १४५ ॥</p>
<p>तस्मादपरिहार्यैनमज्ञातानां तु पाप्मनाम् ॥<br>
न्यासैर्भवति नाशोऽतः सर्वन्यासान्समाचरेत् ॥ १४६ ॥</p>
<p>वामेऽरिशङ्खा दक्षे तु जानुविन्यस्तबाहुकम् ॥<br>
ग्रसन्तं दैत्यराजानं कृशानूपमतेजसा ॥ १४७ ॥</p>
<p>दंष्ट्राप्रदीप्तवदनं ललज्जिह्वं त्रिलोचनम् ॥<br>
सुरैश्च मुनिभिर्लक्ष्म्या कृताञ्जलिकया शुभम् ॥ १४८ ॥</p>
<p>मूर्तिं मूलेन सङ्कल्प्य देवमावाह्य पूजयेत् ॥<br>
वामाङ्गे नृहरेः पूज्या लक्ष्मीर्भूषणभूषिता ॥ १४९ ॥</p>
<p>वामे पद्मधरा दक्षबाहुना नृहरिं विभुम् ॥<br>
आश्लिष्यन्ती शान्तिमूर्तिस्ततोङ्गानि प्रपूजयेत् ॥ १५० ॥</p>
<p>यजेदाशासु गरुडं शिवानन्तौ विधिं क्रमात् ॥<br>
श्रियं ह्रियं धृतिं पुष्टिं तथा वह्निदिगादिषु ॥<br>
तृतीयेष्टदले पूज्यं नृसिंहानान्तथाष्टकम् ॥ १५१ ॥</p>
<p>शङ्खिनञ्चक्रिणं स्वर्णं श्यामं वा शुभवाससम् ॥<br>
नृसिंहस्तम्भनाख्यं तु श्वेतम्प्राच्यां समर्चयेत् ॥ १५२ ॥</p>
<p>सिन्दूरारुणमाग्नेये यजेद्वश्यनृसिंहकम् ॥<br>
बाणचापधरं लक्ष्म्या सेवितम्मकरध्वजम् ॥ १५३ ॥</p>
<p>दक्षे यजेदब्जमालाशङ्खार्यसिगदाधरम् ॥<br>
भिन्नदैत्यहृदं कृष्णं त्रिनेत्रं मारणक्षमम् ॥<br>
विद्वेषोच्चाटनकरं नीलोत्पलसमप्रभम् ॥ १५४ ॥</p>
<p>वायवीये तथा कोणे शङ्खचक्रगदाधरम् ॥<br>
विप्राणां पुष्टिदं नेत्रत्रितयालङ्कृताननम् ॥ १५५ ॥</p>
<p>उदग्दले नृसिंहं तं पाञ्चजन्यं सुदर्शनम् ॥<br>
गदां निधिं च बिभ्राणं लक्ष्म्या युक्तं निधिप्रदम् ॥ १५६ ॥</p>
<p>विद्याभूतिमुदक्पूर्वे क्षीराभम्पीतवससम् ॥<br>
पाशाङ्कुशस्फुरद्बाहुं शङ्खचक्रधरम्प्रभुम् ॥ १५७ ॥</p>
<p>हृत्सरोरुहमध्यस्थं चन्द्रपुञ्जसुनिर्मलम् ॥<br>
लक्ष्म्या युक्तं नारसिंहं पूजयेत्साधकः सदा ॥ १५८ ॥</p>
<p>चक्रं शङ्खं महापद्मं मुसलं देवदक्षिणे ॥<br>
शङ्खं खेटं गदां शार्ङ्गं पूजयेद्देववामतः ॥ १५९ ॥</p>
<p>चतुर्थावरणञ्चैतल्लक्ष्म्यादिभिरनन्तरम् ॥<br>
लक्ष्मीदक्षिणतस्तुष्टिं वामे तत्रैव कौस्तुभम् ॥ १६० ॥</p>
<p>श्रीवत्सं दक्षिणे मध्ये वनमालां च पूजयेत् ॥<br>
पीताम्बरं ब्रह्मसूत्रं नाभिपद्मं किरीटकम् ॥ १६१ ॥</p>
<p>भूषणानि च सर्वाणि पुरोभागे प्रपूजयेत् ॥<br>
षष्ठीश्रद्धादिभिः श्रद्धा मेधा तुष्टिश्च कार्मुका ॥ १६२ ॥</p>
<p>भीमाक्षी चैव सभया चक्राक्षी दीप्तिलक्षणा ॥<br>
एवं सम्पूज्य विधिवत्साधकोभीष्टमाप्नुयात् ॥ १६३ ॥</p>
<p>अष्टलक्षं जपेन्मन्त्रं दीक्षितो विजितेन्द्रियः ॥<br>
तत्सहस्रं प्रजुहुयाद्घृताक्तहविषानले ॥ १६४ ॥</p>
<p>तर्पणम्मार्जनं कृत्वा ब्राह्मणाराधनन्ततः ॥<br>
कुर्यात्संसिद्धमन्त्रस्तु प्रयोगानाचरेत्ततः ॥ १६५ ॥</p>
<p>काम्यप्रयोगसिद्ध्यर्थं ध्यानभेदान्वदाम्यहम् ॥<br>
उद्यत्सहस्रार्कभासं त्रिनेत्रम्भीषणाकृतिम् ॥ १६६ ॥</p>
<p>वज्रतुल्येक्षणं वह्निकान्तिं नानाभुजैर्वृतम् ॥<br>
नखैर्दारितदैत्येशं रक्तधाराक्तकायकम् ॥ १६७ ॥</p>
<p>क्रूरकर्मादिविषये स्मरेदेवम्भयानकम् ॥<br>
विश्वरूपमयं ध्यानं नृहरेः प्रोच्यतेधुना ॥ १६८ ॥</p>
<p>नृसिंहन्तम्महाभीमं कालानलसमप्रभम् ॥<br>
अन्त्रमालाधरं रौद्रं कण्ठे हारेण शोभितम् ॥ १६९ ॥</p>
<p>नागयज्ञोपवीतं च पञ्चाननसुशोभितम् ॥<br>
चन्द्रमौलिं नीलकण्ठं प्रतिवक्त्रे त्रिलोचनम् ॥ १७० ॥</p>
<p>भुजैः परिघसङ्काशैर्दशभिश्चोपशोभितम् ॥<br>
अक्षसूत्रं गदां पद्मं शङ्खं गोक्षीरसन्निभम् ॥ १७१ ॥</p>
<p>धनुश्च मुसलं चैव बिभ्राणं चक्रमुत्तमम् ॥<br>
खड्गं शूलं च बाणं च नृहरिं रुद्रगोपनम् ॥ १७२ ॥</p>
<p>इन्द्रनीलकनीलाभञ्चन्द्राभं वर्णसन्निभम् ॥<br>
पूर्वोदयोत्तरज्वालादूर्ध्वास्यं सर्ववर्णकम् ॥<br>
एवमुग्रहरिं ध्यायेत्सर्वव्याधिनिवृत्तये ॥ १७३ ॥</p>
<p>ध्येयो यदा महत्कर्म तदा षोडशहस्तवान् ॥<br>
नृसिंहः सर्वलोकेशः सर्वाभरणभूषितः ॥ १७४ ॥</p>
<p>द्वौ विदारणकर्माणौ द्वौ जनोद्धरणक्षमौ ॥<br>
शङ्खचक्रधरौ रम्यावन्यौ बाणधनुर्धरौ ॥ १७५ ॥</p>
<p>खड्गखेटधरावन्यौ द्वौ गदापद्मधारिणौ ॥<br>
पाशाङ्कुशधरावन्यौ द्वौ रिपोर्मुकुटार्पितौ ॥ १७६ ॥</p>
<p>इति षोडशदोर्दण्डमण्डितं नृहरिं विभुम् ॥<br>
ध्यायेदम्बुजनीलाभमुग्रकर्मण्यनन्यधीः ॥ १७७ ॥</p>
<p>ध्येयो महत्तमे कार्ये तदा षड्विंशहस्तवान् ॥<br>
नृसिंहः सर्वभूषाढ्यः सर्वसिद्धिकरः प्रभुः ॥ १७८ ॥</p>
<p>दक्षिणे खड्गचक्रे च परशुं पाशमेव च ॥<br>
हलं च मुसलं सम्यगभयं चाङ्कुशन्तथा ॥ १७९ ॥</p>
<p>पट्टिशं भिन्दिपालं च खेटतोमरमुद्गरान् ॥<br>
वामभागकरैः शङ्खं खड्गं पाशं च शूलकम् ॥ १८० ॥</p>
<p>हुताशनवरं शक्तिं सम्यङ्मृण्मयकुण्डिकाम् ॥<br>
कार्मुकन्तर्जनीमुद्रां गदां डमरुमर्थिकान् ॥<br>
करद्वन्द्वैः क्रमाच्छत्रोर्जानुमस्तकपत्तलम् ॥ १८१ ॥</p>
<p>ऊर्ध्वीकृताभ्यां हस्ताभ्यां चान्त्रमालाधरं हरिम् ॥<br>
अधःस्थिताभ्यां हस्ताभ्यां हिरण्यकविदारणम् ॥ १८२ ॥</p>
<p>प्रियङ्करञ्च भक्तानां दैत्यानां च भयङ्करम् ॥<br>
नृसिंहं संस्मरेन्नित्यं महामृत्युभयापहम् ॥ १८३ ॥</p>
<p>यथोच्यते ध्यानमन्यन्मुखारोगभयङ्करम् ॥<br>
विषरोगभियां मृत्योर्हरं शत्रुभयापहम् ॥ १८४ ॥</p>
<p>स्वर्णौघतुल्यगरुडे स्थितं पूर्णेन्दुचन्द्रकम् ॥<br>
सुमुखं विद्युदाभासं नेत्रत्रयविराजितम् ॥ १८५ ॥</p>
<p>सुभूषं पीतवसनं शङ्खचक्राभयावरान् ॥<br>
धारयन्तं चतुर्भिश्च करैः क्षेत्रादिनाशकम् ॥<br>
अपमृत्युमहाकृत्यानाशकं नृहरिं स्मरेत् ॥ १८६ ॥</p>
<p>लक्ष्मीफलैस्त्रिमधुरैः सुगन्धैः कुसुमैर्हुनेत् ॥<br>
अयुतं मधुराद्यैश्च दरिद्रो न भवेत्कलौ ॥ १८७ ॥</p>
<p>उदुम्बरसमिद्धोमाद्धान्यसिद्धिर्भवेद्ध्रुवम् ॥<br>
अपूपलक्षहोमेन धनदेन समो भवेत् ॥ १८८ ॥</p>
<p>क्रुद्धस्य सन्निधौ राज्ञो जपेदष्टोत्तरं शतम् ॥<br>
सद्यो नैर्मल्यमाप्नोति प्रसादं चाधिगच्छति ॥ १८९ ॥</p>
<p>कुन्दप्रसूनहोमेन स सौन्दर्यमवाप्स्यति ॥<br>
मधूकपुष्पहोमेन चेष्टसिद्धिः प्रजायते ॥ १९० ॥</p>
<p>तुलसीपत्रहोमेन कीर्तिर्भवति नान्यथा ॥<br>
शतहोमेन कालीनां वशीकरणमुत्तमम् ॥ १९१ ॥</p>
<p>हरिद्राखण्डहोमेन स्तम्भनम्भवति ध्रुवम् ॥<br>
बदरीफलहोमेन सर्वविघ्नः प्रणश्यति ॥ १९२ ॥</p>
<p>रोगे मध्वाज्यसिक्ताश्च गुडूचीश्चतुरङ्गुलाः ॥<br>
जुहुयादयुतं योसौ चिरञ्जीवति वत्सरान् ॥ १९३ ॥</p>
<p>शनैश्चरदिनेश्वत्थं स्पृष्ट्वा चाष्टोत्तरं शतम् ॥<br>
जपेज्जित्वा स मृत्युं वै शतवर्षाणि जीवति ॥ १९४ ॥</p>
<p>श्रीप्रसूनैः प्रजुहुयात्तत्काष्ठैर्ज्वलितेनले ॥<br>
सहस्रमात्रेण ततो लक्ष्मीमाप्नोति निश्चितम् ॥<br>
दूर्वाहोमादरोगी स्याल्लक्ष्मीवाञ्छ्रीफलैर्भवेत् ॥ १९५ ॥</p>
<p>अनेन मनुना जप्तान्वहं भूतिः शिवस्य च ॥<br>
वशिता प्रातरुत्थाय वाक्सिद्धिं सा प्रयच्छति ॥ १९६ ॥</p>
<p>जले नृसिम्ह सम्पूज्य चन्दनेन सुपुष्पकैः ॥<br>
अष्टोत्तरशतं नित्यं दूर्वाभिर्जुहुयात्सुधीः ॥ १९७ ॥</p>
<p>क्षुद्रभूतज्वरास्तस्य विनश्यन्त्युपसर्गजाः ॥<br>
रात्रौ दृष्टे तु दुःस्वप्ने मन्त्री स्नात्वा मनुं जपेत् ॥<br>
रक्षां करोति दुष्टेभ्यो दुस्तरेभ्योपि मन्त्रिणः ॥ १९८ ॥</p>
<p>मनुमेतं जपेद्यस्तु तस्य नाशयति क्षणात् ॥<br>
प्रेतग्रहमहारोगान्घोरं चैवाभिचारकम् ॥<br>
गदानन्यान्भयोत्पातदुःखानि हरते ध्रुवम् ॥ १९९ ॥</p>
<p>मनुं प्रजपतो दुःखं नाशमेति सुमन्त्रिणः ॥<br>
क्रूरं नृसिंहं सञ्चिन्त्य शत्रुञ्च मृगशावकम् ॥ २०० ॥</p>
<p>कन्धरायां गृहीत्वार्तं क्षिपन्तं दिक्षु चिन्तयेत् ॥<br>
सबान्धवस्य झटिति तस्योच्चाटः प्रजायते ॥ २०१ ॥</p>
<p>कृत्वावाग्दिशमुत्तानं युगपद्धरिणा स्वयम् ॥<br>
नखरैर्दीर्यमाणं तं संस्मरेन्निशितैर्द्रुतम् ॥ २०२ ॥</p>
<p>अष्टाधिकशतं चामुं जपेन्मनुमनन्यधीः ॥<br>
भवेन्मण्डलमध्येयं दिवाकरसुतातिथिः ॥ २०३ ॥</p>
<p>करवीरभवैः काष्ठैः सम्यक्सन्दीपितेनले ॥<br>
रिपुसङ्घक्षयकरं नृसिंहं चन्दनादिभिः ॥ २०४ ॥</p>
<p>सम्यगभ्यर्च्य जुहुयाच्छरान्साग्रान्सशूलकान् ॥<br>
सहस्रमेकं च मनुं भक्षयेच्छत्रुमुत्कटम् ॥ २०५ ॥</p>
<p>एवं शरान्विनिःक्षिप्य शत्रुसेनां विदारयेत् ॥<br>
जुहुयात्सप्तदिवसांस्ततो राज्ञश्चमूं सुधीः ॥ २०६ ॥</p>
<p>सुदिने च शुभे लग्ने शत्रुसैन्यजिगीषया ॥<br>
प्रस्थापयेत्तां सुदृढां रक्षितां बलिभिर्नरैः ॥ २०७ ॥</p>
<p>तदग्रे चिन्तयेद्देवं नृसिंहं शत्रुसञ्चयम् ॥<br>
भक्षयन्तं यजेन्मन्त्री कुर्यादायाति सा चमूः ॥ २०८ ॥</p>
<p>यावत्तावद्रिपुं जित्वा सर्वान्राजश्रिया सह ॥<br>
आगच्छेद्भूपतिः शूरः पश्चान्मन्त्रिणमादरात् ॥ २०९ ॥</p>
<p>तोषयेत्क्षेत्रवसुभिर्वस्त्रालङ्करणैः शुभैः ॥<br>
मन्त्रिणो यदि सन्तोषो न भवेद्भपतेस्तदा ॥ २१० ॥</p>
<p>अनर्थः सुमहानेव जायते दुःसहो भृशम् ॥<br>
अथातः सम्प्रवक्ष्यामि द्वितीयं नृहरिं विभुम् ॥ २११ ॥</p>
<p>क्ष्रौमित्येकाक्षरो मन्त्रो मुनिरत्रिः प्रकीर्तितः ॥<br>
गायत्री छन्द उद्दिष्टं देवता नृहरिः स्मृतः ॥ २१२ ॥</p>
<p>षड्दीर्घयुक्तबीजेन षडङ्गानि समाचरेत् ॥<br>
एकलक्षं जपेन्मन्त्रं हविष्याशी जितेन्द्रियः ॥ २१३ ॥</p>
<p>जुहुयात्तद्दशांशं तु घृताक्तैः पायसैः शुभैः ॥<br>
तर्पयेत्क्षुद्रसलिलैः कृत्वा चात्माभिषेचनम् ॥ २१४ ॥</p>
<p>ब्राह्मणान्सम्यगाराध्य सिद्धमन्त्रः समाचरेत् ॥<br>
मन्त्रराजोदितान्सर्वान्प्रयोगानत्र साधकः ॥ २१५ ॥</p>
<p>अष्टाधिक्सहस्रेण जपितैः कलशोदकैः ॥<br>
विपार्तमभिषिञ्चेत मुच्यते हि विषेण सः ॥ २१६ ॥</p>
<p>मुच्यतेन्यैस्तथा तैस्तु लूतामूषकजैरपि ॥<br>
बहुपद्बृश्चिकोत्थैश्च विषैर्मुक्तो भवेद्ध्रुवम् ॥ २१७ ॥</p>
<p>जपितं मनुनानेन भस्म चाष्टोत्तरं शतम् ॥<br>
शिरोक्षिकर्णहृत्कुक्षिकण्ठरोगान्विनाशयेत् ॥ २१८ ॥</p>
<p>विसर्पञ्च वमिं हिक्कां ज्वरांश्चैव विनाशयेत् ॥<br>
मन्त्रौषधादिसम्भूतानभिचारान्विकारकान् ॥<br>
शमयेद्भस्मसंलिप्तं नात्र कार्या विचारणा ॥ २१९ ॥</p>
<p>मृत्यु स्थाने लिखेन्मन्त्री संसाध्यं च दहन्निव ॥<br>
क्रूरेण चक्षुषा पश्यञ्जपेदष्टदिनावधि ॥<br>
अष्टाधिकसहस्रञ्च म्रियते रिपुरस्य हि ॥ २२० ॥</p>
<p>वश्यमाकर्षविद्वेषौ महाचण्डादिकर्म च ॥<br>
कुर्यादयुतजापेन तत्तदर्हणकर्मणा ॥<br>
अयमेकाक्षरो मन्त्रः प्रोक्तस्सर्वसमृद्धिदः ॥ २२१ ॥</p>
<p>अथातः सम्प्रवक्ष्यामि तृतीयं नृहरेर्मनुम् ॥<br>
आं ह्रीं ज्र्ॐ क्र्ॐ ह्रां फडिति षडर्णो मन्त्र ईरितः ॥ २२२ ॥</p>
<p>पङ्क्तिश्छन्दो मुनिर्ब्रह्मा श्रीनृसिंहस्तु देवता ॥<br>
मन्त्रवर्णैरङ्गषट्कं कृत्वा ध्यायेन्नृसिंहकम् ॥ २२३ ॥</p>
<p>भीषणास्यः क्रोधदीप्तो रक्तवर्णेदुशेखरः ॥<br>
सोमसूर्याग्निनेत्रश्च नानामणिविभूषितः ॥ २२४ ॥</p>
<p>दक्षाद्यूर्ध्वक्रमेणैव चक्रशङ्खौ गुणाङ्कुशौ ॥<br>
वज्रं गदां दारयन्तं द्वाभ्यां दैत्येश्वरोदरम् ॥ २२५ ॥</p>
<p>पूर्वोदिते यजेत्पीठे मूर्तिं मूलेन कल्पयेत् ॥<br>
तस्यां सम्पूज्य नृहरिं कुर्यादावरणार्चनम् ॥ २२६ ॥</p>
<p>तद्बाह्ये षड्दलेऽङ्ङ्गानि तदस्त्राण्यष्टपत्रके ॥ २२७ ॥</p>
<p>अरि शङ्खं गुणं चैव सृणिं च कुलिशं गदाम् ॥<br>
खड्गं खेटं च तद्बाह्ये भूपुरं तु दिगीश्वरान् ॥ २२८ ॥</p>
<p>तदायुधानि तद्बाह्ये नृहरेरिति पूजनम् ॥<br>
लक्षषट्कं जपेन्मन्त्रं केवलेन घृतेन च ॥ २२९ ॥</p>
<p>जुहुयात्षट्सहस्राणि तर्पणादि ततश्चरेत् ॥<br>
एवं सिद्धमनुर्मन्त्री प्रयोगानाचरेत्ततः ॥ २३० ॥</p>
<p>अपामार्गसमिद्भिश्च पूताभिः पञ्चगव्यकैः ॥<br>
जुहुयाच्च सहस्रैकं सप्ताहं भूतशान्तये ॥ २३१ ॥</p>
<p>गुडूचीसमिधो दुग्धलोडिताश्च सहस्रकम् ॥<br>
चतुर्दिनं प्रजुहुयाज्ज्वरशान्तिः प्रजायते ॥ २३२ ॥</p>
<p>रक्तोत्पलैः प्रत्यहं यो मधुरत्रयलोडितैः ॥<br>
सहस्रसङ्ख्यं जुहुयात्पायसेनेष्टमाप्नुयात् ॥<br>
मन्त्रजापी वत्सरेण धनधान्यसमृद्धियुक् ॥ २३३ ॥</p>
<p>प्रफल्लैस्तरुणाम्भोजैर्मधुरत्रयलोडितैः ॥<br>
सहस्रद्वादशमितं हुत्वा सर्वजनप्रियः ॥ २३४ ॥</p>
<p>प्रातस्त्रिमधुरोपेतलाजैर्हि पक्षमात्रकम् ॥<br>
सहस्रं जुहुयात्कन्यां कन्यार्थी लभते ध्रुवम् ॥<br>
वरार्थिनी लभेताशु वरं सर्वमनोहरम् ॥ २३५ ॥</p>
<p>तिलराजैरपामार्गैः पायसान्नैर्हुनेद् ध्रुवम् ॥<br>
स दीर्घायुरवाप्नोति विमुक्तः सकलैर्गदैः ॥<br>
कलत्रमित्रपुत्राद्यैर्धनधान्यसमन्वितः ॥ २३६ ॥</p>
<p>अथातः सम्प्रवक्ष्यामि तुल्यमन्वन्तरोद्भवम् ॥<br>
ज्वालामालं नृसिंहं तु शत्रुभूतादिनाशकम् ॥ २३७ ॥</p>
<p>ॐ <sup id="fnref:7"><a href="#fn:7" class="footnote-ref" role="doc-noteref">7</a></sup> क्षौं नमो भगवते नारसिंहाय संवदेत् ॥<br>
ज्वालेति मालिने दीप्तदंष्तायाग्निपदं वदेत् ॥ २३८ ॥</p>
<p>नेत्राय सर्वरक्षोघ्नाय सर्वपदमुच्चरेत् ॥<br>
भूतविनाशनो ङेन्तः सर्वघोरविनाशनः ॥ २३९ ॥</p>
<p>ङेन्त एव द्विर्दहेति पच रक्षयुगं तथा ॥<br>
हुम्फट्स्वाहेति मन्त्रोयं षष्टिषट्काक्षरो मतः ॥ २४० ॥</p>
<p>ऋषिः प्रजापतिश्छन्दो गायत्री नृहरिः सुरः ॥<br>
विश्वदिग्भवधृत्याशावेदार्णैः स्यात्षडङ्गकम् ॥ २४१ ॥</p>
<p>उद्यत्कालानलनिभं प्रलयाब्दसमस्वनम् ॥<br>
शङ्खं चक्रमसिं खेटं दधानं दैवतैस्तुतम् ॥ २४२ ॥</p>
<p>षडक्षरोक्तविधिना पूजाद्यं चास्य कीर्तितम् ॥<br>
लक्षं जपेद्दशांशं तु कपिलासर्पिषा हुनेत् ॥ २४३ ॥</p>
<p>तर्पणादि ततः कुर्यात्प्रयोगो मन्त्रराजवत् ॥<br>
विशेषतोयं भूतादिज्वरहा परिकीर्तितः ॥ २४४ ॥</p>
<p>अथातः सम्प्रवक्ष्यामि यो जातश्चरमे विभुः ॥<br>
मन्वन्तरे सलक्ष्मीकः सेव्यते यो गृहस्थितैः ॥ २४५ ॥</p>
<p>ॐ <sup id="fnref:8"><a href="#fn:8" class="footnote-ref" role="doc-noteref">8</a></sup> श्रीं ह्रीं श्रीं जय लक्ष्मीप्रियाय नित्यशब्दतः ॥<br>
प्रमुदितपदं प्रोच्य चेतसे च ततो वदेत् ॥ २४६ ॥</p>
<p>लक्ष्मीश्रितार्धदेहाय श्रीं ह्रीं श्रीं च ततो नमः ॥<br>
देववर्णो मनुः प्रोक्तो जपतां सर्वकामदः ॥ २४७ ॥</p>
<p>लक्ष्मीनृसिंहो देवोस्य छन्दोनुष्टुप्प्रकीर्तितम् ॥<br>
मुनिः प्रजापतिः प्रोक्तः श्रीम्बीजेन षडङ्गकम् ॥ २४८ ॥</p>
<p>पुरस्तात्केशवः पातु शङ्खचक्रगदाधरः <sup id="fnref:9"><a href="#fn:9" class="footnote-ref" role="doc-noteref">9</a></sup> ॥<br>
पश्चान्नारायणः शश्वन्नीलजीमूतसन्निभः ॥ २४९ ॥</p>
<p>इन्दीवरदलश्याम ऊर्ध्वं मे माधवो गदी ॥<br>
गोविन्दो दक्षिणे पार्श्वे धन्वी चन्द्रप्रभो महान् ॥ २५० ॥</p>
<p>उत्तरे हलधृग्विष्णुः पद्मकिञ्जल्कसन्निभः ॥<br>
आग्नेय्यामरविन्दाक्षो मुसली मधुसदनः ॥ २५१ ॥</p>
<p>त्रिविक्रमः खड्गपाणिर्नैरृत्यां ज्वलनप्रभुः ॥<br>
वायव्यां वामनो वज्री तरुणादित्यदीप्तिमान् ॥ २५२ ॥</p>
<p>ऐशान्यां पुण्डरीकाक्षः श्रीधरः पट्टिशायुधः ॥<br>
विद्युत्प्रभो हृषीकेशो वायव्यां दिशि मूर्धनि ॥ २५३ ॥</p>
<p>हृत्पद्मं पद्मनाभो मे सहस्रार्कसमप्रभः ॥<br>
सर्वायुधः सर्वशक्तिः सर्वज्ञः सर्वतोमुखः ॥ २५४ ॥</p>
<p>इन्द्रगोपकसङ्काशः पाशहस्तोपराजितः ॥<br>
सबाह्याभ्यन्तरं देहं व्याप्य दामोदरः स्थितः ॥ २५५ ॥</p>
<p>एवं सर्वत्र निश्छिद्रं नामद्वादशपञ्जरम् ॥<br>
प्रविष्टोहं न मे किञ्चिद्भयमस्ति कदाचन ॥ २५६ ॥</p>
<p>इति न्यासं विधायादौ लक्ष्मीनरहरिं स्मरेत् ॥<br>
सर्पेन्द्रभागेशयनः सर्पेन्द्राभोगछत्रवान् ॥ २५७ ॥</p>
<p>आलिङ्गितश्च रमया दीप्तभासेन्दुसन्निभः ॥<br>
पद्मचक्रवराभीति धरस्त्र्यक्षेन्दुशेखरः ॥ २५८ ॥</p>
<p>एवं ध्यात्वा यजेत्पीठे पूर्वोक्ते तु गृहाश्रमी ॥<br>
अङ्गानि षड्दलेभ्यर्च्य शक्तीश्चाष्टदले यजेत् ॥ २५९ ॥</p>
<p>भास्वरी भास्करी चित्रा द्युतिरुन्मीलिनी तथा ॥<br>
रमा कान्तिर्धृतिश्चेति भूपुरे तु दिगीश्वरान् ॥ २६० ॥</p>
<p>तदायुधानीति भवेच्चतुरावृतिपूजनम् ॥<br>
यष्ट्युत्तरं त्रिलक्षं च प्रजपेत्तत्सहस्रकम् ॥ २६१ ॥</p>
<p>मध्वक्तमल्लिकापुष्पैर्जुहुयान्मन्त्रवित्तमः ॥<br>
अभ्यर्च्य सलिले देवं तर्पयेन्मन्त्रनामतः ॥ २६२ ॥</p>
<p>अभिषिञ्चेच्च मूर्द्धानं ब्राह्मणान्भोजयेत्ततः ॥<br>
ततः प्रयोगान्कुर्वीत साधको निजवाञ्छितान् ॥ २६३ ॥</p>
<p>मल्लिकाकुसुमैर्होमः सर्वकामकरः शुभः ॥<br>
अनुष्टुबुक्तांस्तत्रापि सर्वान्कुर्याद्गृहाश्रमी ॥ २६४ ॥</p>
<p>अथातः सम्प्रवक्ष्यामि षष्ठे मन्वन्तरेभवत् ॥<br>
लक्ष्म्या सह नृसिंहो यस्तन्मन्त्रं सर्वकामदम् ॥ २६५ ॥</p>
<p>ॐ श्रीं लक्ष्मीनृसिंहाय मनुरष्टाक्षरो मतः ॥<br>
मुनिः प्रजापतिश्छन्दो लक्ष्मीर्वा नृहरिः सुरः ॥ २६६ ॥</p>
<p>षड्दीर्घयुक्तक्ष्रौम्बीजैः षडङ्गविधिरीरितः ॥<br>
ध्यानपूजादिकं सर्वं षडक्षरवदीरितम् ॥ २६७ ॥</p>
<p>वर्णलक्षं जपेन्मन्त्रं तद्दशांशं घृतप्लुतैः ॥<br>
पायसैर्जुहुयात्तत्र मन्त्रतर्पणमाचरेत् ॥ २६८ ॥</p>
<p>अथातः सम्प्रवक्ष्यामि यो जातः सप्तमे हरिः ॥<br>
जय जयश्रीनृसिम्ह मनुरष्टाक्षरो मतः ॥ २६९ ॥</p>
<p>ऋष्याद्यष्टार्णवत्पोकं पूजा चास्य षडर्णवत् ॥<br>
एकार्णवत्प्रयोगांश्च गृहस्थः साधयेच्छुचिः ॥ २७० ॥</p>
<p>अथातः सम्प्रवक्ष्यामि त्वष्टमे यस्त्वजायत ॥<br>
दशावतारो नृहरिर्दक्षसावर्णिकोत्र चेत् ॥ २७१ ॥</p>
<p>ॐ क्ष्रौं नमो भगवते नरसिंहाय संवदेत् ॥<br>
ॐ क्षौं च मत्स्यरूपाय ॐ क्षौं कुंर्मोपि ङेन्तकः ॥ २७२ ॥</p>
<p>ॐक्ष्रौं वराहरूपाय ॐ क्ष्रौं चैव पुनवदेत् ॥<br>
तशा नृसिंहरूपाय ॐक्ष्रौं वामनतस्तथा ॥ २७३ ॥</p>
<p>रूपाय ॐ-ॐ-ॐ-क्ष्रौं-क्ष्रौं-क्ष्रौं रामायेति कीर्तयेत् ॥ २७४ ॥</p>
<p>ॐ-क्ष्रौं कृष्णाय ॐ-क्ष्रौं च कल्किने संवदेत्ततः ॥<br>
नयशब्दद्वयान्ते तु शालग्रामनिवासिने ॥ २७५ ॥</p>
<p>दिव्यसिंहायेति चोक्त्वा वदेत्पश्चात्स्वयम्भुवे ॥<br>
पुरुषाय नम ॐ-क्ष्रौम् एकोनशतवर्णकः ॥ २७६ ॥</p>
<p>छन्दोतिजगती प्रोक्तम् ऋषिरत्रिः प्रकीर्तितः ॥<br>
दशावतारनृहरिर्देवता सर्वकामदः ॥ २७७ ॥</p>
<p>षड्दीर्घयुक्तबीजेन षडङ्गानि प्रकल्पयेत् ॥<br>
मन्त्रराजवदेतस्य ध्यानपूजादिकं भवेत् ॥ २७८ ॥</p>
<p>यजेत्षडङ्गपूजान्ते मत्स्यादीनवतारकान् ॥<br>
अयुतं प्रजपेन्मन्त्रं साधयेद्धविषा ततः ॥ २७९ ॥</p>
<p>जुहुयात्तद्दशांशेन तर्पणादि ततश्चरेत् ॥<br>
काम्यकर्माणि सर्वाणि मन्त्रराजवदेव हि ॥ २८० ॥</p>
<p>अस्य संसेवनाद्विप्रा ब्रह्मचर्यादिविच्युताः ॥<br>
नृसिंहरूपतां प्राप्य जाताः स्थाने नृसिंहकाः ॥ २८१ ॥</p>
<p>प्रविशन्ति च ते नेह सम्यक्कुर्वन्ति पूजिताः ॥<br>
अत्र बीजाक्षरत्यागान्नानाबीजादियोजनात् ॥<br>
जायन्ते कोटिशो मन्त्राः शूद्रसिद्धिविधायकाः ॥ २८२ ॥</p>
<p>लोभाधिक्यात्कलियुगे न गुरुर्न च देवता ॥<br>
एकं श्रेयस्करं प्रोक्तं नृहरेर्नामगर्जनम् ॥ २८३ ॥</p>
<p>अथातः सम्प्रवक्ष्यामि जायते नवमे तु यः ॥<br>
नरसिंहो वीरनामा शृणु तत्साधनं प्रिये ॥ २८४ ॥</p>
<p>बाले च तरुणे वृद्धे प्रयोगार्थं मनुत्रयम् ॥<br>
तारो नमो भगवते वीरान्ते नृपदं वदेत् ॥ २८५ ॥</p>
<p>तद्युक्तं च वदेत्पश्चान्ङेन्तं सिंहपदं ततः ॥<br>
पीनोर्ध्वाङ्गाय चेत्युक्त्वा चाग्निनेत्राय संवदेत् ॥ २८६ ॥</p>
<p>सर्वभूतविनाशेति नायेत्युक्त्वा द्विधा दह ॥<br>
रक्षयुग्मं च ह्रींयुग्मं रक्षरक्षाग्निगेहिनी ॥ २८७ ॥</p>
<p>एवं हि प्रथमो मन्त्रो नृसिंहस्य समुद्धृतः ॥<br>
वर्णांस्त्रयोदश <sup id="fnref:10"><a href="#fn:10" class="footnote-ref" role="doc-noteref">10</a></sup> प्रोच्य नीलदीप्तपदं वदेत् ॥ २८८ ॥</p>
<p>दंष्ट्राय चाग्निनेत्राय सर्वरक्षो वदेत्ततः ॥<br>
घ्नायोक्त्वा सर्वभूतेति वदेद् ङेन्तं विनाशनम् ॥ २८९ ॥</p>
<p>सर्वघोरविनाशाय हनद्वन्द्वं दहद्वयम् ॥<br>
पचयुग्मं वधयुग्मं फट्स्वाहान्तो द्वितीयकः ॥ २९० ॥</p>
<p>तृतीयमथ वक्ष्यामि पूर्वोक्ताश्च <sup id="fnref:11"><a href="#fn:11" class="footnote-ref" role="doc-noteref">11</a></sup> त्रयोदश ॥<br>
सर्वभूतेति सम्प्रोच्य ङेन्तं चैव विनाशनम् ॥ २९१ ॥</p>
<p>सर्वघोरेति पूर्वोक्तं तथा सर्वपदं वदेत् ॥<br>
रक्षोघ्नाय पदं चोक्त्वा हनद्वन्द्वं दहद्वयम् ॥ २९२ ॥</p>
<p>पचद्वयं वधद्वन्द्वं रक्षयुग्मं च मां तथा ॥<br>
हुं-फट्-स्वाहा तृतीयोयं मन्त्रश्चात्र समुद्धृतः ॥ २९३ ॥</p>
<p>मन्त्रराजोक्तवच्चैषां पूजाद्यं सम्प्रकीर्तितम् ॥<br>
मालामन्त्रा इमे ख्याता द्वैतसिद्धिविधायकाः ॥ २९४ ॥</p>
<p>अथातः सम्प्रवक्ष्यामि दशमे जायते तु यः ॥<br>
ॐ-क्ष्रौं महानृसिंहाय नमोन्तो दशवर्णकः ॥ २९५ ॥</p>
<p>वामदेवो मुनिश्छन्दो विराड्देवो नृसिंहकः ॥<br>
षड्दीर्घयुक्स्वबीजेन षडङ्गन्यासमाचरेत् ॥ २९६ ॥</p>
<p>ध्यानपूजापुरश्चर्या होमो लक्ष्मीनृसिंहवत् ॥<br>
वर्णलक्षं जपेन्मन्त्रं प्रयोगोष्टाक्षरोदितः ॥ २९७ ॥</p>
<p>अथातः सम्प्रवक्ष्यामि मन्त्रमेकादशस्य तु ॥<br>
ॐ-क्ष्रौं नमो भगवते नरसिंहाय मन्त्रकः ॥<br>
त्रयोदशार्ण उद्दिष्टो भुक्तिमुक्तिप्रदायकः ॥ २९८ ॥</p>
<p>वामदेवो मुनिः प्रोक्तो जगती छन्द ईरितम् ॥<br>
देवता नरसिंहोत्र स्वबीजेनाङ्गकल्पनम् ॥<br>
ध्यानपूजाप्रयोगादि षडक्षरवदीरितम् ॥ २९९ ॥</p>
<p>अथातः सम्प्रवक्ष्यामि द्वादशे योभिजायते ॥<br>
काश्यां स नित्यं वसते दुष्टबुद्धिप्रचारकः ॥ ३०० ॥</p>
<p>तारं सहस्रारज्वालावर्तिने क्ष्रा हनद्वयम् ॥<br>
हुम्फट्स्वाहा चोनविंशवर्णो मन्त्र उदीरितः ॥ ३०१ ॥</p>
<p>मुनिर्जयन्त आख्यातश्छन्दो गायत्रमीरितम् ॥<br>
सुदर्शननृसिंहोस्य देवता परिकीर्तितः ॥ ३०२ ॥</p>
<p>चक्रराजाय हृत्प्रोक्तं ज्वाला चक्राय वै शिरः ॥<br>
जगच्चक्राय च शिखा कवचं त्वस्य सम्मतम् ॥ ३०३ ॥</p>
<p>असुरान्त कचक्राय ह्यस्त्राय फडितीरितम् ॥<br>
सुदर्शनायेति मनुः पञ्चाङ्गं समुदीरितम् ॥ ३०४ ॥</p>
<p>चक्राणां तु सभामध्ये कालाग्निसदृशप्रभम् ॥<br>
चतुर्भुजं विवृत्ता स्यं चतुश्चक्रधरं हरिम् ॥<br>
तप्तकाञ्चनसङ्काशं त्रिनेत्रं चाद्यविग्रहम् ॥ ३०५ ॥</p>
<p>ध्यायेत्समस्तदुःखघ्नं तादृग्लक्ष्म्या समन्वितम् ॥<br>
पूर्वोक्ते वैष्णवे पीठे पूजयेदुक्तवर्त्मना ॥<br>
विदिक्ष्वग्रे च पञ्चाङ्गं क्रमाद्दिक्षु प्रपूजयेत् ॥ ३०६ ॥</p>
<p>जयाच विजयां पश्चादजितां चापराजिताम् ॥<br>
विदिक्षु पूजयेत्पश्चान्मुदितां मोदिनीं तथा ॥<br>
सहस्रां सिद्धिसञ्ज्ञां च लोकेशानायुधानि च ॥ ३०७ ॥</p>
<p>रविलक्षं जपेन्मन्त्रं दशांशैस्तु तिलैः शुभैः ॥<br>
हुनेत्पुष्पैस्ततश्चापि चत्वारिंशत्सहस्रकैः ॥ ३०८ ॥</p>
<p>पुनराज्येन जुहुयात्सहस्रेण नमस्क्रियाम् ॥<br>
तर्पणादि ततः कृत्वा प्रयोगानाचरेत्पुनः ॥ ३०९ ॥</p>
<p>विप्रो जपितु मीक्षेत कुशानास्तीर्य भूतले ॥<br>
तस्मिन्देशे समाराध्य सुदर्शननृसिंहकम् … ३१० ॥</p>
<p>मन्त्रं सहस्रावृत्त्या तु जुहुयाद्दे वसन्निधौ ॥<br>
सहस्रं मूलमन्त्रेण ह्यपामार्गसमिद्वरैः ॥ ३११ ॥</p>
<p>तद्भस्म तिलकं कृत्वा निर्गच्छेच्छत्रुसन्निधौ ॥<br>
दासवत्कुरुते शत्रून्सर्वान्नास्त्यत्र संशयः ॥ ३१२ ॥</p>
<p>अथ शत्रुमनुं स्मृत्वा तर्पणं चापि कारयेत् ॥<br>
अयुतं जयमाप्नोति नात्र कार्या विचारणा ॥ ३१३ ॥</p>
<p>अथौदुम्बरपीठे च देवदेवं निवेशयेत् ॥<br>
तस्याग्रे वर्तुले कुण्डे होतव्याज्यादिभिः शमीम् ॥ ३१४ ॥</p>
<p>अयुतं यो घृताक्तां तु मध्वक्तां वा जितेन्द्रियः ॥<br>
जयमाप्नोति सङ्ग्रामे नित्यम्परशुरामवत् ॥ ३१५ ॥</p>
<p>मन्त्रेणानेन जपितं तारहेमादिकञ्च यत् ॥<br>
तेनाङ्गुलीयकं कृत्वा जपहोमादिसाधितम् ॥ ३१६ ॥</p>
<p>धारयेद्दक्षिणे हस्ते मृत्युरोगाञ्जयेदरीन् ॥<br>
राज्ञः सकाशात्पूजां च लभते धारयेत्सदा ॥ ३१७ ॥</p>
<p>जलं त्रिसप्तजपितं सर्वोदरगदान्तकृत् ॥<br>
पुनर्नवाशिफानिष्कत्रयं लवणसंयुतम् ॥ ३१८ ॥</p>
<p>स्पृष्ट्वा जप्तन्तच्च हरेद्गुल्मशूलादि मासतः ॥<br>
मासमेकं प्रतिदिनं दुर्वाहोमसहस्रकम् ॥<br>
कृत्वा सम्पूजयेद्देवं राजयक्ष्मा प्रणश्यति ॥ ३१९ ॥</p>
<p>तैलैर्वा मधुना वापि तादृग्घोमः प्रमेहहृत् ॥<br>
नेत्ररोगः सहस्रेण पद्महोमेन नश्यति ॥ ३२० ॥</p>
<p>द्विसप्तजप्ततोयेन क्षालनं नेत्ररोगहृत् ॥<br>
दशधा जपतोयेन करकेणैव सेचयेत् ॥ ३२१ ॥</p>
<p>तावत्सम्मन्त्रितेनापि नवनीतेन लेपनात् ॥<br>
सप्ताहमध्यात्सद्यो हि नाशयेत्तु विसर्पकान् ॥ ३२२ ॥</p>
<p>अपामार्गेण जुहुयान्नित्यमष्टोत्तरंशतम् ॥<br>
यस्तु तावन्नमस्कारान्कुर्यान्न्यासमतन्द्रितः ॥<br>
अपस्मारादिकान्सर्वान्ग्रहानन्यान्विनाशयेत् ॥ ३२३ ॥</p>
<p>शुद्धाद्भिः पूरिते कुम्भे चन्द्रमण्डलमध्यगम् ॥<br>
सुदर्शननृसिंहन्तु सुधाविग्रहधारिणम् ॥<br>
यथावच्चिन्तयेत्तत्र पूजयेदुपचारकैः ॥ ३२४ ॥</p>
<p>जप्त्वा शत सहस्रञ्च दष्टं तेनैव सेचयेत् ॥<br>
तथा स्पृशेद्वामहस्तं ह्यङ्गस्पर्शाद्विषं हरेत् ॥ ३२५ ॥</p>
<p>अथातः सम्प्रवक्ष्यामि भुक्तिमुक्तिप्रदायकम् ॥<br>
जातं त्रयोदशे देवं नृसिंहं क्ष्रौं तु सम्पुटम् ॥ ३२६ ॥</p>
<p>मायया भोगदाता स्यात्प्रणवेन च मोक्षदः ॥<br>
अस्य पूजाप्रयोगाद्यमेकाक्षरसमं भवेत् ॥ ३२७ ॥</p>
<p>अथातः सम्प्रवक्ष्यामि जातं मन्वन्तरे विभुम् ॥<br>
अभयाक्षो नृसिंहोयं समस्तभयनाशनः ॥ ३२८ ॥</p>
<p>तारो नमो भगवते नरसिंहाय हृद्भवेत् ॥<br>
तेजस्तेजस इत्युक्त्वा आविराविर्भवेति च ॥ ३२९ ॥</p>
<p>वज्रनख वज्रदंष्ट्र कर्माशयान् ॥<br>
द्वीरन्धय ॥<br>
तमोद्विर्ग्रसवह्निस्त्रीं वदेदभयमात्मनि ॥ ३३० ॥</p>
<p>भूयिष्ठा ॐक्ष्रौमिति च द्विषष्ट्यर्णो मनुमतः ॥<br>
मुनिः शुकोतिजगती छन्दः प्राग्वद्दिवाखिलम् ॥ ३३१ ॥</p>
<p>चतुर्दशनृसिंहानां साधनं वेदबोधितम् ॥<br>
तदत्र कथितं देवि भुक्तिमुक्तिप्रदायकम् ॥ ३३२ ॥</p>
<p>अथातः सम्प्रवक्ष्यामि वामनस्य शुभान् ॥<br>
मनून् ॥<br>
मन्वन्तरन्तु प्रत्येकं सुरेशादपहृत्य वै ॥ ३३३ ॥</p>
<p>पुनर्ददाति हरये त्रैलोक्यं स बलिर्नृपः ॥<br>
एकमन्वन्तरे शक्रः स्वयमेवाभवद्बलिः ॥ ३३४ ॥</p>
<p>एवं षड्वामनाः कल्पे तेषां मन्त्रान्वदाम्यहम् ॥<br>
ॐ <sup id="fnref:12"><a href="#fn:12" class="footnote-ref" role="doc-noteref">12</a></sup> नमो विष्णवे ब्रूयात्सुरान्ते पतये महा ॥ ३३५ ॥</p>
<p>बलाय वह्निगृहिणीं धृतिवर्णोमनुर्मतः ॥<br>
मुनिरिन्दुर्विराट् छन्दो देवता चैव वामनः ॥ ३३६ ॥</p>
<p>एकद्वित्र्याशुगशरनेत्रार्णैरङ्गकल्पनम् ॥<br>
भ्रूमध्यकण्ठहृदयनाभ्यङ्घ्र्याधारकेषु च ॥ ३३७ ॥</p>
<p>न्यसेन्मनोः षट् पदानि पदन्यासोयमीरितः ॥<br>
मूर्ध्नि नेत्रद्वये कर्णद्वये नसि मुखे तथा ॥ ३३८ ॥</p>
<p>कण्ठे हृदि तथा बाह्वोर्नाभौ पृष्ठे च गुह्यके ॥<br>
जान्वोश्च पादयोरग्निकाष्ठाङ्गन्यास ईरितः ॥ ३३९ ॥</p>
<p>मूर्ध्नि भाले दृशोः श्रोत्रे नस्यास्ये तालुकण्ठयोः ॥<br>
बाहुहृज्जठरे नाभौ गुह्योर्वोर्जानुजङ्घयोः ॥<br>
पादे पृष्ठे न्यसेद्वर्णान्वर्णन्यासोयमीरितः ॥ ३४० ॥</p>
<p>ज्वलन्मयूखकनकच्छत्राधः पुण्डरीकगम् ॥<br>
पूर्णचन्द्रनिभं ध्यायेच्छ्रीभूम्याश्लिष्टपार्श्वकम् ॥ ३४१ ॥</p>
<p>द्वीष्वङ्गुल्युच्छ्रयायामो मयूखस्फटिकप्रभः ॥<br>
दघ्यन्नं वामहस्तेन स्वर्णस्य चषकं दधत् ॥<br>
पीयषपूणस्वर्णस्य कलशं दक्षिणे दधत् ॥<br>
वैष्णवे पूजयत्पाठ तत्र सूर्याग्निमण्डले ॥ ३४२ ॥</p>
<p>सोमस्य मण्डलं पृष्ठं योगपीठस्वरूपकम् ॥<br>
विष्णवे सह सोमाय त्त्रैलोक्याप्यायनाय च ॥<br>
मन्त्रो ह्योङ्कारहृत्पूर्वः स्वाहान्तो नववर्णकः ॥ ३४३ ॥</p>
<p>अनेन योगपीठस्य पूजनं समुदीरितम् ॥<br>
ततः षड्दलमध्ये तु पूजयेद्वामनं विभुम् ॥ ३४४ ॥</p>
<p>षड्दलेषु षडङ्गानि बाह्ये षोडशपञ्चके ॥<br>
पूषा सुमनसा प्रीतिः पुष्टिस्तुष्टिस्तथैव च ॥ ३४५ ॥</p>
<p>ऋद्धिर्धृतिश्च सौम्या च मरीचिर्मुण्डमालिनी ॥<br>
शशिनी सुभगा चैव लक्ष्मीरिच्छा तथैव च ॥ ३४६ ॥</p>
<p>सम्पूर्णमनुका चैवममृता षोडशी मता ॥<br>
ततश्चाष्टदले पूजेत् पूजाद्यैर्वासुदेवकम् ॥ ३४७ ॥</p>
<p>तदर्धं वा तदर्धं वा जपेन्मन्त्रमनन्यधीः ॥<br>
दशाशं पायसं हुत्वा तर्पणादि समाचरेत् ॥ ३४८ ॥</p>
<p>स्वगृहे मण्डलं कृत्वा तन्मध्ये वामनं यजेत् ॥<br>
दघ्योदनं निशापक्वं नैवेद्यं स्याद्विभूतिकृत् ॥ ३४९ ॥</p>
<p>अन्नकामो हुनेन्नित्यमष्टाविंशतिसङ्ख्यया ॥<br>
सितान्नं घृतसम्मिश्रं प्राप्नुयादन्नमक्षयम् ॥ ३५० ॥</p>
<p>अपूपं षड्रसोपेतं हुनेदष्टसहस्रकम् ॥<br>
अलक्ष्मीर्नाशमायाति <sup id="fnref:13"><a href="#fn:13" class="footnote-ref" role="doc-noteref">13</a></sup> महतीं श्रियमाप्नुयात् ॥ ३५१ ॥</p>
<p>अयुतं मन्त्रविद्धुत्वा दघ्यन्नं शर्करान्वितम् ॥<br>
अन्नपर्वतमाप्नोति यत्रयत्र स गच्छति ॥ ३५२ ॥</p>
<p>हुनेद्विल्वसमीपस्थः पद्माक्षैरयुतं नरः ॥<br>
वसुधारां महालक्ष्मीं वर्षाद्वर्षति तत्र च ॥ ३५३ ॥</p>
<p>विद्यार्थी प्रजपेल्लक्षं ध्यायन्देवं जनार्दनम् ॥<br>
जुहुयात्पायसं मन्त्री साक्षाद्वागीश्वरो भवेत् ॥ ३५४ ॥</p>
<p>पुत्रकामो जपेल्लक्षं पुत्रजीवदलैर्हुनेत् ॥<br>
तत्काष्ठदीपिते वह्नौ स सत्पुत्रमवाप्नुयात् ॥ ३५५ ॥</p>
<p>ध्यात्वा त्रिविक्रमं देवं रक्ताभं करवीरकैः ॥<br>
हुनेदयुतसङ्ख्यैश्च सर्वत्र विजयी भवेत् ॥ ३५६ ॥</p>
<p>रक्षाकामोपि पद्मानामयुतं जुहुयात्ततः ॥<br>
ध्यात्वा चैन्द्रपदं राज्यं लभेताशु ह्यकण्टकम् ॥ ३५७ ॥</p>
<p>अपामार्गदलैर्हुत्वा लवेङ्गैर्वा मधुप्लुतैः ॥<br>
अयुतं साध्यनामाद्यं स वश्यो भवति ध्रुवम् ॥ ३५८ ॥</p>
<p>आरोग्यकामो जुहुयादपामार्गशतंशतम् ॥<br>
सप्ताहान्मुच्यते रोगैस्तावदेवं जपेत्सुधीः ॥ ३५९ ॥</p>
<p>आयुष्कामस्त्रिमध्वक्तैस्तिलदूर्वाङ्कुशोक्षितैः ॥<br>
अयुतं जुहुयात्तावज्जपेदायुर्लभेत् वै ॥ ३६० ॥</p>
<p>स्मृत्वा त्रिविक्रमं रूपं चाष्टोत्तरसहस्रकम् ॥<br>
जपान्निर्मुक्तबन्धः स्याद्वामनस्य प्रसादतः ॥ ३६१ ॥</p>
<p>दधि वामनसेवातो नासाध्यं भुवनत्रये ॥<br>
अथातः सम्प्रवक्ष्यामि सर्वज्ञेश्वरवामनम् ॥ ३६२ ॥</p>
<p>ॐक्लींश्रींवं समायोज्य पूर्वमन्त्रो मनुर्मतः ॥<br>
च्यवनो मुनिराख्यातो गायत्रं छन्द ईरितम् ॥ ३६३ ॥</p>
<p>देवता चास्य सम्प्रोक्तः सर्वज्ञेश्वरवामनः ॥<br>
द्वाविंशत्यर्णकोङ्गानि षड्दीर्घान्वितकामतः ॥ ३६४ ॥</p>
<p>कर्पूरधवलं देवं निविष्टं सरसीरुहे ॥<br>
प्रसन्नञ्च सुनेत्रञ्च चारुस्मितमनोहरम् ॥ ३६५ ॥</p>
<p>दण्डं चामृतकुम्भञ्च शरच्चन्द्रसमप्रभम् ॥<br>
दधिभक्तं सोपदंशं वसुपात्रं पवित्रकम् ॥<br>
चिन्तयेज्जगतां नाथं सर्वस्यार्तिहरं हरिम् ॥ ३६६ ॥</p>
<p>अस्य पूजादिकं सर्वं पूर्वोक्तेनैव वर्त्मना ॥<br>
कुर्यात्ततो मन्त्रसिद्धः काम्यान्स्वाभीष्टदायकान् ॥ ३६७ ॥</p>
<p>सहस्रं हविषा होमो लक्ष्मीदो धान्यलाभकृत् ॥ ३६८ ॥</p>
<p>धान्यहोमोन्नबीजैश्च शतपत्रसमुद्भवैः ॥<br>
सहस्रहोमाद्भीतीनां नाशो भवति निश्चितम् ॥ ३६९ ॥</p>
<p>दध्यक्ताज्येन जुहुयाद्दुर्गत्या मुच्यते नरः ॥<br>
त्रैविक्रमं वामनस्य रूपं ध्यायेन्मनुं स्मरेत् ॥ ३७० ॥</p>
<p>घोरोत्पातैर्मुच्यतेसौ देवेशञ्च पटे लिखेत् ॥<br>
भित्तौ वालिख्य गन्धाढ्यैः पूजयेद्यज्ञवामनम् ॥<br>
महतीं श्रियमाप्नोति यद्यदन्यदभीप्सितम् ॥ ३७१ ॥</p>
<p>अथातः सम्प्रवक्ष्यामि तृतीयं भोगवामनम् ॥<br>
तारो नमो भगवते विष्णवे च दशाक्षरः ॥ ३७२ ॥</p>
<p>संयुक्तः पूर्वमन्त्रश्चेद्भवेद्द्वाविंशदर्णकः ॥<br>
ऋषिः कपिल आख्यातो गायत्रं छन्द ईरितम् ॥ ३७३ ॥</p>
<p>उदीरितः सर्ववन्द्यो देवता भोगवामनः ॥<br>
त्रिवेदत्रिषुबाणद्विमन्त्रार्णैरङ्गकल्पनम् ॥ ३७४ ॥</p>
<p>नीलवर्णश्चतुर्बाहुः शङ्खचक्रगदाब्जभृत् ॥<br>
सर्वान्भोगन्ददात्येष भक्तानां भोगवामनः ॥ ३७५ ॥</p>
<p>अस्य पूजादिकं सर्वं मन्त्री पूर्ववदाचरेत् ॥<br>
एतादृशस्तु नास्त्यन्यो जन्मन्यस्मिन्फलप्रदः ॥ ३७६ ॥</p>
<p>अथातः सम्प्रवक्ष्यामि तुर्यं बालकवामनम् ॥<br>
तारो हृदयमाये च बालकान्ते विधे पदम् ॥ ३७७ ॥</p>
<p>पूर्वमन्त्राग्रिमाद्वर्णाद्द्वाविंशत्यक्षरो मनुः ॥<br>
त्र्यङ्कषट्पञ्चपञ्चद्विमन्त्रार्णैरङ्गकल्पनम् ॥ ३७८ ॥</p>
<p>पीताम्बरोत्तरीयोसौ मौञ्जीकौपीनधृग्घरिः ॥<br>
कमण्डलुं च दघ्यन्नं दण्डं छत्रं करैर्दधत् ॥<br>
यज्ञोपवीती नीलाभो ध्यातव्यश्छद्मवामनः ॥ ३७९ ॥</p>
<p>पूजादिकं पूर्ववच्च कुर्यान्मन्त्री यथाविधि ॥<br>
अन्नविद्याभूमिदोयं भक्तानामभयप्रदः ॥ ३८० ॥</p>
<p>नाश्नीयात्तण्डुलीशाकं तथा चौदुम्बरं फलम् ॥<br>
श्राद्धान्नं कर्कटीं चैव भक्षयेन्न कदाचन ॥ ३८१ ॥</p>
<p>पद्मपत्रे न भुञ्जीत तथा चार्कदलेष्वपि ।<br>
तुषकार्पासबीजानि न स्पृशेच्च कदाचनम् ॥ ३८२ ॥</p>
<p>वल्मीकं गोमयं विप्रच्छायामपि न लङ्घयेत् ॥<br>
देवाग्निगूरुपूजां च कुर्याद्भक्तिसमन्वितः ॥<br>
एवं यो नियमैर्युक्तस्तस्य मन्त्रः प्रसिध्यति ॥ ३८३ ॥</p>
<p>अथातः सम्प्रवक्ष्यामि विश्वरूपं तु वामनम् ॥<br>
तारो नमो भगवते मायाबालेति विष्णवे ॥<br>
तदग्रिमे पूर्वमन्त्रः षड्विंशत्यक्षरो मनुः ॥ ३८४ ॥</p>
<p>ब्रह्मा मुनिश्च गायत्री छन्दो बीजं ध्रुवः स्मृतः ॥<br>
स्वाहा शक्तिर्देवता श्रीमायाबालकवामनः ॥ ३८५ ॥</p>
<p>त्रिवेदनागपञ्चेषुद्विवर्णैरङ्गकल्पनम् ॥<br>
ध्यानपूजाप्रयोगादि सर्वं पूर्ववदाचरेत् ॥<br>
अन्नविद्याभूमिदोयं भक्तानामभयङ्करः ॥ ३८६ ॥</p>
<p>अथातः सम्प्रवक्ष्यामि षष्ठन्तु बलिवामनम् ॥<br>
तारो नमो भगवते वदेच्च बलिवामनम् ॥ ३८७ ॥</p>
<p>सर्वापत्तिपदं प्रोच्य ङेन्तं विनाशनं वदेत् ॥<br>
ततः श्रीबीजमाभाष्य त्रयोविंशतिवर्णकः ॥ ३८८ ॥</p>
<p>वाङ्मुनिर्जगती छन्दो देवता बलिवामनः ॥<br>
पदैः षड्भिः षडङ्गानि शेषं पूर्ववदीरितम् ॥ ३८९ ॥</p>
<p>अथातः सम्प्रवक्ष्यामि राममन्त्रं समाहृतम् ॥<br>
आकल्पमेक एवायं जामदग्न्यो महाबलः ॥<br>
दुष्टक्षत्रतमोध्वंसी रेणुकोद्भूतभास्करः ॥ ३९० ॥</p>
<p>ब्रह्मक्षत्राय विद्महे क्षत्रियान्ताय धीमहि ॥<br>
तन्नो रामः प्रचोदयात् ॥ ३९१ ॥</p>
<p>भरद्वाजो मुनिः प्रोक्तो गायत्रं छन्द ईरितम् ॥<br>
श्रीमान्परशुरामोस्य देवता भक्तवत्सलः ॥<br>
अष्टेषुत्र्यक्षिवेदार्णैर्मनोः प्रोक्तं षडङ्गकम् ॥ ३९२ ॥</p>
<p>नेत्रयोः कर्णयोर्नासाद्वये चाधरयुग्मके ॥<br>
स्तनयोर्भुजयोः पार्श्वद्वयेऽङ्घ्र्योर्विन्यसेत्पदम् ॥ ३९३ ॥</p>
<p>आधारे हृदये मूर्ध्नि क्रमात्पादान्प्रविन्यसेत् ॥<br>
के दृशि श्रोत्रनासायां कपोले हनुवक्त्रयोः ॥ ३९४ ॥</p>
<p>कण्ठां सबाहुहस्तेषु पार्श्वहृत्पृष्ठकोदरे ॥<br>
नाभिकट्योर्गुदे लिङ्गे ऊर्वोर्वा जानुजङ्घयोः ॥ ३९५ ॥</p>
<p>पादे च विन्यसेद्वर्णांस्ततो ध्यायेत्त्रिधा तनुम् ॥<br>
सात्त्विके श्वेतवर्णं च भस्मोद्धुलितविग्रहम् ॥ ३९६ ॥</p>
<p>किरीटिनं कुण्डलिनं वरं स्वक्षवराभयान् ॥<br>
करैर्दधानं तरलं विप्रं क्षत्रवधोद्यतम् ॥<br>
पीताम्बरधरं कामरूपं बालानिरीक्षितम् ॥ ३९७ ॥</p>
<p>ध्यायेच्च तामसं क्षत्ररुधिराक्तपरश्वधम् ॥<br>
आरक्तनेत्रकर्णस्थब्रह्मसूत्रं यमप्रभम् ॥ ३९८ ॥</p>
<p>धनुष्टङ्कारनिर्घोषसन्त्रस्तभुवनत्रयम् ॥<br>
चतुर्बाहुं मुसलिनं राजसं कुद्धमेव च ॥ ३९९ ॥</p>
<p>वैष्णवे तु यजेत्पीठे देवाग्राच्च चतुर्दले ॥<br>
जमदग्निं च कालं च रेणुकां काममर्चयेत् ॥ ४०० ॥</p>
<p>तद्दलेषु षडङ्गानि तद्बाह्येष्टदले यजेत् ॥<br>
दिक्षु वेदान्विदिक्पत्रेषूपवेदांस्ततो यजेत् ॥ ४०१ ॥</p>
<p>ततश्चाष्टदले पूज्या विद्बुद्धाश्चावतारकाः ॥<br>
ब्रह्मास्त्रं वैष्णवास्त्रं च रौद्रं वायव्यमेव च ॥ ४०२ ॥</p>
<p>आग्नेयं चैव नागास्त्रं मोहनं स्तम्भनं तथा ॥<br>
ऐन्द्रपालिकमस्त्रं च महापाशुपतं तथा ॥ ४०३ ॥</p>
<p>पूजयेद्दशपत्रेषु द्वादशारे ततोर्चयेत् ॥<br>
कश्यपं च भरद्वाजं विश्वामित्रं च गौतमम् ॥ ४०४ ॥</p>
<p>वशिष्ठं नारदं चात्रिं पुलस्त्यं पुलहं क्रतुम् ॥<br>
याज्ञवल्क्यं भार्गवं च षोडशारे ततो यजेत् ॥ ४०५ ॥</p>
<p>संहिताश्च पुराणानि मीमांसां न्यायमेव च ॥<br>
साङ्ख्यं पातञ्जलं शिल्पं वेदाङ्गानि च षट् क्रमात् ॥ ४०६ ॥</p>
<p>सर्वाण्यूपपुराणानि चेतिहासपुराणकम् ॥<br>
स्मृतीस्तु भूपुराग्रे च दिगीशानायुधानि च ॥ ४०७ ॥</p>
<p>वर्णलक्षं जपेन्मन्त्रं सिताढ्यघृतपायसैः ॥<br>
हुनेद्ब्राह्मणभोज्यान्तं कृत्वा सिद्धो भवेन्मनुः ॥ ४०८ ॥</p>
<p>ब्रह्मकर्मरतो नित्यं गायत्रीजपतत्परः ॥<br>
स एव जायते सिद्धो नान्यविप्रः कदाचन ॥ ४०९ ॥</p>
<p>गायत्रीप्रथमं पादं पूर्वं कृत्वा जपेन्मनुम् ॥<br>
लक्षं प्राग्वद्धुनेद्रामं सात्त्विकं तत्र चिन्तयेत् ॥ ४१० ॥</p>
<p>सन्तानार्थं विवाहार्थं कृष्यर्थं वर्षणाय च ॥<br>
विषयार्थं धनार्थं च वाक्सिद्ध्यर्थमुदाहृतम् ॥ ४११ ॥</p>
<p>सहस्रमयुतं लक्षं प्रयुतं कोटिमेव च ॥<br>
साध्यकृच्छ्रेतिकृच्छ्रे च दैवसाध्ये त्वसाध्यके ॥ ४१२ ॥</p>
<p>कार्या जपस्य सङ्ख्येयं क्रमाज्ज्ञेया दशांशतः ॥<br>
होमः सर्वत्र विज्ञेयः प्रत्यवायनिराकृतौ ॥ ४१३ ॥</p>
<p>तावदेव जपेद्विद्वान्गायत्रीजपतत्परः ॥<br>
मनागपि न कर्तव्यो ब्रह्मद्वेषः कदाचन ॥ ४१४ ॥</p>
<p>गायत्रीमध्यचरणयुक्तं मन्त्रं जपेद्धुनेत् ॥<br>
तिलौदनाज्यं रामं तु राजसं तत्र भावयेत् ॥ ४१५ ॥</p>
<p>देशग्रामपुरादीनां बालानां च गवामपि ॥<br>
रक्षणं स्यान्महामारीशीतलाशान्तये तथा ॥ ४१६ ॥</p>
<p>गायत्र्यन्तिमपादेन युक्तं मन्त्रं जपेद्ध्रुवम् ॥<br>
होमः सर्षपतैलाक्तैस्तामसं चिन्तयेद्विभुम् ॥ ४१७ ॥</p>
<p>सर्वशत्रुविनाशः स्याद्रोगादीनां तथा क्षयः ॥<br>
एवं कुर्याद्यमुद्दिश्य तस्य नाशो भवेद्ध्रुवम् ॥ ४१८ ॥</p>
<p>वैशाखशुक्लपक्षे च तृतीयायां तु वार्षिकी ॥<br>
भवेदस्य महापूजा तां भक्तः प्रयतश्चरेत् ॥ ४१९ ॥</p>
<p>रामभक्तं द्विजं नत्वा सङ्ग्रामे याति चेन्नृपः ॥<br>
अवश्यं स रिपूञ्जित्वा कुशली स्वगृहं व्रजेत् ॥ ४२० ॥</p>
<p>रामभक्तेन यो दत्तः पुस्तके लिखितो मनुः ॥<br>
स तु सिद्धिप्रदो ज्ञेयो नास्ति तस्य पुरस्क्रिया ॥ ४२१ ॥</p>
<p>यत्किञ्चित्पुस्तकारूढं रामभक्तमुखोद्गतम् ॥<br>
यन्त्रं मन्त्रोथ वा विद्या तत्सिद्धं नास्ति संशयः ॥ ४२२ ॥</p>
<p>ज्ञात्वा षोडशसंस्कारैः संस्कृतं चार्यवंशजम् ॥<br>
कुलद्वयविशुद्धं तु राममन्त्राधिकारिणम् ॥ ४२३ ॥</p>
<p>फिरङ्गा यवनाश्चीनाः खुरासानाश्च म्लेच्छजाः ॥<br>
रामभक्तं प्रदृष्ट्वैव त्रस्यन्ति प्रणमन्ति च ॥ ४२४ ॥</p>
<p>कृत्वा तु वालुकामूर्तिं श्रीरामस्यार्चयेद्वने ॥<br>
शान्तं शत्रुमदं कुर्यात्कुसुमानि च वै हुनेत् ॥ ४२५ ॥</p>
<p>राज्ञोमुकस्य कटकं जुहोमीति तथा वदेत् ॥<br>
सप्ताहार्वाक्तस्य सैन्यं नष्टं तावन्मितं भवेत् ॥ ४२६ ॥</p>
<p>महेन्द्राग्रे च काश्यां च यो जपेन्निर्जने वने ॥<br>
वर्षादर्वाक् तस्य रामः प्रत्यक्षो जायते द्ध्रुवम् ॥ ४२७ ॥</p>
<p>सोमवारे काशिकायां गयायां पितृपक्षके ॥<br>
सूर्पारके पौर्णमास्यां प्रयागे तु मृगे रवौ ॥ ४२८ ॥</p>
<p>गोदावर्य्यां सिंहगेर्के गङ्गाद्वारे घटस्थिते ॥<br>
सूर्य्यग्रहे कुरुक्षेत्रे रामो गच्छति सर्वदा ॥ ४२९ ॥</p>
<p>आद्यो रामो जामदग्न्यः क्षत्रियाणां कुलान्तकः ॥<br>
परश्वधधरो दाता मातृहा मातृजीवकः ॥ ४३० ॥</p>
<p>समुद्रतीरनिलयो महेशपठिताखिलः ॥<br>
गोत्राणकृद्गोप्रदाता विप्रक्षत्रियकर्मकृत् ॥ ४३१ ॥</p>
<p>द्वादशैतानि नामानि त्रिसन्ध्यं यः पठेन्नरः ॥<br>
नापमृत्युर्न दारिद्र्यं नच वंशक्षयो भवेत् ॥ ४३२ ॥</p>
<p>श्रीमत्परशुरामस्य गायत्र्येषा महाद्भुता ॥<br>
राज्यकृत्कलिभूपानां सर्वतन्त्रेषु गोपिता ॥ ४३३ ॥</p>
<p>अथातः सम्प्रवक्ष्यामि भुक्तिमुक्तिप्रदायकान् ॥<br>
राममन्त्रान्स भगवन्प्रतिमन्वन्तरे ह्यभूत ॥ ४३४ ॥</p>
<p>युगानां परिवर्तेन कल्पे रामावतारकः ॥<br>
ततो ह्यस्य प्रवक्ष्यामि मन्त्रराजं षडक्षरम् ॥ ४३५ ॥</p>
<p>रामाय नम इत्येष रां-क्लीं-ह्रीं-ऐं-प्रपूर्वकः ॥<br>
श्रीन्ताराद्यश्च षड्वर्णो मन्त्रोयं षड्विधो मतः ॥ ४३६ ॥</p>
<p>ब्रह्मा सम्मोहनः शक्तिर्दक्षिणामूर्तिरेव च ॥<br>
अगस्त्यः श्रीशिवः प्रोक्ता मुनयोनुक्रमादिमे ॥ ४३७ ॥</p>
<p>छन्दो गायत्रसञ्ज्ञञ्च श्रीरामो देवता मतः ॥<br>
पञ्चाशन्मातृकामन्त्रवर्णप्रत्येकपूर्वकः ॥ ४३८ ॥</p>
<p>लक्ष्म्यादिर्वाग्भवादिश्च मन्मथादिर्ध्रुवादिकः ॥<br>
रामचन्द्रमनोर्भेदाः शतद्वयमिता अमी॥ ४३९ ॥</p>
<p>रामभद्रेतिशब्देन चैवं भेदाः शतद्वयम् ॥<br>
रमाबीजादिकानां तु विश्वामित्रो मुनिर्मतः ॥ ४४० ॥</p>
<p>वाग्बीजपूर्वकाणां तु दक्षिणामूर्तिरुच्यते ॥<br>
कामबीजादिपूर्वाणां मुनिः सम्मोहनो मतः ॥ ४४१ ॥</p>
<p>तारादिपूर्वकाणां तु श्रीशिवः प्रोच्यते मुनिः ॥<br>
श्रीमायामन्मथैकैकबीजाद्यन्तर्गतो यदा ॥<br>
रामभद्रो रामचन्दः षोढा षड्वर्ण उच्यते ॥ ४४२ ॥</p>
<p>षोढा नमोन्तः प्राक्प्रोक्तः फट्कारान्तः स एव हि ॥<br>
षोढा स्याद्वह्निजायान्तः स एवं षड्विधो मतः ॥ ४४३ ॥</p>
<p>चतुर्विंशतिसङ्ख्याका भेदास्तेन निरूपिताः ॥ ४४४ ॥</p>
<p>ब्रह्मरन्ध्रे भ्रुवोर्मध्ये हृन्नाभ्योर्गुह्यपादयोः ॥<br>
बीजैः षड्दीर्घसंयुक्तैः षडङ्गविधिरीरितः ॥ ४४५ ॥</p>
<p>वीरासनसमारूढं व्याख्यामुद्रोपशोभितम् ॥<br>
वामोरुन्यस्ततद्धस्तं सीतालक्ष्मणसंयुतम् ॥ ४४६ ॥</p>
<p>वर्णलक्षं जपेन्मन्त्रं दशांशं मधुरप्लुतैः ॥<br>
बिल्वपत्रैः फलैः पुष्पैस्तिलैर्वा पङ्कजैर्हुनेत् ॥ ४४७ ॥</p>
<p>पूजयेद्वैष्णवे पीठे मूर्तिं मूलेन कल्पयेत् ॥<br>
श्रीं सीतायै द्विठान्तेन वामपार्श्वगतां यजेत् ॥ ४४८ ॥</p>
<p>ततस्त्रिकोणकोशाग्रे पृष्ठतो लक्ष्मणं यजेत् ॥ ४४९ ॥</p>
<p>वामपार्श्वत्रिकोणस्थं शार्ङ्गं दक्षिणतः शरान् ॥<br>
ततः षड्दलमध्ये तु षडङ्गानि प्रपूजयेत् ॥ ४५० ॥</p>
<p>तद्बाह्येष्टदलं प्रोक्तं पूजयेदिष्टदिक्षु च ॥ ४५१ ॥</p>
<p>आत्मानं च निवृत्तिं च ह्यन्तरात्मानमेव च ॥<br>
प्रतिष्ठां परमात्मानं ततो विद्यां प्रपूजयेत् ॥ ४५२ ॥</p>
<p>नानात्मानं तथा शान्तिं केशरेषु प्रपूजयेत् ॥ ४५३ ॥</p>
<p>दलमध्ये वासुदेवं श्रियं सङ्कर्षणं तथा ॥<br>
शान्तिं प्रद्युम्नमग्रेनिरुद्धं च रतिमर्चयेत् ॥ ४५४ ॥</p>
<p>हनूमन्तं च सुग्रीवं भरतं च बिभीषणम् ॥ ४५५ ॥</p>
<p>निषादाङ्गदशत्रुघ्नाञ्जाम्बवन्तं दलाग्रतः ॥<br>
आञ्जनेयं तदग्रे च वाचयन्तं कृताञ्जलिम् ॥ ४५६ ॥</p>
<p>धृतिं जयन्तं विजयं सुराष्ट्रं राष्ट्रवर्द्धनम् ॥<br>
अकोपं धर्मपालाख्यं मन्त्रिणश्च क्रमाद्यजेत् ॥ ४५७ ॥</p>
<p>वशिष्ठं वामदेवं च जाबालिं गौतमं तथा ॥<br>
भरद्वाजं काश्यपं च वाल्मीकिं कौशिकं तथा ॥ ४५८ ॥</p>
<p>नारदं सनकं चैव सनातनमतः परम् ॥<br>
सनत्कुमारं च यजेत्तद्बाह्ये द्वादशारके ॥ ४५९ ॥</p>
<p>नीलं नलं सुषेणं च मैन्दं च शरभं ततः ॥<br>
द्विविदं च गवाक्षं च सकिरीटं सकुण्डलम् ॥ ४६० ॥</p>
<p>श्रीवत्सं कौस्तुभं शङ्खं गदाचक्रे च पद्मकम् ॥<br>
अर्चयेत्षोडशदले पूर्वतस्तु कृताञ्जलीन् ॥ ४६१ ॥</p>
<p>ध्रुवो धरश्च सोमश्च आपश्चैवानिलोनलः ॥<br>
प्रत्यूषश्च प्रभातश्च वसवोष्टौ प्रकीर्त्तिताः ॥ ४६२ ॥</p>
<p>वीरभद्रश्च शण्डश्च गिरीशश्च महायशाः ॥<br>
अजैकपादहिर्बुध्न्यः पिनाकी चापराजितः ॥ ४६३ ॥</p>
<p>भुवनाधीश्वरश्चैव कपाली च दिशाम्पतिः ॥<br>
स्थाणुर्भगश्च भगवान्रुद्रा एकादश स्मृताः ॥ ४६४ ॥</p>
<p>विवस्वान् सूर्यवेदाङ्गौ भानुरिन्द्रो रविस्तथा ॥<br>
गभस्तिस्तु यमः सर्वसाक्षी चापि दिवाकरः ॥ ४६५ ॥</p>
<p>चित्रो विष्णुरिति प्रोक्ता आदित्या द्वादश क्रमात् ॥ ४६६ ॥</p>
<p>धातारमन्ते प्रयजेद्द्वात्रिंशत्पत्रके ष्विमान् ॥ ४६७ ॥</p>
<p>इन्द्रादीन्भूगृहे बाह्ये तदस्त्राणि च संयजेत् ॥ ४६८ ॥</p>
<p>एवं सिद्धमनुर्मन्त्री प्रयोगान्कर्त्तुमर्हति ॥ ४६९ ॥</p>
<p>धनाय कमलैर्जातीपुष्पैश्चन्दनलोलितैः ॥<br>
भवेद्धनाधिपतिवन्नीलोत्पलहुतेन च ॥ ४७० ॥</p>
<p>वशयेद्विश्वमखिलं बिल्वपुष्पैर्घनात्यये ॥ ४७१ ॥</p>
<p>हुता दीर्घायुषे दूर्वा रक्ताब्जैर्धनवृद्धये ॥ ४७२ ॥</p>
<p>आधाय कुण्डे विधिवदग्निं पूर्वोक्तवर्त्मना ॥<br>
ततो देवं समवाह्य पूजयेदुपचारकैः ॥ ४७३ ॥</p>
<p>पञ्चभिर्वा षोडशभिः पूजोपकरणैःपृथक् पलाशाश्वत्थखदिरोदुम्बराम्रवटेन्धनैः ॥<br>
अग्निं हुत्वालये सम्यग्यज्ञियैरथवन्धनैः ॥ ४७४ ॥</p>
<p>तत्र सम्पूजयेत्सम्यग्राघवं प्रोक्तवर्त्मना ॥ ४७५ ॥</p>
<p>लक्षन्तदर्धमथ वा जापयित्वा दशांशतः ॥<br>
तिलैर्हुत्वा यद्यदिष्टं तत्तदेवाप्नुयान्नरः ॥ ४७६ ॥</p>
<p>बिल्वप्रसूनैरैश्वर्य्यमर्चितेग्नौ हुते भवेत् ॥ ४७७ ॥</p>
<p>पलाशकुसुमैर्हुत्वा मन्त्री वै वेदविद्भवेत् ॥ ४७८ ॥</p>
<p>दूर्वाभिश्च गुडूचीभिः प्रत्येकमपि वा हुतैः ॥<br>
निरामयश्च दीर्घायुर्भवत्येव न संशयः ॥ ४७९ ॥</p>
<p>ध्यात्वाथ मन्मथं रामं सीतामपि रतिं स्मरेत् ॥</p>
<p>कवचस्य प्रयोगे यो जपहोमादिकर्मसु ॥ ४८० ॥</p>
<p>रामं च बोधदातारं स्मरन्नाराध्य भक्तितः ॥<br>
उपैति सदृशीं कन्यां लाजहोमेन साधकः ॥ ४८१ ॥</p>
<p>रामं विधिवदाराध्य ज्वलितेग्नौ प्रयोगवित् ॥<br>
मधुरत्रययुक्तैर्हि पायसैर्जुहुयात्सुधीः ॥<br>
सर्वाधिपत्यं वै द्रव्यं भवेदेव न संशयः ॥ ४८२ ॥</p>
<p>तिलैश्च तण्डुलैराज्यैर्हुत्वा लोकाभिपूजितम् ॥<br>
आरात्संवत्सरं यावत्षट्सहस्रं दिनेदिने ॥ ४८३ ॥</p>
<p>जपेच्च जुहुयादग्नौ तद्दशांशं घृतान्धसा ॥<br>
अयमेवान्नदो लोके सर्वेषामपि जायते ॥ ४८४ ॥</p>
<p>बिल्वप्रसूनैः कुमुदैस्तथा बिल्वदलैरपि ॥<br>
हुत्वा तु लभते लक्ष्मीमचिरादत्र साधकः ॥ ४८५ ॥</p>
<p>आराध्य रामं साङ्गं च विधिवद्वत्सरात्सुधीः ॥<br>
उदयाद्यावदस्तं स्याज्जपेन्मन्त्रमनन्यधीः ॥<br>
फलम्भवति तस्याशु देवानामपि दुर्लभम् ॥<br>
वैराज्येनाधिपत्येन मर्त्यानामुत्तमो भवेत् ॥ ४८६ ॥</p>
<p>पूर्णिमायां निशीथिन्यामुदयास्तमनं विधोः ॥<br>
संवत्सरं प्रकुर्वीत जपहोमादिकं बुधः ॥ ४८७ ॥</p>
<p>रात्रौ यजेद्दिवा होमं कुर्यादेवं परेहनि ॥<br>
ब्राह्मणान्भोजयित्वा तु व्रतमेतत्समापयेत् ॥ ४८८ ॥</p>
<p>सोमसूर्य्यादिकं यस्तु व्रतं कुर्वीत मानवः ॥<br>
भुक्तिम्मुक्तिं च लभते त्विहलोके परत्र च ॥ ४८९ ॥</p>
<p>रक्तपद्मैश्च बन्धूकैस्तथा रक्तोत्पलैरपि ॥<br>
अभीष्टलोकवश्यार्थं जुहुयादर्चितेनले ॥ ४९० ॥</p>
<p>बाह्यै श्वर्य्याय भोगार्थं जपेल्लक्षमनन्यधीः ॥<br>
पत्रैर्बिल्वप्रसूनैर्वा दशांशं जुहुयात्सुधीः ॥ ४९१ ॥</p>
<p>समुद्रतीरे गोष्ठे वा लक्षजापी पयोव्रतः ॥<br>
पायसेनाज्ययुक्तेन हुत्वा विद्यानिधिर्भवेत् ॥ ४९२ ॥</p>
<p>मन्त्रवित्स्वाधिपत्यार्थं शाकाहारो जलान्तरे ॥<br>
जपेल्लक्षं च जुहुयाद्बिल्वपत्रैर्दशांशतः ॥<br>
तदेव पुनरायाति स्वाधिपत्यं न संशयः ॥ ४९३ ॥</p>
<p>उपोष्य गङ्गामध्यस्थो राममभ्यर्च्य सञ्जपेत् ॥<br>
लक्षञ्जपित्वा जुहुयात्कमलान्यथवा तिलान् ॥<br>
जातीपुष्पाणि मधुरत्रितयाक्तानि संहुनेत् ॥ ४९४ ॥</p>
<p>मन्दभाग्यः स्थिरम्भाग्यमथ रामार्चनाल्लभेत् ॥<br>
जपित्वा जुहुयादिन्दुं राज्यश्रियमवाप्नुयात् ॥<br>
वैशाखे राघवं कुर्य्यात्पश्यन्ननिमिषे क्षणः ॥ ४९५ ॥</p>
<p>निराहारो जपेल्लक्षं मौनी पञ्चाग्निमध्यगः ॥<br>
दशांशं कमलैर्हुत्वा स चारोगी भवेद् ध्रुवम् ॥ ४९६ ॥</p>
<p>माघमासे जले स्थित्त्वा कन्दमूलफलाशनः ॥<br>
जपेल्लक्षं च जुहुयात्पायसेनार्चितेनले ॥ ४९७ ॥</p>
<p>दशांशं पुत्रपौत्राद्यैरुपेतः प्राप्नुयाच्छ्रियम् ॥<br>
श्रीरामसदृशः पुत्रपौत्राढ्योपि प्रजायते ॥ ४९८ ॥</p>
<p>बलिष्ठैः शत्रुभिर्मन्त्री परिभूतार्थमानसः ॥<br>
तदा हनहनेत्युक्त्वा तन्नामान्तरितं जपेत् ॥ ४९९ ॥</p>
<p>ध्यात्वा रघुपतिं क्रुद्धं कालानलमिवापरम् ॥<br>
आकर्णसशराकृष्टकोदण्डभुजमण्डितम् ॥ ५०० ॥</p>
<p>नाशयन्तं रिपून्सर्वांस्तीव्रमार्गणवृष्टिभिः ॥<br>
रक्तनेत्रम्महावीरवर्य्यमैन्द्रे रथे स्थितम् ॥ ५०१ ॥</p>
<p>लक्ष्मणादिमहावीरैर्वृतं हनुमदादिभिः ॥<br>
कोटिकोटिमहावीरैः करोद्धृततरूत्तमैः ॥ ५०२ ॥</p>
<p>वज्राङ्गैरपि हुङ्कारभीकारसुमहारवैः ॥<br>
नदद्भिरभिधावद्भिः समरेरिगणं प्रति ॥ ५०३ ॥</p>
<p>एवं ध्यात्वा निराहारो मारणाय रिपोः पुनः ॥<br>
जुहुयाच्छाल्मलीपुष्पैर्दशांशं मन्त्रसाधकः ॥<br>
अत्यन्तसुसमृद्धोपि न शत्रुरवशिष्यते ॥ ५०४ ॥</p>
<p>वैरिणं रावणं ध्यात्वा तथात्मानं रघूद्वहम् ॥<br>
विधाय पूर्ववत्सर्वमनायासेन मारयेत् ॥ ५०५ ॥</p>
<p>सीताहरणशोकाच्च क्रुद्धीभूतमचेतसम् ॥<br>
जपेद्रघुपतिं ध्यायन्निराहारो जले वसन् ॥<br>
दशांशं च तिलैर्हुत्वा स्तम्भयेच्छत्रुसंहतिम् ॥ ५०६ ॥</p>
<p>निधाय वायुबीजेन यन्नम त्रासयेति च ॥<br>
जपेन्मन्त्रं निराहारो जुहुयाच्च तिलैरपि ॥ ५०७ ॥</p>
<p>रामं ध्यात्वा विषण्णन्तं सीतान्वेषणकातरम् ॥<br>
रामभद्रं चिरं साक्षाद्रावणं चापि वैरिणम् ॥ ५०८ ॥</p>
<p>समुद्रतीरे लङ्कायां हेमप्राकारसन्निधौ ॥<br>
सुग्रीवादिभिरन्यैश्च दैवतैर्नारदादिभिः ॥ ५०९ ॥</p>
<p>उपास्यमानं सदसि ध्यात्वा देवं सलक्ष्मणम् ॥<br>
बिभीषणायागताय ददतं शरणार्थिने ॥ ५१० ॥</p>
<p>वरदानं जपेल्लक्षं जुहुयात्पङ्कजैरपि ॥<br>
स्वस्थानमानयेच्छीघ्रं राजानमथवा प्रभुम् ॥ ५११ ॥</p>
<p>निमील्य चक्षुः स्नेहात्तु चोपलभ्य पुनःपुनः ॥<br>
प्रमोदयन्तं सहसा त्वचिरादानयेत्प्रियम् ॥ ५१२ ॥</p>
<p>रामं ध्यात्वा जपेल्लक्षं हुत्वा रक्ताम्बुजैरपि ॥<br>
सम्मोहयति वेगेन राजानमपि वा प्रभुम् ॥ ५१३ ॥</p>
<p>तारादिर्मुक्तये मन्त्रो रमादिर्भुक्तये भवेत् ॥<br>
वाक्सिद्धये च वागादिः सर्ववश्याय मन्मथः ॥<br>
ताराद्यैः पुटितान्मन्त्रान्सर्वार्थान्विनियोजयेत् ॥ ५१४ ॥</p>
<p>अथातः सम्प्रवक्ष्यामि स्वारोचिषसमुद्भवम् ॥<br>
रामस्यैकाक्षरं मन्त्रं कीर्त्यते स तु रामिति ॥ ५१५ ॥</p>
<p>ब्रह्मा मुनिः स्याद्गायत्रं छन्दो रामोस्य देवता ॥<br>
मूर्त्तिपञ्जरनामानं तत्त्वन्यासं च कारयेत् ॥ ५१६ ॥</p>
<p>षड्दीर्घसुसमायुक्तबीजेनैव षडङ्गकम् ॥<br>
ध्यानपूजादिकं प्राग्वद्रामलक्षं जपेन्मनुम् ॥ ५१७ ॥</p>
<p>अथातः सम्प्रवक्ष्यामि तृतीयं तु मनोर्विधिम् ॥<br>
राम इत्येष कथितो द्व्यक्षरो भुक्तिमुक्तिदः ॥ ५१८ ॥</p>
<p>एकाक्षरोक्तमृष्यादि स्यादाद्यन्तं षडङ्गकम् ॥<br>
ध्यानपूजाप्रयोगादि सर्वं ज्ञेयं षडर्णवत् ॥ ५१९ ॥</p>
<p>श्रीवेदशतविंशानामयुतस्य लिखेत्क्रमात् ॥<br>
एकोपचयकोष्ठेषु मन्त्रमेनं प्रपूजयेत् ॥<br>
उपचारैः षोडशभी रामं ध्यात्वा यथाविधि ॥ ५२० ॥</p>
<p>कृष्णपक्षतिमारभ्य पौर्णमास्यां समापयेत् ॥<br>
जायन्ते तेन कार्य्याणि ह्यनुश्लोकदलैः प्रिये ॥ ५२१ ॥</p>
<p>गजाश्व वृषबालानां क्षुद्ररोगो विनश्यति ॥<br>
षड्कर्माणि विनश्यन्ति कृत्याश्चारिप्रणोदिताः ॥ ५२२ ॥</p>
<p>बन्धमोक्षो रोगनाशः सन्तानोद्यमलब्धयः ॥<br>
गतराज्यधनादीनां प्राप्तिः ख्यातिर्धनागमः ॥<br>
विधानं वा महासिद्धिर्भवेद्वा चक्रवर्त्तिता ॥ ५२३ ॥</p>
<p>अथातः सम्प्रवक्ष्यामि चतुर्थन्तु मनोर्विधिम् ॥<br>
तारमायारमानङ्गवाक्स्वबीजैश्च षड्विधः ॥<br>
द्व्यक्षरो मन्त्रराजस्तु त्र्यक्षरः परिजायते ॥ ५२४ ॥</p>
<p>न्यासपूजाप्रयोगादि सर्वं पूर्ववदाचरेत् ॥ ५२५ ॥</p>
<p>अथातः सम्प्रवक्ष्यामि षष्ठमन्वन्तरोद्भवम् ॥<br>
रामाय नम इत्येष मन्त्रः पञ्चाक्षरो मतः ॥ ५२६ ॥</p>
<p>विश्वामित्रो मुनिः प्रोक्तः पङ्क्तिश्छन्दोस्य देवता ॥<br>
रामभद्रो बीजशक्ती प्रथमार्णस्ततोन्तिमः ॥ ५२७ ॥</p>
<p>भ्रूमध्ये हृदि नाभ्यङ्घ्र्योः पादयोर्विन्यसेन्मनुम् ॥<br>
षडङ्गं पूर्ववत्कार्य्यं मन्त्रार्णैर्मनुनास्त्रकम् ॥ ५२८ ॥</p>
<p>मध्ये वने कल्पतरोर्मूले वै पुष्पकासने ॥<br>
लक्ष्मणेन प्रगुणितं चाक्ष्णः कोणेन सायकम् ॥<br>
अवेक्षमाणं जानक्या कृतव्यजनमीश्वरम् ॥ ५२९ ॥</p>
<p>जटाभारलसच्छीर्षं श्यामं मुनिगणावृतम् ॥<br>
लक्ष्मणेन धृतच्छत्रमथ वा पुष्पकोपरि ॥ ५३० ॥</p>
<p>दशास्यमथनं शान्तं ससुग्रीव बिभीषणम् ॥<br>
विजयार्थी विशेषेण वर्णलक्षं जपेन्मनुम् ॥<br>
प्राग्वद्धोमस्तर्पणादि प्रय्ॐगाद्यं च साधयेत् ॥ ५३१ ॥</p>
<p>अथातः सम्प्रवक्ष्यामि सप्तमे जातमन्त्रकम् ॥<br>
रामचन्द्रो रामभद्रो ङेन्तो नतियुतो द्विधा ॥ ५३२ ॥</p>
<p>सप्ताक्षरो निगदितो मन्त्रः सप्तर्षिसेवितः ॥<br>
ध्यानपूजाप्रयोगादि निखिलन्तु षडर्णवत् ॥ ५३३ ॥</p>
<p>अथातः सम्प्रवक्ष्यामि मन्त्रं सावर्णिकोद्भवम् ॥<br>
तारादिषड्भिः संयुक्तो द्विधा सप्ताक्षरो मतः ॥ ५३४ ॥</p>
<p>अष्टाक्षरो द्वादशधा कीर्त्तितो वाञ्छितार्थदः ॥<br>
सर्वं षडर्णवज्ज्ञेयं ध्यानपूजाजपादिकम् ॥ ५३५ ॥</p>
<p>अथातः सम्प्रवक्ष्यामि मन्त्रान्नवमसम्भवान् ॥<br>
तारो रामश्चतुर्थ्यन्तः क्रोधान्तो वह्निवल्लभः ॥ ५३६ ॥</p>
<p>अष्टार्णोयं परो मन्त्रो मुन्यादिः स्यात्षडर्णवत् ॥<br>
नाशनः सर्वदोषाणां सङ्ग्रामे विजयप्रदः ॥ ५३७ ॥</p>
<p>अथातः सम्प्रवक्ष्यामि मन्त्रान्दशमसम्भवान् ॥<br>
क्रूंह्रीं नमश्च रामाय ह्रीमित्यष्टाक्षरः परः ॥ ५३८ ॥</p>
<p>ऋषिः सदाशिवः प्रोक्तो गायत्रं छन्द उच्यते ॥<br>
रामचन्द्रोस्य मन्त्रस्य देवता परिकीर्त्तितः ॥ ५३९ ॥</p>
<p>नमो रामाय ह्रींहृच्च नमो रामाय ह्रीं शिरः ॥<br>
दीर्घया माययाङ्गानि तारपञ्चार्णयुक्तया ॥ ५४० ॥</p>
<p>रामं त्रिनेत्रं सोमार्धधारिणं शूलिनं वरम् ॥<br>
भस्मोद्धूलितसर्वाङ्गं कपर्दिनमुपास्महे ॥ ५४१ ॥</p>
<p>रामाभिरामां सौन्दर्य्यसीमां सोमावतंसिनीम् ॥<br>
पाशाङ्कुशधनुर्बाणधरां ध्यायेत्त्रिलोचनाम् ॥<br>
रामशक्तिन्तु सीताख्यां वर्णलक्षं जपेन्मनुम् ॥ ५४२ ॥</p>
<p>होमपूजादिकं सर्वं षडक्षरवदीरितम् ॥<br>
विशेषतो भोगदोसौ सङ्ग्रामे विजयप्रदः ॥ ५४३ ॥</p>
<p>अथैकादश सम्भूतान्राममन्त्रान्वदाम्यहम् ॥<br>
सप्तार्णो यो मनुः प्रोक्तः षड्भिस्तारादिकैः पृथक् ॥ ५४४ ॥</p>
<p>सम्पुटिता द्वादशधा नवार्णा मनवः स्मृताः ॥<br>
ध्यानपूजादिकं सर्वं तेषां सप्तार्णवच्चरेत् ॥ ५४५ ॥</p>
<p>अथातः सम्प्रवक्ष्यामि द्वादशान्तरसम्भवम् ॥<br>
जानकीवल्लभो ङेन्तः स्वाहान्तश्च हुमादिकः ॥ ५४६ ॥</p>
<p>दशाक्षरोयं मन्त्रः स्याद्वशिष्ठोस्य मुनिः स्वराट् ॥<br>
छन्दश्च देवता रामः सीतापाणिपरिग्रहः ॥ ५४७ ॥</p>
<p>आदिबीजन्द्विषः शक्तिरङ्गं षड्दीर्घके मतम् ॥<br>
शिरोललाटभ्रूमध्यनेत्रकण्ठस्तनेष्वपि ॥ ५४८ ॥</p>
<p>नाभ्यूरुजानुपादेषु दशार्णान्विन्यसेन्मनोः ॥<br>
अयोध्यानगरे चैव विचित्रे स्वर्णमण्डपे ॥ ५४९ ॥</p>
<p>मन्दारपुष्पैराबद्धविताने तोरणाञ्चिते ॥<br>
सिंहासने समारूढं पुष्पकोपरि राघवम् ॥ ५५० ॥</p>
<p>रक्षोभिर्हरिभिर्देवैर्दिव्ययानगतैः शुभैः ॥<br>
संस्तूयमानं मुनिभिः प्रहृष्टैरुपसेवितम् ॥ ५५१ ॥</p>
<p>सीतालङ्कृतवामाङ्गं लक्ष्मणेनोपशोभितम् ॥<br>
श्यामं प्रसन्नवदनं सर्वाभरणभूषितम् ॥ ५५२ ॥</p>
<p>ध्यायन्नेवं जपेन्मन्त्रं वर्णलक्षमनन्यधीः ॥<br>
जपपूजाप्रयोगादि सर्वमस्य षडर्णवत् ॥ ५५३ ॥</p>
<p>अथ त्रयोदशे जातं राममन्त्रं वदाम्यहम् ॥<br>
रामो ङेन्तो धनुष्पाणिस्तथा स्याद्वह्निसुन्दरी ॥ ५५४ ॥</p>
<p>दशाक्षरो मुनिर्ब्रह्मा विराट् छन्दोस्य देवता ॥<br>
राक्षसान्तकरो रामो रां बीजं परिकीर्त्तितम् ॥ ५५५ ॥</p>
<p>स्वाहा शक्तिः स्वबीजेन षडङ्गानि समाचरेत् ॥<br>
वर्णन्यासं तथा ध्यानं पुरश्चर्य्याविधिं तथा ॥ ५५६ ॥</p>
<p>दशाक्षरोक्तवत्कुर्य्याच्चापबाणधरं स्मरेत् ॥<br>
विशेषाज्जयदश्चायं सर्ववाञ्छितदायकः ॥ ५५७ ॥</p>
<p>अथातः सम्प्रवक्ष्यामि चान्यमन्वन्तरोद्भवम् ॥<br>
ॐ हृद्भगवते रामचन्द्रायेति मनुर्मतः ॥ ५५८ ॥</p>
<p>अर्कार्णो द्विविधोप्यस्य मुनिर्ध्यानजपादिकम् ॥<br>
दशाक्षरवदेव स्यादयं कल्याणकारकः ॥ ५५९ ॥</p>
<p>अथ वक्ष्ये वायुजातोपासितं मन्त्रनायकम् ॥<br>
श्रीराम जयरामेति जयराम जयेति च ॥ ५६० ॥</p>
<p>त्रयोदशाक्षरो मन्त्रः सर्वमस्य दशार्णवत् ॥<br>
पदत्रयैर्द्विरावृत्त्या चाङ्गन्यासं समाचरेत् ॥ ५६१ ॥</p>
<p>अथातः सम्प्रवक्ष्यामि भरतोपासितं मनुम् ॥<br>
सतारं हृद्भगवते रामो ङेन्तो महा ततः ॥<br>
पुरुषाय पदं पश्चाद्विठान्तोष्टादशाक्षरः ॥ ५६२ ॥</p>
<p>विश्वामित्रो मुनिश्छन्दो गायत्रं देवता मता ॥<br>
दशास्यदर्प्पदलनो रामभद्रः प्रकीर्त्तितः ॥ ५६३ ॥</p>
<p>तारो बीजं नमः शक्ती रामचन्द्रः षडङ्गकम् ॥<br>
मूलमन्त्रैः कोशलेन्द्रः सत्यसन्धस्ततः परम् ॥ ५६४ ॥</p>
<p>रावणान्तकनामा च सर्वलोकहितस्तथा ॥<br>
शश्वत्प्रसन्नवदनश्चतुर्थीं नमसावदेत् ॥ ५६५ ॥</p>
<p>नन्दिग्रामस्योपवने भरतायतनेर्चिते ॥<br>
रम्ये सुगन्धपुष्पाद्यैर्वृक्षवृन्दैश्च मण्डिते ॥ ५६६ ॥</p>
<p>निष्कोणभेरीपटहशङ्खतूर्य्यादिनिःस्वने ॥<br>
पवित्ररूपे परितो जयमङ्गलभाषिते ॥ ५६७ ॥</p>
<p>पाटीरघुसृणोशीरकर्पूरागुरुगन्धिते ॥<br>
नानाकुसुमसौरभ्यवाहिगन्धवहान्विते ॥<br>
देवगन्धर्वनारीभिर्गायत्र्यादिविभूषिते ॥ ५६८ ॥</p>
<p>सिंहासनसमारूढं पुष्पकोपरि राघवम् ॥<br>
सौमित्रिसीतासहितं जटामुकुटशोभितम् ॥ ५६९ ॥</p>
<p>चापबाणधरं श्यामं ससुग्रीवबिभीषणम् ॥<br>
हत्वा रावणमायान्तं कृतत्रैलोक्यरक्षणम् ॥ ५७० ॥</p>
<p>रामभद्रं हृदि ध्यायन्दशलक्षं जपेन्मनुम् ॥<br>
होमपूजाप्रयोगादि सर्वं ज्ञेयं षडर्णवत् ॥ ५७१ ॥</p>
<p>अथ वक्ष्ये बिभीषणोपासितं मोक्षदायकम् ॥<br>
राज्यश्रियाः प्रदातारं भक्तानामभयप्रदम् ॥ ५७२ ॥</p>
<p>रामभद्र महेश्वास रघुवीर नृपोत्तम ॥<br>
दशास्यान्तक रां रक्ष देहि दापय मे श्रियम् ॥ ५७३ ॥</p>
<p>द्वात्रिंशदक्षरो मन्त्रो विश्वामित्रो मुनिर्मतः ॥<br>
छन्दोऽनुष्टुब्देवता तु रामभद्रः प्रकीर्त्तितः ॥ ५७४ ॥</p>
<p>चतुःसागरवेदाब्धिवस्विभैरङ्गकल्पनम् ॥<br>
मस्तके च ललाटे च नेत्रयोः कर्णयोस्तथा ॥ ५७५ ॥</p>
<p>गण्डयोश्च नसोरास्ये ततश्च भुजमूलयोः ॥<br>
कूर्परद्वितये वापि मणिबन्धद्वये तथा ॥ ५७६ ॥</p>
<p>कण्ठे च स्तनयोर्हृत्के नाभौ च जठरे कटौ ॥<br>
मेढ्रे पायावूरुमूलद्वये जान्वोश्च गुल्फयोः ॥ ५७७ ॥</p>
<p>मन्त्रवर्णान्न्यसेत्तेन जपादावधिकारवान् ॥<br>
पूर्वोक्तध्यानमत्रापि लक्षं च प्रयतो जपेत् ॥<br>
पीतं वा चिन्तयेद्रामं धनार्थं यो मनुं जपेत् ॥ ५७८ ॥</p>
<p>अथातः सम्प्रवक्ष्यामि लक्ष्मणोपासितं मनुम् ॥<br>
तारो नमो भगवते डेन्तः स्याद्रघुनन्दनः ॥ ५७९ ॥</p>
<p>रक्षोघ्नविशदायेति मधुरेति पदं ततः ॥<br>
प्रसन्नवदनायेति ततश्चामिततेजसे ॥ ५८० ॥</p>
<p>बलायेति च रामाय विष्णवे नम इत्ययम् ॥<br>
सप्तचत्वारिंशदर्णो मालामन्त्र उदीरितः ॥ ५८१ ॥</p>
<p>मुनिः पितामहश्छन्दः स्यादनुष्टुप् च देवता ॥<br>
राज्याभिषिक्तो रामश्च्ॐ बीजं शक्तिर्नमस्त्विति ॥ ५८२ ॥</p>
<p>सप्तषट्सप्तदशषट्रुद्रसङ्ख्यैः षडङ्गकम् ॥<br>
शिरोमुखभ्रूमध्येषु नेत्रयोः कर्णयोर्नसोः ॥ ५८३ ॥</p>
<p>गण्डयोरोष्ठयो र्दन्तपङ्क्त्योरास्ये च कक्षयोः ॥<br>
तथा कूर्परयोरस्य तथैव मणिबन्धयोः ॥ ५८४ ॥</p>
<p>अङ्गुलीमूलयोश्चैवाथाङ्गुलीनां तथाग्रयोः ॥<br>
कण्ठे हृदि स्तनद्वन्द्वे पार्श्वयोः पृष्ठके करे ॥ ५८५ ॥</p>
<p>जठरे च तथा नाभौ स्वाधिष्ठाने ध्वजे गुदे ॥<br>
ऊर्वोर्जान्वोस्तथाङ्घ्र्योश्च सर्वाङ्गेपि न्यसेत्क्रमात् ॥ ५८६ ॥</p>
<p>ध्यानं दशाक्षरप्रोक्तं लक्षमेकं जपेन्मनुम् ॥<br>
बिल्वप्रसूनैः पत्रैर्वा तिलैस्त्रिमधुना युतैः ॥ ५८७ ॥</p>
<p>मधुरत्रययुक्तेन पायसेनाथ वाम्बुजैः ॥<br>
होमं दशांशतः कुर्यात्तथा सर्वत्र तर्पणम् ॥<br>
मार्जनं भोजयेद्विप्रान्प्रयोगादि च पूर्ववत् ॥ ५८८ ॥</p>
<p>अथातः सम्प्रवक्ष्यामि शत्रुघ्नोपासितां पराम् ॥<br>
जयदां रामगायत्रीं जपितां सूर्यवंशजैः ॥ ५८९ ॥</p>
<p>दाशरथाय विद्मेह तथा सीतेति वल्लभा ॥<br>
य धीमहीति तन्नो रा तदग्रे मः प्रचोदयात् ॥ ५९० ॥</p>
<p>एषा स्याद्रामगायत्री भक्तानां भुक्तिमुक्तिदा ॥<br>
जन्मप्रभृति यत्पापं दशभिर्याति सङ्क्षयम् ॥ ५९१ ॥</p>
<p>पुरा कृतं शतेनैव सहस्रेण जपेन वा ॥<br>
चतुर्लक्षं जपेद्यस्तु मोक्षभाक् स न संशयः ॥ ५९२ ॥</p>
<p>यच्च यावच्च पूजादि सर्वं पूर्ववदाचरेत् ॥<br>
तारादिरेषा गायत्री मुक्तिमेव प्रयच्छति ॥ ५९३ ॥</p>
<p>मायादिरपि वै द्रव्यं रमादिश्च श्रियं पराम् ॥<br>
मन्मथेनापि संयुक्ता सम्मोहयति मेदिनीम् ॥ ५९४ ॥</p>
<p>अथातः सम्प्रवक्ष्यामि श्रीसीतोपासितं मनुम् ॥<br>
श्रीरामाय हुम्फट् च स्वाहान्तोयं नवाक्षरः ॥ ५९५ ॥</p>
<p>अगस्त्योस्य मुनिः प्रोक्तः पङ्क्तिश्छन्द उदाहृतम् ॥<br>
श्रीमद्दाशरथी रामो देवता परिकीर्त्तितः ॥ ५९६ ॥</p>
<p>स्वाहा शक्तिश्च रां बीजं बीजेनैव षडङ्गकम् ॥<br>
सबिन्दुभिर्यकाराद्यैः पञ्चाङ्गन्यास ईरितः ॥ ५९७ ॥</p>
<p>नीलोत्पलदलश्यामं जटामुकुटमण्डितम् ॥<br>
पीताम्बरधरं देवं चापबाणविभूषितम् ॥ ५९८ ॥</p>
<p>दक्षिणे लक्ष्मणं ध्यायेत्कनकाभं किरीटिनम् ॥<br>
वामभागे जगद्योनिं प्रकृतिं परमेश्वरीम् ॥ ५९९ ॥</p>
<p>सीतां चम्पकगौराङ्गी श्वेतवस्त्रविभूषिताम् ॥<br>
सर्वाभरणसंयुक्तां द्विभुजां रत्नकुण्डलाम् ॥<br>
धनुर्बाणकरं देवं सीतां पद्मकरां स्मरेत् ॥ ६०० ॥</p>
<p>यद्वा रामं चतुर्बाहुं शङ्खचक्रासिशार्ङ्गिणम् ॥<br>
सीतालक्ष्मणसंयुक्तं ध्यायेत्कल्पतरोरधः ॥ ६०१ ॥</p>
<p>ध्यात्वैवं हृदये राममन्तरा वा बहिर्यजेत् ॥<br>
षट्कोणमध्ये रामं च कोणेष्वङ्गानि चार्चयेत् ॥ ६०२ ॥</p>
<p>तद्बाह्येष्टदले पूर्वदिगादौ भरतं यजेत् ॥<br>
हनूमन्तं लक्ष्मणं च जाम्बवन्तं क्रमेण च ॥ ६०३ ॥</p>
<p>सुग्रीवमर्चयेत्पश्चात्पूजयेच्च विभीषणम् ॥<br>
सीतां च सुग्रीवाग्रे तु दिक्पालान्हेतिभिः सह ॥ ६०४ ॥</p>
<p>जपेद्द्वादशलक्षाणि होमश्चाशोकपुष्पकैः ॥<br>
तर्पणादि ततः कृत्वा प्रयोगार्हो भवेन्मनुः ॥ ६०५ ॥</p>
<p>रक्तापामार्गपत्रैश्च मधुरत्रयसंयुतैः ॥<br>
वा कञ्जपत्रैर्जुहुयाद्धोमोयं लोकवश्यकृत् ॥ ६०६ ॥</p>
<p>जप पुष्पहुतं भस्म तिलकं लोकवश्यकृत् ॥<br>
मल्लिकाभिर्जगद्वश्यं भवत्येव न संशयः ॥६०७ ॥</p>
<p>लक्षत्रयं जपेन्मन्त्री सर्वज्ञानमवाप्नुयात् ॥<br>
अश्रुतान्यपि शास्त्राणि षड्भिर्लक्षैस्तु विन्दति ॥<br>
नवभिर्देवकन्याभिर्देववत्स प्रमोदते ॥ ६०८ ॥</p>
<p>चन्द्र सूर्योपरागे तु मोक्षौषद्ध्यभिमन्त्रितम् ॥<br>
कपिलाज्यं पिबेद्यस्तु दूर्वारसविमिश्रितम् ॥ ६०९ ॥</p>
<p>अद्याज्ज्योतिष्मतीतैलमङ्कोलरसमिश्रितम् ॥<br>
शुद्धब्राह्मीरसं वापि स सर्वज्ञो भवेद्द्रुतम् ॥ ६१० ॥</p>
<p>सन्ध्यात्रये प्रतिदिनं सहस्रत्रितयं जपेत् ॥</p>
<p>मासेन महदैश्वर्यं जायते नात्र संशयः ॥ ६११ ॥</p>
<p>श्रीकामो जुहुयात्पद्मैरयुतं त्रिमधुप्लुतैः ॥<br>
धनवाञ्जायते मन्त्री द्वितीय इव यक्षराट् ॥ ६१२ ॥</p>
<p>बिल्वपत्रैश्च जुहुयादथवा तद्दलैर्हुनेत् ॥<br>
लक्षमेकं विधिस्थाने निधिलाभो भवेद्ध्रुवम् ॥ ६१३ ॥</p>
<p>अथातः सम्प्रवक्ष्यामि मयैवोपासितं सुराः ॥<br>
ज्ञानप्रदं महामन्त्रं सनकाद्यैरुपासितम् ॥ ६१४ ॥</p>
<p>ॐ नमो ब्रह्मदेवाय रामायाकुण्ठमेधसे ॥<br>
उत्तमश्लोकवर्य्याय न्यस्तदण्डार्चिताङ्घ्रये ॥ ६१५ ॥</p>
<p>शुकदेवो मुनिश्चास्य छन्दोनुष्टुबुदाहृतम् ॥<br>
श्रीरामो देवता बीजं रां वर्य्यः शक्तिरुच्यते ॥ ६१६ ॥</p>
<p>चतुष्पादैः समस्तेन पञ्चाङ्गविधिरीरितः ॥<br>
वाग्वद्ध्यानादिकं लक्षं पुरश्चर्या प्रकीर्त्तिता ॥ ६१७ ॥</p>
<p>आज्यपायसहोमं च ब्राह्मणार्चां समाचरेत् ॥<br>
प्रयोगाः पूर्वमन्त्रोक्ता मोक्षार्थी साधयेदमुम् ॥ ६१८ ॥</p>
<p>अथातः सम्प्रवक्ष्यामि शक्रेणोपासितं मनुम् ॥<br>
येन कारागृहान्मुक्तो रावणस्य सुरेश्वरः ॥ ६१९ ॥</p>
<p>तारो नमो भगवते रामभद्राय संवदेत् ॥<br>
बन्दीविमुक्तशृङ्खले स्वाहा द्वाविंशदक्षरः ॥ ६२० ॥</p>
<p>विभीषणो मुनिः प्रोक्तो जगती छन्द ईरितम् ॥<br>
स्वाहा शक्तिर्ध्रुवो बीजं रामभद्रोस्य देवता ॥<br>
पदैरस्य षडङ्गानि जपेल्लक्षमितं सदा ॥ ६२१ ॥</p>
<p>प्राग्वद्धोमादिकं सर्वं यदर्थं जप्यतेयुतम् <sup id="fnref:14"><a href="#fn:14" class="footnote-ref" role="doc-noteref">14</a></sup> ॥<br>
सप्ताहाज्जायते मोक्षो <sup id="fnref:15"><a href="#fn:15" class="footnote-ref" role="doc-noteref">15</a></sup> नात्र कार्य्या विचारणा ॥ ६२२ ॥</p>
<p>अथातः सम्प्रवक्ष्यामि सीतामन्त्रं महाद्भुतम् ॥<br>
श्रीसीतायै नमः स्वाहा सीतामन्त्रः षडक्षरः ॥ ६२३ ॥</p>
<p>जनकोस्य मुनिश्छन्दो गायत्रं देवता मता ॥<br>
सीता भगवती प्रोक्ता श्रीं बीजं शक्तिरन्यकौ ॥<br>
दीर्घस्वरयुताद्येन षडङ्गानि प्रकल्पयेत् ॥ ६२४ ॥</p>
<p>पूजयेद्वैष्णवे पीठे ध्यायेद्राघव संयुताम् ॥<br>
स्वर्णाभामम्बुजकरां रामालोकनतत्पराम् ॥ ६२५ ॥</p>
<p>वर्णलक्षं जपेन्मन्त्रमिष्टार्थं साधयेत्ततः ॥<br>
आरोग्याय घृतं धान्यन्ताम्बूलं वश्यसिद्धये ॥<br>
श्रीफलानि तिलान्मुक्त्यै भुक्त्यै च जुहुयात्सदा ॥ ६२६ ॥</p>
<p>अथातः सम्प्रवक्ष्यामि कृष्णमन्त्रान्महाद्भुतान् ॥<br>
कृष्णः स एव भगवान्कलिद्वापरसन्धिगः ॥ ६२७ ॥</p>
<p>वृद्धये कलिधर्म्माणाम्भक्तानान्तारणाय च ॥<br>
एकसप्ततिरूपोसौ प्रतिमन्वन्तरेभवत् ॥ ६२८ ॥</p>
<p>तदुक्ताचरणान्मोक्षस्तत्कृत्याचरणाच्च्युतिः ॥<br>
इति तत्त्वं समाख्यातं विष्णोः सन्धिभवस्य च ॥ ६२९ ॥</p>
<p>जातश्चाद्ये कलियुगे नानागोपीरते रतः ॥<br>
सत्कर्म कुर्वतां पातस्तदुक्तिर्मोक्षसाधनम् ॥ ६३० ॥</p>
<p>स्वधर्मनिरतानान्तु कलौ जन्म न जायते ॥<br>
तस्य मन्त्रं प्रवक्ष्यामि भुक्तिमुक्तिप्रसाधनम् ॥ ६३१ ॥</p>
<p>गोपीजनवल्लभाय स्वाहा मन्त्रो दशाक्षरः ॥<br>
नारदोस्य मुनिः प्रोक्तो विराट् छन्द उदाहृतम् ॥ ६३२ ॥</p>
<p>देवता नन्दपुत्रः क्लीं बीजं शक्तिः शिखिप्रिया ॥<br>
अचक्राय हृदाख्यातं विचक्राय शिरोपि च ॥ ६३३ ॥</p>
<p>सुचक्राय शिखा पश्चात्त्रैलोक्यरक्षणन्ततः ॥<br>
चक्राय कवचं प्रोक्तमसुरान्तकशब्दतः ॥ ६३४ ॥</p>
<p>चक्रायास्त्रमिदं कुर्य्यादङ्गानां पञ्चकं मनोः ॥<br>
सर्वाङ्गेषु मनुं न्यस्य मन्त्रन्यासं समाचरेत् ॥ ६३५ ॥</p>
<p>जातियुक्तं च पञ्चाङ्गन्तथा पञ्चाङ्गुलीषु च ॥<br>
हृदये शीर्षके चैव शिखायां कवचे तथा ॥ ६३६ ॥</p>
<p>अस्त्रे पार्श्वद्वये कण्ठे पृष्ठे मूर्द्धनि च क्रमात् ॥<br>
ततः करतले पृष्टे व्यापकत्वेन विन्यसेत् ॥ ६३७ ॥</p>
<p>प्रणवाद्यं नमोन्तं च सकलं च मनुं बुधः ॥<br>
वामाङ्गुष्ठं समारभ्य दक्षाङ्गुष्ठान्तकं न्यसेत् ॥ ६३८ ॥</p>
<p>तारसम्पुटितैर्वर्णैर्दशभिश्च नमोयुतैः ॥<br>
एष संहारनामा तु न्यासः प्रथम ईरितः ॥ ६३९ ॥</p>
<p>दक्षाङ्गुष्ठादिवामान्तं सृष्टिन्यास उदाहृतः ॥<br>
अङ्गुष्ठाभ्यां समारभ्य कनिष्ठान्तं स्थितिर्भवेत् ॥ ६४० ॥</p>
<p>एवं न्यासत्रयञ्चेति पञ्चन्यासाः प्रकीर्त्तिताः ॥ ६४१ ॥</p>
<p>पूर्व्वमुक्तं तु पञ्चाङ्गं वामदक्षिणहस्तयोः ॥<br>
न्यसेद्दशाङ्गुलीष्वेवं षष्ठो न्यासः प्रकीर्त्तितः ॥ ६४२ ॥</p>
<p>आदौ मूलं समुच्चार्य्य मातृकाञ्च सबिन्दुकाम् ॥<br>
विपरीतं पुनर्मूलं सप्तमः परिकीर्तितः ॥ ६४३ ॥</p>
<p>पादयोः पाणियुग्मे हृन्मुखयोर्मस्तके तथा ॥<br>
पुनर्हृदि च सर्वाङ्गे सर्वाङ्गसकलाङ्गके ॥ ६४४ ॥</p>
<p>दश तत्त्वानि भूस्तोयं तेजो वायुर्नभस्तथा ॥<br>
अहङ्कारो महत्तत्त्वं प्रकृतिः पुरुषः परः ॥<br>
तत्त्वन्यासोष्टमोयं हि मया तुभ्यं प्रकीर्त्तितः ॥ ६४५ ॥</p>
<p>सर्वाङ्गादि तु पादान्तं न्यासमेनं प्रविन्यसेत् ॥<br>
विलोमतत्त्वन्यासोयं नवमः परिकीर्त्तितः ॥ ६४६ ॥</p>
<p>मस्तकादि तु पादान्तं कराभ्यां व्यापकं न्यसेत् ॥<br>
तारसम्पुटितम्मन्त्रं त्रिवारं दशमस्त्वयम् ॥ ६४७ ॥</p>
<p>पादयोर्जानुनोर्लिङ्गे जठरे हृदये मुखे ॥<br>
नासयोः कर्णयोरक्ष्णोः शिरसि क्रमतो न्यसेत् ॥<br>
सबिन्दुकान्मन्त्र वर्णान्संहारोयं शिरोन्वितः ॥ ६४८ ॥</p>
<p>मस्तके नेत्रयोः कर्णे नासयोश्च मुखे हृदि ॥<br>
जठरे व्यञ्जने जान्वोः पादयोश्च क्रमान्न्यसेत् ॥<br>
मन्त्रवर्णान्द्वादशोयं सृष्टिन्यासः प्रकीर्त्तितः ॥ ६४९ ॥</p>
<p>हृदये जठरे लिङ्गे जानुनोः पादयोश्च के ॥<br>
अक्ष्णोः श्रुत्योर्नसि मुखे मन्त्रवर्णान्क्रमान्न्यसेत् ॥<br>
स्थितिन्यासः समाख्यातो मूलस्यायं त्रयोदशः ॥ ६५० ॥</p>
<p>मूलाधारे ध्वजे नाभौ हृदये च गले मुखे ॥<br>
अंसयोरूरुयुग्मे च न्यासोयं स्याच्चतुर्दशः ॥ ६५१ ॥</p>
<p>स्कन्धे नाभौ कुक्षिहृदोः कटौ पार्श्वद्वये तथा ॥<br>
पृष्ठेग्रे च न्यसेन्मन्त्रवर्णान्पञ्चदशस्त्वयम् ॥ ६५२ ॥</p>
<p>मूर्ध्नि भ्रूमध्यके चाक्ष्णोः कर्णयोर्नासिकाद्वये ॥<br>
गण्डयोश्च न्यसेद्वर्णान्न्यासोयं षोडशः स्मृतः ॥ ६५३ ॥</p>
<p>दक्षिणे भुजमूले च तन्मध्ये मणिबन्धके ॥<br>
मूलाङ्गुलीनामग्रे च तथाङ्गुष्ठादिपञ्चसु ॥ ६५४ ॥</p>
<p>क्रमेण विन्यसेद्वर्णान्न्यासः सप्तदशः स्मृतः ॥<br>
इत्थं वामकरे न्यस्य न्यासस्त्वष्टादशो भवेत् ॥ ६५५ ॥</p>
<p>दक्षोरुमूलजानौ च गुल्फे चाङ्गुलिमूलके ॥<br>
अङ्गुल्यग्रे तथाङ्गुष्ठादौ न्यासस्तूनविंशकः ॥ ६५६ ॥</p>
<p>एवं न्यसेद्वामपादे न्यासो विंशमितः स्मृतः ॥<br>
मस्तके तत्सर्वभागादौ सम्पूर्णे शिरस्यथ ॥<br>
बाहुयुग्ये सन्धियुग्मे न्यासोयञ्चैकविंशकः ॥ ६५७ ॥</p>
<p>शीर्षा क्षिमुखकण्ठोरोजठरे मूलधारके ॥<br>
लिङ्गे जानुनि पादे च द्वाविंशोयं प्रकीर्त्तितः ॥ ६५८ ॥</p>
<p>कर्णयोर्गण्डयोर्न्यस्येदंसयोः स्तनयोस्तथा ॥<br>
पार्श्वयोर्भुजयोश्चोर्वोर्जानुनोर्जङ्घयोः पदोः ॥<br>
युग्मन्यासोयमाख्यातस्त्रयोविंशतिसङ्ख्यकः ॥ ६५९ ॥</p>
<p>चतुर्दशं समारभ्य दशन्यासास्तु ये स्मृताः ॥<br>
विभूतिपञ्जरो नाम चैष एव प्रकीर्त्तितः ॥ ६६० ॥</p>
<p>अशेषसुखकमार्थकीर्त्तिकान्त्यादिकारकः ॥<br>
नरनारीनरेन्द्राणां वश्यकर्मणि शस्यते ॥<br>
भुक्तिमुक्तिप्रदो भक्तिप्रदो विष्णोः पदाम्बुजे ॥ ६६१ ॥</p>
<p>कुर्य्यान्मन्त्री ततो न्यासं नारसिंहं तु पञ्चमम् ॥<br>
मूर्त्तिपञ्जरनामाख्यं प्रोक्तं पापप्रणाशनम् ॥ ६६२ ॥</p>
<p>पुनः सृष्टिस्थितिन्यासौ दशाङ्गन्यासमाचरेत् ॥<br>
प्रोक्तमाद्यप्रकारेण न्यासानामुपकल्पने ॥ ६६३ ॥</p>
<p>वैष्णवीर्दर्शयेन्मुद्राः पूर्वोक्ताः सकला अपि ॥<br>
एवं कृत्वा विधानेन मन्त्री मन्त्रकलेवरम् ॥ ६६४ ॥</p>
<p>त्रय्यन्ते बोधितं नित्यं कृष्णं ध्यायेज्जगत्पतिम् ॥<br>
पूर्वं वृन्दावनं रम्यं स्मरेत्पुष्पविराजितम् ॥ ६६५ ॥</p>
<p>नवीनपल्लवोद्रेकफलसम्पत्तिसंयुतम् ॥<br>
मधुपैः कृतराङ्कारैः कीराद्यैश्च निनादितम् ॥ ६६६ ॥</p>
<p>आदित्यतनयापार्श्वलहरीकणशीतलम् ॥<br>
तस्मिन्वने कल्पतरुं नवपल्लवशोभितम् ॥ ६६७ ॥</p>
<p>सर्वशाखाग्रसंयुक्तं नवरत्नफलान्वितम् ॥<br>
दिव्यामृतौघवर्षेण सिञ्चन्तं विश्वमुच्छ्रितम् ॥ ६६८ ॥</p>
<p>ज्वलद्रत्नसमाबद्धां पुष्परेणुविभूषिताम् ॥<br>
षडूर्मिरहितां ध्यायेत्तस्याधस्ताद्वसुन्धराम् ॥ ६६९ ॥</p>
<p>माणिक्यकुट्टिमं तत्र योगपीठं विचिन्तयेत् ॥<br>
पद्ममष्टदलं तत्र यथोक्तं रत्नपर्णकम् ॥ ६७० ॥</p>
<p>तस्य मध्ये सुखासीनं कृष्णं ध्यायेदनन्यधीः ॥<br>
उद्यदादित्यसङ्काशं प्रसन्नवदनं विभुम् ॥ ६७१ ॥</p>
<p>इन्द्रनीलमणिप्रख्यं स्निग्धदीर्घशिरोरुहम् ॥<br>
मायूरेण सुपिच्छेन राजमानशुभाङ्गकम् ॥ ६७२ ॥</p>
<p>कुटिलालकविभ्राजदास्यं कर्णकृतोत्पलम् ॥ ६७३ ॥</p>
<p>गोरोचनाक्ततिलकं पूर्णचन्द्रनिभं स्मरेत् ॥<br>
पद्मनेत्रं दीप्तमणिं मकराकृतिकुण्डलम् ॥ ६७४ ॥</p>
<p>कपोलस्थललावण्यविजितस्वच्छदर्पणम् ॥<br>
अत्यद्भुतोन्नासिकं च पक्वबिम्बफलाधरम् ॥ ६७५ ॥</p>
<p>दाडिमीबीजरदनं कम्बुसुन्दरकण्ठकम् ॥<br>
आरण्यैः पल्लवैः पुष्पैः कृतग्रैवेयसम्पदम् ॥ ६७६ ॥</p>
<p>कौस्तुभप्रभया दीप्तविशालोन्नतवक्षसम् ॥<br>
श्रीवत्साङ्काङ्कितोरस्कं वृषस्कन्धं च हारिणम् ॥ ६७७ ॥</p>
<p>आजानुलम्बदोर्दण्डं वलित्रययुतोदरम् ॥<br>
क्षुद्रघण्टिकया बद्धकटिं ग्रैवेयराजितम् ॥ ६७८ ॥</p>
<p>चक्रशङ्खलसत्पद्मामृतकुण्डाम्बरादिभिः ॥<br>
कुलिशप्रमुखैश्चिह्नैरङ्कितस्वच्छपत्तलम् ॥ ६७९ ॥</p>
<p>मुखाम्बुजसमायुक्तवंशच्छिद्रार्पिताङ्गुलिम् ॥<br>
तन्मृदुध्वनिसन्तानविवशीकृतमानसम् ॥ ६८० ॥</p>
<p>अपाङ्गैः प्राणिजातन्तु मोहयन्तमनारतम् ॥<br>
परमानन्दसन्दोहसम्पूर्णीकृतमानसम् ॥<br>
मुखपद्मसमासक्तस्वान्तनेत्राभिराजितम् ॥ ६८१ ॥</p>
<p>गोभिरूधोमहाभारमन्दयानाभिरेव च ॥<br>
कवलीकृतसन्त्यक्तन्यासलेशाभिरप्यलम् ॥ ६८२ ॥</p>
<p>प्रस्नुतस्तनपापेन सम्भृतानननिःस्वनैः ॥<br>
डिण्डीरवाभिसंयुक्तद्रवैर्दृष्टिमनोहरैः ॥ ६८३ ॥</p>
<p>वंशवादनप्रोन्नीतगीताकर्णनलालसैः ॥<br>
उत्तम्भनीकृतश्रोत्रपुटयुग्मैश्च तर्णकैः ॥ ६८४ ॥</p>
<p>किञ्चिद्विषतरूद्धूतिजातकण्डूतिमस्तकैः ॥<br>
परस्परविमर्दार्थखुरस्पृष्टमहीतलैः ॥ ६८५ ॥</p>
<p>स्निग्धैर्गुरुभिरत्यन्तसुशोभिगलकम्बलैः ॥<br>
वत्सीवत्ससमूहैश्च संवतं तदनन्तरम् ॥ ६८६ ॥</p>
<p>कृतसम्भ्रमसन्दोहं लघुदीर्घकलेवरैः ॥<br>
उच्चकर्णपुटैः पीतवंशशब्दसुधारसैः ॥ ६८७ ॥</p>
<p>स्ववयस्यैश्च गायद्भिर्धृत्यद्भिः सविभाषणैः ॥<br>
नानावेषधरैर्बालैः संस्तुवद्भिः समावृतम् ॥<br>
मधुराकृतिभिः सर्वैः पीयूषाद्भुतभाषणैः ॥ ६८८ ॥</p>
<p>शार्दूलनखसङ्कॢप्तगलाकल्पैस्तथावृतम् ॥<br>
ततो गोपपुरन्ध्रीणां स्मरेद्वन्दं समाहितः ॥ ६८१ ॥</p>
<p>तद्धावभावकल्लोलसञ्जीवितमनोभवम् ॥<br>
वल्लवीवल्लवगवां देववृन्दं बहिः स्मरेत् ॥ ६९० ॥</p>
<p>सम्मुखे देवदेवस्य काङ्क्षन्तं धनसञ्चयम् ॥<br>
ऋषिसङ्घं तथा दक्षे वेदाध्ययनतत्परम् ॥ ६९१ ॥</p>
<p>धर्मार्थिनं स्मरेत्पश्चान्मेनकाप्रमुखास्तथा ॥<br>
वामभागे च योगीन्द्रान्यक्षगन्धर्वकिन्नरान् ॥ ६९२ ॥</p>
<p>सिद्धविद्याधरांश्चापि चारणाप्सरसां गणम् ॥<br>
अनेकश्रुतिसम्पूर्णवीणावादनतत्परम् ॥ ६९३ ॥</p>
<p>आकाशे नारदं ध्यायेन्मुनिवर्य्यं गत स्मयम् ॥<br>
एवं ध्यात्वा यजेत्पीठे देहे मानसिकार्चनम् ॥ ६९४ ॥</p>
<p>बाह्यपूजां ततः कुर्य्यान्मूर्तिं मूलेन कल्पयेत् ॥<br>
न्यासोक्तं क्रमतः पश्चाद्गन्धाद्यैर्देवमर्चयेत् ॥ ६९५ ॥</p>
<p>एवं ध्यात्वा यजेत्पीठे वैष्णवे नवशक्तिके ॥<br>
आदौ स्वीये पीठमये देहे मानसिकार्चनम् ॥ ६९६ ॥</p>
<p>सृष्ट्या स्थित्या च सम्पूज्य पञ्चाङ्गं च दशाङ्गकम् ॥<br>
वंशं च वनमालां च श्रीवत्सं कौस्तुभं तथा ॥ ६९७ ॥</p>
<p>पूजयेत्कृष्णवर्णस्थं ततश्चावरणार्चनम् ॥<br>
कर्णिकायां चतुर्दिक्षु देवस्य परितोर्चयेत् ॥ ६९८ ॥</p>
<p>दामं सुदामं श्रीदामं वसुदामं तथापरम् ॥<br>
तेजोरूपधरांश्चैतान्केसरेष्वङ्गपूजनम् ॥ ६९९ ॥</p>
<p>रुक्मिणीप्रमुखाश्चाष्टपत्रेषु महिषीर्यजेत् ॥<br>
रुक्मिणीं सत्यभामां च नग्नजित्तनयार्कजे ॥ ७०० ॥</p>
<p>मित्रविन्दां लक्ष्मणां च जाम्बवत्या सुशीलिकाम् ॥<br>
कमलं चार्घपात्रं च बिभ्रतीर्दक्षिणान्ययोः ॥ ७०१ ॥</p>
<p>सुन्दरीर्दिव्यरक्ताभा वस्तुलेपादिभिर्युताः ॥<br>
स्तनभारनता नानारत्नजालविभूषणाः ॥ ७०२ ॥</p>
<p>पत्राग्रेषु ततः पूज्या वसुदेवश्च देवकी ॥<br>
नन्दगोपो यशोदा च बलभद्रः सुभद्रिका ॥ ७०३ ॥</p>
<p>गोपाला गोपिकाः कृष्णशुश्रूषासक्तमानसाः ॥<br>
स्वर्णाभो वसुदेवस्तु रक्तो नन्दः प्रकीर्त्तितः ॥ ७०४ ॥</p>
<p>रक्तश्यामनिभेप्रोक्ते मातरौ दक्षिणे करे ॥<br>
वरं वामे वहन्त्यौ तु पात्रं गोपयसा भृतम् ॥<br>
मुक्ताहारधरे रत्नकुण्डलादिविभूषिते ॥ ७०५ ॥</p>
<p>बलभद्रस्तु कुन्दाभो मुशली हलसंयुतः ॥<br>
नीलाम्बरो मदोन्मत्तश्चञ्चलश्चैककुण्डलः ॥<br>
नानोपायनहस्ताब्जगोपापत्यैः सुपूजितः ॥ ७०६ ॥</p>
<p>मध्ये बहिश्च पूर्वादौ मन्दारं पारिजातकम् ॥<br>
सन्तानं कल्पवृक्षं च चन्दनं च प्रपूजयेत् ॥ ७०७ ॥</p>
<p>दीर्घनम्रबृहच्छाखान्भूपुरे तु दिगीश्वरान् ॥<br>
तदायुधानि विधिना क्रमतः सम्यगर्चयेत् ॥ ७०८ ॥</p>
<p>शर्करादधिसंयुक्तं सघृतं गोपयो हविः ॥<br>
नालिकेरं गुडं पूरीर्नवनीतं सितोपलम् ॥ ७०९ ॥</p>
<p>क्षौद्रं सङ्कल्प्य नैवेद्यं गोमुद्रां सम्प्रदर्शयेत् ॥<br>
ॐ नमः परमेत्युक्त्वात्मने निरुपमं वदेत् ॥ ७१० ॥</p>
<p>नैवेद्यं कल्पयामीति विंशत्यर्णो मतो मनुः ॥<br>
समये च निवेद्यं हि कुर्यादन्यत्पुरोक्तवत् ॥ ७११ ॥</p>
<p>ततश्चन्दनपङ्केन स्वीये देहे विभूषयेत् ॥<br>
मूलमन्त्रेण मन्त्रज्ञो मूर्तिं निर्माय मन्त्रकैः ॥ ७१२ ॥</p>
<p>कुर्य्यात्पुष्पाञ्जलिं पञ्च तुलसीपत्रतो बुधः ॥<br>
मूलमन्त्रं समुच्चार्य्य पादपद्मद्वयं विभोः ॥ ७१३ ॥</p>
<p>करवीरद्वयेनाथ मध्यदेहे प्रकल्पयेत् ॥<br>
अम्भोजयुग्मतः पश्चादुत्तमाङ्गे निवेदयेत् ॥ ७१४ ॥</p>
<p>एभिः सर्वैः कृते गात्रे तावतः कुसुमाञ्जलीन् ॥<br>
देवस्य दक्षिणे दद्याच्छेतपुष्पाणि मन्त्रवित् ॥ ७१५ ॥</p>
<p>सप्तावरणसंयुक्तमित्थं कृष्णस्य पूजनम् ॥<br>
सर्वसम्पत्करं पुंसां भोगमोक्षफलप्रदम् ॥ ७१६ ॥</p>
<p>अङ्गैश्चेन्द्रादिभिर्वज्रप्रमुखैरावृतित्रयम् ॥<br>
सङ्क्षेपपूजनं तेन कृत्वा कृष्णाष्टकं यजेत् ॥ ७१७ ॥</p>
<p>कृष्णाय वासुदेवाय देवकीनन्दनाय च ॥<br>
दामोदराय गोविन्द हृषीकेश कुभारहृत् ॥ ७१८ ॥</p>
<p>धर्मसम्पत्करश्चेति ङेनमोन्तो ध्रुवादिकः ॥<br>
एतैरेव विधातव्या कृष्णार्चा ह्यथवा बुधैः ॥ ७१९ ॥</p>
<p>समर्पयेदर्घ्यजलैर्गन्धपुष्पाक्षतान्वितैः ॥<br>
सम्पूज्य स्वे हृदम्भोजे समुद्वास्य नमेत्ततः ॥ ७२० ॥</p>
<p>ततः पूर्वोक्तविधिना दीक्षितः प्रजपेन्मनुम् ॥<br>
मन्त्रार्थं चिन्तयन्मन्त्री नियमस्थो जितेन्द्रियः ॥ ७२१ ॥</p>
<p>चत्वारिंशत्सहस्राणि श्वेतपद्माक्षमालया ॥<br>
पश्चान्मन्त्रस्य शुद्ध्यर्थं दशलक्षं जपेत्सुधीः ॥ ७२२ ॥</p>
<p>लक्षंहुनेद्रक्तपद्मैः सितासर्पिर्मधुप्लुतैः ॥<br>
शर्कराघृतसंयुक्तैरब्जैर्वा जुहुयाद्वरैः ॥ ७२३ ॥</p>
<p>तर्पयेत्सलिलैः शुद्धैश्चन्द्रचन्दनसंयुतैः ॥<br>
आत्माभिषेकं कृत्वाथ भूदेवान्पूजयेत्ततः ॥ ७२४ ॥</p>
<p>नानाविधैर्भक्ष्यभोज्यैस्ताम्बूलैश्च सदक्षिणैः ॥<br>
ततो निजगुरुं सम्यक्प्रणिपत्य यथाविधि ॥ ७२५ ॥</p>
<p>धनधान्याम्बराद्यैश्च वित्तशाठ्यविवर्ज्जितः ॥<br>
तोषयेत्परया भक्त्या निजकार्यस्य सिद्धये ॥ ७२६ ॥</p>
<p>ततः सिद्धमनुर्मन्त्री प्रयोगान्निजवाञ्छितान् ॥<br>
कुर्याद्भक्तियुतः सम्यङ्-नित्यनैमित्तिके रतः ॥ ७२७ ॥</p>
<p>तत्काले देवकीजातं शङ्खचक्रगदाम्बुजान् ॥<br>
दधतं पीतवसनं सुन्दरं गगनप्रभम् ॥ ७२८ ॥</p>
<p>निशायामे चतुर्थे तु ध्यात्वा लक्षं जपेन्मनुम् ॥<br>
त्रिमध्वक्तैस्तद्दशांशैः किंशुकप्रसवैर्हुनेत् ॥<br>
वीर्यं प्रज्ञां स्मृतिं प्राप्य कविनामग्रणीर्भवेत् ॥ ७२९ ॥</p>
<p>मातुरङ्कगतं दिव्यं चलत्पादकरं शिशुम् ॥<br>
ध्यात्वा क्षीरधियां तोयैस्तर्पयेल्लभते सुतम् ॥ ७३० ॥</p>
<p>पिबन्तं पूतनास्तन्य यस्तु तस्याः शिरः स्मरेत् ॥<br>
शतं साग्रं जपेन्मन्त्रं रुदतीं पूतनां तथा ॥<br>
छिन्नमर्मप्रणादाढ्यां तदा नश्यन्ति राक्षसाः ॥ ७३१ ॥</p>
<p>अपामार्गस्य समिधः पञ्चगव्यान्विता हुनेत् ॥<br>
ध्यायेत्ततस्ताः कृष्णस्य हुतशेषांस्तु प्राशयेत् ॥ ७३२ ॥</p>
<p>सहस्रमन्त्रितैस्तोयैरभिषिक्ताय रोगिणे ॥<br>
ग्रहपीडादिमुक्तिः स्याद्बालानां रुग्विनाशनम् ॥ ७३३ ॥</p>
<p>स्वकीयवरसङ्क्षिप्तं सकलं भावयेन्मनुम् ॥<br>
अयुतं प्रजपेन्मन्त्रं विघ्नसङ्घाः शमं ययुः ॥ ७३४ ॥</p>
<p>नीलगात्रं स्वहस्ताभ्यां नवनीतं नवं दधि ॥<br>
दधानं किङ्किणीसङ्घं लसत्स्वच्छविभूषणम् ॥ ७३५ ॥</p>
<p>दूर्वात्रयैश्च दुग्धाद्यैर्हुत्वैवं प्रजपेन्मनुम् ॥<br>
सन्तोष्य गुरुविप्राश्च व्याध्यादिरहितो भवेत् ॥ ७३६ ॥</p>
<p>कर्मबन्धं पातयन्तं कृष्णं ध्यात्वा जपेन्मनुम् ॥<br>
तेनापि मन्त्रितं तोयं क्षिप्त्वा पीडां व्यपोहति ॥ ७३७ ॥</p>
<p>गोगणं साधु रक्षन्तं चारयन्तमितस्ततः ॥<br>
वेणुं धमन्तं गोविन्दं ध्यायेत्पूर्वोदितं फलम् ॥ ७३८ ॥</p>
<p>कालीयस्य फणामध्ये नृत्यन्तं कृष्णमञ्जसा ॥<br>
सुधादृष्ट्या वीक्षमाणं तद्रात्रौ प्रजपेन्मनुम् ॥ ७३९ ॥</p>
<p>वामहस्तस्य तर्जन्या तर्जयेन्मतिसत्तमः ॥<br>
सुखीकरोति धिषणं कालदष्टमपि क्षणात् ॥ ७४० ॥</p>
<p>कालीयदमनं कृष्णं ध्यात्वा कुशचये जपेत् ॥<br>
अष्टोत्तरशतं स्नायाद्विषार्तो निर्विषो भवेत् ॥ ७४१ ॥</p>
<p>गोवर्धनगिरिं वामबाहुदण्डेन बिभ्रतम् ॥<br>
दक्षिणेन व्रजप्राणिप्राणसन्त्राणसूचकम् ॥ ७४२ ॥</p>
<p>कृष्णं सञ्चिन्तयेन्मन्त्रं गच्छञ्च्छत्रुं मृधे जयेत् ॥<br>
भीतिदास्तं न बाधन्ते विषवर्षणवायुवत् ॥ ७४३ ॥</p>
<p>व्यर्थमेघोद्यमाद्यान्तं वासवं चिन्तयेद्धुनेत् ॥<br>
अयुतं लवणैः शुद्धैंरनावृष्टिर्भवेद्ध्रुवम् ॥ ७४४ ॥</p>
<p>यमुनायां तु गोपीभिर्जलक्रीडाकरं हरिम् ॥<br>
मुहुर्मुहुः सिच्यमानं क्षीराक्तैरयुतं हुनेत् ॥<br>
भूयसीं वृष्टिमिष्टां हि कुर्यादसमयेपि सः ॥ ७४५ ॥</p>
<p>एवमेव स्मरन्कृष्णं पीडितस्य तु मस्तके ॥<br>
मोहनार्त्तिगरस्फोटभूतराक्षसपन्नगैः ॥<br>
मन्त्रं जपेत्तदानीं तु सुखी भवति नान्यथा ॥ ६४६ ॥</p>
<p>वैनतेयगतं कृष्णं सप्रद्युम्नं बलान्वितम् ॥<br>
आत्मभूतपराभूतैर्जनैः सर्वैः स्तुतं तथा ॥ ७४७ ॥</p>
<p>एवं ध्यात्वा ग्रहाक्रान्तमस्तके सञ्जपेन्मनुम् ॥<br>
महाघोरग्रहो दुष्टस्तदानीं नाशमाप्नुयात् ॥ ७४८ ॥</p>
<p>एवं ध्यात्वानले कृष्णं साङ्गमभ्यर्च्य चायुतम् ॥<br>
क्षीराच्छिनाखण्डहोमात्सर्वं क्रूरज्वरं हरेत् ॥ ७४९ ॥</p>
<p>क्षीरार्णवप्रविष्टाङ्गं ग्रीष्मपीडाहरं हरिम् ॥<br>
ध्यात्वा स्पृशेज्जपन्नार्तं पाणिभ्यां स सुखी भवेत् ॥ ७५० ॥</p>
<p>अर्चितेग्नौ हुनेत्कृष्णं सान्दीपिनिसुतप्रदम् ॥<br>
ध्यात्वा दुग्धगुडूचीभिरपमृत्युर्विनश्यति ॥ ७५१ ॥</p>
<p>कृष्णं पुत्रान्प्रयच्छन्तं विप्राय मृतसूनवे ॥<br>
ध्यात्वा पार्थयुतं मन्त्रं जपेत्पुत्रसमृद्धये ॥ ७५२ ॥</p>
<p>पुत्रजीवककाष्ठाग्नौ सक्षौद्रैस्तु फलैर्हुनेत् ॥<br>
अयुतं लभते पुत्रान्नीरोगांश्चिरजीविनः ॥ ७५३ ॥</p>
<p>दुग्धवृक्षत्वचां क्वाथैः कृष्णमावाह्य रात्रिषु ॥<br>
पूजयित्वायुतं जप्त्वा शतयोषापतिर्व्रजेत् ॥ ७५४ ॥</p>
<p>अभिषिञ्चेद्घृतेनैव पाययेदर्कवासरे ॥<br>
एवं कतिपयैर्मासैर्वन्ध्यापि लभते सुतम् ॥ ७५५ ॥</p>
<p>बोधिपत्रगतं तोयं जप्तमष्टोत्तरं शतम् ॥<br>
मौनं कृत्वा पिबेन्नारी प्राग्वर्षाल्लभते सुतम् ॥ ७५६ ॥</p>
<p>कृत्यां क्रूरां महाभीमां काशिराजेन योजिताम् ॥<br>
पराजित्यात्मचक्रेण काशीं तद्भववह्निना ॥ ७५७ ॥</p>
<p>शेषेण भस्मीकुर्वन्तं कृष्णं सम्यग्विचिन्तयेत् ॥<br>
जुहुयान्निशि सिद्धार्थैः स्वीयतैलविलोलितैः ॥ ७५८ ॥</p>
<p>एवङ्कृते तु सप्ताहं वैरिणा केनचित्कृता ॥<br>
कृत्या भूयस्तमेवाशु क्षपयेन्नात्र संशयः ॥ ७५९ ॥</p>
<p>संस्थितं त्वालये दिव्ये बदरीवृक्षभूषिते ॥<br>
घण्टाकर्णं च हस्ताभ्यां स्पृशन्तं संस्मरेद्धरिम् ॥ ७६० ॥</p>
<p>मधुराक्तैस्तिलैर्लक्षं जुहुयादेधितेऽनले ॥<br>
अशेषपापनाशार्थं पुष्ट्यर्थं च जपेत्तथा ॥ ७६१ ॥</p>
<p>खगेश्वरसमारुढं कुर्वन्तं बाणवर्षणम् ॥<br>
धावमानं <sup id="fnref:16"><a href="#fn:16" class="footnote-ref" role="doc-noteref">16</a></sup> रिपुगणमनुधावन्तमाशुगम् ॥ ७६२ ॥</p>
<p>जपेत्सप्तसहस्राणि कृष्णं ध्यात्वा मनुं बुधः ॥<br>
सप्ताहाद्वैरिणां भूयो ह्युच्चाटो देशतो भवेत् ॥ ७६३ ॥</p>
<p>कपित्थफलसम्पातमेवमेवाब्दके क्षिपन् ॥<br>
कृष्णं ध्यात्वायुतं जप्तो मनुरुच्चाटकृद्रिपोः ॥ ७६४ ॥</p>
<p>वैरिसङ्कटरूपं च कर्षणं प्राणवर्जितम् ॥<br>
अयुतं प्रजपेन्मन्त्रं हुनेद्वा तत्समं बुधः ॥ ७६५ ॥</p>
<p>समिद्भिर्जन्मनक्षत्रे मारणस्य प्रयोगवित् ॥<br>
शत्रुर्निधनमाप्नोति सुधाभक्षोपि नान्यथा ॥ ७६६ ॥</p>
<p>कलिद्रुमसमिद्वर्यैर्निम्बतैलप्लुतैहुनेत् ॥ ७६७ ॥</p>
<p>यामिन्यामयुतं स्वस्थो रिपुर्यमपुरं व्रजेत् ॥ ७६८ ॥</p>
<p>कार्पासबीजरजनीनिम्बपत्रं कटुत्रयम् ॥<br>
एवं तैलन्तु जुहुयाच्छ्मशाने निशि मारणे ॥ ७६९ ॥</p>
<p>मारणं नैव कुर्वीत बलात्कृत्यायुतं जपेत् ॥<br>
हुनेच्च तावद्धविषा तत्पातकनिवृत्तये ॥ ७७० ॥</p>
<p>पुरन्दरमुखाञ्जित्वा हरन्तं सुरपादपम् ॥<br>
कृष्णं ध्यायञ्जपल्लṁक्षं सर्वतो जयमाप्नुयात् ॥ ७७१ ॥</p>
<p>अर्जुनाय च गीतार्थं कथयन्तं जपेन्मनुम् ॥<br>
ध्यात्वा धर्मस्य वृद्धिः स्याद्योगसिद्धिश्च जायते ॥ ७७२ ॥</p>
<p>त्रिस्वादुयुक्तैर्लक्षं यः कण्डकप्रसवैर्हुनेत् ॥ ७७३ ॥</p>
<p>महाकविः स वागीशो वेदवेदाङ्गपारगः ॥ ७७४ ॥</p>
<p>विश्वरूपं हरिं ध्यायेत्सहस्रं साष्टकं जपेत् ॥<br>
देहगेहपुरग्रामवास्तुरक्षा भवेद्ध्रुवम् ॥ ७७५ ॥</p>
<p>आरण्यकारुणैः पुष्पैर्मध्याह्ने विधिनार्चयेत् ॥ ७७६ ॥</p>
<p>हरिं गृहे जपेत्साष्टसहस्रं द्विजवश्यकृत् ॥ ७७७ ॥</p>
<p>मालती * * * श्रेष्ठैर्गोपवेषं यथा पुरा ॥<br>
कृष्णमभ्यर्च्य नृपतीन्वशन्नयति दासवत् ॥ ७७८ ॥</p>
<p>रक्ताश्वमारैर्वैश्यांश्च शूद्रान्नीलोत्पलैस्तथा ॥<br>
अत्र ध्यायेच्च गायन्तं श्रीकृष्णं जनमोहनम् ॥ ७७९ ॥</p>
<p>तण्डुलैर्घृतपुष्पैश्च घृताक्तैर्यः सहस्रकम् ॥<br>
अन्वहं सप्तशतकं हुत्वा तद्भस्म धारयेत् ॥ ७८० ॥</p>
<p>तद्भस्मधारणान्नारी स्वपुमांसं वशं नयेत् ॥ ७८१ ॥</p>
<p>पुरुषश्च तथा नारीं दासीं कुर्यान्न संशयः ॥ ७८२ ॥</p>
<p>पुष्पताम्बूलवासांसि कज्जलालयनादिकम् ॥<br>
सहस्रमभिमन्त्र्याथ येभ्यो दद्याच्च ते वशाः ॥ ७८३ ॥</p>
<p>आपणव्यवहारादौ विवादे राजवेश्मसु ॥<br>
जपित्वाऽष्टोत्तरशतं बरीभर्त्ति च सद्वचः ॥ ७८४ ॥</p>
<p>उपविष्टं कदम्बाधो बल्लवीभिः स्मरेद्धरिम् ॥<br>
त्रिमध्वपामार्गसमिद्धोमाल्लोकत्रयं वशम् ॥<br>
रासक्रीडारतं ध्यात्वा जपेन्नित्यं सहस्रकम् ॥ ७८५ ॥</p>
<p>इष्टां कन्यामवाप्नोति मासमात्रेण साधकः ॥<br>
कुसुमाभ्युच्चयारूढं ध्यात्वा सायं सहस्रकम् ॥<br>
जपेत्कन्यामण्डलेन लभते वाञ्छितं वरम् ॥ ७८६ ॥</p>
<p>कृतमालप्रसूनैश्च करण्टकुसुमैरपि ॥<br>
हुत्वा वशीकरोत्येव भूपालान्सपरिच्छदान् ॥ ७८७ ॥</p>
<p>बकुलोद्भवसत्पुष्पैः पालाशोत्थैश्च तैरपि ॥<br>
इक्षुजैर्वैश्यशूद्रौ च स्वायत्तौ कुरुते क्षणात् ॥<br>
रक्तोत्पलैर्वा कुसुमैश्चम्पकैः पाटलोद्भवैः ॥ ७८८ ॥</p>
<p>हुत्वायुतं च मध्वक्तैर्वशयेद्वणयोषितः ॥<br>
अश्वमारप्रसूनैर्यो मध्वक्तः प्रत्यहं हुनेत् ॥ ७८९ ॥</p>
<p>रात्रौ सहस्रसङ्ख्याकैः सप्तरात्रमतन्द्रितः ॥<br>
सोङ्गनानां सहस्रञ्च नवयौवनगर्वितम् ॥<br>
पञ्चबाणप्रविद्धाङ्गं दासीकुर्य्यान्न संशयः ॥ ७९० ॥</p>
<p>सिद्धार्थलवणोपेतैर्मध्वक्तैस्त्रिसहस्रकम् ॥<br>
होमं कुवात रात्रौ च वह्नौ विप्रान्वशं नयेत् ॥ ७९१ ॥</p>
<p>त्रिस्वाद्वक्तैर्बिल्वफलैर्वा पत्रैर्वा प्रसूनकैः ॥<br>
पद्मैः सतण्डुलैर्होमात्तर्प्पणाच्छ्रीः स्थिरा भवेत् ॥ ७९२ ॥</p>
<p>वासांसि बल्लवस्त्रीणां मनोभिः सह केशवम् ॥<br>
समादाय कदम्बन्तु समारूढं विचिन्तयेत् ॥ ७९३ ॥</p>
<p>जपेत्सहस्रमानं यो रात्रौ स दशभिर्दिनैः ॥<br>
शचीमप्यानयेन्मन्त्री किमन्यां नरयोषितम् ॥ ७९४ ॥</p>
<p>अथातः सम्प्रवक्ष्यामि द्वितीये यस्तु जायते ॥ ७९५ ॥</p>
<p>तारसम्पुटितश्चायं मन्त्रः स्याद्द्वादशाक्षरः ॥ ७९६ ॥</p>
<p>पुरश्चर्याजपन्यासपूजाद्यं पूर्ववद्भवेत् ॥ ७९७ ॥</p>
<p>प्रयोगाश्च विशेषेण प्रयोगोत्र निरूप्यते ॥ ७९८ ॥</p>
<p>चन्द्रकुन्दसुगौराङ्गं रक्तपद्मदलेक्षणम् ॥<br>
अरिकम्बुगदापद्मं बाहुदण्डैश्च बिभ्रतम् ॥ ७९९ ॥</p>
<p>दिव्यैश्च चन्दनालेपैः पद्मनाम्ना विभूषितम् ॥<br>
पीताम्बरलसद्गात्रं तरुणं मुनिसेवितम् ॥ ८०० ॥</p>
<p>विकसत्पद्ममध्यस्थं ध्यात्वा नन्दात्मजं प्रभुम् ॥<br>
स्वहृत्पद्मगतं देवं पुराणं पुरुषं नवम् ॥ ८०१ ॥</p>
<p>नीलमेघनिभं वापि द्रुतहेमनिभं तु वा ॥<br>
लक्षद्वादशकं जप्त्वा तत्सहस्त्रं समिद्वरैः ॥ ८०२ ॥</p>
<p>दुग्धाप्लुर्तैहुनेन्मन्त्री पयोद्रुमसमुद्भवैः ॥<br>
मध्वादिलोलितेनापि हविषा वा जितेन्द्रियः ॥ ८०३ ॥</p>
<p>पश्चाद्विश्वाधिपं नित्यं चिदानन्दकलेवरम् ॥<br>
भवान्धकारद्युमणिं स्वीये हृत्सरसीरुहे ॥ ८०४ ॥</p>
<p>आत्माभेदेन सञ्चिन्त्य प्रत्यहं परमेश्वरम् ॥<br>
त्रिसहस्रं जपेन्मन्त्री जपेत्सन्ध्योक्तवर्त्मना ॥ ८०५ ॥</p>
<p>मनुमेतं जपेद्यस्तु श्रद्धाभक्तिसमन्वितः ॥<br>
संसाराब्धिं समुल्लङ्घ्य जीवन्मुक्तः स जायते ॥ ८०६ ॥</p>
<p>अथातः सम्प्रवक्ष्यामि तृतीयेयं जगत्पतिः ॥<br>
अयोनिजशरीरेण प्रकटो जायते भुवि ॥ ८०७ ॥</p>
<p>दशाक्षरोयं यामादिस्तस्य मन्त्रो भवाक्षरः ॥ ८०८ ॥</p>
<p>कामदेवो मुनिः प्राग्वदन्यत्सर्वं समीरितम् ॥ ८०९ ॥</p>
<p>अथातः सम्प्रवक्ष्यामि चतुर्थेप्ययमेव हि ॥<br>
हरशिष्य इति ख्यातो वाममार्गप्रवर्त्तकः ॥ ८१० ॥</p>
<p>दशाक्षरोयं लज्जादिस्तस्य मन्त्रो भवाक्षरः ॥ ८११ ॥</p>
<p>प्राग्वत्सर्वं विना शक्तिं नायं मन्त्रोस्य सिध्यति ॥ ८१२ ॥</p>
<p>अथातः सम्प्रवक्ष्यामि पञ्चमोयं जगत्पतिः ॥<br>
सुदामदारिद्र्यहरो मन्त्रोयं तदुपासितः ॥ ८१३ ॥</p>
<p>दशाक्षरोयं लक्ष्म्याद्यो भवेदेकादशाक्षरः ॥ ८१४ ॥</p>
<p>न्यासपूजाप्रयोगादि पूर्ववत्परिकीर्त्तितम् ॥ ८१५ ॥</p>
<p>अथातः सम्प्रवक्ष्यामि कलौ षष्ठे जगत्पतिः ॥<br>
संसारानन्दसन्दोहदर्शकोस्य मनुस्त्वयम् ॥ ८१६ ॥</p>
<p>श्रीकृष्णाय वदेत्पश्चाद्गोविन्दाय दशाक्षरः ॥<br>
एवमष्टादशार्णोयं मन्त्रः प्रोक्तोखिलेष्टदः ॥ ८१७ ॥</p>
<p>कृष्णो देवस्तु गायत्री छन्दः स्यान्नारदो मुनिः ॥ ८१८ ॥</p>
<p>स्वाहा शक्तिश्च क्लीं बीजं वेदाब्ध्यब्धिविलोचनैः ॥ ८१९ ॥</p>
<p>मन्त्रार्णैः स्याच्च पञ्चाङ्गं त्वङ्गुलीषु करद्वये ॥<br>
मूलमन्त्रेण सर्वाङ्गे त्रिवारं व्यापकं चरेत् ॥ ८२० ॥</p>
<p>एतान्यङ्गानि विन्यस्य प्रणवेन ततः पुनः ॥ ८२१ ॥</p>
<p>के ललाटे भ्रुवोर्मध्ये कर्णयोर्नेत्रयोर्नसि ॥ ८२२ ॥</p>
<p>मुखे कण्ठे हृदि नाभौ कट्यां लिङ्गे ततः परम् ॥<br>
जानुयुग्मे पदद्वन्द्वे न्यसेदेकैकमक्षरम् ॥ ८२३ ॥</p>
<p>पादादिमस्तकान्तं च न्यसेच्चैव पदानि तु ॥<br>
शिरोवदनहृद्गुह्यपादेषु मनुवित्तमः ॥ ८२४ ॥</p>
<p>पञ्चाङ्गानि पुनर्न्यस्य मुन्यादिन्यासमाचरेत् ॥<br>
न्यासान्तरादिकं सर्वं दशवर्णोक्तवद्भवेत् ॥ ८२५ ॥</p>
<p>ध्यानं चोक्तप्रकारेण पूजनं च तथा भवेत् ॥<br>
अयुतद्वयसङ्ख्यातमधिकारार्थमादरात् ॥ ८२६ ॥</p>
<p>पञ्चलक्षं जपेत्पश्चाद्दशांशं पूर्ववद्धुनेत् ॥<br>
तर्प्पणादि ततः सर्वं पूर्वोक्तविधिना चरेत् ॥ ८२७ ॥</p>
<p>अथ साधितमन्त्रस्य साधकस्य कलाप्तये ॥<br>
त्रिकालार्चाविधिं वक्ष्ये गोविन्दस्य जगत्पतेः ॥ ८२८ ॥</p>
<p>उक्तवृन्दावने रम्ये स्वर्णभूमौ सुमण्डपम् ॥<br>
रम्यं रत्नमयं दिव्यं स्मरेत्कल्पतरोरधः ॥ ८२९ ॥</p>
<p>नानारत्नस्थलीमध्ये रत्नसिंहासने शुभे ॥<br>
यथोक्तपद्ममध्यस्थं वासुदेवं विचिन्तयेत् ॥ ८३० ॥</p>
<p>इन्द्रनीलनिभं कान्तं शिशुं सुमधुराकृतिम् ॥<br>
स्निग्धवस्त्रं ललाटान्तलुठन्मूद्धजसञ्चयम् ॥ ८३१ ॥</p>
<p>भृङ्गसङ्गसमासक्तपद्मसुन्दरसम्मुखम् ॥<br>
इन्दीवरदलाकारशोभिनेत्रद्वयान्वितम् ॥ ८३२ ॥</p>
<p>चलत्कुण्डलसंशोभिपृथुगण्डसुमण्डितम् ॥<br>
रक्ताधरं सुनासं च हसन्तं हृतमानसम् ॥ ८३३ ॥</p>
<p>नानारत्नगणाकीर्णकण्ठाभरणभूषितम् ॥<br>
गोधूलिधमरोरस्कं शार्दूलनखधारिणम् ॥ ८३४ ॥</p>
<p>विशिष्टमुष्टसन्देहं स्वर्णनेपथ्यदीपितम् ॥<br>
कटिदेशलसज्जङ्घाद्वये बद्धमनोहरम् ॥ ८३५ ॥</p>
<p>रत्नकाञ्चनसञ्छन्नकिङ्किणीजालमालिनम् ॥<br>
तिरस्करन्तं वनजबन्धूकप्रसवश्रियम् ॥ ८३६ ॥</p>
<p>अत्यन्तारुणसच्छाखहस्तपादाब्जशोभितम् ॥<br>
पयसोद्भतपिण्डं च नवनीतमयं शुभम् ॥<br>
दक्षिणोत्तरयोः पार्ष्ण्योर्वहन्तं साधु सुस्पृहम् ॥ ८३७ ॥</p>
<p>पथिव्यघकराणां च दैत्यानां दुष्टचेतसाम् ॥<br>
पूतनाशकटादीनां विनाशाय कृतोद्यमम् ॥ ८३८ ॥</p>
<p>गोपीगोपालधेनूनां समूहेनावृतं सदा ॥<br>
आखण्डलमुर्खैर्देवैः ॥<br>
सेवितं कामतत्परैः ॥ ८३९ ॥</p>
<p>प्रातरेवंविधं कृष्णं ध्यात्वा सुस्थिरमानसः ॥<br>
प्रागुक्त एव पीठेमुं हरिं सम्पूजयेत्प्रभुम् ॥ ८४० ॥</p>
<p>स्वाङ्गावरणमाद्यं स्याद्द्वितीयं लोकपालकैः ॥ ८४१ ॥</p>
<p>वज्रादिभिस्तृतीयं च पूजयित्वा प्रसन्नधीः ॥<br>
पक्वरम्भाफलं खण्डं नवनीतं हविर्दधि ॥<br>
मेलयित्वा सुनैवेद्यं निवेद्य प्रीणयेद्विभुम् ॥ ८४२ ॥</p>
<p>उषस्येवं विधानेन श्रद्धा भक्तिसमन्वितः ॥<br>
श्रीकृष्णं पूजयेद्यत्र पूजोपकरणैः शुभैः ॥ ८४३ ॥</p>
<p>ऐहिकीं सर्वसम्पत्तिं प्रागेव प्राप्नुयात्ततः ॥<br>
देहान्ते विष्णुसायुज्यं प्रयाति नियतं कृती ॥ ८४४ ॥</p>
<p>प्रातः प्रत्यहमेवं हि पूजयित्वा नरो हरिम् ॥<br>
गव्यं दधि निवेद्यास्मै गुडयुक्तमथापि वा ॥ ८४५ ॥</p>
<p>तद्बुद्ध्या शुद्धनीरेण तर्प्पयेत्सुमुखं हरिम् ॥<br>
अष्टोत्तरसहस्रं तु मूलमन्त्रं जपेत्ततः ॥ ८४६ ॥</p>
<p>दिनमध्ये भजेच्चापि सुन्दराकृतिमद्भुतम् ॥<br>
इन्द्रादिदेवसिद्धैश्च सेवितं खचरैस्तथा ॥ ८४७ ॥</p>
<p>गवां गोपालगोपीनां समूहैः परितो वृतम् ॥<br>
नीलाम्बुवाहसत्कान्तिविशिष्टाङ्गश्रियं विभुम् ॥ ८४८ ॥</p>
<p>नीलकण्ठस्य सत्पिच्छैः केशभारसुमण्डितम् ॥<br>
उद्भ्रमद्भ्रूलतं देवं पद्मपत्रायतेक्षणम् ॥ ८४९ ॥</p>
<p>पूर्णचन्द्रलसद्वक्त्रं रत्नकुण्डलमण्डितम् ॥<br>
गण्डमण्डलसंशोभं सुघोषं सस्मिताननम् ॥<br>
पीतवस्त्रधरं चारुमुक्ताहारविभूषितम् ॥ ८५० ॥</p>
<p>काञ्चीकटककेयूरमुद्रिकानूपुरादिभिः ॥<br>
अलङ्कृतशरीरं तं पिशङ्गाम्बरसंवृतम् ॥ ८५१ ॥</p>
<p>मुक्तामाणिक्यसञ्छन्नवनमालाद्भुतांशुकम् ॥<br>
कामबाणप्रविद्धाङ्गं वेणुवादनतत्परम् ॥ ८५२ ॥</p>
<p>ह्रस्वं विचित्रितं वेषं वामे शङ्खं सुवेत्रकम् ॥<br>
अभिरामतरं दक्षं रत्नश्रेष्ठमभीष्टकम् ॥ ८५३ ॥</p>
<p>ध्यात्वैवं विधिना देवं पूजयेदिष्टसिद्धये ॥<br>
दामाद्यैरङ्गकैश्चापि महिषीभिश्च तत्परम् ॥ ८५४ ॥</p>
<p>वसुदेवादिभिः पश्चात्कल्पवृक्षैरनन्तरम् ॥<br>
इन्द्राद्यैश्च तदस्त्रैश्च सप्तावरणसंयुतम् ॥ ८५५ ॥</p>
<p>अर्चयित्वा तु गोविन्दं विधिवत्साधकोत्तमः ॥<br>
नैवेद्यं काञ्चने पात्रे पूर्वोक्तं च निवेदयेत् ॥ ८५६ ॥</p>
<p>अष्टाधिकशतं पश्चाद्धनेत्साधु पयोन्धसा ॥<br>
शर्कराघृतयक्तेन बलिं पश्चात्प्रकल्पयेत् ॥ ८५७ ॥</p>
<p>देवर्षियोगिदेवेभ्य उपदेवेभ्य आदरात् ॥<br>
देवाग्रभागमारभ्य सव्यमार्गाद्बलिर्मतः ॥ ८५८ ॥</p>
<p>स्वस्वदिक्क्रमतो विद्वान्भक्तियुक्तः प्रसन्नधीः ॥<br>
नवनीतहविर्बुद्ध्या तोयैः सन्तर्प्प्येन्मुखे ॥<br>
सहस्रं शतमानं वा साष्टकं पूजयेज्जपन् ॥ ८५९ ॥</p>
<p>मध्याह्ने कृष्णमेवं यः पूजयेद्भक्तितत्परः ॥<br>
गीर्वाणवृन्दवन्द्योसौ सम्मतः सर्वजन्तुषु ॥ ८६० ॥</p>
<p>आयुर्बुद्ध्यादिश्रीकान्तिसुभगत्वादिसंयुतः ॥<br>
सत्सन्ततिसुहृद्वर्गपशुक्षेत्रधनादिभिः ॥<br>
सर्वैश्वर्य्यसमेतोत्र सुखं भुक्त्वा हरिं व्रजेत् ॥ ८६१ ॥</p>
<p>अपराह्णार्चनं सन्ध्यापर्यन्तं मनुनामुना ॥<br>
दशाक्षरेण मनुना रात्रौ पूजनमाचरेत् ॥ ८६२ ॥</p>
<p>सन्ध्यायां द्वारकामध्ये रम्ये रामाश्रये शुभे ॥<br>
गृहैः षोडशसाहस्रैः सर्वतः परिवेष्टिते ॥ ८६३ ॥</p>
<p>पद्मेन्दीवरकल्हारसंसृतैः सुजलाशयैः ॥<br>
हंसादिपक्षिभिर्व्याप्तैः संवृताद्भुतमन्दिरे ॥ ८६४ ॥</p>
<p>उद्यदादित्यसङ्काशे चित्रिताद्भुतमण्डपे ॥<br>
कोमलास्तरणे दिव्यस्वर्णपङ्कजमण्डिते ॥ ८६५ ॥</p>
<p>सूपविष्टं परात्मानं कृष्णं ध्यायेत्समाहितः ॥<br>
नारदादिमुनिश्रेष्ठैः संवृतं मोक्षकाङ्क्षिभिः ॥ ८६६ ॥</p>
<p>अद्वैतार्थविचारेण मुनिवर्य्येभ्य एव च ॥<br>
अग्निरूपं परं तेजो दिशन्तं मन्त्रगौरवात् ॥ ८६७ ॥</p>
<p>नीलेन्दीवरसङ्काशं शान्तमूर्तिं गुणालयम् ॥<br>
सरोजदलसङ्काशनेत्रं मकरकुण्डलम् ॥ ८६८ ॥</p>
<p>स्निग्धालकाग्रसम्बद्धमुकुटाद्भुतमस्तकम् ॥<br>
अत्यन्तमधुराकारं प्रसन्नमुखपङ्कजम् ॥ ८६९ ॥</p>
<p>श्रीवत्सवक्षसं दिव्यवनमालाविभूषितम् ॥<br>
दूरीकृतधराभारं प्रसन्नहृदयं विभुम् ॥ ८७० ॥</p>
<p>शङ्खचक्रगदापद्मधारिणं तु चतुर्भुजम् ॥<br>
इत्थं सञ्चिन्त्य देवेशं गोविन्दं सम्यगर्चयेत् ॥ ८७१ ॥</p>
<p>अष्टप्रियाभिरङ्गैश्च तृतीये गरुडं पुरः ॥<br>
पर्वतं विष्णुनिशठं वृद्धवृन्दारकं तथा ॥ ८७२ ॥</p>
<p>विष्वक्सेनं च शैनेयं <sup id="fnref:17"><a href="#fn:17" class="footnote-ref" role="doc-noteref">17</a></sup> प्रादक्षिण्येन पूजयेत् ॥<br>
लोकपालांस्तदस्त्राणि पञ्चमावरणार्चनम् ॥ ८७३ ॥</p>
<p>नैवेद्यं पायसं दत्वा सम्यक् पूजावसानकम् ॥<br>
खण्डाक्तक्षीरसद्बुद्ध्या नीरैः कृष्णं तु तर्प्पयेत् ॥ ८७४ ॥</p>
<p>अष्टोत्तरशतं पश्चाज्जपेत्तावद्विचिन्तयन् ॥<br>
सर्वार्चासु हुनेन्मन्त्री मध्याह्ने तु यथाविधि ॥ ८७५ ॥</p>
<p>अवसानार्घ्यविध्यन्तं विधाय स्तुतिमाचरेत् ॥<br>
नत्वा निवेद्य चात्मानं विष्णुं तु स्वहृदि स्वयम् ॥<br>
न्यस्येद्देवमयो भूत्वा स्वात्मानं पूजयेत्ततः ॥ ८७६ ॥</p>
<p>सन्ध्याकाले हरिं त्वेवं प्रत्यहं योर्चयेन्नरः ॥<br>
इह भोगान्बहून्भुक्त्वा व्रजेच्चान्ते स सद्गतिम् ॥ ८७७ ॥</p>
<p>नन्दात्मजं यजेद्रात्रौ कामाकुलितचेतसम् ॥<br>
रासक्रीडासमाक्रान्तं बल्लवीचक्रवेष्टितम् ॥ ८७८ ॥</p>
<p>स्थलपङ्कजपुष्पाणां दिव्यरेणुयुतेन च ॥<br>
रिङ्गत्तरङ्गबिन्दूनां सम्पृक्ताग्र्येण वायना ॥<br>
कालिन्दीसैकते शुभ्रे शीतले तापहारिणि ॥ ८७९ ॥</p>
<p>कामबाणप्रविद्धाङ्गदिव्यस्त्रीकोटिकादिभिः ॥<br>
सेविते चन्द्रकिरणसमुद्द्योतितदिङ्मुखे ॥<br>
चलद्भृङ्गाङ्गनाशब्दवाचालितदिगन्तरे ॥ ८८० ॥</p>
<p>सिद्धगन्धर्वदेवौघयक्षकिन्नरपन्नगैः ॥<br>
विद्याधरैः सपत्नीकैर्विमानेषु कृतासनैः ॥<br>
आकाशे सञ्चरद्भिस्तैः पुष्पवृष्टिकृताद्भुते ॥ ८८१ ॥</p>
<p>रासक्रीडाविधौ रत्नशङ्कुगं परमेश्वरम् ॥<br>
एतद्देहसमाकॢप्तदिव्यानेककलेवरम् ॥<br>
नारीणां युग्मयोर्देवं प्रत्येकं चान्तरागतम् ॥ ८८२ ॥</p>
<p>तत्तत्कण्ठसमालम्बिबाहुद्वयविराजितम् ॥<br>
आत्मसम्बन्धसञ्जातकामानलसुदीपितम् ॥<br>
रोमोद्गमसमाक्रान्तनागवल्लीतरुं मुहुः ॥ ८८३ ॥</p>
<p>नानामुनिगणैर्मिश्रं मधुरस्वरसंयुतम् ॥<br>
सुवर्णरचितैर्दिव्यैर्महामणिपरिष्कृतैः ॥<br>
कृतचारुस्वनैः सर्वालङ्कारैर्हृदयङ्गमम् ॥ ८८४ ॥</p>
<p>इत्थं पृथक्छरीरं तं संयुतं मणिभिर्यथा ॥<br>
हिरण्यरचितं सम्यक्सरो मरकतावृतम् ॥<br>
मणिशङ्खौ सुविस्तीर्णे रक्तपद्मगतं प्रभुम् ॥ ८८५ ॥</p>
<p>अतसीपुष्पसङ्काशं यौवनश्रीसमन्वितम् ॥<br>
तदानीं रक्तफुल्लारविन्दच्छदविलोचनम् ॥ ८८६ ॥</p>
<p>भूषणैर्विविधैश्चारुपल्लवानेकगुच्छकैः ॥<br>
शितिकण्ठशिखण्डैश्च बद्धमूर्द्धजसञ्चयम् ॥ ८८७ ॥</p>
<p>पूर्णिमाचन्द्रसङ्काशसुन्दराननपङ्कजम् ॥<br>
रत्नकुण्डलसंशोभिगण्डमण्डलमण्डितम् ॥ ८८८ ॥</p>
<p>पक्वबिम्बफलाकाररक्ताधरविराजितम् ॥<br>
नानारत्नसमाकॢप्तसम्भूषणसुभूषितम् ॥ ८८९ ॥</p>
<p>स्वर्णवर्णलसद्वस्त्रं विद्रुमश्रीगृहं परम् ॥<br>
नवप्रवालरुचिरहस्तपादतलं विभुम् ॥ ८९० ॥</p>
<p>भ्रमरालीलसत्पुष्पमालिकावृतपद्द्वयम् ॥<br>
अङ्गनाकुचसंश्लेषलग्नकुङ्कुमवक्षसम् ॥ ८९१ ॥</p>
<p>महोक्षांसनिभस्कन्धं वंशवादनतत्परम् ॥<br>
अनङ्गबाणसंविद्धं सर्वलोकैकसद्गतिम् ॥<br>
इत्थं ध्यात्वा यजेत्पीठे चाङ्गावरणसंयुतम् ॥ ८९२ ॥</p>
<p>श्रीङ्क्लीम्पूर्वाः केशवाद्याः सबिन्दुस्वरसंयुताः ॥<br>
मातृकास्तु न्यसेत्पूर्वं ततः पूजनमाचरेत् ॥<br>
इन्द्राद्या भूपुरे पूज्या वज्रादीन्यायुधान्यपि ॥ ८९३ ॥</p>
<p>ततः सुक्वथितं दुग्धं सितोपलसमन्वितम् ॥<br>
राजते भाजने सम्यक्संस्कृत्य विनिवेदयेत् ॥ ८९४ ॥</p>
<p>कांस्यपात्रेषु नैवेद्यं स्वरसङ्ख्येषु कल्पयेत् ॥<br>
प्रत्येकं मिथुनेभ्यश्चान्यत्सर्वं पूर्ववन्मतम् ॥ ८९५ ॥</p>
<p>रात्रावेवं भोजयेद्वै सर्वकामवशङ्करः ॥<br>
इन्दिरामन्दिरो भूत्वा सर्वाराध्यः सुभुक्तिमान् ॥ ८९६ ॥</p>
<p>रात्रौ सन्ध्यासु यश्चैवं प्रत्यहं तु प्रपूजयेत् ॥<br>
तुल्यं फलं स चाप्नोति भवाब्धेः पारगो भवेत् ॥ ८९७ ॥</p>
<p>अर्चान्तरे देवकस्य तर्प्पणानां विधिम्ब्रुवे ॥<br>
पुरोक्तानां च काम्यानां साधकेषु फलप्रदम् ॥ ८९८ ॥</p>
<p>पूजनव्यतिरेकेपि तत्फलं लभ्यते बुधैः ॥<br>
पीठाद्भिस्तर्प्पणादौ तु कृत्वा मूलेन चैकशः ॥ ८९९ ॥</p>
<p>तत्रावाह्य यजेद्देवं जलेचैवोपचारकैः ॥<br>
धेनुमुद्रां प्रदर्श्यात्र स्मृत्वा तर्प्पणसाधकम् ॥ ९०० ॥</p>
<p>तद्धिया जलमादाय स्वर्णपात्रे कृतेन तु ॥<br>
सम्यगञ्जलिना देवं तर्पयेन्मूलमुच्चरेत् ॥ ९०१ ॥</p>
<p>त्रिकालं तर्पयेन्नित्यमष्टाविंशतिसङ्ख्यया ॥<br>
तत्तत्कालोचितान्पश्चात्तर्पयेत्परिवारकान् ॥ ९०२ ॥</p>
<p>एकैकवारं मन्त्रज्ञो मूलेनापि प्रतर्पयेत् ॥<br>
गुडयुक्तं दधि प्रातर्नवनीतयुतं हरेः ॥ ९०३ ॥</p>
<p>अह्नो मध्ये समाख्यातं सन्ध्यायां दुग्धमुत्तमम् ॥<br>
सितोपलविमिश्रं तु तर्पणद्रव्यमीरितम् ॥ ९०४ ॥</p>
<p>बाह्येत्र पूर्ववद्विद्यादन्यत्सर्वं यथा भवेत् ॥<br>
तत्प्रसादजलैः सिञ्चेदात्मानमिह मन्त्रवित् ॥ ९०५ ॥</p>
<p>मूलमन्त्राभि जपितं जलं मन्त्री पिबेत्ततः ॥<br>
हरिमुद्वास्य मन्त्रज्ञो जपेन्मन्त्रन्तु तन्मयः ॥ ९०६ ॥</p>
<p>काम्यतपणवस्तूनि ततो वक्ष्यामि यानि तु ॥<br>
भजेदुक्तप्रकारेषु समालभ्यैकमेव तु ॥ ९०७ ॥</p>
<p>सकृज्जलेन सन्तर्प्य दुग्धैर्वारचतुष्टयम् ॥<br>
पश्चात्षोडशभिर्द्रव्यैः प्रत्येकं च चतुष्टयम् ॥ ९०८ ॥</p>
<p>पायसं दधि भक्तं च तिलास्तण्डुलकास्तथा ॥<br>
गुडो भक्तं च दुग्धं च दध्यथो नवनीतकम् ॥ ९०९ ॥</p>
<p>घृतं च कदलं मोचामलकं मधुवल्लभा ॥<br>
मृद्वी मोदकपूर्यश्च पृथुकाश्चैव लाजकाः ॥ ९१० ॥</p>
<p>द्रव्याणि षोडशैतानि मूलमन्त्रेण तर्प्पयेत् ॥<br>
प्रातरेवं तर्प्पयेद्यः सायं वा सप्तसङ्ख्यया ॥ ९११ ॥</p>
<p>कृष्णं प्रतिदिनं विद्वाञ्छुद्धबुद्धिश्च तत्परः ॥<br>
तस्य मण्डलमात्रेण वाञ्छितं भवति ध्रुवम् ॥ ९१२ ॥</p>
<p>अथान्यत्तत्फलं वक्ष्ये पूर्ववत्तत्फलप्रदम् ॥<br>
धारोष्णं क्वथितं दुग्धं दधि दध्युदकं पुनः ॥ ९१३ ॥</p>
<p>सर्पिस्तथा पायसं च तक्रं त्रिक्षौद्रमेव च ॥<br>
पञ्चामृतं नवैतानि प्रत्येकं शतमष्ट च ॥ ९१४ ॥</p>
<p>तर्पयेल्लोकमान्योसौ यशस्वी च प्रजायते ॥<br>
खण्डमिश्रितधारोष्ण दुग्धबुद्ध्या जलैः शुभैः ॥ ९१५ ॥</p>
<p>कृष्णं सन्तर्प्य गच्छेद्यो ग्रामं वा नगरं तथा ॥<br>
स तु नानारसोपेतं भक्ष्यं भोज्यं च विन्दति ॥ ९१६ ॥</p>
<p>तर्पणं यावदाख्यातं जपस्तावानिह स्मृतः ॥<br>
इह सन्तर्पणादेव फलमाप्नोति वाञ्छितम् ॥ ९१७ ॥</p>
<p>भिक्षुको ब्राह्मणो नित्यं स्वयं गोविन्दरूपधृक् ॥<br>
भत्वा नानाविधैर्भावैरभिरामैर्मुहुर्मुहुः ॥ ९१८ ॥</p>
<p>मनोभिः सह गोपीनां दधिदुग्धघृतादिकम् ॥<br>
बलाद् गृह्णन्ददद्भिक्षामायाति महतीं तुलाम् ॥ ९१९ ॥</p>
<p>गोपीहस्तसरोजानि धृत्वा नृत्यन्तमञ्जसा ॥<br>
कृष्णं सञ्चिन्त्य मन्त्रज्ञो जपेदष्टादशाक्षरम् ॥ ९२० ॥</p>
<p>लाजैर्मधुप्लुतैर्वापि चूर्णैर्लाजसमुद्भवैः ॥<br>
हुत्वायुतं जपेत्तावत्कन्यामिष्टां लभेत सः ॥ ९२१ ॥</p>
<p>अष्टादशाणमन्त्रेण पलाशसमिधोयुतम् ॥<br>
मधुप्लुतकुशैर्वापि हुनेद्वा तिलतण्डुलैः ॥ ९२२ ॥</p>
<p>वशीभवन्ति भपाला दत्त्वा सर्वस्वमादरात् ॥<br>
एवमष्टादशार्णस्य प्रयोगः कथितो मया ॥ ९२३ ॥</p>
<p>अथातः सम्प्रवक्ष्यामि सप्तमेयं जनार्दनः ॥<br>
प्रत्यक्षो जायते मन्त्रः क्लीं कृष्णाय नमस्त्विति ॥ ९२४ ॥</p>
<p>मुनिः कामोस्य गायत्रं छन्दः कृष्णोस्य देवता ॥<br>
षड्दीर्घान्वितबीजेन <sup id="fnref:18"><a href="#fn:18" class="footnote-ref" role="doc-noteref">18</a></sup> षडङ्गानि च पूजनम् ॥ ९२५ ॥</p>
<p>प्राग्वज्जपेद्वर्णलक्षं तर्पणं चात्र पूर्ववत् ॥<br>
सम्पत्प्रदो विशेषेण मन्त्रोयं परिकीर्त्तितः ॥ ९२६ ॥</p>
<p>अथातः सम्प्रवक्ष्यामि जातो यश्चाष्टमे कलौ ॥<br>
एकावतारे सम्पूर्णे सूक्ष्मरूपी जनार्दनः ॥ ९२७ ॥</p>
<p>हिमाचले वरे तीर्थे समाधिं स समाश्रयेत् ॥<br>
पुनश्च कलिधर्माणा वृत्त्यर्थं च जनार्दनः ॥ ९२८ ॥</p>
<p>कञ्चिद्वेषं समापद्य प्रकटो जायते भुवि ॥<br>
भक्तेभ्यश्चाभयं दत्त्वा मोहयित्वा च दुष्कृतान् ॥ ९२९ ॥</p>
<p>पाखण्डमार्गं प्रकटं किञ्चित्सिद्धिसमन्वितम् ॥<br>
दर्शयित्वा च मर्त्यानां पुनस्तत्रैव यात्यसौ ॥ ९३० ॥</p>
<p>एकादशाक्षरो मन्त्रो मायाश्रीबीजपूर्वकः ॥<br>
स्याद्योष्टमे कलियुगे सर्वसिद्धिविधायकः ॥ ९३१ ॥</p>
<p>मुन्यादिकं जपो न्यासो ध्यानं होमश्च तर्पणम् ॥<br>
वक्ष्यमाणस्य कृष्ण द्वादशार्णमनोः समम् ॥ ९३२ ॥</p>
<p>अथातः सम्प्रवक्ष्यामि यो जातो नवमे विभुः ॥<br>
क्लीं कृष्णाय गोविन्दाय मन्त्रोस्याष्टाक्षरो मतः ॥ ९३३ ॥</p>
<p>प्राग्वन्मुन्यादिकं ध्यानं चानुलोमविलोमकैः ॥<br>
पादैः कराङ्गन्यासस्तु प्रयोगाद्यं च पूर्ववत् ॥ ९३४ ॥</p>
<p>अथातः सम्प्रवक्ष्यामि दशमे देवकीसुतः ॥<br>
जातः कृष्णस्तस्य मनुर्ॐ नमो ङेन्तकृष्णकः ॥ ९३५ ॥</p>
<p>देवकीपुत्राय हुम्फट्स्वाहा <sup id="fnref:19"><a href="#fn:19" class="footnote-ref" role="doc-noteref">19</a></sup> षोडशवर्णकः ॥<br>
नारदोस्य मुनिश्छन्दोनुष्टुप् कृष्णस्तु देवता ॥ ९३६ ॥</p>
<p>ताराद्यैः <sup id="fnref:20"><a href="#fn:20" class="footnote-ref" role="doc-noteref">20</a></sup> षट्पदैश्चास्य षडङ्गविधिरुच्यते ॥<br>
वर्णलक्षं जपेन्मन्त्रमन्यत्प्रोक्तं दशार्णवत् ॥ ९३७ ॥</p>
<p>अथातः सम्प्रवक्ष्यामि जातमेकादशे कलौ ॥<br>
स्वयमेव मुनिर्जातः स्वगायत्र्युपदेशतः ॥ ९३८ ॥</p>
<p>उद्धृता बहवो लोकाः सगर्वा भ्रंशिता द्विजाः ॥<br>
शूद्रोपि राज्यं सम्प्राप्य गायत्रीं सम्यगभ्यसेत् ॥ ९३९ ॥</p>
<p>स शूद्रः क्षत्त्रियो ज्ञेयः सङ्ग्रामे जायते जयः ॥<br>
तस्य वंशे स्थिरं राज्यं मृतो विष्णुपदं व्रजेत् ॥ ९४० ॥</p>
<p>दामोदराय विद्महे वासुदेवाय धीमहि ॥<br>
तन्नः कृष्णः प्रचोदयात् ॥ ९४१ ॥</p>
<p>गायत्रं छन्द उद्दिष्टं श्रीकृष्णो देवता स्मृतः ॥<br>
पञ्चत्रिपञ्चरामाब्धिवेदवर्णैः षडङ्गकम् ॥ ९४२ ॥</p>
<p>गायत्रीवत्पुरश्चर्या न्यासमुद्रादिदर्शनम् ॥<br>
ध्यानपूजादिकं सर्वं ज्ञेयं कृष्णदशार्णवत् ॥<br>
प्रयोगांश्चात्र गायत्र्यास्तथा कुर्य्यान्न संशयः ॥ ९४३ ॥</p>
<p>अथातः सम्प्रवक्ष्यामि यो जातो द्वादशे कलौ ॥<br>
नन्दगोपकुमाराख्यः प्रकटोभूज्जर्नादनः ॥ ९४४ ॥</p>
<p>ग्लौङ्क्लीं नमो भगवते नन्दपुत्राय बालक ॥<br>
रूपाय च बलायेति गोपीजनपदं वदेत् ॥ ९४५ ॥</p>
<p>वल्लभायाग्निजायान्तो मन्त्रोयं रदवर्णकः ॥<br>
षड्दीर्घाढ्याद्यबीजेन षडङ्गविधिरीरितः ॥ ९४६ ॥</p>
<p>ध्यानपूजादिकं सर्वं दशार्णवदुदीरितम् ॥<br>
अष्टादशार्णमन्त्रस्य प्रयोगानाचरेत्तथा ॥ ९४७ ॥</p>
<p>अथातः सम्प्रवक्ष्यामि तं यो जातस्त्रयोदशे ॥<br>
गोपानां मध्यतो गोपश्चमत्कारप्रदर्शकः ॥ ९४८ ॥</p>
<p>योगीश्वरास्तु जानन्तः प्रशंसन्ति महर्षयः ॥<br>
गोपीभिश्च तदा गोपैः स पृष्टश्च जनार्दनः ॥<br>
केनेदृशी तु भवता सिद्धिर्लब्धा तु तद्वद ॥ ९४९ ॥</p>
<p>यदा गोपाङ्गना भूत्वा ब्रह्मज्ञा मुनयोपि च ॥<br>
त्वामेव प्रणमन्तिस्म क्रीडन्नारीशतैस्तदा ॥ ९५० ॥</p>
<p>सर्वास्स्खलन्ति तास्त्वन्तु वीर्यं नैव प्रमुञ्चसि ॥<br>
कामार्त्तः कथ्यते नातः सर्वज्ञस्त्वं कथं पुनः ॥ ९५१ ॥</p>
<p>वयं निष्कपटा भक्ताः सत्यमेतत्तदा वद ॥<br>
एवमुक्तो हरिस्तत्र स्वप्नलब्धं मनुं जगौ ॥ ९५२ ॥</p>
<p>तेसुकीदेवदेवीततवेदेवरतोरतः ॥<br>
तरतो रूढतो ख्यातो न ख्यातो देवकीसुतः ॥ ९५३ ॥</p>
<p>जप्तव्यः सिद्धमन्त्रोयमेकान्ते निर्जने वने ॥<br>
वर्णलक्षजपेन प्राग्जन्मपापं विनश्यति ॥ ९५४ ॥</p>
<p>ततो लक्षत्रयजपाद्भूतप्रेतपिशाचकाः ॥<br>
सर्वे प्रत्यक्षतां यान्ति साधकानां तु मन्त्रिणाम् ॥ ९५५ ॥</p>
<p>लक्षद्वादशजापेन दृश्यन्ते यमकिङ्कराः ॥<br>
लोकानां वशमायान्ति तत्स्मृतं कथयन्ति च ॥ ९५६ ॥</p>
<p>जप्त्वा षोडशलक्षाणि शक्राद्याः प्रकटाः सुराः ॥<br>
योगिनो योगिनीसङ्घो ब्रह्मविष्ण्वादिदर्शनम् ॥ ९५७ ॥</p>
<p>द्वात्रिंशत्प्रमिते जप्ते मत्समो नात्र संशयः ॥<br>
प्राप्यते चन्द्रदेवेन श्रीकृष्णस्य सरूपताम् ॥ ९५८ ॥</p>
<p>अथातः सम्प्रवक्ष्यामि यो जातस्तु चतुर्दशे ॥<br>
सिद्धा यज्जपमात्रेण पुरानेके महर्षयः ॥ ९५९ ॥</p>
<p>क्षीरगोपपगोरक्षी रक्षमाक्षक्षमाक्षर ॥<br>
गोमानो गगनो मा गो यक्षगत्यत्यगक्षय ॥ ९६० ॥</p>
<p>अथातः सम्प्रवक्ष्यामि कलौ पञ्चदशे तु यः ॥<br>
निवसन्कुन्दकुञ्जेषु मुकुन्दो यः प्रकीर्तितः ॥ ९६१ ॥</p>
<p>श्रीमन्मुकुन्दचरणौ सदा शरणमित्यपि ॥<br>
अहं प्रपद्ये मन्त्रोयं प्रोक्तश्चाष्टादशाक्षरः ॥ ९६२ ॥</p>
<p>नारदोस्य मुनिश्छन्दो गायत्रं देवता भवेत् ॥<br>
मुकुन्द आचक्रायेत्यादिकैः पञ्चाङ्गमीरितम् ॥<br>
दशार्णवत्पूजनं स्यादङ्गेन्द्रादि तदायुधैः ॥ ९६३ ॥</p>
<p>चतुर्लक्षं जपेन्मन्त्रं तद्दशांशं च होमयेत् ॥<br>
पलाशपुष्पैस्तच्चूर्णैस्तर्प्पणादि ततश्चरेत् ॥ ९६४ ॥</p>
<p>मन्त्रेणानेन जपितमष्टोत्तरशतं जलम् ॥<br>
दिनादावन्वहं पीत्वा मासमात्रं प्रसन्नधीः ॥<br>
सद्यः श्रुतिधरो मन्त्री जायते वेदपारगः ॥ ९६५ ॥</p>
<p>अथातः सम्प्रवक्ष्यामि षोडशे बालकृष्णकम् ॥<br>
ध्रुवो नमो भगवते बालकृष्णाय हुं तथा ॥<br>
फडन्तोयं महामन्त्रः षोडशाक्षर उच्यते ॥ ९६६ ॥</p>
<p>अस्य षोडशवर्णस्य मुनिः स्यान्नलकूबरः ॥<br>
छन्दो गायत्रमुद्दिष्टं बालकृष्णस्तु देवता ॥ ९६७ ॥</p>
<p>पञ्चाङ्गानि तु युक्तानि ध्यानं पूर्वोदितं भवेत् ॥<br>
पूजा चाङ्गस्ववर्गाद्यैः पुरश्चर्यादि पूर्ववत् ॥ ९६८ ॥</p>
<p>अथ सप्तदशे जातं कृष्णं वच्म्यन्नदायकम् ॥<br>
अन्नरूप रसरूप तुष्टिरूप नमोनमः ॥ ९६९ ॥</p>
<p>अन्नाधिपतयेऽन्नं च तथा मह्यं समुच्चरेत् ॥<br>
प्रयच्छाग्निवधूर्मन्त्रस्त्रिंशद्वर्णोन्नदायकः ॥ ९७० ॥</p>
<p>नारदो मुनिरस्य स्याच्छन्दोनुष्टुबुदाहृतम् ॥<br>
अन्नाधिपतिकृष्णोस्य देवतापरिकीर्त्तितः ॥ ९७१ ॥</p>
<p>पञ्चाङ्गन्यासपूजादि सर्वं ज्ञेयं दशार्णवत् ॥<br>
अन्नदो जायते मन्त्री मन्त्रमेतं सदा जपेत् ॥ ९७२ ॥</p>
<p>अथ चाष्टादशे जातवासुदेवमनुं ब्रुवे ॥<br>
तारो नमो भगवते वासुदेवाय हुं च फट् ॥ ९७३ ॥</p>
<p>स्वाहा षोडशवर्णोयं गायत्रं छन्द ईरितम् ॥<br>
मुनिर्ब्रह्मा ग्रहघ्नाख्यो देवता देवकीसुतः ॥ ९७४ ॥</p>
<p>दशार्णवच्च पञ्चाङ्गं वर्णलक्षं जपेन्मनुम् ॥<br>
अर्चनाङ्गैर्लोकपालैर्ग्रहाद्यैश्च समीरिता ॥ ९७५ ॥</p>
<p>सर्वग्रहभये घोरे भूतप्रेतादिसङ्कुले ॥<br>
राजद्वारे रणे द्यूते जप्तव्योयं मनूत्तमः ॥<br>
अथातः सम्प्रक्ष्यामि ऊनविंशे मनुं परम् ॥ ९७६ ॥</p>
<p>तारो नमो भगवते वासुदेवाय संवदेत् ॥<br>
पुरुषोत्तम आयुर्मे देहीत्युक्त्वा च विष्णवे ॥ ९७७ ॥</p>
<p>प्रभविष्णव इत्युक्त्वा नमोन्तस्त्रिंशदर्णकः ॥ ९७८ ॥</p>
<p>मुन्याद्या नारदोनुष्टुप् श्रीकृष्णः परिकीर्तितः ॥<br>
पञ्चाङ्गं द्वादशान्ते हि हृदानन्दात्मने तु हृत् ॥ ९७९ ॥</p>
<p>पुरुषोत्तमप्रीत्यात्मने हृदन्तं तु शिरः स्मृतम् ॥<br>
द्वादशार्णान्त आयुर्मे देहि स्याज्ज्योतिरात्मने ॥ ९८० ॥</p>
<p>शिखाथ द्वादशार्णान्ते विष्णवे प्रभविष्णवे ॥<br>
मायात्मने च कवचं द्वादशार्णं ततो वदेत् ॥<br>
नमश्चिदात्मने नेत्रं पञ्चाङ्गविधिरीरितः ॥ ९८१ ॥</p>
<p>अङ्गलोकेशवज्राद्यैरर्चयित्वा जपेन्मनुम् ॥<br>
लक्षमेकं दशांशेन जुहुयात्पायसैः शुभैः ॥ ९८२ ॥</p>
<p>दुग्धादिसम्प्लुतैर्दूर्वात्रितयैरेधितेनले ॥<br>
जुहुयाद्दीर्घशालित्वं लभते नात्र संशयः ॥<br>
प्राग्वद्दशार्णमन्त्रोक्ताङ्गन्यासं तु समाचरेत् ॥ ९८३ ॥</p>
<p>अथातः सम्प्रवक्ष्यामि विंशेकलियुगे मनुम् ॥<br>
बालवपुषे स्वाहेति सप्तार्णोयं मनुर्मतः ॥ ९८४ ॥</p>
<p>अस्यैकर्णेन पञ्चाङ्गं षष्ठं द्व्यर्णेन कीर्त्तितम् ॥<br>
मुन्याद्यं ध्यानपूजादि सर्वं स्याद्बालकृष्णवत् ॥ ९८५ ॥</p>
<p>सप्तलक्षं जपेन्मन्त्रं जुहुयान्नवनीतकम् ॥<br>
बालानां भयनाशार्थं रक्षार्थं च ततो जपेत् ॥ ९८६ ॥</p>
<p>अथातः सम्प्रवक्ष्यामि त्वेकविंशकलौ मनुम् ॥<br>
गोपालकपदं ब्रूयात्ततो वेदधराय च ॥ ९८७ ॥</p>
<p>वासुदेवाय हुं फट् च स्वाहान्तोष्टादशाक्षरः ॥<br>
नारदोस्य मुनिश्छन्दो गायत्रं कृष्णदेवता ॥ ९८८ ॥</p>
<p>आचक्रादिभिरङ्गानि पूजा पूर्वोक्तवर्त्मना ॥<br>
ग्रहगोपालरक्षादौ प्रशस्तः शान्तिकेपि च ॥ ९८९ ॥</p>
<p>अथातः सम्प्रवक्ष्यामि द्वार्विशे तु कलौ मनुम् ॥<br>
यः कालियफणामध्ये दिव्यं नृत्यं करोति तम् ॥ ९९० ॥</p>
<p>नमामि देवकीपुत्रं नृत्यराजानमद्भुतम् <sup id="fnref:21"><a href="#fn:21" class="footnote-ref" role="doc-noteref">21</a></sup> ॥<br>
मुनिर्नारद आख्यातश्छन्दोनुष्टुबुदीरितम् ॥<br>
कालीयमर्दनः कृष्णो देवता परिकीर्तितः ॥ ९९१ ॥</p>
<p>चतुष्पादैश्च सर्वेण पञ्चाङ्गविधिरीरितः ॥<br>
अङ्गैरिन्द्रादिभिः पश्चाद्वज्राद्यैरर्चयेच्च तम् ॥ ९९२ ॥</p>
<p>एकलक्षं जपित्वाग्नौ जुहुयादयुतं घृतैः ॥<br>
विषनाशकरा योगाः कर्तव्या मनुनामुना ॥ ९९३ ॥</p>
<p>एतन्मन्त्रप्रयोगेण त्रस्यन्त्यथ महोरगाः ॥<br>
एतन्मन्त्रसमो लोके विषघ्नो नैव विद्यते ॥ ९९४ ॥</p>
<p>शुष्कवृक्षस्य पञ्चाङ्गैर्गोमूत्रेण सुवेष्टितैः ॥<br>
निर्मिता गुटिका सम्यङ्मन्त्रेणानेन मन्त्रिता ॥<br>
नेत्रे चाञ्जनमात्रेण सैषा विषविनाशिनी ॥ ९९५ ॥</p>
<p>अथातः सम्प्रवक्ष्यामि त्रयोविंशकलौ मनुम् ॥<br>
श्रीमायाकामबीजानि <sup id="fnref:22"><a href="#fn:22" class="footnote-ref" role="doc-noteref">22</a></sup> ङेन्तं कृष्णमुदीरयेत् ॥ ९९६ ॥</p>
<p>ङेयुतं चापि गोविन्दं स्वाहान्तो द्वादशाक्षरः ॥<br>
मुनिर्ब्रह्मा च गायत्रं छन्दः कृष्णोस्य देवता ॥<br>
भूभूभूरामवेदाक्षिमन्त्रार्णैरङ्गकल्पनम् ॥ ९९७ ॥</p>
<p>कोटिभास्करसङ्काशे द्वारकायां गृहोत्तमे ॥<br>
बहुभिः कल्पतरुभिर्वेष्टिते रत्नमण्डपे ॥ ९९८ ॥</p>
<p>विलसन्मणिवर्यौघचित्रितस्वर्णभित्तिके ॥<br>
विकसत्पुष्पमालाभिः सहितेऽनङ्गमौक्तिकैः ॥<br>
पुष्परागधराशोभिरत्नविद्योतितान्तरे ॥ ९९९ ॥</p>
<p>निरन्तरतरद्रत्नसुधाधाराभिवर्षिणः ॥<br>
अधो वै कल्पवृक्षस्य शाखाव्याप्तस्य पत्रिणः ॥ १००० ॥</p>
<p>फलरत्नप्रदीपालीसमुद्योतितदिङ्मुखे ॥<br>
तद्योगे रविबिम्बाभरत्नसिंहासनाम्बुजे ॥ १००१ ॥</p>
<p>सूपविष्टं रमाकान्तं द्रुतस्वर्णनिभं स्मरेत् ॥<br>
समेघरविचन्द्रोद्यद्विद्युत्कोटिनिभच्छविम् ॥ १००२ ॥</p>
<p>हृद्यङ्गं सर्वतः सौम्यं नानालङ्कारमण्डितम् ॥<br>
अरिशङ्खगदापद्मधारिणं पीतवाससम् ॥ १००३ ॥</p>
<p>स्पृशन्तं कलशं द्योतन्मणिधारमहर्निशम् ॥<br>
रुक्मिणीसत्यभामे द्वे दक्षे वामे स्थिते प्रभोः ॥ १००४ ॥</p>
<p>कालिन्दी मित्रविन्दा च सत्या जाम्बवती तथा ॥<br>
सुशीला लक्ष्मणा चेति समावृत्य स्त्रियः स्थिताः ॥ १००५ ॥</p>
<p>ततः षोडशसाहस्रमिता नार्यः समन्ततः ॥<br>
स्मर्तव्याः स्वर्णरत्नादिधरा दुग्धलसत्कराः ॥ १००६ ॥</p>
<p>यजेदष्टनिधींस्तासां धनान्यावर्षतो बहिः ॥<br>
ततोग्रे दिक्पतीन्देवान्पूजयेदपि पूर्ववत् ॥ १००७ ॥</p>
<p>पूर्वं सञ्चिन्त्य देवेशं ततः पूजां समाचरेत् ॥<br>
पूर्वोदितप्रकारेण पीठन्यासावसानकम् ॥ १००८ ॥</p>
<p>कर्म निर्वर्त्य मन्त्रज्ञो मूलमन्त्रेण मन्त्रवित् ॥<br>
प्राणायामत्रयं कृत्वा ऋष्यादिन्यासमाचरेत् ॥ १००९ ॥</p>
<p>कराङ्गुलीषु करयोः षडङ्गन्यासमाचरेत् ॥<br>
व्यापकं मूलमन्त्रेण विन्यस्य च करात्पुनः ॥ १०१० ॥</p>
<p>पुनः षडङ्गं विन्यस्य देहे देशिकसत्तमः ॥<br>
पुटितं मूलमन्त्रेण मातृकावत्प्रविन्यसेत् ॥ १०११ ॥</p>
<p>मूलेन व्यापकं कृत्वा मन्त्रवर्णं ततो न्यसेत् ॥<br>
मूर्तिपञ्जरकस्थाने मूर्तिपञ्जरमाचरेत् ॥ १०१२ ॥</p>
<p>देवस्य बाह्यपूजार्थं चोच्यते यन्त्रमुत्तमम् ॥<br>
गोमयेनोपलिप्तायां भूमौ पीठं प्रविन्यसेत् ॥ १०१३ ॥</p>
<p>अष्टगन्धादिकेनैव षट्कोणं यन्त्रमुद्धरेत् ॥<br>
कामबीजं कर्णिकायां ससाध्यं सुलिखेत्ततः ॥ १०१४ ॥</p>
<p>क्लींह्रीमष्टादशार्णेन तत्त्वं सम्यक्च वेष्टयेत् <sup id="fnref:23"><a href="#fn:23" class="footnote-ref" role="doc-noteref">23</a></sup> ॥<br>
शक्रराक्षसवायूनां कोणे श्रीबीजमालिखेत् ॥ १०१५ ॥</p>
<p>अन्त्येष्वग्न्यादिकोणेषु मायाबीजं प्रकल्पयेत् ॥<br>
कोणसन्धिषु षड्वर्णमन्त्रस्यैकैकमक्षरम् ॥ १०१६ ॥</p>
<p>बहिरष्टदलं पद्मं केशरेषु त्रिशस्त्रिशः ॥ १०१७ ॥</p>
<p>सुलिखेत्कामतः पश्चाद्वर्णानथ दलेषु च ॥ १०१८ ॥</p>
<p>क्रमोत्क्रमाभ्यां मन्त्रस्य कामदेवस्य वर्णितान् ॥<br>
लिखेद्वर्णान्धृतिदले बहिर्वृत्तद्वयं लिखेत् ॥ १०१९ ॥</p>
<p>तद्वीथ्यां मातृकावर्णैर्बिन्दुयुक्तैश्च वेष्टयेत् ॥<br>
धरापुरे चतुर्दिक्षु रमां मायां च कोणगाम् ॥ १०२० ॥</p>
<p>संलिख्यैवं महावश्यं पत्रे स्वर्णादिजे बुधः ॥<br>
सम्यक्सम्पूज्य प्रजपेद्धृतं च मनुजोत्तमैः ॥ १०२१ ॥</p>
<p>करोमि लोकपूज्यं तं राजवश्यं च सर्वदा ॥ १०२२ ॥</p>
<p>अस्मिन्यन्त्रे पीठपूजां कृत्वा पूर्वोक्तवर्त्मना ॥<br>
तत्र मूर्त्ति प्रकल्प्यास्यां कृष्णमावाह्य पूजयेत् ॥ १०२३ ॥</p>
<p>आसनप्रमुखैर्मन्त्री भोज्यान्तैरुपचारकैः ॥<br>
चतुर्थेऽङ्गाच्च मूलान्तं भूषणादि प्रपूजयेत् ॥ १०२४ ॥</p>
<p>किरीटाय नमः शीर्षं कुण्डलाभ्यां च कर्णयोः ॥<br>
दक्षोर्ध्वहस्ते चक्राय वामोर्ध्वे कम्बवे नमः ॥ १०२५ ॥</p>
<p>गदां वामाधःकरतले दक्षे पद्माय वै नमः ॥<br>
स्कन्धादिपादपर्यन्तं नाभ्यन्तोपरि मालिकाम् ॥ १०२६ ॥</p>
<p>वक्षःस्थले श्रीवत्साय कौस्तुभाय गले नमः ॥<br>
षट्सु पूर्वादिकोणेषु षडङ्गानि समर्चयेत् ॥ १०२७ ॥</p>
<p>वासुदेवादिका मूर्त्तीः कोणकेशरगा यजेत् ॥<br>
शान्तिं श्रियं भारतीं च रतिं दिग्दलकेशरे ॥ १०२८ ॥</p>
<p>ततः पूर्वादिपत्रेषु रुक्मिणीप्रमुखा यजेत् ॥<br>
दक्षवामक्रमात्पश्चाद्देवदेवं समर्चयेत् ॥ १०२९ ॥</p>
<p>षोडशस्त्रीसहस्राणि देवदेवस्य शार्ङ्गिणः ॥<br>
दलाग्रस्थास्ततः पूज्याः पूजनीयाः <sup id="fnref:24"><a href="#fn:24" class="footnote-ref" role="doc-noteref">24</a></sup> क्रमादमी ॥ १०३० ॥</p>
<p>इन्द्रनीलौ च कुमुदो मकरोऽनङ्गकच्छपौ ॥<br>
शङ्खपद्मौ च तद्बाह्ये लोकेशानायुधान्यपि ॥ १०३१ ॥</p>
<p>इत्थं सम्पूज्य गोविन्दं नैवेद्यं हविरर्प्पयेत् ॥<br>
हरेः पायसखण्डादिदधिभिः परिकीर्त्तितम् ॥ १०३२ ॥</p>
<p>करोद्वर्त्तनताम्बूलवस्त्रादीनि निवेदयेत् ॥<br>
तथा प्रणम्य चोद्वास्य हरिं सावरणं हृदि ॥<br>
पुनः सञ्चिन्त्य सम्पूज्य प्रजपेच्छक्तितो मनुम् ॥ १०३३ ॥</p>
<p>परमभ्यर्च्य देवेशं वेदलक्षं जपेन्मनुम् ॥<br>
सर्पिषा जुहुयात्पश्चाद्दशांशं तर्पयेत्ततः ॥ १०३४ ॥</p>
<p>स्वाभिषेकं विधायाथ ब्राह्मणान्भोजयेत्ततः ॥<br>
इत्थं साधितमन्त्रस्तु प्रयोगान्विदधीत वै ॥ १०३५ ॥</p>
<p>पूजयित्वानले कृष्णं श्वेतैस्तत्पुष्पतण्डुलैः ॥<br>
अयुतं घृतसंयुक्तैर्हुत्वा तद्भस्म धारयेत् ॥ १०३६ ॥</p>
<p>समस्तधनधान्यादिस्त्रीवश्यं च भवेद्ध्रुवम् ॥<br>
मन्त्रार्णैर्लक्षसङ्ख्यं यो हुनेन्मधुरसान्वितैः ॥ १०३७ ॥</p>
<p>गोघृतैर्वापि जुहुयात्तस्य लक्ष्मीः स्थिरा भवेत् ॥<br>
रक्तादिवसनाकाङ्क्षी हुनेत्पुष्पैश्च तादृशैः ॥ १०३८ ॥</p>
<p>मधुराक्तैर्घृताक्तैर्वाप्यष्टोत्तरसहस्रकम् ॥<br>
मधुना संयुतैश्चैव सुगन्धाष्टकसंयुतैः ॥ १०३९ ॥</p>
<p>सहस्रं जुहुयान्नित्यं मासमात्रेण साधकः ॥<br>
राज्ञः पुरोहितो भूत्वा भुक्तिभाङ्नात्र संशयः ॥ १०४० ॥</p>
<p>प्रयोगजपहोमादि दशाक्षरसमं मतम् ॥<br>
मन्त्रेणानेन कुर्वीत ताभ्यां मन्त्रोत्तमाद्वरात् ॥ १०४१ ॥</p>
<p>न्यासध्यानजपार्चाभिर्होमतो यो भजेन्मनुम् ॥<br>
रत्नकाञ्चनधान्यादिसमृद्धं तस्य मन्दिरम् ॥<br>
जायते हस्तगा तस्य सकला वसुधा चिरम् ॥ १०४२ ॥</p>
<p>पुत्रपौत्रकलत्राद्यैर्भुक्त्वा भोगान्बहूनिह ॥<br>
अन्ते याति परं धाम वैष्णवं मुनिदुर्लभम् ॥ १०४३ ॥</p>
<p>अथातः सम्प्रवक्ष्यामि चतुर्विंशकलौ मनुम् ॥<br>
लक्ष्मीशक्तिमनोजातबीजान्ते दशवर्णकम् ॥ १०४४ ॥</p>
<p>कामाद्यश्च हृदन्तोयं षोडशार्णो मनुर्मतः ॥<br>
ऋष्यादिकं दशार्णोक्तं पञ्चाङ्गमपि तादृशम् ॥ १०४५ ॥</p>
<p>वराभयकराभ्यां तमालिङ्गन्तं प्रियाङ्गकम् ॥<br>
अब्जोत्पललसद्धस्तपद्मयालिङ्गितं मुदा ॥ १०४६ ॥</p>
<p>धारयन्तं रथाङ्गं च शङ्खं स्रव्यकरे परे ॥<br>
एवं ध्यात्वा जपेन्मन्त्रं दशलक्षं समाहितः ॥ १०४७ ॥</p>
<p>तावत्सङ्ख्यसहस्राणि हुनेदाज्यमनुत्तमम् ॥<br>
तर्पणाद्यैर्भवेन्मन्त्रः सिद्धोशेषफलप्रदः ॥ १०४८ ॥</p>
<p>पूजा चात्र विधातव्या पूर्वोक्तद्वादशार्णवत् ॥<br>
दशार्णवज्जपश्चापि विधेयो नात्र संशयः ॥ १०४९ ॥</p>
<p>अथातः सम्प्रवक्ष्यामि पञ्चविंशे कलौ मनुम् ॥<br>
मायाश्रीसहितो मन्त्रो दशार्णो द्वादशाक्षरः ॥ १०५० ॥</p>
<p>विधानमस्य विज्ञेयं षोडशार्णोक्तवर्त्मना ॥ १०५१ ॥</p>
<p>यस्मिन्मन्त्रे यस्य मनो रमते दिष्टकर्मतः ॥<br>
देवः प्रागुक्तवत्तत्र मन्त्रसिद्धिर्द्रुतं भवेत् ॥ १०५२ ॥</p>
<p>अथातः सम्प्रवक्ष्यामि क्रमाज्जाता युगत्रये ॥<br>
ये मन्त्रा दशवर्णस्य भेदाः सिद्धिविधायकाः ॥ १०५३ ॥</p>
<p>काममायोन्दिरापूर्वो मायाश्रीकामपूर्वकः ॥<br>
लक्ष्मीमायास्मराद्यश्च मन्त्रराजो दशाक्षरः ॥ १०५४ ॥</p>
<p>त्रयोदशाक्षरा मन्त्रास्त एवैते युगत्रये ॥<br>
मुन्याद्यन्तु विधिस्तेषां पङ्क्त्यामुक्तविधानतः ॥ १०५५ ॥</p>
<p>ध्यानन्तृतीयमन्त्रे तु दशार्णे समुदाहृतम् ॥<br>
विंशार्णोक्तं द्वितीये तु प्रथमेथ निगद्यते ॥ १०५६ ॥</p>
<p>दरारिवाद्यशब्देन रञ्जिताशामुखाम्बुजम् ॥<br>
वंशमादाय हस्ताभ्यां वादयन्तं मुदान्वितम् ॥ १०५७ ॥</p>
<p>रविमण्डलगं कृष्णं ध्यायेदिष्टफलाप्तये ॥<br>
अङ्गेन्द्रादिकवज्राद्यैरर्चना सर्वसिद्धिदा ॥ १०५८ ॥</p>
<p>बाणलक्षं जपित्वाग्रे दशांशं हविषा हुनेत् ॥<br>
तर्पणादि ततः कृत्वा सिद्धमन्त्रः समाचरेत् ॥ १०५९ ॥</p>
<p>कान्तिपुष्टिघृताद्यन्नकामो मन्त्रैः प्रयोगकान् ॥<br>
दशाष्टादशवर्णोक्तानष्टाविंशे कलाविति ॥ १०६० ॥</p>
<p>अथातः सम्प्रवक्ष्यामि चोनत्रिंशमिते कलौ ॥<br>
अष्टादशाक्षरो मन्त्रः कामान्तोत्र प्रकीर्त्तितः ॥ १०६१ ॥</p>
<p>नारदोस्य मुनिश्छन्दो गायत्रं कृष्णदेवता ॥<br>
षड्दीर्घान्वितकामेन षडङ्गविधिरीरितः ॥ १०६२ ॥</p>
<p>बिभ्राणं दक्षिणे हस्ते ससितं दुग्धमोदकम् ॥<br>
वामे नवीनमाज्यस्य पिण्डं सुन्दरमद्भुतम् ॥ १०६३ ॥</p>
<p>वैयाघ्रनखसंशोभिगलं सान्द्रघनच्छविम् ॥<br>
एवं ध्यात्वा जपेन्मन्त्रमेकलक्षमनन्यधीः ॥<br>
शर्क्कराघृतयुक्तेन दशांशं हविषा हुनेत् ॥<br>
तर्प्पणादि ततः कुर्य्यात्प्राग्वद्ब्राह्मणभोजनम् ॥ १०६४ ॥</p>
<p>अङ्गलोकेशवज्राद्यैरर्चनास्य समीरितता ॥ १०६५ ॥</p>
<p>सरोजमध्यगं कृष्णं पूजयित्वा विधानतः ॥<br>
तस्यैव स्त्रीमुखाम्भोजमर्चयेन्मन्त्रमुच्चरन् ॥ १०६६ ॥</p>
<p>गोदुग्धेन सुपक्वेन सुपक्वैः कदलीफलैः ॥<br>
दध्ना च नवनीतेन पुत्रमाप्नोति वत्सरात् ॥<br>
यद्यदिच्छति तत्सर्वं तर्प्पणेनैव सिध्यति ॥ १०६७ ॥</p>
<p>दध्ना श्रीर्मधुना तेजो घृतेनायुर्विवर्धते ॥<br>
अथातः सम्प्रवक्ष्यामि मन्त्रं त्रिंशत्तमेकलौ ॥<br>
ऐङ्क्लीं कृष्णाय चेत्युक्त्वा गोविन्दाय रमां वदेत् ॥ १०६८ ॥</p>
<p>गोपीजनवल्लभाय स्वाहान्तो विंशवर्णकः ॥<br>
सर्वैश्वर्यप्रदो नित्यं साधकानामभीष्टदः ॥<br>
अष्टादशलिपिः प्रोक्तं मुन्याद्यं चाङ्गकल्पनम् ॥ १०६९ ॥</p>
<p>विंशाक्षरोक्तवज्ज्ञेया सपर्य्या ध्यानमुच्यते ॥<br>
दक्षोर्ध्वेस्फाटिकीं मालां वामेन धृतपुस्तकम् ॥<br>
अधःकराभ्यां मुरलीं वादयन्तं मनोहरम् ॥ १०७० ॥</p>
<p>पीताम्बरं मेघकान्तिं गायन्तमतिकोमलम् ॥<br>
मयूरपक्षसम्बद्धकेशजालश्रियान्वितम् ॥ १०७१ ॥</p>
<p>सर्वज्ञं मुनिवृन्देन सेवितं सर्वदैवतम् ॥<br>
युवतीवेषलावण्यरमणीयतरं स्मरेत् ॥<br>
पञ्चपञ्चेषुवेदत्रिवर्णै(ं)ः पञ्चाङ्गकल्पनम् ॥ १०७२ ॥</p>
<p>वेदलक्षं मनुं जप्त्वा किंशुकैर्मधुनाप्लुतैः दशांशं जुहुयादग्नौ साधको मन्त्रसिद्धये ॥<br>
तर्पणादि ततः कुर्यान्मन्त्री पूर्वोक्तवर्त्मना ॥ १०७३ ॥</p>
<p>मनुमेनं जपेद्यस्तु देवं सम्पूज्य यत्नतः ॥<br>
देवस्यानुग्रहात्तस्य सुखं पद्माक्षिकोद्भवम् ॥ १०७४ ॥</p>
<p>गङ्गातरङ्गकल्लोलवाग्विलासमनोहरा ॥<br>
गद्यपद्यात्मिका तस्य ब्रुवतो भारती सदा ॥ १०७५ ॥</p>
<p>अशेषवेदवेदार्थसर्वशास्त्रविशारदः ॥<br>
राज्यैश्वर्यं परं प्राप्य भुङ्क्ते भोगाननेकशः ॥<br>
ध्यानं पूर्वोक्तमप्यन्ते देहं त्यक्त्वा हरि व्रजेत् ॥ १०७६ ॥</p>
<p>अथातः सम्प्रवक्ष्यामि चैकत्रिंशोन्मिते कलौ ॥<br>
तारो नमो भगवते नन्दपुत्राय नन्द च ॥ १०७७ ॥</p>
<p>व्रजगोपीजनेत्युक्त्वा तदन्ते ङेन्तवल्लभम् ॥<br>
स्वाहाष्टाविंशदर्णोयं मुनिरस्य तु नारदः ॥ २०७८ ॥</p>
<p>उष्णिक् छन्दो देवता च नन्दपुत्रोखिलेष्टदः ॥<br>
आचक्रादिपदैः प्राग्वत्पञ्चाङ्गं परिकीर्तितम् ॥ १०७९ ॥</p>
<p>रत्नपात्रं करे दक्षे हेमजातं च वामतः ॥<br>
बहन्तं मध्यगं कृष्णं स्त्रीभ्यामालिङ्गितं सदा ॥ १०८० ॥</p>
<p>अङ्गलोकेशवज्राद्यैः पूजनं परिकीर्तितम् ॥<br>
लक्षं जपेत्प्रजुहुयाद्धविषा सर्वसिद्धये ॥ १०८१ ॥</p>
<p>अथातः सम्प्रवक्ष्यामि द्वात्रिंशत्प्रमिते कलौ ॥<br>
नन्दपुत्रस्य <sup id="fnref:25"><a href="#fn:25" class="footnote-ref" role="doc-noteref">25</a></sup> शब्दान्ते श्यामलाङ्गाय कीर्तयेत् ॥ १०८२ ॥</p>
<p>ततश्च बालवपुषे कृष्णाय पदमुच्चरेत् ॥<br>
गोविन्दाय दशार्णं च द्वात्रिंशद्वर्ण ईरितः ॥ १०८३ ॥</p>
<p>मुन्याद्या नारदोनुष्टुप्कृष्णः पूजादिकाप्तये ॥<br>
अष्टादशार्णकप्रोक्तप्रयोगा इह वर्णिताः ॥ १०८४ ॥</p>
<p>अथातः सम्प्रवक्ष्यामि त्रयस्त्रिंशमिते कलौ ॥<br>
ॐ श्रीं ह्रीं हृद्भगवते नन्दपुत्राय बालव ॥ १०८५ ॥</p>
<p>पुषे च श्यामलाङ्गाय ततश्चाष्टादशाक्षरः ॥<br>
द्विचत्वारिंशदर्णोयं छन्दोनुष्टुब्विधिर्मुनिः ॥ १०८६ ॥</p>
<p>कृष्णो देवोस्य पूजाद्यं प्राग्वत्सर्वं प्रकल्पयेत् ॥<br>
रामैकादशपञ्चेषुधृत्यर्णैरङ्गकल्पनम् ॥ १०८७ ॥</p>
<p>अन्यत्सर्वं प्रयोगाद्यमष्टाविंशतिवर्णवत् ॥<br>
मन्त्रोयं सकलैश्वर्यकाङ्क्षितार्थैकसाधनः ॥ १०८८ ॥</p>
<p>अथातः सम्प्रवक्ष्यामि चतुस्त्रिंशात्मके कलौ ॥<br>
तारो नमो भगवते रुक्मिणीवल्लभाय च ॥ १०८९ ॥</p>
<p>स्वाहान्तः षोडशार्णोयं मन्त्रराण्नारदो मुनिः ॥<br>
छन्दोनुष्टुब्देवतास्य रुक्मिणीवल्लभः स्मृतः ॥ १०९० ॥</p>
<p>भूद्व्यब्धिसप्तनेत्रार्णैः पञ्चाङ्गं परिकीर्तितम् ॥<br>
कलया श्यामलं कृष्णं नानालङ्कारमण्डितम् ॥ १०९१ ॥</p>
<p>पीतकौशेयसद्वस्त्रं स्वर्णवेत्रविभूषितम् ॥ १०९२ ॥</p>
<p>करपद्मेन दक्षेण लिम्पन्तं वामपाणिना ॥<br>
वराभीष्टवतीं देवीं मञ्चगां काञ्चनप्रभाम् ॥<br>
वामहस्तधृताम्भोजां तां समालिङ्गितां प्रियाम् ॥ १०९३ ॥</p>
<p>अङ्गैर्नारदमुख्यैश्च लोकपालैस्तदायुधैः ॥<br>
पूजनं धर्मकर्मार्थं निःश्रेयसफलप्रदम् ॥ १०९४ ॥</p>
<p>सप्तलक्षं जपेन्मन्त्रं हुनेन्मधुरलोलितैः ॥<br>
दशांशं कमलैः पश्चात्तर्पणादि समाचरेत् ॥ १०९५ ॥</p>
<p>महदैश्वर्य्यमोक्षादिकाङ्क्षिभिः सेवितो मनुः ॥<br>
अभीष्टकृत्प्रयोगाद्यं विज्ञेयन्तु दशार्णवत् ॥ १०९६ ॥</p>
<p>अथातः सम्प्रवक्ष्यामि पञ्चत्रिंशन्मिते कलौ ॥<br>
लीलादण्डं सुशिक्षन्तं गोपीजनपदं व्रजेत् ॥ १०९७ ॥</p>
<p>दोर्दण्डं बालरूपेति मेघश्यामपदं तथा ॥<br>
भगवन्प्रभविष्णो स्यादेवन्तु त्रिंशदक्षरः ॥ १०९८ ॥</p>
<p>नारदोस्य मुनिश्छन्दो गायत्री देवता मता ॥<br>
लीलादण्डधरः कृष्णो देवस्तु परिकीर्तितः ॥ १०९९ ॥</p>
<p>वामहस्ताम्बुजस्थेन लीलादण्डेन गोपिकाः ॥<br>
पुराङ्गनाश्च साकूतं मोहयन्तं महाप्रभुम् ॥ ११०० ॥</p>
<p>आत्मनः प्रियमित्रस्य स्कन्धन्यस्तान्यहस्तकम् ॥<br>
हतकंसं स्मरेत्कृष्णमप्रमेयपराक्रमम् ॥ ११०१ ॥</p>
<p>अङ्गैरिन्द्रादिवज्राद्यैरर्चनं च समीरितम् ॥<br>
लक्षमेकं जपेन्मन्त्रं दशांशं तिलतण्डुलैः ॥<br>
त्रिमध्वक्तैर्हुनेत्पश्चान्मार्जनादि समाचरेत् ॥ ११०२ ॥</p>
<p>शुभगः स जगद्वन्द्यो रमाया भवनं भवेत् ॥ ११०३ ॥</p>
<p>अथातः सम्प्रवक्ष्यामि षट्त्रिंशे यः कलौ भवेत् ॥<br>
गोवल्लभाय स्वाहेति मन्त्रः सप्ताक्षरो मतः ॥ ११०४ ॥</p>
<p>नारदो मुनिरस्य स्यादुष्णिक् छन्दस्तु देवता ॥<br>
गोवल्लभो हरिः प्रोक्तो गवां वृद्धिकरः परः ॥<br>
दशार्णोक्तविधानेन पञ्चाङ्गविधिरीरितः ॥ ११०५ ॥</p>
<p>इन्द्रनीललसत्कान्तिं पीतवाससमच्युतम् ॥<br>
सर्प्पारिपिच्छनिकरैः सम्यक्कॢप्तावतंसकम् ॥ ११०६ ॥</p>
<p>वंशं वामकरे यष्टिं दक्षे पाशं च बिभ्रतम् ॥<br>
कपिलां वनमध्यस्थामाह्वयन्तं च गां मुदा ॥ ११०७ ॥</p>
<p>एवं यजेत्ततस्तस्य पीठे पूर्वोदिते शुभे ॥<br>
आदावङ्गानि सम्पूज्य पूजयेद्यो गणाष्टकम् ॥ ११०८ ॥</p>
<p>पीतो रक्तश्च सिन्दूरः श्वेतो नीलो हरिद्भवेत् ॥<br>
कालः कर्णात्मकश्चेति ततः प्रोक्तं गणाष्टकम् ॥ ११०९ ॥</p>
<p>पुरन्दरमुखास्तेषामायुधानि ततः परम् ॥ १११० ॥</p>
<p>ध्यात्वा मन्त्रं जपेत्तस्य वर्णलक्षं जितेन्द्रियः ॥<br>
तत्सहस्रं हुनेन्मन्त्री गोदुग्धेन पुरोक्तवत् ॥ ११११ ॥</p>
<p>गोदुग्धैः प्रत्यहं साग्रं सहस्रं जुहुयाच्च यः ॥<br>
मोक्षार्थं च गवां वृद्धिर्जायते तस्य भूयसी ॥ १११२ ॥</p>
<p>दशाक्षरोक्तवत्सर्वं विधानं चास्य कीर्त्तितम् ॥<br>
सर्वे प्रयोगाः सिद्ध्यन्ति सम्पूर्णाः स्युर्मनोरथाः ॥ १११३ ॥</p>
<p>अथातः सम्प्रवक्ष्यामि सप्तत्रिंशोन्मिते कलौ ॥<br>
तारो नमो भगवते श्रीगोविन्दाय संवदेत् ॥ १११४ ॥</p>
<p>द्वादशार्णो मनुः प्रोक्तो नारदोस्य मुनिर्मतः ॥<br>
गायत्री छन्द उद्दिष्टं श्रीकृष्णो देवता मनोः ॥ १११५ ॥</p>
<p>चन्द्रनेत्राब्धिबाणार्णैः सम्पूर्णेनाङ्गकल्पनम् ॥<br>
कल्पद्रुमतले रम्ये रत्नसिंहासने शुभे ॥ १११६ ॥</p>
<p>सर्वलक्षणसंयुक्ते निविष्टं नन्दनन्दनम् ॥<br>
प्रस्नुतस्तनभारेण गोवृन्देन युतं भजेत् ॥ १११७ ॥</p>
<p>मेघश्यामं वरं दण्डं हस्ताभ्यां बिभ्रतं तथा ॥<br>
पद्मायताक्षं शक्रस्य हस्तिकुम्भामृतस्य तु ॥ १११८ ॥</p>
<p>धारया सिच्यमानं च ध्यायेद्विष्णुं तमव्ययम् ॥<br>
रुक्मिणीसत्यभामादिभागयोर्वामदक्षयोः ॥ १११९ ॥</p>
<p>शक्रमग्रे पृष्ठतस्तु सुरभिं च समर्च्चयेत् ॥<br>
रुद्रादिवरुणान्तेषु केशरेषु चतुर्ष्वपि ॥ ११२० ॥</p>
<p>देवाग्राद्दशपत्रेषु कालिन्दी रोहिणी तथा ॥<br>
नाग्नजिती सुनन्दा च मित्रविन्दा सुलक्षणा ॥ ११२१ ॥</p>
<p>जाम्बवती सुशीला च चतुष्कोणेषु भूपुरे ॥<br>
आग्नेयादिषु सम्पूज्याः किङ्किणीदामयष्टिकाः ॥ ११२२ ॥</p>
<p>पद्मञ्च तत्पुरोभागे श्रीवत्सं कौस्तुभं तथा ॥<br>
वनमालां भूपुरेथ देवाग्रादिप्रदक्षिणम् ॥ ११२३ ॥</p>
<p>शार्ङ्गं गदां तु चक्रं च वसुदेवं च देवकीम् ॥<br>
नन्दं यशोदां धेनूश्च गोपालांश्चापि गोपिकाः ॥ ११२४ ॥</p>
<p>दशदिक्षु प्रपूज्यैवं लोकपालायुधानि च ॥<br>
देवाग्रतस्तस्य वामे कुमुदं कुमुदाक्षकम् ॥<br>
पुण्डरीकं वामनं च शङ्कुकर्णं ततः परम् ॥ ११२५ ॥</p>
<p>सर्पनेत्रञ्च सुमुखं सुप्रतिष्ठितमेव च ॥<br>
देवस्यान्तरतो वामे विष्वक्सेनं समर्चयेत् ॥ ११२६ ॥</p>
<p>एवं सञ्चिन्त्य देवेशं वर्णलक्षं जपेन्मनुम् ॥<br>
तत्सहस्राणि गोक्षीरैर्जुहुयात्तर्पयेत्ततः ॥ ११२७ ॥</p>
<p>आसनाराधनान्तन्तु प्राग्वत्कुर्यादतन्द्रितः ॥<br>
दिनादावथ मध्याह्ने समयत्रितयेथवा ॥ ११२८ ॥</p>
<p>गोष्ठाभ्यां सततं कृष्णमर्चयेद्विधिनामुना ॥<br>
भक्त्या परमयोपेतो गोपालाṁश्च समर्चयेत् ॥ ११२९ ॥</p>
<p>दीर्घायुर्निर्भयश्चैव धनधान्यधरादिभिः ॥<br>
पुत्रपौत्रैश्च सन्मित्रै राज्यान्ते विष्णुमन्दिरम् ॥<br>
तस्माद्भजेदमुं मन्त्रं द्रुतं सिद्धिप्रदं शिवे ॥ ११३० ॥</p>
<p>अथातः सम्प्रवक्ष्यामि त्वष्टाविंशन्मिते कलौ ॥<br>
वदेद्गोकुलनाथाय नमोन्तोष्टाक्षरो मनुः ॥ ११३१ ॥</p>
<p>अजो मुनिश्च गायत्री छन्दो देवो हरिर्मतः ॥<br>
वर्णद्वयेन पञ्चाङ्गं सकलेन प्रकल्पयेत् ॥ ११३२ ॥</p>
<p>कुण्डलाभ्यां लसन्नेत्रं नीलाङ्गाभं महाद्युतिम् ॥<br>
प्रञ्चान्तिके च धावन्तं मदनेन पुरान्वितम् ॥ ११३३ ॥</p>
<p>ग्रैवेयाङ्गदहारादिभूषणैर्जयशोभितम् ॥<br>
नानामुनिगणैर्दृष्टं सेवितं सर्वलीलया ॥ ११३४ ॥</p>
<p>पूर्वोदिते यजेत्पीठे चतुर्दिक्केशरेषु च ॥<br>
चतुरङ्गानि सम्पूज्य चास्त्रं कोणेषु पूजयेत् ॥ ११३५ ॥</p>
<p>दिक्पत्रेषु यजेन्मूर्तीर्वासुदेवादिकास्तथा ॥<br>
रुक्मिणी सत्यभामां च लक्ष्मणां जाम्बवतीं तथा ॥<br>
तद्बहिर्लोकपालानां वज्रादीनां च पूजनम् ॥ ११३६ ॥</p>
<p>वर्णलक्षं जपेन्मन्त्रं तत्सहस्रं ततो हुनेत् ॥<br>
पद्मैर्बिल्वसमिद्भिर्वा पायसैर्घृतसंयुतैः ॥<br>
तर्प्पणादि ततः कृत्वा समृद्धिर्महती भवेत् ॥ ११३७ ॥</p>
<p>अथातः सम्प्रवक्ष्यामि कलौ गोत्रिमितं हरिम् ॥<br>
तारं रमां ह्रियं कामं श्रीकृष्णाय ततो वदेत् ॥ ११३८ ॥</p>
<p>श्रीगोविन्दाय चेत्युक्त्वा श्रीगोपीजनवल्लभः ॥<br>
ङेन्तो बीजत्रयं चाद्यं पञ्चविंशाक्षरो मनुः ॥ ११३९ ॥</p>
<p>नारदो मुनिराख्यातो गायत्री छन्द उच्यते ॥<br>
श्रीकृष्णो बलदेवेन युक्तः प्रोक्तोस्य देवता ॥<br>
वेदवेदेषु गोरामसम्पूर्णेन षडङ्गकम् ॥ ११४० ॥</p>
<p>सेवितौ वैनतेयेन मेदिनीमण्डलाविनौ ॥<br>
रमन्तौ दिव्यभावेन बलकृष्णौ च संस्मरेत् ॥<br>
पूजाजपप्रयोगादि सर्वं ज्ञेयं दशार्णवत् ॥ ११४१ ॥</p>
<p>अथातः सम्प्रवक्ष्यामि चत्वारिंशत्कलौ मनुम् ॥<br>
एकच्छन्दर्षिदेवादिप्रयोगन्यासकावपि ॥ ११४२ ॥</p>
<p>कृमित्येकाक्षरो मन्त्रः सर्वकामसमृद्धिदः ॥<br>
नारदोस्य मुनिर्देवो गायत्रं छन्द उच्यते ॥ ११४३ ॥</p>
<p>देवस्तु बालगोपालः षड्दीर्घान्वितकामतः ॥<br>
षडङ्गानि ततो ध्यायेत्संस्थितं कमलादिके ॥ ११४४ ॥</p>
<p>कृष्णं पद्मासनं गुञ्जत्किङ्किणीविलसत्कटिम् ॥<br>
हस्ताभ्यां नवनीतं च पायसं चापि बिभ्रतम् ॥ ११४५ ॥</p>
<p>कण्ठदेशे व्याघ्रनखं स्वर्णपट्टविराजितम् ॥<br>
मेघश्यामं च परितो गोपगोपीजनावृतम् ॥ ११४६ ॥</p>
<p>यजेत्पूर्वोदिते पीठे वह्नीशासुरवायुषु ॥<br>
हृदादिकवचान्तानि चार्चेदङ्गानि साधकः ॥ ११४७ ॥</p>
<p>कृष्णं तत्पुरतोभ्यर्च्य दिक्ष्वतस्तद्बहिः सुरान् ॥<br>
आखण्डलमुखांश्चैव वज्रादीन्यायुधानि च ॥ ११४८ ॥</p>
<p>लक्षं जपेद्धुनेद्धेनोः पयसा हविषा तथा ॥<br>
कृत्वा ब्राह्मणभोज्यान्तं स्वेप्सितार्थाल्लṁभेन्नरः ॥ ११४९ ॥</p>
<p>अथातः सम्प्रवक्ष्यामि कलावेकचतुर्मिते ॥<br>
स एव कृष्णः प्रकटः कृष्णो द्व्यर्णो मनुर्मतः ॥<br>
विप्रादिपादजान्तास्तु नाममन्त्राधिकारिणः ॥ ११५० ॥</p>
<p>अथातः सम्प्रवक्ष्यामिद्विचतुस्सम्मिते कलौ ॥<br>
ॐकृष्ण इति मन्त्रोयं त्रिवर्णः परिकीर्त्तितः ॥ ११५१ ॥</p>
<p>मुन्यादिकप्रयोगान्तं सर्वं पूर्ववदस्य तु ॥<br>
मुनिभिस्तु विशेषेण संसेव्यो भुक्तिमुक्तिदः ॥ ११५२ ॥</p>
<p>अथातः सम्प्रवक्ष्यामि त्रिचतुस्सम्मिते कलौ ॥<br>
ॐ कृष्णायेति मन्त्रोयं चतुर्वर्णोखिलेष्टदः ॥<br>
मुन्यादिकं प्रयोगान्तं सर्वं प्राग्वत्समाचरेत् ॥ ११५३ ॥</p>
<p>अथातः सम्प्रवक्ष्यामि वेदवेदमिते कलौ ॥<br>
कृष्णाय हृदयं पञ्चवर्णः प्राग्वज्जपादिकम् ॥११५४ ॥</p>
<p>अथातः सायककृतसम्मिते कामबीजयोः ॥<br>
मध्येकृष्णाय पञ्चार्णः सर्वं पूर्ववदेव हि ॥ ११५५ ॥</p>
<p>अथातः षट्कृतमिते गोपालायाग्निगेहिनी ॥<br>
षडक्षरोयं मुन्यादिप्रयोगान्तं च पूर्ववत् ॥ ११५६ ॥</p>
<p>अथातो नगवेदाख्ये क्लीं कृष्णायाग्निगेहिनी ॥<br>
षडक्षरो मन्त्रराजो जपध्यानादि पूर्ववत् ॥ ११५७ ॥</p>
<p>अथाष्टवेदतुल्ये तु कृष्णायेति पदं वदेत् ॥<br>
गोविन्दायेति सप्तार्णः प्राग्वन्मुन्यादिकं मतम् ॥ ११५८ ॥</p>
<p>अथ गोवेदतुल्ये तु श्रीमायाकामबीजतः ॥<br>
कृष्णाय कामबीजं च प्राग्वत्सप्ताक्षरो मनुः ॥ ११५९ ॥</p>
<p>अथातः सम्प्रवक्ष्यामि पञ्चाशत्प्रमिते दधि ॥<br>
भक्षणाय द्विठान्तोयमष्टवर्णः प्रकीर्त्तितः ॥ ११६० ॥</p>
<p>अथैकपञ्चप्रमिते सुप्रसन्नात्मने नमः ॥<br>
अष्टवर्णः समाख्यातो मुन्याद्यं पूर्ववन्मतम् ॥ ११६१ ॥</p>
<p>अथ द्विपञ्चप्रमिते कामं कृष्णाय संवदेत् ॥<br>
गोविन्दाय पुनः कामो नवार्णः परिकीर्त्तितः ॥ ११६२ ॥</p>
<p>अथ त्रिपञ्चप्रमिते कृष्णो गोविन्द एव च ॥<br>
ङेन्तश्च हृदयान्तश्च मनुः प्रोक्तो नवाक्षरः ॥ ११६३ ॥</p>
<p>अथ वेदेषु युक्तेषु कामं ग्लौं काममुच्चरेत् ॥<br>
श्यामलाङ्गाय हृदयं दशार्णः परिकीर्त्तितः ॥ ११६४ ॥</p>
<p>अथ पञ्चेषु संयुक्ते बालान्ते वपुषे वदेत् ॥<br>
कृष्णाय वह्निजायान्तो मन्त्रः प्रोक्तो दशाक्षरः ॥ ११६५ ॥</p>
<p>अथ षड्बाणयुक्ते तु क्लीं कृष्णा य परेति च ॥<br>
नन्देति बालवपुषे स्वाहा पञ्चदशाक्षरः ॥ ११६६ ॥</p>
<p>अथातः सम्प्रवक्ष्यामि सप्तबाणमिते कलौ ॥<br>
कामबीजद्वयं कृष्णपदं वेदार्ण उच्यते ॥ ११६७ ॥</p>
<p>मुन्यादयः षडङ्गानि चकार्णोक्तेन वर्त्मना ॥<br>
तद्वद्ध्यानं विशेषोत्र कल्पवृक्षतले स्थितम् ॥ ११६८ ॥</p>
<p>अङ्गैरावरणं पूर्वं निधिभिस्तदनन्तरम् ॥<br>
महापद्मश्च पद्मश्च शङ्खो मकरकच्छपौ ॥ ११६९ ॥</p>
<p>मुकुन्दकुन्दनीलाश्च खर्वश्च निधयो नव ॥<br>
लोकपालैश्च वज्राद्यैः पश्चादावरणद्वयम् ॥ ११७० ॥</p>
<p>एवं ध्यात्वा जपेन्मन्त्रं वेदलक्षं जितेन्द्रियः ॥<br>
दशांशं जुहुयादग्नौ श्रीफलैर्मधुरप्लुतैः ॥ ११७१ ॥</p>
<p>तर्प्पणादि ततः कुर्य्यात्पूर्वोक्तं मन्त्रसिद्धये ॥<br>
मधुरत्रयसद्बुद्ध्या शुद्धतोयैर्दिनागमे ॥ ११७२ ॥</p>
<p>दशपूर्णप्रयोगाश्च कर्त्तव्याः साधकेनतु ॥<br>
भुक्तिप्रदो मुक्तिदश्च सर्वकामप्रदस्त्विति ॥ ११७३ ॥</p>
<p>अथातः सम्प्रवक्ष्यामि वसुबाणमिते कलौ ॥<br>
कृष्णस्यादौ द्वयोः कामबीजयोरङ्कयोजनात् ॥ ११७४ ॥</p>
<p>मन्त्रान्तरो युगे वृत्तो नारदाद्यैरुपासितः ॥<br>
षड्दीर्घभाजा बीजेन तादृशेनाङ्गकल्पनम् ॥ ११७५ ॥</p>
<p>ततो ध्यायेत्कल्पवृक्षमूले चान्दोलिकास्थितम् ॥<br>
किङ्ङ्किणीसंवृतकटिं नीलकुञ्चितमूर्द्धजम् ॥ ११७६ ॥</p>
<p>चित्रव्यासं सरोजाक्षं तिलकाभूषणान्वितम् ॥<br>
आरक्तवर्णं गोपीभ्यां दशायां कलितं मुहुः ॥<br>
प्राग्वत्पूजादिकं सर्वं पुरश्चर्य्या तथेरिता ॥ ११७७ ॥</p>
<p>रक्तपद्मैर्हुनेन्मन्त्री रक्तपत्रैर्दशांशतः ॥<br>
तर्प्पणादि ततः कृत्वा गुरुं यत्नेन तोषयेत् ॥ ११७८ ॥</p>
<p>मधुरत्रयसंसिक्तामारक्तां शालिमञ्जरीम् ॥<br>
जुहुयान्नित्यशः सार्धं शतमेकेन मन्त्रतः ॥<br>
मण्डलात्सर्वसस्यादि वस्तुजातं तदा भवेत् ॥ ११७९ ॥</p>
<p>अथातः सम्प्रवक्ष्यामि नवबाणमिते कलौ ॥<br>
वाग्लज्जाक्लींरमाह्रीङ्ग्रीञ्ज्रीन्त्रीञ्जयजयेति <sup id="fnref:26"><a href="#fn:26" class="footnote-ref" role="doc-noteref">26</a></sup> च ॥ ११८० ॥</p>
<p>कृष्णकृष्णेति चाभाष्य निरन्तरपदं वदेत् ॥<br>
क्रीं त्रीं नित्यप्रमुदितरेतसे पदमुच्चरेत् ॥ ११८१ ॥</p>
<p>नित्यक्रियाय कृष्णाय क्लीं गोपीजनवल्लभा ॥<br>
य स्वाहा ग्रीं च ह्रीं चेति द्विपञ्चाशल्लिपिर्मनुः ॥ ११८२ ॥</p>
<p>आनन्दनारदमुनिर्विराट् छन्दोस्य देवता ॥<br>
सम्मोहनहरिः प्रोक्तो मन्त्रवर्णैः षडङ्गकम् ॥ ११८३ ॥</p>
<p>आद्यन्तैश्च त्रिभिर्बीजैः संयुक्तैश्च क्रमेण च ॥<br>
अष्टभी रविभिर्नेत्रैर्नवभिश्च नखेन्दुभिः ॥ ११८४ ॥</p>
<p>न्यासादिकं ततः कृत्वा देहे पीठं प्रकल्प्य च ॥<br>
हस्तद्वये दशार्णोक्तविधिना न्यासमाचरेत् ॥ ११८५ ॥</p>
<p>षडङ्गान्यस्य कामानां पञ्चपञ्च प्रविन्यसेत् ॥<br>
त्रिवारं मूलमन्त्रेण व्यापकं च ततश्चरेत् ॥ ११८६ ॥</p>
<p>कामसम्पुटितान्न्यस्य मातृकार्णान्यथा पुरा ॥<br>
दशतत्त्वादिकं न्यस्य तदन्ते मूर्तिपञ्जरम् ॥ ११८७ ॥</p>
<p>सृष्टिस्थितिषडङ्गानि वर्णान्न्यस्येच्च पूर्ववत् ॥<br>
सर्वमन्यत्पुरोक्तेन विधानेन विधाय वै ॥ ११८८ ॥</p>
<p>साधकः सर्वलोकेशं ध्यायेत्सम्मोहनं हरिम् ॥<br>
पुरे च मणिजे रम्ये पर्वताम्बुधिमध्यगे ॥ ११८९ ॥</p>
<p>नानाशोभाविचित्रेण मणिभिर्दीपितान्तरे ॥<br>
उद्यानवापिकावाटीनानाजनमनोहरे ॥ ११९० ॥</p>
<p>तत्रातिरम्ये विपुले विश्वकर्म्मविनिर्मिते ॥<br>
नानारत्नगणाकीर्णे गेहे सञ्चिन्तयेद्धरिम् ॥ ११९१ ॥</p>
<p>नानालङ्कारशोभाढ्यं श्रीवत्साङ्कितवक्षसम् ॥<br>
नानासुगन्धरुचिरमङ्कन्यस्तकराम्बुजम् ॥ ११९२ ॥</p>
<p>विहिताम्भोजयुग्माभ्यां विस्तृताभ्यां च कामतः ॥<br>
आलिङ्ग्य तां च बाहुभ्यां श्वेतमुक्ताविभूषितम् ॥ ११९३ ॥</p>
<p>स्वदक्षस्थितयाश्लिष्टं श्यामया सत्यभामया ॥<br>
चक्रवज्जाम्बवत्या च श्लिष्टं वामस्थया तथा ॥ ११९४ ॥</p>
<p>कालिन्द्या च परिश्लिष्टमग्रदेशस्थया विभुम् ॥<br>
पद्मं गदां शङ्खचक्रे चतुर्भिर्दधतं करैः ॥ ११९५ ॥</p>
<p>करद्वयलसद्वंशविभावितमुखाम्बुजम् ॥<br>
चतुर्दिक्षु बहिर्देवैर्मुनिभिः सेवकैर्वृतम् ॥ ११९६ ॥</p>
<p>एवं ध्यात्वा तु पूर्वाक्ते पीठे देवं समर्चयेत् ॥<br>
विंशार्णोदितयन्त्रं च सम्यगत्र सुलेखयेत् ॥ ११९७ ॥</p>
<p>मध्यस्थपीठपरितः पूर्वादिषु लिखेत्क्रमात् ॥<br>
ह्रीन्त्रींह्रीन्त्रीं च बीजानि शिष्टैर्वर्णैः प्रवेष्टयेत् ॥ ११९८ ॥</p>
<p>दशबीजैर्विरहितैर्द्विचत्वारिंशसम्मितैः ॥<br>
षट्कोणेथ क्रमाल्लेख्यम् ऐंह्रींश्रीमीशकोणतः ॥ ११९९ ॥</p>
<p>पुनस्तान्येव नैरृत्याच्छेषं प्राग्वत्समाचरेत् ॥<br>
अर्घ्यपात्रादि संस्थाप्य मध्यबीजे हरिं यजेत् ॥ १२०० ॥</p>
<p>यथाध्यानं च तत्पूर्वादिष्वर्च्या रुक्मिणीमुखाः ॥<br>
अङ्गानि षट्सु कोणेषु वामाङ्के सर्वगां यजेत् ॥ १२०१ ॥</p>
<p>दलमध्ये तु लक्ष्म्याद्यास्तदग्रे धनुरादिकाः ॥<br>
यजेत्कृष्णाग्रमध्ये तु पृष्ठगं चाञ्जनं धनुः ॥ १२०२ ॥</p>
<p>शङ्खपद्मौ निधी पूज्यौ शुक्लवर्णौ तु पार्श्वयोः ॥<br>
सर्वदा चापि वर्षन्तौ धाराभिर्वस्तुसञ्चयम् ॥ १२०३ ॥</p>
<p>हेरम्बं साम्बनामानं दुर्गां च तदनन्तरम् ॥<br>
विष्वक्सेनं च कोणेषु वर्णगान्पक्षिणो यजेत् ॥ १२०४ ॥</p>
<p>रक्तमारक्तसुप्रख्यदूर्वाकनकवर्णकान् ॥<br>
तद्बहिर्वासवादीनां वज्रादीनां च पूजनम् ॥ १२०५ ॥</p>
<p>दीक्षितो विधिना मन्त्रं प्राप्यामुं सद्गुरोः कृती ॥<br>
दर्शनं भाषणं स्पर्शवचनश्रवणादिकम् ॥<br>
वर्जयेत्प्रजपेल्लक्षं स्त्रीमात्रस्य गुरोरपि ॥ १२०६ ॥</p>
<p>सिताब्जमधुमिश्रैश्च दशांशं पायसैर्हुनेत् ॥<br>
तर्प्पणं मार्ज्जनं कृत्वा ब्राह्मणान्भोजयेत्ततः ॥ १२०७ ॥</p>
<p>मन्त्रमेनं जपेद्यस्तु प्रत्यहं विधिनामुना ॥<br>
समर्चयति गीर्वाणाṁल्लोकानन्दकरश्च सः ॥ १२०८ ॥</p>
<p>दिवादौ कृष्णचन्द्रं च दुग्धबुद्ध्या जलैः शुभैः ॥<br>
अन्वहं तर्प्पयेद्यस्तु शतं साग्रं भवेद्ध्रुवम् ॥ १२०९ ॥</p>
<p>इन्दुश्रीजलबिन्न्द्वाभस्तद्विभूतिमहार्णवः ॥<br>
चन्द्रचन्दनपङ्काक्तमालतीकुसुमैर्यवैः ॥ १२१० ॥</p>
<p>अयुतं मन्त्रवर्णेन यो जुहोति विभावसौ ॥<br>
त्रैलोक्यं तद्वशे तिष्ठेत्ख्यातः कविवरो भवेत् ॥ १२११ ॥</p>
<p>मन्त्रिणो ध्यानमात्रेण मन्त्रस्यास्य यथाविधि ॥<br>
वश्या भवन्ति सततं स्मरार्ताः सुरयोषितः ॥ १२१२ ॥</p>
<p>जपादिकर्म्मभिर्नूनमस्मात्किङ्किं न लभ्यते ॥<br>
स्पर्द्धां स्वाभाविकीं त्यक्त्वा चित्रमेतत्सुमन्त्रिणः ॥<br>
ग्रहेन्दिरा सदस्या स्यात्सेवने भक्तितत्परा ॥ १२१३ ॥</p>
<p>व्याधिदारिद्र्यपापौघक्रूरग्रहविषादिभिः ॥<br>
विपत्तिदुःखदौर्भाग्यमृत्य्वादिरहितः सदा ॥ १२१४ ॥</p>
<p>पुत्रपौत्रधनारोग्यवरस्त्रीगन्धवाहिभिः ॥<br>
सम्पन्नः सर्वसम्पत्या यशस्वी दीर्घजीवनः ॥ १२१५ ॥</p>
<p>अथातः सम्प्रवक्ष्यामि कलौ षष्टिमिते मनुम् ॥<br>
यज्जपादेव पुत्रादेरुत्पत्तिर्भवति ध्रुवम् ॥ १२१६ ॥</p>
<p>देवकीसुत गोविन्द वासुदेव जगत्पते ॥<br>
देहि मे तनयं कृष्ण त्वामहं शरणं गतः ॥ १२१७ ॥</p>
<p>द्वात्रिंशदक्षरो मन्त्रो नारदोस्य मनोर्मुनिः ॥<br>
छन्दोनुष्टुब्देवता च कृष्णः सन्तानदायकः ॥ १२१८ ॥</p>
<p>पादैश्चतुर्भिः <sup id="fnref:27"><a href="#fn:27" class="footnote-ref" role="doc-noteref">27</a></sup> सर्वैश्च पञ्चाङ्गानि मनोर्विदुः ॥<br>
शङ्खचक्रधरं देवं श्यामवर्णं चतुर्भुजम् ॥ १२१९ ॥</p>
<p>सर्वाभरणसन्दीप्तं पीतवाससमच्युतम् ॥<br>
मयूरपिच्छसंयुक्तं विष्णुतेजोपबृंहितम् ॥<br>
समर्प्पयन्तं विप्राय नष्टानानीय बालकान् ॥ १२२० ॥</p>
<p>ध्यात्वा ततोर्च्चनादीनि कुर्य्याद्भक्तिपरायणः ॥<br>
अर्चना चेन्द्रवज्राद्यैरुदितास्य महात्मनः ॥ १२२१ ॥</p>
<p>लक्षं जप्त्वा तद्दशांशं जुहुयाङ्गोघृतेन च ॥<br>
तर्प्पणादि ततः कुर्य्यान्मन्त्रः सिद्ध्यति मन्त्रिणः ॥ १२२२ ॥</p>
<p>दशम्यामर्धरात्रे तु शुक्लपक्षस्य मन्त्रवित् ॥<br>
पुत्रार्थं शान्तिकं कृत्वा तत्रस्थो विष्णुमर्च्चयेत् ॥ १२२३ ॥</p>
<p>य एवं भजते मन्त्री साधकः पुत्रकाम्यया ॥<br>
स वर्षाल्लभते पुत्रं विनीतं चिरजीविनम् ॥ १२२४ ॥</p>
<p>अथातः सम्प्रवक्ष्यामि ह्येकषष्टितमे कलौ ॥<br>
वासुदेवाय निगडच्छेदन ङेन्तमुच्चरेत् ॥<br>
वासुदेवाय हुम्फट् च स्वाहा विंशार्णको मनुः ॥ १२२५ ॥</p>
<p>नारदोस्य मुनिः प्रोक्तो गायत्री छन्द उच्यते ॥<br>
श्रीकृष्णो देवता प्रोक्तो निगडच्छेदकारकः ॥<br>
न्यासध्यानजपार्च्चादि दशवर्णोक्तवद्भवेत् ॥ १२२६ ॥</p>
<p>अथातः सम्प्रवक्ष्यामि नेत्रषष्टिमिते कलौ ॥<br>
कमबीजात्मको मन्त्रो मुनिर्मोहननारदः ॥ १२२७ ॥</p>
<p>छन्दो गायत्रकं देवः कृष्णः सम्मोहनो मतः ॥<br>
षड्दीर्घभाजा बीजेन षडङ्गानि प्रकल्पयेत् ॥ १२२८ ॥</p>
<p>आसनं न्यासपर्य्यन्तं चोक्तरीत्या विधाय तु ॥<br>
अङ्गुलीषु न्यसेदङ्गं हस्तयोस्तलयोरपि ॥ १२२९ ॥</p>
<p>पञ्चाङ्गुलीषु बाणांश्च पूर्वोक्तान्क्रमतो न्यसेत् ॥<br>
बीजसम्पुटितान्न्यस्य मातृकार्णाननन्तरम् ॥ १२३० ॥</p>
<p>षडङ्गानि पुनर्न्यस्य यथास्थाने शरान्न्यसेत् ॥ १२३१ ॥</p>
<p>शिरोवदनहृल्लिङ्गपादेषु क्रमतः सुधीः ॥<br>
शेषतत्प्रमुखानेतान्पञ्चबीजप्रपूर्वकान् ॥ १२३२ ॥</p>
<p>जगत्सम्मोहनं कृष्णं ध्यायेत्पश्चात्समाहितः ॥<br>
वृन्दारकद्रुमौघेन विलसत्कल्पशाखिनः ॥<br>
मूले लसत्स्थलीराजद्रत्नसिंहासनोपरि ॥ ११३३ ॥</p>
<p>वामस्कन्धे पक्षिपत्रे स्थितं बन्धूकसन्निभम् ॥<br>
अरिशङ्खसृणीन्पाशं पुष्पबाणेक्षुकार्मुकम् ॥ १२३४ ॥</p>
<p>पद्मं गदां च हस्ताब्जैरष्टभिर्दधतं निजैः ॥<br>
घूर्णनेत्रं कुण्डलिनं हारिणं सुकिरीटिनम् ॥ १२३५ ॥</p>
<p>किङ्किणीनूपुराद्यैश्च मुद्रिकारत्नमाल्यकैः ॥<br>
पीताम्बरै रक्तलेपैर्युक्तं वामोरुगां रमाम् ॥<br>
आलिङ्गन्तं वामबाहुधृतपद्मावलिं विभुम् ॥ १२३६ ॥</p>
<p>विंशाक्षरोदिते पीठे भूषणाद्यैर्यजेद्धरिम् ॥<br>
पश्चादङ्गानि बाणाञ्ञ्च न्यासमार्गेण पूजयेत् ॥ १२३७ ॥</p>
<p>किरीटं मस्तके श्रोत्रद्वये कुण्डलयुग्मकम् ॥<br>
चक्राद्यं त्रिषु हस्तेषु श्रीवत्सं कौस्तुभं तथा ॥ १२३८ ॥</p>
<p>वक्षोहृदि तथा कण्ठे वनमालां नितम्बके ॥<br>
पीताम्बरं महालक्ष्मीं वामाङ्के बीजपूर्विकाम् ॥ १२३९ ॥</p>
<p>अभ्यर्च्य कर्णिकामध्ये दिग्विदिक्ष्वङ्गदेवताः ॥<br>
ततो बहिश्चरान्बाणान्दिक्षु कोणेषु पूजयेत् ॥ १२४० ॥</p>
<p>यजेदग्राग्रपत्रेषु लक्ष्म्याद्याः प्रोक्तलक्षणाः ॥<br>
इन्द्रादीन्पूजयेद्बाह्ये वज्रादीन्यायुधान्यपि ॥ १२४१ ॥</p>
<p>प्रजपेद्दशलक्षाणि पलाशकुसुमैर्हुनेत् ॥<br>
त्रिस्वाद्वक्तैस्तर्प्पयेच्च सहस्रद्वादशावधि ॥ १२४२ ॥</p>
<p>आत्माभिषेकं कृत्वाथ विप्रानभ्यर्च्य तोषयेत् ॥<br>
अनेन मनुना तोयैर्मोहिनीपुष्पसंयुतैः ॥ १२४३ ॥</p>
<p>दिनादारभ्य मन्त्री तु तर्प्पयेच्च फलप्रदम् ॥<br>
त्रैलोक्यं मोहयेद्यस्तु जपेन्मन्त्रं समाहितः ॥ १२४४ ॥</p>
<p>सर्वान्कामानवाप्नोति वाञ्छितानत्र वर्णितान् ॥<br>
अयुतं सर्पिषा हुत्वा ससम्पातं हुताशने ॥ १२४५ ॥</p>
<p>तावज्जले जपित्वा च तद्घृतं भोजयेत्स्रियम् ॥<br>
यस्तु तद्वशगा सा स्यात्सापि तं वशमानयेत् ॥ १२४६ ॥</p>
<p>अष्टादशलिपिप्रोक्ते वश्यं चानेन साधयेत् ॥<br>
एवं यो भजते मन्त्रं भोगान्भुक्त्वा हरिं व्रजेत् ॥<br>
अथातः सम्प्रवक्ष्यामि रामषष्टिमिते कलौ ॥ १२४७ ॥</p>
<p>त्रैलोक्यमोहनाय विद्महे ॥<br>
स्मराय धीमहि ॥<br>
तन्नो विष्णुः प्रचोदयात् ॥ १२४८ ॥</p>
<p>जपेदस्यैव गायत्रीं चतुर्वर्गफलप्रदाम् ॥<br>
मुन्यादि सकलं प्राग्वद्गायत्री सपुरस्क्रिया ॥<br>
नाशयेत्सर्वपापानि सिद्धेयं कल्पवल्लिका ॥ १२४९ ॥</p>
<p>यद्यदिष्टं भवेत्कार्य्यं सहस्रादयुतादपि ॥<br>
यथायोग्यं जपेत्साध्यमसाध्यं च प्रसिद्ध्यति ॥ १२५० ॥</p>
<p>अथातः सम्प्रवक्ष्यामि वेदषष्टिमिते कलौ ॥<br>
ग्लौमित्येकाक्षरो मन्त्रो जगती छन्द ईरितम् ॥ १२५१ ॥</p>
<p>ऋषिस्तु नारदः प्रोक्तः श्रीकृष्णो देवता मतः ॥<br>
बीजं गकार ॐ कारः शक्तिः प्रोक्तं षडङ्गकम् ॥ १२५२ ॥</p>
<p>षड्दीर्घान्वितबीजेन गकारं मूर्ध्नि विन्यसेत् ॥<br>
ग्लौं नाभौ तु तथौं गुल्फे बिन्दुं पादद्वये न्यसेत् ॥ १२५३ ॥</p>
<p>कदम्बमूले क्रीडन्तं वृदावननिवासिनम् ॥<br>
पद्मोपरि स्थितं वन्दे वेणुं गायन्तमीश्वरम् ॥ १२५४ ॥</p>
<p>पीताम्बरधरं देवं वनमालाविभूषितम् ॥<br>
गोपीभिर्गोपवृन्दैश्च सेवितं कृष्णमर्च्चयेत् ॥ १२५५ ॥</p>
<p>दशार्णवच्च पूजा स्यात्पिङ्गगोपालसम्मता ॥<br>
लक्षायुतसहस्राणि चत्वार्य्यस्य जपो मनोः ॥१२५६ ॥</p>
<p>घृतहोमदशाशेन तर्प्पणादि ततश्चरेत् ॥<br>
एवं संसिद्धमन्त्रस्तु दशार्णोक्तप्रयोगकान् ॥ १२५७ ॥</p>
<p>कुर्य्यादिह तु सौभाग्यमन्ते याति हरेः पुरम् ॥ १२५८ ॥</p>
<p>अथातः सम्प्रवक्ष्यामि पञ्चषष्टिभिते कलौ ॥<br>
कामबीजान्तरे कृष्णमन्त्रोयं त्र्यक्षरो मतः ॥ १२५९ ॥</p>
<p>नारदोस्य मुनिश्छन्दो गायत्री देवता मता ॥<br>
कृष्णः ककारो बीजं स्यादीकारः शक्तिरुच्यते ॥ १२६० ॥</p>
<p>षड्दीर्घस्वरयुक्तेन मूलेनापि षडङ्गकम् ॥<br>
ध्यानपूजा प्रयोगादि पिङ्गगोपालवन्मतम् ॥ १२६१ ॥</p>
<p>अथातः सम्प्रवक्ष्यामि रसषष्टिमिते कलौ ॥<br>
तारो नमश्च कृष्णाय मन्त्रो रसमितार्णकः ॥ १२६२ ॥</p>
<p>नारदोस्य मुनिश्छन्दो गायत्री देवता मताः ॥<br>
श्रीकृष्णः प्रणवो बीजं माया शक्तिश्च पूर्ववत् <sup id="fnref:28"><a href="#fn:28" class="footnote-ref" role="doc-noteref">28</a></sup> ॥<br>
अथातः सम्प्रवक्ष्यामि वसुषष्टिमिते कलौ ॥ १२६३ ॥</p>
<p>उत्तिष्ठ श्रीकृष्ण स्वाहा मनुरष्टाक्षरो मतः वामदेवो मुनिः पङ्क्तिश्छन्दो विष्णुश्च देवता ॥<br>
हुं भीषयद्वयं हृच्च हुमन्तं त्रासयद्वयम् ॥ १२६४ ॥</p>
<p>शिरः शिखा च वर्मोक्तं प्रमर्दययुगं मतम् ॥<br>
वर्म प्रध्वंसययुगं वर्मान्तं रक्षयद्वयम् ॥ १२६५ ॥</p>
<p>हुमन्तमन्त्रं सम्प्रोच्य षडङ्गानि समाचरेत् ॥<br>
अष्टाङ्गानि न्यसेन्मन्त्री मन्त्रवर्णैर्यथाविधि ॥ १२६६ ॥</p>
<p>पचाङ्गनेत्रजठरपृष्ठेषु क्रमतो न्यसेत् ॥<br>
विदध्यात्करयोर्न्यासं मन्त्रार्णैरष्टभिः सुधीः ॥ १२६७ ॥</p>
<p>दक्षतर्ज्जनिकायाश्च यावत्स्याद्वामतर्जनी ॥<br>
सृष्टिरेतद्वैपरीत्यं संहारो गदितः स्थितिः ॥ १२६८ ॥</p>
<p>दक्षान्यतर्जनीपूर्वां कनिष्ठायुग्मकान्तकाम् ॥<br>
द्रावण्याद्यबीजयुतामङ्गुष्ठादिषु विन्यसेत् ॥ १२६९ ॥</p>
<p>सबीजपूर्वकान्कामानङ्गुष्ठादिषु विन्यसेत् ॥<br>
तातो बाणार्णपुटितां मातृकां च प्रविन्यसेत् ॥ १२७० ॥</p>
<p>प्रकृतिश्च महत्तत्त्वमहङ्कारखवायवः ॥<br>
तेज आपो धरा चेति तत्त्वाष्टकमुदीरितम् ॥ १२७१ ॥</p>
<p>व्यस्तमन्त्रार्णसंयुक्तं पादे लिङ्गे तथा हृदि ॥<br>
मुखे शीर्षे हृदि पुनर्हृदये सकलाङ्गके ॥ १२७२ ॥</p>
<p>न्यसेत्संहार उक्तोयं सर्गस्तद्विपरीतकः ॥<br>
तारसम्पुटमूलेन त्रिशो न्यस्येत्तनौ पुनः ॥<br>
कट्यास्यहृन्नाभिगुल्फजानुपादेषु विन्यसेत् ॥<br>
एषा सृष्टिश्च नाभ्याद्या हृदन्ता स्थितिरीरिता ॥ १२७३ ॥</p>
<p>सर्गत्यक्तमतिश्चापि संहारो मन्त्रिभिर्मतः ॥<br>
मन्त्रार्णानामयं प्रोक्तस्त्रिधा न्यासो धनप्रदः ॥ १२७४ ॥</p>
<p>मूलाधारे हृदि मुखे बाहुद्वन्द्वोरुनाभिषु ॥<br>
मन्त्रार्णान्विन्यसेन्मत्री न्यासोयं दार्ढ्यकारकः ॥ १२७५ ॥</p>
<p>गले च जठरे हस्ते स्तनयोः पार्श्वयोस्तथा ॥<br>
पृष्ठे च विन्यसेद्वर्णान्न्यासोयं शुभकारकः ॥ १२७६ ॥</p>
<p>मूर्द्धनेत्रश्रोत्रमुखहस्ताग्रे मणिबन्धयोः ॥<br>
कूर्परे चांसके न्यस्य मनोर्वर्णान्धनप्रदान् ॥ १२७७ ॥</p>
<p>पादाग्रयोर्गुल्फयोश्च जानुनोश्च नितम्बयोः ॥<br>
मन्त्रस्य विन्यसेद्वर्णान्न्यासोयं काम्यकः स्मृतः ॥ १२७८ ॥</p>
<p>दक्षबाहौ तथा मूले मध्ये च मणिबन्धके ॥<br>
अङ्गुष्ठादौ न्यसेद्वर्णान्पञ्चमो धर्मवृद्धिकृत् ॥ १२७९ ॥</p>
<p>एवं न्यासो वामहस्ते षष्ठः पापनिवर्तकः ॥<br>
दक्षोरुमूले जानौ च गुल्फे पञ्चाङ्गुलीषु च ॥ १२८० ॥</p>
<p>अयन्तु सप्तमो न्यासो वामगस्त्वष्टमो मतः ॥<br>
दक्षाङ्गुष्ठं समारभ्य वाममध्याच्च विन्यसेत् ॥ १२८१ ॥</p>
<p>क्रमेण मन्त्रवर्णांश्च न्यासोयं नवमः स्मृतः ॥<br>
एवन्तु पादयोर्न्यस्येन्न्यासोयं दशमो भवेत् ॥ १२८२ ॥</p>
<p>मूर्द्धाक्षिकण्ठहृदये जठरे चोरुजानुनोः ॥<br>
पादयोश्च न्यसेद्वर्णान्न्यास एकादशः स्मृतः ॥ १२८३ ॥</p>
<p>त्वगसृङ्मांसमेदोस्थिमज्जाशुक्रमरुत्सु च ॥<br>
कर्मणा विन्यसेद्वर्णान्न्यासोयं द्वादशः स्मृतः ॥ १२८४ ॥</p>
<p>दक्षगण्डे च दक्षांसे तत्स्तने दक्षपार्श्वके ॥<br>
दक्षस्फिचि च जङ्घायां पादेयन्तु त्रयोदशः ॥ १२८५ ॥</p>
<p>एवं प्रविन्यसेद्वामगुल्फादौ स चतुर्दशः ॥<br>
प्रथमार्णं पादतले पदपादाग्रजानुषु ॥ १२८६ ॥</p>
<p>गुदगुह्ये तृतीयन्तु पार्श्वनाभौ चतुर्थकम् ॥<br>
वक्षः पृष्ठहृदयेषु कण्ठे वक्त्रे नसोस्तले ॥ १२८७ ॥</p>
<p>श्रोत्रनेत्रद्वये चान्यं ललाटे चाष्टमं न्यसेत् ॥<br>
सर्वोपद्रवहन्तायं न्यासः पञ्चदशः स्मृतः ॥ १२८८ ॥</p>
<p>शिरोक्षिमुखहृन्नाभिगुह्यजान्वङ्घ्रिषु न्यसेत् ॥<br>
षोडशोयमिति प्रोक्तस्तत्त्वपञ्जरसज्ञकः ॥ १२८९ ॥</p>
<p>ततस्तनौ मूलमन्त्रं व्यापकत्वेन विन्यसेत् ॥<br>
नृसिंहं पञ्चमे प्रोक्तमाचेरन्मूर्तिपञ्जरम् ॥ १२९० ॥</p>
<p>मुखे ब्राह्मणवर्णं च हस्तयोः क्षत्रियं न्यसेत् ॥<br>
ऊर्वोर्वैश्यं शूद्रवर्णं पादयोरिति विन्यसेत् ॥ १२९१ ॥</p>
<p>न्यसेत्किरीटं शिरसि श्रुत्योर्मकरकुण्डले ॥<br>
ग्रैवेयं कौस्तुमं कण्ठे हृदि श्रीवत्सहारकम् ॥ १२९२ ॥</p>
<p>अङ्गदे भुजयोर्न्यस्य केयूरान्सर्वबाहुषु ॥<br>
कङ्कणे हस्तयोर्न्यस्य मेखलां च कटौ न्यसेत् ॥ १२९३ ॥</p>
<p>न्यस्याङ्गुलीषु मुद्राश्च न्यसेत्पीताम्बरद्वयम् ॥<br>
परिधाने चोत्तरीयं पादयोर्नूपुरं तथा ॥ १२९४ ॥</p>
<p>न्यसेच्छङ्खं च चक्रं च वामदक्षोर्ध्वहस्तयोः ॥<br>
अधःपाण्योर्गदापद्मे ततो ध्यानं समाचरेत् ॥ १२९५ ॥</p>
<p>दुग्धाम्भोधौ सितद्वीपं नानामणिगणैर्युतम् ॥<br>
वनं सञ्चिन्तयेत्तत्र सकलर्त्तुसमन्वितम् ॥ १२९६ ॥</p>
<p>न्यासोक्ताभरणैः शस्त्रैरुपेतं दीप्ततेजसम् ॥<br>
सुरासुरर्षिप्रमुखैः सेवितं चाप्सरोगणैः ॥ १२९७ ॥</p>
<p>प्रसन्नवदनं ध्यात्वा तत्त्वदेवं प्रपूजयेत् ॥<br>
पूर्वोक्तपीठे मूलेन मूर्तिं सङ्कल्य चाह्वयेत् ॥ १२९८ ॥</p>
<p>अङ्गानि कर्णिकायाञ्च दिक्पत्रेषु चतुर्ष्वपि ॥<br>
श्रियं पीताम्बराक्तां च धृतिं कान्तिं सितासिते ॥ १२९९ ॥</p>
<p>इन्द्रादींश्चापि दिक्पत्रे वज्रादींस्तद्बहिर्यजेत् ॥<br>
अष्टलक्षं जपेन्मन्त्रं नियमस्थो जितेन्द्रियः ॥ १३०० ॥</p>
<p>दुग्धाक्तबिल्वसमिधां होमः प्रोक्तो दशांशतः ॥<br>
जलैः सघृतदुग्धान्नैस्तर्प्पणादि समाचरेत् ॥ १३०१ ॥</p>
<p>गुरुं सन्तोष्य यत्नेन सिद्धमन्त्रो भवेद् ध्रुवम् ॥<br>
ततः कुर्वीत मन्त्रज्ञः प्रयोगांश्च प्रसिद्धये ॥ १३०२ ॥</p>
<p>दुग्धपूतैः सरसिजैरयुतं जुहुयाच्छ्रिये ॥<br>
मधुरत्रयसंयुक्तैः पलाशकुसुमैर्हुनेत् ॥ १३०३ ॥</p>
<p>कान्त्यर्थं केवलाज्येन जुहुयाद्दुग्धमायुषे ॥<br>
त्रिस्वादुयुक्तं लवणं हुनेन्निशि सहस्रकम् ॥ १३०४ ॥</p>
<p>अष्टाधिकं च मासेन सोमरस्त्रीवृतो भवेत् ॥<br>
का कथा सर्वयोषासु चान्यासु वशगासु च ॥<br>
अयुतं जुहुयादाज्यं दूर्वाभक्तैश्च शोधितम् ॥ १३०५ ॥</p>
<p>भुञ्जीत प्रत्यहं भक्तं गुरुं सन्तोषयेद्धनैः ॥<br>
वस्त्रालङ्करणाद्यैश्च ब्राह्मणानपि भोजयेत् ॥ १३०६ ॥</p>
<p>यो जपेन्मृत्युरोगादौ न्यसेच्चायुश्च विन्दति ॥<br>
सूर्य्यबिम्बे न्यस्तदृष्टिरब्देन सततं जपेत् ॥ १३०७ ॥</p>
<p>उत्क्षिप्तबाहुः षण्मासाद्धनाढ्यः सुमहान् भवेत् ॥<br>
दुग्धमध्ये प्रातरमुं रमेशं तर्प्पयेद्बुधः ॥<br>
अष्टाधिकं सहस्रं तु स भवेद्गोरमान्वितः ॥ १३०८ ॥</p>
<p>सुमिष्टमन्नं लभते वने वै भृत्यवर्गयुक् ॥<br>
षट्कर्माणि च सिद्ध्यन्ति याति विष्णोः परम्पदम् ॥ १३०९ ॥</p>
<p>अथो गोषट्कलौ मन्त्रस्तारादिरयमेव <sup id="fnref:29"><a href="#fn:29" class="footnote-ref" role="doc-noteref">29</a></sup> हि ॥<br>
यज्जपेनावतारोत्र सर्वकालफलप्रदः ॥ १३१० ॥</p>
<p>अथ सप्ततिके चायं लक्ष्म्यादिर्जप्यते जनैः ॥<br>
नावतारः स एवात्र देवः प्रत्यक्षता गतः ॥ १३११ ॥</p>
<p>अथातः सम्प्रवक्ष्यामि चैकसप्तमिते कलौ ॥<br>
अवतारोत्र मन्त्रस्तु श्रीकृष्णः शरणं मम ॥ १३१२ ॥</p>
<p>चतुष्पदैः समस्तेन पञ्चाङ्गविधिरीरितः ॥<br>
ध्यानपूजाप्रयोगादि दशाक्षरवदीरितम् ॥ १३१३ ॥</p>
<p>अथातः सम्प्रवक्ष्यामि बौद्धमन्त्रं महाफलम् ॥<br>
सभ्यत्वान्न द्विजातीनामधिकारोस्ति कर्हिचित् ॥ १३१४ ॥</p>
<p>वाममार्गरता विप्राः कुण्डका जातिविच्युताः ॥<br>
हीना वैदिकसंस्कारैः प्रमादान्म्लेच्छतां गताः ॥<br>
गोलकाश्च तथा जात्या कायस्थादय एव च ॥ १३१५ ॥</p>
<p>बौद्धं विष्णुं समारभ्य भुक्तिं मुक्तिं प्रयान्ति ते ॥<br>
पतितानामयं मन्त्रः सम्प्रोक्तः शरणप्रदः ॥ १३१६ ॥</p>
<p>नमोभगवते बुद्धसंसारार्णवतारक ॥<br>
कलिकालादहं भीतः शरण्यं शरणङ्गतः ॥ १३१७ ॥</p>
<p>आद्यैः पदैश्चतुर्भिश्च चरणद्वितयेन च ॥<br>
षडङ्गविधिराख्यातः सर्वेण व्यापकं चरेत् ॥ १३१८ ॥</p>
<p>पद्मे पद्मासनस्थं च ऊर्वोर्न्यस्तकरद्वयम् ॥<br>
गौरं मुण्डितसर्वाङ्गं ध्यानस्तिमितलोचनम् ॥ १३१९ ॥</p>
<p>पुस्तकासक्तहस्तैश्च नानाशिष्यैश्च शोभितम् ॥<br>
इन्द्रादिलोकपालैश्च ताम्रवर्णाम्बरावृतम् ॥ १३२० ॥</p>
<p>एवं ध्यात्वा यजेत्पद्मे द्वात्रिंशद्दलसम्मिते ॥<br>
कर्णिकायां षडङ्गानि दले शिष्यान्यजेत्क्रमात् ॥ १३२१ ॥</p>
<p>मीनाङ्कं ललितां वीरं योगिनीं ज्ञानदायिनीम् ॥<br>
सर्वज्ञं सुगतं बुद्धं पार्श्वनाथं तथागतम् ॥ १३२२ ॥</p>
<p>चार्वाकं धर्मराजं च जिनं पद्मावतीं तथा ॥<br>
कामिनीं च महामायां श्रीकृष्णं च विनायकम् ॥ १३२३ ॥</p>
<p>समन्तभद्रं वर्त्मर्षिं निधिचन्द्रं मनोहरम् ॥<br>
षडभिज्ञं दशबलं शास्तारं श्रीघनं क्षयम् ॥ १३२४ ॥</p>
<p>दण्डिनं मुण्डिनं क्रान्तं श्रावकं लोकपोषणम् ॥<br>
तद्बाह्ये भूपुरे दिक्पांस्तदस्त्राणि च पूजयेत् ॥ १३२५ ॥</p>
<p>वर्णलक्षं जपेन्मन्त्री होमयेच्च घृतौदनम् ॥<br>
तुलसीमिश्रतोयैश्च भगवन्तं प्रतर्प्पयेत् ॥ १३२६ ॥</p>
<p>परस्य दुःखकरणं मनसापि न चाचरेत् ॥<br>
एवं तु वर्तमानस्य वाक्सिद्ध्यादि प्रजायते ॥ १३२७ ॥</p>
<p>राजानो वशगास्तस्य नाशं यान्ति ह्युपद्रवाः ॥<br>
भूतप्रेतादिपीडायां महागदभये तथा ॥ १३२८ ॥</p>
<p>अनेन मन्त्रितं भस्म दत्त्वा दुःखात्प्रमुच्यते ॥<br>
अथातः सम्प्रवक्ष्यामि कल्किमन्त्रं महाफलम् ॥<br>
कङ्कल्किने हृदन्तोयं मन्त्रः प्रोक्तः षडक्षरः ॥ १३२९ ॥</p>
<p>मन्त्रार्णैश्च षडङ्गानि पूर्णेन व्यापकं चरेत् ॥<br>
मन्त्रोयमतिगोप्यस्तु स्तुत्यश्च नृपनाशकः ॥ १३३० ॥</p>
<p>ध्यानं नीलहयारूढं श्वेतोष्णीषविराजितम् ॥<br>
महामुद्राढ्यहस्तं च कौस्तुभोद्दामकण्ठकम् ॥ १३३१ ॥</p>
<p>मर्दयन्तं म्लेच्छगणं क्रोधपूरितलोचनम् ॥<br>
अन्तर्हितैर्देवमुनिगन्धर्वैः संस्तुतं हरिम् ॥ १३३२ ॥</p>
<p>वैष्णवे तु यजेत्पीठे पद्मे तं केशरेषु च ॥<br>
षडङ्गानि च पत्रेषु पूजयेत्तस्य सेवकान् ॥ १३३३ ॥</p>
<p>उद्दामं काञ्चनं दीर्घं भीमं घोरं भयानकम् ॥<br>
कालं नीलं लोकपालान्भूपुरे हेतयस्तथा <sup id="fnref:30"><a href="#fn:30" class="footnote-ref" role="doc-noteref">30</a></sup> ॥ १३३४ ॥</p>
<p>षड्लक्षं च जपेन्मन्त्रं ससितैः पायसैर्हुनेत् ॥<br>
तर्पयेत्सलिलैः शुद्धैः प्रीणयेद्भूसुरानपि ॥ १३३५ ॥</p>
<p>एवमाराधितो मन्त्रः सङ्ग्रामे विजयप्रदः ॥<br>
एतत्साधकमालोक्य दूरतो दुःक्षितीश्वराः ॥ १३३६ ॥</p>
<p>प्रणमन्ति तथा म्लेच्छाः शत्रवो यान्ति सङ्क्षयम् ॥<br>
दिनेदिने वर्धते श्रीर्मृतो वैकुण्ठमाप्नुयात् ॥ १३३७ ॥</p>
<p>एते तु मनवः प्रोक्ताः श्रीविष्णोः परमात्मनः ॥<br>
दशावताररूपस्य किमन्यच्छ्रोतुमिच्छसि ॥ १३३८ ॥</p>
<p>इति श्रीमहामायामहाकालानुमते मेरुतन्त्रे शिवप्रणीते दशावतारमन्त्रप्रकाशः षड्विंशः ॥ २६ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>ॐ नमो भगवते मं मत्स्याय श्रीम् इतिद्वादशाक्षरमन्त्रः ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>ॐ नमो भगवते कुं कुर्माय धराधरधुरन्धराय नमः ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>ब्रह्माणम् ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>लज्जालोः ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>दधानमिति शेषः&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>ॐ ग्लौं नमः भगवत्यै धरायै धरणि धरेधरे स्वाहा ग्लौं ह्रीं ॐ म् ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>ॐ क्ष्रौं नमो भगवते नारसिंहाय ज्वालामालिने दीप्तदंष्ट्राय अग्निनेत्राय सर्वरक्षोघ्नाय सर्वभूतविनाशनाय सर्वघोरविनाशनाय दह दह पच पच रक्ष रक्ष हुं फट् स्वाहा ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>ॐ श्रीं ह्रीं श्रीं जय लक्ष्मीप्रियाय नित्यप्रमुदितचेतसे लक्ष्मीश्रितार्धदेहाय श्रीं ह्रीं श्रीं नमः ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>क्रीडाकृदनलप्रभः इत्यपि पाठः ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>ॐ नमो भगवते वीरनृसिंहाय नीलदीप्तदंष्ट्राय अग्नि नेत्राय सर्वरक्षोघ्नाय सर्वभूतविनाशनाय सर्वघोरविनाशाय हनहन दहदह पचपच वधवध फट् स्वाहा ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>ॐ नमो भगवते वीरनृसिंहाय सर्वभूतविनाशय सर्वघोरविनाशनाय सर्वरक्षोघ्नाय हनहन दहदह पचपच वधवध रक्षरक्ष मां हुं फट् स्वाहा ॥&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>ॐ नमो विष्णवे सुरपतये महाबलाय स्वाहा ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>तस्येत्यव्याहार्यम् ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>मन्त्र इति शेषः ॥&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>तस्येति शेषः ॥&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>धावु गतिशुद्ध्योरित्यतः शानच् ॥&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>सात्यकिम् ॥&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>क्लीम्मितिबीजेन षडङ्गन्यासः यथा-क्लीं हृदयाय नमः क्लीं शिरसे स्वाहेत्यादि ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>ॐ नमः कृष्णाय देवकीपुत्राय हुं फट् स्वाहा ॥&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>ॐ नमः हृदयाय नमः ।<br>
ॐकृष्णाय शिरसे स्वाहा ।<br>
ॐदेवकीपुत्राय शिखायै वषट् ।<br>
ॐ हुं कवचाय हुम् ।<br>
ॐ फट् नेत्रत्रयाय वौषट् ।<br>
ॐ स्वाहा अस्त्राय फट् ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>समासान्तविधेरनित्यत्वान्न टच् ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>श्रीं ह्रीं क्लीं कृष्णाय गोविन्दाय स्वाहा ॥&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>पट्टे स्वर्णेचेति वा पा० ॥&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>पूजनीयाः क्रमादमीत्येतेषामुत्तरत्र सम्बन्धः&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>नन्दपुत्राय श्यामलाङ्गाय बालवपुषे कृष्णगोविन्दायगोपीजनवल्लभायस्वाहा ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>ॐ ऐं ह्रीं श्रीं क्लीं ह्रीं ग्रीं ज्रीं त्रीं जयजय कृष्ण कृष्ण निरन्तरं क्रीं त्रीं नित्यप्रमुदितरेतस्रे नित्यक्रियाय कृष्णाय क्लीं गोपीजनवल्लभाय स्वाहा ग्रीं ह्रीम् ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>देवकीसुत गोविन्द हृदयाय नमः, वासुदेव जगत्पते शिरसे स्वाहा, देहि मे तनयं कृष्ण शिखायै वषट्,त्वामहं शरणं गतः कवचाय हुम् ॥<br>
देवकीसुत गोविन्द वासुदेव जगत्पते ॥<br>
देहि मे तनयं कृष्ण त्वामहं शरणं गतः नेत्राभ्यां वौषट् ॥<br>
तन्त्रान्तरेषु तु पूर्वमन्त्रार्द्धेन नेत्रयोरुत्तरमन्त्रार्द्धेनास्त्रस्य न्यासः ।<br>
किञ्चास्य मन्त्रस्य प्रथमे क्लीम्बीजयुक्तस्य जपाच्छीघ्रमेव तनयप्राप्तिर्जायते ।<br>
तथा हीमोमाद्यस्याऽपि जपोन्यत्र ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>उपलब्धयोः पुस्तकयोर्मध्ये सप्तषष्टिमितकल्पावतीर्णकृष्णमन्त्रवर्णनविषयकः पाठः स्खलितः ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>ॐ उत्तिष्ठ कृष्णाय स्वाहा ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>पूज्या इति शेषः ॥&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AgamaH_meru-tantram_26_dashAvatAramantraprakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/AgamaH/meru-tantram/26_dashAvatAramantraprakAshaH/">२६ दशावतारमन्त्रप्रकाशः </a>
            <a data-toggle="collapse" href="#section-tree-item-body-AgamaH_meru-tantram_26_dashAvatAramantraprakAshaH_md" role="button" aria-expanded="false" aria-controls="section-tree-item-body-AgamaH_meru-tantram_26_dashAvatAramantraprakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AgamaH_meru-tantram_26_dashAvatAramantraprakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २६ दशावतारमन्त्रप्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
