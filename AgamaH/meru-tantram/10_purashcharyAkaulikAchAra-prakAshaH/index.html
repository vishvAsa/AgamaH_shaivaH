<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १० पुरश्चर्याकौलिकाचार-प्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१० पुरश्चर्याकौलिकाचार-प्रकाशः">
  <meta property="og:description" content="श्रीदेव्युवाच ॥
क्वचिद्दक्षं क्वचिद्वामं क्वचित्सौरं च शाम्भवम् ॥
ऊर्ध्वाम्नायं क्वचिद्दक्षमुत्तरं पश्चिमं क्वचित् ॥ १ ॥
अध आम्नायकं चापि गाणपत्यं च वैष्णवम् ॥
पारसीकं क्वचिद्बौद्धं पाखण्डं च क्वचित्क्वचित् ॥ २ ॥
तत्तत्प्रकरणे स्तौषि क्वचिन्निन्दसि तं पुनः ॥
क्वचिन्निर्दैवतं मार्गं वेदान्तं वैदिकं क्वचित् ॥ ३ ॥
द्वीपधर्मान्खण्डधर्मान्कुलधर्मान्क्वचित्क्वचित् ॥
देशधर्मान्कालधर्माञ्जातिधर्मान्क्वचित्क्वचित् ॥ ४ ॥
तन्त्रोत्तममिदं तन्त्रं प्रसन्नश्चेन्ममोपरि ॥
तदा तत्त्वं मम ब्रूहि निःसन्देहा च मां कुरु ॥ ५ ॥
श्रीशिव उवाच ॥
अहो कालस्य माहात्म्यं तन्त्रे तन्त्रे त्वया पुनः ॥
पृच्छ्यते तत्तदाधिक्यं साहङ्कारं ब्रवीमि तत् ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="agamah">

  <meta itemprop="name" content="१० पुरश्चर्याकौलिकाचार-प्रकाशः">
  <meta itemprop="description" content="श्रीदेव्युवाच ॥
क्वचिद्दक्षं क्वचिद्वामं क्वचित्सौरं च शाम्भवम् ॥
ऊर्ध्वाम्नायं क्वचिद्दक्षमुत्तरं पश्चिमं क्वचित् ॥ १ ॥
अध आम्नायकं चापि गाणपत्यं च वैष्णवम् ॥
पारसीकं क्वचिद्बौद्धं पाखण्डं च क्वचित्क्वचित् ॥ २ ॥
तत्तत्प्रकरणे स्तौषि क्वचिन्निन्दसि तं पुनः ॥
क्वचिन्निर्दैवतं मार्गं वेदान्तं वैदिकं क्वचित् ॥ ३ ॥
द्वीपधर्मान्खण्डधर्मान्कुलधर्मान्क्वचित्क्वचित् ॥
देशधर्मान्कालधर्माञ्जातिधर्मान्क्वचित्क्वचित् ॥ ४ ॥
तन्त्रोत्तममिदं तन्त्रं प्रसन्नश्चेन्ममोपरि ॥
तदा तत्त्वं मम ब्रूहि निःसन्देहा च मां कुरु ॥ ५ ॥
श्रीशिव उवाच ॥
अहो कालस्य माहात्म्यं तन्त्रे तन्त्रे त्वया पुनः ॥
पृच्छ्यते तत्तदाधिक्यं साहङ्कारं ब्रवीमि तत् ॥ ६ ॥">
  <meta itemprop="wordCount" content="12003">
  <meta name="twitter:card" content="summary">
  <meta name="twitter:title" content="१० पुरश्चर्याकौलिकाचार-प्रकाशः">
  <meta name="twitter:description" content="श्रीदेव्युवाच ॥
क्वचिद्दक्षं क्वचिद्वामं क्वचित्सौरं च शाम्भवम् ॥
ऊर्ध्वाम्नायं क्वचिद्दक्षमुत्तरं पश्चिमं क्वचित् ॥ १ ॥
अध आम्नायकं चापि गाणपत्यं च वैष्णवम् ॥
पारसीकं क्वचिद्बौद्धं पाखण्डं च क्वचित्क्वचित् ॥ २ ॥
तत्तत्प्रकरणे स्तौषि क्वचिन्निन्दसि तं पुनः ॥
क्वचिन्निर्दैवतं मार्गं वेदान्तं वैदिकं क्वचित् ॥ ३ ॥
द्वीपधर्मान्खण्डधर्मान्कुलधर्मान्क्वचित्क्वचित् ॥
देशधर्मान्कालधर्माञ्जातिधर्मान्क्वचित्क्वचित् ॥ ४ ॥
तन्त्रोत्तममिदं तन्त्रं प्रसन्नश्चेन्ममोपरि ॥
तदा तत्त्वं मम ब्रूहि निःसन्देहा च मां कुरु ॥ ५ ॥
श्रीशिव उवाच ॥
अहो कालस्य माहात्म्यं तन्त्रे तन्त्रे त्वया पुनः ॥
पृच्छ्यते तत्तदाधिक्यं साहङ्कारं ब्रवीमि तत् ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/AgamaH\/meru-tantram\/10_purashcharyAkaulikAchAra-prakAshaH\/".replace(basePath, "/");
  pageVars.pageParams = {};
  pageVars.pageSource = "AgamaH\/meru-tantram\/10_purashcharyAkaulikAchAra-prakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १० पुरश्चर्याकौलिकाचार-प्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१० पुरश्चर्याकौलिकाचार-प्रकाशः">१० पुरश्चर्याकौलिकाचार-प्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/AgamaH/meru-tantram/10_purashcharyAkaulikAchAra-prakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीदेव्युवाच ॥</p>
<p>क्वचिद्दक्षं क्वचिद्वामं क्वचित्सौरं च शाम्भवम् ॥<br>
ऊर्ध्वाम्नायं क्वचिद्दक्षमुत्तरं पश्चिमं क्वचित् ॥ १ ॥</p>
<p>अध आम्नायकं चापि गाणपत्यं च वैष्णवम् ॥<br>
पारसीकं क्वचिद्बौद्धं पाखण्डं च क्वचित्क्वचित् ॥ २ ॥</p>
<p>तत्तत्प्रकरणे स्तौषि क्वचिन्निन्दसि तं पुनः ॥<br>
क्वचिन्निर्दैवतं मार्गं वेदान्तं वैदिकं क्वचित् ॥ ३ ॥</p>
<p>द्वीपधर्मान्खण्डधर्मान्कुलधर्मान्क्वचित्क्वचित् ॥<br>
देशधर्मान्कालधर्माञ्जातिधर्मान्क्वचित्क्वचित् ॥ ४ ॥</p>
<p>तन्त्रोत्तममिदं तन्त्रं प्रसन्नश्चेन्ममोपरि ॥<br>
तदा तत्त्वं मम ब्रूहि निःसन्देहा च मां कुरु ॥ ५ ॥</p>
<p>श्रीशिव उवाच ॥</p>
<p>अहो कालस्य माहात्म्यं तन्त्रे तन्त्रे त्वया पुनः ॥<br>
पृच्छ्यते तत्तदाधिक्यं साहङ्कारं ब्रवीमि तत् ॥ ६ ॥</p>
<p>प्रज्ञेयं सात्त्विकी काचिज्जाता कालस्य यत्त्वया ॥<br>
उपकाराय सर्वेषां पृष्टं तत्त्वं ब्रवीमि तत् ॥ ७ ॥</p>
<p>यथा बालस्य पितृगीस्तथा वेदध्वनिर्हिता ॥<br>
कलेर्दशसहस्राणि यदा वर्षाणि यान्ति च ॥ ८ ॥</p>
<p>वेदो नारायणः साक्षात्कालावयवजन्तुभिः ॥<br>
न श्रूयते तदा देवि ज्ञेयः कालः समागतः ॥ ९ ॥</p>
<p>वाग्जृम्भाक्षुतपादादिशब्दा उत्पत्तिनश्वराः ॥<br>
वेदभिन्नानि शास्त्राणि तथा जानन्तु देवताः ॥ १० ॥</p>
<p>यस्य शास्त्रस्य लोकेस्मिन्प्रचारो यावदस्ति ह ॥<br>
तावत्तन्मार्गिणां सौख्यं वेदमार्गोद्य कुण्ठितः ॥ ११ ॥</p>
<p>तस्मात्तन्मार्गकर्तारः शिष्यांस्तत्सम्प्रदायिनः ॥<br>
तानानयन्ति स्वे मार्गे यत्तत्तावत्सुखं भवेत् ॥ १२ ॥</p>
<p>नृणां ज्ञानं यथा षड्भिरिन्द्रियैरभिजायते ॥<br>
तथा षडङ्गैर्वेदार्थज्ञानं भवति निश्चितम् ॥ १३ ॥</p>
<p>कर्मेन्द्रियाणि च नृणां यथा पञ्चमितानि च ॥<br>
तथा कालमहेशस्य पञ्चाम्नाया मयोदिताः ॥ १४ ॥</p>
<p>ऊर्ध्वाम्नायं समुद्दिष्टं वाचिकं कर्म तस्य तत् ॥<br>
तत्र प्रमाणं वेदास्स्युस्तदंशाः स्मृतयस्तथा ॥ १५ ॥</p>
<p>तदङ्गानि पुराणानि गायत्र्याद्याश्च देवताः ॥<br>
ब्रह्माबीजं <sup id="fnref:1"><a href="#fn:1" class="footnote-ref" role="doc-noteref">1</a></sup> तथा क्षेत्रं <sup id="fnref:2"><a href="#fn:2" class="footnote-ref" role="doc-noteref">2</a></sup> संस्काराद्ब्राह्मणा <sup id="fnref:3"><a href="#fn:3" class="footnote-ref" role="doc-noteref">3</a></sup> मताः ॥ १६ ॥</p>
<p>ब्राह्मणाचरणं ब्रह्मविद्याभिर्ब्राह्मणो भवेत् ॥<br>
यस्य वश्या वयं यस्य वाचमर्थोऽनुधावति ॥ १७ ॥</p>
<p>एकस्मिṁल्लक्षणे हीने वागर्थमनुधावति ॥<br>
द्विहीने लक्षणे देवि स्वाचाराद्ब्राह्मणो भवेत् ॥ १८ ॥</p>
<p>लक्षणत्रयहीनो यस्तन्त्रमार्गेण सिद्ध्यति ॥<br>
चतुर्लक्षणहीनानां मार्गास्स्युः कौलिकादयः ॥ १९ ॥</p>
<p>एतल्लक्षणभिन्नेन यथादेशं यथाकुलम् ॥<br>
यथाजाति यथाकालं कर्तव्यो धर्मसङ्ग्रहः ॥ २० ॥</p>
<p>मिथ्यासम्भाषणं स्तेयं सर्वमार्गेषु गर्हितम् ॥<br>
यत्किञ्चिज्जन्म यत्कर्म न जपोन तपः क्रियाः ॥ २१ ॥</p>
<p>जीवन्मुक्तः सत्यवक्ता सत्ये सर्वं प्रतिष्ठ्तम् ॥<br>
अहिंसा परमो धर्मः सोपि वाक्कायकर्मभिः ॥ २२ ॥</p>
<p>दृढो यत्र न चाचारो न जातिः स च मुक्तवत् ॥<br>
इह लोके सुखं भुक्त्वा यात्यन्ते परमं पदम् ॥ २३ ॥</p>
<p>परसन्तापरहिते तन्निष्ठा यस्य चेतसि ॥<br>
मुक्तं कालेपि जानीहि जीवन्मुक्तं न संशयः ॥ २४ ॥</p>
<p>यदिन्द्रियज्ञानवती सृष्टिर्भवति मैथुनात् ॥<br>
त्यक्तं तन्मनसा येन जीवन्मुक्तः स एव हि ॥ २५ ॥</p>
<p>यथेच्छालाभसन्तुष्टः स्तौति नो न च निन्दति ॥<br>
न मुत्सुखे न दुःखं स्यात्कर्मणा स विमुच्यते ॥ २६ ॥</p>
<p>हित्वा विषयसौख्यं च परं सन्तोषमास्थितः ॥<br>
यावद्देहस्य निर्वाहस्तावत्कालं परिक्षिपेत् ॥ २७ ॥</p>
<p>कामक्रोधादिरहितस्तपस्तपति निर्जने ॥<br>
न फलं कामयेत्किञ्चिज्जीवन्मुक्तः स एव हि ॥ २८ ॥</p>
<p>दुर्विज्ञेया दुर्निवारा महाकालस्य गेहिनी ॥<br>
तदंशाराधनात्सैव प्रसन्ना चेद्विमुञ्चति ॥ २९ ॥</p>
<p>सुबुद्धिभिः प्रियैः पुत्रैर्यथा माता प्रतार्यते ॥<br>
तथा प्रतार्यते चेयं जीवन्मुक्तः स उच्यते ॥ ३० ॥</p>
<p>कृतं बन्धार्थमनया भक्ष्यं पानं च मैथुनम् ॥<br>
येनैवं विदितं बन्धात्स्वयं मुक्तस्तदा भवेत् ॥ ३१ ॥</p>
<p>देवाः पूजनमिच्छन्ति तस्माद्बद्धाः परिग्रहात् ॥<br>
शुकवद्योप्रतिग्राही जीवन्मुक्तः स कोपि हि ॥ ३२ ॥</p>
<p>शौरं प्रकुर्वतो नित्यं विष्ठाबुद्धिः कलेवरे ॥<br>
देहाभिमानो गलितो जीवन्मुक्तस्स एव हि ॥ ३३ ॥</p>
<p>एष वै सुगमोपायो नात्र कार्या विचारणा ॥<br>
वेदस्याभ्यासतः सर्वं यो नयेत्स तु मोक्षवान् ॥ ३४ ॥</p>
<p>कोहं किं दृश्यते कर्ता कोस्य याति क्व चेतसि ॥<br>
इति सम्भावयन्नित्यं महाकाले लयं व्रजेत् ॥ ३५ ॥</p>
<p>वामिकैः कौलिकैस्तस्मादज्ञातैश्च गुरुं विना ॥<br>
समस्तैरथवाज्ञातैर्वञ्चितेयं न चेतरैः ॥ ३६ ॥</p>
<p>बद्धेयो बन्धनैस्तस्य त्रोटयेद्वं धनानि च ॥<br>
भावयेद्यो महाकालं जीवन्मुक्तस्तदा भवेत् ॥ ३७ ॥</p>
<p>बन्धमोक्षप्रकारास्तु तन्त्रे सङ्कलिता मया ॥<br>
यैर्ज्ञाता गुरुमार्गेण तैर्बन्धोयं विमोचितः ॥ ३८ ॥</p>
<p>कुगुरोर्मुखतो वापि ज्ञानाभासाच्च पुस्तकात् ॥<br>
स्वधर्मं ये परित्यज्य येत्र मग्नास्तु ते हताः ॥ ३९ ॥</p>
<p>तस्माद्धर्मं प्रवक्ष्यामि वामिनामधिकारिणाम् ॥<br>
येषां भोगोपि मोक्षोपि भवेद्येषां च दुर्गतिः ॥ ४० ॥</p>
<p>अवश्यमेव कर्तव्याः शिष्या वामेधिकारिणः ॥<br>
गुरोस्तेन भवेत्तेजः शिष्योपि लभते सुखम् ॥ ४१ ॥</p>
<p>मोहेन चाथ लोभेन दीक्षामनधिकारिणे ॥<br>
यो दद्यात्स दरिद्रः स्याच्छिष्यः स्याद्दुःखभाजनम् ॥ ४२ ॥</p>
<p>पूर्वोक्तलक्षणेष्वेकं यस्मिन्विप्रे न दृश्यते ॥<br>
उपतापं स वै कुर्यात्किञ्चिद्ब्राह्मणतां गतः ॥ ४३ ॥</p>
<p>अधिकारो न मे जातः समस्तब्रह्मकर्मणाम् ॥<br>
इह लोके परत्रापि कथं लप्स्याम्यहं सुखम् ॥ ४४ ॥</p>
<p>अन्धश्च यः परद्रव्ये परस्त्रीषु नपुंसकः ॥<br>
परापवादे यो मको नित्यमित्थं विचारयेत् ॥ ४५ ॥</p>
<p>तस्यैव ब्राह्मणस्यात्र ब्राह्मणत्वाधिकारिता ॥<br>
अब्राह्मणास्तु ये केचिन्मासे मद्ये रता वयम् ॥ ४६ ॥</p>
<p>कथं लभामहे मोक्षमिति चिन्तापरायणाः ॥<br>
पूर्वोक्तलक्षणैर्युक्तास्तेपि शिष्याः प्रकीर्तितः ॥ ४७ ॥</p>
<p>पञ्चलक्षणसंयुक्तो ब्राह्मणः काल एव सः ॥<br>
अहं ब्रह्मा तथा विष्णुस्तस्याज्ञावशवर्तिनः ॥ ४८ ॥</p>
<p>स चेद्वामपथं प्राप्तः पुनः श्वा चापि जायते ॥<br>
चतुर्लक्षणसम्पन्नो विप्रो ज्ञेयोस्ति मध्यमः ॥ ४९ ॥</p>
<p>ताभ्यां दत्तोऽभाग्यवशात्तान्त्रिकः कोपि चेन्मनुः ॥<br>
सद्यः फलति चाद्यस्य क्रियया चापरस्य तु ॥ ५० ॥</p>
<p>लक्षण त्रययुक्तो यस्तस्य वैदिकतान्त्रिके ॥<br>
यथोक्ताचरणादेव फलदे स्तो न वामके ॥ ५१ ॥</p>
<p>लक्षणद्वयसंयुक्तस्तस्य वामश्च दक्षिणः ॥<br>
मन तुल्यफलौ स्यातां न कदाचन वैदिकः ॥ ५२ ॥</p>
<p>एकलक्षणसंयुक्तो वामस्तस्य फलप्रदः ॥<br>
शूद्रादियवनान्तानां सिद्धिर्वामपथे स्थिता ॥ ५३ ॥</p>
<p>वाममार्गस्थितो विप्रस्तुलसीं न स्पृशेत्क्वचित् ॥<br>
न स्पृशेद्वैष्णवं विप्रं प्रणमेन्न च वैदिकम् ॥ ५४ ॥</p>
<p>हीनो विप्रः क्षत्त्रियाद्या वाममार्गरता अपि ॥<br>
तद्वर्त्मत्वाद्व्रतैर्विष्णोः पूता निष्किल्विषास्तथा ॥ ५५ ॥</p>
<p>वक्ष्येथ प्रकटं धर्मं वामगानां सुखावहम् ॥<br>
सत्सङ्गश्च विवेकश्च निश्चलं नयनद्वयम् ॥ ५६ ॥</p>
<p>यस्य नास्तीतरस्सोपि कथं वामे सुखं लभेत् ॥<br>
सांसारिकसुखासक्तं ब्रह्मज्ञोस्मीति वादिनम् ॥ ५७ ॥</p>
<p>कर्मब्रह्मोभयान्नष्टं त्यजेदुत्पथगं यथा ॥<br>
मद्यं मांसं सुरापानं मत्स्यस्त्रीबान्धवास्तथा ॥ ५८ ॥</p>
<p>अनेके यत्र जायन्ते तत्र वामो गतिप्रदः ॥<br>
स्थित्वा तु दक्षिणे मार्गे गुप्तं भुक्तं पलादिकम् ॥ ५९ ॥</p>
<p>स याति नरकं घोरं विष्ठार्या जायते कृमिः ॥<br>
अतो द्विजैः सदा सेव्यो वैदिको धर्मसञ्चयः ॥ ६० ॥</p>
<p>विना बलिं पलं योत्ति विना पूजां सुरां पिबेत् ॥<br>
दूतीयज्ञं विनान्यस्य स्त्रीगो वापि स नारकी ॥ ६१ ॥</p>
<p>अबुद्धा समयाचारं कुलधर्मं <sup id="fnref:4"><a href="#fn:4" class="footnote-ref" role="doc-noteref">4</a></sup> चरेद्यदि ॥<br>
स गुरुश्चैव शिष्यश्च योगिनीनां भवेत्पशुः ॥ ६२ ॥</p>
<p>वाममार्गमजानन्योधिकारी मोक्षमिच्छति ॥<br>
पारावारमपारं स बाहुभ्यां तर्तुमिच्छति ॥ ६३ ॥</p>
<p>सर्वकर्मविहीना ये वर्णाश्रमविवर्जिताः ॥<br>
कौले वा वाममार्गे ते भुक्तिमुक्त्योश्च भाजनम् ॥ ६४ ॥</p>
<p>निन्दन्तु बान्धवास्सर्वे त्यजन्तु तु सुतादयः ॥<br>
जना हसन्तु मां दृष्ट्वा राजानो दण्डयन्तु वा ॥ ६५ ॥</p>
<p>रोगदारिद्र्यदुःखाद्यैः पीडितोप्यनिशं त्वहम् ॥<br>
लक्ष्मीस्तिष्ठतु वा यातु न मुञ्चामि पथस्त्विमान् ॥ ६६ ॥</p>
<p>एवं यस्य दृढा भक्तिस्स वामे सिद्धिमाप्नुयात् ॥<br>
नार्थलोभान्न च क्रोधान्न द्वेषान्न च मत्सरात् ॥ ६७ ॥</p>
<p>न कामान्न भयाद्वापि मार्गं प्राप्तं परित्यजेत् ॥<br>
प्रत्यहं नार्चयेद्देवीं मार्गेस्मिन्विघ्नमाप्नुयात् ॥ ६८ ॥</p>
<p>गुरुकारुण्यपूतो हि देहनिर्घूतकल्मषः ॥<br>
कुलपूजारतो यस्तु सोयं कौलो न चेतरः ॥ ६९ ॥</p>
<p>परोक्षे कोनुजानीते कस्य किञ्च भविष्यति ॥<br>
यद्वा प्रत्यक्षफलदन्तदेवोत्तमदर्शनम् ॥ ७० ॥</p>
<p>गुरूपदेशरहिता महान्त इति केचन ॥<br>
मोहयन्ति जनान्केचित्स्वयं पूर्वविमोहिताः ॥ ७१ ॥</p>
<p>पेयं मद्यं पलं खाद्यं समालोक्यं प्रियासुखम् ॥<br>
इत्येवाचरणं प्रोक्तं पामराः प्रवदन्ति च ॥ ७२ ॥</p>
<p>मद्यपानेन मुनयो यदि सिद्धिं लभन्ति चेत् ॥<br>
मद्यपानरताः सर्वे किं सिद्धा न भवन्त्विमे ॥ ७३ ॥</p>
<p>मांसभक्षणमात्रेण यदि पुण्या गतिर्भवेत् ॥<br>
क्रव्यादानां तदा मोक्षो मांसादन्यन्न भुञ्जते ॥ ७४ ॥</p>
<p>स्त्रीसम्भोगेन भो देवा यदि मुक्तिः प्रजायते ॥<br>
तदा सर्वेपि मुक्तास्स्युः कस्य जन्म भविष्यति ॥ ७५ ॥</p>
<p>कृपाणधारागमनं व्याघ्रकर्णावलम्बनम् ॥<br>
भुजङ्गावरणं नूनं शक्यं वै कुलवर्त्मतः ॥ ७६ ॥</p>
<p>वृथापानं तु देवेशि सुरापानमिहोच्यते ॥<br>
तन्महापातकं ज्ञेयं वेदादिषु निरूपितम् ॥ ७७ ॥</p>
<p>अनाघ्रेयमनालोक्यमवश्यं चाप्यपेयकम् ॥<br>
मद्यं मांसं पशूनां तु कौलिकानां महत्फलम् ॥ ७८ ॥</p>
<p>अमेध्यानि द्विजातीनां मद्यान्येकादशैव व हि ॥<br>
द्वादशं तु सुरामद्यं सर्वेषामुत्तमं स्मृतम् ॥ ७९ ॥</p>
<p>तस्माद्विप्रो हि राजन्यो वैश्यश्च न सुरा पिबेत् ॥<br>
सुरादर्शनमात्रेण कुर्यात्सूर्यावलोकनम् ॥ ८० ॥</p>
<p>तस्य <sup id="fnref:5"><a href="#fn:5" class="footnote-ref" role="doc-noteref">5</a></sup> संसर्गमात्रेण प्राणायामत्रयं चरेत् ॥<br>
आजानुभ्यां भवेत्स्नानं नाभ्यामुपवसेदहः ॥ ८१ ॥</p>
<p>ऊर्ध्वं नाभेस्त्रिरात्रं तु मद्यस्य स्पर्शने विधिः ॥<br>
सुरापाने कृते वह्निज्वलद्दण्डं प्रवेशयेत् ॥ ८२ ॥</p>
<p>मुखे तेन विनिर्दग्धे तच्छुद्धिं समवाप्नुयात् ॥<br>
अभिघातेन यो हन्यादात्मार्थं प्राणिनः प्रिये ॥ ८३ ॥</p>
<p>निवसेन्नरके घोरे दिनानि पशुरोमभिः ॥<br>
सम्मितानि दुराचारस्तिर्यग्योनिषु जायते ॥ ८४ ॥</p>
<p>अनुमन्ता विभक्ता च निहन्ता क्रयविक्रयी ॥<br>
संस्कर्ता चोपभोक्ता च खादत्यष्टौ च ते समाः ॥ ८५ ॥</p>
<p>धनेनाक्रीय तं हन्ति खादिता चोपभोगकः ॥<br>
घातको वधबन्धाद्यरित्येकस्त्रिविधो मतः ॥ ८६ ॥</p>
<p>तृणं चाप्यविधानेन छेदयेन्न कदाचन ॥<br>
विधिवद्गां द्विजं वापि हत्वा पापैर्न लिप्यते ॥ ८७ ॥</p>
<p>सर्वेभ्यः कौलिकः श्रेष्ठ ऊर्ध्वाम्नायी च वामगः ॥<br>
अधिकारी भक्तियुक्तो यो भवेद्गुरुसेवकः ॥ ८८ ॥</p>
<p>संहारः पश्चिमाम्नाये उत्तरेनुग्रहो भवेत् ॥<br>
मन्त्रयोगं विदुः पूर्वं भक्तियोगं तु दक्षिणम् ॥ ८९ ॥</p>
<p>पश्चिमं कर्मयोगं तु ज्ञानयोगं तथोत्तरम् ॥<br>
मातृकान्याससंस्थाने वामे कौलिकवर्त्मनि ॥ ९० ॥</p>
<p>प्रपञ्चयोगनामानं न्यासं कुर्यात्स उच्यते ॥<br>
श्रीप्रपञ्चे द्विपमाये कमलाजलधी तथा ॥ ९१ ॥</p>
<p>गिरिविष्णुवल्लभे च पट्टनं पद्मधरिणी ॥<br>
समुद्रतनयापीठे क्षेत्रयुग्लोकमातृका ॥ ९२ ॥</p>
<p>वनं कमलवासिन्यपीन्दिरा चाश्रमस्तथा ॥<br>
मागुहौ तु रमागुह्यौ पद्माचरणकौ तथा ॥ ९३ ॥</p>
<p>नारायणप्रियोद्भिज्जौ द्विलक्ष्मीः स्वेदजान्विता ॥<br>
अण्डजाश्च महालक्ष्मीस्तु जरायुजलक्ष्मिका ॥ ९४ ॥</p>
<p>स्वरस्थाने षोडशैव युग्मानि स्पर्शकेष्वथ ॥<br>
आर्यालवौ त्रुट्यमे च चण्डिका च कलान्विता ॥ ९५ ॥</p>
<p>काष्ठादुर्गे निमेषाख्यशिवे श्वासो ह्यपर्णिका ॥<br>
अम्बिकाघटिके चेव मुहूर्तश्च सतीयुतः ॥ ९६ ॥</p>
<p>ईश्वरीप्रहरौ चैव शाङ्करी दिवसान्विता ॥<br>
ईशानी चापि सन्ध्या च पार्वती रात्रिसंयुता ॥ ९७ ॥</p>
<p>सर्वमङ्गलया युक्तां स्थितिं न्यस्येत्ततः परम् ॥<br>
दाक्षायण्या तथा वारं हैमवत्यायुतं न्यसेत् ॥ ९८ ॥</p>
<p>नक्षत्रं च महामायायुक्तं योगं न्यसेत्ततः ॥<br>
माहेश्वर्या च करणं मृडान्या पक्षमेव च ॥ ९९ ॥</p>
<p>रुद्राणी माससंयुक्ता शर्वाणी राशिसंयुता ॥<br>
अथर्तुपरमेश्वर्यौ काली चायनसंयुता ॥ १०० ॥</p>
<p>कात्यायनी वत्सरयुग्गौरी युगसमन्विता ॥<br>
भवानीप्रलयौ चाथ यादिस्थानेषु विन्यसेत् ॥ १०१ ॥</p>
<p>पञ्चभूतयुता ब्राह्मी पञ्चतन्मात्रसंयुता ॥<br>
वागीश्वरी ततो वाणी पञ्चकर्मेन्द्रियान्विता ॥ १०२ ॥</p>
<p>सुज्ञानेन्द्रियसावित्री सानिला च सरस्वती ॥<br>
गायत्री गुणयुक्ता च वागन्तःकरणान्विता ॥ १०३ ॥</p>
<p>अवस्थायुक् शारदा च धातुयुक्ता च भारती ॥<br>
दोषयुक्ता प्रिया चेति व्यापकं विद्यया न्यसेत् ॥ १०४ ॥</p>
<p>त्रितारमूलविद्यान्ते मातृकाक्षरतः परम् ॥<br>
वदेत्प्रपञ्चरूपायै श्रियै नम इति क्रमात् ॥ १०५ ॥</p>
<p>प्रपञ्चादिभिराढ्यान्त्यवर्णयुक्तिं तु योजयेत् ॥<br>
मातृकान्याससम्प्रोक्तस्थानेषु तदनन्तरम् ॥ १०६ ॥</p>
<p>त्रितारमूलकस्यैव प्रपञ्चस्य स्वरूपतः ॥<br>
आर्या पराम्बादेव्यै च नमोक्त्या व्यापकं न्यसेत् ॥ १०७ ॥</p>
<p>प्रपञ्चन्यास एवं स्याद्भुवनन्यास उच्यते ॥<br>
त्रितारमूलमन्त्रान्ते विभागेनाक्षराणि च ॥ १०८ ॥</p>
<p>सानुस्वाराणि चोच्चार्य भूतलादिकनाम च ॥<br>
लोकानीह शतान्ते तु कोटि गुह्यपदं वदेत् ॥ १०९ ॥</p>
<p>योगिनीमूलदेव्यास्तु नामाथाधारशक्ति च ॥<br>
देव्यै नम इति प्रोच्य प्रोक्ताङ्गेषु प्रविन्यसेत् ॥ ११० ॥</p>
<p>अक्षराणां विघागस्तु अकारादित्रयं त्रयम् ॥<br>
अर्धेन्दुयुक् ततः स्थाने स्थानयुग्मे द्वयं द्वयम् ॥ १११ ॥</p>
<p>कादिकास्सप्तवर्गाश्च लक्षं चापि चतुर्दश ॥<br>
अथ नामानि लोकानामतलं वितल तथा ॥ ११२ ॥</p>
<p>सुतलाख्यं महातलं तलातलरसातले ॥<br>
पातालं भूर्भुवः स्वश्च महर्जनस्तपस्तथा ॥ ११३ ॥</p>
<p>सत्यं चेत्यथ गुह्यादिस्थाने यत्र तदुच्यते ॥<br>
गुह्यान्तरं द्वितीयेथ चातिगुह्यमचिन्त्यकम् ॥ ११४ ॥</p>
<p>महागुह्यं स्वतन्त्रं च परमं गुह्यमग्रतः ॥<br>
ॐकारं योगिनीस्थाने रहस्यं ज्ञानमग्रतः ॥ ११५ ॥</p>
<p>रहस्यं च क्रियामुक्त्वाथाष्टमे विनियुज्यते ॥<br>
रहस्यं डाकिनीं चाथ महारहस्यहाकिनी ॥ ११६ ॥</p>
<p>महागुप्तं काकिनीं च गुप्ततरं च शाकिनी ॥<br>
गुप्तं श्रीहाकिनीं पश्चान्महाकायं च याकिनीम् ॥ ११७ ॥</p>
<p>न्यसेद्वामी क्रमान्न्यस्यौ गुल्फौ जघनजानुनी ॥<br>
ऊरुगुल्फौ च मलाधारं स्वाधिष्ठाननाभिकम् ॥ ११८ ॥</p>
<p>हृदंसकण्ठभालानि ब्रह्मरन्ध्रमिति क्रमात् ॥<br>
त्रितारमूलमन्त्रान्ते चतुर्दश तु वं वदेत् ॥ ११९ ॥</p>
<p>अधिपायै पराम्बायै देव्य हृद्व्यापकं न्यसेत् ॥<br>
मूर्तिन्यासं प्रवक्ष्यामि तत्रादौ प्रणवत्रयम् ॥ १२० ॥</p>
<p>मूलमन्त्रं समुच्चार्य न्यासं कुर्यात्तदुच्यते ॥<br>
चतुर्थीनमसा युक्तान्प्रोक्ताङ्गेषु प्रविन्यसेत् ॥ १२१ ॥</p>
<p>मानादौ प्रिया चान्ते मस्तके केशवाक्षये ॥<br>
मुखे नारायणौष्ठे <sup id="fnref:6"><a href="#fn:6" class="footnote-ref" role="doc-noteref">6</a></sup> च दक्षस्कन्धे च माधवः ॥ १२२ ॥</p>
<p>ईशान्या सहितो वामे गोविन्दश्चोग्रयान्वितः ॥<br>
विष्णूर्ध्वनयने दक्षपार्श्वे तु मधुसूदनः ॥ १२३ ॥</p>
<p>ऋद्धिश्च वामवार्श्वेऽथ दक्षकट्यां त्रिविक्रमः ॥<br>
रुक्मिणीयुग्वामकट्यां कान्तियुक्तस्तु वामनः ॥ १२४ ॥</p>
<p>दक्षोरौ धीधरोद्धारौ वामे दोषाकरस्थितौ ॥<br>
एकनासाहृषीकेशो दक्षजानुनि विन्यसेत् ॥ १२५ ॥</p>
<p>एकारिणी पद्मनाभौ वामे चौघवती भवेत् ॥<br>
दामोदरोथ दक्षायां जङ्घायां वासुदेवयुक् ॥ १२६ ॥</p>
<p>अर्कमानाथ वामायां जङ्घायामञ्जनप्रभा ॥<br>
सङ्कर्षणयुता दक्षपादे प्रद्युम्नसंयुता ॥ १२७ ॥</p>
<p>अस्थिमाला वामपादे ह्यनिरुद्धो धरायुतः ॥<br>
एते षोडश विन्यस्याः सानुस्वारादिपूर्वकाः ॥ १२८ ॥</p>
<p>विष्णुभक्तियुतानान्तु न्यासोयं परिकीर्तितः ॥<br>
शैवन्यासे दक्षपादे करभद्राभवौ मतौ ॥ १२९ ॥</p>
<p>वामे खगबलाशर्वौ गतिदा च फलप्रदः ॥<br>
ऋद्धियुग्दक्ष ईशानौ जगत्स्थानसमन्वितः ॥ १३० ॥</p>
<p>क्रमान्न्यसेत्तथा चैव तत्पुरुषोडुवल्लभौ ॥<br>
अघोरा ज्ञाननादी च ततष्टङ्को धरायुतः ॥ १३१ ॥</p>
<p>वामदेवोथ सद्याख्या जष्टङ्कधरदामिनी ॥<br>
ब्राह्मोत्राथ भवेन्न्यासः पादे ब्रह्मा च पक्षिणी ॥ १३२ ॥</p>
<p>प्रजापती रञ्जनी च जङ्घयोरथ जानुनोः ॥<br>
वेधालक्ष्म्यौ चोरुगे च स्रष्टारं हरिताननाम् ॥ १३३ ॥</p>
<p>ललाटे ललितां न्यस्येत्तथैव चतुराननम् ॥<br>
क्षमां हिरण्यगर्भं च ब्रह्मरन्ध्रे प्रविन्यसेत् ॥ १३४ ॥</p>
<p>त्रितारमूलमन्त्रान्ते श्रीत्रिमूर्तिपदं वदेत् ॥<br>
आर्यापराम्बादेव्यै च नमसा व्यापकं चरेत् ॥ १३५ ॥</p>
<p>एवं न्यासविधिं कृत्वा कुर्याद्यश्च जपादिकम् ॥<br>
भूतप्रेतजनाद्यैश्च स जपी नैव बाध्यते ॥ १३६ ॥</p>
<p>वामाचारिमते वच्मि पात्रादेरथ लक्षणम् ॥<br>
आधारेण विना अंशा न च तृप्यन्ति मातरः ॥ १३७ ॥</p>
<p>चतुष्पदं च त्रिपदं षट्पदं वर्तुल तथा ॥<br>
विप्रादीनां च वर्णानां पात्रलक्षणमुच्यते ॥ १३८ ॥</p>
<p>नारिकेलस्वर्णतारकाचशुक्तिशिलोद्भवम् ॥<br>
शङ्खसद्दारुकूर्मादिकपालालाबुमन्मयम् ॥ १३९ ॥</p>
<p>उत्तमं मध्यमं हीनं विप्रादीनां प्रकीर्तितम् ॥<br>
नातिस्थलं नातिसूक्ष्मं छिन्नं भिन्नं विवर्जयेत् ॥ १४० ॥</p>
<p>ताम्रकांस्यादिमिर्लोहैः पात्रं नैव तु कारयेत् ॥<br>
ब्रह्मसिद्धिः सुवर्णे स्याद्दुःखान्तस्तारपात्रतः ॥ १४१ ॥</p>
<p>शान्तिः शिलायाःस्तम्भस्तु मृन्मये नारिकेलजे ॥<br>
वश्याद्यं कूर्मजे ज्ञानं शुक्तिर्मुक्तिप्रदायिनी ॥ १४२ ॥</p>
<p>पुण्यवृक्षजपात्रं तु पापघ्नं मृत्त वृत्तिकृत् ॥<br>
कपाले वीरसंसिद्धिरलावौ योगसिद्धयः ॥ १४३ ॥</p>
<p>अम्भसां द्वादशप्रस्थं चतुःप्रस्थं तु तण्डुलाः ॥<br>
प्रस्थार्धं तण्डुलं पक्त्वा तावन्मात्रांस्तु सुन्दरान् ॥ १४४ ॥</p>
<p>शीतादिरहिते स्थाने दिवसद्वयमास्यते ॥<br>
पश्चादग्नौ समारोप्य जम्बालसदृशं पचेत् ॥ १४५ ॥</p>
<p>पादप्रस्थांस्तण्डुलांश्च तन्मात्रान्सुन्दरान्क्षिपेत् ॥<br>
पुनर्दिनद्वयं स्थाप्य पुनरेवं प्रकल्पयेत् ॥ १४६ ॥</p>
<p>अर्कं तस्य समादाय तण्डुले सुविनिःक्षिपेत् ॥<br>
पुनरेवं त्रिधा कुर्यात्ताण्डुलीया सुरा स्मृता ॥ १४७ ॥</p>
<p>अयमेव भवेत्सोमः सोमयागफलप्रदः ॥<br>
दूतीयागे भवेद्योगे सोमपानं तु तत्स्मृतम् ॥ १४८ ॥</p>
<p>या गतिः सोमयज्ञेन कौलिकानामननेसाम् ॥<br>
भोगः स्वर्गश्च भवति विना कष्टेन वामिनाम् ॥ १४९ ॥</p>
<p>एवं तु यवपिष्टोत्थो यवसोम इति स्मृतः ॥<br>
यवतण्डुलयोगेन शक्तिसोमो निगद्यते ॥ १५० ॥</p>
<p>स्विन्नकुट्टितगोधूमाः समं विश्वेन <sup id="fnref:7"><a href="#fn:7" class="footnote-ref" role="doc-noteref">7</a></sup> संयुताः ॥<br>
स्थापिता द्वादशाहं तु वारुण्या परिवारिताः ॥ १५१ ॥</p>
<p>तन्मद्यं सूर्यसञ्ज्ञं स्याद्योगिनीमदवर्धनम् ॥<br>
पीतं तच्चक्रपूजान्ते वाजपेयफलप्रदम् ॥ १५२ ॥</p>
<p>इदमेव त्रिधा युक्तं दलं मद्यं च साधितम् ॥<br>
अग्निर्भवेत्तस्य पानादग्निदानफलं लभेत् ॥ १५३ ॥</p>
<p>अग्निर्यदा सप्तदिनं वारुणीयन्त्रगः कृतः ॥<br>
पचेदनलनामासौ महापातकनाशनः ॥ १५४ ॥</p>
<p>दशप्रस्थो गुडः प्रोक्तस्तावद्बब्बूलजास्त्वचः ॥<br>
जम्बूत्वग्घातकीपुष्पं तदर्धं नारिकेलजम् ॥ १५५ ॥</p>
<p>कुसुमं च तदर्धं स्यात्तदर्धा च हरीतकी ॥<br>
तावद्विभीतकं प्रोक्तं चतुर्थांशं कटुत्रयम् ॥ १५६ ॥</p>
<p>तावच्च चित्रकं तस्माद्गुडो द्वादशभागकः ॥<br>
करेण भ्रामयेत्सम्यगनुलोमविलोमतः ॥ १५७ ॥</p>
<p>अष्टोत्तरशतावृत्त्या त्रिसन्ध्यं प्रतिवासरम् ॥<br>
द्वादशाहेन पाकः स्याद्वारुणीयन्त्रगं पचेत् ॥ १५८ ॥</p>
<p>एषा गौडीति विख्याता महामदकरी मता ॥<br>
शिवेन निर्मिता पूर्वं स्वयं पीता तु भैरवैः ॥ १५९ ॥</p>
<p>द्विगुणं मकरन्दस्य वारि संयोजयेद्गुडे ॥<br>
षोडशाहेन पाकस्स्याच्छेषमन्यत्पुरोक्तवत् ॥ १६० ॥</p>
<p>सर्वदेवप्रिया चेयं वशीकरणमुत्तमम् ॥<br>
देवानां शक्तयो वश्या मानुषीणान्तु का कथा ॥ १६१ ॥</p>
<p>हरीतकी चित्रकं च मरिचं धातकी तथा ॥<br>
मधूकपुष्पं क्षौद्रं च भागैकेन विवर्धितम् ॥ १६२ ॥</p>
<p>अशीतिगुडसम्मिश्रं शेषमन्यत्तु पूर्ववत् ॥<br>
इदं मनोहरं मद्यं योगिनीपानमुत्तमम् ॥ १६३ ॥</p>
<p>माद्यभावं प्रवक्ष्यामि बिन्दुसंसाधकं सुराः ॥<br>
माहिषं दधि सङ्ग्राह्यं चतुःशतगुणो गुडः ॥ १६४ ॥</p>
<p>मोचाफलस्य पक्वस्य मर्दितस्य रसस्तथा ॥<br>
ग्राह्यो दधिचतुर्थांशस्तत्सम्मर्द्यघटे क्षिपेत् ॥ १६५ ॥</p>
<p>इदं सुरातोप्यधिकं ब्राह्मणानां प्रशस्यए ॥<br>
गौडी माध्वी तथा पैष्टी त्रिविधा तु सुरा स्मृता ॥ १६६ ॥</p>
<p>शूद्राणामुचिता चेयं न स्यात्क्षत्त्रियवैश्ययोः ॥<br>
ब्रह्मानन्दसुरा यैस्तु विप्रैः पीता तु कौलिकैः ॥ १६७ ॥</p>
<p>न चोन्मादकरी तेषां सुरा बुद्धिविवर्द्धिनी ॥<br>
कथिता ब्रह्मचिन्तैवं नित्यमेवं मतं सताम् ॥ १६८ ॥</p>
<p>ब्राह्मणस्य सुरा मद्यवासना प्रभवेद्यदि ॥<br>
चाण्डालवद्बहिष्कार्यो नासौ वामी न कौलिकः ॥ १६९ ॥</p>
<p>वामिनां कौलिकानान्तु मुखे तिष्ठन्ति देवताः ॥<br>
नयन्ति ते तु तद्गन्धं स तु वन्द्यो भवेद्द्विजः ॥ १७० ॥</p>
<p>देवता यस्य न मुखे साक्षाच्चण्डाल एव सः ॥<br>
सर्वसिद्धिकरी पैष्टी गौडी भोगप्रदायिनी ॥ १७१ ॥</p>
<p>माध्वी मुक्तिकरी ज्ञेया द्राक्षी राज्यकरी मता ॥<br>
विद्याप्रदैक्षवी प्रोक्ता खार्जूरी रिपुनाशिनी ॥ १७२ ॥</p>
<p>तालजा स्तम्भने शस्ता पनसाख्या शुभप्रदा ॥<br>
नारिकेलोद्भवा श्रीदा निम्बजा रोगनाशिनी ॥ १७३ ॥</p>
<p>मधूकजा ज्ञानकरि मैरेया पापनाशिनी ॥<br>
यत्सानन्दं रुचिकरं सामोदं च मनोहरम् ॥ १७४ ॥</p>
<p>मद्यं तदुत्तमं देवीदेवताप्रीतिकारकम् ॥<br>
मद्यं मांसं च विजयामष्ट गन्धैर्विमिश्रयेत् ॥<br>
सम्मर्द्य वटिकाः प्राग्वज्जले देयास्ततोर्चयेत् ॥ १७५ ॥</p>
<p>धत्तूरबीजं विजया जातीपत्रं फलं तथा ॥<br>
अकारकरभो वत्सवृक्षस्य च तु वल्कलम् ॥ १७६ ॥</p>
<p>मद्यं च भागवृद्धांशं मर्दयित्वा वटीकृतम् ॥<br>
अयं बिन्दुश्चाष्टगन्धाभिधानो देवताप्रियः ॥ १७७ ॥</p>
<p>गुडमिश्रेण तक्रेण तथा च मधुभोजिना ॥<br>
पूजां विप्रगणः कुर्यादेतत्कर्म न लोपयेत् ॥ १७८ ॥</p>
<p>प्रमादाद्यदि लोपेत देवताशापमाप्नुयात् ॥<br>
विजयाया द्रवैर्वाथाभावे तर्पणमाचरेत् ॥ १७९ ॥</p>
<p>यथाहिफेनभुक् चापि तं विना व्याकुलो भवेत् ॥<br>
तथा कौलिकवामानां मन्त्रदेवाः श्रमातुराः ॥ १८० ॥</p>
<p>विना मद्येन मांसेन साधकं पीडयन्ति हि ॥<br>
ताभ्यां भोगं च भक्तेभ्यो मन्त्रा यच्छन्ति तं विना ॥ १८१ ॥</p>
<p>निष्फला एव जायन्ते भ्रमयन्ति च साधकम् ॥<br>
तस्मात्पतन्ति नो वामे क्षुद्रा अपि विचारतः ॥ १८२ ॥</p>
<p>मांसन्तु त्रिविधं प्रोक्तं खभूजलचरोद्भवम् ॥<br>
यथासम्भव मेकैकं तर्पणाय प्रयोजयेत् ॥ १८३ ॥</p>
<p>हन्यान्मन्त्रेण चानेन ह्यभिमन्त्र्य पशुन्तथा ॥<br>
गन्धपुष्पाक्षतैः पूजा चान्यथा नरकं व्रजेत् ॥ १८४ ॥</p>
<p>शिवा कृतमिदं पिण्डमतस्त्वं शिवताङ्गतः ॥<br>
उद्भुध्यस्व पशोत्वं हि नाशिवस्त्वं शिवो ह्यसि ॥ १८५ ॥</p>
<p>ब्रह्मा स्यात्सलिले विष्णुर्गन्धे रुद्रश्च तद्भवे ॥<br>
परमात्मा तदानन्दे तस्मात्सेव्यमिदं प्रिये ॥ १८६ ॥</p>
<p>मांसाभावे तु लशुनमार्द्रकं नागरन्तु वा ॥<br>
पलाण्डुं वाथ वटका मसूराणान्तथैव च ॥ १८७ ॥</p>
<p>मत्स्यमांसविहीनेन मद्येनापि च तर्पयेत् ॥<br>
न कुर्यान्मांसमत्स्याभ्यां विना द्रव्येण पूजनम् ॥ १८८ ॥</p>
<p>पिशितन्तिलमान्त्रतु तिलार्धमपि बिन्दुना ॥<br>
नराणां देवताभावोन्यथा प्रेतविभावनम् ॥ १८९ ॥</p>
<p>ब्राह्मणैः कौलिकैः पेयं सर्वक्षत्रै रणागमे ॥<br>
वैश्यिर्गोलम्भने पेयं शूद्रैः स्त्रीरतिकर्मणि ॥ १९० ॥</p>
<p>देवान्पितॄन्समभ्यर्च्य शक्तिशास्त्रोक्तवर्त्मना ॥<br>
गुरुं स्मरन्पिबेन्मद्यं खादेन्मासं न दोष भाक् ॥ १९१ ॥</p>
<p>ब्रह्मध्यानस्य स्थैर्यार्थे देवतातृप्तिहेतवे ॥<br>
सेवेत मधुमांसानि तृप्तये चेत्स पातकी ॥ १९२ ॥</p>
<p>मत्स्यमासवसादीनां पदार्थानां निषेवणात् ॥<br>
यागकालं विनान्यत्र स महापातकी भवेत् ॥ १९३ ॥</p>
<p>यथा क्रतुषु विप्राणां सोमपानं न दूषितम् ॥<br>
मद्यपानं च कौलानां पूजान्ते न विगर्हितम् ॥ १९४ ॥</p>
<p>श्रीगुरोः कुलशास्त्रेभ्यः सम्यग्विज्ञाय वामिना ॥<br>
पञ्चमुद्रा निषव्यन्ते चान्यथा पतितो भवेत् ॥ १९५ ॥</p>
<p>आवृत्तिं गुरुभक्तिं च तथा देवादिपूजनम् ॥<br>
वीरोत्सवं विना पानाद्देवताशापमाप्नुयात् ॥ १९६ ॥</p>
<p>दक्षयज्ञे यदा देवि त्वया त्यक्तं कलेवरम् ॥<br>
अहं गृहीत्वा तत्स्कन्धे चितां वेष्टुं समुद्यतः ॥ १९७ ॥</p>
<p>वडवाग्नेः प्रवेशार्थं यत्रयत्राभवत्स तु ॥<br>
तत्रतत्रापि शक्रेण तूर्ण निर्वापितो जलैः ॥ १९८ ॥</p>
<p>एवं पर्यटतो वर्षं प्रस्वेदो मे महानभूत् ॥<br>
तद्बिन्दुपातनिर्दग्धा धरणीयं तदाभवत् ॥ १९९ ॥</p>
<p>तदा सम्प्रार्थितो विष्णुर्धरणीरक्षणाय च ॥<br>
स एव लघुभिर्बाणैस्त्वदङ्गानि समाच्छिनत् ॥ २०० ॥</p>
<p>चतुराशीतिखण्डानि कृत्वासौ पातयेद्भुवि ॥<br>
वातेन पीडितश्चाहं यातो धर्मोखिलस्तदा ॥ २०१ ॥</p>
<p>विष्णुश्च प्रकटीभूय पादयोः पतितो मम ॥<br>
उत्थाप्य च परिष्वक्तस्तव शोकश्च विस्मृतः ॥ २०२ ॥</p>
<p>तावद्ब्रह्मादयो देवा नारदाद्या महर्षयः ॥<br>
सन्तुष्टुवुस्तदा वाक्यं विष्णुः प्रोवाच पार्वति ॥ २०३ ॥</p>
<p>ज्ञानदोसि महेश त्वं कथं मोहमुपागतः ॥<br>
सत्याः शरीरेण सह प्रवेष्टुं हव्यवाहने ॥ २०४ ॥</p>
<p>अनुगच्छेत्पतिं नारी न पुमांस्तां च गच्छति ॥<br>
इति शास्त्रमनादृत्य कथं देव विमोहितः ॥ २०५ ॥</p>
<p>एवं वदति देवेशे ब्रह्मणा मां हरिं तथा ॥<br>
प्रोचुः श्लेषगिरोऽङ्गैस्तु सत्याश्चेदं धरातलम् ॥ २०६ ॥</p>
<p>स्थले स्थले शवस्पर्शाद्ब्रह्मकर्मविवर्जितम् ॥<br>
तस्या धरायाः संशुद्धिं विप्राणां वापि शुद्धताम् ॥ २०७ ॥</p>
<p>ब्राह्मवाक्यस्य सत्यत्वं यथा भवति तत्कुरु ॥<br>
ततो ध्यात्वा मया प्रोक्तं सम्मतीकृत्य विष्णुना ॥ २०८ ॥</p>
<p>यत्र वेदक्रिया ह्यस्ता तत्र तन्त्रं प्रवर्त्यताम् ॥<br>
ये विप्राः शापनिर्दग्धाः शब्दब्रह्मविवर्जिताः ॥ २०९ ॥</p>
<p>तेषां तु कुलधर्मोयं भुक्तिमुक्त्योस्तु साधनम् ॥<br>
ये विप्राः पीठसञ्जाताः शापनिर्दग्धविप्रताः ॥ २१० ॥</p>
<p>तेषां कुलेधिकारोयं मार्गस्यास्य प्रजायते ॥<br>
तत्कुले एव पूज्यत्वात्कौलीनपथ उच्यते ॥ २११ ॥</p>
<p>वाममार्गस्ततो न्यूनस्तेषां यौ क्षत्रवैश्यकौ ॥<br>
यजमानौ तयोस्तत्राधिकारः समुदाहृतः ॥ २१२ ॥</p>
<p>सिद्धान्तीयस्ततो न्यूनस्तत्र शूद्राधिकारता ॥<br>
ये पारम्पर्यमज्ञात्वा कौलधर्मे विशन्ति ते ॥ २१३ ॥</p>
<p>निःस्वाः सन्ततिहीनाश्च रोगिणो नात्र संशयः ॥<br>
कौलज्ञाने ह्यसिद्धो यः पलं वै भोक्तुमिच्छति ॥ २१४ ॥</p>
<p>स महापातकी देवि सर्वकर्मबहिष्कृतः ॥<br>
समयाचारहीनस्य स्वैरवृत्तेर्दुरात्मनः ॥ २१५ ॥</p>
<p>न सिद्धयः कुलं नश्येत्तत्संसर्गं न कारयेत् ॥<br>
यः शास्त्रविधिमुत्सृज्य वर्तते कामचारतः ॥ २१६ ॥</p>
<p>स सिद्धिमिह नाप्नोति परत्र च पराङ्गतिम् ॥<br>
लोके भवति निन्द्यश्च वेदे चैव तथैव सः ॥ २१७ ॥</p>
<p>कुलद्रव्याणि सेवेत योन्यदर्शनमाश्रितः ॥<br>
तदङ्गरोमसङ्ख्यातभूतयोनिषु जायते ॥ २१८ ॥</p>
<p>मद्येन स्फालितात्मा यो न किञ्चिदपि वेत्ति चेत् ॥<br>
न ध्यानं न तपश्चर्या न धर्मो न च सत्क्रिया ॥ २१९ ॥</p>
<p>न दैवं न गुरुर्नात्मा विचारो यदि कौलिके ॥<br>
केवलं विषयासक्तः पतत्येव न संशयः ॥ २२० ॥</p>
<p>लिङ्गत्रयविशेषज्ञः षडाधारविभेदकः ॥<br>
पीठस्थानानि चागत्य महायज्ञवनं श्रयेत् ॥ २२१ ॥</p>
<p>आमूलाधारमाब्रह्मरन्ध्रं गत्वा पुनः पुनः ॥<br>
चिच्चन्द्रकुण्डलीशक्तिमुद्रया स्यात्सुखाशयः ॥ २२२ ॥</p>
<p>व्योमपङ्कजनिस्पन्दसुधापानरतो भवेत् ॥<br>
मधुपानमिदं प्रोक्तमितरे मद्यपायिनः ॥ २२३ ॥</p>
<p>पुण्यापुण्ये उभे छित्त्वा ज्ञानखड्गेन योगवित् ॥<br>
परे लयेत्सदा चित्तं पलाशी स निगद्यते ॥ २२४ ॥</p>
<p>मनसा स्वेन्द्रियगणान्नियम्यात्मनि योजयेत् ॥<br>
मत्स्याशी स जनः प्रोक्तः शेषा धीवरवृत्तयः ॥ २२५ ॥</p>
<p>अप्रबुद्धा तु या शक्तिः प्रबुद्धा कौलिकस्य च ॥<br>
शक्तिं तां सेवयेद्यस्तु स भवेच्छक्तिसेवकः ॥ २२६ ॥</p>
<p>इत्येवं पञ्चमुद्राणां गुप्तं तत्त्वं मयोदितम् ॥<br>
ज्ञात्वा गुरुमुखात्सम्यक् सेवते स च मुच्यते ॥ २२७ ॥</p>
<p>अथ पूजाप्रकारस्तु कथ्यते वामिदुर्लभः ॥<br>
आत्मस्थानमनुद्रव्यदेवशुद्धिम्प्रकल्पयेत् ॥ २२८ ॥</p>
<p>स्नानं सन्ध्या भूतशुद्धिः प्राणायामः प्रतिष्ठितिः ॥<br>
प्राणानां मातृकान्यासादिकेः स्यादात्मशोधनम् ॥ २२९ ॥</p>
<p>सम्मार्जनानुलेपाद्यैर्दर्पणोदरवत्कृतम् ॥<br>
वितानधूपदीपाद्यैः स्थानशुद्धिरियं मता ॥ २३० ॥</p>
<p>ग्रथित्वा मातृकावर्णैर्मूलमन्त्राक्षराणि च ॥<br>
क्रमोत्क्रमत्रिरावृत्तिर्मन्त्रशुद्धिरियम्मता ॥ २३१ ॥</p>
<p>पूजाद्रव्याणि सम्प्रोक्ष्य मूलास्त्रेण विधानवित् ॥<br>
दर्शयेद्धेनुमुद्रां च द्रव्यशुद्धिरियम्मता ॥ २३२ ॥</p>
<p>पीठे देवं प्रतिष्ठाप्य सकलीकृत्य प्रोक्षयेत् ॥<br>
अर्घ्योदकेन मूलेन दीपदानं प्रदर्शयेत् ॥ २३३ ॥</p>
<p>देवे शुद्धिं विधायेत्थं पश्चाद्यजनमाचरेत् ॥<br>
सा पूजा फलदा ज्ञेया त्वन्यथा निष्फला भवेत् ॥ २३४ ॥</p>
<p>मण्डलेन विना पूजाविफला परिकीर्तिता ॥<br>
तस्मान्मन्त्रेण विधिवल्लिखित्वा तत्र पूजयेत् ॥ २३५ ॥</p>
<p>अखण्डमण्डलाकारं विश्वं व्याप्य व्यवस्थितम् ॥<br>
त्रैलोक्य मण्डितं येन मण्डलं तत्सदाशिवम् ॥ २३६ ॥</p>
<p>उद्यानं चतुरस्रं स्यात्कामरूपं तु वत्तुलम् ॥<br>
जलन्धरं चार्धचन्द्रं पूर्णं पूर्णगिरिर्मतः ॥ २३७ ॥</p>
<p>अभ्यर्च्य मण्डलं पश्चादाधारं स्थापयेत्क्रमात् ॥<br>
शाङ्खमर्घ्यं भोगपूजाबलिपात्राणि पञ्च च ॥ २३८ ॥</p>
<p>स्वदक्षिणादिवामान्तं स्थाप्याभ्यर्च्यासवेन च ॥<br>
सम्पूर्य मन्त्रपूतेन कुलेश्वरि विधानवित् ॥ २३९ ॥</p>
<p>तत्र माषप्रमाणं तु मद्यं मांसं च निक्षिपेत् ॥<br>
नष्टैः पर्युषितोच्छिष्टैर्दुर्गन्धैर्गन्धवर्जितैः ॥ २४० ॥</p>
<p>हेतुभिः परपात्रस्थैस्तर्पणं निष्फलं भवेत् ॥<br>
स्वादिष्ठैश्च मदोत्सिक्तैर्द्रव्यैरमृतसन्निभैः ॥ २४१ ॥</p>
<p>मनोहरैश्च देवीनां तर्पणं सफलं भवेत् ॥<br>
असंस्कृता सुरा पापा कलहव्याधिदुःखदा ॥ २४२ ॥</p>
<p>आयुःश्रीकीर्तिसौभाग्यधर्मविद्याविनाशिनी ॥<br>
तस्मात्संस्कृत्य विधिवत्कुलद्रव्यं ततोर्चयेत् ॥ २४३ ॥</p>
<p>सुसंस्कृता सुरा रोगदुःखापदपहारिणी ॥<br>
आयुःश्रीकीर्तिसौभाग्यधर्मविद्याविवर्धिनी ॥ २४४ ॥</p>
<p>अन्यथा <sup id="fnref:8"><a href="#fn:8" class="footnote-ref" role="doc-noteref">8</a></sup> नरकं याति दाता भोक्ता न संशयः ॥<br>
विना द्रव्याधिवासेन न स्मरेन्न जपेत्तथा ॥ २४५ ॥</p>
<p>ये स्मरन्ति महामूढास्तेषां दुःखं पदे पदे ॥<br>
नाशयेन विना मन्त्रो न मन्त्रेण विनाशयः ॥ २४६ ॥</p>
<p>वीक्षणस्पर्शनध्यानमन्त्रमुद्राविशोधनैः ॥<br>
द्रव्यं तर्पणयोग्यं स्याद्देवताप्रीतिकारकम् ॥ २४७ ॥</p>
<p>आवाहयेदग्निसूर्यचन्द्रार्णप्रणवोद्भवाः <sup id="fnref:9"><a href="#fn:9" class="footnote-ref" role="doc-noteref">9</a></sup> ॥<br>
चतुर्णवतिसङ्ख्याश्च कला आवाह्य पूजयेत् ॥ २४८ ॥</p>
<p>तत्रेष्टदेवता ध्यायञ्च्छलोकार्थं प्रविचारयेत् ॥<br>
श्लोकानेतान्पठेत्पश्चात्तान्ब्रवीमि शृणु प्रिये ॥ २४९ ॥</p>
<p>अखण्डैकरसानन्दकरे परसुधात्मनि ॥<br>
स्वच्छन्दस्फुरणाकारे निधेह्यमृतरूपिणि ॥ २५० ॥</p>
<p>अकुलस्थामृताकारे शुद्धिज्ञानकरे परे ॥<br>
अमृतत्वं निधेह्यस्मिन्वस्तुनि क्लिन्नरूपिणि ॥ २५१ ॥</p>
<p>तद्रूपिणि करस्पर्शं कृत्वा भूतस्वरूपिणि ॥<br>
भूत्वामृतापराकारे मयि विस्फुरणं कुरु ॥ २५२ ॥</p>
<p>ॐ <sup id="fnref:10"><a href="#fn:10" class="footnote-ref" role="doc-noteref">10</a></sup> क्लीं ह्रौं जूं स इत्युक्त्वा अमृते अमृतोद्भवे ॥<br>
अमृतेश्वरि अमृतवर्षिणीतिपदं वदेत् ॥ २५३ ॥</p>
<p>अमृतं स्रावययुगं स्वाहान्तो द्रव्यशुद्धये ॥<br>
अमृतेशीमनुः प्रोक्तः पञ्चत्रिंशद्भिरक्षरैः ॥ २५४ ॥</p>
<p>त्रिधा निमन्त्र्य प्रागुक्तं दीपनीमन्त्रतस्त्रिधा ॥<br>
संस्पृश्यार्च्चनपात्रन्तु पूजयेद्धेनुमुद्रया ॥ २५५ ॥</p>
<p>ब्रह्माण्डखण्डसम्भूतागमशेषरसं भृतम् ॥<br>
आयुरिदं महामद्यपीयूषरसमावह ॥ २५६ ॥</p>
<p>शुद्धद्रव्येण तेनापि गन्धपुष्पाक्षतैरपि ॥<br>
न्यासोक्तसर्वमन्त्रैश्च स्वात्मानं प्लावयेत्तथा ॥ २५७ ॥</p>
<p>मूर्ध्नि श्रीगुरुपङ्क्तिं च मूलाधारे च पादुकाम् ॥<br>
दिव्यौघं तर्पयेदादौ आदिनाथः सदाशिवः ॥ २५८ ॥</p>
<p>ईश्वरो रुद्रविष्णू च ब्रह्मा पत्नीयुतास्त्विमे ॥<br>
भवन्ति द्वादश ततः सिद्धौघास्तान्प्रतर्पयेत् ॥ २५९ ॥</p>
<p>सनकाद्याश्च चत्वारः सुजातश्चारुभूषितः ॥<br>
सनत्कुमारो व्यासश्च वामदेवः शुकस्तथा ॥ २६० ॥</p>
<p>दत्तात्रेयो रैवतको द्वादशैव तु मानवान् ॥<br>
तर्पयेत्षण्नृसिंहं च महेशं भास्करं तथा ॥ ३६१ ॥</p>
<p>महेन्द्रं माधवं विष्णुं नामान्ते तु प्रयोजयेत् ॥<br>
महाशिवं च सिद्धौघे मानवौघे सदाशिवम् ॥ २६२ ॥</p>
<p>शिवं तु परमं दिव्यं पीठपूजां ततश्चरेत् ॥<br>
तत आवाहयेद्देवीं मन्त्राभ्यां पूजयेत्तथा ॥ २६३ ॥</p>
<p>महापद्मवनान्तस्थे कारणानन्दविग्रहे ॥<br>
सर्वभूतहिते मातरद्यैहि परमेश्वरि ॥ २६४ ॥</p>
<p>देवेशि भक्तिसुलभेसर्वाभरणसंयुते ॥<br>
यावत्त्वां पूजयामीह तावत्त्वं सुस्थिरा भव ॥ २६५ ॥</p>
<p>ध्यात्वा मुद्राः प्रदर्श्याथ गन्धपुष्पाक्षतादिभिः ॥<br>
चिन्मयस्याप्रमेयस्य निर्गुणस्याशरीरिणः ॥ २६६ ॥</p>
<p>साधकानां हितार्थाय ब्रह्मणो रूपकल्पना ॥<br>
लिङ्गस्थण्डिलवह्न्यप्सु फलके मूर्ध्नि मण्डले ॥ २६७ ॥</p>
<p>मूर्तौ कुड्ये च हृदये पूजा दशसु कीर्तिता ॥<br>
अरूपं रूपिणं कृत्वा कर्मकाण्डे रता जनाः ॥ २६८ ॥</p>
<p>गवां सर्वाङ्गजम् क्षीरं स्रवेत्स्तनमुखाद्यथा ॥<br>
तथा सर्वगतो देवः प्रतिमादौ विराजते ॥ २६९ ॥</p>
<p>आदिरूप्याच्च सर्वस्य पूजायाश्च विशेषतः ॥<br>
साधकस्य च विश्वासात्सान्निध्यं देवता लभेत् ॥ २७० ॥</p>
<p>गवां सर्वशरीरस्थं न करोत्यात्मपोषणम् ॥<br>
सुकर्मरचितं चाज्यं पुनस्तदपि पोषयेत् ॥ २७१ ॥</p>
<p>एवं सर्वशरीरस्थः सर्पिर्वत्परमेश्वरः ॥<br>
उपासनां विना देवो न ददाति फलं नृणाम् ॥ २७२ ॥</p>
<p>सङ्कलीकृत्य तत्प्राणांस्तदीयानीन्द्रियाणि च ॥<br>
प्रतिष्ठाप्यार्चयेद्देवि अन्यथा निष्फलं मतम् ॥ २७३ ॥</p>
<p>मन्त्रहीनं क्रियाहीनं यन्त्रहीनं च यद्भवेत् ॥<br>
लं क्षं साधयते सर्वं हीनमङ्गं यथा तथा ॥ २७४ ॥</p>
<p>देवस्य मन्त्ररूपस्य यन्त्रव्याप्तिमजानताम् ॥<br>
कृतार्चनादिकं सर्वं व्यर्थं भवति शाम्भवि ॥ २७५ ॥</p>
<p>वामे कौले यन्त्रपीठे मूर्तिस्थाने च दक्षिणे ॥<br>
वैदिके तु स्वयं जातं पूजितं सुखदायकम् ॥ २७६ ॥</p>
<p>अनादि वैदिकं यस्मात्स्वयम्भूस्तत्र देवता ॥<br>
गम्यत्वान्नश्वरत्वाच्च तादृक् तान्त्रिकपूजनम् ॥ २७७ ॥</p>
<p>कामक्रोधादिदोषोत्थसर्वदुःखनियन्त्रणात् ॥<br>
यन्त्रमित्याहुरेतस्मिन्देवस्तु परिपूजितः ॥ २७८ ॥</p>
<p>दक्षिणावर्ततो लेख्यं यन्त्रं दक्षिणपूजने ॥<br>
वामक्रमेण कौलादौ गुप्तमेतत्प्रकाशितम् ॥ २७९ ॥</p>
<p>षोडशैरुपचारैस्तु साङ्गं सावरणं यजेत् ॥<br>
महान्षोढा दिनान्सर्वान् गन्धपुष्पाक्षतादिभिः ॥ २८० ॥</p>
<p>प्रणवादिनमोन्तेन तत्तन्नाम्ना समर्चयेत् ॥<br>
अथागमोक्तमार्गेण तर्पयेद्दधिबिन्दुभिः ॥ २८१ ॥</p>
<p>अङ्गुष्ठानामिकाभ्यां तु नखैर्निश्शब्दमुत्क्षिपन् ॥<br>
अपात्रस्येदमष्टौ च तर्पयेद्देवतामुखम् ॥ २८२ ॥</p>
<p>सकृत्तर्पणमुत्सृज्य जप्त्वा मूलं च पादुकाम् ॥<br>
अन्तःशक्तिमनुस्मृत्य तर्पयेद्देहदेवताम् ॥ २८३ ॥</p>
<p>अङ्गुष्ठो भैरवस्थानं चण्डिकायास्त्वनामिका ॥<br>
तस्मात्ताभ्यां तर्पणीयं यन्त्रं तत्तु तयोः प्रियम् ॥ २८४ ॥</p>
<p>अङ्गुष्ठमध्यमाभ्यां च वश्यकर्मणि तर्पयेत् ॥<br>
तर्जन्यङ्गुष्ठयोगेन तर्पयेदाभिचारिके ॥ २८५ ॥</p>
<p>कनिष्ठाङ्गुष्ठयोगेन स्तम्भकर्मणि तर्पयेत् ॥<br>
एवं सन्तर्प्य देवादीन्गुरुपङ्क्तिं प्रपूजयेत् ॥ २८६ ॥</p>
<p>कराभ्यां चेन्मुद्रां समधु नृकपालं च दधतीं सृतस्वर्णप्रख्यामरुणकुसुमालेपवसनाम् ॥<br>
कृपापूर्णापाङ्गीमरुणनयनाम्बरकचामुपेतां सिद्धौघैर्यजति गुरुपङ्क्तिं कृतमतिः ॥ २८७ ॥</p>
<p>एवं सम्पूज्य धूपं च दीपं नैवेद्यमेव च ॥<br>
कदल्यादिफलान्येवं ताम्बूलं च समर्पयेत् ॥ २८८ ॥</p>
<p>अवश्यमादौ वामादौ कुर्याद्बटुकपूजनम् ॥<br>
मार्गेस्मिन्बटुको मुख्यः सुराद्यन्तेन निर्मितम् ॥ २८९ ॥</p>
<p>विना तं तु न गृह्णीत देवस्तस्मात्तदर्चनम् ॥<br>
अपूज्य बटुकं यस्तु महादेवं प्रपूजयेत् ॥ २९० ॥</p>
<p>तस्य पूजाफलं नास्ति बटुकश्च प्रकुप्यति ॥<br>
सगणं पूजयेत्तस्माद्गन्धपुष्पासवामिषैः ॥ २९१ ॥</p>
<p>तत्तन्मन्त्रैर्विधानेन देवता प्रीतिमाप्नुयात् ॥<br>
ततो बलिं क्षेत्रपत्ये दद्यादस्य मनुं शृणु ॥ २९२ ॥</p>
<p>तारद्वयं <sup id="fnref:11"><a href="#fn:11" class="footnote-ref" role="doc-noteref">11</a></sup> ततो देवीपुत्रोक्त्वा बटुकेति च ॥<br>
नाथेति कपिलजटाभारभासुरपिङ्गल ॥ २९३ ॥</p>
<p>त्रिनेत्राग्निज्वालामुख इमं पूजाबलिं वदेत् ॥<br>
गृह्णगृह्ण हुं फट् स्वाहा षट् चत्वारिंशदर्णकः ॥ २९४ ॥</p>
<p>मन्त्रमेवं समुच्चार्य ततः श्लोकं पठेदिमम् ॥<br>
बलिदानेन सन्तुष्टो बटुकः सर्वसिद्धिदः ॥ २९५ ॥</p>
<p>शान्तिं करोतु मे नित्यं भूतवेतालसेवितः ॥<br>
तारत्रयं <sup id="fnref:12"><a href="#fn:12" class="footnote-ref" role="doc-noteref">12</a></sup> सर्वपूर्वभ्यसन्तांश्च वदेत्क्रमात् ॥ २९६ ॥</p>
<p>योगिनी डाकिनी शाकिनी त्रैलोक्यनिवासिनी ॥<br>
नमश्चैव इमं पूजाबलिं गृह्णीत इत्यपि ॥ २९७ ॥</p>
<p>हुं फट् चैव तथा प्रोच्य चान्ते स्वाहापदं वदेत् ॥<br>
चतुश्चत्वारिंशदर्णो मन्त्रोयं परिकीर्तितः ॥ २९८ ॥</p>
<p>या काचिद्योगिनी रौद्रा सौम्या घोरतरा परा ॥<br>
खेचरी भूचरी व्योमचरीप्रीता सदास्तु मे ॥ २९९ ॥</p>
<p>तारत्रयं <sup id="fnref:13"><a href="#fn:13" class="footnote-ref" role="doc-noteref">13</a></sup> वदेत्सर्वभूतेभ्यः सर्वमेव च ॥<br>
पश्चाद्भूतपतिभ्यो हृदन्तः सप्तदशाक्षरः ॥ ३०० ॥</p>
<p>भूता ये विविधाकारा दिव्यभौमान्तरिक्षगाः ॥<br>
पातालतलसंस्थाश्च शिवयोगेन भाविताः ॥ ३०१ ॥</p>
<p>ध्रुवाद्यास्सत्यसन्धाश्च इन्द्राद्याश्च व्यवस्थिताः ॥<br>
तृप्यन्तु प्रीतमनसो भूता गृह्णन्त्विमं बलिम् ॥ ३०२ ॥</p>
<p>तारत्रयं <sup id="fnref:14"><a href="#fn:14" class="footnote-ref" role="doc-noteref">14</a></sup> तथैह्येहि देवीपुत्र बटोधुना ॥<br>
अथोच्छिष्टहारिणे हं हूं हं हूं वारद्वयं वदेत् ॥ ३०३ ॥</p>
<p>क्षेत्रपालेति शर्वेति विघ्नान्नाशय युग्मकम् ॥<br>
सर्वोपचारसहितमिमं पूजाबलिं वदेत् ॥ ३०४ ॥</p>
<p>गृह्णगृह्ण हुं फट् स्वाहा चतुष्षष्ट्यक्षरो मनुः ॥<br>
क्षेत्रपालस्य सम्प्रोक्तः सर्वसिद्धिविधायकः ॥ ३०५ ॥</p>
<p>वसामि तस्य क्षेत्रेस्मिन्क्षेत्रपालस्य किङ्करः ॥<br>
प्रीतोयं बलिदानेन सर्वरक्षां करोतु मे ॥ ३०६ ॥</p>
<p>ॐकारत्रितयं <sup id="fnref:15"><a href="#fn:15" class="footnote-ref" role="doc-noteref">15</a></sup> हुं श्रीं हूसौं च ह्रीं ह्रीं वदेत्ततः ॥<br>
हुंयुगान्ते भैरवाधिष्ठितायाक्षो वदेदिति ॥ ३०७ ॥</p>
<p>भ्यानन्दहृदयान्मन्त्रसिद्धये वतरद्वयम् ॥<br>
क्षेत्रपाल महाक्षेत्रपालाय वौषड् हुमिति ॥ ३०८ ॥</p>
<p>अयमेकोनपञ्चाशदक्षरश्च मनुस्स्मृतः ॥<br>
श्रेष्ठस्य क्षेत्रपालस्य महाप्रीतिकरः परः ॥ ३०९ ॥</p>
<p>तारत्रयं वदेत्पश्चादमुकक्षेत्रपालाय ॥<br>
राजराजेश्वर इमां पूजाबलिमतः परम् ॥ ३१० ॥</p>
<p>गृह्णयुग्मं द्विठान्तोयं मन्त्रः प्रोक्तो खिलेष्टदः ॥<br>
राजराजेश्वराख्यस्य दैवतस्य समर्चने ॥ ३११ ॥</p>
<p>अनेन बलिदानेन बटुर्वर्गसमन्वितः ॥<br>
राजराजेश्वरो देवो मे प्रसीदतु सर्वदा ॥ ३१२ ॥</p>
<p>बटुकाय बलिं पश्चादुत्तरे योगिनीबलिम् ॥<br>
पूर्वे भूतबलिं दद्यात् क्षेत्रपालाय दक्षिणे ॥ ३१३ ॥</p>
<p>राजराजेश्वरं मध्ये पूजयित्वाहरेद्बलिम् ॥<br>
अङ्गुष्ठानामिकाभ्यान्तु बटुकस्य भवेद्बलिः ॥ ३१४ ॥</p>
<p>तर्जनीमध्यमानामाङ्गुष्ठैः स्याद्योगिनीबलिः ॥<br>
अङ्गुलीभिश्च सर्वाभिर्दद्याद्भूतबलिं द्विजः ॥ ३१५ ॥</p>
<p>अङ्गुष्ठतर्जनीभ्यां तु क्षेत्रपालबलिर्भवेत् ॥<br>
अङ्गुष्ठमध्यमाभ्यां तु राजराजेश्वरस्य च ॥ ३१६ ॥</p>
<p>बटुकादीन्समर्च्यैवं कुलदीपान्प्रदर्शयेत् ॥<br>
देवभक्तः सुपिष्टेन कुर्याद्वेदाङ्गुलोन्नतान् ॥ ३१७ ॥</p>
<p>दीपान्डमरुकाकारांस्त्रिकोणानतिशोभनान् ॥<br>
कर्षाज्यग्राहिणः कुर्यान्नव सप्ताथ पञ्च च ॥ ३१८ ॥</p>
<p>अन्तस्तेजोबहिस्तेज एकीकृत्यामितप्रभान् ॥<br>
त्रिधा देव्युपरि भ्राम्य कुलदीपं निवेदयेत् ॥ ३१९ ॥</p>
<p>समस्तचक्रैश्चक्रेशीयुते देवि नवात्मिके ॥<br>
आरात्रिकमिदं देवि गृहाण मम सिद्धये ॥ ३२० ॥</p>
<p>कुलदीपान्प्रदर्श्याथ शक्तिपूजां समाचरेत् ॥<br>
गुरुपादरजोजोषी श्रद्धाभक्तिसमन्वितः ॥ ३२१ ॥</p>
<p>स्वशक्तिं वीरशक्तिं च दीक्षितां गुरुरूपिणीम् ॥<br>
पाययित्वा पिबेन्मद्यं चेति शास्त्रस्य निश्चयः ॥ ३२२ ॥</p>
<p>अनिवेद्य तु यः शक्त्यै कुलद्रव्यं निषेवते ॥<br>
पूजनं निष्फलं तस्य देवता न प्रसीदति ॥ ३२३ ॥</p>
<p>चाण्डाली चर्मकारी च मातङ्गी पुल्कसी तथा ॥<br>
स्वपची खटकी चैव कैवर्ती विश्वयोनिका ॥ ३२४ ॥</p>
<p>कुलाष्टकमिदं प्रोक्तमकुलाष्टकमुच्यते ॥<br>
कुडुकी सौत्रिकी चापि शस्त्रीजीवा तु रञ्जकी ॥ ३२५ ॥</p>
<p>गायकी रजकी शिल्पी कौशिकी च तथाष्टमी ॥<br>
स्त्रियो मन्त्रसमायुक्ताः समयाचारपालिकाः ॥ ३२६ ॥</p>
<p>कुर्यात्सद्यस्तु संस्कारं मन्त्रैश्चैव पृथक् पृथक् ॥<br>
पूजयेत्कुलमार्गस्थस्तत्र शक्तिमनुस्मरन् ॥ ३२७ ॥</p>
<p>कुमारी वा व्रतस्था वा योगमुद्राधरापि वा ॥<br>
पूजाकाले स्वतः प्राप्ता सा पूज्या सहसा बुधैः ॥ ३२८ ॥</p>
<p>उक्तजात्यङ्गनाभावे चतुर्वर्णाङ्गनां यजेत् ॥<br>
सुरूपा तरुणी शान्तानुकूला मुदिता शुचिः ॥ ३२९ ॥</p>
<p>रोगहीना भक्तियुक्ता मूढशास्त्रोपजीविनी ॥<br>
अलोलुपा सुशीला च स्मितास्या प्रियवादिनी ॥ ३३० ॥</p>
<p>गुरुदैवतभक्ता तु सुचित्ता कौलिकप्रिया ॥<br>
विभत्सरा विशेषज्ञा देवताराधनोत्सुका ॥ ३३१ ॥</p>
<p>दुर्गन्धा दुःखिता मूर्खा वृद्धोन्मत्ता रहस्यभित् ॥<br>
कुतर्का कुत्सिता स्तब्धा निर्लज्जा कलहप्रिया ॥ ३३२ ॥</p>
<p>विरूपोन्मार्गगा दुष्टा पङ्ग्वन्धा विकृतानना ॥<br>
ईदृशीं मन्त्रयुक्तां हि स्त्रियं योगी विवर्जयेत् ॥ ३३३ ॥</p>
<p>ततोर्चनादिकं सर्वं मन्त्रोदकपुरःसरम् ॥<br>
इतः पूर्वादिमनुना मन्त्री देव्यै समर्पयेत् ॥ ३३४ ॥</p>
<p>शेषं दक्षिणवत्कुर्यात्तदुच्छिष्टादिकं पुनः ॥<br>
शेषं कामं ततो देयं शेषिकायै स कथ्यते ॥ ३३५ ॥</p>
<p>एंहृदुच्छिष्टचाण्डालिनि <sup id="fnref:16"><a href="#fn:16" class="footnote-ref" role="doc-noteref">16</a></sup> मातङ्गि पदं वदेत् ॥<br>
सर्ववशङ्करि स्वाहा चैकविंशतिवर्णकः ॥ ३३६ ॥</p>
<p>मन्त्रेणानेन निर्माल्यं शेषिकायै समर्पयेत् ॥<br>
देवीमुच्छिष्टमातङ्गी ध्यायेल्लोकैकमोहिनीम् ॥ ३३७ ॥</p>
<p>वीणावाद्यविनोदगीतनिरतां नीलांशुकोल्लासिनीं बिम्बोष्ठीं नवयावकाढ्यचरणामाकर्णकेशांशुकाम् ।<br>
हृद्याङ्गां सितशङ्खकुण्डलधरां माणिक्यभूषोज्ज्वलां मातङ्गीं प्रणतोस्मि सुस्मितमुखीं देवीं शुकश्यामलाम् ॥ ३३८ ॥</p>
<p>ततः श्रीगुरुरूपाय साक्षात्परशिवाय च ॥<br>
कराभ्या पात्रमुद्धृत्य सद्वितीयं समर्पयेत् ॥ ३३९ ॥</p>
<p>सुसम्प्रदायसंयुक्तैर्वीरैश्च सह पूजयेत् ॥<br>
अन्योन्यं चिह्नितं कृत्वा पिबेत्तत्तदनुज्ञया ॥ ३४० ॥</p>
<p>सव्यतोद्धृत्य पात्रं तु मुद्रां कृत्वापसव्यतः ॥<br>
यथाविधि द्वितीयेन गृह्णीयान्मन्त्रमुच्चरेत् ॥ ३४१ ॥</p>
<p>इदं पवित्रममृतं पिबामि भवभेषजम् ॥<br>
मद्यपानसमुच्छेदे कारणं भैरवोदितम् ॥ ३४२ ॥</p>
<p>वित्तस्वातन्त्र्यसारत्वात्तस्यानन्दमयत्वतः ॥<br>
तन्मयत्वाच्च भावानां भावाश्चान्तरिता रसे ॥ २४३ ॥</p>
<p>स्वस्वातन्त्र्यविकाशाय सुरसस्तेन पीयते ॥<br>
तस्मादिमां सुरां देवीं पूर्णकामः पिबाम्यहम् ॥ ३४४ ॥</p>
<p>मन्त्रेणानेन भो देवा मूलमन्त्रेण मन्त्रवित् ॥<br>
अनाकुलमनाः कुर्यान्मधुपानं शनैः शनैः ॥ ३४५ ॥</p>
<p>पिशितं माषमात्रं तु मद्यं चुलुकसम्मितम् ॥<br>
स्वीकार्यमादौ गुरुणा शिष्येभ्यः शेषदो भवेत् ॥ ३४६ ॥</p>
<p>आदाय गुरणा दत्तां सद्वितीयां सुरां पिबेत् ॥<br>
स्त्रीगुरुज्येष्ठपूज्यानां पुरतश्चोपविश्य च ॥ ३४७ ॥</p>
<p>न कदाचित्पिबेन्मद्यं निर्मन्त्रं न पिबेत्तथा ॥<br>
विना मन्त्रं पिबेन्मद्यं स सुरापो निगद्यते ॥ ३४८ ॥</p>
<p>स्वात्ममूलत्रिकोणस्थे कोटिसूर्यसमप्रभे ॥<br>
कुण्डल्याकृतिचिद्रूपे हुनेद्द्रव्यं समन्त्रकम् ॥ ३४९ ॥</p>
<p>अनन्तपात्रभरितमिदं तत्परमामृतम् ॥<br>
पराहन्तामये वह्नौ होमस्वीकारलक्षणम् ॥ ३५० ॥</p>
<p>गुरुं दैवतमन्त्राणामैक्यं सञ्चिन्तयेद्धिया ॥<br>
यावदुल्लासपर्यन्तमुपदेशैः पिबेन्मधु ॥ ३५१ ॥</p>
<p>भोजनान्ते विषं मद्यं मद्यान्ते भोजनं विषम् ॥<br>
अमृतं तद्विजानीयाद्यदनेन समं पिबेत् ॥ ३५२ ॥</p>
<p>चर्वणेन युतं मद्यममृतं कथितं सदा ॥<br>
चर्वणेन विना पानं केवलं विषभक्षणम् ॥ ३५३ ॥</p>
<p>पानं तु त्रिविधं प्रोक्तं दिव्यवीरपशुक्रमैः ॥<br>
दिव्यं देव्यग्रतः पानं वीरं मृद्वासने कृतम् ॥ ३५४ ॥</p>
<p>स्वेच्छया पशुवत्पीतं पशुपानभितीरितम् ॥<br>
वक्ष्येथ कौलिकाचारं लोकद्वयफलप्रदम् ॥ ३५५ ॥</p>
<p>पात्रमेलापकं कर्म प्रोच्यते सख्यकारकम् ॥<br>
तत्त्राता न पिता मित्रं पात्रमेलापकावृतम् ॥ ३५६ ॥</p>
<p>अदीक्षितैरनाचारैरमन्त्रज्ञैरदैवतैः ॥<br>
दूषकैः समये नष्टैः प्रपञ्चपथधारिभिः <sup id="fnref:17"><a href="#fn:17" class="footnote-ref" role="doc-noteref">17</a></sup> ब्रह्मतेजोमुखे पात्रमेलनं नैव कारयेत् ॥<br>
त्वत्पूजानिरतैः शान्तैः परद्रव्यपराङ्मुखैः ॥ ३५८ ॥</p>
<p>कुलोपदेशकुशलैः कुलमार्गप्रवर्तकैः ॥<br>
स्त्रीप्रियैः स्त्रीस्तुतैर्धन्यैः सुन्दरैर्मृदुवादिभिः ॥ ३५९ ॥</p>
<p>कुलमार्गेतिगुप्तैश्च विद्यावद्भिः सुरूपकैः ॥<br>
प्रयोगसिद्धैर्द्रव्याढ्यैर्भाग्यवद्भिश्च कामुकैः ॥ ३६० ॥</p>
<p>ब्रह्ममुक्तैः राजमान्यैर्मिलितैर्दैवयोगतः ॥<br>
कुर्यात्पात्रस्य मेलं च सौख्यवृद्धिर्द्वयोर्भवेत् ॥ ३६१ ॥</p>
<p>एकपात्रं न कुर्वीत यदि साक्षात्कुलेश्वरः ॥<br>
मन्त्राः पराङ्मुखा यान्ति विघ्नाश्चैव पदे पदे ॥ ३६२ ॥</p>
<p>न दद्याद्भैरवायापि स्वपात्रं स्थितिहेतुकम् ॥<br>
यदि दद्याच्च मोहेन देवताशापमाप्नुयात् ॥ ३६३ ॥</p>
<p>आसनं भोजनं पात्रमन्यच्च शयनादिकम् ॥<br>
अनभिज्ञैरनर्हैश्च सङ्करं नैव कारयेत् ॥ ३६४ ॥</p>
<p>म्नायभेदेन <sup id="fnref:18"><a href="#fn:18" class="footnote-ref" role="doc-noteref">18</a></sup> वा कुर्यात्कौलिकैः पात्रमेलनम् ॥<br>
पूर्वदक्षिणयोरैक्यमुदक्पश्चिमयोस्तथा ॥ ३६५ ॥</p>
<p>योगिभिर्योगिनीभिश्च प्रदत्तं पूर्णपात्रकम् ॥<br>
समन्त्रपादुकामूलमन्त्रजप्तं पिबेत्ततः ॥ ३६६ ॥</p>
<p>क्वचिद्यदृच्छया प्राप्तं मद्यपात्रं तु भक्तितः ॥<br>
आदाय पूर्ववज्जप्त्वा पिबेत्तच्च गुरुं स्मरेत् ॥ ३६७ ॥</p>
<p>गुरुशक्तियुतानां च गुरुज्येष्ठकनिष्ठयोः ॥<br>
स्वज्येष्ठस्यापि चोच्छिष्टं खादेन्नान्यस्य कर्हिचित् ॥ २६८ ॥</p>
<p>ज्येष्ठैः कनीयसे योज्यं न पुनर्ग्राहयेत्ततः ॥<br>
शक्त्युच्छिष्टं पिबेन्मद्यं वीरोच्छिष्टं तु चर्वणम् ॥ ३६९ ॥</p>
<p>आत्मोच्छिष्टं न दातव्यं परकीयं न भक्षयेत् ॥<br>
उच्छिष्टं <sup id="fnref:19"><a href="#fn:19" class="footnote-ref" role="doc-noteref">19</a></sup> भक्षयेत्स्त्रीणां नाभ्यः स्वोच्छिष्टमर्पयेत् ॥ ३७० ॥</p>
<p>स्वस्य मेलापकस्यापि स्थापयेत्तत्र मण्डलम् ॥<br>
पात्रं ततोर्चयेद्देवीं तर्पणादि समाचरेत् ॥ ३७१ ॥</p>
<p>उत्थाप्यान्योन्यपात्रे च दद्यादन्योन्यहस्तयोः ॥<br>
द्वयोरैक्यं स्मरेद्ध्यन्योन्यमिति पात्रमेलनम् ॥ ३७२ ॥</p>
<p>चक्रपूजां प्रवक्ष्यामि सर्वतन्त्रेषु गोपिताम् ॥<br>
अभीष्टसिद्धिदां नातः परं किञ्चिच्च विद्यते ॥ ३७३ ॥</p>
<p>सर्वेषामेव देवानां प्रिया प्रोक्तेप्सितप्रदा ॥<br>
वैदिकैरपि कर्तव्याभीष्टसिद्ध्यै पुरोहितम् <sup id="fnref:20"><a href="#fn:20" class="footnote-ref" role="doc-noteref">20</a></sup> ॥ ३७४ ॥</p>
<p>कृत्वा तु कौलिकं देवि पूर्णाः स्युस्तन्मनोरथाः ॥<br>
लक्ष्मीः कोलासुरं हत्वाशेषात्तद्रुधिरं पपौ ॥ ३७५ ॥</p>
<p>पानमत्ता तदा विप्रैर्यथेच्छं हसिता तु सा ॥<br>
ब्रह्मणा विष्णुना वापि मयापि प्रष्टुमिच्छता ॥ ३७६ ॥</p>
<p>तदा बुद्धा महालक्ष्मीर्भुमावन्तर्हिताभवत् ॥<br>
निःश्रीकं सकलं जातं मुमूर्षुरिव दृश्यते ॥ ३७७ ॥</p>
<p>धर्मो न चलते क्वापि न च तुष्यन्ति देवताः ॥<br>
एवं वर्षशते जाते ब्रह्माणं शरणं गताः ॥ ३७८ ॥</p>
<p>ब्रह्मापि तत्र निःश्रीको दरिद्र इव दृश्यते ॥<br>
प्रोक्तवन्तस्तु मुनयो विधे विश्रीकता कुतः ॥ ३७९ ॥</p>
<p>तदा विप्रकृतं हास्यं ब्रह्मणा बोधितं प्रिये ॥<br>
ब्राह्मं तेजो महदिदं विष्णुस्तूष्णीमुपस्थितः ॥ ३८० ॥</p>
<p>युष्मत्पक्षावरोधेन हसिता श्रीः शिवेन च ॥<br>
तेनेयं कुपिता जाता गता तस्माद्रसातलम् ॥ ३८१ ॥</p>
<p>सर्वे श्रियोज्झिता विप्रा लोके निःश्रीकता ततः ॥<br>
तस्माद्विष्णुः शिवोहं च यूयं शक्रपुरोगमाः ॥ ३८२ ॥</p>
<p>नागाश्च्च पितरः सिद्धा दिक्पाला यक्षराक्षसाः ॥<br>
आराधयन्तु तां देवीं स्तुवन्तु च महास्तवैः ॥ ३८३ ॥</p>
<p>ततः सम्मिलिताः सर्वे गताः श्रीशैलपर्वतम् ॥<br>
किञ्चिच्छोभां श्रियो दृष्ट्वा चक्रुराराधनं ततः ॥ ३८४ ॥</p>
<p>वैदिकैस्तान्त्रिकैर्मार्गैर्नानास्तोत्रेः प्रतुष्टुवुः ॥<br>
एवं वर्षत्रयादूर्ध्वं प्रत्यक्षा श्रीर्व्यजायत ॥ ३८५ ॥</p>
<p>अपश्यच्च कृपादृष्ट्या सहासं वाक्यमब्रवीत् ॥<br>
किमर्थं हासितं विप्रैर्देवैश्चाकुलितं कुतः ॥ ३८६ ॥</p>
<p>उपासना पुनः कस्माद्दुर्दर्शायाः कृता पुनः ॥<br>
ततः सा तु मया प्रोक्ता सर्वं विश्वं त्वया ततम् ॥ ३८७ ॥</p>
<p>त्वत्सामर्थ्यं न जानन्ति हसन्ति त्वां च कर्मणा ॥<br>
एतद्बुद्ध्वा मया हास्यं कृतं हृदयसाक्षिणी ॥ ३८८ ॥</p>
<p>प्रभावस्तु तवाज्ञातः सर्वैर्विप्रैः सुरासुरैः ॥<br>
अतः परं प्रसीदेशे लोकयात्रां च निर्वह ॥ ३८९ ॥</p>
<p>इति श्रुत्वा मम वचस्तदा प्रोक्तं श्रिया किल ॥<br>
इयं सुरा मे भगिनी तत्प्रधानन्तु पूजनम् ॥ ३९० ॥</p>
<p>ये करिष्यन्ति देवस्य स देवो मोदमेष्यति ॥<br>
यथा मायाप्रपञ्चोयं वृथा भवति मां विना ॥ ३९१ ॥</p>
<p>समस्ताश्च तथा पूजाश्चक्रपूजां विना वृथा ॥<br>
इह लोके भोगवाञ्छा देवतात्वं परत्र चेत् ॥ ३९२ ॥</p>
<p>अपेक्षितं तदा कार्यं मन्त्रैर्वै चक्रपूजनम् ॥<br>
सर्वदेवप्रियं गोप्यं तद्विधिं कथयाम्यथ ॥ ३९३ ॥</p>
<p>समस्तचक्र पूजा सा अष्टधा परिकीर्तिता ॥<br>
सहस्रोत्पतिते कार्ये कार्ये वा पूर्णताङ्गते ॥ ३९४ ॥</p>
<p>देवतोत्साहदिवसे कौलिकस्यागमेपि वा ॥<br>
उमामाहेश्वरे योगे योगे वा शक्तिसङ्गमे ॥ ३९५ ॥</p>
<p>बलिराज्ये कामदिने चक्रपूजातिहर्षदा ॥<br>
प्रदोषे वाभिजिति वा निशीथे वाष्टमीयुते ॥ ३९६ ॥</p>
<p>नवम्यां चेद्भवेद्योग उमामाहेश्वराभिधः ॥<br>
भौमाष्टम्यां चतुर्दश्यां योगोयं शक्तिसङ्गमः ॥ ३९७ ॥</p>
<p>आश्विनस्यासिते पक्षे त्रयोदश्यादिपञ्च च ॥<br>
बलिराज्यमिदं प्रोक्तं यथेच्छाक्राडनाय तु ॥ ३९८ ॥</p>
<p>तत्कामदिनमित्याहुस्सोमवारे त्रयोदशी ॥<br>
पूर्वस्मिन्दिवसे स्नात्वा देवीमभ्यर्च्य कामनाम् ॥ ३९९ ॥</p>
<p>कृत्वा सङ्कल्पयेच्चक्रपूजां दद्याद्बलिं पशोः ॥<br>
तद्विधिं सम्प्रवक्ष्यामि चानुकल्पं प्रकल्पयेत् ॥ ४०० ॥</p>
<p>बलिस्तु त्रिविधः प्रोक्तस्तान्त्रिकः स्मार्त एव च ॥<br>
वैदिकश्चेति तत्रादौ तान्त्रिकोष्टविधः स्मृतः ॥ ४०१ ॥</p>
<p>नरश्च महिषः कोलश्छागोऽविः सारसस्तथा ॥<br>
कपोतः कुक्कुटश्चेति सामान्यं पूर्वपूर्वतः ॥ ४०२ ॥</p>
<p>श्रेष्ठस्तत्र कलौ देवी महापीठे नरो बलिः ॥<br>
कर्तव्यः साधकेन्द्रेण सद्यो योति च सुन्दरः ॥ ४०३ ॥</p>
<p>धातुबद्धः कृष्णकूर्चोऽक्षेत्रादिरनुलोमजः ॥<br>
मूल्याद्गृहीतो वापीष्टो दैवतः स्वयमागतः ॥ ४०४ ॥</p>
<p>वर्षं षण्मासमथ वा यथेच्छाचारपालितः ॥<br>
स भवेद्बलियोग्यश्च नान्यश्चौरादिकाहृतः ॥ ४०५ ॥</p>
<p>महिषः पञ्चमादूर्ध्वं दशाधस्ताद्बनोद्भवः ॥<br>
ग्रामजोपि महाक्रूरो निरुक्कृष्णैकवर्णकः ॥ ४०६ ॥</p>
<p>आरक्ताक्षश्चोर्ध्वशृङ्गो दीर्घपुच्छस्तु मांसलः ॥<br>
एकवर्णो देवताया वर्णरूपो गदोञ्झितः ॥ ४०७ ॥</p>
<p>साण्डः सशृङ्गो यूथेशो गन्धिमानौषधादिभिः ॥<br>
विगन्धीकृत्य बलये योग्यः सर्वोत्तमस्त्वयम् ॥ ४०८ ॥</p>
<p>सर्वेषामेव वर्णानां देवतानां तथैव च ॥<br>
अधिकारः प्रीतिदश्च यज्ञेष्येष विशिष्यते ॥ ४०९ ॥</p>
<p>मेषः सशृङ्गस्त्वजवच्छृङ्गहीनोपि कुत्रचित् ॥<br>
अङ्गहीनो विहीनाण्डो बालो वृद्धो न शस्यते ॥ ४१० ॥</p>
<p>वर्षद्वयोर्ध्वं च गृहे पालितो बलवत्तरः ॥<br>
मांसभारात्तथानेन समो वै सारसो वरः ॥ ४११ ॥</p>
<p>नीलकण्ठच्छविः कण्ठे कपोतः पुष्टकन्धरः ॥<br>
वर्षादूर्ध्वं गृहे पुष्टो बल्यर्थं योग्य उच्यते ॥ ४१२ ॥</p>
<p>सर्वेषामग्रतो रौति यः प्रातर्बहुवर्णकः ॥<br>
मांसलस्त्वेकवर्णो वा ताम्रचूडो विशिष्यते ॥ ४१३ ॥</p>
<p>नरो द्विजैर्न हन्तव्यो विप्रेण महिषस्तथा ॥<br>
शूकरैः समतां नीताः कुक्कुटा बलयोखिलैः ॥ ४१४ ॥</p>
<p>कूष्माण्डं नारिकेलञ्च श्रीफलं चेक्षुमेव च ॥<br>
वस्त्रसंवेष्टितं कृत्वा छेदयेच्छुरिकादिभिः ॥ ४१५ ॥</p>
<p>एष स्मार्तो बलिः प्रोक्तः धर्मशास्त्रानुगामिभिः ॥<br>
पूर्वपूर्वत्रापि चोक्तो विशिष्टो देवतोषकः ॥ ४१६ ॥</p>
<p>यस्य यत्राधिका भक्तिस्तेन तुष्यति देवता ॥<br>
नियमैश्च यमैर्युक्तः सकलैर्मूर्तिरात्मन ॥ ४१७ ॥</p>
<p>वैदिकं तु बलिं दद्यादोदनं स्विन्नमाषवत् ॥<br>
सरोचनमतिक्रूरदैवते वटकान्वितम् ॥ ४१८ ॥</p>
<p>बलिं सम्पूज्य विधिवद्गन्धपुष्पाक्षतादिभिः ॥<br>
तारं कालियुगं यज्ञेश्वरि लोहपदम् वदेत् ॥ ४१९ ॥</p>
<p>दण्डायै नम इत्येष मन्त्रः षोडशवर्णकः ॥<br>
अष्टोत्तरशतं जप्त्वा तत उत्थाय साधकः ॥ ४२० ॥</p>
<p>देवीरूपं पशुं ध्यात्वा पुष्पं तस्मिन्विनिक्षिपेत् ॥<br>
मन्त्रितं मूलमन्त्रेण सपुष्पाक्षतचन्दनम् ॥ ४२१ ॥</p>
<p>यदा स चालयेद्गात्रं गृहीतस्तु तदेच्छया ॥<br>
यावन्न चालयेद्गात्रं पशुस्तावन्न हन्यते ॥ ४२२ ॥</p>
<p>उत्तराभिमुखो भूत्वा बलिं पूर्वमुखं तथा ॥<br>
निरीक्ष्य साधकः पश्चादिमं मन्त्रमुदीरयेत् ॥ ४२३ ॥</p>
<p>पशुस्त्वं बलिरूपेण मम भाग्यादुपस्थितः ॥<br>
प्रणमामि ततः सर्वरूपिणं बलिरूपिणम् ॥ ४२४ ॥</p>
<p>चण्डिकाप्रीतिदानेन दातुरापद्विनाशनम् ॥<br>
चामुण्डाबलिरूपार्थं बले तुभ्यं नमोस्तु ते ॥ ४२५ ॥</p>
<p>यज्ञार्थं पशवः सृष्टाः स्वयमेव स्वयम्भुवा ॥<br>
अतस्त्वां घातयाम्यद्य तस्माद्यज्ञे बन्धोवधः ॥ ४२५ ॥</p>
<p>ॐ श्रीं ह्रीं श्रीमिति मन्त्रेण बलिं मत्स्वरूपिणम् ॥<br>
चिन्तयित्वा न्यसेत्पुष्पं म्भकेनास्य मस्तके ॥ ४२७ ॥</p>
<p>असे च त्वं चण्डिकायाः सुरलोकप्रसाधकः ॥<br>
ह्रीं ह्रीं खड्गेति मन्त्रेण तं खड्गं परिपूजयेत् ॥ ४२८ ॥</p>
<p>मां ह्रूं फडिति मन्त्रं तु जपन्सञ्छेदयेद्बलिम् ॥<br>
एकेनैव प्रहारेण च्छिन्नो दैवततुष्टये ॥ ४२९ ॥</p>
<p>प्रहारे पतिते शब्दः क्रियते यदि नापदि ॥<br>
वर्षस्याभ्यन्तरेवश्यं राज्यनाशः प्रजायते ॥ ४३० ॥</p>
<p>एवं दत्त्वा बलिं सम्यङ्त्यिकर्म विधाय च ॥<br>
तृतीये प्रहरे रामा नराश्चोर्ध्वं निमन्त्रयेत् ॥ ४३१ ॥</p>
<p>अमुष्याः प्रीतये देव्या मन्मनोरथसिद्धये ॥<br>
चक्रपूजोत्सवार्थं त्वं श्वो मयामन्त्रितो ह्यसि ॥ ४३२ ॥</p>
<p>अष्टाधिका निमन्त्र्यास्तु स्त्रियो न्यूनास्तु मत्कृते ॥<br>
स्त्रीभ्यश्च पुरुषा न्यूना अधिकास्ते तु हानिदाः ॥ ४३३ ॥</p>
<p>सर्वकौलव्रतस्थाः प्राग्दक्षिणाम्नायवर्जिताः ॥<br>
भवन्ति दीक्षानिरता निमन्त्र्याश्चक्रपूजने ॥ ४३४ ॥</p>
<p>तस्यां रात्रौ तु सम्पूज्य देवं स्वयमतन्द्रितः ॥<br>
कुलशब्दं <sup id="fnref:21"><a href="#fn:21" class="footnote-ref" role="doc-noteref">21</a></sup> द्विधा प्रोच्य कुलजेति पिशाचिनी ॥ ४३५ ॥</p>
<p>त्रयोदशार्णं स्वाहान्तमष्टोत्तरसहस्रकम् ॥<br>
जपेन्निशि ततः पश्येच्चक्रविघ्नं तथा शुभम् ॥ ४३६ ॥</p>
<p>विघ्ने दृष्टे न कर्तव्यं कार्यं वा शान्तिपूर्वकम् ॥<br>
शान्तिर्गाणेश्वरो होमो ग्रहाणां भैरवस्य च ॥ ४३७ ॥</p>
<p>ततो बहिर्बलिन्दद्यादिमं मन्त्रमुदीरयेत् ॥<br>
ॐ <sup id="fnref:22"><a href="#fn:22" class="footnote-ref" role="doc-noteref">22</a></sup> नमश्च त्रिरुच्चार्य अमुकक्षेत्रपालक ॥ ४३८ ॥</p>
<p>एह्येहि भगवन्पूजां गृह्ण युग्मं बलिं तथा ॥<br>
भक्षयुग्मं चक्रविघ्नकरांस्तम्भययुग्मकम् ॥ ४३९ ॥</p>
<p>हुं फट् स्वाहा सप्तचतुर्वर्णो मन्त्रः प्रकीर्तितः ॥<br>
दिनस्य कृत्यं निर्वर्त्य सायं चक्रं प्रपूजयेत् ॥ ४४० ॥</p>
<p>अर्वाक्चक्रं स्वविद्यायास्तन्मध्ये स्थापयेद्घटम् ॥<br>
मद्यपूर्णं तत्र देवीमावाह्यार्चनमाचरेत् ॥ ४४१ ॥</p>
<p>नानाविधानि मांसानि ह्यनेका मत्स्यजातयः ॥<br>
चतुर्विधानि भक्ष्याणि योजयेत्सोपदंशकैः ॥ ४४२ ॥</p>
<p>साङ्गां सावरणां सम्यक्पूजयित्वा सुरीं बुधाः ॥<br>
शक्तयश्च तथा वीराः पूज्याः पुष्पाक्षतादिभिः ॥ ४४३ ॥</p>
<p>पूजागृहस्यान्तरतस्त्रिकोणे भूगृहान्तरे ॥<br>
उच्छिष्टभैरवं चोग्रगन्धपुष्पादिभिर्यजेत् ॥ ४४४ ॥</p>
<p>उच्छिष्टदोषो भविता चक्रपूजामहोत्सवे ॥<br>
तद्दोषपरिहारार्थं भैरवं पूजयाम्यहम् ॥ ४४५ ॥</p>
<p>तारत्रयं तथोच्छिष्टभैरवैहि द्वयं तथा ॥<br>
बलिं गृह्णयुगं हुं फट् स्वाहा द्वाविंशदक्षरः ॥ ३३६ ॥</p>
<p>अनेन बलिदानं तु पूजान्तेस्य प्रकल्पयेत् ॥<br>
पूजागारं समागत्य प्रणमेच्चक्रसंस्थितान् ॥ ४४७ ॥</p>
<p>गुरुः पात्रं समादाय मद्यामृतयुतं करे ॥<br>
परिषिञ्चेत्सामयिकानर्थशान्तिस्तवं पठेत् ॥ ४४८ ॥</p>
<p>जपन्ति देव्यो हरपादपङ्कजं प्रसन्नवामामृतमोक्षदायकम् ॥<br>
अनन्तसिद्धान्तमतिप्रबोधकं नमामि सान्तुष्टिकयोगिनीगणम् ॥ ४४९ ॥</p>
<p>योगिनीचक्रमध्यस्थं मातृमण्डलवेष्टितम् ॥<br>
नमामि शिरसा नाथं भैरवं भैरवीप्रियम् ॥ ४५० ॥</p>
<p>अनादिघोरसंसारध्वान्तविध्वंसकारिणे ॥<br>
नमः श्रीनाथवैद्याय कुलौषधिविधायिने ॥ ४५१ ॥</p>
<p>आपदो दुरितं रोगाः समयाचारलङ्घनात् ॥<br>
ये सर्वे ते विनश्यन्तु दिव्यचक्रस्य मेलनात् ॥ ४५२ ॥</p>
<p>आयुरारोग्यमैश्वर्यं कीर्तिर्लाभः शुभं जयः ॥<br>
कान्तिर्मनोरथश्चास्तु पान्तु सर्वाश्च देवताः ॥ ४५३ ॥</p>
<p>सम्पूजकानां प्रतिपालकानां यमीन्द्रयोगीन्द्रतपोधनानाम् ॥<br>
विश्वस्य राष्ट्रस्य परस्य राज्ञः करोतु शान्तिम्भगवान्कुलेशः ॥ ४५४ ॥</p>
<p>नन्दन्तु साधककुलान्यपि दर्शकाये सृष्ट्या जना अथ गुरूक्तमहान्वया ये ॥<br>
नन्दन्तु सर्वकुलकौलरताः परा ये त्वन्ये विशेषपदभेदकशाम्भवा ये ॥ ४५५ ॥</p>
<p>नन्दन्तु सिद्धगुरवस्तदनुक्रमौघा ज्येष्ठानुजास्समयिनो बटुकाः कुमार्यः ॥<br>
षड्योगिनीप्रवरवीरकुले प्रसूता नन्दन्तु भूमिपतिगोद्विजसाधुलोकाः ॥ ४५६ ॥</p>
<p>नन्दन्तु नीतिनिपुणा निरवद्यनिष्ठा नर्मत्सरा निरुपमा निरुपद्रवाश्च ॥<br>
नित्यं निरञ्जनरता गुरवो नितान्तशान्ता गुणान्तमनसो हृतशोकशङ्काः ॥ ४५७ ॥</p>
<p>नन्दन्तु योगनिरताः कुलयोगयुक्ता आचार्यसामयिकसाधकपुत्रकाश्च ॥<br>
गावो द्विजा युवतयो यतयः कुमार्यो नन्दन्तु भावनिरता गुरुभक्तियुक्ताः ॥ ४५८ ॥</p>
<p>नन्दन्तु साधककुलान्यणिमाद्यनिष्ठाः शापाः पतन्तु समये द्विषि योगिनीनाम् ॥<br>
सा शाम्भवी स्फुरतु कापि समाप्यवस्था यस्यां गुरोश्चरणपङ्कजमेव लभ्यम् ॥ ४५९ ॥</p>
<p>याश्चक्रक्रमभूमिका वसतयो नाडिषु यास्संस्थिता याः कामद्रुमरोमकूपनिलया यास्संस्थिता धातुषु ॥<br>
उच्छ्वासामितहृत्तरङ्गनिलया विःश्वासवासाश्च यास्ता देव्यो रिपुपक्षभक्षणपरास्तृप्यन्तु कौलार्चिताः ॥ ४६० ॥</p>
<p>या देव्यः कुलसम्भवाः क्षितिगता या देवतास्तोयगा या नित्यं प्रथितप्रभाः शिखिगता या मातरः स्वाश्रयाः ॥<br>
या व्योमामृतमण्डलामृतमया याः सर्वगाः सर्वदा तास्सर्वाः कुलमार्गपालनपराः शान्तिं प्रयच्छन्तु मे ॥ ४६१ ॥</p>
<p>ऊर्ध्वं ब्रह्माण्डके वा पुरि गगनतले भूतले निष्कले वा पाताले वानले वा सलिलपवनयोर्यत्र तत्र <sup id="fnref:23"><a href="#fn:23" class="footnote-ref" role="doc-noteref">23</a></sup> स्थिता वा ॥<br>
क्षेत्रे पीठोपपीठादिषु च कृतपदा धूपदीपादिमासैः प्रीता देव्यः सदा नः कृतबलिविधयः पान्तु वीरेन्द्रवन्द्या ॥ ४६२ ॥</p>
<p>ब्रह्मश्रीशेषदुर्गा गुहबटुकगणा भैरवाः क्षेत्रपाला वेतालादित्यरुद्रा ग्रहवसुमुनयः सिद्धयो गुह्यकाद्याः ॥<br>
भूता गन्धर्वविद्याधर-ऋषिपितरः किन्नरा यक्षनागा योगीशाश्चारणाद्याः पुरुषमुनिसुराश्चक्रगाः पान्तु सर्वे ॥ ४६३ ॥</p>
<p>देहस्थाखिलदेवता गजमुखाः क्षेत्राधिपा भैरवा योगिन्यो बटुकाश्च यक्षपितरो भूताः पिशाचा ग्रहाः ॥<br>
अन्ये भूचरदिक्चराश्च खचरा वेतालकाश्चेटकास्तृप्ताः स्युः कुलपुत्रकस्य पिबतः पानम्मदीयं वरम् ॥ ४६४ ॥</p>
<p>सत्यं वै गुरुदेवदेवपितरो वेदागमा योगिनी प्रीताश्चेत्परदेवता यदि भवेद्वेदाः प्रमाणं हि चेत् ॥<br>
शाक्तेयम्परिदर्शनं भवति चेदाज्ञाप्य मोधास्ति चेत्सत्यं वापि च कौलिको यदि तदा स्यान्मे जयः सर्वदा ॥ ४६५ ॥</p>
<p>तृप्यन्तु साधकास्सर्वे समुद्राः सगणाधिपाः ॥<br>
योगिन्यः क्षेत्रपालाश्च मम देहे व्यवस्थिताः ॥ ४६६ ॥</p>
<p>शिवाद्यनिलपर्यन्तम्ब्रह्मादिस्तम्बसंयुतम् ॥<br>
कालाज्ञादिशिवान्तञ्च पानयज्ञेन तृप्यताम् ॥ ४६७ ॥</p>
<p>तत्पात्रन्तु समुत्थाप्य समुद्वास्य गुरुस्ततः ॥<br>
दद्याच्छिष्याय कुम्भस्थं योगिनीभ्यः पृथक् पृथक् ॥ ४६८ ॥</p>
<p>पात्रे तथैव वीरेभ्यश्चेतरेभ्यः स्वयं पिबेत् ॥<br>
स्त्रीणामन्यतमं स्थानं पुंसामन्यतमं पृथक् ॥ ४६९ ॥</p>
<p>अथ वा मिथुनं कृत्वा क्रमात्समुपवेशयेत् ॥<br>
पङ्क्त्याकारेण वा सम्यक्चक्राकारेण वापुनः ॥ ४७० ॥</p>
<p>शिवशक्तिधिया सर्वाश्चक्रमध्ये समर्चयेत् ॥<br>
तत्र मन्त्रेषु वीरेषु कार्याकार्यं न विद्यते ॥ ४७१ ॥</p>
<p>तत्र यद्यत्कृतं कर्म शुभं वा यदि वाशुभम् ॥<br>
तत्सर्वं देवताप्रीत्यै जायते नात्र संशयः ॥ ४७२ ॥</p>
<p>जल्पो जपफलं तन्द्रा समाधिरभिधीयते ॥<br>
विक्रिया पूजनं प्रोक्तं छर्दितं भैरवो बलिः ॥ ४७३ ॥</p>
<p>मुक्तिस्स्याच्छक्तिसंयोगः स्तोत्रं तत्कालभाषणम् ॥<br>
न्यासोऽवयवसंस्पर्शो भोजनं हवनक्रिया ॥ ४७४ ॥</p>
<p>ध्यानं तु वीक्षणं प्रोक्तं शयनं चन्दनं भवेत् ॥<br>
तदुल्लासकृतानां च या चेष्टा सा च सत्क्रिया ॥ ४७५ ॥</p>
<p>कार्याकार्यविचारन्तु यः करोति स पातकी ॥<br>
एतच्चक्रगता देवि विज्ञेयाः परयोगिनः ॥ ४७६ ॥</p>
<p>येनाप्नुवन्ति मनुजाः साक्षाद्गौरवरूपताम् ॥<br>
सम्मोदं कोपशमनं पतनं गायनं तथा ॥ ४७७ ॥</p>
<p>वेणुवीणादिवाद्यं च कवितारचनादिकम् ॥<br>
रोदनं भाषणं चैव समुत्थानं विजृम्भणम् ॥ ४७८ ॥</p>
<p>गमनं विक्रिया देवि योग इत्यभिधीयते ॥<br>
विकृतिं मनसो हित्वा यदोल्लासः प्रवर्तते ॥ ४७९ ॥</p>
<p>तदा तु देवताभावं भजन्ते योगिपुङ्गवाः ॥<br>
कौलिकान्भैरवावेशान्यो विनिन्दति मूढधीः ॥ ४८० ॥</p>
<p>तं नाशयन्त्यसन्देहाद्योगिन्यो नात्र संशयः ॥<br>
यद्यद्भक्तिसमावेशादद्भतं कौलिके जने ॥ ४८१ ॥</p>
<p>तत्तद्भवत्यसन्दिग्धं शुभं वा यदि वाशुभम् ॥<br>
देवतासक्तमनसः शुद्धा देवि सदा हि ते ॥ ४८२ ॥</p>
<p>तारो नमो भगवति मद्यमांसविहारिणि ॥<br>
रतिप्रिये चक्रदेवि वद कौलिकवल्लभे ॥ ४८३ ॥</p>
<p>सत्यं मनोगतं मेद्येत्युक्त्वा मद्यं पलान्वितम् ॥<br>
प्रदद्याच्च कौलिकेभ्यस्तन्मन्त्रान्प्रब्रुवन्ति ते ॥ ४८४ ॥</p>
<p>तत्र कश्चिदकौलश्चेन्न सा स्फुरति भारती ॥<br>
न निन्देन्न हसेत्कुप्येच्चक्रे मधुमदाकुलान् ॥ ४८५ ॥</p>
<p>एतच्चक्रगतां वार्तां बहिर्नैव प्रकाशयेत् ॥<br>
तेभ्यो द्रोहं न कुर्वीतनाहितं च समाचरेत् ॥ ४८६ ॥</p>
<p>रक्ष्यां संरक्षयेत्तां वै गोपयेच्च प्रयत्नतः ॥<br>
चक्रे मदाकुलान्दृष्ट्वा चिन्तयेद्देवताधिया ॥ ४८७ ॥</p>
<p>न निन्देन्न हसेद्भक्त्या स गच्छेद्योगिनीपदम् ॥<br>
प्रवृत्ते भैरवीचक्रे सर्वे वर्णा द्विजातयः ॥ ४८८ ॥</p>
<p>निवृत्ते भैरवीचक्रे सर्वे वर्णाः पृथक्पृथक् ॥<br>
एवं चक्रस्य माहात्म्यं देवीपूजोपयोगतः ॥ ४८९ ॥</p>
<p>स्त्रियोथ पुरुषः षण्ढश्चाण्डालो वा द्विजोत्तमः ॥<br>
चक्रमध्ये न भेदोस्ति सर्वे देवसमाः स्मृताः ॥ ४९० ॥</p>
<p>चक्रमध्यगताः सर्वे पुरुषाः शिवरूपिणः ॥<br>
स्त्रियः सर्वाश्च पार्वत्यस्तस्माद्भेदं न कारयेत् ॥ ४९१ ॥</p>
<p>मद्यकुम्भसहस्रैस्तु मांसभारशतैरपि ॥<br>
न तुष्यति महामाया भगलिङ्गामृतं विना ॥ ४९२ ॥</p>
<p>कामुको न स्त्रियं गच्छेदनिच्छन्तीमदीक्षिताम् ॥<br>
सद्यः संस्कारसंशुद्धां विहितत्वाद्ब्रजेत्स्त्रियम् ॥ ४९३ ॥</p>
<p>सहस्रचक्रपूजातो राज्यभ्रष्टो नृपो भवेत् ॥<br>
पञ्चाशद्भिश्च पुत्राप्तिर्नीरोगो दशभिर्भवेत् ॥ ४९४ ॥</p>
<p>यस्य चक्रस्य पूजायां रतिः स्खलति योगतः ॥<br>
अवश्यं सार्वभौमोसौ वर्षमध्ये भविष्यति ॥ ४९५ ॥</p>
<p>यथेप्सितप्रियाप्राप्त्यै पञ्चधा पूजनं चरेत् ॥<br>
सप्तभिः स्याद्धनप्राप्तिश्चक्रपूजा विधिस्त्वयम् ॥ ४९६ ॥</p>
<p>भगिनीं वा सुतां भार्यां यो दद्यात्कुलयोगिने ॥<br>
मधुमत्ताय चक्रे वाचक्रे वा पुण्यभाक्स तु ॥ ४९७ ॥</p>
<p>उत्तमा नित्यपूजा स्यान्मध्यमं पर्वपूजनम् ॥<br>
मासपूजाधमा प्रोक्ता मासादूर्ध्वन्तु निष्फला ॥ ४९८ ॥</p>
<p>मासेथ वाधिमासे वा षण्मासे वत्सरेपि वा ॥<br>
श्रीगुरुं पूजयेद्भक्त्या प्राप्तौ तत्स्त्रीसुतादिकान् ॥<br>
तदभावे तत्कुलीनं तच्छिष्यं चान्ययोगिनम् ॥<br>
सन्तोषयेक्तुलद्रव्यैश्चक्रपूजापुरःसरम् ॥ ४९९ ॥</p>
<p>रोगेष्वापत्सु दोषेषु दुःसङ्गे दुर्निमित्तके ॥<br>
पूजयेद्योगिनीवृन्दं देवि तद्दोषशान्तये ॥ ५०० ॥</p>
<p>वक्ष्येथ नवरात्रस्य विधिं सर्वेष्टदायकम् ॥<br>
आश्विनस्य सिते पक्षे प्रतिपद्येकवार्षिकीम् ॥ ५०१ ॥</p>
<p>द्विवर्षीणा द्वितीयायामेवमग्रे प्रवर्धयेत् ॥<br>
नवम्यां नववर्षा च सुरूपा व्यङ्गवर्जिता ॥ ५०२ ॥</p>
<p>शुद्धा बाला च ललिता मालिनी च वसुन्धरा ॥<br>
सरस्वती रमा गौरी दुर्गा च नव कीर्तिताः ॥ ५०३ ॥</p>
<p>प्रातर्निमन्त्रितां भक्त्या देवतार्चां समाप्य च ॥<br>
अभ्यङ्गस्नानशुद्धं तां पूजायतनमानयेत् ॥ ५०४ ॥</p>
<p>देवतासन्निधौ बालामुपवेश्य समर्चयेत् ॥<br>
गन्धपुष्पाक्षतैर्धूपदीपैश्च कुलदीपकैः ॥ ५०५ ॥</p>
<p>भक्ष्यभोज्यान्नपानाद्यैः क्षीराज्यमधुमांसकैः ॥<br>
कदलीनारिकेरादिफलैस्तां परितोषयेत् ॥ ५०६ ॥</p>
<p>सशक्तिकः स्वयं देवि यौवनोल्लाससंयुतः ॥<br>
यथाशक्ति जपेदेकोत्तरवृद्ध्या स्वकं मनुम् ॥ ५०७ ॥</p>
<p>बालामलङ्कृतां पश्चाच्चिन्तयेत् स्वेष्टदेवताम् ॥<br>
ततस्ता देवताबुद्ध्या नमस्कृत्य विसर्जयेत् ॥ ५०८ ॥</p>
<p>त्रिताराद्यैर्नमोन्तैश्च देवतापदपश्चिमैः ॥<br>
नामभिः सचतुर्थ्यन्तैः पूजयेत्ताः पृथक्पृथक् ॥ ५०९ ॥</p>
<p>बटुकं पञ्चवर्षं च नववर्षं गणेश्वरम् ॥<br>
क्रमादन्ते तथादौ च गन्धाद्यैः परिपूजयेत् ॥ ५१० ॥</p>
<p>नवरात्रकृतां पूजां ततो देव्यै समर्पयेत् ॥<br>
ताम्बूलं दक्षिणां दत्त्वा कुमारीं तां विसर्जयेत् ॥ ५११ ॥</p>
<p>एवं नवकुमारीणां पूजनं प्रतिवत्सरम् ॥<br>
यः करोति सुखी चात्र मृतो देवो भवेत्स तु ॥ ५१२ ॥</p>
<p>अथ वा यौवनारूढाः प्रमदा नव सुन्दरीः ॥<br>
मनोज्ञाः पूजयेद्भक्त्या नवमातृषु मन्त्रवित् ॥ ५१३ ॥</p>
<p>हृल्लेखामङ्गनां रक्तां महोच्छुष्मां करालिकाम् ॥<br>
इच्छाज्ञानां क्रियां दुर्गां बटुकं च गणेश्वरम् ॥ ५१४ ॥</p>
<p>पूर्ववत्पूज्य मद्याद्यैः पदार्थैः परितोषयेत् ॥<br>
सर्वैश्वर्यसमृद्धात्मा स भवेदावयोः प्रियः ॥ ५१५ ॥</p>
<p>भृगुवारे तु वारेन्द्रे कान्तामारूढयौवनाम् ॥<br>
सर्वलक्षणसम्पन्नामनुकूलां मनोहराम् ॥ ५१६ ॥</p>
<p>कुलाकुलाङ्गनां वापि निमन्त्र्याहूय पुष्पिणीम् ॥<br>
अभ्यङ्गस्नानशुद्धाङ्गीमासने चोपवेशयेत् ॥ ५१७ ॥</p>
<p>गन्धपुष्पैरलङ्कारैरलङ्कृत्यविधानतः ॥<br>
आत्मानं गन्धपुष्पाद्यैरलङ्कुर्याच्च साधकः ॥ ५१८ ॥</p>
<p>आवाह्य देवतां तस्यां यजेन्मासक्रमेण च ॥<br>
कृत्वा कर्मार्चनं धूपं दीपांश्च कुलदीपकान् ॥ ५१९ ॥</p>
<p>प्रदर्श्य देवताबुद्ध्या पदार्थैः षड्रसान्वितैः ॥<br>
मांसादिभक्ष्यभोज्याद्यैस्तोषयेदतिभक्तितः ॥ ५२० ॥</p>
<p>प्रौढान्तूल्लाससहितां पश्येच्च प्रजपेन्मनुम् ॥<br>
यौवनोल्लाससहितः स्वयं तद्ध्यानतत्परः ॥ ५२१ ॥</p>
<p>निर्विकारेण चित्तेन अष्टोत्तरसहस्रकम् ॥<br>
जपादिकं समर्प्याथ तया सह निशां नयेत् ॥ ५२२ ॥</p>
<p>कृत्वेदं भृगुवारेषु ब्रह्मस्वात्परिमुच्यते ॥<br>
दारिद्र्यस्य तु नाशः स्यात्पञ्चभिर्भृगुवासरैः ॥ ५२३ ॥</p>
<p>सन्ततिश्चाक्षता तस्य सम्पत्तिर्भृगुसप्तभिः ॥<br>
नवभिर्भृगुवारैस्तु देवसायुज्यमाप्नुयात् ॥ ५२४ ॥</p>
<p>वक्ष्येथ सर्वकामानां साधनं मिथुनार्चनम् ॥<br>
सङ्क्रान्तौ विषुवत्यां वायने वा तत्समाचरेत् ॥ ५२५ ॥</p>
<p>गौरीशिवौ रमाविष्णू वाणीसरसिजासनौ ॥<br>
शचीन्द्रौ रोहिणीचन्द्रौ स्वाहाग्नी च तथैव च ॥ ५२६ ॥</p>
<p>भद्रकाली वीरभद्रौ भैरवीभैरवावपि ॥<br>
मिथुनानि नवाभ्यर्च्य पूर्वोक्तेनैव वर्त्मना ॥ ५२७ ॥</p>
<p>त्रितारादिनमोन्तेन <sup id="fnref:24"><a href="#fn:24" class="footnote-ref" role="doc-noteref">24</a></sup> तत्तन्नाम्ना विधानवित् ॥<br>
सम्पूज्य गन्धपुष्पाद्यैर्मद्याद्यैः परितोषयेत् ॥ ५२८ ॥</p>
<p>प्रौढान्तोल्लासयुक्तानि कुर्वीत मिथुनानि च ॥<br>
एवं कृते न सन्देहस्तुष्टाः स्युर्नव देवताः ॥ ५२९ ॥</p>
<p>वर्षेवर्षेतु यः कुर्यान्न स दुःखमवाप्नुयात् ॥<br>
पुत्रार्थं नववारन्तु धनार्थं प्रतिमासकम् ॥ ५३० ॥</p>
<p>अयेने विषुवे चैव कारागृहविमुक्तये ॥<br>
नपुंसकस्य पुंस्त्वार्थमष्टवारान्समाचरेत् ॥ ५३१ ॥</p>
<p>अथ कौलिकमार्गाणां देवता सापि वक्ष्यते ॥<br>
पापनाशे सुखोत्पत्तिस्तद्वर्षेपक्षपूजनम् ॥ ५३२ ॥</p>
<p>माघशुक्लप्रतिपदि दिवा चाहारवर्जितः ॥<br>
स्नात्वा शुक्लाम्बरधरः सायं सन्ध्यामुपास्य च ॥ ५३३ ॥</p>
<p>सूर्यार्चनं तु मार्गेण सर्वद्रव्यसमन्वितः ॥<br>
चन्द्रास्तमानपर्यन्तं जपेन्मन्त्रमनन्यधीः ॥ ५३४ ॥</p>
<p>एवं प्रतिदिनं शुक्लचतुर्दश्यां समर्चयेत् ॥<br>
पूर्णमास्यां यथाशक्ति पूजयेच्छक्तिकौलिकान् ॥ ५३५ ॥</p>
<p>यौवनोल्लाससहितश्चन्द्रस्थां देवतां स्मरेत् ॥<br>
एवं शुक्लार्चनं कृत्वा रात्रिपापैः प्रमुच्यते ॥ ५३६ ॥</p>
<p>शुक्लपक्षार्चनं यद्वत्तद्वत्पक्षे सितेतरे ॥<br>
यः करोति विधानेन सर्वान्कामान्समश्नुते ॥ ५३७ ॥</p>
<p>अथ वैशाखमासस्य शुक्लप्रतिपदीश्वरी ॥<br>
ब्राह्मे मुहूर्ते चोत्थाय स्नानं सन्ध्यामुपास्य च ॥ ५३८ ॥</p>
<p>मनोज्ञे रहसि स्थाने पूर्वाशाभिमुखः स्थितः ॥<br>
आत्मानं गन्धपुष्पाद्यैरलङ्कृत्य च वर्तयेत् ॥ ५३९ ॥</p>
<p>सन्ध्याद्यमुद्गते सूर्यमण्डले त्विष्टदेवताम् ॥<br>
ध्यात्वा सावरणां सर्वैरुपचारैः प्रपूजयेत् ॥ ५४० ॥</p>
<p>चक्रपूजां ततः कृत्वा कुलदीपान्प्रदर्शयेत् ॥<br>
शिवाय गुरुरूपाय मत्स्यमांसादिभक्ष्यकम् ॥ ५४१ ॥</p>
<p>देव्यै निवेद्य तच्छेषं पिबेच्छक्त्या युतः स्वयम् ॥<br>
यौवनोल्लास सहितो निर्विकल्पेन चेतसा ॥ ५४२ ॥</p>
<p>ध्यायेत्तां मण्डले देवीमष्टोत्तरसहस्रकम् ॥<br>
जप्त्वा समर्प्य तां पूजां देवताश्च समुद्वसेत् ॥ ५४३ ॥</p>
<p>एवं शुक्लप्रतिपदं समारभ्य दिनेदिने ॥<br>
कुर्याज्जपार्चनं कृष्णचतुर्दश्यां च सुस्थिरः ॥ ५४४ ॥</p>
<p>अमावास्यादिने पूज्यास्त्र्याद्याविषमकौलिकाः ॥<br>
युग्मीभूतास्तदाघस्रकृतं पापं व्यपोहति ॥ ५४५ ॥</p>
<p>एवं मध्याह्नवेलायामर्चयित्वा प्रतापवान् ॥<br>
सायाह्ने तु सम्भ्यर्च्य कीर्तिर्याति <sup id="fnref:25"><a href="#fn:25" class="footnote-ref" role="doc-noteref">25</a></sup> दिगन्तरम् ॥ ५४६ ॥</p>
<p>सन्ध्ययोरर्चयेद्यस्तु तस्य श्रीः सर्वतोमुखी ॥<br>
पूजयेद्यस्त्रिसन्ध्यासु योगिन्यस्तस्य वश्यगाः ॥ ५४७ ॥</p>
<p>श्रीकण्ठादीनि पञ्चाशन्मिथुनानि समर्चयेत् ॥<br>
पूर्वोक्तेन विधानेन धनलोभविवर्जितः ॥ ५४८ ॥</p>
<p>प्रौढान्तोल्लासयुक्तानि मिथुनान्यत्र कारयेत् ॥<br>
सन्तुष्टाय प्रयच्छन्ति साधकायेप्सितं फलम् ॥ ५४९ ॥</p>
<p>केशवादिगणेशादिकामपीठादिकानि च ॥<br>
श्रीकण्ठादिवदभ्यर्च्य तत्तल्लोके महीयते ॥ १५० ॥</p>
<p>खभूमिदिग्जलगिरिव्योमसर्वचरास्तु याः ॥<br>
सहस्रकोटियोगिन्यस्तावन्तो भैरवा अपि ॥ ५५१ ॥</p>
<p>नियुक्ताः सर्व एवैते कुलसंरक्षणाय च ॥<br>
दिवसेषु विशेषेषु सर्वे मुदितमानसाः ॥ ५५२ ॥</p>
<p>साधकान्नैव पीड्यन्ति <sup id="fnref:26"><a href="#fn:26" class="footnote-ref" role="doc-noteref">26</a></sup> स्वस्वपूजानुलिप्सया ॥<br>
अपूजितास्तु विघ्नन्ति प्रसीदन्ति हि पूजिताः ॥ ५५३ ॥</p>
<p>गुरुभक्तान्सदाचारान्गुप्तधर्मानवन्ति च ॥<br>
भक्तिहीनान्दुराचारान्नाशयन्ति प्रकाशकान् ॥ ५५४ ॥</p>
<p>अथ वक्ष्ये कुलाचारमार्गशास्त्रार्थनिर्णयम् ॥<br>
कौलिकानां कुले जातो ज्येष्ठो यदि न दीक्षितः ॥ ५५५ ॥</p>
<p>कनिष्ठो दीक्षितश्चेत्स्यात्स कुर्यात्कुलपूजनम् ॥<br>
पूजान्ते शेषमादाय ज्येष्ठे तत्तु निवेदयेत् ॥ ५५६ ॥</p>
<p>तस्योच्छिष्टन्तु गृह्णीयात्कनिष्ठ इति निर्णयः ॥<br>
पूजामध्ये गुरौ ज्येष्ठे पूज्ये वापि समागते ॥ ५५७ ॥</p>
<p>नत्वा ब्रूयात्स्थितिं शेषमाचरेत्तदनुज्ञया ॥<br>
नित्यार्चनं दिवा कुर्याद्रात्रौ नैमित्तिकार्चनम् ॥ ५५८ ॥</p>
<p>काम्यार्चनं प्रोक्तकाले बहवो यत्र सङ्गताः ॥<br>
नत्वा स्वस्वगुरून्मन्त्रं स्वस्वमार्गेण तर्पयेत् ॥ ५५९ ॥</p>
<p>विनासनं विना स्नानं गन्धपुष्पाक्षतान्विना ॥<br>
विना मद्यं विना मांसं कुलपूजां न कारयेत् ॥ ५६० ॥</p>
<p>न कुर्यात्प्रलपन्वापि विना मन्त्रेण पूजनम् ॥<br>
शक्त्या विना तथा पानमेकहस्तेन नार्चयेत् ॥ ५६१ ॥</p>
<p>न पिबेदेकहस्तेन चक्रे निष्ठीवनं चरेत् ॥<br>
प्रणम्य प्रविशेच्चक्रं विनिर्गच्छेत्प्रणम्य च ॥ ५६२ ॥</p>
<p>श्रीचक्रे नासने तिष्ठेन्न च वीरासने क्वचित् ॥<br>
श्रीचक्रमेकतः कुर्यादेकपात्रे च नार्चयेत् ॥ ५६३ ॥</p>
<p>श्रीचक्रदर्शनन्नॄणां नेत्रयोः पापहारकम् ॥<br>
तन्नास्ति चेद्व्रणद्वन्द्वं कौलिकस्याक्षियुग्मकम् ॥ ५६४ ॥</p>
<p>अनाचारान्सदाचारांश्चक्रस्थाञ्छक्तिकौलिकान् ॥<br>
शिवगौरीधिया सर्वान्भावयेन्नावमानयेत् ॥ ५६५ ॥</p>
<p>कुलाचार्यगृहं गत्वा भक्त्या पापविशुद्धये ॥<br>
याचयेदमृतं चान्नं तदभावे जलं पिबेत् ॥ ५६६ ॥</p>
<p>कुलाचार्येण चेच्छक्त्या दत्तं पात्रं तु भक्तितः ॥<br>
नमस्कृत्य प्रगृह्णीयादन्यथा नरकं व्रजेत् ॥ ५६७ ॥</p>
<p>उष्णीषी कञ्चुकी नग्नो मुक्तकेशश्च भुक्तवान् ॥<br>
अस्नातो नातिभक्तश्च विवादे च पराङ्मुखः ॥ ५६८ ॥</p>
<p>नेदं यस्य कुले जातं यश्च संस्कारवान्द्विजः ॥<br>
वेदाध्यायी कुलद्रव्यसेवनान्निर्धनो भवेत् ॥ ५६९ ॥</p>
<p>योगामृतस्य निष्ठीवान्मद्यभाण्डपरिक्रमात् ॥<br>
ऊर्ध्वं गलेन पानाच्च देवताशापमाप्नुयात् ॥ ५७० ॥</p>
<p>एकासने निविष्टा ये भुञ्जानाश्चैकभाजने ॥<br>
एकपात्रे पिबन्तो ये ते यान्ति निरयं ध्रुवम् ॥ ५७१ ॥</p>
<p>ये सेवन्ते कुलद्रव्यमेकग्रामे स्थिते गुरौ ॥<br>
तत्कुलजे च तत्पुत्रे स्वज्येष्ठे कुलदेशिके ॥ ५७२ ॥</p>
<p>विनानुज्ञां स पापात्मा रौरवं निरयं व्रजेत् ॥<br>
उच्छिष्टो न स्पशेच्चक्रं कुलद्रव्यं तथा गुरुम् ॥ ५७३ ॥</p>
<p>बहिःप्रक्षाल्य च जलैः कुलद्रव्याणि दापयेत् ॥<br>
मद्यभाण्डं समुद्धृत्य न पात्रं परिपूजयेत् ॥ ५७४ ॥</p>
<p>भोगपात्रं सुराकुम्भं निक्षिपेन्न कदाचन ॥<br>
चक्रमध्ये शुचिधिया करास्यक्षालनादिकम् ॥ ५७५ ॥</p>
<p>यः करोति च मूढात्मा स भवेदापदां पदम् ॥<br>
निष्ठीवनं मलं मूत्रमधोवायुविसर्जनम् ॥ ५७६ ॥</p>
<p>श्रीचक्रमध्ये यः कुर्यात्स भवेद्योगिनीपशुः ॥<br>
चक्रमध्ये घटे भिन्ने पात्रे वा स्खलिते तथा ॥ ५७७ ॥</p>
<p>दीपनाशे राष्ट्रपीडा गच्छेद्वै चक्रपूजनम् ॥<br>
परिहासं प्रलापं च विडम्बम्बहुभाषणम् ॥ ५७८ ॥</p>
<p>औदासीन्यं भयं क्रोधं चक्रमध्ये विवर्जयेत् ॥<br>
पात्रहस्तश्चक्रमध्ये न नमेत्पूर्णपात्रकम् ॥ ५७९ ॥</p>
<p>चिरं न स्थापयेद्धस्ते नालभेत्पात्रपाणिकः ॥<br>
पादाभ्यां न स्पृशेत्पात्रं न च भिन्द्यात्कदाचन ॥ ५८० ॥</p>
<p>नैकहस्तेन दातव्यं न बिन्दुम्पातयेदधः ॥<br>
पात्रं न चालयेत्स्थान्न मुद्रावर्जितं पिबेत् ॥ ५८१ ॥</p>
<p>जल्पन्नापि पिबेन्मद्यं न कुर्यात्पात्रसङ्करम् ॥<br>
पात्रस्यांशद्वयं मद्यपूर्णं त्र्यंशन्तु रिक्तकम् ॥ ५८२ ॥</p>
<p>नान्योन्यं ताडयेत्पात्रं न पात्रं ताडयेदधः ॥<br>
साधारं नोद्धरेत्पात्रमनाधारे न निक्षिपेत् ॥ ५८३ ॥</p>
<p>रिक्तं पात्रं न कुर्वीत न पात्रं लङ्घयेत्तथा ॥<br>
प्रक्षाल्य गोमये पात्रं नमोन्ते विप्रमीक्षयेत् ॥ ५८४ ॥</p>
<p>कथनं धर्मशास्त्रस्य ह्यकुलस्त्रीनिषेवणम् ॥<br>
श्रोत्रियाणां च सङ्गस्तु करणं श्रौतकर्मणाम् ॥ ५८५ ॥</p>
<p>कामार्थायुर्यशोलाभज्ञानसौख्यादिनाशकम् ॥<br>
तस्मात्कौलपथे गच्छन्न कुर्वीत कदाचन ॥ ५८६ ॥</p>
<p>श्रीचक्रस्थकुलद्रव्यं दद्याद्यो वाऽकुले जने ॥<br>
स महापातकी ज्ञेयो रौरवं नरकं व्रजेत् ॥ ५८७ ॥</p>
<p>रिपुणापि न कर्तव्यो वाग्वादश्चक्रमध्यतः ॥<br>
पितृमातृसमं पश्येत्तेनोक्तं परुषं सहेत् ॥ ५८८ ॥</p>
<p>श्रिगुरुं कुलशास्त्राणि पूज्यस्थानानि यानि च ॥<br>
भक्त्या श्रीपूर्वकं विद्वान्प्रणम्य परिकीर्तयेत् ॥ ५८९ ॥</p>
<p>पारम्पर्यं समास्थाय मन्त्राचारादिकं पुनः ॥<br>
सर्वं गुरुमुखाल्लब्धं सफलं स्यान्न चान्यथा ॥ ५९० ॥</p>
<p>श्रीशास्त्रं पूजयेन्नित्यं पशुगेहे न निक्षिपेत् ॥<br>
स्वदारवन्निषेवेत कलशास्त्राणि तान्त्रिकः ॥ ५९१ ॥</p>
<p>पशुशास्त्राणि सर्वाणि वर्जयेत्परदारवत् ॥<br>
संस्कारार्थं छिन्नभिन्नान्व्यस्तवर्णांश्च वैदिकान् ॥ ५९२ ॥</p>
<p>मन्त्रान्पठेत्सम्प्रदायात्तैः स्यादत्र व्यवस्थितिः ॥<br>
धर्मशास्त्रविरुद्धो य आचारः स तु कौलिकः ॥ ५९३ ॥</p>
<p>चक्रे नाकारयेदेता देवीवत्ताः प्रपूजयेत् ॥<br>
गमनं नैव कुर्वीत कृत्वा निरयमाप्नुयात् ॥ ५९४ ॥</p>
<p>मातरं गुरुपत्नीं च भगिनीं भगिनीसुताम् ॥<br>
भ्रातृजायां वीरभार्यां कुमारीं व्रतधारिणीम् ॥ ५९५ ॥</p>
<p>व्यङ्गाङ्गीं विकृताङ्गीं च क्षुब्धां प्रीतां समाहृताम् ॥<br>
स्नुषां सकृत्कामगता वृद्धां नैवामनोहराम् ॥ ५९६ ॥</p>
<p>मनोहरा यौवनस्थां सुवेशां चारुहासिनीम् ॥<br>
रक्तान्तनयनां श्यामां पूजयेत्कौलिकाङ्गनाम् ॥ ५९७ ॥</p>
<p>अकस्माच्च न सेवेत बलेन कुलयोगिनीम् ॥<br>
चक्रमध्ये स्वयं क्षुब्धां वा स्वतः प्रार्थिनीं यभेत् ॥ ५९८ ॥</p>
<p>आममांसं सुराकुम्भं मत्तेभं सिद्धदर्शनम् ॥<br>
सहकारमशोकं च क्रीडालुब्धाः कुमारिकाः ॥ ५९९ ॥</p>
<p>एकवृक्षं श्मशानं च समूहं योषितामपि ॥<br>
नारीं च रक्तवसनां दृष्ट्वा वन्देत भक्तितः ॥ ६०० ॥</p>
<p>गुरुशक्तिमुतज्येष्ठं कनिष्ठं कुलदेशिकान् ॥<br>
कुलदर्शनशास्त्राणि कुलद्रव्याणि कौलिकान् ॥ ६०१ ॥</p>
<p>प्रेरकान्सूचकांश्चापि वाचकान्दर्शकांस्तथा ॥<br>
शिक्षकान्बोधकान्योगियोगिनीसिद्धपूरुषान् ॥ ६०२ ॥</p>
<p>कन्यां कुमारिकां नग्नामुन्मत्ता नापि योषितः ॥<br>
न निन्देन्न जुगुप्सेत न हसेन्नापमानयेत् ॥ ६०३ ॥</p>
<p>नाप्रियं नानृतं ब्रूयात्कस्यापि कुलयोगिनः ॥<br>
कुरूपेत्यतिकृष्णेति न वदेत्कुलयोषितम् ॥ ६०४ ॥</p>
<p>परीक्षयेन्न भक्तानां वीराणां च कृताकृते ॥<br>
न पश्येत्पतितां नग्नामुन्मत्तां प्रकटस्तनीम् ॥ ६०५ ॥</p>
<p>न दिवा सेवयेन्नारीं तद्योनिं न निरीक्षयेत् ॥<br>
स्त्रियं शतापराधां वा पुष्पेणापि न ताडयेत् ॥ ६०६ ॥</p>
<p>दोषान्न गणयेत्स्त्रीणां गुणानेव प्रकाशयेत् ॥<br>
तिष्ठन्ति कुलयोगिन्यः कुलवृक्षेषु सर्वदा ॥ ६०७ ॥</p>
<p>तत्पत्रेषु न भोक्तव्यमर्कपत्रे विशेषतः ॥<br>
न स्वप्यात्कुलवृक्षाधो न चोपद्रवमाचरेत् ॥ ६०८ ॥</p>
<p>दृष्ट्वा भक्त्या नमस्कुर्याच्छेदयेन्न कदाचन ॥<br>
श्लेष्मान्तककरञ्जाक्षनिम्बाश्वत्थकदम्बकाः ॥ ६०९ ॥</p>
<p>बिल्वो वटोदुम्बरौ च चिञ्चा चेति दश स्मृताः ॥<br>
प्रायश्चित्तं भृगोः प्रोक्तं सन्न्यासं व्रतधारणम् ॥ ६१० ॥</p>
<p>तीर्थयात्रादिगमनं कौलिकस्तु विवर्जयेत् ॥<br>
एकाक्षरप्रदातारं यो गुरुं चावमन्यते ॥ ६११ ॥</p>
<p>स श्वयोनिशतं गत्वा चाण्डालत्वमवाप्नुयात् ॥<br>
एकस्य हननात्क्षेमं बहूनां चेच्छुभा गतिः ॥ ६१२ ॥</p>
<p>अन्तः कौलं बहिः शैवं जनमध्ये तु वैष्णवम् ॥<br>
कौलं तु गोपयेद्देवि नारिकेलफलाम्बुवत् ॥ ६१३ ॥</p>
<p>गुरुं प्रकाशयेद्धीमान्मन्त्रं यत्नेन गोपयेत् ॥<br>
अप्रकाशप्रकाशाभ्यां क्षीयन्ते सम्पदायुषः ॥ ६१४ ॥</p>
<p>सर्वाचारपरिभ्रष्टः कुलाचारं समाश्रयेत् ॥<br>
कुलाचारपरिभ्रष्टो रौरवं नरकं व्रजेत् ॥ ६१५ ॥</p>
<p>वामाचारं न कथयेदकुलीनाय सद्गुरुः ॥<br>
आचारात्पतिते शिष्ये पातकी स गुरुर्भवेत् ॥ ६१६ ॥</p>
<p>इष्टः कश्चित्कौलिकस्य महोपद्रवमास्थितः ॥<br>
तस्य दुःखापहाराय कुर्यादष्टाष्टपूजनम् ॥ ६१७ ॥</p>
<p>एकस्मिन्दिवसे वाष्टदिनं वा षोडशाहकम् ॥<br>
दन्ताहं <sup id="fnref:27"><a href="#fn:27" class="footnote-ref" role="doc-noteref">27</a></sup> वा चतुष्षष्टिदिनं कार्यं गुरुत्वतः ॥ ६१८ ॥</p>
<p>कारयेद्वा स्वयं कुर्याद्वित्तशाठ्यविवर्जितः ॥<br>
तत्रोपोष्य विशुद्धात्मा कृत्वा न्यासान्पुरोदितान् ॥ ६१९ ॥</p>
<p>प्रसुप्ते जीवलोके तु मुदितात्मा महामनाः ॥<br>
ब्राह्मी माहेश्वरी चैव कौमारि वैष्णवी तथा ॥ ६२० ॥</p>
<p>वाराही च तथेन्द्राणी चामुण्डा महती रमा ॥<br>
एता एव समाख्याता मया ते चाष्टमातरः ॥ ६२१ ॥</p>
<p>असिताङ्गो गुरुश्चण्डः क्रोधोन्मत्तकपालिनः ॥<br>
भीषणश्चाथ संहार एतेष्टौ भैरवा मताः ॥ ६२२ ॥</p>
<p>आचम्य मिथुनेष्टौ तान्परमैः पूर्ववद्यजेत् ॥<br>
प्रौढान्तोल्लासपर्यन्तं कार्यं सिद्ध्यत्यसंशयम् ॥ ६२३ ॥</p>
<p>कृता चेद्देवतोषाय पुरश्चर्याविशिष्यते ॥<br>
गुरुभक्तिविहीनस्य तपोविद्याव्रतं कुलम् ॥ ६२४ ॥</p>
<p>व्यर्थं सर्वं शवस्येव नानालङ्कारभूषणम् ॥<br>
तस्माद्गुरुः सदा सेव्यो मनोवाक्कायकर्मभिः ॥ ६२५ ॥</p>
<p>गुरौ मनुष्यबुद्धिं च मन्त्रे वाक्षरशेमुषीम् ॥<br>
प्रतिमासु शिलाबुद्धिं कुर्वाणो नरकं व्रजेत् ॥<br>
कुलागमत्वमार्गोयं गुरुणा सम्प्रदर्शितः ॥ ६२६ ॥</p>
<p>सम्यगाचरितश्चेत्स्याद्भुक्तिमुक्त्योस्तु साधनम् ॥ ६२७ ॥</p>
<p>विप्रोपि गुणयुक्तोपि न भक्तश्चेन्न शस्यते ॥<br>
म्लेच्छोपि गुणहीनोपि भक्तिमाञ्छिष्य उच्यते ॥ ६२८ ॥</p>
<p>गुरोर्हितं हि कर्तव्यं वाङ्मनःकायकर्मभिः ॥<br>
अहिताचरणाच्छिष्यो विष्ठायां जायते कृमिः ॥ ६२९ ॥</p>
<p>गुरुत्यागाद्भवेन्मृत्युर्मन्त्रत्यागाद्दरिद्रता ॥<br>
गुरुमन्त्रपरित्यागाद्रौरवं नरकं व्रजेत् ॥ ६३० ॥</p>
<p>गुरूक्तं पुरुषं वाक्यमाशिषं चिन्तयेद्धृदि ॥<br>
नमेत्सन्ताडितो वापि प्रसादमिति संस्मरेत् ॥ ६३१ ॥</p>
<p>भोगभोज्यानि वस्तूनि गुरवे सर्वमर्पयेत् ॥<br>
तच्छेषमिति सञ्चिन्त्य ग्राह्यं तस्याज्ञया मुदा ॥ ६३२ ॥</p>
<p>ऋणादानं तथा दानं वस्तूनां क्रयविक्रये ॥<br>
न कुर्यादगुरुभिः सार्द्धं नोद्वहेत्तत्कुलोद्भवाम् ॥ ६३३ ॥</p>
<p>समासोक्तं रहस्यार्थं नवदेद्यस्य कस्यचित् ॥<br>
यदि ब्रूयात्स उभयच्युत एव न संशयः ॥ ६३४ ॥</p>
<p>सर्वस्वमपि यो दद्याद्गुरौ भक्तिविवर्जितः ॥<br>
शिष्यो न फलमाप्नोति भक्तिरेव हि कारणम् ॥ ६३५ ॥</p>
<p>यस्मिन्द्रव्ये गुरोरस्ति स्पृहा नानुभवेच्च तत् ॥<br>
अवश्यं यदि वापि स्यादनुभूयात्तदाज्ञया ॥ ६३६ ॥</p>
<p>अत्यल्पं हि गुरोर्द्रव्यमदत्तं स्वीकरोति यः ॥<br>
तिरश्चां योनिमापन्नः क्रव्यादैः स भक्ष्यते ॥ ६३७ ॥</p>
<p>आज्ञाभङ्गोऽर्थहरणं गुरोर्विप्रियवर्तनम् ॥<br>
गुरुद्रोहमिमं प्राहुर्यः कुर्यात्स तु पातकी ॥<br>
गुरुमित्रसुहृद्दासदास्यादीन्नावमानयेत् ॥ ६३८ ॥</p>
<p>न निन्देदन्यसमयान्वेदशास्त्रागमादिकान् ॥<br>
पादुकासनं च वस्त्रं वाहनं चामरादिकम् ॥<br>
दृष्ट्वा गुरुं नमस्कुर्यान्नानाभोगाय कामयेत् ॥ ६३९ ॥</p>
<p>सदसद्यद्गुरुर्ब्रूयात्तत्कार्यमवशश्चरेत् ॥<br>
निग्रहेनुग्रहे वापि गुरुः सर्वस्य कारणम् ॥ ६४० ॥</p>
<p>निर्गतं यद्गुरोर्वक्त्रात्सर्वं शास्त्रं तदुच्यते ॥<br>
गुरुकार्ये स्वयं शक्तो नापरं प्रेषयेत्क्वचित् ॥ ६४१ ॥</p>
<p>बहुकृत्यं परैः कुर्यात्सहितोप्यतिभक्तिमान् ॥<br>
तिष्ठञ्जाग्रत्स्वपन्खादन्प्रपिबंश्चिन्तयेद्गुरुम् ॥ ६४२ ॥</p>
<p>गुर्वाज्ञामेव कुर्वीत तद्गतेनान्तरात्मना ॥<br>
अभिमानो न कर्तव्यो जातिविद्याधनादिभिः ॥ ६४३ ॥</p>
<p>तत्पापं समवाप्नोति गुर्वग्रेऽनृतभाषणात् ॥<br>
गोब्राह्मणवधं कृत्वा न यत्पापमवाप्नुयात् ॥ ६४४ ॥</p>
<p>गुरोः सिंहासनं देयं ज्येष्ठानामुत्तमासनम् ॥<br>
विध्यासनं कनिष्ठानामितरेषां समासनम् ॥ ६४५ ॥</p>
<p>जातिविद्याधनाढ्यो वा दूराद्दृष्ट्वा गुरुं मुदा ॥<br>
दण्डप्रणामं कृत्वैकं त्रिः प्रदक्षिणमाचरेत् ॥ ६४६ ॥</p>
<p>गुरुतो गुरुयोगे तु वन्देत्तत्र स्वकं गुरुम् ॥<br>
ततो वन्देद्गुरुं सोपि ततः शिष्यः प्रवादयेत् ॥ ६४७ ॥</p>
<p>गुरोः प्रणामत्रितयं ज्येष्ठानामेक एव च ॥<br>
पूज्यानामञ्जलिस्तद्वदन्येषां बाह्यवन्दनम् ॥ ६४८ ॥</p>
<p>देवान्गुरून्कुलाचार्याञ्ज्येष्ठान्वृद्धांस्तपोधनान् ॥<br>
विद्याधिकान्स्वकर्मस्थाञ्छ्रोत्रियान्प्रणमेत्सदा ॥ ६४९ ॥</p>
<p>स्त्रीदिष्टं गुरुशप्तं च पाखण्डं पतितं शठम् ॥<br>
विकर्मिणं कृतघ्नं चानाश्रमस्थं नमेन्न च ॥ ६५० ॥</p>
<p>भूङ्क्ते निवेद्य गुरवे यस्त्वेकग्रामसंस्थितः ॥<br>
तेन भुक्तममेध्यं स्यान्मृतो जायेत सूकरः ॥ ६५१ ॥</p>
<p>एकग्रामे स्थितः शिष्यस्त्रिसन्ध्यं प्रणमेद्गुरुम् ॥<br>
क्रोशमात्रस्थितो भक्त्या गुरुं प्रतिदिनं नमेत् ॥ ६५२ ॥</p>
<p>अर्धयोजनतः शिष्यः प्रणमेत्पञ्चपर्वसु ॥<br>
एकयोजनमारभ्य योजनद्वादशावधि ॥ ६५३ ॥</p>
<p>दूरदेशे स्थितः शिष्यो भक्त्या तत्सन्निधिं गतः ॥<br>
तत्तद्योजनसङ्ख्याकमासेषु प्रणमेद्गुरुम् ॥ ६५४ ॥</p>
<p>अति दूरस्थितं शिष्यो यदेच्छा स्यात्तदा व्रजेत् ॥<br>
रिक्तहस्तो न पश्येच्च राजानन्देवतां गुरुम् ॥ ६५५ ॥</p>
<p>फलपुष्पाम्बरार्थादीन्यथाशक्ति समर्पयेत् ॥<br>
एवं यो नार्चयेद्विप्रो ब्रह्मराक्षसतां व्रजेत् ॥ ६५६ ॥</p>
<p>गुरुशक्तिश्च तत्पुत्रा ज्येष्ठभ्राता गुरोः समाः ॥<br>
आत्मवच्च कनिष्ठानां पुत्रवत्परिपालकः ॥ ६५७ ॥</p>
<p>स्वविद्यानुष्ठानतपोधर्माणामप्रकाशकः ॥<br>
वर्णाश्रमज्ञानतपोधर्माणां च प्रकाशकः ॥ ६५८ ॥</p>
<p>षट्कर्मसु सुसिद्धो यो दाता भोक्ता न याचकः ॥<br>
स एव कौलिकाचार्यस्त्वन्यः कुलविडम्बकः ॥ ६५९ ॥</p>
<p>पिण्डं पदं तथा रूपं रूपातीतं निरञ्जनम् ॥<br>
यस्तु सम्यग्विजानाति स गुरुश्चोद्धरेत्परम् ॥ ६६० ॥</p>
<p>पाशस्तम्भं वेददीक्षां पशुग्रहणमेव च ॥<br>
त्रिविधं योविजानाति स गुरुः कथितः प्रिये ॥ ६६१ ॥</p>
<p>पशुपाशपशूनाञ्च रहस्यार्थविधानवित् ॥<br>
यो जानाति वरारोहे स गुरुः परिकीर्तितः ॥ ६६२ ॥</p>
<p>घृणा शङ्काभयं लज्जा जुगुप्सा चेति पञ्चमी ॥<br>
कुलं शीलं तथा शक्तिरष्टौ पाशाः प्रकीर्तिताः ॥ ६६३ ॥</p>
<p>पाशबद्धः प्रशुः प्रोक्तः पाशमुक्तो महेश्वरः ॥<br>
तस्मात्पाशहरो योत्र स गुरुर्नान्य उच्यते ॥ ६६४ ॥</p>
<p>मूलादिब्रह्मरन्ध्रान्तं सप्ताम्भोजदलेषु यः ॥<br>
जीवचालफलं वेत्ति स गुरुर्नापरः प्रिये ॥ ६६५ ॥</p>
<p>संसारभयभीतस्य शिष्यस्य गुरुरादरात् ॥<br>
व्रतोपवासनियमैर्भियो हन्ता गुरुर्मतः ॥ ६६६ ॥</p>
<p>यः क्षणेनात्मसामर्थ्यं स्वशिष्याय ददाति हि ॥<br>
क्रियाया आदिरहितं स गुरुर्दुर्लभः कलौ ॥ ६६७ ॥</p>
<p>गुरोर्यस्यैव सम्पर्कात्परानन्दोभिजायते ॥<br>
गुरुं तमेव वृणुयान्नापरं मतिमान्नरः ॥ ६६८ ॥</p>
<p>शङ्कया भिक्षितं सर्वं त्रैलोक्यं सचराचरम् ॥<br>
सा शङ्का भक्षिता येन स गुरुर्दुर्लभः क्षितौ ॥ ६६९ ॥</p>
<p>मधुभुक्च यथा भृङ्गः पुष्पात्पुष्पान्तरं व्रजेत् ॥<br>
ज्ञानलुब्धस्तथा शिष्यो गुरोर्गुर्वन्तरं व्रजेत् ॥ ६७० ॥</p>
<p>गुरुः शिष्याधिकारार्थं विरक्तोपि शिवाज्ञया ॥<br>
कञ्चित्कालं प्रतीक्ष्यैव पश्चाच्छिष्ये समर्पयेत् ॥ ६७१ ॥</p>
<p>सम्प्रदायमविछिन्नं कौलं कुर्यान्न कुत्रचित् ॥<br>
यावच्च सम्प्रदायोस्ति तावत्स्याद्योगिनीपदम् ॥ ६७२ ॥</p>
<p>गुरुशिष्यावुभौ मोहादपरीक्ष्य परस्परम् ॥<br>
उपदेशं ददद्गृह्णन्प्राप्नुयातां पिशाचताम् ॥ ६७३ ॥</p>
<p>असंस्कृत्योपदेशं तु यः करोति स मूढधीः ॥<br>
विनश्यत्येव तन्मन्त्रः सैकते शालिबीजवत् ॥ ६७४ ॥</p>
<p>धनेच्छाभयलोभाद्यैरयोग्यं यदि दीक्षयेत् ॥<br>
देवताशापमाप्नोति कृतं च विफलं भवेत् ॥ ६७५ ॥</p>
<p>कुलद्रव्यैः समभ्यर्च्य कुलचक्रं विधानतः ॥<br>
शिष्याय दर्शयेत्सम्यग्दीक्षैषा कौलिकी मता ॥ ६७६ ॥</p>
<p>सिद्धद्रव्यं मुखे पूर्य पञ्चगव्यामृतान्वितम् ॥<br>
अभिषिञ्चेत्प्रियं शिष्यं गण्डुषाख्येयमीरिता ॥ ६७७ ॥</p>
<p>सञ्जीवमीनयुक्तेन सुरया पूरितेन च ॥<br>
पञ्चामृतैः सुसम्पूर्णशङ्खेन कलशेन वा ॥ ६७८ ॥</p>
<p>अभिषेकं ततः कुर्यात्कुलवृक्षोत्थपल्लवैः ॥<br>
अयं पूर्णाभिषेकोत्र कुलमार्गे प्रकीर्तितः ॥ ६७९ ॥</p>
<p>पूर्णाभिषेकहीनाश्चेन्म्रियन्ते यदि कौलिकाः ॥<br>
प्राप्नुवन्ति पिशाचत्वं यावदाभूतसम्प्लवम् ॥ ६८० ॥</p>
<p>उपपातकलक्षाणि महापातककोटयः ॥<br>
क्षणाद्दहति दीक्षेयं विधिना गुरुणा कृता ॥ ६८१ ॥</p>
<p>रसेन्द्रेण <sup id="fnref:28"><a href="#fn:28" class="footnote-ref" role="doc-noteref">28</a></sup> यथाविद्धमयः सौवर्णतां व्रजेत् ॥<br>
दीक्षाविद्धस्तथा ह्यात्मा शिवत्वं लभते द्रुतम् ॥ ६८२ ॥</p>
<p>दीक्षाग्निदग्धकर्मासौ मायाविच्छिन्नबन्धनः ॥<br>
यातः परां ज्ञानकाष्ठां निर्विण्णः स शिवो भवेत् ॥ ६८३ ॥</p>
<p>गतं शूद्रस्य शूद्रत्वं गता विप्रस्य विप्रता ॥<br>
दीक्षासंस्कारसम्पन्ने जातिभेदो न विद्यते ॥ ६८४ ॥</p>
<p>दार्वश्म <sup id="fnref:29"><a href="#fn:29" class="footnote-ref" role="doc-noteref">29</a></sup> लोहमृद्रत्नजातिलिङ्गं प्रतिष्ठितम् ॥<br>
यथोच्यते महादेवस्तथा वर्णास्तु दीक्षिताः ॥ ६८५ ॥</p>
<p>अन्त्यजो दीक्षितः पूर्वं द्विजः पश्चाच्च दीक्षितः ॥<br>
तदा ज्येष्ठोऽन्त्यजः प्रोक्तः कुलशास्त्रविनिश्चये ॥ ६८६ ॥</p>
<p>गुरुशक्तिसुतानां च यो भवेत्पूर्वदीक्षितः ॥<br>
गुरुवत्तेन ते पूज्या नावमान्याः कदाचन ॥ ६८७ ॥</p>
<p>कौलिके वाममार्गे च वेधदीक्षा फलप्रदा ॥<br>
अन्यास्ता दक्षिणे मार्गेन्यथा तु पतितो भवेत् ॥ ६८८ ॥</p>
<p>दीक्षापूर्वं गुरोः सिद्धं पारम्पर्यक्रमागतम् ॥<br>
योग्यं योग्येन यल्लब्धं तच्च सिद्ध्यत्यसंशयम् ॥ ६८९ ॥</p>
<p>मासमात्रं जपेन्मत्रं भूतलिप्या तु सम्पुटम् ॥<br>
क्रमोत्क्रमत्सहस्रन्तु तस्य सिद्धो भवेन्मनुः ॥ ६९० ॥</p>
<p>मण्डलं पूजयेन्मन्त्री मातृकाक्षरसंयुतम् ॥<br>
अनुलोमविलोमाभ्यां षण्मासात्सिद्ध्यते मनुः ॥ ६९१ ॥</p>
<p>त्रितत्त्वाक्षरपूर्वं तु मातृकाक्षरपूर्वकम् ॥<br>
क्रमोत्क्रमाच्छतं जप्त्वा मासात्सिद्धो भवेन्मनुः ॥ ६९२ ॥</p>
<p>मातृकाजपमात्रेण मन्त्राणां कोटिकोटयः ॥<br>
जपिताः स्युर्न सन्देहस्तत्त्वं सर्वं तदुद्भवम् ॥ ६९३ ॥</p>
<p>जातसूतकमादौ स्यादन्ते च मृतसूतकम् ॥<br>
न पुरश्चरणं यस्य स मन्त्रो नैव सिद्ध्यति ॥ ६९४ ॥</p>
<p>यस्यान्नपानपुष्टाङ्गः कुरुते धर्मसञ्चयम् ॥<br>
अन्नदातुः फलं चार्धं कर्तुश्चार्धं न संशयः ॥ ६९५ ॥</p>
<p>सुगन्धपुष्पाभरणगन्धादिभिरलङ्कृतः ॥<br>
तस्य हस्तगता सिद्धिर्नान्यथा जन्मकोटिभिः ॥ ६९६ ॥</p>
<p>तन्निष्ठस्तद्गतप्राणस्तच्चित्तस्तत्परायणः ॥<br>
तत्परार्थानुसन्धानं कुर्वन्मन्त्रं शनैर्जपेत् ॥ ६९७ ॥</p>
<p>जपाच्छ्रान्तः पुनर्ध्यायेद्ध्यानाच्छ्रान्तः पुनर्जपेत् ॥<br>
जपध्यानादियुक्तस्य क्षिप्रं मन्त्रः प्रसिद्ध्यति ॥ ६९८ ॥</p>
<p>अथ मन्त्री प्रयोगार्थं शुद्धहृन्नियमान्वितः ॥<br>
शापप्रसाददं मन्त्रं तत्त्वलक्षमितं जपेत् ॥ ६९९ ॥</p>
<p>मधुरत्रयसंयुक्तैः सतिलैः शालितण्डुलैः ॥<br>
दशाम्श जुहुयात्पश्चात्संस्कृते हव्यवाहने ॥ ७०० ॥</p>
<p>गन्धपुष्पाक्षताकल्पनववस्त्रादिभिः पुनः ॥<br>
भक्ष्यभोज्यान्नपानाद्यैः कुलद्रव्यैर्मनोहरैः ॥<br>
तोषयेद्योगिनीचक्रं यथाविधि सविस्तरम् ॥ ७०१ ॥</p>
<p>एवं न्यासं जपं ध्यानं सहोमार्चनतर्पणम् ॥<br>
कृत्वा प्रयोगान्कुर्वीत तस्य सिद्धिर्न संशयः ॥ ७०२ ॥</p>
<p>प्रयोगान्ते चक्रपूजां विधिनैव समाचरेत् ॥<br>
एकलक्षं जपेन्मन्त्रं ध्यानन्याससमन्वितम् ॥ ७०३ ॥</p>
<p>प्रयोगदोषशान्त्यर्थमात्मनोर्थार्थमेव च ॥<br>
स्वरवर्णपदद्वित्वबिन्दुचैतन्यसूचकम् ॥ ७०४ ॥</p>
<p>ह्रस्वदीर्घप्लुताद्यांश्च ज्ञात्वा कर्माणि साधयेत् ॥<br>
मूलं प्रासादबीजं तु तरुणादित्यसुप्रभम् ॥ ७०५ ॥</p>
<p>उत्तमाङ्गे पराबीजं चन्द्रायुतसमप्रभम् ॥<br>
परस्परकरस्पर्शमिलितानन्दनिर्भरैः ॥ ७०६ ॥</p>
<p>मूलादिब्रह्मरन्ध्रान्तमनवच्छिन्नदीप्तिभिः ॥<br>
परामृतरसासक्तैः सिक्तमापादमस्तकम् ॥<br>
आत्मानं भावयेन्नित्यं स प्रयोगैर्न बाध्यते ॥ ७०७ ॥</p>
<p>अथ लोकोपकाराय वक्ष्ये ध्यानजपादिकम् ॥<br>
स्वस्य रोगादिके जाते शान्तिर्येनाभिजायते ॥ ७०८ ॥</p>
<p>स्थिस्वा मृद्वासने ध्यायेद्गुरुवन्दनपूर्वकम् ॥<br>
मस्तकान्तं च सम्पूर्णचन्द्रमण्डलमध्यकम् ॥ ७०९ ॥</p>
<p>श्रीप्रासादपराबीजं षोडशस्वरसंयुतम् ॥<br>
मुक्तास्फटिककर्पूरकुन्देन्दुधवलं शुभम् ॥ ७१० ॥</p>
<p>सचन्द्रबीजसञ्जातसुधाप्लावितविग्रहम् ॥<br>
आत्मानं भावयेदेवं परस्यात्मानमेव वा ॥ ७११ ॥</p>
<p>श्रीप्रासादपरामन्त्रमष्टोत्तरसहस्रकम् ॥<br>
तरुणोल्लाससहितो मण्डलं पूजयेद्यदा ॥ ७१२ ॥</p>
<p>अपमृत्युमहारोगजरामरणजं भयम् ॥<br>
ग्रहापस्मारवेतालभूतोन्मादादिसम्भवम् ॥<br>
तस्य नो जायते देवाः कदाचिदिति निश्चयः ॥ ७१३ ॥</p>
<p>जराधिव्याधिरहितः पुत्रपौत्रादिसंयुतः ॥<br>
जीवेद्वर्षशतं साग्रं पूजितः सर्वमानवैः ॥ ७१४ ॥</p>
<p>ज्वरोन्मादादिरोगेषु जपेच्छिरसि चिन्तयन् ॥<br>
मूले वा ब्रह्मणो ग्रन्थौ तत्तत्स्थाने विचिन्तयेत् ॥ ७१५ ॥</p>
<p>पूर्ववत्तां महारोगे सर्वाङ्गव्यापिनीं स्मरेत् ॥<br>
तत्क्षणाच्छान्तिमायान्ति सर्वरोगा न संशयः ॥ ७१६ ॥</p>
<p>दशेन्द्रियेषु यो ध्यायेल्लभेदिन्द्रियसौष्ठवम् ॥<br>
सदा सञ्चिन्तयेन्मूर्ध्निं स भवेदजरामरः ॥ ७१७ ॥</p>
<p>हृत्पद्मकर्णिकामध्ये सूर्यमण्डलसंस्थितम् ॥<br>
पराप्रासादबीजं तत्तरुणादित्यसन्निभम् ॥ ७१८ ॥</p>
<p>जपाबन्धूकसिन्दूरपद्मरागाम्बुजप्रभम् ॥<br>
एवं विंशतिभिः स्पर्शाक्षरैः संवीतमन्त्रतः ॥ ७१९ ॥</p>
<p>तत्प्रभापटलच्छायारत्नीकृतजगत्त्रयम् ॥<br>
आत्मानं संस्मरेदित्थं यौवनोल्लाससंयुतः ॥ ७२० ॥</p>
<p>अष्टोत्तरसहस्रं तु मण्डलं प्रजपेत्सदा ॥<br>
देवदानवगन्धर्वसिद्धचारणगुह्यकान् ॥ ७२१ ॥</p>
<p>विद्याधरान्मुनीन्यक्षान्नागानप्सरसः स्त्रियः ॥<br>
सिंहव्याघ्रोरगैणादीनन्यान्दुष्टमृगानपि ॥<br>
वशीकरोत्यसन्देहः किम्पुनर्मानवादिकान् ॥ ७२२ ॥</p>
<p>स ईहैश्वर्यमाप्नोति स्वर्गभोगादिकं तथा ॥<br>
यस्य मूर्ध्नि स्मरञ्जप्यात्स वश्यो जायतेऽचिरम् ॥ ७२३ ॥</p>
<p>मूलाधारसरोजान्तवह्निमण्डलमध्यगम् ॥<br>
पराप्रासादबीजं तत्कल्पाग्निसदृशं स्मरेत् ॥ ७२४ ॥</p>
<p>प्रतिलोमैस्तु संवीतं दशभिर्व्यापकाक्षरैः ॥<br>
स्वयं कालानलसमः सर्वभूतभयङ्करः ॥ ७२५ ॥</p>
<p>दक्षिणैशान्यभिमुखो यौवनोल्लाससंयुतः ॥<br>
मन्त्रन्तु मण्डलं जप्यादष्टोत्तरसहस्रकम् ॥ ७२६ ॥</p>
<p>अनिष्टकारिणः क्रूरान्वृथा विद्वेषकारिणः ॥<br>
भूतोग्रग्रहवेतालपिशाचान्ब्रह्मराक्षसान् ॥ ७२७ ॥</p>
<p>तद्वह्निमध्यपतितानग्निदग्धांश्च चिन्तयेत् ॥<br>
क्षणेन नाशमायान्ति शलभा इव सर्वतः ॥<br>
यस्य मूर्ध्नि स्मरेद्बीजं स मृत्युमधिगच्छति ॥ ७२८ ॥</p>
<p>खदिरश्वेतमन्दारामृताभानुसमिद्वरैः ॥<br>
पनसोदुम्बराश्वत्थप्लक्षापामार्गजैश्च वा ॥ ७२९ ॥</p>
<p>नन्द्यावर्तसिताम्भोजहयारिकुसुमैश्च वा ॥<br>
एकेन वार्धश्लोकोक्तैस्तिलतण्डुलसंयुतैः ॥ ७३० ॥</p>
<p>मधुरत्रययुक्तैर्वा भक्ष्यैर्वा पायसैरपि ॥<br>
सहस्रादयुतान्तं च यथाकार्यं तथाचरेत् ॥ ७३१ ॥</p>
<p>पूर्वोक्तस्य जपस्यात्र सिद्धये सात्त्विकस्य तु ॥<br>
शान्तिकं पौष्टिकं सन्धिरुपकारश्च सात्त्विके ॥ ७३२ ॥</p>
<p>कदम्बाशोकबकुलपुन्नागाम्रमधूकजैः ॥<br>
चम्पकद्वयपालाशपाटलश्रीकपित्थजैः ॥ ७३३ ॥</p>
<p>मालतीमल्लिकाजातिबन्धूकारुणपङ्कजैः ॥<br>
कुमार्यरुणमन्दारजातीकुन्दजपादिभिः ॥ ७३४ ॥</p>
<p>सनारिकेलकदलीद्राक्षेक्षुपृथुकैरपि ॥<br>
चन्दनागुरुकर्पूररोचनाकुङ्कुमादिभिः ॥ ७३५ ॥</p>
<p>युक्तैरन्यैः शुभद्रव्यैः शमीपत्रफलाम्बुना ॥<br>
पृथक्छ्लोकार्धसम्प्रोक्तैः प्राग्वद्धोमस्तु राजसे ॥ ७३६ ॥</p>
<p>कुर्यात्कार्यस्य वशतः सहस्राद्ययुतान्तकम् ॥<br>
स्तम्भो वश्यं मोहनं च कौतुकं राजसं मतम् ॥ ७३७ ॥</p>
<p>निम्बाक्षभास्करोन्मत्तकरवीरविषदण्डिभिः ॥<br>
कुटजैः कृष्णवर्णैश्च ह्यग्निकुन्दर्क्षवृक्षकैः ॥ ७३८ ॥</p>
<p>गृहधूमाचिताङ्गारविषोपविषसंयुतैः ॥<br>
उन्मत्तरससम्पिष्टैश्चिताभस्मान्वितैस्तथा ॥<br>
मध्यपादरजोभिश्च शत्रोः प्रतिकृतिं चरेत् ॥ ७३९ ॥</p>
<p>यद्वा तन्मनसः क्षेत्रवृक्षकाष्ठभवामपि ॥<br>
सम्यक्प्रतिष्ठितप्राणां कुण्डस्योपरि लम्बयेत् ॥ ७४० ॥</p>
<p>खनेन्मृत्प्रतिमाम्मन्त्री कुण्डस्याधो यथाविधि ॥<br>
मलीमसेन मनसात्युग्रदृष्टिरमर्षणः ॥ ७४१ ॥</p>
<p>चित्रमाले विषतरूद्भवकाष्ठसमेधिते ॥<br>
जुहुयात्तमसं कर्म सिद्ध्यत्यत्र न संशयः ॥<br>
मारणोच्चाटनद्वेषं <sup id="fnref:30"><a href="#fn:30" class="footnote-ref" role="doc-noteref">30</a></sup> तामसं स्यात्पिशाचता ॥ ७४२ ॥</p>
<p>राजीलवणहोमेन स्त्रीणामाकर्षणं भवेत् ॥<br>
आत्मरक्षां पुरस्कृत्य पश्चात्कर्माणि साधयेत् ॥ ७४३ ॥</p>
<p>लिखेत्त्रिकोणं षट्कोणमष्टारं च महीपुरम् ॥</p>
<p>चित्र</p>
<p>मूलमन्त्रं लिखेन्मध्ये साध्यनामसमन्वितम् ॥ ७४४ ॥</p>
<p>षडङ्गानि च षट्कोणे स्वरान्वै केशरेषु च ॥<br>
वर्गान्पत्रेषु भूगेहे चतुष्कोणेषु मन्त्रकम् ॥ ७४५ ॥</p>
<p>पञ्चवर्णरजोभिश्च लिखेद्दृष्टिमनोहरम् ॥<br>
एकत्रिषड्वसुचतुष्कलशान्स्थापयेत्क्रमात् ॥ ७४६ ॥</p>
<p>मध्यादिचतुरस्रान्तं द्वाविंशतिघटान्क्रमात् ॥<br>
अथ वाष्टादश दश सप्त वा चतुरेककम् ॥ ७४७ ॥</p>
<p>अस्थिरत्नं शिरातन्त्रं मृन्मांसं रुधिरं जलम् ॥<br>
चर्म वस्त्रं शिखा कूर्चं नारिकेरफलं शिरः ॥ ७४८ ॥</p>
<p>मन्त्रप्राणसमायुक्तां यजेत्कलशदेवताम् ॥<br>
सा च त्रिमूर्तिरंशादिमातरो भैरवान्विताः ॥ ७४९ ॥</p>
<p>विदिक्षु गुरुविघ्नेशदुर्गाक्षेत्रपतीनपि ॥<br>
कलशेषु समभ्यर्च्य विधिवन्मन्त्रवित्तमः ॥ ७५० ॥</p>
<p>अभिषिञ्चेत्प्रियं शिष्यं सर्वपापप्रशान्तये ॥<br>
आयुःश्रीकान्तिसौभाग्यविद्यारोग्यादिकं भवेत् ॥ ७५१ ॥</p>
<p>राजाभिषिक्तो लभते चतुःसागरगां महीम् ॥<br>
अकिञ्चनोऽभिषिक्तस्तु महदैश्वर्यमाप्नुयात् ॥ ७५२ ॥</p>
<p>वन्ध्याभिषिक्ता लभते पुत्रं सर्वगुणान्वितम् ॥<br>
भूतापमृत्युरोगाद्या विनश्यन्ति न संशयः ॥ ७५३ ॥</p>
<p>त्रिलोहे वापि भूर्जे वा लिखित्वा यन्त्रमुत्तमम् ॥<br>
विधृतं पूजितं देवि सर्वरक्षाकरं भवेत् ॥ ७५४ ॥</p>
<p>अकुलं शिव इत्युक्तः कुलं शक्तिः प्रकीर्तिता ॥<br>
कुलाकुलानुसन्धाननिपुणाः कौलिकाः प्रिये ॥ ७५५ ॥</p>
<p>आदित्वात्सर्वमार्गाणां मनोल्लासप्रवर्तनात् <sup id="fnref:31"><a href="#fn:31" class="footnote-ref" role="doc-noteref">31</a></sup> ॥<br>
यज्ञादिसर्वहेतुत्वादाम्नाय इति कीर्तितः ॥ ७५६ ॥</p>
<p>इति कौलिकमार्गस्य प्रपञ्चोयं प्रदर्शितः ॥<br>
वेदधर्मविहीना ये तेत्र धर्मेधिकारिणः ॥ ७५७ ॥</p>
<p>इन्द्रियाणामधृष्यत्वात्कामलोभादिसम्भवात् ॥<br>
प्रायः कलौ कौलिकोयं पन्था नरकहेतवे ॥ ७५८ ॥</p>
<p>धर्मनाशः कौलिकेन रसेनार्थविनाशनम् ॥<br>
कामनाशः फिरङ्गेन मोक्षनाशो जनेर्ष्यया ॥<br>
भविष्यति कलौ देवा दम्भः पापं गृहे गृहे ॥ ७५९ ॥</p>
<p>पुरुषेण <sup id="fnref:32"><a href="#fn:32" class="footnote-ref" role="doc-noteref">32</a></sup> विना किञ्चित्प्रकृत्या क्रियते न हि ॥<br>
तथा शक्तिं विना देवो न किञ्चित्कर्तुमहति ॥ ७६० ॥</p>
<p>विना शक्तिं फलं देवो दातुं नैव क्षमो ह्यतः ॥<br>
तस्मात्पुंशत्किसंयोगं कृत्वा मन्त्रं प्रसाधयेत् ॥ ७६१ ॥</p>
<p>कौलिके वाममार्गे च पुमान्देवो न सिद्ध्यति ॥<br>
आत्मानं तु शिवं ध्यायेद्देवता शक्तिरूपिणीम् ॥ ७६२ ॥</p>
<p>क्रीडेत्पञ्चमकारैश्च सुप्रीता तस्य देवता ॥<br>
दक्षमार्गे मातृबुद्धिः स्त्रीबुद्धिः कौलिके पथि ॥ ७६३ ॥</p>
<p>यस्य जाता दृढतरा तस्य तुष्टा तु देवता ॥<br>
एतद्रहस्यमाख्यातं गोप्यं मातरि जारवत् ॥ ७६४ ॥</p>
<p>अन्यद्गुह्यतमं वक्ष्ये सर्वतन्त्रेषु गोपितम् ॥<br>
यथा दद्याद्देवतैव मन्त्रं तत्प्रब्रवीम्यहम् ॥ ७६५ ॥</p>
<p>वर्णानाम्नायपठितान्विद्धि चन्द्रादिवाचकान् ॥<br>
युक्तान्स्वरचतुष्केणाथोत्तरोत्तरसङ्ख्यकान् ॥ ७६६ ॥</p>
<p>पूर्वदैवतसङ्केतो मयायं समुदीरितः ॥<br>
अनामाद्याश्चात्रवर्णा ग्राह्याश्चाङ्कयुतौ <sup id="fnref:33"><a href="#fn:33" class="footnote-ref" role="doc-noteref">33</a></sup> तथा ॥ ७६७ ॥</p>
<p>अङ्कास्तु दक्षिणाम्नाये त्वनामाद्यर्णवर्जिताः ॥<br>
द्वौद्वावेकः पुनर्द्वौ च वर्गौ सङ्केतवाचकौ ॥ ७६८ ॥</p>
<p>आम्नायक्रमतो वर्णा मन्त्रादिक्रमतस्तथा ॥<br>
अचः स्वरास्तत्क्रमेण पश्चिमोत्तरदेवयोः ॥ ७६९ ॥</p>
<p>चतुराम्नायसङ्केताद्वर्णैर्वगैक्ययोजनम् ॥<br>
ऊर्ध्वाम्नाये प्रकर्तव्यं वैदिकेन तु किञ्चन ॥ ७७० ॥</p>
<p>येन क्रमेण यद्देशे ये वर्णाः परिकीर्तिताः ॥<br>
तेन क्रमेण ते ग्राह्या वर्णा एकादिसङ्ख्यकाः ॥ ७७१ ॥</p>
<p>मन्त्रवर्णाङ्कसंयोगः स्वनामाङ्केन संयुतः ॥<br>
तस्य मूलं यदायाति तदा स्वप्नः प्रजायते ॥ ७७२ ॥</p>
<p>मूलाभावे देवताया नामाङ्कान्योजयेत्पुनः ॥<br>
ग्राह्यं मूलं नैव यदा पीठेनामाङ्कयोजनम् ॥ ७७३ ॥</p>
<p>पुनर्मूलं नैति यदा तदा स्वप्नो न जायते ॥<br>
गुरोरपि गृहीतश्चेत्स मन्त्रो नाशको भवेत् ॥ ७७४ ॥</p>
<p>याम्योत्तरं प्रागपरं मूलाङ्कसमकोष्ठकान् ॥<br>
लिखित्वैकादिकोल्लेखेद्वर्णान्स्याद्गणना <sup id="fnref:34"><a href="#fn:34" class="footnote-ref" role="doc-noteref">34</a></sup> यथा ॥ ७७५ ॥</p>
<p>सर्वतः समसङ्ख्याकांस्तद्युक्तिरधुनोच्यते ॥<br>
पश्चिमः प्रथमो लेख्य उदङ्मध्ये तथान्तिकम् ॥ ७७६ ॥</p>
<p>अश्वगत्या द्वितीयः स्यान्मन्त्रिगत्या ततः परम् ॥<br>
आदिगन्तं लिखेत्पश्चादश्वगत्येव पूर्ववत् ॥ ७७७ ॥</p>
<p>मन्त्रिगत्याथ तद्रोधे नृपस्य गमनं भवेत् ॥<br>
पुनर्मन्त्रिगतिं कुर्यात्प्राग्वदश्वगतिं पुनः ॥ ७७८ ॥</p>
<p>एवं पुनः पुनः कार्यं गुरुदर्शितवर्त्मना ॥<br>
अङ्गानां जायते पूर्तिः सर्वतः सम्मता क्रमात् ॥ ७७९ ॥</p>
<p>चतुर्णां वर्गकोष्ठेषु लिखेन्मन्त्रान्समानिति ॥<br>
एतन्मध्यं प्रकल्प्याथ माहेश्यामन्तिमं न्यसेत् ॥ ७८० ॥</p>
<p>उपान्तिमं तथाग्नेय्या नैर्-ऋत्यां प्रथमं न्यसेत् ॥<br>
वायव्यां तु द्वितीयं स्यात्ततः सङ्ख्या यथा भवेत् ॥ ७८१ ॥</p>
<p>पूर्णास्तथैव सन्धार्याः काष्ठायामम्बिकेङ्ककाः ॥<br>
तत्प्रतिस्पर्द्धिनः स्थाप्यास्तत्स्पर्धिन्यां तथा दिशि ॥ ७८२ ॥</p>
<p>एवं तु समपत्राणां परिपूर्तिः प्रकीर्तिता ॥<br>
भाज्यभाजकपत्राणामथ वा लेखयेत्क्रमम् ॥ ७८३ ॥</p>
<p>प्रज्ञायते विनाचार्यं यथा दिव्यं विनाखिलम् ॥<br>
आदित्यवासरे स्नात्वा प्राक्सूर्योदयतस्ततः ॥ ७८४ ॥</p>
<p>सूर्योदये तदर्घ्याणि दत्त्वा नत्वा गृहं विशेत् ॥<br>
स्वतो नीचं तु नेक्षेत शब्दं नैव प्रयोजयेत् ॥ ७८५ ॥</p>
<p>सुमुहूर्तेखिलं यन्त्रं भूर्जे वा ताम्रपत्रके ॥<br>
तत्तद्देवाष्टगन्धेन दले वा मण्डले लिखेत् ॥ ७८६ ॥</p>
<p>आदौ गणेशं सम्पूज्य ततः खेटांश्च दिक्पतीन् ॥<br>
एकान्ते च लिखेद्यन्त्रं तद्दिने मौनमाचरेत् ॥ ७८७ ॥</p>
<p>न पश्येन्निन्दितं द्रव्यं ब्रह्मचारी हविष्यभुक् ॥<br>
यन्त्रोर्ध्वं विलिखेन्मन्त्रं तदुदग्वाथ ठद्वयम् ॥ ७८८ ॥</p>
<p>ङेन्ते साध्यतले दक्षे ठद्वयं विलिखेदिति ॥<br>
कौसुम्भे पीतवसने चक्रं कृष्णे सिते तथा ॥ ७८९ ॥</p>
<p>नीले प्रादेशमात्रे तु प्रासाद्याम्नायदैवतम् ॥<br>
यन्त्रं संवेष्टयेत्तत्र स्नेहः कुडवसम्भवः ॥ ७९० ॥</p>
<p>तिलतैलं महिष्याज्यमेतस्याः खाखसं तथा ॥<br>
गोघृतं च वसा चेति पूर्वादिष्वेव कल्पयेत् ॥ ७९१ ॥</p>
<p>अक्षतैर्विलिखेद्भूमौ पद्ममष्टदलं तथा ॥<br>
कर्णिकायामुत्तरतोथ विघ्नगणपं यजेत् ॥ ७९२ ॥</p>
<p>इष्टदेवं तथा मध्येक्षेत्रपालं च दक्षिणे ॥<br>
अष्टौ दिगीशान्पत्त्रेषु पूजयित्वा विसर्जयेत् ॥ ७९३ ॥</p>
<p>ततः पश्चात्कर्णिकायां स्थापयेद्दीपिकां शुभाम् ॥<br>
तत्र दीपं प्रतिष्ठाप्य ज्वालयेत्पूजयेत्ततः ॥ ७९४ ॥</p>
<p>सावधानः स्वपेत्तत्र <sup id="fnref:35"><a href="#fn:35" class="footnote-ref" role="doc-noteref">35</a></sup> ह्याम्नायामरदिक्छिराः ॥<br>
तस्मिन्नहनि निष्पापः प्राप्नुयाद्देवतागणम् ॥ ७९५ ॥</p>
<p>तन्मन्त्रं येन रूपेण देवता सम्प्रयच्छति ॥<br>
तद्रूपं च गुरोर्ध्यायेत्तज्जातीयांश्च मानयेत् ॥ ७९६ ॥</p>
<p>आद्येर्के मध्यपापोथ द्वितीये बहुपातकी ॥<br>
तृतीयेर्के मर्त्यगणो निष्पापः प्राप्नुयान्मनुम् ॥ ७९७ ॥</p>
<p>मध्यपापश्चतुर्थे तु पञ्चमे बहुपातकी ॥<br>
सप्तमे राक्षोऽपापो मध्यः षष्ठे स पापकः ॥ ७९८ ॥</p>
<p>अवश्यमेव प्राप्नोति मन्त्रं सप्तमभास्करे ॥<br>
एतद्गुह्यतमं प्रोक्तं सर्वतन्त्रेषु गोपितम् ॥ ७९९ ॥</p>
<p>म्लेच्छायापि प्रदातव्यं स्वधर्मे तत्पराय च ॥<br>
विप्रायापि न दातव्यं स्वधर्मत्यागिने सुराः ॥<br>
लोभात्कामात्प्रदद्याद्यस्स लोकद्वयतश्च्युतः ॥ ८०० ॥</p>
<p>अथ गुह्यतमं वक्ष्ये रहस्यं पीठसम्भवम् ॥<br>
यज्ज्ञात्वा साधकाः सर्वे सिद्धिं यान्ति न चान्यथा ॥ ८०१ ॥</p>
<p>पीठानि चैकपञ्चाशत्पञ्चाम्नायस्थदेवताः ॥<br>
तत्र तिष्ठन्ति भो देवास्त्रयस्त्रिंशन्मितानि च ॥ ८०२ ॥</p>
<p>उपपीठानि यत्प्रोक्ताः षष्ठाम्नाये तु देवताः ॥<br>
तत्तेषां तु समुद्दिष्टं तत्राथ हृदयोर्ध्वतः ॥ ८०३ ॥</p>
<p>तेङ्गपाते यत्र जातस्तत्र तिष्ठन्ति वैदिकाः ॥<br>
तथा दक्षिणमार्गश्च सिद्धयेन्यत्र वामकः ॥ ८०४ ॥</p>
<p>अकारः कामरूपाख्यमादिपीठं तदुच्यते ॥<br>
यस्मिन्पीठे मया देवि कुलमार्गः प्रवर्तितः ॥ ८०५ ॥</p>
<p>तत्र ते पतिता योनिस्तां दृष्ट्वा तत्प्रियं कृतम् ॥<br>
कुलशास्त्रं तु कौलानां ज्ञानिनां मुक्तिदायकम् ॥ ८०६ ॥</p>
<p>पञ्चमानां द्रुतं सिद्धिरन्येषां नैव जायते ॥<br>
तद्द्रष्टुं ह्यणिमा दीनां सिद्धिकामैश्च गम्यताम् ॥ ८०७ ॥</p>
<p>श्रीविद्यायास्तु तन्मूलं मासिमासिक्षरेद्रजः ॥<br>
कुलसिद्धस्य लोपे तु रजस्तम्भः प्रजायते ॥ ८०८ ॥</p>
<p>अस्योपपीठद्वितयं समन्तात्तव सूचनात् ॥<br>
वंशाख्यं लोमतो जातं सिद्धिः शाबरचेरकी ॥ ८०९ ॥</p>
<p>आकारः काशिकापीठस्त्वद्दत्तो भेदतां गतः ॥<br>
प्रलयेपि न नाशोस्य यत्प्रोक्तस्स महेश्वरः ॥ ८१० ॥</p>
<p>न पापं यत्र पुण्यं न देहत्यागात्परं पदम् ॥<br>
द्वयमेव फलं तत्र मुक्तिस्तस्योपपीठके ॥ ८११ ॥</p>
<p>यातना भैरवी याया तत्र पीठे पदे पदे ॥<br>
मया न शक्यते पातुं तत्र ते स्तनकुम्भतः ॥<br>
निःसृतं धारयोर्युग्मं सासिश्च वरुणाभवत् ॥ ८१२ ॥</p>
<p>काश्यां बहिर्योजनैकं देवभूमिरिति स्मृत ॥<br>
तत्र चाराधिता मन्त्रास्तत्कालं फलदायकाः ॥ ८१३ ॥</p>
<p>यथास्थानं चतुर्दिक्षु तत्र ह्याम्नायदेवताः ॥<br>
तिष्ठन्ति देवास्तत्सिद्धिः पुरश्चरणमात्रतः ॥ ८१४ ॥</p>
<p>गङ्गायाः परपारीणः काशीभागो पवित्रतः ॥<br>
व्यासशापेन तज्जातं गर्दभक्षेत्रमद्भुतम् ॥ ८१५ ॥</p>
<p>तत्कालं तत्र संसिद्धिस्तत्राम्नायस्य जायते ॥<br>
उपपीठमसेस्तीरे सारनाथस्तु दक्षिणः ॥<br>
तत्र दक्षिणमार्गस्य मन्त्राः सिद्धिप्रदायकाः ॥ ८१६ ॥</p>
<p>वरुणायाः सौम्यभागे सारनाथस्तथोत्तरः ॥<br>
तच्चोपपीठं वामस्य मार्गस्यातीव सिद्धिकृत् ॥ ८१७ ॥</p>
<p>नेपालं तु इकारस्स्याद्गुह्यं तत्र तु पार्वति ॥<br>
तस्माद्वामस्य मार्गस्य मूलस्थानं तदुच्यते ॥ ८१८ ॥</p>
<p>षट्पञ्चाशल्लक्षमिता भैरव्यो भैरवास्तथा ॥<br>
शक्तीनां च सहस्रे द्वे पीठानां च शतत्रयम् ॥ ८१९ ॥</p>
<p>चतुर्दश श्मशानानि तत्र सन्निहितानि च ॥<br>
दक्षमार्गे सिद्धिदानि पीठान्यष्टौ च तत्र तु ॥ ८२० ॥</p>
<p>सिद्धिर्वैदिकमन्त्राणां तत्र पीठचतुष्टये ॥<br>
तन्मलं यत्र पतितं जातं तदुपपीठकम् ॥ ८२१ ॥</p>
<p>नेपालात्पूर्वदेशे तत्किरातैरुपवेष्टितम् ॥<br>
त्रिंशत्तत्र सहस्राणि देवयोनीनि सन्ति हि ॥ ८२२ ॥</p>
<p>ईकारस्य समुत्पत्तिस्थानं स्याद्रौद्रपर्वतम् ॥<br>
पतितं वामनेत्रं ते महत्पीठं तदुच्यते ॥ ८२३ ॥</p>
<p>यस्य कस्यापि मन्त्रस्य जपात्सिद्धिः प्रजायते ॥<br>
वामाचारात्तत्र देवा देवतादर्&quot;अनं भवेत् ॥ ८२४ ॥</p>
<p>उकारस्य समुत्पत्तिस्थानं काश्मीरमीरितम् ॥<br>
कर्णो निपतितो वामस्तस्मात्पीठोत्तमं तु तत् ॥ ८२५ ॥</p>
<p>यस्य कस्यापि देवस्य तं तं मन्त्रं जपेन्नरः ॥<br>
विद्यानां पारदर्शी स्यात्तत्त्वज्ञानी भवेत्तथा ॥ ८२६ ॥</p>
<p>वैदिकाद्वा कौलिकाद्वा स्मार्ताद्वा दक्षमार्गतः ॥<br>
च्युतानां तत्र देवेशि प्रायश्चित्तकराणि च ॥ ८२७ ॥</p>
<p>मया कृतानि तीर्थानि सद्यः प्रत्ययदान्यपि ॥<br>
करिष्याम्यतिगुप्तानि कलौ म्लेच्छावृतानि च ॥ ८२८ ॥</p>
<p>ऊकारस्य समुत्पतिस्थानं स्यात्कान्यकुब्जकम् ॥<br>
तत्र ते दक्षकर्णस्तु पतितोतीवशोभनः ॥ ८२९ ॥</p>
<p>गङ्गायमुनयोर्मध्ये तदन्तर्वेदिसञ्ज्ञितम् ॥<br>
तत्क्षेत्रं सोम पानां हि निवासायोपकल्पितम् ॥ ८३० ॥</p>
<p>तत्र ब्रह्मादयो देवाः स्वस्वतीर्थानि चक्रिरे ॥<br>
तत्र वैदिकमन्त्राणां सिद्धिर्देवाः पदे पदे ॥ ८३१ ॥</p>
<p>तस्य देवि मलाज्जातं यमुनातटमास्थितम् ॥<br>
इन्द्रप्रस्थं नाम लोके प्रसिद्धमुपपीठकम् ॥ ८३२ ॥</p>
<p>ब्रह्मणा विस्मृता वेदा यत्पीठस्य प्रभावतः ॥<br>
पुनर्लब्धास्ततो जातं तीर्थं निगमबोधकम् ॥ ८३३ ॥</p>
<p>तत्र काली तपस्तेपे तोषयिष्यन्ति ये च माम् ॥<br>
पञ्चमैस्तदयुक्ता वा तद्भवेद्यद्वरेच्छया ॥ ८३४ ॥</p>
<p>सा तु तत्र वरं प्राप्य महाकालाज्जगत्तदा ॥<br>
पञ्चमे प्रेरयामास सिद्धिं च प्रकटा ददौ ॥ ८३५ ॥</p>
<p>ऋकारोभूत्पूर्णगिरौ पतिता तत्र नासिका ॥<br>
अतो योगस्य संसिद्धिस्तत्र पूर्णा प्रजायते ॥<br>
तत्र प्रत्यक्षतां यान्ति मन्त्राधिष्ठानदेवताः ॥ ८३६ ॥</p>
<p>ऋकारस्य समुत्पत्तिस्थानं स्यादर्बुदाचलः ॥<br>
वामस्ततो निपतितस्त्वत एव च वल्लभः ॥ ८३७ ॥</p>
<p>शक्तिस्तत्राम्बिका नाम स्वस्वाचारप्रिया सदा ॥<br>
पुरश्चर्या यदैकापि भोगङ्काले प्रजायते ॥<br>
तस्मिन्पीठे भवेन्मुक्तिस्सहस्रभगसङ्गमात् ॥ ८३८ ॥</p>
<p>दिव्यस्त्रीणां तु तत्स्थानं तेवतारस्य पार्वति ॥<br>
प्रतिज्ञा महती जाता तया देव्या मया सह ॥ ८३९ ॥</p>
<p>निर्वाहयेन्मम क्षेत्रे ब्रह्मचर्यन्तु यः पुमान् ॥<br>
द्वादशाब्दन्तु मद्भर्ता स एवैको भविष्यति ॥ ८४० ॥</p>
<p>बौद्धोपि स्खलितस्तत्र त्रिदिनोनैकवत्सरे ॥<br>
निर्वाहस्तत्र वामस्य दक्षे विघ्ना भवन्ति हि ॥ ८४१ ॥</p>
<p>ऌकारस्य समुत्पत्तिर्यत्र चाम्रातकेश्वरः ॥<br>
दक्षो गण्डो निपतितस्तत्पीठे महदद्भुतम् ॥ ८४२ ॥</p>
<p>धनदाद्यास्तत्र यक्षा यक्षिण्यो धनदादिकाः ॥<br>
वसन्ति तत्र जपतस्तेषां सिद्धिः प्रजायते ॥ ८४३ ॥</p>
<p>ऌकारस्य समुत्पत्तिरेकाम्रे तु पुराभवत् ॥<br>
नखास्ते गलितास्तत्र तप्तं विद्याधरैर्बहु ॥ ८४४ ॥</p>
<p>विद्यार्थिनान्तु तत्पीठमिष्टविद्याविधायकम् ॥<br>
अश्रुतो बुध्यते ग्रन्थस्तत्र सारस्वताज्जपात् ॥ ८४५ ॥</p>
<p>एकारजन्म त्रिस्रोते <sup id="fnref:36"><a href="#fn:36" class="footnote-ref" role="doc-noteref">36</a></sup> पातिता त्रिवली तव ॥<br>
त्रिवाते वसनं जातं प्राक्पश्चाद्दक्षिणेपतत् ॥ ८४६ ॥</p>
<p>त्रीणि तान्युपपीठानि गृहस्थस्तत्र सिद्ध्यति ॥<br>
द्विजश्च नेतरो वर्णो मनवः पौष्टिके स्थिताः ॥ ८४७ ॥</p>
<p>ऐकारोभूत्कामकोटे नाभिस्तत्र तु ते पतत् ॥<br>
तत्र सर्वेपि सिद्ध्यन्ति काममन्त्रा न संशयः ॥ ८४८ ॥</p>
<p>कामनीं त्वां समाराध्य च्छाछिकातीरसङ्गताम् ॥<br>
षोडशस्त्रीसहस्राणां भोगे सामर्थ्यवान्भवेत् ॥ ८४९ ॥</p>
<p>चतुर्दिक्षूपपीठानि तत्र जातानि पार्वति ॥<br>
स्थानमप्सरसां तत्र ये मन्त्राः स्त्रीप्रसङ्गिकाः ॥ ८५० ॥</p>
<p>सर्वे ते तत्र सिद्ध्यन्ति क्षिप्रमेव न संशयः ॥<br>
दर्शनेनापि लभते सिद्धिमिष्टां मनोरमाम् ॥ ८५१ ॥</p>
<p>ओकारोभूच्च कैलासे हिमाचलनगोदरे ॥<br>
अङ्गुल्यः पतितास्तत्र पर्वभिर्लिङ्गताङ्गताः ॥ ८५२ ॥</p>
<p>करमालिकया तत्र यं यं मन्त्रं जपेद्द्विजः ॥<br>
पुरश्चरणमात्रेण तुष्टा भवति देवता ॥ ८५३ ॥</p>
<p>औकारस्य समुत्पत्तिर्भृगुपीठेऽभवत्पुरा ॥<br>
तत्र ते पतिता दन्तास्तत्पीठं महदद्भुतम् ॥ ८५४ ॥</p>
<p>समस्ता वैदिका मन्त्राः कल्पोक्ताश्च स्वरूपतः ॥<br>
तत्र तिष्ठन्ति सेवातस्सद्यः सिद्धा भवन्ति हि ॥ ८५५ ॥</p>
<p>अन्तु केदारसम्भूतं दक्षं करतलं तव ॥<br>
पतितं तत्र पीठे तु सिद्धयः करसंस्थिताः ॥ ८५६ ॥</p>
<p>तस्य दक्षे चोपपीठमगस्त्याश्रमसञ्ज्ञितम् ॥<br>
कङ्कणं पतितं तत्र सर्वसिद्धिविधायकम् ॥ ८५७ ॥</p>
<p>तत्पश्चान्मुद्रिकायास्ते जातं तत्पीठमद्भुतम् ॥<br>
इन्द्राक्षी नाम यत्तत्र सेन्द्रेणोपासिता पुरा ॥ ८५८ ॥</p>
<p>तत्पश्चाद्रेवतीतीरे पतिता वलयस्तव ॥<br>
पतितोपि विमुच्येत राजराजेश्वरीति च ॥ ८५९ ॥</p>
<p>वामाचरेण तत्त्रापि सिद्धिस्तूर्णं प्रजायते ॥<br>
जपादेव तु यक्षिण्यास्तत्र स्युर्दृष्टिगोचराः ॥ ८६० ॥</p>
<p>अःकारोभूच्चन्द्रपुरे पतितो वामगण्डकः ॥<br>
तत्र सर्वेपि मनवस्सिद्ध्यन्त्यत्र न संशयः ॥ ८६१ ॥</p>
<p>श्रीपीठे तु ककारो भून्मस्तकं पतितं तव ॥<br>
प्रायस्तत्त्र सपापानां गमनं दुर्लभं कलौ ॥ ८६२ ॥</p>
<p>समस्ताः शक्तयो यत्र रमन्ते निशि चेच्छया ॥<br>
अप्रमत्तं न बाधन्ते विधर्मं भक्षयन्ति च ॥ ८६३ ॥</p>
<p>कर्णाभरणमतो जातमुपपीठं तु पूर्वतः ॥<br>
ब्राह्मी तत्र स्थिता शक्तिर्ब्रह्मविद्याप्रकाशिका ॥ ८६४ ॥</p>
<p>कर्णार्धाभरणाद्वह्निकोणेभूदुपपीठकम् ॥<br>
माहेश्वरी तत्र शक्तिर्मुखशुद्धकरा मता ॥ ८६५ ॥</p>
<p>पत्रवल्यस्तु तद्दक्षे पतितास्ते तदाभवत् ॥<br>
उपपीठं तत्र शक्तिः कौमारी जयकारिणी ॥ ८६६ ॥</p>
<p>कण्ठमाला तु नैर्-ऋत्यां पतिता चोपपीठकम् ॥<br>
वैष्णव्यावस्थितं जातमिन्द्रजाले सुसिद्धिदम् ॥ ८६७ ॥</p>
<p>नासा मुक्ता तु तत्पश्चात्पतिता चोपपीठकम् ॥<br>
वाराह्यधिष्ठितं जातं शत्रुमर्दनकारकम् ॥ ८६८ ॥</p>
<p>मस्तकाभरणं वायौ पतितं चोपपीठकम् ॥<br>
चामुण्डाधिष्ठितं जातं क्षुद्रदैवतसिद्धिदम् ॥ ८६९ ॥</p>
<p>केशाभरणतस्तेभूदैशान्यामुपपीठकम् ॥<br>
अधिष्ठितं महालक्ष्म्या सूक्तानां तत्र सिद्धये ॥ ८७० ॥</p>
<p>खकारोभूत्तथोङ्कारे क्षेत्रे चामरकण्टके ॥<br>
त्वद्बाहुपतनात्पीठो नर्मदाधिष्ठितोऽभवत् ॥ ८७१ ॥</p>
<p>तत्र सर्वैर्मुनिवरैः प्रणतैः समुपासकैः ॥<br>
कृतं महत्तपो जाता जीवन्मुक्ता महर्षयः ॥ ८७२ ॥</p>
<p>तदुत्तरे चोपपीठं कञ्चुकीपतनादभूत् ॥<br>
ज्योतिष्मत्या निवासोसौ ज्योतिर्मन्त्रप्रकाशतः ॥ ८७३ ॥</p>
<p>वक्षो निपतितं यत्र जातं पीठं महाद्भुतम् ॥<br>
विख्यातो ज्वालया तत्र वह्निना च तपः कृतम् ॥ ८७४ ॥</p>
<p>स देवमुखतां प्राप्तः स्थितस्तस्योपपीठके ॥<br>
ज्वालामुखीति विख्यातं स वह्निर्देवतामुखम् ॥ ८७५ ॥</p>
<p>पुरश्चर्योक्तद्रव्यस्य पुरश्चरणसङ्ख्यया ॥<br>
तत्र होमः प्रकर्तव्यो मन्त्रसिद्धिः प्रजायते ॥ ८७६ ॥</p>
<p>गोरक्षेण तु तत्रैव प्राप्तं सिद्ध्यष्टकं पुरा ॥<br>
दर्शनादेव तन्नॄणां सर्वसिद्धिविधायकम् ॥ ८७७ ॥</p>
<p>मालवं तु घकारस्य वामस्कन्धोत्र संस्थितः ॥<br>
उपासितं तु गन्धर्वैरागज्ञानकसञ्ज्ञितम् ॥ ८७८ ॥</p>
<p>कुलान्तके ङकारोभूत्कक्षो निपतितस्तव ॥<br>
द्वेषोच्चाटनमृत्यूनां प्रयोगास्तत्र सिद्धिदाः ॥ ८७९ ॥</p>
<p>कोट्टके च चकारोभूद्वामकक्षः प्रतिष्ठितः ॥<br>
लब्धा तु राक्षसैस्तत्र सिद्धिर्देवजयाभिधा ॥ ८८० ॥</p>
<p>छकारस्य समुत्पत्तिर्गोकर्णे परिकीर्तिता ॥<br>
जठरं पतितं यत्र तच्च पीठं महाद्भुतम् ॥ ८८१ ॥</p>
<p>मातुरेश्वरसञ्ज्ञो यो जकारस्तत्र ते बलिः ॥<br>
प्रथमा पतिता पीठं शिवमन्त्रप्रकाशकम् ॥ ८८२ ॥</p>
<p>अट्टहासं झकारस्य स्थानं तत्र परा बलिः ॥<br>
पतिता तद्गणेशस्य मन्त्रसिद्धिकरं मतम् ॥ ८८३ ॥</p>
<p>विरजस्तु जकारस्य स्थानं तत्र परा बलिः ॥<br>
समस्तविष्णुमन्त्राणां तत्र सिद्धिरदूरतः ॥ ८८४ ॥</p>
<p>तस्योत्पत्ति राजगृहे बस्तिपातस्तु तत्र ते ॥<br>
तदधस्तात्क्षुद्रघण्टा पतिता चोपपीठकम् ॥ ८८५ ॥</p>
<p>तद्घण्टिकाभिधं प्रोक्तमिन्द्रजालं प्रसिद्ध्यति ॥<br>
उपवेदार्थनिष्पतिर्भवेद्राजगृहे तथा ॥ ८८६ ॥</p>
<p>महापथे ठकारोहून्नितम्बः पतितस्तव ॥<br>
जातिदुष्टैर्द्विजैस्तत्र स्वशरीरं समर्पितम् ॥ ८८७ ॥</p>
<p>पाप्य जन्मान्तरं तैस्तु वेदमार्गप्रलुम्पकाः ॥<br>
अघोराद्याः कलौ मार्गाश्चालिता देहसौख्यदाः ॥ ८८८ ॥</p>
<p>डकारोऽभूत्कोल्लगिरौऽजघनं पतितं तव ॥<br>
समस्तवनदेवानां तत्र सिद्धिरदूरतः ॥ ८८९ ॥</p>
<p>एलापुरे ढकारोभूद्दक्षोरुः पतितस्तव ॥ ८९० ॥</p>
<p>कालेश्वरे णकारोभूद्वामोरुः पतितस्तव ॥<br>
मृत्युञ्जयायुष्करणमन्त्राः सिद्ध्यन्ति तत्र तु ॥ ८९१ ॥</p>
<p>जयन्ती तु तकारस्य स्थानं जानु निपातितम् ॥<br>
तत्र दक्षो जपात्सिद्ध्येर्द्धनुर्वेदो न संशयः ॥ ८९२ ॥</p>
<p>उज्जयिन्यां <sup id="fnref:37"><a href="#fn:37" class="footnote-ref" role="doc-noteref">37</a></sup> थकारोभूद्वामं जानु तु तत्र ते ॥<br>
सिद्ध्यै कवचमन्त्राणामवन्तीति निगद्यते ॥ ८९३ ॥</p>
<p>दस्योत्पत्तिस्तु योगिन्यां तत्र जङ्घा निपातिता ॥<br>
कौलिका वामका मन्त्रास्तत्र सिद्ध्यन्ति नेतरे ॥ ८९४ ॥</p>
<p>धकारोभूत्क्षीरिकायां वामजङ्घा तु तत्र ते ॥<br>
तत्र वैतालिका मन्त्राः सिद्धिं यान्ति च शाबराः ॥ ८९५ ॥</p>
<p>हस्तिनापुर उत्पत्तिर्नकारस्य प्रकीर्त्यते ॥<br>
दक्षस्ते पतितो गुल्फो नूपुरश्चैव तत्र हि ॥ ८९६ ॥</p>
<p>उपपीठन्तु तज्जातं यत्ख्यातं नूपुरार्णवम् ॥<br>
पीठोपपीठयोस्तत्र मन्त्राः सिद्ध्यन्ति भास्कराः ॥ ८९७ ॥</p>
<p>उड्डीशाख्यं पकारस्य पीठं तत्र तु वामकः ॥<br>
गुल्फो निपतितस्तत्र कृतसाधकसिद्धिदम् ॥ ८९८ ॥</p>
<p>उड्डीशाख्यं महातन्त्रं सिद्धम्भवति तत्र तु ॥<br>
नूपुरः पतितो यत्र डामरञ्चोपपीठकम् ॥ ८९९ ॥</p>
<p>प्रयागस्तु फकारस्य स्थानं देहरसोत्र तु ॥<br>
यत्रैव पतितस्तत्र दृश्यते श्वेतमृत्तिका ॥ ९०० ॥</p>
<p>गङ्गायमुनयोर्मध्ये पारावारे तथैव च ॥<br>
एवं स्थानेषु तेस्थीनि पतितानि द्विजोत्तमैः ॥ ९०१ ॥</p>
<p>कृतानि तानि भूम्यन्तस्तत्र पीठानि जज्ञिरे ॥<br>
गङ्गायाः प्राक् च बगलाद्युपपीठं महाद्भुतम् ॥ ९०२ ॥</p>
<p>उत्तरेस्यास्तु चामुण्डाद्युपपीठं महाद्भुतम् ॥<br>
गङ्गायमुनयोर्मध्ये राजराजेश्वरीश्वरम् ॥ ९०३ ॥</p>
<p>यमुनादक्षिणे कूले भुवनेशी समाश्रिता ॥<br>
प्रयागोतस्तीर्थराजः पीठराजश्च कथ्यते ॥ ९०४ ॥</p>
<p>षष्ठीशस्तु बकारस्य स्थानं पृष्णिस्तु तत्र ते ॥<br>
दक्षिणः पतितो देवि पादुकासिद्धिरत्र तु ॥ ९०५ ॥</p>
<p>मायापुरे वामपार्ष्णिः पतितो भस्थलन्तु तत् ॥<br>
देवदानवगन्धर्वमायाः सिद्ध्यन्ति तत्र तु ॥ ९०६ ॥</p>
<p>मलयाख्ये मकारोभूत्पीठेऽसृग्यत्र तेपतत् ॥<br>
रक्ताम्बरादिबौधानां मन्त्रसिद्धिस्थलन्तु तत् ॥ ९०७ ॥</p>
<p>श्रीशैले तु यकारोहूत्तत्र पित्तं तवाम्बिके ॥<br>
सर्वमन्त्रास्तत्र सिद्धा वैष्णवास्तु विशेषतः ॥ ९०८ ॥</p>
<p>रस्थानन्तु हिमागस्य मेरुनामकशृङ्गकम् ॥<br>
त्वन्मेदः पतितं सिद्धेत्स्वर्णाकर्षणभैरवः ॥ ९०९ ॥</p>
<p>लकारस्य समुत्पत्तिर्गिरिपीठे तु यत्र ते ॥<br>
जिह्वाग्रं पतितन्तत्र जपाद्वाक्सिद्ध्यति ध्रुवम् ॥ ९१० ॥</p>
<p>माहेन्द्रस्तु वकारस्य स्थानं मज्जापतत्तव ॥<br>
सर्वेषां शक्तिमन्त्राणां सिद्धिस्तत्र न संशयः ॥ ९११ ॥</p>
<p>वामनन्तु शकारस्य स्थानमङ्गुष्ठतोभवत् ॥<br>
जपात्तत्र तु मुख्यत्वं मन्त्रिषु प्राप्नुयादपि ॥ ९१२ ॥</p>
<p>हिरण्यपुरसम्भूतः षकारो वामतोभवम् ॥<br>
अङ्गुष्ठादेव तत्पीठो वाममार्गेधिकोभवत् ॥ ९१३ ॥</p>
<p>पीठे चापि महालक्ष्म्याः सकारोभूद्रुचिस्तव ॥<br>
शरीरात्पतिता तत्र सर्वसिद्धिः प्रजायते ॥ ९१४ ॥</p>
<p>हकारश्चात्रिस्थानेभूद्धमनी तत्र तेपतत् ॥<br>
दृग्गोचरास्तु यावन्त्यः सिद्धयस्तत्र संस्थिताः ॥ ९१५ ॥</p>
<p>छायापीठे लकारोभूद्दृष्टा छाया मया तव ॥<br>
सतीवेषं तु लब्ध्वाभूच्छायापीठमतस्तु तत् ॥ ९१६ ॥</p>
<p>छत्रपीठे समुत्पन्नः क्षकारः केशपाशकः ॥<br>
यत्र ते पतितो देवि तत्र सिद्धिरदूरतः ॥ ९१७ ॥</p>
<p>एतद्देवि मया प्रोक्तं रहस्यं पीठसम्भवम् ॥<br>
अथान्यत्सम्प्रवक्ष्यामि रहस्यं परमाद्भुतम् ॥ ९१८ ॥</p>
<p>कलौ लुब्धास्तु गुरवः शिष्याः सिद्ध्यभिलाषिणः ॥<br>
तस्मान्न सिद्धिः कुत्रापि नाश एव दिनेदिने ॥ ९१९ ॥</p>
<p>वक्ष्यामि सिद्धये तस्मात्सर्वतन्त्रेषु गोपितम् ॥<br>
सुभक्ताय सुशिष्याय देयं नान्यत्र कुत्रचित् ॥ ९२० ॥</p>
<p>तारमायारमाकामबीजपूर्वं <sup id="fnref:38"><a href="#fn:38" class="footnote-ref" role="doc-noteref">38</a></sup> तु रामकम् ॥<br>
विप्राद्यैश्च चतुर्थ्यन्तं नमोन्तं प्रजपेदिति ॥ ९२१ ॥</p>
<p>वृद्धाद्विप्राद्ग्राह्यमेतदेकदा तन्तु तोषयेत् ॥<br>
सिद्धोयं मन्त्र उद्दिष्टो गोप्यं मातरि जारवत् ॥ ९२२ ॥</p>
<p>षडङ्गन्यासमाद्येन बीजेन रचयेत्पुनः ॥<br>
पूर्वोक्तमातृकाणां तु न्यासमादौ समाचरेत् ॥ ९२३ ॥</p>
<p>गजानने देवयोनौ गणेशस्य च मातृकाः ॥<br>
शाक्तके लघुमात्राणां श्रीकण्ठाद्याः शिवादिषु ॥ ९२४ ॥</p>
<p>केशवाद्या विष्णुसूर्यग्रहादौ परिकीर्तिताः ॥<br>
पीठन्यासस्तु <sup id="fnref:39"><a href="#fn:39" class="footnote-ref" role="doc-noteref">39</a></sup> सर्वत्र कर्तव्यो देहशुद्धये ॥ ९२५ ॥</p>
<p>पूजादिकन्तु प्राग्वत्स्यात्पुरश्चर्या तथैव हि ॥<br>
षट्कर्माणि तु तत्स्तोत्रं भक्तस्थाने स्वयं भवेत् ॥ ९२६ ॥</p>
<p>नाश्यस्थाने तथा शत्रुं स्वस्थाने देवतां स्मरेत् ॥<br>
सर्वे प्रयोगाः सिद्ध्यन्ति मोक्षमन्ते लभेतसः ॥ ९२७ ॥</p>
<p>नैव त्याज्यस्स्वस्य धर्मः पोष्यवर्गान्प्रपूजयेत् ॥<br>
अप्रियं नैव कुर्वीत मातरम्पिरं तथा ॥ ९२८ ॥</p>
<p>देववत्सेवयेदेतद्रहस्यं सम्प्रकाशितम् ॥<br>
मन्त्रप्रदः सदा दुःखी मन्त्रग्राही च निर्धनः ॥ ६२९ ॥</p>
<p>भविष्यति कलौ प्रायोऽविवेकाद्गुरुशिष्ययोः ॥<br>
ज्ञात्वा शास्त्रं गुरुं कुर्यात्तदा सुखमवाप्नुयात् ॥ ९३० ॥</p>
<p>इति दीक्षाविधिः प्रोक्तः कुलाचारसमन्वितः ॥<br>
अर्थवादं विना देवि किमन्याच्छ्रोतुमिच्छसि ॥ ९३१ ॥</p>
<p>मेरौ शिवप्रणीतेस्मिन्मेरुणा प्रकटीकृते ॥<br>
मेरुभूते च तन्त्राणां पुरश्चर्यादिनिर्णयः ॥ ९३२ ॥</p>
<p>इति श्रीमहामायामहाकालानुमते मेरुतन्त्रे शिवप्रणीते पुरश्चर्याकौलिकाचारप्रकाशो दशमः ॥ १० ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>ब्रह्मबीजादुत्पन्नः ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>तन्माता ब्राह्मणी ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>ब्राह्मणसंस्कारसंस्कृतश्च ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>कौलधर्मम् ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>मद्यस्य ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>वृद्धिरार्षी ।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>शुण्ठ्या ।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>द्रव्याण्यसंस्कृत्य ।&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>ह्रीम् अग्निसूर्यचन्द्ररूपवर्णप्रणवोद्भवाभ्यश्चतुर्णवतिकलाभ्योनम् अः ।<br>
इति पूजामन्त्रः ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>ॐṁ क्लीं ह्रौं जूंसः अमृते अमृतोद्भवे अमृतेश्वरि अमृतवर्षिणि अमृतं स्रावयस्रावय स्वाहा ।&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>ॐ ॐ देवीपुत्रबटुकनाथकपिलजटाभारभासुर पिङ्गलत्रिनेत्रोग्निज्वाला मुख इमं पूजाबलिं गृह्णगृह्ण हुं फट् स्वाहा ॥&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>ॐ ॐ ॐ सर्वयोगिनीभ्यः सर्वडाकिनीभ्यः सर्वशाकिनीभ्यस्त्रैलोक्यनिवासिनीभ्यो नमः इमं पूजाबलिं गृह्णीत हुं फट् स्वाहा ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>ॐ ॐ ॐ सर्वभूतेभ्यः सर्वभूतपतिभ्यो नमः ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>ॐ ॐ ॐ एह्येहि देवीपुत्रबटुकनाथोच्छिष्टहारिन् हं हूं हं हूं हं हूं हं हूं क्षेत्रपालसर्वविघ्नान्नाशयनाशयसर्वोपचारसहितामिमं पूजाबलिङ्गृह्णगृह्ण हुम्फट् स्वाहा ।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>ॐ ॐ ॐ हुं श्रींह्सौ ह्रीं ह्रीं हुं हुं भैरवाधिष्ठितायाक्षोभ्यानन्दहृदयान्मन्त्रसिद्धयेऽवतराव तर-क्षेत्रपालमहाक्षेत्रपालायवाषैट्रहुम् ।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>एन्नमः उच्छिष्टचाण्डालिनि मातङ्गि सर्ववशङ्करि स्वाहा ।<br>
इति मन्त्रः ।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>प्रपञ्चत्रयधारिभिः&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>आलोप आर्षः ।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>स्त्रीणाम्मुच्छिष्टं भूञ्जीतात्मनश्च स्त्रीभ्यो न दद्यात् ।&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>पुरा ऊहितम् इतिच्छेदः ।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>कुलकुलकुलजे पिशाचिनि स्वाहा&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>ॐ ॐ ॐ नमः अमुकक्षेत्रपालक एह्येहि भगवन्पूजां गृह्णगृह्ण बलिं भक्षभक्ष चक्रविघ्नकरांस्तम्भयस्तम्भय हुं फट् स्वाहा ॥&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>कुत्रेति ।&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>ॐ ॐ ॐ गौर्यै नमः ॐ ॐ ॐ शिवाय नमः ॐ ॐ ॐ रमायै नमः ॐ ॐ ॐ विष्णवे नमः ॐ ॐ ॐ वाण्यै नमः ॐ ॐ ॐ ब्रह्मणे नमः ।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>तस्येति शेषः ।&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>दैवादिकत्वमाषम् ।&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>द्वात्रिंशद्दिननि ।&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>पारदेन&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>प्रस्थः ।&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>मारणं चोच्चाटनं द्वेषश्चेति समाहारद्वन्द्वः ।&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>गुण आर्षः ।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>अत्र यथेत्यध्याहार्यम् ।&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>अङ्कयोगे ।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>भौवादिकत्वमस्यार्षम् ।&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>अस्य भौवादिकत्वमार्षम् ।&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>अदन्तत्वमार्षम् ॥&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>पतितमिति शेषः ।&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>ॐ ह्रीं श्रीं क्लीं रामाय नमः, अयं मन्त्रश्चातुर्वर्ण्येन जपितः शीघ्रसिद्धिदः अथवा ॐ रामाय नमः ब्राह्मणेन ह्रीं रामाय नमः, क्षत्रियेण तथा श्रींरामाय नमः, वैश्येन क्लीं रामाय नमः, शूद्रेण जपितव्यः ।&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>अङ्कामपीठाय नमः, शिरसि, आं काशिकापीठाय नमः मुखे, इन्नेपालपीठाय नमः दक्षनेत्रे, ईं रौद्रपर्वतपीठाय नमः वामनेत्रे उं काश्मीरपीठाय नमः दक्षकर्णे ।<br>
ॐ कान्यकुब्जकपीठाय नमः वामकर्णे ।&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AgamaH_meru-tantram_10_purashcharyAkaulikAchAra-prakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/AgamaH/meru-tantram/10_purashcharyAkaulikAchAra-prakAshaH/">१० पुरश्चर्याकौलिकाचार-प्रकाशः </a>
            <a data-toggle="collapse" href="#section-tree-item-body-AgamaH_meru-tantram_10_purashcharyAkaulikAchAra-prakAshaH_md" role="button" aria-expanded="false" aria-controls="section-tree-item-body-AgamaH_meru-tantram_10_purashcharyAkaulikAchAra-prakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AgamaH_meru-tantram_10_purashcharyAkaulikAchAra-prakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १० पुरश्चर्याकौलिकाचार-प्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
