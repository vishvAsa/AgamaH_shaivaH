<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १७ ऊर्ध्वाम्नायगणपतिमन्त्रप्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१७ ऊर्ध्वाम्नायगणपतिमन्त्रप्रकाशः">
  <meta property="og:description" content="ईश्वर उवाच ॥
ऊर्ध्वाम्नाये प्रवक्ष्यामि गणेशान्सिद्धिदायकान् ॥
भुक्तिमुक्तिप्रदं तत्र महागणपतिं शृणु ॥ १ ॥
तारश्रीबीजहृल्लेखा कामो भूबीजमेव च ॥
गणेशबीजं गणपतये वरवरेति च ॥ २ ॥
द सर्वजनं मे वशमानयाग्निवधूरिति ॥
अष्टाविंशतिवर्णोयं गणकोस्य मुनिर्मतः ॥ ३ ॥
निवृद्गायत्रिका छन्दो महागणपतिः सुरः ॥
गं बीजं ह्रीं च शक्तिः स्याद्दीर्घषट्कयुतस्तु गः ॥ ४ ॥
तारादिबीजषट्केन पृथग्युक्तेन कारयेत् ॥
षडङ्गानि मनोरस्य जातियुक्तानि चाचरेत् ॥ ५ ॥
अथ वा तारपूर्वेण दीर्घषट्कयुतेन च ॥
स्वबीजेनाङ्गुलिन्यासं षडङ्गानि तथाचरेत् ॥ ६ ॥
वर्णा द्वाविंशतिर्न्यस्या गणपत्यादयो मनोः ॥
ब्रह्मरन्ध्रे श्रोत्रयोश्च नेत्रयोश्चनसोर्मुखे ॥ ७ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="agamah">

  <meta itemprop="name" content="१७ ऊर्ध्वाम्नायगणपतिमन्त्रप्रकाशः">
  <meta itemprop="description" content="ईश्वर उवाच ॥
ऊर्ध्वाम्नाये प्रवक्ष्यामि गणेशान्सिद्धिदायकान् ॥
भुक्तिमुक्तिप्रदं तत्र महागणपतिं शृणु ॥ १ ॥
तारश्रीबीजहृल्लेखा कामो भूबीजमेव च ॥
गणेशबीजं गणपतये वरवरेति च ॥ २ ॥
द सर्वजनं मे वशमानयाग्निवधूरिति ॥
अष्टाविंशतिवर्णोयं गणकोस्य मुनिर्मतः ॥ ३ ॥
निवृद्गायत्रिका छन्दो महागणपतिः सुरः ॥
गं बीजं ह्रीं च शक्तिः स्याद्दीर्घषट्कयुतस्तु गः ॥ ४ ॥
तारादिबीजषट्केन पृथग्युक्तेन कारयेत् ॥
षडङ्गानि मनोरस्य जातियुक्तानि चाचरेत् ॥ ५ ॥
अथ वा तारपूर्वेण दीर्घषट्कयुतेन च ॥
स्वबीजेनाङ्गुलिन्यासं षडङ्गानि तथाचरेत् ॥ ६ ॥
वर्णा द्वाविंशतिर्न्यस्या गणपत्यादयो मनोः ॥
ब्रह्मरन्ध्रे श्रोत्रयोश्च नेत्रयोश्चनसोर्मुखे ॥ ७ ॥">
  <meta itemprop="wordCount" content="10745">
  <meta name="twitter:card" content="summary">
  <meta name="twitter:title" content="१७ ऊर्ध्वाम्नायगणपतिमन्त्रप्रकाशः">
  <meta name="twitter:description" content="ईश्वर उवाच ॥
ऊर्ध्वाम्नाये प्रवक्ष्यामि गणेशान्सिद्धिदायकान् ॥
भुक्तिमुक्तिप्रदं तत्र महागणपतिं शृणु ॥ १ ॥
तारश्रीबीजहृल्लेखा कामो भूबीजमेव च ॥
गणेशबीजं गणपतये वरवरेति च ॥ २ ॥
द सर्वजनं मे वशमानयाग्निवधूरिति ॥
अष्टाविंशतिवर्णोयं गणकोस्य मुनिर्मतः ॥ ३ ॥
निवृद्गायत्रिका छन्दो महागणपतिः सुरः ॥
गं बीजं ह्रीं च शक्तिः स्याद्दीर्घषट्कयुतस्तु गः ॥ ४ ॥
तारादिबीजषट्केन पृथग्युक्तेन कारयेत् ॥
षडङ्गानि मनोरस्य जातियुक्तानि चाचरेत् ॥ ५ ॥
अथ वा तारपूर्वेण दीर्घषट्कयुतेन च ॥
स्वबीजेनाङ्गुलिन्यासं षडङ्गानि तथाचरेत् ॥ ६ ॥
वर्णा द्वाविंशतिर्न्यस्या गणपत्यादयो मनोः ॥
ब्रह्मरन्ध्रे श्रोत्रयोश्च नेत्रयोश्चनसोर्मुखे ॥ ७ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/AgamaH\/meru-tantram\/17_UrdhvAmnAyagaNapatimantraprakAshaH\/".replace(basePath, "/");
  pageVars.pageParams = {};
  pageVars.pageSource = "AgamaH\/meru-tantram\/17_UrdhvAmnAyagaNapatimantraprakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १७ ऊर्ध्वाम्नायगणपतिमन्त्रप्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७ ऊर्ध्वाम्नायगणपतिमन्त्रप्रकाशः">१७ ऊर्ध्वाम्नायगणपतिमन्त्रप्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/AgamaH/meru-tantram/17_UrdhvAmnAyagaNapatimantraprakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ईश्वर उवाच ॥</p>
<p>ऊर्ध्वाम्नाये प्रवक्ष्यामि गणेशान्सिद्धिदायकान् ॥<br>
भुक्तिमुक्तिप्रदं तत्र महागणपतिं शृणु ॥ १ ॥</p>
<p>तारश्रीबीजहृल्लेखा कामो भूबीजमेव च ॥<br>
गणेशबीजं गणपतये वरवरेति च ॥ २ ॥</p>
<p>द सर्वजनं मे वशमानयाग्निवधूरिति ॥<br>
अष्टाविंशतिवर्णोयं गणकोस्य मुनिर्मतः ॥ ३ ॥</p>
<p>निवृद्गायत्रिका छन्दो महागणपतिः सुरः ॥<br>
गं बीजं ह्रीं च शक्तिः स्याद्दीर्घषट्कयुतस्तु गः ॥ ४ ॥</p>
<p>तारादिबीजषट्केन पृथग्युक्तेन कारयेत् ॥<br>
षडङ्गानि मनोरस्य जातियुक्तानि चाचरेत् ॥ ५ ॥</p>
<p>अथ वा तारपूर्वेण दीर्घषट्कयुतेन च ॥<br>
स्वबीजेनाङ्गुलिन्यासं षडङ्गानि तथाचरेत् ॥ ६ ॥</p>
<p>वर्णा द्वाविंशतिर्न्यस्या गणपत्यादयो मनोः ॥<br>
ब्रह्मरन्ध्रे श्रोत्रयोश्च नेत्रयोश्चनसोर्मुखे ॥ ७ ॥</p>
<p>मूले दक्षभुजस्यादौ मध्ये च मणिबन्धके ॥<br>
अङ्गुलीमूलकेग्रे च वामबाहावपीदृशम् ॥ ८ ॥</p>
<p>विन्यसेदग्रिमान्वर्णांस्ततश्चादौ तदग्रिमान् ॥<br>
मणिपूरे स्वाधिष्ठाने मूलाधारे तदग्रिमान् ॥ ९ ॥</p>
<p>तारं पार्ष्णौ मुखे श्री च हृदि ह्रीं श्रीं गुदे न्यसेत् ॥<br>
पादयोर्ग्लौ हृदि पुनः प्रत्यङ्गं बीजमेव च ॥ १० ॥</p>
<p>अवशिष्टैर्मन्त्रवर्णैःशरीरे व्यापकं न्यसेत् ॥<br>
एवं न्यासविधिं कृत्वा हृदि देवं विचिन्तयेत् ॥ ११ ॥</p>
<p>ऐक्षवे जलधेर्द्वीपे नवरत्नमये शुभे ॥<br>
तत्तरङ्गलसत्तोयैर्धौते शीते महीतले ॥ १२ ॥</p>
<p>तत्तोयगुणसम्पृक्तगन्धवाहनिषेविते ॥<br>
कल्पपादपपुष्पौधैः पतद्भिः समलङ्कृते ॥ १३ ॥</p>
<p>नानाकुसुमसङ्कीर्णे नानापक्षिविराजिते ॥<br>
अनेकफलसङ्कीर्णे सेविते चाप्सरोगणैः ॥ १४ ॥</p>
<p>ज्वालामालासहस्राढ्ये चोद्यज्ज्योत्स्नासमाकुले ॥<br>
विलसत्पद्मरागौघकुट्टिमारुणभूतले ॥ १५ ॥</p>
<p>कल्पपादपपुष्पस्थषट्पदस्वनमञ्जुले ॥<br>
पारिजातं कल्पतरुं तत्र मध्ये विचिन्तयेत् ॥ १६ ॥</p>
<p>युगपट्टे तु षट्केन खचितं पुष्पशोभितम् ॥<br>
नवरत्नमयं तस्याधस्तात्सिंहासनं स्मरेत् ॥ १७ ॥</p>
<p>तन्मध्ये लिपिपद्मं च षडारं तस्य मध्यतः ॥<br>
कर्णिकायां गणेशञ्च तत्संस्थं च महागणम् ॥ १८ ॥</p>
<p>नानारत्नविभूषाढ्यमेकदन्तं गजाननम् ॥<br>
चक्रं चाङ्कुशपद्मादीन्बीजपूरं गदां तथा ॥<br>
शरासनं च शूलं च बिभ्रन्तं हस्तपङ्कजैः ॥ १९ ॥</p>
<p>पद्मोद्यत्करया शक्त्या चाश्लिष्टं वरं प्रभुम् ॥<br>
अर्धेन्दुमौलिं त्र्यक्षं च दीप्यमानं कृपाकरम् ॥ २० ॥</p>
<p>पुष्करोद्धृतरत्नौघमयकुम्भमुखच्युतान् ॥<br>
मणिमुक्ताप्रवालादीन्वर्षन्तं धारया मुहुः ॥ २१ ॥</p>
<p>सर्वतः साधकास्याग्रे स्वदानजललोलुपाम् ॥<br>
षट्पदालीं कर्णतालैर्वारयन्तं मुहुर्मुहुः ॥ २२ ॥</p>
<p>अमरासुरसंसेव्यं सद्रत्नमुकुटोज्ज्वलम् ॥<br>
ऊरूकरं गजमुखं नानाभरणभूषितम् ॥ २३ ॥</p>
<p>इति ध्यात्वा गणपतिं यजेत्सर्वोपचारकैः ॥<br>
धर्मादिकॢप्ते पूर्वोक्ते तीव्रादिनवशक्तिके ॥ २४ ॥</p>
<p>पूजायन्त्रं गणेशस्य मातृकापद्ममुच्यते ॥<br>
चतुर्द्वारसमायुक्तं चतुरस्रत्रयावृतम् ॥ २५ ॥</p>
<p>तत्कर्णिकायां षट्कोणं तदन्तश्च त्रिकोणकम् ॥<br>
देवस्याग्रे त्रिकोणाच्च बहिर्मन्त्रैर्यजेत्सुरान् ॥ २६ ॥</p>
<p>लक्ष्मीनारायणायेति ॐ श्रीम्पूर्वो हृदन्तकः ॥<br>
मन्त्रस्तेन यजेत्तञ्च ध्यायेद्बिल्वतले स्थितम् ॥ २७ ॥</p>
<p>पद्मद्वयेकला लक्ष्मीः शङ्खचक्रधरो हरिः ॥<br>
ॐ ह्रीङ्गौरहिराभ्यां च हृदन्तो नववर्णकः ॥ २८ ॥</p>
<p>देवस्य दक्षिणे तौ च ध्यायन्नेवं प्रपूजयेत् ॥<br>
संस्थितौ च जटाधस्तात्सुवर्णरजतप्रभौ ॥ २९ ॥</p>
<p>पाशाङ्कुशधरा देवी टङ्कशूलधरो हरः ॥<br>
तारः क्लीं रतिकामाभ्यां हृदन्तोयं नवाक्षरः ॥ ३० ॥</p>
<p>पृष्ठस्थपिप्पलाधस्ताद्रतिकामौ समर्चयेत् ॥<br>
नालयुक्तोत्पलद्वन्द्वचापपुष्पेषुसंयुतौ ॥ ३१ ॥</p>
<p>ॐ ग्लौम्महीवराहाभ्यां हृदन्तोयं दशाक्षरः ॥<br>
उत्तरेधः प्रियङ्गोस्तु महीकोलौ यजेत्ततः ॥ ३२ ॥</p>
<p>शुक्रवीज्याग्रकगदाचक्रालङ्कृतसद्भुजौ ॥<br>
ॐ गं लक्ष्मीगणकाभ्यां हृदन्तोयं दशाक्षरः ॥ ३३ ॥</p>
<p>देवस्याग्रे त्रिकार्णान्तर्लक्ष्मीयुग्गणकं यजेत् ॥<br>
षट्कोणेषु यजेन्मन्त्रम्ॐगं पूर्वो हृदन्तकः ॥ ३४ ॥</p>
<p>आमोदं सिद्धिसहितमग्रकोणे समर्चयेत् ॥<br>
समृद्ध्यायुतमभ्यर्चेत्प्रमोदं वह्निकोणके ॥ ३५ ॥</p>
<p>सुमुखं कान्तिसंयुक्तमीशकोणे समर्चयेत् ॥<br>
दुर्मुखं मदनावत्या यजेद्वारुणकोणगम् ॥ ३६ ॥</p>
<p>विघ्नं मदद्रवायुक्तं कोणे नैशाचरे यजेत् ॥<br>
वायव्ये विघ्नकर्त्तारं द्राविण्या सहितं यजेत् ॥ ३७ ॥</p>
<p>पाशाङ्कुशधरा विद्या शक्तयश्चाभयप्रदाः ॥<br>
रक्तारक्ताम्बरालेपभूषणा मदविह्वलाः ॥ ३८ ॥</p>
<p>षट्कोणस्य बहिर्देवैर्दक्षिणे तु समर्चयेत् ॥<br>
वसुधारान्वितं शङ्खनिधिं वामेर्चयेत्तथा ॥ ३९ ॥</p>
<p>वसुमत्यायुतं पद्मनिधिं तद्ध्यानमुच्यते ॥<br>
तत्राद्यो मौक्तिकाभोन्यो माणिक्याभस्तुधारया ॥<br>
वर्षन्तौ धनसम्पत्तिं लोकानां मेघवत्सदा ॥ ४० ॥</p>
<p>केशरेष्वङ्गपूजा स्याद्ब्राह्म्याद्याः पत्रमध्यगाः ॥<br>
चतुरस्रे लोकपालांस्तदस्त्राणि च पूर्ववत् ॥<br>
षडावरणसंयुक्तमित्थं देवं समर्चयेत् ॥ ४१ ॥</p>
<p>एकादशायुतं जप्त्वा <sup id="fnref:1"><a href="#fn:1" class="footnote-ref" role="doc-noteref">1</a></sup> सहस्रोत्तरमादरात् ॥<br>
दशांशं जुहुयादष्टद्रव्यैरेकाक्षरोदितैः ॥ ४२ ॥</p>
<p>तर्पयित्वा दशांशेन चाभिषिक्तोणुना ततः ॥<br>
ब्राह्मणान्भोजयेत्सम्यक् षड्रसैर्भूरिदक्षिणाम् ॥<br>
दत्त्वा प्रणम्य विसृजेदेवं सिद्धो भवेन्मनुः ॥ ४३ ॥</p>
<p>ततः प्रणम्य विधिवद्गुरुं सन्तोष्य यत्नतः ॥<br>
काम्यकर्माणि कुर्वीत सिद्धयः स्युर्न चान्यथा ॥ ४४ ॥</p>
<p>रक्तप्रसूनैर्गणपं पूजयित्वा मनुं जपेत् ॥<br>
सहस्राष्टकमस्यान्ते जुहुयात्करवीरजैः ॥ ४५ ॥</p>
<p>तद्दशांशेन कुसुमैर्मधुरत्रयसंस्कृतैः ॥<br>
राजा तदा चरो भूत्वा सामात्यः सन्निषेवकः ॥ ४६ ॥</p>
<p>एवं पलाशपुष्पैश्च मधुरत्रयसम्प्लुतैः ॥<br>
होमात्सर्वेपि विघ्नाः स्युर्वशास्तस्य न संशयः ॥ ४७ ॥</p>
<p>जितेन्द्रियो मन्त्रिवरो घृतमेवं च होमयेत् ॥<br>
कीर्तिम्प्राप्नोति विपुलां चिरकालानुबन्धिनीम् ॥ ४८ ॥</p>
<p>एवमाज्यप्लुतं धान्यं हुत्वामात्यः प्रजायते ॥<br>
अष्टोत्तरसहस्रं तु जप्त्वा होमं समाचरेत् ॥<br>
लवणाज्यसुराभिश्च शोधयित्वास्य भस्म तु ॥ ४९ ॥</p>
<p>करे गृहीत्वा सघृतं तेन नारीं च ताडयेत् ॥<br>
भवत्यामरणान्तं सा दासीतोष्यधिकं वशा ॥ ५० ॥</p>
<p>शिवालये लक्षमिताज्जपाद्धोमो दशांशतः ॥<br>
पायसेन त्रिमधुरयुतेन लभते सदा ॥<br>
अर्थांश्च विविधान्मन्त्री भोगं मोक्षमवाप्नुयात् ॥ ५१ ॥</p>
<p>अष्टोत्तरसहस्रन्तु हुत्वा जातीप्रसूनकैः ॥<br>
मेधा वेदार्थकरणे बुद्धिं प्राप्नोति साधकः ॥ ५२ ॥</p>
<p>अयुतत्रितयं यस्तु हुनेद्दूर्वा घृतेन च ॥<br>
तस्याल्पमृत्युरोगाद्या नश्यन्त्यायुश्च वर्धते ॥ ५३ ॥</p>
<p>समाहितोयुतं हुत्वा पीतपुष्पैर्घृतान्वितैः ॥<br>
संस्तम्भयेद्वैरिसेनां सभृत्यगजयोधिकाम् ॥<br>
धारास्तम्भं च वाक्स्तम्भं कुर्यादत्र न संशयः ॥ ५४ ।</p>
<p>बिभीतकसमीद्भिश्च जुहुयादयुतत्रयम् ॥<br>
उच्चाटयेद्वैरिसङ्घान्ग्रामं देशं पुरादिकम् ॥ ५५ ॥</p>
<p>अष्टोत्तरसहस्रं तु समिधोऽरुष्कवृक्षजाः ॥<br>
हुत्वा रण्डास्तस्य वश्या जीवेन च धनेन च ॥ ५६ ॥</p>
<p>निम्बपत्रेषु सṁलिख्य साध्यनामानि तु द्वयोः ॥<br>
एकस्य चाश्वरक्तेन महिषष्यापरस्य <sup id="fnref:2"><a href="#fn:2" class="footnote-ref" role="doc-noteref">2</a></sup> च ॥ ५७ ॥</p>
<p>कटुतैलयुतैर्विंशत्सहस्रं होममाचरेत् ॥<br>
मन्त्रान्ते प्रवदेदेतदमुकं चामुकेन च ॥ ५८ ॥</p>
<p>द्वेषयेति ततः स्वाहा चैकान्ते होममाचरेत् ॥<br>
तयोस्तु जायते वैरं मित्रयोर्जीवनाशकम् ॥ ५९ ।</p>
<p>अष्टाङ्गुलं मनुष्यास्थि कीलं शवशिरोरुहैः ॥<br>
संवेष्ट्य मन्त्रयेदष्टोत्तरं तच्च सहस्रकम् ॥ ६० ॥</p>
<p>मुहूर्ते कुलिके रात्रौ शत्रोर्द्वारि प्रपूजयेत् ॥<br>
सप्ताहतोसौ भवति निश्चयेन यमातिथिः ॥ ६१ ॥</p>
<p>नागस्य विवरद्वारिलक्षमेतं मनुं जपेत् ॥<br>
तस्याग्रतः समायान्ति नागकन्याः सहस्रशः ॥ ६२ ॥</p>
<p>निर्लज्जा भोगकाङ्क्षिण्यः प्रयच्छन्ति रसायनम् ॥<br>
नानामणींश्च रत्नानि यद्यदिष्टतमं भवेत् ॥ ६३ ॥</p>
<p>लक्षमेकं गिरेर्मूर्ध्नि जपेन्मन्त्री दृढव्रतः ॥<br>
कृपाणसिद्धिं लभते प्रार्थनीयां सुरासुरैः ॥ ६४ ॥</p>
<p>घनसारञ्च लज्जालुं शुक्लां च गिरिकर्णिकाम् ॥<br>
नन्द्यावर्तं मधुपुष्पीं मेलयित्वा सुपेषयेत् ॥ ६५ ॥</p>
<p>कृत्वा तु गुटिकां विंशत्सहस्रमभिमन्त्रयेत् ॥<br>
नेत्रे तया चाञ्जयित्वा निधानं पश्यति ध्रुवम् ॥ ६६ ॥</p>
<p>अष्टोत्तरशतं जप्त्वा पीडाक्रान्तं च रोगिणम् ॥<br>
त्रिः फूत्कृत्य हरेत्पीडां सर्वां नास्त्यत्र संशयः ॥ ६७ ॥</p>
<p>गुप्तप्रदेशे रम्ये च गोमयेनोपलेपिते ॥<br>
स्नात्वा मन्त्री नवं कुम्भं चन्दनाद्यैश्च चर्चितम् ॥ ६८ ॥</p>
<p>सुगन्धतोयैः सम्पूर्य शरावेण पिधापयेत् ॥<br>
कपिलाज्येन सम्पूर्णं दीपं न्यस्येत्तथोपरि ॥ ६९ ॥</p>
<p>पूजयेदुपचारैस्तं कुमारीं च कुमारकम् ॥<br>
तत्रोपविश्य तं स्पृष्ट्वा जपेदष्टोत्तरं शतम् ॥ ७० ॥</p>
<p>तदासौ कथयेत्सर्वं दीपं दृष्ट्वा तु बालकः ॥<br>
भूतं च वर्तमानं च भविष्यन्नात्र संशयः ॥ ७१ ॥</p>
<p>ध्यात्वा महागणपतिमथ वा दीपसन्निधौ ॥<br>
जपेद्गणेशः कथयेत्स्वप्ने चापि शुभाशुभम् ॥ ७२ ॥</p>
<p>ग्रहणे जलमध्यस्थो जपेन्मन्त्रं तदा भवेत् ॥<br>
आकर्षणस्य संसिद्धिः सधान्यपशुयोषिताम् ॥ ७३ ॥</p>
<p>न्यग्रोधस्य तले जप्त्वा लक्षमेकं वटाभिधा ॥<br>
यक्षिणी तु समागत्य धनाद्याकृष्य यच्छति ॥ ७४ ॥</p>
<p>उपोष्य रात्रौ विधिवत्स्नात्वा चानीय सद्वचाम् ॥<br>
पूजयित्वा गणेशं तां स्पृष्ट्वा मन्त्रायुतं जपेत् ॥ ७५ ॥</p>
<p>पश्चात्कृत्वा तु तच्चूर्णं गृह्णीयात्कर्षमात्रकम् ॥<br>
कपिलाज्यैः पिबेत्प्रातः सप्तभिर्दिवसैः कविः ॥ ७६ ॥</p>
<p>अवश्यमेव <sup id="fnref:3"><a href="#fn:3" class="footnote-ref" role="doc-noteref">3</a></sup> भवति पारदस्य क्रियां शृणु ॥<br>
कर्पटे शोधयेदादौ रसमष्टोत्तरं शतम् ॥ ७७ ॥</p>
<p>कर्पासपत्रजरसैर्दिनमेकं च मर्द्दयेत् ॥<br>
कुमारिकाकाशवल्ल्योस्तदा रौप्यसमो भवेत् ॥ ७८ ॥</p>
<p>एतस्य युग्मांशं तु शुद्धं शुल्वं नियोजयेत् ॥<br>
शुल्वादेतत्सार्धभागं शुल्वार्धं कनकन्त्वयः ॥ ७९ ॥</p>
<p>कज्जलाभं वर्धतीयं कर्पासीकन्यकाद्रवैः ॥<br>
दिनैकमारनाले तु मर्दयित्वारनालके ॥ ८० ॥</p>
<p>स्थापयेद्गुटिकां कृत्वा ततो गच्छेच्छिवालये ॥<br>
लक्षमेकं जपेन्मन्त्रं सिद्धा सा जायते तदा ॥ ८१ ॥</p>
<p>तां मुखे धारयन्मन्त्री रणे च विजयी भवेत् ॥<br>
अवध्यः सर्वभूतानां शस्त्रास्त्रैश्चैव जायते ॥ ८२ ॥</p>
<p>तमक्त्वा म्रियते नैव विषैः सर्पादिसम्भवैः ॥<br>
तत्प्रभावाद्वज्रदेह आकाशे लभते गतिम् ॥ ८३ ॥</p>
<p>नष्टच्छायस्तथादृश्यो जलगोपि प्रजायते ॥<br>
यस्मिन्गेहे स्थिता सा तु तत्र लक्ष्मीः स्थिरा भवेत् ॥<br>
लोकानां दृष्टिबन्धं च सा कुर्यात्साधकेच्छया ॥ ८४ ॥</p>
<p>ब्रह्मदण्डीं च लज्जालुं गृह्णीयात्पुष्यभास्करे ॥<br>
वज्राणुकं त्रिलोहं च ताभ्यां सम्यग्विमर्दयेत् ॥ ८५ ॥</p>
<p>तद्यदा कज्जलीतुल्यं स्यात्तदा गुटिकां चरेत् ॥ ८६ ॥</p>
<p>गणेशं पूजयित्वास्य गृह्णीयाद्गुटिकां शुभाम् ॥<br>
इत्थं विचिन्त्य स्वकरे गृह्णीयात्तन्मनुं जपेत् ॥ ८७ ॥</p>
<p>वक्त्रे शिखायां च करे स्कन्धे वा धारयेच्च ताम् ॥<br>
तस्याः प्रभावान्नायान्ति चौरव्याघ्रोरगादयः ॥ ८८ ॥</p>
<p>साधकस्य समीपं तु न विघ्नैः परिभूयते <sup id="fnref:4"><a href="#fn:4" class="footnote-ref" role="doc-noteref">4</a></sup> ॥<br>
राजानो वश्यतां यान्ति सुन्दरीणामतिप्रियः ॥ ८९ ॥</p>
<p>धत्तूररोचने शङ्खपुष्पी श्वेतापराजिता ॥<br>
सहदेवी ब्रह्मदण्डी हिमं कृष्णागुरुः समम् ॥ ९० ॥</p>
<p>सम्पीड्य सम्यक्कुर्याच्च गुटिकां विधिना ततः ॥<br>
कुर्याद्द्वादशसाहस्रञ्जपं तत्तिलके कृते ॥<br>
जनानाञ्जायते मोहो गणेशस्य प्रभावतः ॥ ९१ ॥</p>
<p>दीर्घतुण्डामृताग्राह्याः पुष्यार्के पेषयेच्च ताः ॥<br>
तच्चूर्णेन करौ लिप्त्वाष्टाधिकं च सहस्रकम् ॥ ९२ ॥</p>
<p>मनुं जपित्वा तौ हस्तौ गजेभ्यः परिदर्शयेत् ॥<br>
विद्रवन्ति तदा नागा ऐरावतसमा अपि ॥ ९३ ॥</p>
<p>गजान्ग्रहीतुकामश्चेद्राजा गजवने तदा ॥<br>
सम्यक् च कारयेच्छालान्दृढां गजनिबन्धिनीम् ॥ ९४ ॥</p>
<p>चतुरस्रां विशालां च दृढावरणसंयुताम् ॥<br>
कुर्यात्तत्र स्थलां सम्यक्चतुरस्रां समुन्नताम् ॥<br>
तस्यामुत्तरदिग्भागे कुण्डं कुर्याद्यथोदितम् ॥<br>
मण्डलं सर्वतोभद्रं कृत्वा तत्र प्रपूजयेत् ॥ ९५ ॥</p>
<p>नानोपचारैर्गणपं बहिः स्थापनमाचरेत् ॥<br>
त्रिस्त्रिर्हुनेत्क्रमात्तारश्रीमायाकामबीजकैः ॥<br>
ग्लौङ्गम्भ्यां गणपतये पदेनापि च होमयेत् ॥ ९६ ॥</p>
<p>वरवरदेति ततः पदेनापि च होमयेत् ॥<br>
सर्वं जनं मे वशमानय स्वाहा त्वनेन च ॥<br>
सप्तविंशत्याहुतयो हव्या एधैश्च गोघृतैः ॥ ९७ ॥</p>
<p>ततः समृद्धिमन्त्रेण तिस्रश्चानेन होमयेत् ॥<br>
भुर्भूवः स्वस्तथा चाग्निर्जातवेदास्ततः परम् ॥<br>
ततश्च मूलमन्त्रेण जुहुयाच्च नवाहुतीः ॥ ९८ ॥</p>
<p>मूलाणुना समस्तेन जपेन्मन्त्रार्णसङ्ख्यया ॥<br>
आज्येनैव ततश्चाष्टद्रव्यैः स्वादुत्रयान्वितैः ॥ ९९ ॥</p>
<p>देवस्थानस्थदेवानां सङ्ख्यया प्रत्यहं ततः ॥<br>
बहून्सम्भोजयेद्विप्रांस्तदाशीर्भिर्विवर्धितः ॥ १०० ॥</p>
<p>गुरवे दक्षिणां दद्यात्पञ्चाशद्दन्तिनोथ वा ॥<br>
तन्मूल्यं तद्दशांशं वा दत्त्वा सन्तोष्य सद्गुरुम् ॥ १०१ ॥</p>
<p>चतुर्णां मिथुनानां षड्गणेशनिधियुग्मयोः ॥<br>
अङ्गमातृदिगीशानां तन्मन्त्रैः सर्पिषा हुनेत् ॥ १०२ ॥</p>
<p>लक्ष्मीनारायणौ गौरीहरौ कामस्तथा रतिः ॥<br>
पृथ्वी वराहाविति तु चत्वारि मिथुनानि च ॥ १०३ ॥</p>
<p>सिद्धिमोदौ तथा ऋद्धिप्रमोदौ कान्तिसंयुतः ॥<br>
सुमुखोथो दुर्मुखस्य प्रियोक्ता मदनावती ॥ १०४ ॥</p>
<p>मदनद्रवया युक्तोविघ्नोथो द्राविणीयुतः ॥<br>
विघ्नकर्तेति षट्प्रोक्ता गणेशाश्च निधिद्वयम् ॥ १०५ ॥</p>
<p>शङ्खःपद्मश्च तन्मन्त्रास्तद्बीजं नाम हृत्तथा ॥<br>
एवं होमं समाप्याथ नैवेद्यं तु समाचरेत् ॥ १०६ ॥</p>
<p>पुनरभ्यर्च्य विघ्नेशं साङ्गं सावरणं तथा ॥<br>
निजे हृदि समुद्वास्य विचरेच्च यथासुखम् ॥ १०७ ॥</p>
<p>ततो दिनैर्वेदवेदैः करिणो निपतन्ति हि ॥<br>
विनायकप्रभावेण कलभाः शतशस्तथा ॥ १०८ ॥</p>
<p>करिणीनां समूहश्च पतत्यम्बु घटे यथा ॥<br>
प्रोक्तकुण्डे प्रोक्तरूपं गणेशं सम्यगर्चयेत् ॥ १०९ ॥</p>
<p>तत्र वह्निं समाधाय जुहुयाल्लक्षसङ्ख्या ॥<br>
पयोघृताभ्यां संयुक्तैः पुष्पैः शर्करयापि च ॥ ११० ॥</p>
<p>क्षौद्रेण पृथगेकैकद्रव्येणागर्त्त्वगाष्टपः ॥<br>
वेतालसञ्ज्ञा गुटिका कुण्डमध्यात्प्रयाति च ॥ १११ ॥</p>
<p>अणिमादिकसिद्धीनां प्राप्य तं नायको भवेत् ॥<br>
ब्राह्मे काले समुत्थाय क्षीणचन्द्रे च पर्वणि ॥ ११२ ॥</p>
<p>कपिलायाः पद्मखण्डं गोमयं प्रतिगृह्य च ॥<br>
सञ्जप्य मन्त्रमयुतं निखातद्वारि वारयेत् ॥<br>
व्याघ्रक्रोडारिचोरादीन्नात्र कार्याविचारणा ॥ ११३ ॥</p>
<p>जातीधत्तूरमञ्जिष्ठा प्रचण्डा हस्तयोजिनी ॥<br>
शिखादिकर्णिकाख्यादि त्वग्जिह्वाचक्षुषामलैः ॥ ११४ ॥</p>
<p>नासिकाघ्राणजैश्चापि गुटीं सम्यग्विधाय च ॥<br>
स्पृष्ट्वा सम्प्रजपेन्मन्त्रं त्वष्टाधिकसहस्रकम् ॥ ११५ ॥</p>
<p>गुञ्जिकादिप्रमाणं च यवमानं च लेहयेत् ॥<br>
सर्षपार्धं त्वङ्गनाया भक्षितं वश्यकारकम् ॥ ११६ ॥</p>
<p>जितेन्द्रियो जपेन्मन्त्रमष्टोत्तरसहस्रकम् ॥<br>
दशांशं जुहुयाल्लाजाहयारिकुसुमान्वितान् ॥<br>
प्राप्नुयात्सत्कुलां कन्यामथ ध्यायेद्विनायकम् ॥ ११७ ॥</p>
<p>गन्धादिनाभ्यर्च्य तं च मन्त्रं लक्षमितं जपेत् ॥<br>
निगडान्मुच्यते कस्मादथ बिल्वस्य पुष्पकम् ॥ ११८ ॥</p>
<p>तगरं देवदारुं च प्रियङ्ग्वगरुचन्दने ॥<br>
नागकेशरमेतानि मधुना भावयेत्समम् ॥ ११९ ॥</p>
<p>गुटीं कृत्वाथ संस्पृश्य सहस्राष्टकमाजपेत् ॥<br>
भवेत्सा सिद्धगुटिका तद्धूपाद्रोगनाशनम् ॥ १२० ॥</p>
<p>एतद्धूपाच्च निस्स्वोपि धनी स्याज्जनवल्लभः ॥<br>
दुर्भगा सुभगा स्त्री स्यात्कुमारी लभते वरम् जलाशये ॥ १२१ ॥</p>
<p>लक्षजपाद्वृष्टिः सप्ताहतो भवेत् ॥<br>
अथास्य लक्षहोमस्य प्रयोगं कामिकं शृणु ॥ १२२ ॥</p>
<p>हुनेद्गोपयसा गोर्थे स्वर्णार्थं मधुना हुनेत् ॥<br>
घृतेन लक्ष्म्यै पयसे हुनेच्छर्करया द्विजः ॥ १२३ ॥</p>
<p>दघ्ना सर्वर्द्धये होमो घृतान्नैरन्नवृद्धये ॥<br>
लाजैश्च यशसे होमो धनार्थन्तिलतण्डुलैः ॥ १२४ ॥</p>
<p>कौसुम्भैः करवीरैर्वा वस्त्रार्थं होममाचरेत् ॥<br>
यवैस्तु वशयेद्भूपमुत्पलैश्चापि तद्वधूम् ॥ १२५ ॥</p>
<p>कैरवैर्मन्त्रिणस्तस्य पुत्तल्यादि च पितृजम् ॥<br>
कृत्वा हुनेद्वधूर्वश्या वटात्प्लक्षादुदुम्बरात् ॥ १२६ ॥</p>
<p>कस्मादपि गृहीत्वा च समिधो होममाचरेत् ॥<br>
विप्राद्यान्वशयेद्वर्णाल्लोणहोमादवर्षणम् ॥ १२७ ॥</p>
<p>विनश्येद्भूयसी वृष्टिर्महागणपतेस्तदा ॥<br>
वर्णानस्य प्रवक्ष्यामि काम्यकर्माणि संस्मरेत् ॥ १२८ ॥</p>
<p>पीतं स्तम्भेरुणं वश्ये धूम्रमुच्चाटने स्मरेत् ॥<br>
मारणे कृष्णमारक्तमाकृष्टौ पाटलं द्विषि ॥<br>
हरिद्वर्णं धनप्राप्त्यै मुक्त्यै शुक्लं च संस्मरेत् ॥ १२९ ॥</p>
<p>गणेशतर्पणं वक्ष्ये सर्वकामफलप्रदम् ॥<br>
त्रिवेदाङ्कसमं यच्च प्रकटं वक्ष्यतेधुना ॥ १३० ॥</p>
<p>एकान्ते विजने रम्ये सर्वोपद्रववर्जिते ॥<br>
कृतस्नानादिको मन्त्री पूर्ववन्न्याससंयुतः ॥ १३१ ॥</p>
<p>तडागमध्ये सञ्चिन्त्य पुष्पितं नलिनीवनम् ॥<br>
तस्य मध्ये महापद्मन्तरुणादित्यसन्निभम् ॥ १३२ ॥</p>
<p>समुन्नतं सुगन्धाढ्यं रमणीयम्मनोहरम् ॥<br>
सद्यो विकसितं ध्यायेन्मन्त्री पूर्वोक्तमन्त्रवत् ॥ १३३ ॥</p>
<p>शुद्धं रजतसोपानं पश्यन्तं रविमण्डलात् ॥<br>
विनिर्गत्यावरुह्याह कर्णिकामध्यसंस्थितम् ॥ १३४ ॥</p>
<p>इति ध्यात्वा सावरणम्महागणपतिम्पुनः <sup id="fnref:5"><a href="#fn:5" class="footnote-ref" role="doc-noteref">5</a></sup> ॥<br>
प्रवरैर्गन्धकुसुमैः प्राग्वत्सावरणं यजेत् ॥ १३५ ॥</p>
<p>निधाय पुष्करमुखं साधकेन्द्रस्य मूर्धनि ॥<br>
वर्षन्तं रत्नधाराभिर्ध्यात्वा देवस्य मूर्धनि ॥ १३६ ॥</p>
<p>चन्द्रचन्दनकाश्मीरकस्तूरी मिलितैर्ज्जलैः ॥<br>
तर्पयेत्परया भक्त्या देवदेवं प्रसन्नधीः ॥ १३७ ॥</p>
<p>यथादिष्टस्य नामान्ते तर्पयामीति संवदेत् ॥<br>
तर्पणस्य विधिश्चायं शृणु वैदिकतर्पणम् ॥ १३८ ॥</p>
<p>तर्पयाम्येतदन्ते तु स्वाहां वैदिक ईरयेत् ॥<br>
इतरस्तु नमो ब्रूयाद्वामाचारी नमो वदेत् ॥ १३९ ॥</p>
<p>मूलमन्त्रं समुच्चार्य महागणपतिन्ततः ॥<br>
देवस्य मूर्ध्नि प्रथमन्दशवारं प्रतर्पयेत् ॥ १४० ॥</p>
<p>पुनश्चतुश्चतुर्वारं ज्ञेयं सर्वत्र तर्पणम् ॥<br>
एकं वर्णं समुच्चार्य मूलमन्त्रस्य तर्पयेत् ॥ १४१ ॥</p>
<p>पुनः सम्पूर्णमूलेन चतुर्वारन्तु तर्पणम् ॥<br>
एवं षट्पञ्चसङ्ख्याकं चतुष्कन्तर्पणम्भवेत् ॥ १४२ ॥</p>
<p>पुनर्मूलेन सन्तर्प्य ततो युग्मानि तर्पयेत् ॥<br>
तत्र चायं प्रयोगः स्यादमुकं <sup id="fnref:6"><a href="#fn:6" class="footnote-ref" role="doc-noteref">6</a></sup> सहितामिति ॥<br>
अमुकीन्तर्पयामीति पुनर्मूलेन तर्पयेत् ॥ १४३ ॥</p>
<p>अमुक्या युक्तममुकन्तर्प्पयामि ततो वन्देत् ॥<br>
पुनर्मूलम्भवेदेवं चतुष्कमपि तर्पणम् ॥ १४४ ॥</p>
<p>एवं षङ्गणपानां च सजायानान्तदन्तरा ॥<br>
तर्पणं मूलमन्त्रेण चतुष्काजिनसङ्ख्यकम् ॥ १४५ ॥</p>
<p>वसुन्धराशङ्खनिधेर्भार्या पद्मनिधेस्तथा ॥<br>
भवेद्वसुमती ताभ्याम्मध्ये मूलेन चाष्टधा ॥ १४६ ॥</p>
<p>तर्पणं स्यात्तु मूलेन पुनश्चापि तु तर्पयेत् ॥<br>
एवं भूभूचतुष्काङ्कैर्वेदवेदकृतैर्मितम् ॥ १४७ ॥</p>
<p>तर्पणस्य विधिं वच्मि तान्त्रिकाणान्तु यद्धितम् ॥<br>
आदौ मूलेन सन्तर्प्य मन्त्रवर्णैश्च तर्पयेत् ॥ १४८ ॥</p>
<p>भूभूभूभूकुभूपञ्चपञ्च दिग्द्वितयेन च ॥<br>
अन्तरान्तरमूलेन चैवं सिद्धिश्चतुष्किका ॥ १४९ ॥</p>
<p>ततो मूलेन सन्तर्प्य गणेशायुधतर्पणम् ॥<br>
कुर्यादन्तरशूलेन ह्यायुधानां क्रमस्त्वयम् ॥ १५० ॥</p>
<p>आदौ तद्बीजमुच्चार्य प्रणवं च वदेत्ततः ॥<br>
अमुकात्मने च प्रवदेदमुकाय नमस्त्विति ॥ १५१ ॥</p>
<p>नमोमुकन्तर्पयामि स्वाहेति कथितो मनुः ॥<br>
विघ्नम्भूम्ॐ <sup id="fnref:7"><a href="#fn:7" class="footnote-ref" role="doc-noteref">7</a></sup> रमां मायां श्रीं ह्रीं क्लीं वसुधां च गम् ॥ १५२ ॥</p>
<p>एकादशे गणेशस्य षड्बीजान्यपि संवदेत् ॥<br>
मन्त्रं फलञ्च शक्तिं च प्राणबन्धं वदेत्ततः ॥ १५३ ॥</p>
<p>चक्रव्याप्तिश्च तारं च भूविद्या च त्रिलोककम् ॥<br>
तदात्मन इमे प्रोक्तास्तेषान्नामान्यहं ब्रूवे ॥ १५४ ॥</p>
<p>बीजपूरं च परशुं कार्मुकं च त्रिशूलकम् ॥<br>
चक्राब्जपाशोत्पलानि कलभाग्रविषाणयुक् ॥ १५५ ॥</p>
<p>शुण्डायां रत्नकलशमित्थमायुधनिर्णयः ॥<br>
सर्वं द्वाविंशसङ्ख्याकन्तर्पणं च प्रजायते ॥ १५६ ॥</p>
<p>षड्बीजान्ते चतुर्थ्यन्तं तत्तन्नाम समुच्चरेत् ॥<br>
पठित्वा सकलम्मूलममुकङ्गणपंवदेत् ॥<br>
तर्पयाम्यग्निजायान्तो मन्त्रो मूलान्तरान्तरः ॥ १५७ ॥</p>
<p>विघ्नो विनायको वीरः शूरो वरद एव च ॥<br>
इभवक्रश्चैकदन्तो लम्बोदरगणेश्वरौ ॥ १५८ ॥</p>
<p>क्षिप्रप्रसादनश्चैव महागणपतिस्तथा ॥<br>
एवं विंशचतुष्काः स्युस्ततो युग्मानि तर्पयेत् ॥ १५९ ॥</p>
<p>युग्मबीजं वदेदादौ गणेशस्य तदुत्तरम् ॥<br>
प्राग्वत्तद्युग्ममाभाष्य मूलेनान्तरितानि च ॥ १६० ॥</p>
<p>श्रीं ह्रीं क्लीं ग्लौमिदन्तेषां क्रमाद्बीजचतुष्ककम् ॥<br>
एवं षोडशसङ्ख्यानि चतुष्काणि भवन्त्यपि ॥ १६१ ॥</p>
<p>श्रीगणेशबीजपूर्वान्तांस्तर्पयेच्च विनायकान् ॥<br>
मूलेनान्तरिताश्चैव चतुष्का जिनसङ्ख्यकाः ॥ १६२ ॥</p>
<p>तर्पयेद्विधिवत्प्राग्वन्मूलमन्त्रान्तरान्तरे ॥<br>
ह्रीङ्गं वसुन्धराशङ्खौ तर्पणीयौ च पूर्ववत् ॥ १६३ ॥</p>
<p>अत्रादौ स्त्रीपुमानन्ते बीजयोर्विपरीतता ॥<br>
ग्लौङ्गं वसुमती पद्मनिध्योर्बीजन्तु तर्पणे ॥ १६४ ॥</p>
<p>एवमष्टौ तर्पणानि मूलेनान्ते प्रतर्पयेत् ॥<br>
भवन्ति वेदवेदाब्धिसङ्ख्यकास्तर्पणक्रमाः ॥ १६५ ॥</p>
<p>मूलमन्त्रञ्चतुर्वारम्पूर्वं सन्तर्पयेत्ततः ॥<br>
स्वबीजाद्यस्वाहान्तानि युग्मान्येवम्प्रतर्पयेत् ॥ १६६ ॥</p>
<p>गणपानां ततः षट्के निधिं युग्मं प्रतर्पयेत् ॥<br>
मध्ये मध्ये मूलमन्त्रं चतुर्वारमिति क्रमात् ॥<br>
भवेदष्टोत्तरशतं लघुतर्पणमीरितम् ॥ १६७ ॥</p>
<p>महागणपतिं पुष्टिं चत्वारि मिथुनानि च ॥<br>
षड्गणेशान्निधियुगमेवमेतत्त्रयोदश ॥ १६८ ॥</p>
<p>अथाव्यस्तानि चैतानि चान्तरा मूलतर्पणम् ॥<br>
कृतञ्च द्विशतञ्चाष्टाधिकमाद्यन्तयोस्तथा ॥ १६९ ॥</p>
<p>मूलन्तदा तु द्विशतञ्जायते षोडशाधिकम् ॥<br>
तर्पणम्मध्यमञ्चैतन्महागणपतेर्मतम् ॥ १७० ॥</p>
<p>अथवा पूर्ववत्कुर्यादादौ मूलेन तर्पणम् ॥<br>
ततश्च मूलमन्त्रस्य चैकैकेनाक्षरेण च ॥ १७१ ॥</p>
<p>मूलमन्त्रस्यान्तरेण कुर्यादेवञ्चतुश्चतुः ॥<br>
गजाश्विनेयतुल्यन्तज्जायते च ततः परम् ॥ १७२ ॥</p>
<p>पुनर्मध्यप्रकारेण तर्पयेदिति जायते ॥<br>
महागणपतेः पूर्णं तर्पणन्तन्त्रवैदिकम् ॥ १७३ ॥</p>
<p>कामनाङ्गप्रभेदैस्तु तर्पणं वक्ष्यतेधुना ॥<br>
पुष्करे तर्पयेद्देवम्मोक्षार्थं शुद्धवारिभिः ॥ १७४ ॥</p>
<p>लक्ष्मीकामेन गोदुग्धैर्मूध्नि तर्प्यो गजाननः ॥<br>
गुह्यप्रदेशे मधुना कामार्थं तर्पयेद्विभुम् ॥ १७५ ॥</p>
<p>आकर्षणार्थं वश्यार्थं नेत्रयोर्मधुना तु तम् ॥<br>
घृतेन राजवश्याय देवं पृष्ठे प्रतर्पयेत् ॥ १७६ ॥</p>
<p>तथा चैरण्डतैलेन रण्डावश्याय तर्पणम् ॥<br>
प्रीतेर्विवृद्ध्यै स्कन्धे तु पयोभिस्तर्पयेद्विभुम् ॥ १७७ ॥</p>
<p>क्षीरेण दध्ना मधुना तुण्डे तत्पुत्रवृद्धिकृत् ॥<br>
एवं यः पूजयेत्सम्यग्गणेशम्ममवल्लभम् ॥<br>
तस्य भुक्तिश्च मुक्तिश्च जायते नात्र संशयः ॥ १७८ ॥</p>
<p>अनेनैव सुतेन्द्रेण दिवोदासो विवासितः ॥<br>
कल्पयित्वा वेदबाह्यं मार्गं कलियुगप्रियम् ॥ १७९ ॥</p>
<p>आनीताश्च महत्योत्र दक्षाम्नायस्य देवताः ॥<br>
तदुपासनतो लोकैः स्वस्वधर्मो विगर्हितः ॥ १८० ॥</p>
<p>अस्वादज्ञस्तु पृक्षस्थवारुण्याः काङ्क्षते फलम् ॥<br>
क्षुधातुरस्तु भूमिष्ठन्दूरीकृत्य कशेरुकम् ॥ १८१ ॥</p>
<p>दिवोदासीयलोकैस्तु दृष्ट्वा त्वरितकौतुकम् ॥<br>
अन्तःप्रधारितो धर्मो वामान्ते कौलिकादिकः ॥ १८२ ॥</p>
<p>राज्ञो धर्मं प्रजा भुङ्क्ते प्रजापापन्तु भूपतिः ॥<br>
तत्पातकेन भूपोसौ काशीतः प्रेषितो दिवम् ॥<br>
मया च काश्यां वसतिः कृता पुत्रप्रसादतः ॥ १८३ ॥</p>
<p>येये वामपथे देवा गणकेन नियोजिताः ॥<br>
काशीप्रवेशकामार्थं तेते सन्तोषिताः परैः ॥ १८४ ॥</p>
<p>तत्र चीनागणैर्देवैर्वाममार्गेण तर्पणम् ॥<br>
याचितन्तन्मया दत्तन्तन्त्रेषु प्रतिपादितम् ॥ १८५ ॥</p>
<p>तन्मार्गनिरता वीरा जायन्ते क्षत्त्रियादयः ॥<br>
स्त्रियो भवन्ति योगिन्यो विप्रस्तत्परिवर्जयेत् ॥ १८६ ॥</p>
<p>दिवोदासस्य राज्यान्ते प्राप्ते कलियुगे च तैः ॥<br>
उपद्रुता वेदमार्गे विहिताच्च द्विजातयः ॥ १८७ ॥</p>
<p>दुर्जनानान्तु ते भीत्या हिमाचलमुपाश्रिताः ॥<br>
तत्रापि तैरभिद्रुत्य धर्मलोपार्थमुद्यतम् ॥ १८८ ॥</p>
<p>तदा विप्रैः स्तुतश्चाहम्बहुभिर्वैदिकैः स्तवैः ॥<br>
तेषाम्मध्यात्समुद्भूतम्मम लिङ्गं मुखान्वितम् ॥ १८९ ॥</p>
<p>तद्विलोक्य तु ते वीराः साष्टाङ्गं प्रणता जगुः ॥</p>
<p>देवदेव त्वदुक्तस्य ॥</p>
<p>मार्गस्यायं व्यतिक्रमः ॥ १९० ॥</p>
<p>क्रियते वैदिकैर्मूर्खैस्तदुद्धारार्थमुद्यताः गङ्गाजलादप्यधिकम्पावनं कारणं त्विदम् ॥ १९१ ॥</p>
<p>कन्दमूलफलादिभ्यः पवित्रं स्वादु पोषकृत् ॥<br>
एतन्मांसं वयं दद्म उद्धारार्थं त्रिजन्मनाम् ॥ १९२ ॥</p>
<p>नानातीर्थसमुद्भूता अनेकविधिसंस्कृताः ॥<br>
भोगमोक्षप्रदा मत्स्यास्तानेभ्यो दातुमुद्यताः ॥ १९३ ॥</p>
<p>संसारस्य ह्यसारस्य सारंसारङ्गलोचनाः ॥<br>
अर्द्धाङ्गे या त्वया देव विष्णुना हृदये कृता ॥ १९४ ॥</p>
<p>उत्सङ्गे ब्रह्मणा चापि देवेन्द्रेण निजासने ॥<br>
वयं कारुणिकास्तात ह्येतेभ्यो दातुमुद्यताः ॥ १९५ ॥</p>
<p>षण्मांसैश्च षडन्नैश्च षट्तीर्थैर्देवसंयुताः ॥<br>
षट्सुगन्धा षड्रसाश्च मुद्रा दातुं समुद्यताः ॥ १९६ ॥</p>
<p>ता एते नैव गृह्णन्ति यष्टव्यं पशवो यथा ॥<br>
स्वर्णपात्रस्थपरममन्नं हित्वा तृणाशिनः ॥ १९७ ॥</p>
<p>तदा मया धर्मपादरक्षार्थं गदितं वचः ॥<br>
शृण्वन्तु मद्वचो वीराः सर्वप्राणिकृपायुतम् ॥ १९८ ॥</p>
<p>अस्मिन्पापे कलौ लोका नेया नो कौलिके पथि ॥<br>
अतिक्षुद्रादियोनीनान्दशस्वेकः प्रजायते ॥ १९९ ॥</p>
<p>कृमियोनिषु तेषान्तु दशके चोन्दुरादिकः ॥<br>
दशके चोन्दुरादीनां विडालादिः प्रजायते ॥ २०० ॥</p>
<p>तेषान्तु दशके पक्षी कश्चिदेकः प्रजायते ॥<br>
तन्मध्ये दशके कश्चिन्मृगजातिषु जायते ॥ २०१ ॥</p>
<p>तेषान्दशकमध्ये च महिषो वा वृषो भवेत् ॥<br>
तेषान्तु दशके कश्चित्खरो वा करभो भवेत् ॥ २०२ ॥</p>
<p>भवेत्तद्दशके कश्चिद्धयादीनाञ्च जातिषु ॥<br>
तेषान्तु दशके कश्चिन्नरो वाकुञ्जरो भवेत् ॥ २०३ ॥</p>
<p>आयुर्वैयस्य कालेन भावयन्तु सदा त्विमम् ॥<br>
तेषामपि मनुष्याणाम्मध्यादेकः प्रजायते ॥ २०४ ॥</p>
<p>कञ्चिद्धर्मं पुरस्कृत्य मुक्तोहमिति जायते ॥<br>
तेषान्दशकमध्ये तु कश्चिद्वर्णः प्रजायते ॥ २०५ ॥</p>
<p>तेषान्तु दशके कश्चिदनुलोमो भवेज्जनः ॥<br>
तेषान्तु दशके कश्चित्प्राप्नुयाद्द्विजतां नरः ॥ २०६ ॥</p>
<p>द्विजानान्दशके कश्चिद्विप्रो भवति कष्टतः ॥<br>
तेषान्तु दशके कश्चित्कर्मनिष्ठः प्रजायते ॥ २०७ ॥</p>
<p>कर्मिणा दशके कश्चिद्भवेदाशीलवान्नरः ॥<br>
तेषां तु दशके कश्चिद्योगी भवति बालकः ॥ २०८ ॥</p>
<p>योगिनां दशके कश्चिदेको ज्ञानी प्रजायते ॥<br>
ज्ञानिनां दशके कश्चिन्मुक्तो भवति वा न वा ॥ २०९ ॥</p>
<p>एवं मोक्षस्सुदुस्साध्यः संसारोयं चिरं स्थितः ॥<br>
सर्व एव हि मुक्ताः स्युः प्रवृत्ताः कौलिके पथि ॥<br>
ब्रह्मसृष्टिविनाशश्च तूर्णमेव भविष्यति ॥ २१० ॥</p>
<p>एवं प्रतारिता वीरा ननृतुर्मदमोहिताः ॥<br>
वयम्मुक्तावयम्मुक्ता अन्योन्यञ्जघ्नुरोजसा ॥ २११ ॥</p>
<p>पुनः प्रमुदिताः सर्वे वचनञ्चेदमब्रुवन् ॥<br>
अहो पशुजना यूयं निरयम्परमं गताः ॥ २१२ ॥</p>
<p>ते वरं याचतास्मभ्यं स्वोद्धारार्थम्भवान्तरे ॥<br>
ततः प्रमुदितैर्विप्रैर्याचितोयं वरस्तदा ॥ २१३ ॥</p>
<p>अयं यः स कपालीनो लिङ्गरूपी प्रदृश्यते ॥<br>
अस्माकन्तत्र रमताम्मनःस्वव्यभिचारितम् ॥ २१४ ॥</p>
<p>इति श्रुत्वा तदा वीरा वचनञ्चेदमब्रूवन् ॥<br>
सत्यम्भवतु तच्चात्र पशुभिर्याचितन्तु यत् ॥ २१५ ॥</p>
<p>ब्रह्मविष्णुमहेशादिशक्तिसूर्यदिवौकसाम् ॥<br>
नाथानस्मान्विहायाद्य पशुभिः किन्नु याच्यते ॥ २१६ ॥</p>
<p>वीराय मदिरा मन्त्रो मुद्रा मत्स्यः पलानि च ॥<br>
अहो दैन्यं वयम्भोगमोक्षदाः कौलिका जनाः ॥<br>
भोगेन मुक्तिरस्माकं सा त्यक्ता पशुभिर्जनैः ॥ २१७ ॥</p>
<p>भगे लिङ्गं समाधाय यत्सुखं समवाप्यते ॥<br>
तेनार्चितोन्तरात्मायम्मुक्तो भवति तत्क्षणात् ॥ २१८ ॥</p>
<p>जठराग्नौ हूयते यत्त्वनेकविधिसंस्कृतम् ॥<br>
फलं तेन तु तुष्टश्चेदन्तरात्मा विमुच्यते ॥ २१९ ॥</p>
<p>यदैव हृदयङ्गच्छेत्सुधातोप्यधिका सुरा ॥<br>
तदैवं सकलाः क्लेशानाशं यान्ति विमुच्यते ॥ २२० ॥</p>
<p>यदैव गन्धो मुद्राया नासिकाञ्च प्रधावति ॥<br>
अमृतानामयं सारः शफरः परिकीर्तितः ॥ २२१ ॥</p>
<p>तद्भोगादमृतत्वं चेन्नास्ति किं वैदिके पथि ॥<br>
अहो शृण्वन्तु पशवस्तन्त्रसारमिदं वचः ॥ २२२ ॥</p>
<p>पण्डितो वापि मूर्खो वा दीक्षितो वाप्यदीक्षितः ॥<br>
मुद्राः शतसहस्रन्तु कृत्वा मोक्षमवाप्नुयात् ॥ २२३ ॥</p>
<p>मुद्रायाः करणञ्चैवं शिक्षणीयं कदाचन ॥<br>
चामुण्डाद्या महादेव्यो भैरवाद्या महाबलाः ॥ २२४ ॥</p>
<p>मुद्राभिरेव तृप्यन्ति न पुष्पादिकपूजनैः ॥<br>
महापूजा कृता तेन येन मुद्राष्टकं कृतम् ॥ २२५ ॥</p>
<p>स यत्पदमवाप्नोति तन्न ब्रह्मा न शङ्करः ॥<br>
अवश्यमेव मुक्तिः स्यात्सहस्रभगदर्शनात् ॥ २२६ ॥</p>
<p>पुरा कौलिकमार्गस्य निन्दा वै विष्णुना कृता ॥<br>
तत्पातकवशाज्जातो मत्तो दशरथात्मजः ॥ २२७ ॥</p>
<p>यत्तेन निन्दिता शक्तिस्तत्सीता रक्षसा हृता ॥<br>
दुःखञ्च समनुप्राप्तं वियोगश्चानुकालिकः ॥ २२८ ॥</p>
<p>शरीरं वैभवं लब्ध्वा पुनस्तेन कृतन्तपः ॥<br>
तदा गोपकुले जातः सदा शक्तिनिषेवकः ॥ २२९ ॥</p>
<p>शरीरार्धेन बलिभिर्नित्यमासवसेवकः ॥<br>
षोडशस्त्रीसहस्राणाञ्जातोसौ भगदर्शनात् ॥ २३० ॥</p>
<p>मोक्षाधिकारिपशवः शृणुतैतद्धितं वचः ॥<br>
विना मांसं विना मासं विना मत्स्यं च मैथुनम् ॥ २३१ ॥</p>
<p>विना मुद्रामन्यतमं भवेन्नास्तीष्टसाधनम् ॥<br>
पशुभिर्याचितं यत्तु किमु चैतत्तदेव हि ॥ २३२ ॥</p>
<p>एवमुक्तेन वीरेषु मुनयः शंसितव्रताः ॥<br>
अन्तः प्रफुल्लवदनाः शान्तिपूर्वं वचो जगुः ॥ २३३ ॥</p>
<p>वयन्तु पशवो विप्रा अन्नप्राणा विलोकिताः ॥<br>
यूयं सिंहाः सिंहवच्च सदा मासनिषेवकाः ॥ २३४ ॥</p>
<p>पशूनां च यथा तृप्तिः शाद्वलेनैव जायते ॥<br>
अन्नेन च तथास्माकं न मांसं भक्षितुं क्षमाः ॥ २३५ ॥</p>
<p>सिंहानां तु यथा भक्ष्यं मांसं नान्नं कदाचन ॥<br>
तथैव वीरसिंहानां भक्ष्यं मांसादिकं किल ॥ २३६ ॥</p>
<p>इति श्रुत्वा वचस्तेषां प्रोचुस्ते च महेश्वरम् ॥<br>
त्वां सेवयितुम्मिच्छन्ति पशवो विप्ररूपिणः ॥ २३७ ॥</p>
<p>तस्मात्पशुपतिस्त्वं च नेपालेत्र स्थिरो भव ॥<br>
इत्युक्त्वा ते पुनः पीत्वा मद्यं मत्तास्तथाभवन् ॥ २३८ ॥</p>
<p>तदा नानाविधैः स्तोत्रैर्विप्रैः सन्तोषितो ह्यहम् ॥<br>
तदा तेभ्यो मया प्रोक्तं व्रियतांव्रियतामिति ॥ २३९ ॥</p>
<p>उक्तं तैश्च पुनर्देव कथं मुक्तिः कलौ भवेत् ॥<br>
येनास्माकं भवेच्छ्रेयस्तन्धर्मं वद नः प्रभो ॥ २४० ॥</p>
<p>इति तेषां वचः श्रुत्वा मया तत्त्वं निरूपितम् ॥<br>
ज्ञानं विना न मोक्षोत्र ज्ञानं धर्मादृते न हि ॥<br>
तस्माद्द्विजाः प्रकर्तव्यं वेदोक्तं कर्म नित्यशः ॥ २४१ ॥</p>
<p>यथा पिष्टेन बडिशमत्र गुप्तं निपात्यते ॥<br>
मत्स्यानां ग्रहणार्थन्तु तद्वत्तन्त्रनिषेवणम् ॥ २४२ ॥</p>
<p>कश्चिन्मत्स्यो दैवयोगाच्चूर्णभोक्ता न विद्यते ॥<br>
तदास्य जायते तृप्तिर्जीवनं च भवेद्यथा ॥ २४३ ॥</p>
<p>तथैव वाममार्गे च ज्ञाननिर्दग्धकल्मषाः ॥<br>
भवन्ति मुक्ता नान्ये च तस्मात्तं परिवर्ज्जयेत् ॥ २४४ ॥</p>
<p>ये वाममार्गनिरता वेदबाह्यानुसारतः ॥<br>
स्वधर्ममेव शंसन्ति वचस्तेषां न मानयेत् ॥ २४५ ॥</p>
<p>अस्मिन्कलियुगे घोरे यथाशक्ति करोति यः ॥<br>
सेवनं वेदमार्गस्य कलौ तस्य जनिर्न हि ॥ २४६ ॥</p>
<p>यमलोके न निरये पाताले नैवनैव च ॥<br>
यद्ब्राह्मणे जन्म कलौ स एव निरयः स्मृतः ॥ २४७ ॥</p>
<p>अतः परं प्रवक्ष्यामि गणेशेन हृताश्च ये ॥<br>
सत्कार्यार्थं दिवोदासनिस्सारार्थन्देवताः ॥ २४८ ॥</p>
<p>आनीतास्तास्तु मम वै पार्वत्याश्चापि वल्लभाः ॥<br>
गणेश शासनात्कामो दग्धोपि पुनरुत्थितः ॥ २४९ ॥</p>
<p>दिवोदासस्य भवने सर्वेषां हृदये स्थितः ॥<br>
तस्य मन्त्रान्प्रवक्ष्यामि लोकद्वयफलप्रदान् ॥ २५० ॥</p>
<p>आदौ क्लीम्बीजरूपोस्य मन्त्र एकाक्षरो मतः ॥<br>
सम्मोहनो मुनिश्छन्तो गायत्रं देवता स्मरः ॥<br>
षड्दीर्घभाजा बीजेन षडङ्गानि प्रकल्पयेत् ॥ २५१ ॥</p>
<p>रक्ताम्बरं रक्तवर्णं रक्तगन्धानुलेपनम् ॥<br>
नानारत्नौघमुकुटभूषणैर्भूषितं शुभम् ॥ २५२ ॥</p>
<p>पाशाङ्कुशाविक्षुचापं पुष्पेषून्दधतं करैः ॥<br>
उपविष्टं रक्तपद्मे कामदेवं विभावये ॥ २५३ ॥</p>
<p>पद्ममष्टदलं कृत्वा मध्येनङ्गं समर्चयेत् ॥<br>
कर्णिकायां च षट्पत्रे कोणेष्वङ्गानि पूजयेत् ॥ २५४ ॥</p>
<p>देवाग्रतस्तु मध्यान्तमर्चयेत्केशरेषु च ॥<br>
मोहिनीं क्षोभिणीं चैव त्रासिनीं स्तम्भिनीं ततः ॥ २५५ ॥</p>
<p>आकर्षिणीं द्राविणीं ह्रादिनीं क्लिन्नां च क्लेदिनीम् ॥<br>
षट्पत्रे मदनानङ्गमन्मथा कुसुमाह्वयाः ॥ २५६ ॥</p>
<p>अनङ्गकुसुमातुरा ह्यनङ्गशिशिरापि च ॥<br>
अनङ्गमेखलानङ्गदीपिका च ततः परम् ॥ २५७ ॥</p>
<p>सर्वा ध्येयाः पद्महस्ताः सालङ्काराश्च तद्बहिः ॥<br>
पद्मे षोडशपत्राढ्ये स्वाग्रतः परिपूजयेत् ॥ २५८ ॥</p>
<p>युवती विप्रलम्भा च ज्योत्स्ना सूरुमदद्रवा ॥<br>
सुरता वारुणी लोला लीला सौदामनी तथा ॥ २५९ ॥</p>
<p>कामच्छत्रा चन्द्ररेखा शुकी च मदनाह्वया ॥<br>
योनिर्मायावती चेति तरुण्यः सस्मिताननाः ॥ २६० ॥</p>
<p>कह्लारहस्ताः कामार्ताः पत्राग्रे परिचारकान् ॥<br>
विलासविभ्रमौ मोहं शोकं कामस्य पूजयेत् ॥ २६१ ॥</p>
<p>मदनातुरापत्रपौ युवानं चन्दनं तथा ॥<br>
रतिप्रियं चूतपुष्पं ग्रीष्मं तापनमूर्जकम् ॥ २६२ ॥</p>
<p>हेमन्तं शिशिरं चापि मदन्ते पुष्पसायकाः ॥<br>
एते चार्पिततूणीराः शोणस्त्रीसक्तमानसाः ॥ २६३ ॥</p>
<p>इक्षुचापाश्च तद्बाह्ये चाष्टपत्रदलेर्चयेत् ॥<br>
परभूः सारसाक्षश्च शुको मेघस्ततः परम् ॥ २६४ ॥</p>
<p>आपाङ्गोरुविलासौ च हीनचीरो रतिप्रियः ॥<br>
भूगृहस्य च कोणे च चतस्रः पूजयेदिमाः ॥ २६५ ॥</p>
<p>माधव्याख्या मालती च हरिणाक्षी मदोत्कटा ॥<br>
श्वेतचामरसद्धस्ताः श्यामा भूषितविग्रहाः ॥ २६६ ॥</p>
<p>इन्द्रादींश्च ततो बाह्ये वज्रादीन्यपि पूजयेत् ॥<br>
एवमाराधयेद्यस्तु गन्धपुष्पादिभिः स्मरम् ॥ २६७ ॥</p>
<p>सौभाग्यमतुलं कामान्महालक्ष्मीं स विन्दति ॥<br>
पुरश्चरणमेतस्य लक्षं द्वादश चोच्यते ॥ २६८ ॥</p>
<p>तद्दशांशं त्रिमध्वक्तैः किंशुकप्रसवैर्हुनेत् ॥<br>
तर्पणं मार्जनं कृत्वा ब्राह्मणानपि भोजयेत् ॥ २६९ ॥</p>
<p>ततोभ्यर्च्य गुरुं विप्रैः प्रणम्य च सुतोषयेत् ॥<br>
एवं सिद्धमनुर्मन्त्री प्रयोगानाचरेत्ततः ॥ २७० ॥</p>
<p>अशोककुसुमैः स्वादुत्रयाक्तैस्त्रिदिनं हुनेत् ॥<br>
अष्टाधिकं सहस्रं यः सर्वेषां स प्रियो भवेत् ॥ २७१ ॥</p>
<p>गोघृतेन सुसम्पातमष्टोत्तरशतं हुनेत् ॥<br>
सम्यक्प्रपूजिते वह्नौ मन्त्रेणानेन मन्त्रवित् ॥ २७२ ॥</p>
<p>सम्पातं सर्पिषां यो वै स्वां नारीं भोजयेत्प्रिये ॥<br>
आज्ञानुवर्तिनी सास्य भवेज्जन्मनि जन्मनि ॥ २७३ ॥</p>
<p>दध्यक्तलाजहोमेन प्रत्यहं मण्डलावधि ॥<br>
वाञ्छिताṁल्लभते मन्त्री कन्या सापि प्रियं पतिम् ॥ २७४ ॥</p>
<p>मालामन्त्रं प्रवक्ष्यामि कामदेवस्य सिद्धिदम् ॥<br>
हृदयं कामदेवाय सर्वजनप्रियाय च ॥ २७५ ॥</p>
<p>सर्वजनसम्मोहनाय ज्वलद्वह्निमयं वदेत् ॥<br>
प्रज्वल सर्वजनस्य हृदयं ममकीर्तयेत् ॥ २७६ ॥</p>
<p>वशङ्कुरुकुरु स्वाहा मन्त्रो नागकृताक्षरः ॥<br>
षड्दीर्घयतक्लीम्बीजैः षडङ्गविधिरीरितिः ॥ २७७ ॥</p>
<p>आदौ कराङ्गुलाष्वेतान्वर्णान्कामस्य चिन्तयेत् ॥<br>
द्रामाद्यां द्राविणीं देवीं द्रोमायां क्षोभिणीमपि ॥ २७८ ॥</p>
<p>क्लीं च वशीकरीं न्यस्येत्क्रूं क्लीमाद्यां महेश्वरीम् ॥<br>
आकर्षिणीं च सः पूर्वां सम्मोहिनींहमादिकाम् ॥ २७९ ॥</p>
<p>काममन्मथकन्दर्पमकरध्वजसञ्जकाः ॥<br>
मीनकेतुरिमे न्यस्याः पञ्चाङ्गेष्वङ्गुलीषु च ॥ २८० ॥</p>
<p>चत्वारिंशन्मन्त्रवर्णानकारादिस्थले न्यसेत् ॥<br>
मातृकाया नासिकाङ्गेप्यङ्गेष्वथ ततः परम् ॥ २८१ ॥</p>
<p>जठरे हृदये कण्ठे वक्रेनसि च पञ्चसु ॥<br>
न्यस्येद्वर्णत्रयं शेषं व्यापकत्वेन सन्न्यसेत् ॥ २८२ ॥</p>
<p>पुनः सम्पूर्णमनुना व्यापकं पुनराचरेत् ॥<br>
ततश्च मातृकार्णानां बृहन्न्यासं समाचरेत् ॥ २८३ ॥</p>
<p>कामबीजप्रकुटितां मात्रामुक्त्वा च युग्मकम् ॥<br>
भ्यान्तं नमः समुच्चार्य मातृकाङ्गेषु विन्यसेत् ॥ २८४ ॥</p>
<p>रतियुक्तं न्यसेत्कामं कामदम्प्रीतिसंयुतम् ॥<br>
कान्तां च कामयुक्तां हि कान्तिमन्तञ्च मोहिनीम् ॥ २८५ ॥</p>
<p>कामाङ्गं कमलायुक्तं कामचारं विलासिनीम् ॥<br>
कामयुक्तां कल्पनाञ्च श्यामलां कामुकान्विताम् ॥<br>
शुचिस्मितां न्यसेत्कामवर्धनेन समन्विताम् ॥ २८६ ॥</p>
<p>रमायुक्तं विशालाक्षं रमणं लोलजिह्विकाम् ॥<br>
दिगम्बरां रतिनाथं रमाञ्चातिरतिप्रियम् ॥<br>
रात्रिनाथं कुब्जिकाञ्चरमाकान्तञ्च कान्तया ॥ २८७ ॥</p>
<p>नित्यया रममाणञ्च कल्परूपां निशाकरम् ॥<br>
नन्दकं भोगिनीयुक्तं नन्दनं कामदायुतम् ॥<br>
सुलोचनां नन्दिनञ्च नन्दयन्तं प्रलापिनीम् ॥ २८८ ॥</p>
<p>पञ्चबाणं च मदनींरतिभङ्गकलिप्रियाम् ॥<br>
पुष्पधन्वा मृगाक्षी च सुमुखा च महाधनुः ॥<br>
क्रमणो नलिनीयुक्तो भ्रमणो यजिनीयुतः ॥ २८९ ॥</p>
<p>मन्मथो मदनायुक्तो मोर्भङ्गश्चापि मालया ॥<br>
शान्तश्च मुग्धया युक्तो भ्रामको रमया युतः ॥ २९० ॥</p>
<p>शृङ्गश्च भ्रमया युक्तो भ्रान्ताचारस्तु लोलया ॥<br>
भ्रमावहश्चञ्चलया मोहनोदीर्घजिह्वया ॥ २९१ ॥</p>
<p>रतिप्रियां मोदकं च मोहाक्षीं लोलमेव च ॥<br>
मोहवर्धनशृङ्गिण्यो मदनं पाटलां तथा ॥ २९२ ॥</p>
<p>मन्मथं मदनां चापि मालां मातङ्गमेव च ॥<br>
भृङ्गनायकहंसिन्यौ गायकं विश्वतोमुखीम् ॥ २९३ ॥</p>
<p>गीतिज्ञं जगदानन्दं नर्तकं रमणीमपि ॥<br>
क्ष्वेलकं कान्तिसंयुक्तं चोन्मत्तं कलकण्ठिकाम् ॥ २९४ ॥</p>
<p>मत्तं वृकोदरायुक्तं मेज्यौ श्यामां विलासिनम् ॥<br>
सर्वोत्तमायुतं लोभवर्धनं न्यस्य चिन्तयेत् ॥ २९५ ॥</p>
<p>प्राग्वत्पूजादिकं तद्वत्कृष्णपीठे समर्चयेत् ॥<br>
प्रयोगाश्चापि कर्तव्याः कृष्णगोपालसम्भवाः ॥ २९६ ॥</p>
<p>त्रयोदश्यां शुक्लपक्षे सोमवारे सहस्रकम् ॥<br>
अष्टोत्तरं च ताम्बूलं गजपुष्करभक्षितम् ॥ २९७ ॥</p>
<p>पुरुषत्वमवाप्नोति सत्पुत्रं द्रावयेत्प्रियाम् ॥<br>
अथ कामस्य गायत्री प्रोच्यते पूजनादिकम् ॥<br>
सन्न्यास-एकाक्षरवन्मुनिर्वात्स्यायनो मतः ॥ २९८ ॥</p>
<p>कामदेवाय विद्महे पुष्पबाणाय धीमहि ॥<br>
तन्नोऽनङ्गः प्रचोदयात् ॥ २९९ ॥</p>
<p>षण्न्वति सहस्राणि जपोस्य परिकीर्तितः ॥<br>
सर्वान्कामानवाप्नोति परत्रापि च सद्गतिम् ॥ ३०० ॥</p>
<p>प्रथमन्तु गणेशेन दिवोदासमहीपतेः ॥<br>
अन्तःपुरे प्रेषितोयं नारीणां हृदयं गतः ॥ ३०१ ॥</p>
<p>अपास्य च ततो धर्मं राज्ञो हृदयमाविशत् ॥<br>
मन्दधर्मः शापितो यस्तदा काश्या विवासितः ॥ ३०२ ॥</p>
<p>तस्माद्गणे शादन्येन कामो मत्तोपि चापरः ॥<br>
विष्णुः काममयो यस्मात्तस्मात्कामः सतां गतिः ॥ ३०३ ॥</p>
<p>अन्तःपुरे गते कामे दिवोदासस्य तेजसा ॥<br>
दन्दह्यमानो गणपस्तत्सहायार्थमुद्यतः ॥ ३०४ ॥</p>
<p>तदा ध्यात्वा महाकालं महामायां च शाश्वतीम् ॥<br>
तदा तयोः प्रभावेण दृष्टवान्परमं पतिम् ॥ ३०५ ॥</p>
<p>तस्मिन्नुदभवत्काचिद्वर्णाली ब्रह्मवादिनः ॥<br>
तामेव च जपंस्तस्थौ वर्षमात्रं विमुक्तितः ॥ ३०६ ॥</p>
<p>मणिकर्णिका तटे तस्य सिद्धयः समुपस्थिताः ॥<br>
तदा ख्यातः काशिकायामसौ सिद्धिविनायकः ॥ ३०७ ॥</p>
<p>सिद्धये स मनुष्याणां नानारूपधरो भवेत् ॥<br>
लोभद्वेषादिकान्सर्वान्वासयामास तत्र तु ॥ ३०८ ॥</p>
<p>स मन्त्रः केवलं कोलवाचको मोक्षदायकः ॥<br>
यत्प्रसादाद्दिवोदासो गुप्तसेनः प्रपञ्चितः ॥ ३०९ ॥</p>
<p>तस्मात्प्रपञ्चमन्त्रोयं तन्त्रेषु प्रकटीकृतः ॥<br>
उद्धारार्थमविप्राणां गायत्र्येषा मयोदिता ॥ ३१० ॥</p>
<p>सर्वेपि मन्त्रा भो देवा देवसायुज्यकारकाः ॥<br>
तस्य चान्तर्गताः पञ्च मन्त्रो योभ्यो मया कृतः ॥ ३११ ॥</p>
<p>पञ्चाम्नायस्य विषयस्तं मन्त्रं कथयाम्यथ ॥<br>
महाकालस्य यो वाची स आदौ प्रणवो मनुः ॥ ३१२ ॥</p>
<p>माहामायावाचिका तु हृल्लेखा परिकीर्तिता ॥<br>
जीववाची हम्स इति द्व्यक्षरोयं तृतीयकः ॥ ३१३ ॥</p>
<p>जीवकर्मच्छेदकरं ज्ञानं यत्प्रोच्यते बुधैः ॥<br>
स एव सोहमिति चेद्व्यर्णो मन्त्रश्चतुर्थकः ॥ ३१४ ॥</p>
<p>यस्मात्प्रपञ्च उद्भूतो देवतृप्तिकरश्च यः ॥<br>
स्वाहा द्व्यक्षरो मन्त्रः पञ्चमः परिकीर्तितः ॥ ३१५ ॥</p>
<p>एवमष्टाक्षरश्चायं मन्त्रराजो निरूपितः ॥<br>
यतो ब्रह्माप्रपञ्चादिः स एवास्य मुनिः स्मृतः ॥ ३१६ ॥</p>
<p>गायन्तन्त्रायते यस्माद्गायत्रं छन्द ईरितम् ॥<br>
यस्मादपि स एकोपि तेजसोन्तो न विद्यते ॥<br>
परम्पदेन यत्प्रोक्तं परं ज्योतिश्च देवता ॥ ३१७ ॥</p>
<p>आदौ तु मातृकान्यासः केवल प्रथमं स्मृतः ॥<br>
सबिन्दुमातृकान्यासो द्वितीयः परिकीर्तितः ॥ ३१८ ॥</p>
<p>कलादिमातृकान्यासस्तृतीयः परिकीर्तितः ॥<br>
केशवादिकमातॄणां चतुर्थो न्यास उच्यते ॥ ३१९ ॥</p>
<p>शिवशक्त्यात्मको न्यासः पञ्चमोत्र समीरितः ॥<br>
मायाबीजादिकः षष्ठो मातृकान्यास उच्यते ॥ ३२० ॥</p>
<p>श्रीबीजादिकमातॄणां सप्तमो न्यास उच्यते ॥<br>
मातृकाकामबीजाद्यास्तन्न्यासश्चाष्टमो मतः ॥ ३२१ ॥</p>
<p>नवमो ह्रींरमाकामबीजपूर्वास्तु मातृकाः ॥<br>
प्रपञ्चपूर्वाणां मन्त्रो मातॄणां दशमः स्मृतः ॥ ३२२ ॥</p>
<p>व्यापकत्वाच्च कालस्य न ध्यानं न च पूजनम् ॥ ३२३ ॥</p>
<p>लक्षाष्टकं मनोरस्य पुरश्चरणमुच्यते ॥<br>
उग्रताराद्यतिक्रूरस्तारादिश्चैव साधकः ॥ ३२४ ॥</p>
<p>अनेन पुटितो जप्तो वर्णलक्षमितो यदि ॥<br>
आगत्य मन्त्रदेवस्तु जायते साध्यकिङ्करः ॥<br>
महाकालप्रभावेण स्वर्गिभ्यो नान्यथा <sup id="fnref:8"><a href="#fn:8" class="footnote-ref" role="doc-noteref">8</a></sup> भवेत् ॥ ३२५ ॥</p>
<p>समिधस्तु वटप्लक्षपिप्पलोदुम्बरोद्भवाः ॥<br>
तिलसिद्धार्थाज्यहविर्होमद्रव्याष्टकं मतम् ॥ ३२६ ॥</p>
<p>होमार्थं पूजयेद्विप्रान्सिद्धमन्त्रस्ततो भवेत् ॥<br>
सिद्ध्यन्ति सर्वकार्याणि प्रयोगः कथ्यतेधुना ॥ ३२७ ॥</p>
<p>दशायुतं विधानेन तदर्धमथवा पुनः ॥<br>
कार्यस्यैवानुसारेण हुनेद्रव्याष्टकेन च ॥ ३२८ ॥</p>
<p>चौरशत्रुभयव्याधिसर्पराक्षसदोषतः ॥<br>
चतुःशतन्तदर्धं वा तदर्धं वा हुनेत्ततः ॥ ३२९ ॥</p>
<p>क्षुद्ररोगेषु जातेषु तत्तद्दोषानुसारतः ॥<br>
रससङ्ख्यसहस्राणि हुनेद्द्रव्याष्टकेन च ॥ ३३० ॥</p>
<p>एतद्द्विगुणतश्चाथ चतुर्गुणत एव वा ॥<br>
भूतावेशग्रहावेशकृत्यादीन्सुविनाशयेत् ॥ ३३१ ॥</p>
<p>शास्त्रोक्तं तु क्रमं हित्वा जपपूजादिकृत्तु यः ॥<br>
वामे वा कौलिके मार्गे ग्रस्यते भैरवादिभिः ॥ ३३२ ॥</p>
<p>स्मृतिभ्रंशो भवेद्यस्य होमद्रव्याष्टकेन च ॥<br>
सहस्रसङ्ख्यहोमेन स्वप्नो भवति तत्क्षणात् ॥ ३३३ ॥</p>
<p>प्रत्येकं द्विसहस्रं यो हुनेद्द्रव्याष्टकेन च ॥<br>
अपस्मारं स्मृतिभ्रंशं शोषदोषं स नाशयेत् ॥ ३३४ ॥</p>
<p>द्रव्याष्टकं त्रिमध्वक्तं हुनेत्तस्य तु भोग्यतः ॥<br>
देवेन्द्रस्य महालक्ष्मीस्तल्लक्ष्म्या लज्जतेतराम् ॥ ३३५ ॥</p>
<p>लक्षं लक्षार्धकं वापि त्रिमध्वक्तं तु यो हुनेत् ॥<br>
द्रव्याष्टकं त्रिवर्षार्वाक्तस्य लोकत्रयं वशे ॥ ३३६ ॥</p>
<p>वश्यादिसाधनं प्रोक्तं त्विह द्रव्याष्टकेन च ॥<br>
वृद्ध्यादिकं विजानीयाद्धोमं तं कार्यगौरवात् ॥ ३३७ ॥</p>
<p>शुद्धैस्तिलैस्तु लक्षं यो होमं कुर्याद्यथाविधि ॥<br>
महापापानि तस्याशु प्रलयं यान्ति नान्यथा ॥ ३३८ ॥</p>
<p>लक्षं कमलहोमेन महालक्ष्मीः प्रजायते ॥<br>
हविष्यैः पुष्टिदो होमो घृतहोमो यशस्करः ॥ ३३९ ॥</p>
<p>मालतीपुष्पहोमोपि सर्ववश्यप्रदो भवेत् ॥ ३४० ॥</p>
<p>सामुद्रं लवणं हुत्वा तथा वश्यं प्रसाधयेत् ॥<br>
अथ शालिसमुद्भूतांस्तण्डुलान्साधु चूर्णयेत् ॥ ३४१ ॥</p>
<p>मधुरत्रयसंयुक्ततच्चूर्णेनैव साधकः ॥<br>
साध्यप्रतिकृतिं कुर्यात्सम्यक्सम्पूज्य तां स्पृशेत् ॥ ३४२ ॥</p>
<p>प्राणस्थापनमन्त्रन्तु जपेत्साष्टशतं ततः ॥<br>
विभज्य जुहुयान्मन्त्री तां न्यासक्रमतो निशि ॥ ३४३ ॥</p>
<p>सप्तरात्रं प्रकुर्वाणो नरं वा स्त्रियमेव वा ॥<br>
वशीकरोति सोप्येवं नात्र कार्या विचारणा ॥ ३४४ ॥</p>
<p>सामुद्रलवणस्यापि पुत्तल्या फलमीदृशम् ॥<br>
प्रादुर्भूते ततस्तस्मिन्वटाग्नौ जुहुयाद्घृतम् ॥ ३४५ ॥</p>
<p>अष्टोत्तरशतं मन्त्री भासितं पतितं च यत् ॥<br>
पूर्णौषधिविपक्वेन पञ्चगव्येन पूरिते ॥ ३४६ ॥</p>
<p>चुल्ल्यां संस्थापितेधस्ताद्वह्निः कुम्भे प्रदापयेत् ॥<br>
तावत्सङ्ख्यं च सञ्जप्य गृह्णीयात्सर्वसिद्धिदम् ॥ ३४७ ॥</p>
<p>लक्षणाद्गात्रलेपाच्च तिलकक्रियया तथा ॥<br>
मस्तके धारणात्सद्यः सर्वे नश्यन्त्युपद्रवाः ॥ ३४८ ॥</p>
<p>भूतप्रेतपिशाचादिविषरोगादिनाशनम् ॥<br>
सर्ववश्यकरं पुसां श्रीसौभाग्यजयप्रदम् ॥ ३४९ ॥</p>
<p>सहस्रसङ्ख्यके होमे तदानीं गुरवे बुदः ॥<br>
पलं पलार्धकं वापि दद्याद्धेम्नो वरस्य च ॥ ३५० ॥</p>
<p>कल्पवृक्षाद्यथा देवा लभन्ते वाञ्छितं फलम् ॥<br>
एवं सिद्धिं प्रपञ्चाख्यमन्त्रेण गणपस्य हि ॥ ३५१ ॥</p>
<p>तत्सन्निधौ समाजग्मू राजकीया महाजनाः ॥<br>
स एव सर्वशास्त्राणां वक्ताभूज्जगतो गुरुः ॥ ३५२ ॥</p>
<p>विना विप्रान्सर्वजनास्तन्त्रमार्गे प्रकीर्तिताः ॥<br>
मकारपञ्चकेनैव जातं सर्वत्र पूजनम् ॥ ३५३ ॥</p>
<p>शनैश्शनैः समभवत्पृथिव्यां क्वचिदीदृशः ॥<br>
मपञ्चमन्त्रमाहात्म्याद्राजापि भ्रान्तमानसः ॥ ३५४ ॥</p>
<p>मन्नाम्ना कल्पितैर्ग्रन्थैः क्षुद्रदेवरता जनाः ॥<br>
मपञ्चकस्य सेवातो धर्मं पश्यन्ति ते न हि ॥ ३५५ ॥</p>
<p>प्राप्नुवान्त द्रुतं सिद्धिं गणेशस्य प्रभावतः ॥<br>
अहो साक्षात्परब्रह्म अहो गुरुपतिस्त्वयम् ॥<br>
अहोष्टसिद्धिनाथोयं सर्वविद्याविशारदः ॥ ३५६ ॥</p>
<p>मथित्वा चतुरो वेदानस्मद्भाग्यात्कृपालुना ॥<br>
दर्शितः कौलिकः पन्था भुक्तिमुक्तिप्रदायकः ॥ ३५७ ॥</p>
<p>इति नॄणां वचः श्रुत्वा जग्मुर्विप्राश्च तं प्रति ॥<br>
स तेषां सम्यगातिथ्यं कृत्वा तुष्टाव चागमम् ॥ ३५८ ॥</p>
<p>अहो विप्रा जीवहिंसाप्रधानं यज्ञकर्म तु ॥<br>
न कर्तव्यो गुरुप्रोक्तो यज्ञो यागो मपञ्चकः ॥ ३५९ ॥</p>
<p>तपश्चापि न कर्तव्यमात्मा दुःखी प्रजायते ॥<br>
तान्त्रिकं कर्म कर्तव्यं वैदिकं न कदाचन ॥ ३६० ॥</p>
<p>वैदिकाः पशवः प्रोक्ता जीवन्मुक्तास्तु तान्त्रिकाः ॥<br>
कुर्वन्त्याभ्यन्तरं कर्म तत्त्वमेतद्विचार्यताम् ॥ ३६१ ॥</p>
<p>यद्दीयते प्राप्यते तद्वेदशास्त्रादिसम्मतम् ॥<br>
दुःखं यदात्मनो दत्त्वा कथं सौख्यं प्रलभ्यते ॥ ३६२ ॥</p>
<p>सुखबीजेन संसाध्यं महत्सौख्यं द्विजोत्तमाः ॥<br>
तस्मात्कौलं समासाद्य लोकद्वयसुखप्रदम् ॥<br>
मुक्ता भवन्तु भो विप्रास्त्यज्यतां वेदकर्म तत् ॥ ३६३ ॥</p>
<p>जातानि बहुवर्षाणि चाहोरात्राणि कुर्वताम् ॥<br>
काचिद्दृष्टा तत्र सिद्धिः प्रत्यक्षं दृश्यतामिदम् ॥ ३६४ ॥</p>
<p>प्राणाग्निहोत्रं तन्त्रोक्तं कर्म षट्कप्रकाशतम् ॥<br>
त्यक्त्वा तदग्निहोत्रन्तु चर्यतां दृश्यतामिदम् ॥ ३६५ ॥</p>
<p>इति तद्वचनं श्रुत्वा सरस्वत्या विमोहिताः ॥<br>
त्यक्त्वाखिलं वेदमार्गं प्रविष्टा वामकौलयोः ॥ ३६६ ॥</p>
<p>प्राणाग्निहोत्रं ववक्ष्यामि गणेशेन प्रदर्शितम् ॥<br>
ज्ञानिनां त्वरिता सिद्धिरन्येषां पतनं द्रुतम् ॥<br>
उपविष्टः प्रसन्नात्मा प्राङ्मुखः स्थिरमानसः ॥<br>
अतिमृद्वासनं बद्ध्वा पद्मासनमृजुर्भवेत् ॥ ३६७ ॥</p>
<p>शक्तिरूपात्मकं चिन्त्यं मूलाधारे त्रिकोणकम् ॥<br>
मायाबीजन्तु तन्मध्ये चिन्तनीयं गुणात्मकम् ॥ ३६८ ॥</p>
<p>प्राग्रकोणात्त्रिकोणेषु त्रिकोणांस्त्रीन्विचिन्तयेत् ॥<br>
हकारं चापि तन्मध्ये ध्यायेत्सत्त्वगुणात्मकम् ॥ ३६९ ॥</p>
<p>हकारान्तर्गतं ज्योतिश्चेतो भास्करसन्निभम् ॥<br>
सात्त्विकेन हकारेण वेष्टितं तच्च चिन्तयेत् ॥ ३७० ॥</p>
<p>स हकारो राजसेन ईकारेण समन्वितः ॥<br>
तामसेन तु रेफेण समाक्रान्तन्तु तद्द्वयम् ॥ ३७१ ॥</p>
<p>मूलाधार इति ध्यात्वा पञ्चकुण्डानि तत्र तु ॥<br>
मध्ये प्राच्यां प्रतिच्यां च कौबेर्यां दक्षिणे तथा ॥ २७२ ॥</p>
<p>सर्वदा ज्वलदग्नीनि तानि कुण्डानि भावयेत् ॥<br>
मध्यादिपूर्वतस्तत्र ज्ञेयाः पञ्चाग्नयो ह्यमी ॥ ३७३ ॥</p>
<p>आवसथ्यश्च सत्यश्च गार्हपत्यो हुताशनः ॥<br>
तथा चाहवनीयोग्निरन्वाहार्यश्च पञ्चमः ॥ ३७४ ॥</p>
<p>प्रभाजालनिदानांश्च ज्ञानरूपान्निरञ्जनान् ॥<br>
द्वादशान्तः स्थितां स्तांश्च कल्पादित्यान्विचिन्तयेत् ॥ ३७५ ॥</p>
<p>मातृकार्णानाज्यरूपान्व्यत्ययात्तत्र होमयेत् ॥<br>
त्रं क्षं हं सं षमिति तु ज्ञेया वर्णाश्च पञ्च च ॥ ३७६ ॥</p>
<p>ध्येया मरकतप्रख्याः शास्त्रादिज्ञानकारकाः ॥<br>
शं वं लं रं यं च ध्येयाः पञ्च गोमेदसन्निभाः ॥<br>
सैंहिकेयस्य पञ्चैते सङ्ग्रामे विजयप्रदाः ॥ ३७७ ॥</p>
<p>मं भं बं फं पमिति च वर्णाः पं शनेर्मताः ॥<br>
नीलेन्द्रेण समा ध्येया मन्त्रसिद्धिप्रदायकाः ॥ ३७८ ॥</p>
<p>नं धं दं थं तमिति च ध्येया विद्रुमसन्निभाः ॥<br>
भौमस्यैते द्यूतकलिराजद्वारेषु सिद्धिदाः ॥ ३७९ ॥</p>
<p>णं ढं डं ठं टमित्येते वर्णाः शुक्रस्य कीर्तिताः ॥<br>
चिन्तनीया वज्रनिभा यात्राकार्यशुभङ्कराः ॥ ३८० ॥</p>
<p>ञं झं जं छं चमिति च पुष्परागसमत्विषः ॥<br>
गुरोरेते विवाहादिकार्यादिषु सुशोभनाः ॥ ३८१ ॥</p>
<p>ङं घं गं खं कमित्येते ध्येया वैदुर्यसन्निभाः ॥<br>
केतोरेते शत्रुनाशकरा ध्येया मनीषिभिः ॥ ३८२ ॥</p>
<p>अः अम् औं ॐ च ऐम् ए च ऌं ॡं मौक्तिकसन्निभाः ॥<br>
ऋं ॠम् ऊम् उं च ईञ्च आम् अं चैतेर्कसन्निभाः ॥<br>
वर्णा हीरकसङ्काशा राजकार्यकरा इमे ॥ ३८३ ॥</p>
<p>एवं ध्यात्वा सखेटार्णांस्ततो होमं समाचरेत् ॥<br>
क्षं शं मं नं णं च ञं ङम् अः एम् ऊम् आवसथ्यके ॥ ३८४ ॥</p>
<p>लं वं भं धं ढं च झं घम् अम् ऌम् उं सत्यकुण्डके ॥<br>
हं लं बं दं डं च जं गम् औम् ऌम् ईं जुहुयात्ततः ॥ ३८५ ॥</p>
<p>अग्नावाहवनीयाख्ये सं रं फं थं ततश्च ठम् ॥<br>
छं खं ॐ ऋं च इं कारमन्वाहार्ये हुनेत्सुधीः ॥ ३८६ ॥</p>
<p>पं यं पं तं टं च चं कम् ऐम् ऋम् आं गार्हपत्यके ॥<br>
क्षकाराद्यान्नकारान्तान्व्यस्यान्वर्णान्क्रमाद्धुनेत् ॥ ३८७ ॥</p>
<p>तारं मायां च तं वर्णं हंसः सोहं ततः परम् ॥<br>
स्वाहेत्युक्त्वा प्रोक्तकुण्डे हुनेदेकैकमक्षरम् ॥ ३८८ ॥</p>
<p>अकारस्तु परब्रह्मरूपो ध्येयस्ततो हुनेत् ॥<br>
एवं हुत्वा शब्दजातं सर्वं शास्त्रादिकं हुनेत् ॥ ३८९ ॥</p>
<p>आवसथ्याभिधे कुण्डे हं बीजेन गुरूक्तितः ॥<br>
स्पर्शादिकान्वायुगुणान्यं बीजेनेन्द्रकुण्डके ॥ ३९० ॥</p>
<p>सर्वरूपाणि जुहुयाद्रं बीजेन च पश्चिमे ॥<br>
वम्बीजेन रसान्सर्वान्हुनेत्कुण्डे तथोत्तरे ॥ २९१ ॥</p>
<p>लम्बीजेन हुनेत्सर्वान्गन्धान्दक्षिणकुण्डके ॥<br>
प्रलयानलसङ्काशज्वलदग्निष्वहर्निशम् ॥ ३९२ ॥</p>
<p>होमं कुर्वीत कुण्डेषु मातृकावर्णसंयुतम् ॥<br>
नित्यशुद्धपरानन्दचिद्रूपोसौ विराजते ॥ ३९३ ॥</p>
<p>ध्रुवयज्ञादिकं होमं जपान्तं तत्तु पूर्ववत् ॥<br>
पञ्चाशत्सङ्ख्यया कृत्वा न्यस्य तावद्यथाविधि ॥ ३९४ ॥</p>
<p>जीवन्मुक्तो भवेन्मन्त्री चिरञ्जीवी च जायते ॥<br>
तेजसा सूर्यकल्पोसौ कर्ता हर्ता च शम्भुवत् ॥ ३९५ ॥</p>
<p>प्रत्यहं विधिनानेन भोजनं कुरुते यदि ॥<br>
गार्हपत्यादिकुण्डेषु क्रमाद्ग्रासांस्तु होमयेत् ॥<br>
अथर्वपरिशिष्टोक्तैर्मन्त्रैरेतैस्तु पञ्चभिः ॥ ३९६ ॥</p>
<p>गार्हपत्येनेहिरण्यवर्णाः शुचयः पावकाः ॥<br>
अग्निं विहृत्यात्मानमुपचर्योर्ध्वं गच्छन्तु स्वाहा ॥ ३९७ ॥</p>
<p>अन्वाहार्येऽपाने गगनरुचयः पावकाः ॥<br>
अग्निं विहृत्यात्मानमुपचर्योर्ध्वौधस्तिर्यग्गच्छन्तु स्वाहा ॥ ३९८ ॥</p>
<p>आअहवनीये व्याने रक्तवर्णाः शुचयः पावकाः ॥<br>
अग्निं विहृत्यात्मानमुपचर्य तिर्यगूर्ध्वाधो गच्छन्तु स्वाहा ॥ ३९९ ॥</p>
<p>आवसथ्ये समाने सुप्रभावर्णाः शुचयः पावकाः ॥<br>
अग्निं विहृत्यात्मानमुपचर्य तिर्यगूर्ध्वाधस्समं गच्छन्तु स्वाहा ॥ ४०० ॥</p>
<p>एवं होमं विधायाथ मन्त्रमेतमुदीरयेत् ॥<br>
एवं भावनया सर्वमश्नीयादुच्यते मनुः ॥ ४०१ ॥</p>
<p>अहं वैश्वानरो भूत्वा जुहोम्यन्नं चतुर्विधम् ॥<br>
पञ्चमेन विधानेनोर्ध्वाधस्तिर्यक्षु गच्छतु ॥ ४०२ ॥</p>
<p>स्वाहान्तोयं चतुस्त्रिंशद्वर्णमन्त्र उदाहृतः ॥<br>
तूष्णीं होमं विधायाथ संस्कृतान्नेन मन्त्रवित् ॥ ४०३ ॥</p>
<p>अमृते त्यादिमन्त्रेण पीत्वा च चुलुकोदकम् ॥<br>
आचम्य विधिना पश्चाच्छुद्धाचमनमाचरेत् ॥ ४०४ ॥</p>
<p>मूलाधारं समारभ्य द्वादशान्तावधि स्मरेत् ॥<br>
जीवात्मानं जगद्व्याप्तं नित्यमेकमनन्यगम् ॥ ४०५ ॥</p>
<p>प्रकृतिस्थं शुभं चादिमध्यान्तरहितं परम् ॥<br>
हवनीयेन शुद्धेन जुहुयात्तेन तर्पितम् ॥ ४०६ ॥</p>
<p>एवं गलत्सुधारूपं पञ्चाशद्वर्णसिक्तकम् ॥<br>
भुक्त्वा हविर्हुतं मन्त्री सज्वलत्पञ्चवह्निकः ॥ ४०७ ॥</p>
<p>प्रातः सायं च कुर्वाणो मन्त्री प्राणाग्निहोत्रकम् ॥<br>
गर्भस्थितिभवं क्लेशं विन्दते न कदाचन ॥ ४०८ ॥</p>
<p>अत्र तत्त्वं प्रवक्ष्यामिकौलिकोद्धारहेतुकम् ॥<br>
या काचिद्वाममार्गेण साध्यते देवता तु सा ॥ ४०९ ॥</p>
<p>मपञ्चकेन सा तृप्ता साधकस्येष्टदायिनी ॥<br>
नाधिकारस्तु विप्राणां मपञ्चकनिषेवणे ॥ ४१० ॥</p>
<p>अज्ञानान्मोहतो वापि दुर्गरोर्वा प्रसङ्गतः ॥<br>
मपञ्चकस्य सङ्गश्चेज्जातो निरयमश्नुते ॥ ४११ ॥</p>
<p>तदुद्धाराय वक्ष्यामि युक्तिं प्राणाग्निहोत्रकम् ॥<br>
मांसस्य भक्षणे चिन्त्यं हुनेत्पश्चिमकुण्डके ॥ ४१२ ॥</p>
<p>अग्निमुख्यादेवतया हुतं तद्भुज्यते त्विति ॥<br>
मैथुने स्वस्य वीर्यं तु घृतरूपं विचिन्तयेत् ॥ ४१३ ॥</p>
<p>दक्षिणाग्निं तु तेनेद्धं भावयेत्सम्भवेत्त तत् ॥<br>
एवमातृप्तिपर्यन्तं बालाया मैथुनं चरेत् ॥ ४१४ ॥</p>
<p>पूर्णतत्त्वे मनो नीत्वा ध्वजपातः प्रजायते ॥<br>
न तत्र रात्रिजं पापं देवता चेत्प्रसीदति ॥ ४१५ ॥</p>
<p>पूर्वकुण्डेहुनेन्मुद्रां मूलमन्त्रेण साधकः ॥<br>
देवता तेन तुष्टा स्यान्न पापैरभिभूयते ॥ ४१६ ॥</p>
<p>मद्यमुत्तरकुण्डे तु जुहुयाद्देवतामुखे ॥<br>
न चाप्नोत्यस्य गन्धेन पापं वै धर्म एव सः ॥ ४१७ ॥</p>
<p>मध्यमे तु हुनेन्मत्स्यान्ध्यायंश्च वडवानलम् ॥<br>
त्यक्तसौख्यः साधकश्चेद्भुक्तिमुक्तिप्रदः स तु ॥ ४१८ ॥</p>
<p>इत्थं वो बोधितं विप्रा वाममार्गे प्रकीर्तिताः ॥<br>
नानामन्त्रैः कृताः शिष्या ज्ञातॄणां भुक्तिमुक्तिदैः ॥ ४१९ ॥</p>
<p>शक्तित्रयात्मको मन्त्रो वाग्वादिन्याः प्रकीर्त्यते ॥<br>
प्रणवं वदयुग्मं च वाग्वादिनि पदं वदेत् ॥ ४२० ॥</p>
<p>ह्रीङ्क्लीङ्क्लीन्ने क्लेदिनीति महाक्षोभं वदेत्कुरु ॥<br>
सौरुक्त्वा मोक्षमुच्चार्य कुरुष्व प्रणवं वदेत् ॥ ४२१ ॥</p>
<p>वाग्वादिन्या मनुः प्रोक्त एकोनत्रिंशदक्षरः ॥<br>
नवभिश्च नगैर्बाणैर्जायतेस्य मनुत्रयम् ॥ ४२२ ॥</p>
<p>ब्रह्मादीनां त्रयाणां तु वाग्देव्यस्तत्र देवताः ॥<br>
उत्पत्तिस्थितिनाशानां कारिकास्ताः प्रकीर्तिताः ॥ ४२३ ॥</p>
<p>नास्याः पूजा न च ध्यानं नच्छन्दो न च किञ्चन ॥<br>
गणेशस्य प्रसादेन वर्णलक्षजपाद्द्रुतम् ॥ ४२४ ॥</p>
<p>वाक्सिद्धिं <sup id="fnref:9"><a href="#fn:9" class="footnote-ref" role="doc-noteref">9</a></sup> समवाप्नोति कार्योत्पत्त्यादिकं <sup id="fnref:10"><a href="#fn:10" class="footnote-ref" role="doc-noteref">10</a></sup> हृदि ॥<br>
चिन्तयित्वा तथा मन्त्रखण्डं जप्त्वा वदेत्सकृत् ॥ ४२५ ॥</p>
<p>तदा सा भारती सत्या शापानुग्रहवादिनी ॥<br>
मौनादस्य स्थिरा सिद्धिरशक्तौ मितभाषणात् ॥ ४२६ ॥</p>
<p>ततः प्रोक्ता गणेशेन त्रिंशद्व्याख्या तु भैरवी ॥<br>
वदवद वाग्वादिनि ऐमित्येको नवाक्षरः ॥ ४२७ ॥</p>
<p>क्लिन्ने क्लेदिनि इत्युक्त्वा महाभागे वदेत्कुरु ॥<br>
भैरवी देवता चात्र वर्णलक्षजपो भवेत् ॥ ४२८ ॥</p>
<p>न च पूजादिकं न्यासा मपञ्चकनिषेवणम् ॥<br>
केवलं सिद्धये प्रोक्तं सर्वतन्त्रेषु गोपितम् ॥ ४२९ ॥</p>
<p>ज्ञातं यैर्गुरुमार्गेण सिद्धास्ते नात्र संशयः ॥<br>
एताभ्यामेव मन्त्राभ्यां बहवः कौलिकाः कृताः ॥ ४३० ॥</p>
<p>अथ वक्ष्ये विप्रगोप्यां देवीं त्रिपुरभैरवीम् ॥<br>
कौलिके वाममार्गे च सिद्धान्ते द्रुतसिद्धिदाम् ॥ ४३१ ॥</p>
<p>हकारं च सकारं च रेफमैकारसंयुतम् ॥<br>
नादबिन्दुसमायुक्तं वाग्भवं कूटमुच्यते ॥ ४३२ ॥</p>
<p>हकारञ्च सकारञ्च ककारञ्च तथा रवौ ॥<br>
नादबिन्दुसमायुक्ते ईकारे योजयेत्तदा ॥<br>
पञ्चवर्णात्मकं कूटं कामराजाभिधं मतम् ॥ ४३३ ॥</p>
<p>हकारञ्च सकारञ्च रेफमैकारसंयुतम् ॥<br>
विसर्गाढ्यं तृतीयन्तु कूटं वर्णत्रयात्मकम् ॥ ४३४ ॥</p>
<p>तृतीयबीजे बिन्द्वाढ्यं स्त्रीणामुक्तं न सर्गयुक् ॥ ४३५ ॥</p>
<p>आदौ सकारः पश्चाद्धस्त्रिभिः कटत्रयेपि च ॥<br>
पठनीयस्तथा तासां देयो मन्त्रं सुसिद्धये ॥ ४३६ ॥</p>
<p>पङ्क्तिश्छन्दो मुनिः प्रोक्तो दक्षिणामूर्तिसञ्ज्ञकः ॥<br>
देववन्दितपादाब्जा देवी त्रिपुरभैरवी ॥ ४३७ ॥</p>
<p>आपादं नाभितस्त्वोघमानानि हृदयात्परम् ॥<br>
आहृन्मूर्द्धागतं चान्त्यं चैवं बीजत्रयं न्यसेत् ॥ ४३८ ॥</p>
<p>आद्यं सव्ये परं दक्षे तृतीयमुभयोर्न्यसेत् ॥<br>
ऐं हृत् क्लीं च शिरः प्रोक्तं सौरन्त्येन शिखा मता ॥ ४३९ ॥</p>
<p>ऐं वर्म क्लीं च नेत्रं स्यात्सौरास्त्रं परिकीर्तितम् ॥<br>
मूर्ध्न्याधारे हृदि न्यस्यं मनो कूटत्रयं पुनः ॥ ४४० ॥</p>
<p>कुर्वीत देहसन्नाहं त्रीभिर्बीजैस्तदुच्यते ॥<br>
मणिबन्धे करतले कराग्रे च क्रमान्न्यसेत् ॥ ४४१ ॥</p>
<p>आदौ दक्षे ततो वामे कक्षकूर्परपाणिषु ॥<br>
पुनर्दक्षे च वामे च पादयोश्च तथा न्यसेत् ॥<br>
पादान्ते हृदये लिङ्गे संहारक्रमतो न्यसेत् ॥ ४४२ ॥</p>
<p>अथ सृष्टिक्रमेणैव बीजान्यङ्ङ्गेषु विन्यसेत् ॥<br>
आदौ वामे ततो दक्षे कर्णयोश्चिबुके ततः ॥ ४४३ ॥</p>
<p>शङ्खयोश्च मुखे चैव नेत्रयोश्च तथा न्यसेत् ॥<br>
बाहुद्वये च हृदये कूर्परद्वितये कटौ ॥ ४४४ ॥</p>
<p>जानुनोर्व्यञ्जने चापि पादयोर्मलनिर्गमे ॥<br>
पार्श्वद्वये च हृदये स्तनयुग्मे गले तथा ॥ ४४५ ॥</p>
<p>नवयोन्यात्मको न्यासः प्रोक्तो बीजत्रयेण तु ॥<br>
लिङ्गे रत्यै नम इति चाद्यबीजेन विन्यसेत् ॥ ४४६ ॥</p>
<p>प्रीत्यै नमश्च हृदये मध्यबीजेन विन्यसेत् ॥<br>
मनोभवायै हृदये भ्रुवोर्मध्ये तृतीयकम् ॥ ४४७ ॥</p>
<p>सौः क्लीम् ऐमिति बीजैश्च स्थानेष्वेव पुनर्न्यसेत् ॥<br>
अमृतेशीं च योगेशीं विश्वयोनिं क्रमादिमाः ॥<br>
विलोमबीजैर्विन्यस्य मूर्तिन्यासमथाचरेत् ॥ ४४८ ॥</p>
<p>स्ह्रोमितीशानरूपाय ततो मनोवाय च ॥<br>
नम इत्यन्तः प्रोच्या धरेशानं न्यसेद्बुधः ॥ ४४९ ॥</p>
<p>स्ह्रें तत्पुरुषरूपाय मकरध्वजकात्मक ॥<br>
नमः प्रोच्य न्यसेद्वक्त्रे हृदये तु ततो न्यसेत् ॥ ४५० ॥</p>
<p>ह्स्रूम् अघोररूपाय कन्दर्पस्यात्मने नमः ॥<br>
ह्स्रीं वामदेवरूपाय मन्मथस्यात्मने नमः ॥ ४५१ ॥</p>
<p>एतद्गुह्ये प्रविन्यस्य न्यस्येच्च पदयोस्तथा ॥<br>
ह्स्कं सद्योजातात्मने कामदेवाय नम इत्यपि ॥ ४५२ ॥</p>
<p>ऊर्ध्वप्राग्दक्षिणोदीच्यपश्चिमेषु मुखैः क्रमात् ॥<br>
प्रविन्यस्येत्ततः पञ्च बाणानङ्गेषु विन्यसेत् ॥ ४५३ ॥</p>
<p>ह्रां ह्रीं क्लीं हूम इति च पञ्च बाणाः प्रकीर्तिताः ॥<br>
अङ्गुष्ठादिकनिष्ठान्तमङ्गुलीषु क्रमान्न्यसेत् ॥ ४५४ ॥</p>
<p>क्षोभणद्रावणाकर्षवश्योन्मादाश्च नामतः ॥<br>
ललाटे च भ्रुवोर्मध्ये मुखकर्णाक्षिकण्ठके ॥ ४५५ ॥</p>
<p>हृन्नाभिलिङ्गे विन्यस्या एता अष्टौ च शक्तयः ॥<br>
शुभगाद्या भगा त्वन्या तृतीया भगसर्पिणी ॥ ४५६ ॥</p>
<p>चतुर्थी तु पराजेया पञ्चमी भगमालिनी ॥<br>
अनङ्गानङ्गकुसुमा प्रोक्ता चानङ्गमेखला ॥ ४५७ ॥</p>
<p>अनङ्गमदना सर्वा मदविभ्रममन्थराः ॥<br>
ध्येयाः कुसुम्भवसना हरित्काञ्चिकिकाः शुभाः ॥ ४५८ ॥</p>
<p>वाक्कामवूं पुनः स्त्रीं सस्ताराः पञ्चोदितास्त्वमी ॥<br>
न्यासं कुर्याद्भूषणाख्यं ततः स तु निगद्यए ॥ ४५९ ॥</p>
<p>न्यस्येच्छिरसि भ्रूमध्ये कर्णाक्षियुगले नसि ॥<br>
गण्डयोरोष्ठयोर्दन्तपङ्क्त्योरास्ये न्यसेत्स्वरान् ॥ ४६० ॥</p>
<p>चिबुकेथ गले कण्ठे पार्श्वयोः स्तनयुग्मके ॥<br>
दोर्मूलयोः कूर्परयोः पाण्योस्तत्पृष्ठदेशतः ॥ ४६१ ॥</p>
<p>हस्तद्वये हमित्येकं तत्पृष्ठे च तु नित्यकम् ॥<br>
नाभौ गुह्ये पुनश्चोर्वोर्जानुनोर्जङ्घयोस्तथा ॥ ४६२ ॥</p>
<p>स्फिजोश्च गुल्फयोः पश्चाच्चरणाङ्गुष्ठयोर्द्वयोः ॥<br>
ग्रैवेये च तथा कट्यां हृदये दलकुण्डले ॥<br>
वामकुण्डलके मूर्ध्नि बलये पानके तथा ॥ ४६३ ॥</p>
<p>हृदयस्थारुणाम्भोजकर्णिकामध्यसंस्थिताम् ॥<br>
जपाकुसुमसङ्काशामरुणाम्बरभूषणाम् ॥ ४६४ ॥</p>
<p>स्मितसौधमहामोहां त्रिनेत्रां चन्द्रशेखराम् ॥<br>
विश्वसौन्दर्यसर्वस्वजन्मसागररूपिणीम् ॥ ४६५ ॥</p>
<p>ब्रह्माब्जनेत्ररुद्रेशशिवाक्षैर्मण्डसञ्ज्ञितैः ॥<br>
मण्डिताङ्गीं महादेवीं मुक्ताजपवटीधराम् ॥ ४६६ ॥</p>
<p>पुस्तकालङ्कृतकरां वरदाभयधारिणीम् ॥<br>
आनन्दमधुरां देवीं मदाघूर्णितलोचनाम् ॥<br>
रक्ताङ्गरागसुभगां ध्यायेत्त्रिपुरभैरवीम् ॥ ४६७ ॥</p>
<p>पूजायन्त्रं प्रवक्ष्यामि भैरवीबालयोरथ ॥<br>
नवयोन्यात्मकं कुर्यान्मण्डलं गुरुमार्गतः ॥ ४६८ ॥</p>
<p>हकारञ्च सकारञ्च रेफमौकारसंयुतम् ॥<br>
बिन्दुद्वययुतं चाग्रे त्रिकोणे मध्यमे न्यसेत् ॥ ४६९ ॥</p>
<p>योन्यष्टके कामबीजं बहिरष्टदलं लिखेत् ॥<br>
केशरेषु स्वरालेख्या द्वन्द्वशोग्रदलेषु च ॥ ४७० ॥</p>
<p>कचटांस्तपयान्वर्णाञ्छक्षौ च विलिखेत्क्रमात् ॥<br>
क्रमाद्दलानां ग्रन्थीश्च प्रणवाभ्यां ततश्चरेत् ॥ ४७१ ॥</p>
<p>दलाग्रेषु त्रिशूलानि बहिर्भूपुरमालिखेत् ॥<br>
शूलाग्रेषु लिखेद्वर्णान्क्रमात्त्रिभ्यश्च पूर्वतः ॥ ४७२ ॥</p>
<p>खगघाङ्ङछजांश्चापि झञठाण्डढणास्तथा ॥<br>
थदधान्नफवाश्चापि भसराल्लṁवषांस्तथा ॥ ४७३ ॥</p>
<p>वृत्तद्वयं च तद्बाह्ये वीथिकायां च मातृकाः ॥<br>
चतुरस्रत्रयं कुर्यात्तद्बाह्ये देवतार्चनम् ॥ ४७४ ॥</p>
<p>यन्त्रमध्ये देवपृष्ठाः प्रादक्षिण्येन पूजयेत् ॥<br>
द्वादशैताश्चाद्यवीथ्यामेकस्यां दिशि तु त्रयम् ॥ ४७५ ॥</p>
<p>वामा ज्येष्ठा तथा रौद्री अम्बिकेच्छे ततः परम् ॥<br>
ज्ञानोत्क्रियाकुब्जिका च बिम्बा देवी विषघ्निका ॥ ४७६ ॥</p>
<p>दुस्तरा च तथा नन्दा ध्यानमासां निरूप्यते ॥<br>
विप्रा वेदविदो यूयं तच्छृणुध्वं समाहिताः ॥ ४७७ ॥</p>
<p>मुक्ताफलामलमणिस्फुरच्छत्रं शशिप्रभम् ॥<br>
गङ्गातरङ्गधवलं चामरद्वयमद्रिजे <sup id="fnref:11"><a href="#fn:11" class="footnote-ref" role="doc-noteref">11</a></sup> ॥ ४७८ ॥</p>
<p>नवरत्नस्फुरद्दीप्तताम्बूलस्य करण्डकम् ॥<br>
मल्लिकामालतीजातीशतपत्राढ्यदामभिः ॥ ४७९ ॥</p>
<p>पूर्णं रत्नमयं भाण्डं तथालङ्कारपूरितम् ॥<br>
पटीञ्च व्यजनद्वन्द्वं नवरत्नविचित्रितम् ॥ ४८० ॥</p>
<p>नीलकण्ठस्य पूच्छैश्च तथोशीरविराजितम् ॥<br>
कर्पूरमृगनाभ्याढ्यं कर्पूरक्षोदसंयुतम् ॥ ४८१ ॥</p>
<p>चषकं स्वर्णरचितं कङ्कतीं हीरराजिताम् ॥<br>
कज्जलस्य शलाकां च करण्डं चन्द्रपूरितम् ॥ ४८२ ॥</p>
<p>दधानाः परमेशान्यः शक्तयः पीठसंस्थिताः ॥<br>
पूर्वादिक्रमतः सर्वाः सर्वाभरणभूषिताः ॥ ४८३ ॥</p>
<p>सम्पूज्य मध्ये देवेशीं प्रेतसिंहासनं यजेत् ॥<br>
रक्तस्धर्णाकृति स्वर्णदीप्तिमत्कलमव्ययम् ॥<br>
पञ्चप्रेतासनं साक्षान्मोक्षदायि न संशयः ॥ ४८४ ॥</p>
<p>ह्स्कोः सदाशिवमहाप्रेतपद्मासनाय च ॥<br>
हृदन्तः षोडशार्णोयं मन्त्रः स्यात्पीठपूजनम् ॥ ४८५ ॥</p>
<p>सिंहासनं च सम्पूज्यं चक्रैर्व्याकुलसुन्दरीम् ॥<br>
आवाहनाद्या मुद्राश्च दर्शयित्वा प्रदर्शयेत् ॥<br>
वरमुद्रां चाभयाख्यां ध्यायेत्त्रिपुरभैरवीम् ॥ ४८६ ॥</p>
<p>हृदयस्यारुणाम्भोजकर्णिका मध्यसंस्थिताम् ॥<br>
जपाकुसुमसङ्काशारुणां स्वर्णविभूषणाम् ॥ ४८७ ॥</p>
<p>स्मितसौधमहामोहां त्रिनेत्रां चन्द्रशेखराम् ॥<br>
विश्वसौन्दर्य सर्वस्वजन्मसागररूपिणीम् ॥ ४८८ ॥</p>
<p>ब्रह्मार्कविष्णुरुद्रेशशिवाख्यैर्मञ्चसञ्ज्ञिकैः ॥<br>
मण्डिताङ्गीं महादेवीं मुक्ताजपवटीधराम् ॥ ४८९ ॥</p>
<p>पुस्तकालङ्कृतकरां वरदाभयधारिणीम् ॥<br>
आनन्दमधुरां देवीं मदाघूर्णितलोचनाम् ॥ ४९० ॥</p>
<p>रक्ताङ्गसुभगां साक्षाद्ध्यायेत्त्रिपुरभैरवीम् ॥<br>
मुद्राविंशतिसङ्ख्याकास्ततो देव्यै प्रदर्शयेत् ॥ ४९१ ॥</p>
<p>वराभये पुस्तकाक्षमाले चाङ्कुशपाशकौ ॥<br>
चापबाणे कपालं च कमलं चायुधं तथा ॥<br>
कपालाख्यं वामहस्ततलं कुर्यात्कपालवत् ॥ ४९२ ॥</p>
<p>आवाहनाद्या आदौ स्युश्चतस्रोन्ते च पं च ॥<br>
दर्शनीया योनिमुद्रास्तासां लक्षणमुच्यते ॥ ४९३ ॥</p>
<p>योनिमुद्रा हृदि क्षिप्ता त्रैलोक्यं क्षिभिणी भवेत् ॥<br>
त्रैलोक्यद्राविणी चास्य त्रिलोक्याकर्ष्णी भ्रुवोः ॥ ४९४ ॥</p>
<p>त्रैलोक्यवशकृद्भालेह्लादकृद्ब्रह्मरन्ध्रके ॥<br>
ततः षडङ्गावरणं पीठस्योपरितोर्चयेत् ॥ ४९५ ॥</p>
<p>अग्नीशासुरवायव्यमध्ये दिग्दिक्षु च क्रमात् ॥<br>
अग्निकोणे रतिं पश्चात्प्रीतिमुत्तरकोणके ॥ ४९६ ॥</p>
<p>मनोभवान्दक्षकोणे ततो बाणान्समर्चयेत् ॥<br>
द्वौद्वावर्वागुदक्चैकमग्रे कामांश्च बाणवत् ॥ ४९७ ॥</p>
<p>तत्र सम्पूजयेदेताः पूर्वादिक्रमतो बुधः ॥<br>
अनङ्गकुसुमा चाद्या द्वितीयानङ्गमेखला ॥ ४९८ ॥</p>
<p>तृटीयानङ्गमदनाग्रेनङ्गमदनातुरा ॥<br>
शुभगा पञ्चमी देवी भगाग्रे भगसर्पिणी ॥ ४९९ ॥</p>
<p>भगमालात्र सर्वत्र देवपृष्ठं च पूर्वदिक् ॥<br>
अष्टयोनिषु ब्राह्माद्या बाह्ये चाष्टदलद्वयम् ॥ ५०० ॥</p>
<p>ब्राह्म्यायुक्तश्चासिताङ्गो रुरुर्माहेश्वरीयुतः ॥<br>
चण्डः कौमारिकायुक्तः क्रोधः स्याद्वैष्णवीयुतः ॥ ५०१ ॥</p>
<p>वाराह्या च तथोन्मत्तो माहेन्द्र्या च कपालभृत् ॥<br>
चामुण्डाभीषणौ महालक्ष्मीः संहारसंयुता ॥ ५०२ ॥</p>
<p>दीर्घस्वराष्टको बिन्दुयुक्तानामहृदान्विताः ॥<br>
क्रमात्स्युरष्टशक्तीनां पूजनेष्टौ मनूत्तमाः ॥ ५०३ ॥</p>
<p>न हृद्भैरवमन्त्रेषु स्वरा ह्रस्वाः सबिन्दुकाः ॥<br>
कामरूपश्च मलयस्ततः कोल्लगिरिः स्मृतः ॥ ५०४ ॥</p>
<p>कुल्मान्तकवचौ हारे ह्यतो जालन्धरः परः ॥<br>
उड्डीयानं देवकोटं पीठाष्टकमुदाहृतम् ॥ ५०५ ॥</p>
<p>ग्रन्थिस्थानेषु सम्पूज्यं पश्चिमादिक्रमेण तु ॥<br>
हेतुकं भैरवं त्वाद्यं द्वितीयं त्रिपुरान्तकम् ॥ ५०६ ॥</p>
<p>वेतालमग्निजिह्वं च कालान्तककपालिनौ ॥<br>
एकपादं भीमरूपं ततो <sup id="fnref:12"><a href="#fn:12" class="footnote-ref" role="doc-noteref">12</a></sup> बाह्ये तु भूपुरे ॥ ५०७ ॥</p>
<p>पूजयेल्लोकपालांश्च ऊर्ध्वाधः क्रमतो यजेत् ॥<br>
ब्रह्माणं चैव विष्णुं चाप्यर्चयेत्पश्चिमादितः ॥<br>
वम्पूर्वोवटुको ङेन्तो हृदयान्तस्तथैव च ॥ ५०८ ॥</p>
<p>आदौ त्रिकोणं तद्बाह्ये वृत्तं च चतुरस्रकम् ॥<br>
पूर्वमन्त्रैः समभ्यर्च्य वटुकादींस्ततः परम् ॥<br>
बलिमन्त्रैश्च बलयो देया यन्त्रान्वदाम्यथ ॥ ५०९ ॥</p>
<p>एह्येहि देवीपुत्रान्ते वटुकान्ते च नाथ च ॥<br>
कपिलान्ते जटाभारभास्वरान्ते त्रिनेत्र च ॥<br>
ज्वालामुखेति सर्वान्ते विघ्नान्नाशयनाशय ॥ ५१० ॥</p>
<p>सर्वोपचारसहितं बलिं गृह्णद्वयं वदेत् ॥<br>
पञ्चपञ्चादशार्णोयं स्वाहान्तो वटुकस्य तु ॥ ५११ ॥</p>
<p>पात्रान्तरेण गृह्णीयात्पूर्वं स्थापितपात्रतः ॥<br>
तोयं गृहीत्वा वामाङ्गुष्ठेन वै विसृजेद्बलिम् ॥ ५१२ ॥</p>
<p>ॐ यां योगिनीभ्यः स्वाहा सवर्णंयोगिनीपदम् ॥<br>
हुं फट् स्वहेति धृत्यर्णो योगिनीनां बलौ मनुः ॥ ५१३ ॥</p>
<p>वामाङ्गुष्ठानामिकाभ्यां मध्ये च पातयेद्बलिम् ॥<br>
सद्वीर्ययुक्तं क्षं प्रोच्य स्थाने क्षेत्रे निपानभूः ॥ ५१४ ॥</p>
<p>धूपदीपादि सहितं बलिं गृह्णद्वयं वधूः ॥<br>
अग्नेरष्टनवार्णोयं क्षेत्रपालबलेर्मनुः ॥ ५१५ ॥</p>
<p>अङ्गुष्ठतर्जनीभ्यां च तर्जन्या चैकयापि च ॥<br>
गां गीं गूं गणपतये वर वरद शर्व च ॥ ५१६ ॥</p>
<p>जनं मे वशमानय बलिं गृह्ण द्वयं वदेत् ॥<br>
स्वाहान्ता एकत्रिंशच्च मनौ वर्णाः प्रकीर्तिताः ॥ ५१७ ॥</p>
<p>वामाङ्गुष्ठमध्यमाभ्यां प्रोक्ष्याग्रे बलिमुत्सृजेत् ॥<br>
निर्माल्यभोजिनी चास्य देवी त्रिपुरचण्डिका ॥ ५१८ ॥</p>
<p>न जपेत्त्रिंशतो न्यूनं साधकस्तु कदाचन ॥<br>
तत्सम्प्रदायशुद्धात्मगुरोर्लध्वा मनुं सुधीः ॥ ५१९ ॥</p>
<p>प्रजपेत्सिद्धये सूर्यलक्षं मन्त्रं दृढव्रतः ॥<br>
तत्सहस्रं प्रजुहुयात्पलाशकुसुमैर्नवैः ॥<br>
त्रिस्वादुयुक्तैरश्वारिकुसुमैरथवा हुनेत् ॥ ५२० ॥</p>
<p>रक्ताम्बरः प्रीतमना मौक्तिकाभरणैर्युतः ॥<br>
चन्दनागुरुकर्पूरकृतगात्रानुलेपनः ॥ ५२१ ॥</p>
<p>ब्रह्मचर्यरतः शान्तो विरतः परषड्गुणे ॥<br>
सर्वभूतसुहृन्मौनी कुमारीपूजको भवेत् ॥ ५२२ ॥</p>
<p>अथैतस्या एकबीज प्रयोगो वक्ष्यतेधुना ॥<br>
नवकुन्दनिभां देवीं मुक्ताजालविभूषिताम् ॥<br>
मुक्ताकलापविद्याक्षमालाराजच्चतुर्भुजाम् ॥ ५२३ ॥</p>
<p>एतस्याः प्रथमम्बीजं लक्षं जपति संयतः ॥<br>
कविता जायते तस्य नानावृत्तार्थशोभना ॥ ५२४ ॥</p>
<p>अथ द्वितीयबीजस्य ध्यानादिकमिदं स्मृतम् ॥<br>
रक्तां सुरतरोर्मूलविलसन्मणिपीठगाम् ॥ ५२५ ॥</p>
<p>पाशञ्च बीजपूरश्च बाणानङ्कुशमेव च ॥<br>
कपालञ धनुश्चेति षड्भुजैर्दधतीं भजे ॥ ५२६ ॥</p>
<p>रक्तैरलङ्कृतां पुष्पैर्मदाघूर्णितलोचनाम् ॥<br>
हेलाविलाससम्पन्नां नवयुवनसुन्दरीम् ॥ ५२७ ॥</p>
<p>देवीं ध्यात्वा जपेद्बीजं यो लक्षं मध्यतो वशी ॥<br>
त्रैलोक्यं क्षोभयेदाशु पूर्ववत्सिद्धिभागसौ ॥ ५२८ ॥</p>
<p>अथो तृतीयबीजस्य वक्ष्ये ध्यानादिकं खलु ॥<br>
अक्षमालासुधाककुम्भमुद्रापुस्तकधारिणीम् ॥ ५२९ ॥</p>
<p>नवकुन्देन्दुसङ्काशां राजन्मौक्तिकभूषणाम् ॥<br>
शक्तिं सच्चिन्मयं ध्यात्वा बीजं सारस्वतं वशी ॥<br>
यो जपेज्जायते तस्य कविता भुवि सम्मता ॥ ५३० ॥</p>
<p>पलाशपुष्पैस्त्रिस्वादुयुतैर्होमायुतद्वयम् ॥<br>
कुर्यात्सरस्वतीतुष्ट्यै सौभाग्यानां गृहं हि सः ॥ ५३१ ॥</p>
<p>जाती करञ्जकशमीवटोद्भवसमिद्वरैः ॥<br>
बिल्वप्रसूनैस्त्रिस्वादुयुतैर्होमं समाचरेत् ॥<br>
परनारीनृपाणां च रञ्जनं भवति ध्रुवम् ॥ ५३२ ॥</p>
<p>मालतीवकुलोद्भूतैर्दलैश्चन्दनवारिणा ॥<br>
सिक्तैर्हुनेत्क्रमात्तस्य कवित्वमभिजायते ॥ ५३३ ॥</p>
<p>अनुलोमविलोमेन मध्यस्थं साध्यकर्मयुक् <sup id="fnref:13"><a href="#fn:13" class="footnote-ref" role="doc-noteref">13</a></sup> ॥<br>
मनुं प्रजप्य होतव्यं लोणराजिकया ततः ॥<br>
नरनारीनृपांश्चैव वशयेन्नात्र संशयः ॥ ५३४ ॥</p>
<p>त्रिस्वादुयुग्बिल्वफलैर्होमो मर्त्त्यावरञ्जनः ॥<br>
साधकस्य समृद्धिश्च कमलाया भवेदपि ॥ ५३५ ॥</p>
<p>त्रिस्वादुयुग्गुडूचीभिर्होमो रोगारिनाशनः ॥<br>
गुप्तरूपा स्थिता काश्यामेवं त्रिपुरभैरवी ॥ ५३६ ॥</p>
<p>अथ सम्पत्प्रदां वक्ष्ये देवीं त्रिपुरभैरवीम् ॥<br>
आहूतां गणनाथेन कौलिकाचारपूजिताम् ॥ ५३७ ॥</p>
<p>हकारं च सकारं च खकारं च फरौ तथा ॥<br>
ऋकारस्वरसंयुक्तं बिन्दुनादविभूषितम् ॥<br>
पञ्चवर्णात्मकं कूटं प्रथमं परिकीर्तितम् ॥ ५३८ ॥</p>
<p>द्वितीयं बीजमृजमैः कात्कौ स्याच्च तृतीयकम् ॥<br>
एवं मन्त्रः समाख्यातो द्विरावृत्त्या षडङ्गकम् ॥ ५३९ ॥</p>
<p>प्राग्वदस्याश्चरेन्न्यासं ध्यानमस्या निरूप्यते ॥<br>
उद्यत्सूर्यसहस्राभां चन्द्रचूडां त्रिलोचनाम् ॥ ५४० ॥</p>
<p>नानालङ्कारसुभगां सर्ववैरिनिकर्तनीम् ॥<br>
स्रवद्रुधिरमुण्डालिललितां रक्तवाससम् ॥ ५४१ ॥</p>
<p>डमरुञ्च त्रिशूलं च खड्गं खेटकमेव च ॥<br>
पिनाकं च शरान्पाशानङ्कुशं पुस्तकं तथा ॥ ५४२ ॥</p>
<p>अक्षमालां च बिभ्राणां शवसिंहासनस्थिताम् ॥<br>
एवं ध्यात्वा यजेत्पीठं प्रथमं पीठमन्त्रतः ॥ ५४३ ॥</p>
<p>अघोरे ऐं ॐ चं घोरे मायां घोरद्वयान्तरम् ॥<br>
श्रीं सर्वतः सर्वसर्वेभ्यो नमस्ते पदं वदेत् ॥<br>
रुद्ररूपेभ्यो ह्रीं श्रीं च देवार्णः पीठमन्त्रकः ॥ ५४४ ॥</p>
<p>ततः पूज्यास्तु पीठस्य शक्तयः पृष्ठदेशतः ॥<br>
वामां ज्येष्ठां च रौद्रीं च कालीं च वरलोचनाम् ॥ ५४५ ॥</p>
<p>कलाढ्यां च बलाढ्यां च यजेद्धिङ्कारिणीं ततः ॥<br>
बलप्रमथिनीञ्चैव सर्वभूतदमां तथा ॥ ५४६ ॥</p>
<p>द्वादशैताः क्रमाद्देव्यो मदनीं च मनोन्मनीम् ॥<br>
पूजापीठं समुद्धृत्य प्राग्वदङ्गानि पूजयेत् ॥ ५४७ ॥</p>
<p>रत्यादित्रयमभ्यर्च्य तथानङ्गादिकान्यजेत् ॥<br>
ब्राह्म्यादियुग्मं सम्पूज्य वसुपत्रेषु मातृकाः ॥<br>
भूपुरे लोकपालांश्च सायुधान्परमेश्वरि ॥ ५४८ ॥</p>
<p>अन्यः सर्वः प्रयोगोयं त्रिपुराभैरवीसमः ॥<br>
चतन्यभैरवीमन्त्रस्त्र्यक्षरः कथ्यतेऽधुना ॥<br>
सहावकारसंयुक्तौ प्रथमं बीजमीरितम् ॥ ५४९ ॥</p>
<p>सकलैरीसमायुक्तैर्द्वितीयं बीजमुच्यते ॥<br>
सहरौद्रीसमायुक्ता विसर्गान्तास्तृतीयकम् ॥ ५५० ॥</p>
<p>उद्यद्भानुसहस्राभां नानालङ्कारभूषिताम् ॥<br>
मुकुटोर्ध्वलसच्चन्द्ररेखां रक्ताम्बराचिताम् ॥ ५५१ ॥</p>
<p>पाशाङ्कुशधरां नित्यां वामहस्तकपालिनीम् ॥<br>
वरदाभयशोभाढ्यां पीनोन्नतघनस्तनीम् ॥ ५५२ ॥</p>
<p>एवं ध्यात्वा यजेद्देवीं पूर्वसिंहासने स्थिताम् ॥<br>
द्विरावृत्त्या षडङ्गानि न्यस्येत्सर्वाङ्गलक्षणम् ॥ ५५३ ॥</p>
<p>त्रिकोणं चैव षट्कोणं वसुपत्रं ततः परम् ॥<br>
चतुरस्रं चतुर्द्वारमेवं मण्डलमालिखेत् ॥ ५५४ ॥</p>
<p>प्रथमावरणं चात्रषडङ्गैः परिकल्पयेत् ॥<br>
रत्यादिकास्ततः पूज्यास्त्रिकोणाग्रे वसन्तकम् ॥<br>
वामे कामं विधुं दक्षे यजेद्बाणांश्च पूर्ववत् ॥ ५५५ ॥</p>
<p>डाकिनीं शाकिनीं चैव लाकिनीं काकिनीं ततः ॥<br>
शाकिनीं हाकिनीं चापि पश्चिमादिक्रमाद्यजेत् ॥<br>
अनङ्गकुसुमाद्याश्च वसुपत्रेषु पूर्ववत् ॥ ५५६ ॥</p>
<p>परभृत्सारसाख्यौ च शुकमेघाह्वयौ पुनः ॥<br>
अपाङ्गभ्रूविलासौ च हावभावौ प्रपूजयेत् ॥ ५५७ …</p>
<p>पुरश्चर्यादिकं प्राग्वत्प्रयोगांश्चापि साधयेत् ॥<br>
तद्वदेव च पूजापि शेषं न्यासादिकं तथा ॥ ५५८ ॥</p>
<p>अथातः सम्प्रवक्ष्यामि भुवनेश्वरभैरवीम् ॥<br>
हसावकारसंयुक्तौ प्रथमं बीजमीरितम् ॥ ५५९ ॥</p>
<p>हंसकला ह्रींसमेता द्वितीयं बीजमुच्यते ॥<br>
हसावौकारसंयुक्तौ विसर्गान्तं तृतीयकम् ॥<br>
षड्दीर्घान्वितमध्येन बीजेनोक्तं षडङ्गकम् ॥ ५६० ॥</p>
<p>जपाकुसुमसङ्काशां दाडिमीकुसुमप्रभाम् ॥<br>
चन्द्ररेखां जटाजूटां त्रिनेत्रां रक्तवाससम् ॥ ५६१ ॥</p>
<p>नानालङ्कारसुभगां पीनोन्नतघनस्तनीम् ॥<br>
पाशाङ्कुशवराभीतीर्दधानां च शिवां श्रये ॥ ५६२ ॥</p>
<p>चैतन्यभैरवीवत्स्याद्यद्यन्नोक्तमिहाथ तत् ॥<br>
षडङ्गावरणं चात्र पूर्ववत्परितो यजेत् ॥ ५६३ ॥</p>
<p>रत्याद्याः पूजयेद्देवि त्रिकोणे तदनन्तरम् ॥<br>
ब्रह्मविष्णुमहेशाद्यास्तत्र पूजा बहिः पुनः ॥ ५६४ ॥</p>
<p>डाकिन्याद्या वसुदले षड्दले हाकिनीमुखाः ॥<br>
अनङ्गकुसुमाद्याश्च ब्राह्म्याद्याश्च समन्ततः ॥ ५६५ ॥</p>
<p>भूबिम्बे लोकपालांश्च बटुकाद्यांश्च पूजयेत् ॥<br>
चतुःषष्टियोगिनीभ्यो हृदन्तोयं दशाक्षरः ॥ ५६६ ॥</p>
<p>अष्टपत्रेषु भूबिम्बे त्वेकोच्चारेण पूजयेत् ॥<br>
एकादशमहाकोटियोगिनीभ्यो नमोर्चयेत् ॥ ५६७ ॥</p>
<p>जपादिकं प्रयोगाश्च ज्ञेयाः प्राग्वत्त एव हि ॥<br>
अथातः सम्प्रवक्ष्यामि भैरवीं कमलेश्वरीम् ॥ ५६८ ॥</p>
<p>हसस्थाने सहेत्युक्त्वा सर्वं मन्त्रादि पूर्ववत् ॥<br>
राज्ञाज्ञाता ततः शप्ता तुहिनागेऽभवन्नदी ॥ ५६९ ॥</p>
<p>त्यक्तस्तया वाममार्गो राजभीत्या तु मत्कृते ॥<br>
यतो लब्धं तया दुःखं कलौ ख्यातिं गमिष्यति ॥ ५७० ॥</p>
<p>पुनस्तेषु च देवेषु प्रत्यक्षेयं भविष्यति ॥<br>
अवर्णाद्याश्च वर्णाश्च भविष्यन्ति वरप्रदाः ॥ ५७१ ॥</p>
<p>त्यक्त्वा मपञ्चकं पूजां कृत्वा ये चैव मत्पराः ॥<br>
अस्यास्तीरे पुरीश्वर्या न च तेषु प्रसीदति ॥ ५७२ ॥</p>
<p>भुवनेशी भैरवी तु कृत्वा रूपान्तरं मम ॥<br>
कार्यार्थं बहवः शिष्याः कौलिका वामनाः कृताः ॥<br>
तस्माद्ध्यानाद्यर्चनादि प्राग्वद्दक्षिणमार्गतः ॥ ५७३ ॥</p>
<p>अथातः सम्प्रवक्ष्यामि हसराद्यां च भैरवीम् ॥<br>
भुवनेश्वरभैरव्या बीजादौ हसरान्पठेत् ॥ ५७४ ॥</p>
<p>त्रयाणामपि बीजानां प्रथमं व्यञ्जनात्मकम् ॥<br>
हसराद्यांस्तथा विद्यात्प्राग्वत्पूजादिकं मतम् ॥ ५७५ ॥</p>
<p>अथातः सम्प्रवक्ष्यामि सिद्धां कौलेशभैरवीम् ॥<br>
आद्यन्तबीजयो रेफरहिता हसरादिकाः ॥ ५७६ ॥</p>
<p>कौलेश्वरी भवेद्विद्या कौलिकानां सुद्धिदा ॥<br>
सम्पत्प्रदा भैरवीवत्सर्वं ध्यानादिकं मतम् ॥ ५७७ ॥</p>
<p>कुर्वन्तोपीदृशं कर्म दिवोदासस्य तेजसा ॥<br>
न शक्तास्तत्र संस्थातुं तदा देवेन ढुण्ढिना ॥ ५७८ ॥</p>
<p>जयदुर्गा समाहूता भजतां जयदायिनी ॥<br>
ऊर्द्ध्वाम्नायस्य ये देवास्तान्वक्ष्यामि समासतः ॥ ५७९ ॥</p>
<p>दुर्गेदुर्गेतिदुर्घटेच प्रणवादिनवाक्षरम् ॥<br>
एकादशार्ण्णं स्वाहान्तं मन्त्रयुग्मं तदीयकम् ॥ ५८० ॥</p>
<p>नारदो मुनिराख्यातो विराट् छन्द उदाहृतम् ॥<br>
जयदुर्गा देवतास्य भुक्तिमुक्तिफलप्रदा ॥ ५८१ ॥</p>
<p>ताराद्यैः पञ्चमन्त्रस्य पदैः सर्वेशधीर्मता ॥<br>
जातियुक्तैरङ्गकॢप्तिः षट्पदैस्तैः षडङ्गकम् ॥ ५८२ ॥</p>
<p>अष्टपत्राम्बुजद्वन्द्वं चतुरस्रत्रयावृतम् ॥<br>
चतुर्द्वारसमायुक्तं कुङ्कुमादिभिरुद्धरेत् ॥ ५८३ ॥</p>
<p>कुर्यात्स्वपीठपूजायां नवशक्तिसमर्चनम् ॥<br>
प्रभा माया जया चैव सुप्रभा च विशुद्धिका ॥ ५८४ ॥</p>
<p>नादिनी सुप्रभावापि विजया सिद्धिदा तथा ॥<br>
एकवह्निशरक्लीबहीनैरद्भिः प्रपूजयेत् ॥ ५८५ ॥</p>
<p>तारो वज्रनखदंष्ट्रायुधाय महासिंहाय ॥<br>
हुं फट् नमः सिद्धमनुः पीठं चानेन पूजयेत् ॥ ५८६ ॥</p>
<p>आसनं मनुना तेन दद्यान्मूलेन कल्पयेत् ॥<br>
मूर्तिमावाह्य तस्यान्तः पूजयेच्चन्दनादिभिः ॥ ५८७ ॥</p>
<p>क्रमादावरणाङ्गैश्च जयादिसुप्रभादिभिः ॥<br>
देवायुधैर्दिगीशैश्च हेतिभिर्ध्यानमुच्यते ॥ ५८८ ॥</p>
<p>मेघाभां चन्द्रमुकुटां सिंहास्यां त्रीक्षणां करैः ॥<br>
चक्रं खड्गं चर्म दरं दधानां च क्रमाद्भजे ॥ ५८९ ॥</p>
<p>जया च विजया कीर्तिः प्रीतिश्चापि प्रभा मता ॥<br>
श्रद्धा मेधा श्रुतिश्चेति ओमाद्यक्षरपूर्विकाः ॥ ५९० ॥</p>
<p>असिर्दरो गदा खड्गपाशाङ्कुशशरा धनुः ॥<br>
इत्यायुधानि प्रोक्तानि लक्षाणां पञ्चकं जपेत् ॥ ५९१ ॥</p>
<p>दशांशं जुहुयादाज्यैस्तर्पणादि ततश्चरेत् ॥<br>
ततः सिद्धमनुर्मन्त्री प्रयोगानाचरेत्सुधीः ॥ ५९२ ॥</p>
<p>इमं मन्त्रं जपेद्भूयः प्रविशेत्क्षत्त्रसङ्गरम् ॥<br>
अशेषेण रिपुं हन्यान्नात्र कार्या विचारणा ॥ ५९३ ॥</p>
<p>विवादे व्यवहारादौ जप्तो विजयदो भवेत् ॥<br>
अनया विद्ययास्त्राणि शस्त्राणि सुबहून्यपि ॥ ५९४ ॥</p>
<p>सञ्जप्तानि च सङ्ग्रामे सम्यग्विजयदानि तु ॥<br>
एतदाराधनाद्देवा दिवोदासोभवत्क्षणात् ॥<br>
सङ्ग्रामे सैन्यवर्गस्य क्षयमालोक्य मोहितः ॥ ५९५ ॥</p>
<p>योच्चारणार्थमनीता दिवोदासस्य भूभुजः ॥<br>
वनदुर्गा स्थिता गङ्गापारे तस्या मनुं शृणु ॥ ५९६ ॥</p>
<p>उत्तिष्ठ पुरुषीत्युक्त्वा किं स्वपिषि भयं वदेत् ॥<br>
मे शमयेति चोच्चार्य पश्चाद्ब्रूयात्स्थितं तथा ॥ ५९७ ॥</p>
<p>यदि शक्यमशक्यं वा तन्मे भगवतीति च ॥<br>
शमयाग्निवधूश्चेति मन्त्रो नगगुणार्णकः ॥ ५९८ ॥</p>
<p>स्वकार्यं साधयित्वेवं गणनाथेन कीलिता ॥ ५९९ ॥</p>
<p>एनां जपेच्च निष्कीलां तदा सिद्धिः प्रजायते ॥ ६०० ॥</p>
<p>ॐ ह्रीं दुं दुं पुनर्दुं च प्रथमं बीजपञ्चकम् ॥<br>
मन्त्रादौ योजयेदन्ते दुंहीमोमि इति मन्त्रवित् ॥ ६०१ ॥</p>
<p>निष्कीला जायते विद्यासाधकानां सुसिद्धिदा ॥<br>
आरण्यको मुनिः प्रोक्तो ह्यनुष्टुप् छन्द ईरितम् ॥ ६०२ ॥</p>
<p>वनदुर्गा देवतास्य सर्वशत्रुविनाशिनी ॥<br>
ऋत्वष्टाष्टभूबाणैर्मन्त्रार्णैः स्यात्षडङ्गकम् ॥ ६०३ ॥</p>
<p>दक्षपादाङ्गुलीमूले गुल्फे जानुनि चोरुके ॥<br>
गुदेलिङ्गे तथा मूलाधारे च जठरे तथा ॥ ६०४ ॥</p>
<p>पार्श्वयुग्मे हृदि कुचद्वन्द्वे कण्ठे च सन्धिषु ॥<br>
करयोर्वदने नासागण्डयुक्कर्णयुग्मके ॥ ६०५ ॥</p>
<p>भ्रूमध्ये मूर्धनि मनोर्वर्णा न्यस्या यथाविधि ॥<br>
विद्युन्निभां त्रिनेत्रां च ह्यरुणे पङ्कजे स्थिताम् ॥ ६०६ ॥</p>
<p>चक्रं दरं वराभीती हस्तेषु दधतीं शुभाम् ॥<br>
स्वर्णोद्यत्कान्तिवसनां शशिमौलिं वनस्थिताम् ॥ ६०७ ॥</p>
<p>प्रसन्नां पुष्पभूषाढ्यां पार्श्वोद्यन्मृगशाविकाम् ॥<br>
इति ध्यात्वा यजेद्देवीं पीठे पूर्वोदिते ततः ॥ ६०८ ॥</p>
<p>पूर्वमङ्गानि पूज्यानि तत आर्यादिका यजेत् ॥<br>
चक्राद्यस्त्राणि मातॄश्च लोकेशानायुधानि च ॥ ६०९ ॥</p>
<p>आर्या दुर्गा च भद्रा च भद्रकाल्याम्बिका तथा ॥<br>
क्षेम्या च वेदगर्भा च शाङ्करी चाष्टमी मता ॥ ६१० ॥</p>
<p>शङ्खचक्रासिखेटेषु धनुः शूलं गदेति च ॥<br>
वेदलक्षं जपेन्मन्त्रं तद्दशांशं हुनेत्तिलैः ॥ ६११ ॥</p>
<p>व्रीह्याज्यतिलदुग्धान्नैर्दुर्गां सञ्चिन्त्य चानले ॥<br>
तर्पणं मार्जनं कृत्वा ब्राह्मणाराधनं तथा ॥ ६१२ ॥</p>
<p>धनधान्यादिभिः सम्यक्तोषयित्वा निजं गुरुम् ॥<br>
एवं सिद्धमनुर्मन्त्री वाञ्छितार्थान्प्रसाधयेत् ॥ ६१३ ॥</p>
<p>दुर्गां प्रयोगभेदेन चिन्तयेद्वनवासिनीम् ॥<br>
ध्यायेच्छ्रियं श्यामलाङ्गीं हयारेर्मूर्धनि स्थिताम् ॥ ६१४ ॥</p>
<p>शङ्खचक्रासिबाणांश्च तर्जनीचर्म खेटकम् ॥<br>
चापं च दधतीं हस्तैः सुप्रसन्नाननां भजे ॥ ६१५ ॥</p>
<p>प्रत्यहं प्रजपेन्मन्त्री स्वरक्षार्थं शतं सदा ॥<br>
सहस्रं च तदन्ते च प्रयोगान्कर्त्तुमर्हति ॥ ६१६ ॥</p>
<p>यद्यदुद्दिश्य च मनुं सहस्रं वायुतं जपेत् ॥<br>
अचिराल्लभते तत्तदसाध्यमपि साधकः ॥ ६१७ ॥</p>
<p>प्रातःस्नायी न्यासपूर्वं स्मरन्देवीमनन्यधीः ॥<br>
नित्यं सहस्रं प्रजपेन्मन्त्रं साधकसत्तमः ॥ ६१८ ॥</p>
<p>क्रूरसर्पग्रहाद्यांश्च दोषान्प्रशमयेत्सुधीः ॥<br>
हुनेदारण्यकतिलैराजिकाभिश्च वा हुनेत् ॥ ६१९ ॥</p>
<p>अपामार्गसमिद्भिर्वा नाशयेत्सकलान्गदान् ॥<br>
अपस्मारादिकान्मन्त्री नात्र कार्या विचारणा ॥ ६२० ॥</p>
<p>न्यग्रोधोत्थसमिद्भिश्च सशुङ्गाभिर्हुनेत्सुधीः ॥<br>
दशाहतो वाञ्छितार्थसिद्धिर्भवति नान्यथा ॥ ६२१ ॥</p>
<p>त्र्यहं वा सप्तरात्रं वा चेधै रास्नासमुद्भवैः ॥<br>
एकैकं सकलं मन्त्री हुनेद्वञ्छितसिद्धये ॥ ६२२ ॥</p>
<p>त्रिंशच्छरान्सिताग्रांश्च विधाय जुहुयाद्बुधः ॥<br>
कुटुतैलैः सहस्रं वा ह्ययुतैस्तदनन्तरम् ॥ ६२३ ॥</p>
<p>सम्पाततैलरसनान्समभ्यर्च्य यथाविधि ॥<br>
पूर्ववत्प्रजपेन्मन्त्रं ताञ्च्छरानपि भूपतिः ॥ ६२४ ॥</p>
<p>शुद्धाचारश्च धीरश्च धन्वी सङ्ग्राममानसः ॥<br>
गृहीत्वा परसेनायां मध्ये गच्छेदभीतवत् ॥<br>
साधनानि दिशः सर्वाः समन्तात्सफलास्तदा ॥ ६२५ ॥</p>
<p>स आगत्य पुनर्भूयो गुरुं धान्यैर्धनैरपि ॥<br>
वस्त्रालङ्करणैश्चापि तोषयेज्जयदायिनम् ॥ ६२६ ॥</p>
<p>अष्टाधिकशतेनाथ जपेन शवभस्म च ॥<br>
निक्षिपेद्यस्य शिरसि स विद्विष्टो भवेज्जनैः ॥<br>
देशाद्देशान्तरं चैव सदा भ्राम्यति काकवत् ॥ ६२७ ॥</p>
<p>कारस्करद्रुमोत्थैश्च पत्रैर्वायुनिपातितैः ॥<br>
सहस्रं जुहुयात्पादरजोभिः सहवैरिणः ॥ ६२८ ॥</p>
<p>उच्चाटोथ <sup id="fnref:14"><a href="#fn:14" class="footnote-ref" role="doc-noteref">14</a></sup> भवेत्सद्यो विषवृक्षसमुद्भवैः ॥<br>
पुष्पैर्हुनेत्सहस्रं च सेना संस्तम्भयेद्बुधः ॥ ६२९ ॥</p>
<p>तावद्भिस्तस्य पत्रैश्च मन्त्री सेनां निवर्तयेत् ॥<br>
विषवृक्षसमुद्भूतां शत्रोः प्रतिकृतिं शुभाम् ॥ ६३० ॥</p>
<p>कृत्वा प्रतिष्ठितप्राणां खण्डखण्डीकृतां निशि ॥<br>
कृष्णपक्षे चतुर्दश्यां ककोलूकवसायुतैः ॥ ६३१ ॥</p>
<p>होमाद्रिपुर्नाशमेति ह्युन्मत्तसमिधा तथा ॥<br>
होमान्मत्तो रिपुर्नूनं भवत्येव सहस्रतः ॥ ६३२ ॥</p>
<p>वैरिणः प्रतिमा कृत्वा सम्यक् संस्थापितानिलाम् ॥<br>
विषत्रिकटुकालिप्तां सम्यगुष्णजले क्षिपेत् ॥ ६३३ ॥</p>
<p>प्रजपेच्च मनुं सद्यो ज्वराक्रान्तो भवेद्रिपुः ॥<br>
दुग्धाभिषेकतः शान्तिर्भवत्यस्य न संशयः ॥ ६३४ ॥</p>
<p>प्रतिमां विषवृक्षोत्थां निक्षिपेदुष्णवारिणि ॥<br>
उन्मादश्च रिपोः सद्यः पूर्ववच्छान्तिरीरिता ॥ ६३५ ॥</p>
<p>सूर्यबिम्बवदारक्तां शूलतर्जनीकाधराम् ॥<br>
ध्यात्वायुतं प्रजप्याथ मारयेद्रिपुसञ्चयम् ॥ ६३६ ॥</p>
<p>असिखेटकरार्कस्था क्रुद्धा सा वनवासिनी ॥<br>
संस्मृता मन्त्रजापेन शमयेच्छत्रुसञ्चयम् ॥ ६३७ ॥</p>
<p>शरचापकरां सिंहस्थितां पावकसन्निभाम् <sup id="fnref:15"><a href="#fn:15" class="footnote-ref" role="doc-noteref">15</a></sup> ॥<br>
कारस्करद्रुसमिधा ह्ययुतं जुहुयात्सुधीः ॥ ६३८ ॥</p>
<p>रोगिणोः वैरिणः <sup id="fnref:16"><a href="#fn:16" class="footnote-ref" role="doc-noteref">16</a></sup> सर्वे जायन्ते चाचिरात्तदा ॥<br>
विषवृक्षोत्थितैः पत्रैरभिनाशं प्रयान्ति च ॥ ६३९ ॥</p>
<p>तद्वृक्षसुमनोभिः स्यादुच्चाटः करिणां ध्रुवम् ॥<br>
राजवृक्षसमिद्धोमाद्रोगा नश्यन्ति दन्तिनाम् ॥ ६४० ॥</p>
<p>विषवृक्षप्रसूनैश्च त्रिमध्वक्तैरिभव्रजः ॥<br>
वशी भवेत्तथा श्रीघ्रं पत्रैरादित्यकोत्थितैः ॥ ६४१ ॥</p>
<p>त्रिस्वादुयुक्तैः करिणो जातिमन्तो भवन्ति च ॥<br>
अभ्यङ्गः पञ्चगव्येन लोकरक्षाकरः स्मृतः ॥ ६४२ ॥</p>
<p>करिणां <sup id="fnref:17"><a href="#fn:17" class="footnote-ref" role="doc-noteref">17</a></sup> मनुजानां च प्राग्वै तन्त्रविदुत्तमैः ॥<br>
सर्पिस्तिलैर्नित्यकटुराजिकापञ्चगव्यकैः ॥ ६४३ ॥</p>
<p>हविस्तण्डुलकैश्चैव प्रत्येकं तु सहस्रशः ॥<br>
जुहुयादिभसङ्घानां वृद्धिर्भवति नान्यथा ॥ ६४४ ॥</p>
<p>महान्तं ब्रह्मवृक्षं च च्छित्त्वा निर्भिद्य पञ्चधा ॥<br>
दिक्क्रमेणैव पञ्चाथ आयुधानि प्रकल्पयेत् ॥ ६४५ ॥</p>
<p>सम्यङ्नित्यं गदा शङ्खो नन्दकश्चक्रशार्ङ्गकौ ॥<br>
कौमोदकीति क्रमतोप्युक्तमायुधपञ्चकम् ॥ ६४६ ॥</p>
<p>निक्षिप्य पञ्चगव्ये च जपेत्पञ्चसहस्रकम् ॥<br>
तावच्चाज्येन जुहुयात्सम्पातं तत्र पातयेत् ॥ ६४७ ॥</p>
<p>भूयश्च पूर्वसङ्ख्याकं जपं कुर्याद्विचक्षणः ॥<br>
विदध्याद्दैवतान्पञ्च पञ्चगव्यप्रपूरितान् ॥ ६४८ ॥</p>
<p>मध्ये हि तेष्वायुधानि निक्षिपेद्भूतले समे ॥<br>
कुर्याच्छातिं ततो मन्त्रैर्बलिं हव्यं निजैः शुभैः ॥ ६४९ ॥</p>
<p>नगरग्रामदेशानां कारयेत्क्षेममीदृशम् ॥<br>
यत्रेयं क्रियते रक्षा कमला तत्र वर्धते ॥ ६५० ॥</p>
<p>धनधान्यसमृद्धिः स्याद्रिपुचौरभयं न च ॥<br>
पद्मैर्नृपं वशीकुर्यात्तत्पनीमुत्पलैरपि ॥ ६५१ ॥</p>
<p>ब्राह्मणान्कुमुदैर्हुत्वा कह्लारैर्विश एव च ॥<br>
शूद्राल्लṁवणहोमेन ग्रामं जातीप्रसूनकैः ॥ ६५२ ॥</p>
<p>शङ्खचक्रगदाम्भोजहस्तं सञ्चिन्तयेच्छुभम् ॥<br>
रविबिम्बे मुकुन्दं च मनुप्रोक्तेष्टलिङ्गकम् ॥ ६५३ ॥</p>
<p>प्रजपेद्वाथ पुरुषो भगवत्पादयोरथ ॥<br>
सर्वसिद्धिकरः प्रोक्तः प्रकारोयं सुमन्त्रिभिः ॥ ६५४ ॥</p>
<p>साध्यनामाक्षरैः सम्यग्विदर्भितमनुं लिखेत् ॥<br>
यन्त्रे मृदं कुलालस्य करलग्नां प्रगृह्य च ॥ ६५५ ॥</p>
<p>तया कृता या प्रतिमा तस्या हृदि च सन्न्यसेत् ॥<br>
संस्थापित्वाभिमुख्येन सप्ताहं प्रजपेन्मनुम् ॥<br>
सन्ध्यात्रये शतं चाष्टाधिकं वश्यो भवेत्तु सः ॥ ६५६ ॥</p>
<p>व्रीहीन्हुनेदष्टशतं प्रत्यहं वत्सराद्भवेत् ॥<br>
व्रीहिमान्गोपयोभिश्च पशुमान्भवति ध्रुवम् ॥ ६५७ ॥</p>
<p>घृतहोमान्मन्त्रिणः स्यात्काञ्चनाप्तिर्महीयसी ॥<br>
दध्ना च सर्वसिद्धिः स्यादन्नैरन्नसमृद्धियुक् ॥ ६५८ ॥</p>
<p>मधुहोमेन रत्नानां निधिर्भवति नान्यथा ॥<br>
दूर्वाहोमेन दीर्घायुर्मन्त्री भवति निश्चितम् ॥ ६५९ ॥</p>
<p>श्वेतगुञ्जाः समानीय कुडवप्रमिताः शुभाः ॥<br>
एतन्मन्त्रं तु जप्त्वा ता विकिरेच्छत्रुसैन्यके ॥ ६६० ॥</p>
<p>मन्त्रोत्तमः सुजप्तः स तेनासौ वैरिणश्चमूः ॥<br>
ज्वरादिकैर्महारोगैः पिडिता सा नृणां चिरम् ॥ ६६१ ॥</p>
<p>सेनाधिपतिमुख्यानां परस्परविरोधतः ॥<br>
एवं ह्युपद्रवैर्नानाविधैर्नाशं प्रयाति च ॥ ६६२ ॥</p>
<p>अथातः सम्प्रवक्ष्यामि बीजरूपं महामनुम् ॥<br>
दुरित्येकाक्षरो मन्त्रस्सर्वमन्त्रोत्तमो मतः ॥ ६६३ ॥</p>
<p>ऋषिः काश्यप उद्दिष्टो गायत्री छन्द ईरितम् ॥<br>
देवता तु भवेद्दुर्गा षडङ्गानां विधिस्तथा ॥<br>
षड्दीर्घयुक्तबीजेन विसर्गेणान्वितेन च ॥ ६६४ ॥</p>
<p>दूर्वाश्यामां त्रिनेत्रां च कमलेष्टदले स्थिताम् ॥<br>
शूलं बाणं खड्गचक्रे शङ्खं खेटं शरासनम् ॥<br>
कपालानि च दक्षाधः क्रमेण दधतीं स्मरेत् ॥ ६६५ ॥</p>
<p>चतुर्लक्षं जपेन्मन्त्रं दशांशं जुहुयात्तिलैः ॥<br>
पूजादिकं प्रयोगादि नवदुर्गासमं स्मृतम् ॥ ६६६ ॥</p>
<p>येये भूपोपकाराय लक्ष्मीमन्त्राः सुरोधिताः ॥<br>
गणेशेनैव काश्यां ते चार्थदास्तान्व्रवीस्यहम् ॥ ६६७ ॥</p>
<p>नमः कमलवासिन्यै स्वाहा चेति दशाक्षरः ॥<br>
ऋष्याद्या दक्षवद्देवी कमला समुदीरिता ॥ ६६८ ॥</p>
<p>देवीं च पद्मिनीं विष्णुपत्नीं तु वरदां मताम् ॥<br>
तथा कमलरूपां च ङेनमोन्तां च विन्यसेत् ॥<br>
पञ्चाङ्गेषु च ताराद्या ध्यानमस्या निरूप्यते ॥ ६६९ ॥</p>
<p>तडित्कान्तिं पद्मयुगवरदाभयसत्कराम् ॥<br>
शरीरभासा भुवनं भासयन्तीं सरोजगाम् ॥ ६७० ॥</p>
<p>काञ्चीमुकुटमञ्जीरनूपुरै रुचिरां श्रये ॥<br>
आदावङ्गानि तद्बाह्ये कमलाद्यष्टशक्तयः <sup id="fnref:18"><a href="#fn:18" class="footnote-ref" role="doc-noteref">18</a></sup> ॥ ६७१ ॥</p>
<p>तद्बाह्ये लोकपालांश्च तदस्त्राणि च तद्बहिः ॥<br>
एवमभ्यर्चयेल्लक्ष्मी भवेत्सद्यो धनाधिपः ॥ ६७२ ॥</p>
<p>पञ्चलक्षं जपेन्मन्त्रं हविष्याशी जितेन्द्रियः ॥<br>
तद्दशांशं सरसिजैस्त्रिस्वाद्वक्तैर्हुनेत्सुधीः ॥ ६७३ ॥</p>
<p>नद्यां समुद्रगामिन्यां कण्ठदघ्ने जले स्थितः ॥<br>
लक्षत्रयं जपेन्मन्त्री भवेदर्थान्वितो नरः ॥ ६७४ ॥</p>
<p>नन्द्यावर्त्तप्रसूनैश्च जुहुयादूत्तराक्रमे ॥<br>
रमां सम्पूज्य साहस्रं तावद्बिल्वैर्मधुप्लुतैः ॥ ६७५ ॥</p>
<p>फलैर्हुनेत्पौर्णमास्यां पञ्चम्यां वा सिताम्बुजैः ॥<br>
शुक्रवारेब्जपुष्पैश्च मासं यो जुहुयात्सुधीः ॥<br>
संवत्सराद्धनं पूर्णं लभते नात्र संशयः ॥ ६७६ ॥</p>
<p>किम्बहूक्तेन भजते मनुमेनं जितेन्द्रियः ॥<br>
स वाञ्छितार्थाल्लṁभते वसुधान्यसमृद्धियुक् ॥ ६७७ ॥</p>
<p>अथ वक्ष्ये गणेशेन काशीराज्याप्तये मम ॥<br>
साम्बादित्यस्य रक्षोदिग्भागे लक्ष्मीरुपासिता ॥<br>
लक्ष्मीविनायकस्तत्र प्रसिद्धोसौ गजाननः ॥ ६७८ ॥</p>
<p>दक्षिणेनैव मार्गेण तस्याः सिद्धिर्न वामतः ॥<br>
सकारश्च हकारश्च कलरा वर्णपञ्चकम् ॥ ६७९ ॥</p>
<p>ईकारस्वरसंयुक्तं प्रथमं कूटमुच्यते ॥<br>
हम्बीजं तु द्वितीयं स्यात्प्रोक्तोयं त्र्यक्षरो मनुः ॥ ६८० ॥</p>
<p>ऋषिर्हरिश्च गायत्री छन्दो लक्ष्मीश्च मोहिनी ॥<br>
साम्राज्यदा देवतोक्ता कूटं बीजं प्रकीर्तितम् ॥ ६८१ ॥</p>
<p>शक्तिं श्रीं च षडङ्गानि षड्भिर्दीर्घैः समाचरेत् ॥<br>
अतसीपुष्पसङ्काशां रत्न भूषणभूषिताम् ॥ ६८२ ॥</p>
<p>शङ्खचक्रगदापद्मशार्ङ्गबाणधरां करैः ॥<br>
षड्भिः कराभ्यां देवेशीं वरदाभयशोभिताम् ॥ ६८३ ॥</p>
<p>पूजायन्त्रं त्रिकोणं स्यादष्टपत्रं सुभूपुरम् ॥<br>
मध्ये प्रपूजयेद्देवीं षडङ्गानि ततो यजेत् ॥ ६८४ ॥</p>
<p>त्रिकोणकोणे गायत्रीं सावित्रीं च सरस्वतीम् ॥<br>
ईशकोणात्क्रमेणैव ब्राह्म्याद्याश्च दलाष्टके ॥ ६८५ ॥</p>
<p>एकोच्चारक्रमेणैव भूपुरे मनुना पुरा ॥<br>
अष्टादशमहाकोटियोगिनीभ्यो नमोस्त्विति ॥ ६८६ ॥</p>
<p>मन्त्रेण पूजयेत्पश्चादिन्द्रादीनायुधान्यपि ॥<br>
पुनर्देवीं समभ्यर्च्य गन्धपुष्पाक्षतादिभिः ॥ ६८७ ॥</p>
<p>बटुकक्षेत्रपालेभ्यो योगिनीभ्यो बलिं हरेत् ॥<br>
एवमष्टभुजां ध्यात्वा त्रिलक्षं प्रजपेत्सुधीः ॥ ६८८ ॥</p>
<p>तद्दशांशेन पद्मैस्तु हुनेत्साम्राज्यसिद्धये ॥<br>
एवमर्चयतो लक्ष्मीं साम्राज्यं स्यादसंशयम् ॥ ६८९ ॥</p>
<p>अथातः सम्प्रवक्ष्यामि नित्यक्लिन्नामनुं परम् ॥<br>
भवार्णोसौ मुखे मायानित्यक्लिन्ने मददवे ॥ ६९० ॥</p>
<p>स्वाहान्तोस्य मुनिर्ब्रह्मा छन्दस्त्रिष्टुप् च देवता ॥<br>
नित्यक्लिन्ना ह्रीं च बीजं स्वथा शक्तिः समीरिता ॥ ६९१ ॥</p>
<p>क्लिन्नेति कीलकं प्रोक्तं हृदाद्यने समीरितम् ॥<br>
द्वाभ्यान्द्वाभ्यां च शेषाणि कुर्यादङ्गानि साधकः ॥ ६९२ ॥</p>
<p>हृदये दृग्द्वये कर्णद्वये नासाद्वयेपि च ॥<br>
लिङ्गे गुह्ये पादयोश्च मन्त्रार्णान्क्रमतो न्यसेत् ॥ ६९३ ॥</p>
<p>अरुणामरुणाकल्पामरुणांशुकधारिणीम् ॥<br>
अरुणस्रग्विलेपां तां चारुस्मरेमुखाम्बुजाम् ॥ ६९४ ॥</p>
<p>नेत्रत्रयोल्लसद्वक्त्रां भाले धर्माम्बुमौक्तिकैः ॥<br>
विराजमानां मुकुटलसदर्धेन्दुशेखराम् ॥ ६९५ ॥</p>
<p>चतुर्भिर्बाहुभिः पाशमङ्कुशं पानपात्रकम् ॥<br>
अभयं बिभ्रतीं पद्ममध्यासीनां मदालसाम् ॥ ६९६ ॥</p>
<p>ध्यात्वैवं पूजयेन्नित्यं प्रागुक्ते शक्तिपीठके ॥<br>
त्रिकोणमादौ तस्यान्तः षट्कोणं बाह्यके लिखेत् ॥ ६९७ ॥</p>
<p>पद्ममाष्टदलं बाह्ये भूपुरेण च वेष्टितम् ॥<br>
तत्र मध्ये यजेद्देवीं चन्दनादिभिरुत्तमैः ॥ ६९८ ॥</p>
<p>कर्णिकायोनि मध्यस्थदेशे वाय्वीशवह्निषु ॥<br>
नैर्-ऋत्यां पुरतो दिक्षु यजेदङ्गानि षट् क्रमात् ॥ ६९९ ॥</p>
<p>क्षोभिणीं मोहिनीं लोकां त्रिषु कोणेषु पूजयेत् ॥<br>
नित्यां निरञ्जनां क्लिन्नां क्लेदिनीं मदनातुराम् ॥<br>
मदद्रवां द्राविणीं च द्रावितां चाष्टपत्रके ॥ ७०० ॥</p>
<p>४१०) मदाविला मङ्गलां च मन्मथार्तां मनस्विनीम् ॥<br>
महोन्मोदां मानमयीं माया मन्दां सितावतीम् ॥<br>
द्वारपार्श्वेषु कोणेषु दिक्षु द्वादश पूजयेत् ॥ ७०१ ॥</p>
<p>देव्यग्रद्वारके वामं पार्श्वमारभ्य पूजयेत् ॥<br>
लोकेशानपि तद्बाह्ये तदस्त्राणि ततो बहिः ॥ ७०२ ॥</p>
<p>ध्यात्वैवं प्रजपेल्लक्षमनुमेतं दशांशतः ॥<br>
बन्धूकपुष्पैः स्वाद्वक्तैर्जुहुयाद्धविषाथ वा ॥ ७०३ ॥</p>
<p>तद्दशांशं कल्पयित्वा जलैः कर्पूरवासितैः ॥<br>
आत्मानमभिषिच्याथ ब्राह्मणान्भोजयेत्ततः ॥ ७०४ ॥</p>
<p>वित्तभूषाम्बराद्यैश्च तोषयेद्गुरुमात्मनः ॥<br>
सिद्धे मन्त्रे प्रकूर्वीत प्रयोगान्मन्त्रवित्तमः ॥ ७०५ ॥</p>
<p>ततो विद्याप्रयोगार्हो नित्यार्चानिरतस्तथा ॥<br>
सहस्रजापी तद्भक्तः कुर्यादुक्तं न चान्यथा ॥ ७०६ ॥</p>
<p>पद्मै रक्तैस्त्रिमध्वक्तैर्होमाल्लक्ष्मीमवाप्नुयात् ॥<br>
तथैव कैरवैरक्तैराज्ञश्च स्ववर्शं नयेत् ॥ ७०७ ॥</p>
<p>समानरूपवत्सायाः शुक्लाया गोः पयःप्लुतैः ॥<br>
मल्लिकामालतीजातीशतपत्रैर्हुनेद्भवेत् ॥<br>
स्वर्णाप्तिः स्तम्भनं शत्रोर्नृपादीनां क्रुधोपि च ॥ ७०८ ॥</p>
<p>आज्याक्तैः करवीरोत्थैः प्रसूनैराहुतैर्ध्रुवम् ॥<br>
रक्ताम्बराणि वाणिज्यं भूतमर्त्यं वशं नयेत् ॥<br>
भूषावाहनवाणिज्यसिद्धयः स्युः स्ववाञ्छिताः ॥ ७०९ ॥</p>
<p>लवणैः सर्षपैर्गौरेरितरैर्वाथ होमतः ॥<br>
तत्तैलाक्तैर्निशामध्ये त्वानयेद्वाञ्छितां वधूम् ॥ ७१० ॥</p>
<p>तैलाक्तैर्जुहुयात्कृष्णदरपुष्पैर्निशान्तरा ॥<br>
मासादरातिस्तीव्रार्तिज्वरेण परिपीड्यते ॥ ७११ ॥</p>
<p>अरुष्कसुघृताक्तैस्तद्बीजैर्निशि च होमतः ॥<br>
व्रणाः शरीरे नश्येयुर्दुस्साध्याश्च चिकित्सकैः ॥ ७१२ ॥</p>
<p>तैलैन दलिताङ्गस्तु रिपुर्याति यमालयम् ॥<br>
तथा तत्तैलसं सिक्तैर्बीजैरङ्कोलकैरपि ॥ ७१३ ॥</p>
<p>मरिचैः सर्षपाज्यक्तैर्निशि होमात्तु मानसे ॥<br>
वाञ्छितां वनितां कामज्वरार्तामानयेद्ध्रुवम् ॥ ७१४ ॥</p>
<p>मरिचैः सर्षपोपेतैः सप्तरात्रं हुतैर्निशि ॥<br>
धनमानकुलैर्नित्यं दुष्प्राप्यामानयेद्वधूम् ॥ ७१५ ॥</p>
<p>अन्नाद्यैर्जुहुयान्नित्यं शतमष्टोत्तरं तु वा ॥<br>
तेनान्नपूर्णे भवने भोक्ता च भवति ध्रुवम् ॥<br>
तण्डुलैराज्ययुक्तैश्च होमाच्छालीनवाप्नुयात् ॥ ७१६ ॥</p>
<p>साध्यक्षवृक्षसम्भूतविष्टपादरजः कृताम् ॥<br>
राजीमरीचलवणैर्जुहुयात्पुत्तलीं निशि ॥<br>
प्रपदाभ्यां च जङ्घाभ्याञ्जानुभ्यामूरुयुग्मतः ॥ ७१७ ॥</p>
<p>नाभेरधस्तद्धृदयाद्गलात्कण्ठात्तथैव च ॥<br>
छित्त्वा शिरस्सुतीक्ष्णेन शस्त्रेण जुहुयात्क्रमात् ॥<br>
एवं द्वादशधा होमान्नरनारीनराधिपाः ॥ ७१८ ॥</p>
<p>वश्या भवेयुः सर्वे हि ज्वरार्त्ताश्चास्य वाञ्छया ॥<br>
प्रयान्ति निधनं चास्य वाञ्छया नान्ययोगतः ॥<br>
पिष्टेन गुडयुक्तेन मरिचैर्जीरकैर्युताम् ॥ ७१९ ॥</p>
<p>कृत्वा पुत्तलिकां साध्यज्ञानमुक्तामथो हृदि ॥<br>
सनामहोमसम्पातघृते सम्पच्य तां पुनः ॥<br>
स्पृशन्निजकारग्रेण सहस्रं प्रजपेन्मनुम् ॥ ७२० ॥</p>
<p>अभ्यर्च्य तत्घृताक्तेन भक्षयेत्तद्धिया जपन् ॥<br>
नरनारीनृपास्तस्य वश्यास्स्युर्मरणावधि ॥ ७२१ ॥</p>
<p>तैरेव पिष्टैर्वृत्तं तु कृत्वा तन्मध्यतस्तथा ॥<br>
साध्यनामस्फुटं कृत्वा प्राग्वत्सम्पाच्य भक्षणात् ॥ ७२२ ॥</p>
<p>वश्यास्ते <sup id="fnref:19"><a href="#fn:19" class="footnote-ref" role="doc-noteref">19</a></sup> वत्सरं भूयः स्वनामार्थान्वितैस्तथा ॥<br>
कृत्वा पिपच्य खादंस्तु वशयेत्तं तदर्थकम् ॥ ७२३ ॥</p>
<p>नारिकेरपयोभिस्तु तर्पणाद्वनिता वशा ॥<br>
कर्पूरवासितैस्तोयैर्मनुष्यान्वशयेत्स्थितान् ॥ ७२४ ॥</p>
<p>तर्पणाल्लवणाम्भोभिस्सर्वे स्युस्तस्य किङ्कराः ॥<br>
तथा लवणयुक्तेन तोयेन वनिता वशा ॥ ७२५ ॥</p>
<p>शुद्धेन वारिणा मासं तदर्धं तप्तवारकान् ॥<br>
तर्पयेद्यस्य नाम्नैवं स तस्य स्याद्वशेऽनिशम् ॥ ७२६ ॥</p>
<p>केतकीवासितैर्जम्बूयुतै रम्भाफलोदकैः ॥<br>
तर्पणाद्वनिता वश्या दद्युः प्राणानपि प्रियान् ॥ ७२७ ॥</p>
<p>तर्पणाल्लवणाम्भोभिस्सतिलैः किन्नरा वशाः ॥<br>
शुद्धेन वारिणा मासं तर्पणात्स्यान्निजं धनम् ॥<br>
नमेरुवासितैस्तोयैस्तर्पणाद्भूमिपा वशाः ॥ ७२८ ॥</p>
<p>कस्तूरीवासितैस्तोयैस्तर्पणाद्भूमिपा वशाः ॥<br>
चम्पकैर्वासितजलैस्तर्पणं सर्वरञ्जनम् ॥ ७२९ ॥</p>
<p>पाटलीशतपत्राभ्यां वासितैर्ज्जलतर्पणैः ॥<br>
सर्वलोकचमत्कारी ध्रुवं भवति नित्यशः ॥ ७३० ॥</p>
<p>कस्तूरीवासिताम्भोभिस्तर्पणं सर्वसिद्धिकृत् ॥<br>
इन्द्रचन्दनसौरभ्यवासिताम्भः प्रतर्पणैः ॥ ७३१ ॥</p>
<p>वाञ्छितार्थसुसंसिद्धिस्तर्पयेद्वैरिमृत्यवे <sup id="fnref1:19"><a href="#fn:19" class="footnote-ref" role="doc-noteref">19</a></sup> ॥<br>
केवलोष्णोदकैस्तस्य तीव्रज्वरसमुद्भवः ॥ ७३२ ॥</p>
<p>निम्बपत्ररसोपेतैरम्बुमिस्तर्पणाद्द्विषाम् ॥<br>
जायतेन्योन्यवैरुद्ध्यं येन ते नाशमाप्नुयुः ॥ ७३३ ॥</p>
<p>तथैवात्युष्णसलिलैस्तर्पणाद्द्वेषिणो भृशम् ॥<br>
अतीसारादिभिर्दोषैरुदर्यैरोगमाप्नुयुः ॥<br>
सर्वविद्यास्वियं मुख्या देवी श्रीविद्यया समा ॥ ७३४ ॥</p>
<p>अथातः सम्प्रवक्ष्यामि नित्यक्लिन्नामनुं परम् ॥<br>
ॐ ह्रीं मैमिति बीजानि नित्यक्लिन्ने मदद्रवे ॥ ७३५ ॥</p>
<p>ॐ ह्रीं स्वाहेति तिथ्यर्णो मन्त्रोयं वाञ्छितार्थदः ॥<br>
ऋषिः सम्मोहनश्छन्दो विराडुक्तं तु देवता ॥<br>
नित्यक्लिन्नाभिधा देवी चतुर्वर्गफलप्रदा ॥ ७३६ ॥</p>
<p>विना वाग्भवबीजं तु द्विद्वियुग्मेषुबाणकैः ॥<br>
समस्तेनाङ्गषट्कं स्यान्नित्यक्लिन्नां स्मरेत्ततः ॥ ७३७ ॥</p>
<p>सुरासमुद्रमध्ये तु पृथुद्वीपं स्मरेद्बुधः ॥<br>
तेजोमयं तत्र वनं नानाकल्पद्रुमान्वितम् ॥ ७३८ ॥</p>
<p>भृङ्गालिमञ्जुनादेन मन्दवातेन सेवितम् ॥<br>
मनोज्ञतृणपुष्पाद्यैर्युक्ते माणिक्यमण्डपे ॥ ७३९ ॥</p>
<p>रत्नसिंहासनं तस्य मध्ये राजत्त्रिकोणके ॥<br>
तन्मध्येष्टदले देवीमुपविष्टां च संस्मरेत् ॥ ७४० ॥</p>
<p>शीतांशुचूडामरुणाम्भोजाभाम्बिभ्रतीं करैः ॥<br>
पाशाङ्कुशौ कल्पवल्लीं कपालं दोर्युगेन च ॥<br>
वादयन्तीं कलां वीणां त्र्यक्षां नित्यां स्मराम्यहम् ॥ ७४१ ॥</p>
<p>इति ध्यात्वा यजेत्पीठं चतुश्शक्तियुतं सुधीः ॥<br>
सयोनिकर्णिकं पद्ममष्टपत्रविराजितम् ॥ ७४२ ॥</p>
<p>आं द्राविण्यै च वामायै हृदुक्त्वैशानके यजेत् ॥<br>
ईं स्यादाह्लादकारिण्यै ज्येष्ठायै हृद्गुदासने ॥ ७४३ ॥</p>
<p>ऊं क्षोभिण्यै च रद्र्यै च नमः पश्चिमकोणके ॥<br>
ऐं गुह्यशक्त्यै हृत्प्रोक्तं यजेन्मध्ये त्रिकोणके ॥<br>
ह्रीं सर्वशक्तिकमलासनाय हृदयान्ततः ॥ ७४४ ॥</p>
<p>पूज्यं त्रयोदशार्णेन देव्याश्चासनमुत्तमम् ॥<br>
नित्यक्लिन्नां तत्र यजेद्वक्ष्यमाणेन वर्त्मना ॥ ७४५ ॥</p>
<p>केशरेष्वङ्गपूजा स्यात्पत्रेष्वेताः प्रपूजयेत् ॥<br>
ईं नित्या मीं सुभद्रां च मङ्गलां वनचारिणीम् ॥ ७४६ ॥</p>
<p>उ ऊं पूर्वा मे सुभगा मैं पूर्वा चापि दुर्भगाम् ॥<br>
मनोन्मनी च ॐ पूर्वा मौं पूर्वारुद्ररूपिणीम् ॥<br>
चतुर्थ्यन्तहृदन्तेन नाममन्त्रेण पूजयेत् ॥ ७४७ ॥</p>
<p>वल्लकी वादनपरा ह्युष्णा रक्ता मनोहरा ॥<br>
मदमन्थरगामिन्यः सुभूषाश्चारुभूषणाः ॥ ७४८ ॥</p>
<p>हव्यञ्जनाढ्यं कामस्य बीजं बिन्दुद्वयान्वितम् ॥<br>
उच्चार्य ङेहृदन्तांश्चानङ्गादीन्पूजयेत्क्रमात् ॥ ७४९ ॥</p>
<p>पञ्चपत्रेषु देव्यग्रप्रादक्षिण्येन ते तथा ॥<br>
अनङ्गश्च स्मरो मन्मथाख्यः कामश्च मारकः ॥<br>
पञ्चपुष्पेषुपाशाह्वनाङ्कुशेक्षुधनुर्भृतः ॥ ७५० ॥</p>
<p>पृष्ठभागे भ्रूणयुक्ता शक्तिस्तत्पार्श्वसंस्थिताः ॥<br>
भूषायुक्ताः स्मरेद्वक्त्रकमलाः साधु पूजयेत् ॥ ७५१ ॥</p>
<p>ततो बाह्ये दशदले देव्यग्रादि प्रदक्षिणम् ॥<br>
षण्डान्तस्वरहीनञ्च ककारं बिन्दुभूषितत् ॥ ७५२ ॥</p>
<p>एकैकं पूर्वमुच्चार्य ङेहृदन्तञ्च नाम च ॥<br>
अयन्तु पूजामन्त्रः स्यात्सर्वासां चाप्यनुक्रमात् ॥ ७५३ ॥</p>
<p>रतिश्च विरतिः प्रीतिः विप्रीतिश्च मतिस्तथा ॥<br>
दुर्भतिर्निधृतिर्विधृतिस्तुष्टिश्चापि वितुष्टिका ॥ ७५४ ॥</p>
<p>अरुणाभरणोपेता वीणाहस्ताः स्मिताननाः ॥<br>
लोकपालास्ततो बाह्ये तदस्त्राणि ततो बहिः ॥ ७५५ ॥</p>
<p>वह्निलक्षं जपेन्मन्त्रं तद्दशांशं हुनेत्पुनः ॥<br>
घृतेन तर्पणाद्यं च कृत्वा सन्तोष्य देशिकम् ॥ ७५६ ॥</p>
<p>धनधान्यादिभिः <sup id="fnref:20"><a href="#fn:20" class="footnote-ref" role="doc-noteref">20</a></sup> सम्यक्प्रयोगानाचरेत्ततः ॥<br>
पूर्वमन्त्रोदितान्सम्यक्पूर्वोक्तविधिना सुधीः ॥ ७५७ ॥</p>
<p>एवं यः पूजयेद्भक्त्या नित्यक्लिन्नां मनोहराम् ॥<br>
प्राप्नोति महतीं लक्ष्मीं याच्यते <sup id="fnref:21"><a href="#fn:21" class="footnote-ref" role="doc-noteref">21</a></sup> प्रमदाजनैः ॥ ७५८ ॥</p>
<p>षडाम्नायैश्चिरं सेव्या पारम्पर्यं विचार्य च ॥<br>
अथातोस्याः प्रवक्ष्यामि द्वादशार्णं महामनुम् ॥ ७५९ ॥</p>
<p>ऐं क्लीं बीजं समुच्चार्य नित्यक्लिन्ने मदद्रवे ॥<br>
स्वाहान्तोयं मनुः प्रोक्तो मुनिः सम्मोहनो मतः ॥ ७६० ॥</p>
<p>छन्दो निवृत्समाख्यातं नित्यक्लिन्ना च देवता ॥<br>
वाग्भवेन षडङ्गानि कृत्वा देवीं विचिन्तयेत् ॥ ७६१ ॥</p>
<p>रक्ताम्बरां रक्तवर्णां रक्तगन्धानुलेपनाम् ॥<br>
कमलञ्च सृणिं पाशं कपालं बिभ्रतीं करैः ॥ ७६२ ॥</p>
<p>मदाकुलितसर्वाङ्गीं त्रिनेत्रां शशिशेखराम् ॥<br>
शाक्तपीठे यजेद्देवीं प्रोक्ताङ्गानि पुरा यजेत् ॥ ७६३ ॥</p>
<p>पूर्वोक्ताश्च ततो बाह्ये शक्तीर्नित्यादिका यजेत् ॥<br>
अरुणा नीलकमलकपालाढ्यकराम्बुजा ॥ ७६४ ॥</p>
<p>शतक्रत्वादिकान्बाह्ये वज्रादींश्च ततः परम् ॥<br>
अथ वक्ष्ये महाकालीं समस्तजनमोहिनीम् ॥ ७६५ ॥</p>
<p>आनीतां श्रीगणेशेन वाममार्गप्रचारिणीम् ॥<br>
त्वरितं वाममार्गेण ह्यस्याः सिद्धिः प्रजायते ॥ ७६६ ॥</p>
<p>दिवोदासोच्चाटकरां दुगार्या उत्तरस्थिताम् ॥<br>
ॐ क्ष्रेṁक्ष्रेṁक्रेṁक्रेञ्च पशुं गृहाणकवचं वदेत् ॥<br>
अस्त्रं स्वाहा शक्रवर्णो मन्त्रः काल्या उदीरितः ॥ ७६७ ॥</p>
<p>न न्यासो न च मुद्रादिर्नात्र काचिद्विचारणा ॥<br>
यथेष्टभक्ष्यपानाभ्यां मैथुनेन प्रसीदति ॥ ७६८ ॥</p>
<p>उष्णतोयेन सम्पूर्णे कुम्भे चैवाथ कालिकाम् ॥<br>
ब्राह्म्यादिभिः शक्तिभिश्च युक्ता भक्त्या प्रपूजयेत् ॥ ७६९ ॥</p>
<p>पञ्चवक्त्रां महारौद्रीं प्रतिवक्त्रां त्रिलोचनाम् ॥<br>
शक्तिशूलधनुर्बाणखेटखड्गवराभयान् ॥ ७७० ॥</p>
<p>दक्षां दक्षभुजैर्देवीं बिभ्राणाम्भोगभूषिताम् ॥<br>
ध्यात्वैवं सिद्धकः साध्यं साधयेन्मनसि स्थितम् ॥ ७७१ ॥</p>
<p>ब्राह्मी माहेश्वरी चैव कौमारी वैष्णवी तथा ॥<br>
वाराही च तथेन्द्राणी चामुण्डा चण्डिकाष्टमी ॥ ७७२ …</p>
<p>प्रोक्ता ईशानपर्यन्तं कुम्भकुक्षिस्थिता इमाः ॥<br>
कार्तिकेया तमोदेवी महाकाली भयापहा ॥ ७७३ ॥</p>
<p>वर्णलक्षं जपेन्मन्त्रं घृताक्तैस्तिमिभिर्हुनेत् ॥<br>
तर्पणादि ततः कृत्वा सिद्धो मन्त्रः <sup id="fnref:22"><a href="#fn:22" class="footnote-ref" role="doc-noteref">22</a></sup> प्रजायते ॥ ७७४ ॥</p>
<p>नामोच्चारणसंरब्धरज्वा प्रज्वलितेनले ॥<br>
जुहुयाद्वैरिणः क्रुद्धो देवीमन्त्रं जपंस्तथा ॥ ७७५ ॥</p>
<p>समिधः पिचुमन्दस्य बिभीताङ्गारहोमतः ॥<br>
सप्ताहाद्वैरिणं हन्ति कालिकामन्त्रयोगतः ॥ ७७६ ॥</p>
<p>उच्चाटोह्यपराह्णे च सन्ध्यायां मारणन्तथा ॥<br>
दक्षिणस्यां दिशि स्थित्वा ग्रामादेर्दक्षिणामुखः ॥<br>
एतैरेव भवेद्धोमस्तत्तत्कर्म सुसिध्यति ॥ ७७७ ॥</p>
<p>अथातः सम्प्रवक्ष्यामि महागणपसेविताम् ॥<br>
महाकृत्यां यथा नार्यः पातिव्रत्यव्रताच्च्युताः ॥ ७७८ ॥</p>
<p>नानाविधाश्चमत्कारा नारीभ्यश्च प्रदर्शिताः ॥<br>
पातिव्रत्याद्भ्रंशितास्ताः पापराशिर्महानभूत् ॥ ७७९ ॥</p>
<p>स्त्रीषु कृत्यासु जातासु गार्हस्थ्ये भङ्गुरे सति ॥<br>
पुरुषा यां समासाद्य गृहस्थाः सुखिनो भवन् ॥ ७८० ॥</p>
<p>तां कृत्यां सम्प्रवक्ष्यामि गृहस्थाश्रममण्डनाम् ॥<br>
ह्रीं महायोगिनीं प्रोच्य गौरीमुक्त्वा भुवेति च ॥ ७८१ ॥</p>
<p>न भयङ्करि हुञ्चेति मन्त्रोयं षोडशाक्षरः ॥<br>
अङ्गिराश्च मुनिर्देवी गायत्री छन्द ईरितम् ॥ ७८२ ॥</p>
<p>एवं फडन्तं भुवनभयङ्करि शिरो मतम् ॥<br>
पुनरेवन्त्रिरावृत्या षडङ्गानि समाचरेत् ॥ ७८३ ॥</p>
<p>सिंहासीनां कृष्णमुखीं लम्बमानपयोधराम् ॥<br>
दंष्ट्राकरालवदनां त्रिनेत्रां सर्वतोज्ज्वलाम् ॥ ७८४ ॥</p>
<p>कृष्णकञ्चुकसंवीतां विधूमाग्निसमप्रभाम् ॥<br>
त्रिशूलचक्रचषकखट्वाङ्गवरपङ्कजाम् ॥ ७८५ ॥</p>
<p>लेलिहानां महाजिह्वां विद्युत्प्रेक्षणभीषणाम् ॥<br>
ध्यात्वा कृत्यां विधानेनपूजयेन्मन्त्रवित्तमः ॥ ७८६ ॥</p>
<p>भीषणां श्रीमतीं देव्या अग्रादारभ्य पूजयेत् ॥<br>
प्रतिष्ठाञ्च तथा विद्यां तद्बाह्ये तु चतुर्दले ॥ ७८७ ॥</p>
<p>पूर्वस्यां शाङ्करीं नाम शुभ्रवर्णाम्बरावृताम् ॥<br>
द्विभुजां सौम्यवरदां पाशाङ्कुशधरां शिवाम् ॥ ७८८ ॥</p>
<p>दक्षिणे मालिकां नाम लम्बजिह्वां भयङ्करीम् ॥<br>
पूजयित्वा जपेन्मन्त्रं नित्यमष्टोत्तरं शतम् ॥ ७८९ ॥</p>
<p>लोकेशार्चादिकं बाह्ये नियोगोस्याथ कथ्यते ॥<br>
कालं विदित्वा प्रतिमां मारणे चाप्यधोमुखीम् ॥ ७९० ॥</p>
<p>तस्याधोमेखलायुक्तं <sup id="fnref:23"><a href="#fn:23" class="footnote-ref" role="doc-noteref">23</a></sup> त्रिकोणं वह्निकोणके ॥<br>
चन्द्रगौरं विधायाग्निं परिस्तीर्य शरैस्तृणैः ॥ ७९१ ॥</p>
<p>बिभीतकपरिध्या च कल्पयेद्वाऽस्य मारणे ॥<br>
जुहुयान्निम्बतैलाक्तैः काकोलूकोत्थविट्ककैः ॥ ७९२ ॥</p>
<p>दारयैनं शोषयैनं मारयेत्थं विधाय च ॥<br>
अष्टोत्तरशतं चैव ममुना जुहुयाद्बुधः ॥ ७९३ ॥</p>
<p>होमान्तं विधिवत्कृत्वा मारणाग्नेश्च सन्निधौ ॥<br>
यो मे कण्ठग्रहो वापि दूरस्थोप्यन्तिकेपि च ॥<br>
विषक्रव्यमसृक्तस्येत्थमुक्त्वा च निवेदयेत् ॥ ७९४ ॥</p>
<p>संरक्ष्याग्निविधानेन नवरात्रं समापयेत् ॥<br>
मृतस्तिष्ठति तेनाशं तावदस्य रिपोर्मतिः ॥ ७९५ ॥</p>
<p>अर्कक्षीरेण मरिचं पिष्ट्वा सिद्धार्थमेव च ॥<br>
जले सṁलोड्य मन्त्रेण रिपुं ध्यात्वा निरुद्धदृक् ॥ ७९६ ॥</p>
<p>कृष्णाम्बरोत्तरीयोग्रपादेनाक्रम्य चेद्रिपुम् ॥<br>
वज्रं शूलमिति ध्यात्वा अद्भिस्तस्योपरि क्षिपेत् ॥<br>
नवरात्रान्तरे शत्रुर्म्रियते नात्र संशयः ॥ ७९७ ॥</p>
<p>हरसिद्धे चितावह्नौ तैलसिक्तैर्बिभीतकैः ॥<br>
जुह्वतो म्रियते शत्रुः सत्यमौशनसोदितम् ॥ ७९८ ॥</p>
<p>रिपोः प्रतिकृतिन्ध्यात्वा साध्यर्क्षफलकेनले ॥<br>
अर्कक्षीरेण मरिचं पिष्ट्वा तत्रैव लेपयेत् ॥ ७९९ ॥</p>
<p>फट्कारं हृदये कृत्वा शिवं निर्माय कूपके ॥<br>
क्षिपेत्कृष्णचतुर्दश्यां जप्त्वा मन्त्रं सहस्रशः ॥ ८०० ॥</p>
<p>सद्योवगाहनं कृत्वा तस्यामेव च लक्षकम् ॥<br>
मन्त्रं जप्त्वा विधानेन भेदयेच्छिवमुद्रया ॥<br>
षण्मासान्म्रियते शत्रुः सन्ध्ययोरुभयोरपि ॥ ८०१ ॥</p>
<p>वायुना सूद्धृतं पत्रं शुष्कं बैभीतकन्ततः ॥<br>
गृहीत्वा विलिखेन्मन्त्री कृष्णसर्पास्यशोणितैः ॥ ८०२ ॥</p>
<p>नामधेयं रिपोरन्ते वायुबीजं नियोजयेत् ॥<br>
लिखने तस्य गेहे तु काकवद्भ्रमते ध्रुवम् ॥ ८०३ ॥</p>
<p>वातोद्धूतैः शुष्कपत्रैः काष्ठैरशनिपातितैः ॥<br>
उष्ट्रास्थ्ना च शवाङ्गारैः शत्रोरुच्चाटनं भवेत् ॥ ८०४ ॥</p>
<p>दूर्वां गुडूचीं सम्पिष्य सर्पिषा तिलतण्डुलैः ॥<br>
अन्नैः समिद्भिः पालाशैः शान्तिं कुर्याद्विचक्षणः ॥ ८०५ ॥</p>
<p>लक्ष्मीं बिल्वफलैः पत्रैर्नन्द्यावर्तैः श्रियं तथा ॥<br>
रक्तपुष्पैरपामार्गैरिङ्गालैश्च समुद्रकैः ॥<br>
मधुरत्रयसंसिक्तैरेभिः कुर्यात्तु वश्यकम् ॥ ८०६ ॥</p>
<p>शान्तिं कृत्वा विधानेन कृत्यामन्त्रमिमं जपेत् ॥<br>
महाव्याधिप्रशमनं नित्यमष्टाधिकं शतम् ॥ ८०७ ॥</p>
<p>जपेदेकाग्रचित्तस्तु लोकवश्यकरं परम् ॥<br>
मनसा चिन्तयेत्कृत्यां गजारूढां विहङ्गमाम् ॥ ८०८ ॥</p>
<p>तस्य वश्यम्भवेत्क्षिप्रमश्वारूढां <sup id="fnref:24"><a href="#fn:24" class="footnote-ref" role="doc-noteref">24</a></sup> तथा भजेत् ॥<br>
चौरव्याघ्रमृगादीनां सलिलादिभयापहाम् ॥ ८०९ ॥</p>
<p>सप्ताभिमन्त्रितं तोयं पीत्वा मन्त्रसमाहितः ॥<br>
मेधावी च भवेद्वाग्मी तावज्जप्त्वाभिषेकतः ॥<br>
सप्ताभिमन्त्रितं कृत्वा विषमप्यमृतम्भवेत् ॥ ८१० ॥</p>
<p>पक्षं मासं द्विमासं वा षण्मासं वत्सरन्तु वा ॥<br>
एवं यः कुरुते मर्त्यः स पुण्यां गतिमाप्नुयात् ॥ ८११ ॥</p>
<p>अथ वक्ष्ये महाशान्तिं सर्वोपद्रवनाशिनीम् ॥<br>
वामाचारस्य सङ्गोप्त्रीं समस्तसुरतुष्टिदाम् ॥ ८१२ ॥</p>
<p>वाममार्गभवं पापं हरेत्पुण्यं विवर्द्धयेत् ॥<br>
अकालमृत्युमथिनी सदा विजयवर्द्धिनी ॥ ८१३ ॥</p>
<p>आयुष्यपालिनी पुष्टिलक्ष्मीसौभाग्यवश्यकृत् ॥ ८१४ ॥</p>
<p>पुत्रदा पौत्रदा चैव लक्ष्मीमलविनाशिनी ॥<br>
महाव्याधिप्रशमिनी ह्यपस्मारविनाशिनी ॥ ८१५ ॥</p>
<p>योगिनीभूतवेतालाः प्रेतकूष्माण्डपन्नगाः ॥<br>
तत्र स्थाने न तिष्ठन्ति डाकिन्याद्या विशेषतः ॥ ८१६ ॥</p>
<p>कृत्यामभ्यर्चयेद्वस्त्रे यथाविधिपुरःसरम् ॥<br>
षोडशारं लिखेत्पद्मं योनियुक्तं सबिन्दुकम् ॥ ८१७ ॥</p>
<p>तन्मध्येष्टदलं लेख्यमकारादि न्यसेत्क्रमात् ॥<br>
तन्मध्ये रसकोणं तु लिखेन्मूलमनुं स्मरन् ॥ ८१८ ॥</p>
<p>चन्द्रबिम्बं लिखेत्पद्मं तस्योर्ध्वं प्रेतमालिखेत् ॥<br>
न्यस्येत्तन्मध्यगं कुम्भं वस्त्ररत्नविभूषितम् ॥ ८१९ ॥</p>
<p>कुम्भमध्ये न्यसेत्कृत्यां सर्वलक्षणसंयुताम् ॥<br>
अर्चयेच्च यथान्यायं पायसन्तु निवेदयेत् ॥ ८२० ॥</p>
<p>लोके शान्तां यजेद्देवीं तदग्रे होममाचरेत् ॥<br>
जुहुयादाज्यसंसिक्तापामार्गतिलसर्पिषा ॥ ८२१ ॥</p>
<p>दूर्वाम्रखदिराश्वत्थैः प्रत्येकं तु शताष्टकम् ॥<br>
कुण्डे च स्थण्डिले वापि होमकर्म्म समाचरेत् ॥ ८२२ ॥</p>
<p>तस्य दक्षिणपार्श्वे तु लक्ष्मीन्ध्यायेद्यथाविधि ॥<br>
कुम्भमध्ये न्यसेद्देवीं दक्षिणे तु श्रियं स्मरेत् ॥ ८२३ ॥</p>
<p>वामपार्श्वे यजेद्देवीं हृल्लेखां परमेश्वरीम् ॥<br>
तस्या वै वामपार्श्वे तु पूजयेद्गणनायकम् ॥ ८२४ ॥</p>
<p>अयुतं मूलमन्त्रन्तु जपेन्मृत्युविनाशनम् ॥<br>
लक्षं तु भ्रूणहत्यायां मद्यपाने सहस्रकम् ॥ ८२५ ॥</p>
<p>गुरुद्रोहे कोटिमितं तथा चाष्टोत्तरं शतम् ॥<br>
ब्रह्मद्रोहे तु प्रयुतं गुरुतल्पगमे तथा ॥<br>
मदात्ययादधर्मादौ पञ्चलक्षमितं जपेत् ॥ ८२६ ॥</p>
<p>वामे वा कौलिके मार्गे कापाले गन्तुमिच्छति ॥<br>
सचादौ साधयेन्मन्त्रमिमं परिमलाह्वयम् ॥ ८२७ ॥</p>
<p>पापनाशकरो यस्माच्छत्रुभीतिनिवारकः ॥<br>
गुरुदोषाः शिष्यदोषा अधर्माङ्गभवाश्च ये ॥<br>
ते सर्वे नाशमायान्ति मनोरस्य जपे कृते ॥ ८२८ ॥</p>
<p>दक्षिणाचारनिष्ठोपि दुःखनाशाय सेवयेत् ॥<br>
शुष्कुल्यः फेणिका मुद्गा मांसन्तु वटकेण्डिराः ॥ ८२९ ॥</p>
<p>सौवीरं काञ्जिकं मद्यं स्वस्त्री शक्तिः प्रकीर्तिता ॥<br>
वृन्ताकशाको मत्स्यार्थे वा मादधिकसिद्धिदः ॥ ८३० ॥</p>
<p>अथतः सम्प्रवक्ष्यामि विघ्नं त्रैलोक्यमोहनम् ॥<br>
प्रपञ्चितं प्रपञ्चेपि शक्तिभिर्बहुधा तथा ॥ ८३१ ॥</p>
<p>दिवोदासस्य तपसा शाक्ते मार्गे न येविशन् ॥<br>
तदा सम्मोहनो नाम केदारस्य तु पश्चिमे ॥ ८३२ ॥</p>
<p>गणेशोभूत्तदा तेन सम्पूर्णं मोहितं पुरम् ॥<br>
तस्य मन्त्रं प्रवक्ष्यामि सोर्ध्वाम्नायेन सिद्धिदम् ॥ ८३३ ॥</p>
<p>वक्रतुण्डैकदंष्ट्राय क्लीं ह्रीं श्रीं गं वदेत्ततः ॥<br>
गणपतिं वरयुग्मं दान्तं सर्वजनं वदेत् ॥ ८३४ ॥</p>
<p>मे वशमानय स्वाहा त्रयस्त्रिंशल्लिपिर्मनुः ॥<br>
मुनिस्तु गणपः प्रोक्तो गायत्रं छन्द ईरितम् ॥ ८३५ ॥</p>
<p>त्रैलोक्यमोहनो विघ्नो देवता परिकीर्तितः ॥<br>
रुद्रेषुपञ्चवेदाङ्गनेत्रवर्णैर्मनोः क्रमात् ॥ ८३६ ॥</p>
<p>षडङ्गविधिरुद्दिष्टो ध्यानपूजादिकं ब्रुवे ॥<br>
महागणेशवत्सर्वं प्रयोगादिकमाचरेत् ॥ ८३७ ॥</p>
<p>इति श्रीमहामायामहाकालानुमते मेरुतन्त्रे शिवप्रणीते ऊर्ध्वाम्नायगणपतिमन्त्रप्रकाशः सप्तदशः ॥ १७ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>इडभाव आर्षः&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>पूर्वपदार्थान्तर्गतस्यापि ऊत्तरपदार्थस्य बुद्ध्या प्रविभागात्प्रत्यवमर्शः&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>इदं पूर्वान्वयि&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>स इति शेषः&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>तर्पयामि इति शेषः&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>अमुकेनेति शेषः&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>भूमित्यत्रोङभाव आर्षः&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>अन्यून इत्यर्थः&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>वाक्सिद्धिं समवाप्नोति इति पूर्वान्वयि ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>कार्योत्पत्त्येति तु चिन्तयित्वेत्यनेन सम्बध्यते ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>पार्वति&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>एतदग्रे तूत्तरान्वयि&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>अमभाव आर्षः&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>१- अस्य पूर्वपद्यघटकवैरिण इत्यत्र सम्बन्धः । २- अथानन्तरं विषवृक्षकुसुमहोमात्स्तम्भनमिति भावः&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>ध्यात्वेति शेषः&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>शत्रूणामिति शेषः&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>अर्द्धं पूर्वान्वयि ।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>द्वितीयार्थे प्रथमा&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>इदम्पूर्वान्वयि&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>इदं पूर्वान्वयि ॥<br>
रतिं स याच्यते इत्यर्थः ।&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>अत्र गौणे कर्मणि लः&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>तस्येति शेष्ऽः&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>सन्धिरार्षः&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>एतत्पदचतुष्टयं पूर्वान्वयि&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AgamaH_meru-tantram_17_UrdhvAmnAyagaNapatimantraprakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/AgamaH/meru-tantram/17_UrdhvAmnAyagaNapatimantraprakAshaH/">१७ ऊर्ध्वाम्नायगणपतिमन्त्रप्रकाशः </a>
            <a data-toggle="collapse" href="#section-tree-item-body-AgamaH_meru-tantram_17_UrdhvAmnAyagaNapatimantraprakAshaH_md" role="button" aria-expanded="false" aria-controls="section-tree-item-body-AgamaH_meru-tantram_17_UrdhvAmnAyagaNapatimantraprakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AgamaH_meru-tantram_17_UrdhvAmnAyagaNapatimantraprakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७ ऊर्ध्वाम्नायगणपतिमन्त्रप्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
