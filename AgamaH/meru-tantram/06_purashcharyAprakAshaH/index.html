<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०६ पुरश्चर्याप्रकाशः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/AgamaH/meru-tantram/06_purashcharyAprakAshaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/AgamaH/meru-tantram/06_purashcharyAprakAshaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०६ पुरश्चर्याप्रकाशः">
  <meta property="og:description" content="श्रीदेव्युवाच ॥
पुरश्चरणशब्दस्य ब्रूह्यर्थं च विधिं प्रभो ॥
वैदिकाद्यास्सर्व मन्त्रा न सिद्ध्यन्ति च यं विना ॥ १ ॥
ईश्वर उवाच ॥
रहस्यं सर्वमन्त्राणां कथयामि तवाग्रतः ॥
कल्यर्थं 1 सर्वतन्त्रेषु यः सारः स तु गोपितः ॥ २ ॥
धर्मार्थकाममोक्षाणां साधको मन्त्र उच्यते ॥
तत्सिद्धये पुरा यच्च चर्यते तत्प्रकीर्तितम् ॥ ३ ॥
पुरश्चरणकर्माख्यं वेदादौ शाबरान्तके ॥
मन्त्रो यस्तु तथा स स्यात्तत्प्रकारं ब्रवीम्यहम् ॥ ४ ॥
जपो होमस्तर्पणं च मार्जनं विप्रभोजनम् ॥
पञ्चाङ्गकस्वरूपं तदाहुः केचन तत्र तु ॥ ५ ॥
चतुरङ्गास्त्वथ त्र्यङ्गा द्व्यङ्गा एकाङ्गिनोपि च ॥
मन्त्रास्तिष्ठन्ति वेदेषु तथा तन्त्रे च शाबरे ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="agamah">

  <meta itemprop="name" content="०६ पुरश्चर्याप्रकाशः">
  <meta itemprop="description" content="श्रीदेव्युवाच ॥
पुरश्चरणशब्दस्य ब्रूह्यर्थं च विधिं प्रभो ॥
वैदिकाद्यास्सर्व मन्त्रा न सिद्ध्यन्ति च यं विना ॥ १ ॥
ईश्वर उवाच ॥
रहस्यं सर्वमन्त्राणां कथयामि तवाग्रतः ॥
कल्यर्थं 1 सर्वतन्त्रेषु यः सारः स तु गोपितः ॥ २ ॥
धर्मार्थकाममोक्षाणां साधको मन्त्र उच्यते ॥
तत्सिद्धये पुरा यच्च चर्यते तत्प्रकीर्तितम् ॥ ३ ॥
पुरश्चरणकर्माख्यं वेदादौ शाबरान्तके ॥
मन्त्रो यस्तु तथा स स्यात्तत्प्रकारं ब्रवीम्यहम् ॥ ४ ॥
जपो होमस्तर्पणं च मार्जनं विप्रभोजनम् ॥
पञ्चाङ्गकस्वरूपं तदाहुः केचन तत्र तु ॥ ५ ॥
चतुरङ्गास्त्वथ त्र्यङ्गा द्व्यङ्गा एकाङ्गिनोपि च ॥
मन्त्रास्तिष्ठन्ति वेदेषु तथा तन्त्रे च शाबरे ॥ ६ ॥">
  <meta itemprop="wordCount" content="8424">
  <meta name="twitter:card" content="summary">
  <meta name="twitter:title" content="०६ पुरश्चर्याप्रकाशः">
  <meta name="twitter:description" content="श्रीदेव्युवाच ॥
पुरश्चरणशब्दस्य ब्रूह्यर्थं च विधिं प्रभो ॥
वैदिकाद्यास्सर्व मन्त्रा न सिद्ध्यन्ति च यं विना ॥ १ ॥
ईश्वर उवाच ॥
रहस्यं सर्वमन्त्राणां कथयामि तवाग्रतः ॥
कल्यर्थं 1 सर्वतन्त्रेषु यः सारः स तु गोपितः ॥ २ ॥
धर्मार्थकाममोक्षाणां साधको मन्त्र उच्यते ॥
तत्सिद्धये पुरा यच्च चर्यते तत्प्रकीर्तितम् ॥ ३ ॥
पुरश्चरणकर्माख्यं वेदादौ शाबरान्तके ॥
मन्त्रो यस्तु तथा स स्यात्तत्प्रकारं ब्रवीम्यहम् ॥ ४ ॥
जपो होमस्तर्पणं च मार्जनं विप्रभोजनम् ॥
पञ्चाङ्गकस्वरूपं तदाहुः केचन तत्र तु ॥ ५ ॥
चतुरङ्गास्त्वथ त्र्यङ्गा द्व्यङ्गा एकाङ्गिनोपि च ॥
मन्त्रास्तिष्ठन्ति वेदेषु तथा तन्त्रे च शाबरे ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/AgamaH\/meru-tantram\/06_purashcharyAprakAshaH\/".replace(basePath, "/");
  pageVars.pageParams = {};
  pageVars.pageSource = "AgamaH\/meru-tantram\/06_purashcharyAprakAshaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०६ पुरश्चर्याप्रकाशः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६ पुरश्चर्याप्रकाशः">०६ पुरश्चर्याप्रकाशः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/AgamaH/meru-tantram/06_purashcharyAprakAshaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीदेव्युवाच ॥</p>
<p>पुरश्चरणशब्दस्य ब्रूह्यर्थं च विधिं प्रभो ॥<br>
वैदिकाद्यास्सर्व मन्त्रा न सिद्ध्यन्ति च यं विना ॥ १ ॥</p>
<p>ईश्वर उवाच ॥</p>
<p>रहस्यं सर्वमन्त्राणां कथयामि तवाग्रतः ॥<br>
कल्यर्थं <sup id="fnref:1"><a href="#fn:1" class="footnote-ref" role="doc-noteref">1</a></sup> सर्वतन्त्रेषु यः सारः स तु गोपितः ॥ २ ॥</p>
<p>धर्मार्थकाममोक्षाणां साधको मन्त्र उच्यते ॥<br>
तत्सिद्धये पुरा यच्च चर्यते तत्प्रकीर्तितम् ॥ ३ ॥</p>
<p>पुरश्चरणकर्माख्यं वेदादौ शाबरान्तके ॥<br>
मन्त्रो यस्तु तथा स स्यात्तत्प्रकारं ब्रवीम्यहम् ॥ ४ ॥</p>
<p>जपो होमस्तर्पणं च मार्जनं विप्रभोजनम् ॥<br>
पञ्चाङ्गकस्वरूपं तदाहुः केचन तत्र तु ॥ ५ ॥</p>
<p>चतुरङ्गास्त्वथ त्र्यङ्गा द्व्यङ्गा एकाङ्गिनोपि च ॥<br>
मन्त्रास्तिष्ठन्ति वेदेषु तथा तन्त्रे च शाबरे ॥ ६ ॥</p>
<p>केचित्षडङ्गा मन्त्राः स्युस्तदज्ञाञ्ज्ञापयामि वै ॥<br>
अघमर्षेण सूर्यार्घेण जपेन प्रणामकैः ॥ ७ ॥</p>
<p>देवार्चया पञ्चभिश्च एवं पञ्चाङ्गकाः स्मृताः ॥<br>
हुतिर्यागस्तथा चार्चा कर्मतश्चक्रपूजनात् ॥ ८ ॥</p>
<p>ध्वजलिङ्गसमायोगाज्जपाच्च बलिदानतः ॥<br>
महा बलिप्रदानाच्च भवत्येकादशाङ्गकः ॥ ९ ॥</p>
<p>षोडशाङ्गे कौलिकानां गणानामधिकारिता ॥<br>
सर्वपापक्षयं कुर्यादथ वा सिद्धिबन्धकृत् ॥ १० ॥</p>
<p>यावत्पापं तस्य नाशं कृत्वा कुर्यात्पुरस्कृतिम् ॥<br>
यथा प्रोक्तेन मार्गेण तस्य सिद्धिरदूरतः ॥ ११ ॥</p>
<p>सर्वपापक्षयस्तत्र भवेद्वैदिकवर्त्मनाम् ॥<br>
तान्त्रिकाणां कौलिकानां वामिनां नाधिकारिता ॥ १२ ॥</p>
<p>तस्मिन्कर्मणि तेषान्तु नाधिकारोस्ति वैदिके ॥<br>
ऋक्शाखाध्यायिभिः कार्यो गणको योथ तद्विधिः ॥ १३ ॥</p>
<p>स्नातः कृतक्रियः पत्नीसहितो दर्भसंस्तरः ॥<br>
प्राणानायम्य सङ्कल्प्य पूजयित्वा गणेश्वरम् ॥ १४ ॥</p>
<p>स्वगृह्योक्तविधानेन <sup id="fnref:2"><a href="#fn:2" class="footnote-ref" role="doc-noteref">2</a></sup> संस्थाप्याग्निं च संश्रयेत् ॥<br>
आज्यम् विलिप्य तद्धव्यं द्विराद्य्ॐनयते ततः ॥ १५ ॥</p>
<p>अग्ने <sup id="fnref:3"><a href="#fn:3" class="footnote-ref" role="doc-noteref">3</a></sup> नयेति सूक्तेन षडर्चेन हुनेत् पुनह् ॥<br>
प्रतिमन्त्रं वदेत्त्यागेग्नये चेदं न वै मम ॥ १६ ॥</p>
<p>इत्यथात्र ऋचो वक्ष्ये माभूच्छाखाविपर्ययः ॥ १७ ॥</p>
<p>ॐ अग्ने नय सुपथा राये अस्मान्विश्वानि देव वयुनानि विद्वान् ॥<br>
युयोद्ध्यस्मज्जुहुराणमेनो भूयिष्ठान्ते नम उक्तिं विधेम ॥ १८ ॥</p>
<p>प्र वः शुक्राय भानवे भरध्वं हव्यं मनिं चाग्नये सुयुतम् ॥<br>
यो दैव्यानि मानुषा जनुष्यन्तर्विश्वानि विद्मना जिगाति ॥ १९ ॥</p>
<p>अच्छा गिरो मतयो देवयन्तीरग्निं पतिर्द्रविणं भिक्षमाणाः ॥<br>
सुसन्दृशं सुप्रतीकं स्वं च हव्यवाहमरतिं मानुषाणाम् ॥ २० ॥</p>
<p>अग्ने त्वमस्मद्युयोध्यमीवा अनग्नि त्वा अभ्यमन्वकृष्टीः ॥<br>
पुनरस्मभ्यं सुवित्ताय देवा यक्षा विश्वेभिरमरेभिर्यजत्रा ॥ २१ ॥</p>
<p>अग्ने त्वं परया नव्यो अस्मान्स्वस्तिभिरति दुर्गाणि विश्वा ॥<br>
पूश्च पृथ्वी बहुला न उर्वी भवा तोकाय तनयाय शंयोः ॥ २२ ॥</p>
<p>प्रकारवो मनना वच्यमाना देवद्रीचीं नयथ देवयन्तः ॥<br>
दक्षिणावाड्राजिनिप्राचोतिहविर्भरन्त्यग्नये घृताची ॥ २३ ॥</p>
<p>पुनरष्टादशर्चेन पौरुषेण ततो हुनेत् ॥<br>
जगद्बीजाय पुरुषाय न ममेति सन्त्यजेत् ॥ २४ ॥</p>
<p>अवैष्णवो <sup id="fnref:4"><a href="#fn:4" class="footnote-ref" role="doc-noteref">4</a></sup> वैष्णवस्तु नारायणाय न मम ॥<br>
देवदेवीप्रियं सूक्तं तदिदानीं निगद्यते ॥ २५ ॥</p>
<p>ॐ सहस्रशीर्षा पुरुषः सहस्राक्षः सहस्रपात् ॥<br>
स भूमिं विश्वतो वृत्वात्यतिष्ठद्दशाङ्गुलम् ॥ २६ ॥</p>
<p>पुरुष एवेदं सर्वं यद्धूतं यच्च भाव्यम् ॥<br>
उतामृतत्वस्येशानो यदन्नेनातिरोहति ॥ २७ ॥</p>
<p>एतावानस्य महिमातो ज्यायांश्च पुरुषः ॥<br>
पादोस्य विश्वा भूतानि त्रिपादस्यामृतं दिवि ॥ २८ ॥</p>
<p>त्रिपादूर्ध्व उदैत्पुरुषः पादोस्येहाभवत्पुनः ॥<br>
ततो विष्वङ्व्यक्रामत्साशनानशने अभि ॥ २९ ॥</p>
<p>तस्माद्विराडजायत विराजो अधिपूरुषः ॥<br>
स जातो अत्यरिच्यत पश्चाद्धूमिमथो पुरः ॥ ३० ॥</p>
<p>यत्पुरुषेण हविषा देवा यज्ञमतन्वत ॥<br>
वसन्तो अस्यासीदाज्यं ग्रीष्म इध्मः शरद्धविः ॥ ३१ ॥</p>
<p>सप्तास्यासन्परिधयस्त्रिः सप्तसमिधः कृताः ॥<br>
देवा यद्यज्ञं तन्वाना अबध्नन्पुरुषं पशुम् ॥ ३२ ॥</p>
<p>तं यज्ञं बर्हिषि प्रौक्षन्पुरुषं जातमग्रतः ॥<br>
तेन देवा अयजन्त साध्या ऋषयश्च ये ॥ ३३ ॥</p>
<p>तस्माद्यज्ञात्सर्वहुतः सम्भृतं पृषदाज्यम् ॥<br>
पशूंस्तांश्चक्रे वायव्यानारण्यान्ग्राम्यांश्च ये ॥ ३४ ॥</p>
<p>तस्माद्यज्ञात्सर्वहुत ऋचः सामानि जज्ञिरे ।<br>
छन्दांसि जज्ञिरे तस्माद्यजुस्तस्मादजायत ॥ ३५ ॥</p>
<p>तस्मादश्वा अजायन्त ये केचोभयादतः ॥<br>
गावो ह जज्ञिरे तस्मात्तस्माज्जाता अजावयः ॥ ३६ ॥</p>
<p>यत्पुरुषं व्यदधुः कतिधा व्यकल्पयन् ॥<br>
मुखं किमस्य कौ बाहू का ऊरू पादा उच्येते ॥ ३७ ॥</p>
<p>ब्राह्मणोस्य मुखमासीद्बाहू राजन्यः कृतः ॥<br>
ऊरू तदस्य यद्वैश्यः पद्भ्यां शूद्रो अजायत ॥ ३८ ॥</p>
<p>चन्द्रमा मनसो जातश्चक्षोस्सूर्यो अजायत ॥<br>
मुखादिन्द्रश्चाग्निश्च प्राणाद्वायुरजायत ॥ ३९ ॥</p>
<p>नाभ्या आसीदन्तरिक्षं शीर्ष्णो द्यौः समवर्तत ॥<br>
पद्भ्यां भूमिर्दिशः श्रोत्रात्तथा लोकानकल्पयन् ॥ ४० ॥</p>
<p>वेदाहमेतं पुरुषं महान्तमादित्यवर्णं तमसस्तु पारे ॥<br>
सर्वाणि रूपाणि विचित्य धीरा नामानि कृत्वाभिवदन्यदास्ते ॥ ४१ ॥</p>
<p>धाता पुरस्ताद्यदुदाजहार शक्रः प्रविद्वान्प्रदिशश्चतस्रः ॥<br>
तमेवं विद्वानमृत इह भवति नान्यः पन्था अयनाय विद्यते ॥ ४२ ॥</p>
<p>यज्ञेन यज्ञमयजन्त देवास्तानि धर्माणि प्रथमान्यासन् ॥<br>
ते ह नाकं महिमानः सचन्त यत्र पूर्वे साध्याः सन्ति देवाः ॥ ४३ ॥</p>
<p>अग्नेर्मन्वेति सूक्तेन द्वाविंशत्यृचकेन तु ॥<br>
हुनेत्तत्र त्रिषु त्यागस्त्वग्नये <sup id="fnref:5"><a href="#fn:5" class="footnote-ref" role="doc-noteref">5</a></sup> न ममेति च ॥ ४४ ॥</p>
<p>तुर्ये <sup id="fnref:6"><a href="#fn:6" class="footnote-ref" role="doc-noteref">6</a></sup> चेन्द्राय न मम त्यागः पञ्चमषष्ठयोः <sup id="fnref:7"><a href="#fn:7" class="footnote-ref" role="doc-noteref">7</a></sup> ॥<br>
मित्रावरुणाभ्यामिति सप्तमाष्टमयोस्तथा <sup id="fnref:8"><a href="#fn:8" class="footnote-ref" role="doc-noteref">8</a></sup> ॥ ४५ ॥</p>
<p>वायुसूर्याभ्यामिति नवमे दशमे तथा ॥<br>
अश्विभ्यां च मरुद्भ्यस्तु द्वादशैकादशे भवेत् ॥ ४६ ॥</p>
<p>विश्वेभ्यो देवेभ्य इति त्रयोदशचतुर्दशे ॥<br>
अनुमत्यै हव्यवाहाग्नये च तिथि सङ्ख्यके ॥ ४७ ॥</p>
<p>अनुमत्यै षोडशे स्यात्तु ततः सप्तदशे भवेत् ॥<br>
वैश्वानरायाग्नये च तथैवाष्टादशेपि च ॥ ४८ ॥</p>
<p>द्यावापृथिवीभ्यामिति विंशत्येकोनविंशयोः ॥<br>
शेषयोरग्नये चेति ऋचस्ताः शृणु साम्प्रतम् ॥ ४९ ॥</p>
<p>अग्नेर्मन्वेति प्रथमस्य प्रचेतसोयं पाञ्चजन्यं बहवः ॥<br>
समिन्धते विश्वस्यां विशि प्रवीविशि वास्समीमहे स नो मुञ्चत्वṁहसः ॥ ५० ॥</p>
<p>यस्येदं प्राणनिमिषद्यदेजति यस्य जातं जनमानं च केवलम् ॥<br>
स्तौम्यग्निं नाथितो जोहवीमि स नो मुञ्चत्वṁहंसः ॥ ५१ ॥</p>
<p>इन्द्रस्य मन्ये प्रथमस्य प्रचेतसो वृत्रघ्नः स्तोमा उपमामुपागुः ॥<br>
यो दाशुषः सुकृतो हवमुपगन्ता स नो मुञ्चत्वṁहंसः ॥ ५२ ॥</p>
<p>यः सङ्ग्रामं नयति संवशी युधे यः पुष्टानि सṁसृजति त्रयाणि ॥<br>
स्तौमीन्द्रं नाथितो जोहवीमि स नो मुञ्चत्वṁहंसः ॥ ५३ ॥</p>
<p>मन्वेवां मित्रावरुणा तस्यवित्तṁ सत्यौजसादृṁहणायन्नुदेते ॥<br>
त्याराजानṁ सरथे पाथम् उग्रतौ नो मुञ्चतमाग सः ॥ ५४ ॥</p>
<p>यो वारṁथः सजूरश्मिः सत्यधर्मा मिथश्चरत्वाṁ समुपयाति दूषयन् ॥<br>
स्तौमि मित्रावरुणौ नाथितौ जोहवीमि तौ नो मुञ्चतमागसः ॥ ५५ ॥</p>
<p>वायोस्सवितुर्वितथानि मन्महे यावात्मन्वद्विभृतौ यौ च रक्षतः ॥<br>
यौ विश्वस्य परिभूबभूवतुस्तौनो मुञ्चतमागसः ॥ ५६ ॥</p>
<p>उपश्रेष्ठा न आशिषो देवयोर्धर्मे अस्थिरन् ॥<br>
स्तौमि वायुṁ सवितारं नाथितो जोहवीमि तौ नो मुञ्चतमागसः ॥ ५७ ॥</p>
<p>रथीतमौ रथीनामह्व ऊतये शुभङ्गमिष्ठौ सुयमेभिरश्वैः ॥<br>
ययोर्वान्देवौ देवेष्वनिशितमोजस्तौ नो मुञ्चतमागसः ॥ ५८ ॥</p>
<p>यदयातं वहतुṁ सूर्यायास्त्रिचक्रेण सṁसदमिच्छमानौ ॥<br>
स्तौमि विश्वान्देवान्नाथितो जोहवीमि तौ नो मुञ्चतमागसः ॥ ५९ ॥</p>
<p>मरुतां मन्वे अधि नो ब्रुवन्तु प्रेमां वाचं विश्वामवन्तु विश्वे ॥<br>
आसून्हवे सुयमानूतये ते नो मुञ्चन्त्वेनसः ॥ ६० ॥</p>
<p>तिग्मायुधव्रीडितṁ सहस्वद्दिव्यः सर्वः पृतनासु विष्णुः ॥<br>
स्तौमि देवान्मरुतो नाथितो जोहवीमि ते नो मुञ्चन्त्वेनसः ॥ ६१ ॥</p>
<p>देवानां मन्वे अधि नो ब्रुवन्तु प्रेमां वाचं विश्वामवन्तु विश्वे ॥<br>
आसून्हवे सुरामानूतये ते नो मुञ्चन्त्वेनसः ॥ ६२ ॥</p>
<p>यदिदं माभिशोचति पौरुषेयेण दैव्येन स्तौमि ॥<br>
विश्वान्देवान्नाथितो जोहवीमि ते नो मुञ्चन्त्वेनसः ॥ ६३ ॥</p>
<p>अनुनोद्यानुमतिर्यज्ञं देवेषु मन्यताम् ॥<br>
अग्निश्च हव्यवाहनो भवतां दाशुषे मयः ॥ ६४ ॥</p>
<p>अन्विदनुमते त्वमन्यासैशं च नः कृधि ॥<br>
क्रत्वे दक्षाय नो हिनु प्रण आयूंषि तारिषः ॥ ६५ ॥</p>
<p>वैश्वानरो न कृतं ये प्रयातु परावतः ॥<br>
अग्निर्नः सुष्टुतेतीरुप ॥ ६६ ॥</p>
<p>पृष्टो दिवि पृष्टो अग्निः पृथिव्या पृष्टो विश्वा ओषधीराविवेश ॥<br>
वैश्वानरः सहसा पृष्ठो अग्निः स नो दिवा सरिषः पातु नक्तम् ॥ ६७ ॥</p>
<p>ये अप्रथेता अमितेभिरोजोभिर्ये प्रतिष्ठे अभवतां वसूनाम् ॥<br>
स्तौमि द्यावापृथिवीं नाथितो जोहवीमि ते नो मुञ्चतमंहसः ॥ ६८ ॥</p>
<p>उर्वीरोदसी वरिवः कृणोत्तं क्षेत्रस्य पत्नी अधिनो ब्रूयात्तं स्तौमि ॥<br>
द्यावापृथिवीं नाथितो जोहवीमि ते नो मुञ्चतमंहसः ॥ ६९ ॥</p>
<p>यत्ते वयं पुरुषत्रा यविष्ठा विद्वाṁसश्चकृमाकञ्चनागः ॥<br>
कृधास्वस्मानदितेरनागाव्येनाṁसि शिश्रथो विष्वगग्ने ॥ ७० ॥</p>
<p>यथाहताद्वसवो गौर्यञ्चित्पदिषिताममुञ्चतायजत्राः ॥<br>
एवोष्वस्मन्मुञ्चतामंहः प्रतार्यग्ने प्रतरं न आयुः ॥ ७१ ॥</p>
<p>यावामिन्द्रावरुणेति चतुर्भिः सूक्तकैस्ततः <sup id="fnref:9"><a href="#fn:9" class="footnote-ref" role="doc-noteref">9</a></sup> ॥<br>
इन्द्रावरुणाभ्यामिति त्यागः सर्वत्र नान्यथा ॥ ७२ ॥</p>
<p>यावामित्रावरुणा यतव्या तनूस्तये ममाṁहसो मुञ्चतम् ॥ ७३ ॥</p>
<p>यावामिन्द्रावरुणा सहस्या तनूस्तये ममाṁहसो मुञ्चतम् ॥ ७४ ॥</p>
<p>यावामिन्द्रावरुणा रक्षस्या तनूस्तये ममाṁहसो मुञ्चतम् ॥ ७५ ॥</p>
<p>यावामिन्द्रावरुणा तेजस्या तनूस्तये ममाṁहसोमुञ्चतम् ॥ ७६ ॥</p>
<p>यो वामिन्द्रावरुणेति ततोष्टभिश्च होमयेत् ॥<br>
इन्द्रावरुणाभ्यामिति त्यागः सर्वत्र नान्यथा ॥ ७७ ॥</p>
<p>यो वामिन्द्रावरुणावग्नौ स्नामस्तं वामेतेनावयजे ॥ ७८ ॥</p>
<p>यो वामिन्द्रावरुणाद्विपात्सु पशुषु स्नामस्तं वामेतेनावयजे ॥ ७९ ॥</p>
<p>यो वामिन्द्रावरुणौषधीषु स्नामस्तं वामेतेनावयजे ॥ ८० ॥</p>
<p>यो वामिन्द्रावरुणा वनस्पतिषु स्नामस्तं वामेतेनावयजे ॥<br>
पावमानानुवाको यः ख्यातः सप्तदशर्चकः ॥<br>
त्रिषष्टिवाक्यैस्तत्राद्या ऋक्त्रिवाक्यात्र शाक्तकैः ॥ ८१ ॥</p>
<p>पावमानीभ्यो मम त्यागो वाच्यस्त्वशाक्तकैः ॥ ८२ ॥</p>
<p>पावमान्यै अथो शैवैः पावमानाय नान्यथा ॥ ८३ ॥</p>
<p>पवमानः सो अद्य पवित्रेण विचर्षणिः ॥<br>
यः पोता स पुनातु मा ॥ ८४ ॥</p>
<p>द्वितीयापि त्रिवाक्यादेव जनेभ्यो मरुद्भ्यश्च ॥<br>
विश्वेभ्यश्च तथा युञ्ज्यान्न मम त्याग ईरितः ॥ ८५ ॥</p>
<p>पुनन्तु मां देवजनाः पुनन्तु मनसा धियः ॥<br>
पुनन्तु विश्वा भूतानि जातवेदः पुनीहि माम् ॥ ८६ ॥</p>
<p>तृतीयापि चतुर्वाक्या अग्नये जातवेदसे ॥<br>
इदं न मम इत्युक्त्वा त्यागः सोपि प्रकाश्यते ॥ ८७ ॥</p>
<p>जातवेदः पवित्रवत्पवित्रेण पुनीहि मा ॥<br>
शुक्रेण देवदीव्यदग्ने क्रत्वाक्रतूṁरनु ॥ ८८ ॥</p>
<p>चतुर्थी तु त्रिवाक्या अग्नये न ममेति च ॥<br>
त्रिवाक्या पञ्चमी त्यागः सवित्रे च उभे यथा ॥ ८९ ॥</p>
<p>यत्ते पवित्रमर्चिष्यग्रे विततमन्तरा ॥<br>
ब्रह्म तेन पुनीहि नः ॥ ९० ॥</p>
<p>उभाभ्यां देव सवितः पवित्रेण सवेन च ॥<br>
मां पुनीहि विश्वतः ॥ ९१ ॥</p>
<p>ऋचा षष्ठी चतुर्वाक्या त्यागश्चास्या निरूप्यते ॥<br>
वैश्वदेव्यै इति वदेन्न ममेति च सा यथा ॥ ९२ ॥</p>
<p>वैश्वदेवी पुनन्ती देव्यागाद्यस्यामि मा वह्व्यस्तन्वो वीतपृष्ठाः ॥<br>
तया मदन्तः सधमादेषु वयṁस्याम पतयो रयीणाम् ॥ ९३ ॥</p>
<p>वैश्वानराय वाताय इषिराय मयोभुवे ॥<br>
द्यावापृथिवीभ्यां चेति सप्तम्यां त्याग इष्यते ॥ ९४ ॥</p>
<p>वैश्वानरो रश्मिभिर्मा पुनातु वातः प्राणेनेषिरो मयोभूः ॥<br>
द्यावापृथिवी पयसा पयोभिः शतावरी यज्ञिये मा पुनीताम् ॥ ९५ ॥</p>
<p>सप्तमी तु चतुर्वाक्या त्रिवाक्या चाष्टमी मता ॥<br>
सवित्रेग्नये न मम त्यागोष्टम्यां च सायथा ॥ ९६ ॥</p>
<p>बृहद्भिः सवितुस्त्रिभिर्वर्षिष्ठैर्देवमन्मभिः ॥<br>
अग्ने दक्षैः पुनीहि मा ॥ ९७ ॥</p>
<p>अतः परं चतुर्वाक्या दिव्याय ब्रह्मणे त्यजेत् ॥<br>
नवम्यां पावमानीभ्यो दशम्यादिषु ता यथा ॥ ९८ ॥</p>
<p>येन देवा अपुनन्त येनापो दिव्यङ्कशः ॥<br>
तेन दिव्यं ब्रह्मणा इदं ब्रह्म पुनीहि मा ॥ ९९ ॥</p>
<p>यः पावमानीरध्येत्यृषिभिः सम्भृतगूंरसम् ॥<br>
सर्वं सपूतमश्नाति स्वदितं मातरिश्वना ॥ १०० ॥</p>
<p>पावमानीर्यो अध्येत्यृषिभिः सम्भृतं रसम् ॥<br>
तस्मै सरस्वती दुहे क्षीरं सर्पिर्मधूदकम् ॥ १०१ ॥</p>
<p>पावमानीः स्वस्त्ययनीः सुदुघा हि पयस्वतीः ॥<br>
ऋषिभिः सम्हृतो रसो ब्राह्मणेष्वमृतगूंहितम् ॥ १०२ ॥</p>
<p>पावमानीर्दिशन्तु न इमं लोकमथो अमुम् ॥<br>
कामान्समर्द्धयन्तु नो देवैर्देवीः समाहिताः ॥ १०३ ॥</p>
<p>पावमानीः स्वस्त्ययनीः सुदुघा हि घृतश्चुतः ॥<br>
ऋषिभिः सम्भृतो रसो ब्राह्मणेष्वमृतं हितम् ॥ १०४ ॥</p>
<p>येन देवाः पवित्रेण आत्मानं पुनते सदा ॥<br>
तेन सहस्रधारेण पावमान्यः पुनन्तु माम् ॥ १०५ ॥</p>
<p>प्राग्वत्त्यागस्तु षोडश्यां विशेषः श्रोत्रियस्य तु ॥<br>
प्राजापत्याय पवित्राय चेति षोडशीं शृणु ॥ १०६ ॥</p>
<p>प्राजापत्यं पवित्रं शतोद्यामं हिरण्मयम् ॥<br>
तेन ब्रह्मविदो वयं पूतं ब्रह्म पुनीमहे ॥ १०७ ॥</p>
<p>सुनीत्या सहितेन्द्राय स्वस्त्या सहितसोमाय ॥<br>
समीच्या सहिता येति वरुणाय ततो वदेत् ॥ १०८ ॥</p>
<p>प्रमृणाभिः सहिताय यमाय राज्ञ ईरयेत् ॥<br>
ऊर्जयन्त्या सहिताय जातवेदस इत्यपि ॥ १०९ ॥</p>
<p>न ममेति वदेत्सप्तदश्यास्त्यागेथ यैर्नरैः ॥<br>
मार्जनं कृतमेताभिस्तैः स्नातं जाह्नवजिले ॥ ११० ॥</p>
<p>इन्द्रः सुनीत्या सह मा पुनातु सोमः स्वस्त्या वरुणः समीच्या ॥<br>
यमो राजा प्रमृणाभिः पुनातु मा जातवेदा मोर्जयन्त्या पुनातु ॥ १११ ॥</p>
<p>यद्देवा देवहेडनं विंशत्यर्चेन होमयेत् ॥<br>
त्यागः प्रथमके तत्र आदित्येभ्यश्च नान्यथा ॥<br>
यद्देवा देवहेडनं देवासश्चकृमा वयम् ॥<br>
आदित्यास्तस्मान्मा मुञ्चतर्तस्यर्तेन मामुतः ॥ ११२ ॥</p>
<p>अग्नये गार्हपत्याय न ममेति द्वितीयके ॥<br>
द्यावापृथिवीभ्यां सरस्वत्यै चेति यथा ऋचि <sup id="fnref:10"><a href="#fn:10" class="footnote-ref" role="doc-noteref">10</a></sup> ॥ ११३ ॥</p>
<p>देवा जीवनकाम्या यद्वाचानृतमूदिम ॥<br>
अग्निर्मा तस्मादेनसो गार्हपत्यः प्रमुञ्चतु दुरिता यानि च कृम करोतु मामनेहसम् ॥ ११४ ॥</p>
<p>ऋतेन द्यावापृथिवी ऋतेन त्वगूंसरस्वति ॥<br>
कृतान्नः पाह्येनसो यत्किञ्चानृतमूदिम ॥ ११५ ॥</p>
<p>जातवेदसे न मम चतुर्थे त्वथ पञ्चमे ॥<br>
अग्नये गार्हपत्याय त्यागस्तद्वत्कृतो यथा ॥ ११६ ॥</p>
<p>सजातशगूंसादुतजामिशगूंसाज्ज्याय सः शगूंसादुत वा कनीयसः ॥<br>
अनाज्ञातं देवकृतं यदेनस्तस्मात्त्वमस्माञ्जात वेदोमुमुग्धि ॥ ११७ ॥</p>
<p>यद्वाचा यन्मनसा यद्बाहुभ्यामूरुभ्यामष्ठीवद्भ्यागूंशिश्नैर्यदनृतञ्चकृम वयम् ॥<br>
अग्निर्मा तस्मादेनसोगार्हपत्यः प्रमुञ्चतु दुरिता यानि चकृम करोतु मामनेनसम् ॥ ११८ ॥</p>
<p>राष्ट्रभृतेभरसेभ्यः षष्ठे त्यागोष्टसप्तमे ॥<br>
अग्नये गार्हपत्याय नवमे चाग्नये वदेत् ॥ ११९ ॥</p>
<p>यद्धस्ताभ्यां चकर किल्बिषाण्य क्षाणां वसुमुपजिघ्रमानः ॥<br>
दूरेपश्या च राष्ट्रभृच्च तान्यभरसावनुदत्तामृणानि ॥ १२० ॥</p>
<p>अदीव्यन्नृणां यदहं चकार यद्वा दास्यन्सञ्जगाराजनेभ्यः ॥<br>
अग्निर्मातस्मादेनसो गार्हपत्यः प्रमुञ्चतु दुरितायानिचकृम करोतु माननेहसम् ॥ १२१ ॥</p>
<p>यन्मयि माता गर्भे सत्येनश्चकार यत्पिता ॥<br>
अग्निर्मा तस्मादेनसो गार्हपत्यः प्रमुञ्चतु दुरिता यानि च कृम करोतु मामनेनसम् ॥ १२२ ॥</p>
<p>यदापिपेष मातरं पितरं पुत्रः प्रमुदितो धयन् ॥<br>
अहिंसितौ पितरौ मया तत्तदग्ने अनृणो भवामि ॥ १२३ ॥</p>
<p>अग्नये गार्हपत्याय दशमैकादशे वदेत् ॥<br>
द्वादशे त्वग्नयेथाग्रेग्नये गार्हपत्याय च ॥ १२४ ॥</p>
<p>यदन्तरिक्षं पृथिवीमुत द्यां यन्मातरं पितरं वाजिहिंसिम् ॥<br>
अग्निर्मा तस्मादेनसो गार्हपत्यः प्रमुञ्चतु दुरिता यानि चकृम करोतु माम नेनसम् ॥ १२५ ॥</p>
<p>यदाशसा निशसा यत्पराशसा यदेनश्चकृमा नूतनं यत्पुराणम् ॥<br>
अग्निर्मातस्मादेनसो गार्हपत्यः प्रमुञ्चतु दुरिता यानि चकृम करोतु माम नेनसम् ॥ १२६ ॥</p>
<p>अतिक्रामामि दुरितं यदेनो जहामि रिप्रं परमे सधस्थे ॥<br>
यत्र यन्ति सुकृतो नापि दुष्कृतस्तमारोहामि सुकृतान्नु लोकत्रिते ॥ १२७ ॥</p>
<p>देवा अमृजतैतदेनस्त्रित एतन्मनुष्येषु मामृजे ॥<br>
ततो मा यदि किञ्चिदानशेग्निर्मा तस्मादेनसो गार्हपत्यः प्रमुञ्चतु दुरिता यानि चकृम करोतु मामनेनसम् ॥ १२८ ॥</p>
<p>चतुर्दशे तिथौ <sup id="fnref:11"><a href="#fn:11" class="footnote-ref" role="doc-noteref">11</a></sup> त्वद्भ्यो वरुणाय ततो द्वयोः ॥<br>
अष्टादशे चोनविंशे त्वग्नीवरुणाभ्यामिति ॥ १२९ ॥</p>
<p>दिवि जाता अप्सु जाता या जाता ओषधीभ्यः ॥<br>
अथो या अग्निजा आपस्ता नः शुधन्तु शुन्धनीः ॥ १३० ॥</p>
<p>यदापोनक्तन्दुरितं चराम यद्वा दिवा नूतनं यत्पुराणम् ॥<br>
हिरण्यवर्णास्तत उत्पुनीत नः ॥ १३१ ॥</p>
<p>इमम्मे वरुण श्रुधिहवमद्याचमृलय ॥<br>
त्वामवस्युराचके ॥ १३२ ॥</p>
<p>तत्त्वायामि ब्रह्मणा वन्दमानस्तदाशास्ते यजमानो हविर्भिः ॥<br>
अहेडमानो वरुणोहबोध्युरुशṁसमा न आयुः प्रमोषीः ॥ १३३ ॥</p>
<p>त्वन्नो अग्ने वरुणस्य विद्वान्देवस्य हेडो अवयासिसीष्ठाः ॥<br>
यजिष्ठो वह्नितमः शोशुचानो विश्वा द्वेषाṁसि प्रमुमुग्ध्यस्मत् ॥ १३४ ॥</p>
<p>स त्वन्नो अग्नेवमो भवोतीर्नेदिष्ठो अस्या उषसो व्युष्टौ ॥<br>
अवयक्ष्व नो वरुणṁ रराणो वीहिमृडीकṁसुहवो न एधि ॥ १३५ ॥</p>
<p>अग्नये चाथ विंशे तु सूक्तं वैश्वानरं ततः ॥<br>
अग्नये वैश्वानरायाष्टर्चान्त्यागोयमीरितः ॥ १३६ ॥</p>
<p>त्वमग्ने अया स्ययासन्मनसा हितः ॥<br>
अयासन्हव्यमूहिषे या नो धेहि भेषजम् ॥ १३७ ॥</p>
<p>वैश्वानरो न ऊतयेवयातुपरावतः ॥<br>
अग्निर्नः सुष्टुतीरुप ॥ १३८ ॥</p>
<p>ऋतावानं वैश्वानरमृतस्य ज्योतिषस्पतिम् ॥<br>
अजस्रं धर्ममीमहे ॥ १३९ ॥</p>
<p>वैश्वानरस्यदṁसनाभ्यो बृहदरिणादेकः स्वपश्यया कविः ॥<br>
उभा पितरा महयन्नजायताग्निर्द्यावापृथिवी भूरिरेतसा ॥ १४० ॥</p>
<p>पृष्टो दिवि पृष्टो अग्निः पृथिव्यां पृष्टो विश्वा ओषधीराविवेश ॥<br>
वैश्वानरः सहसा पृष्टो अग्निः समो नो दिवासरिपः पातु नक्तम् ॥ १४१ ॥</p>
<p>जातो यदग्ने भुवना व्यख्यः पशुं न गोपा-इर्यः परिज्या ॥<br>
वैश्वानर ब्रह्मणे विन्दगातुं यूयं यात स्वस्तिभिः सदा नः ॥ १४२ ॥</p>
<p>त्वमग्ने शोचिषा शोशुचान आरोदसी अपृणा जायमानः ॥<br>
त्वं देवानभिशस्तेरमुचो वैश्वानर जातवेदो महित्वा ॥ १४३ ॥</p>
<p>अस्माकमग्ने मघवत्सुधारयानामिक्षत्रजरगूंसुवीर्यम् ॥<br>
वयञ्जयेम शतिनगूंसहस्त्रिणं वैश्वानरवाजमग्ने तवोतिभिः ॥ १४४ ॥</p>
<p>वैश्वानरस्य सुमनौस्यामनौस्यामराजाहिकम्भुवनानामभिः श्रीः ॥<br>
इतो जातो विश्वमिदं विचष्टे वैश्वानरो यतते सूर्याय ॥ १४५ ॥</p>
<p>ततः स्विष्टकृतं कृत्वा परिधीन्पर्यगृह्य च ॥<br>
पूर्णं कलशमादाय नैर्-ऋत्यान्तु चतुष्पथे ॥ १४६ ॥</p>
<p>पादप्रक्षालनं कृत्वाथाचम्य प्राङ्मुखस्तथा ॥<br>
पत्नीभिः सह वीक्षेतच्छायां तस्मिञ्च्छुभाशुभाम् ॥ १४७ ॥</p>
<p>सिंहे मे मन्युरस्यां प्रेमेनुवाकं जपेत्ततः ॥<br>
सुमित्रिया न आप ओषधयः सन्त्विति क्षिपेत् ॥ १४८ ॥</p>
<p>भूम्यां किञ्चिज्जलं पश्चादुत्तिष्ठेत्कलशान्वितः ॥<br>
दुर्मित्रियास्तस्मै <sup id="fnref:12"><a href="#fn:12" class="footnote-ref" role="doc-noteref">12</a></sup> सन्तु पृष्ठतः कलशं क्षिपेत् ॥ १४९ ॥</p>
<p>यस्यामस्य दिशि द्वेष्यो भवेत्तत्रैव निःक्षिपेत् ॥<br>
पश्चादप उपस्पृश्य स्वगृहं प्रविशेत्ततः ॥ १५० ॥</p>
<p>त्रिसन्ध्यमेवं सप्ताहं कुर्याद्रूपं निरीक्षयेत् ॥<br>
यदा पश्येत्तोयमध्ये छायामच्छान्तदा भवेत् ॥ १५१ ॥</p>
<p>यजमानः सुपूतोयमन्यथा पुनराचरेत् ॥<br>
तत आशीर्वचोगृह्याद्ब्राह्मणान्भोजयेत्ततः ॥ १५२ ॥</p>
<p>यावत्कर्म प्रकुर्वीत तावन्मौनं समाचरेत् ॥<br>
सकृदेव समश्नीयाद्धविष्यं ब्रह्मचर्यभाक् ॥ १५३ ॥</p>
<p>जितेन्द्रियो भूमिशायी पूर्वजन्मार्जितादघात् ॥<br>
मन्त्रसिद्धेर्विघ्नकर्तुर्मुक्तो भवति नान्यथा ॥ १५४ ॥</p>
<p>अज्ञानाच्च प्रमादाद्वा जन्मन्यस्मिंश्च यत्कृतम् ॥<br>
पातकं तस्य नाशार्थं कूष्माण्डीभिस्तु होमयेत् ॥ १५५ ॥</p>
<p>वैदिके यस्य निस्नाताः पितरोज्ञानदोषतः ॥<br>
पतित्वा कौलिके मार्गे दारिद्र्यादिभिरर्द्दितः ॥ १५६ ॥</p>
<p>मनसा उपतप्तश्चेन्नित्यं सर्वसुखाप्तये ॥<br>
लोकद्वयप्रतिष्ठार्थं सोपि गुप्तं समाचरेत् ॥ १५७ ॥</p>
<p>स्वर्णचौर्ये सुरापाने गोवधे ब्रह्मघातने ॥<br>
गुरुतल्पगमे वर्षं व्रतमेतत्समाचरेत् ॥ १५८ ॥</p>
<p>चौर्ये च भ्रूणहत्यायामयोनौ <sup id="fnref:13"><a href="#fn:13" class="footnote-ref" role="doc-noteref">13</a></sup> वीर्यसेचने ॥<br>
विश्वासघातने न्यासहरणे <sup id="fnref:14"><a href="#fn:14" class="footnote-ref" role="doc-noteref">14</a></sup> त्वयुतं चरेत् ॥ १५९ ॥</p>
<p>इष्टाप्राप्तौ ग्रहे घोरे ग्रहणे चन्द्रसूर्ययोः ॥<br>
जले शिवालये दानं गृहीत्वायुतमेककम् ॥ १६० ॥</p>
<p>कूटसाक्ष्ये <sup id="fnref:15"><a href="#fn:15" class="footnote-ref" role="doc-noteref">15</a></sup> वार्द्धुषिके <sup id="fnref:16"><a href="#fn:16" class="footnote-ref" role="doc-noteref">16</a></sup> वृत्तिहारे करग्रहे ॥<br>
देवविप्राधिकारे चापदन्ते लक्षमाचरेत् ॥ १६१ ॥</p>
<p>संस्कारभोजने वेश्यागमने पशुघातने ॥<br>
देवाद्यर्थाशने <sup id="fnref:17"><a href="#fn:17" class="footnote-ref" role="doc-noteref">17</a></sup> लक्षं त्रिसन्ध्यालोपने त्वहः ॥ १६२ ॥</p>
<p>केशश्मश्रून्वापयित्वा स्नात्वा पुण्ये जलाशये ॥<br>
आज्यभागानन्तरं च कूष्माण्डीभिस्तु होमयेत् ॥ १६३ ॥</p>
<p>सावित्रीं च जपेन्नित्यं पवित्राणि <sup id="fnref:18"><a href="#fn:18" class="footnote-ref" role="doc-noteref">18</a></sup> च शक्तितः ॥<br>
ब्राह्मणो दुग्धपायी स्यात्क्षत्त्रियस्तु यवागुलेट् <sup id="fnref:19"><a href="#fn:19" class="footnote-ref" role="doc-noteref">19</a></sup> ॥ १६४ ॥</p>
<p>आमिक्षां <sup id="fnref:20"><a href="#fn:20" class="footnote-ref" role="doc-noteref">20</a></sup> भक्षयेद्वैश्यो यदा शक्तो भवेत्तदा ॥<br>
ओदनं सक्तवो धाना घृतं वापि समाश्रयेत् ॥ १६५ ॥</p>
<p>एतद्भिन्नं न भोक्तव्यं ब्रह्मचर्यादिपूर्ववत् ॥<br>
होमस्तु गोघृतेनैव तदभावे तु माहिषम् ॥ १६६ ॥</p>
<p>प्रथमा मन्त्रिका तत्र यद्देवा <sup id="fnref:21"><a href="#fn:21" class="footnote-ref" role="doc-noteref">21</a></sup> देवहेडनम् ॥<br>
देवेभ्य आदित्येभ्यश्च त्यागस्तत्र समीरितः ॥ १६७ ॥</p>
<p>विश्वेभ्यो <sup id="fnref:22"><a href="#fn:22" class="footnote-ref" role="doc-noteref">22</a></sup> देवेभ्य इति द्वितीयायाश्च सोच्यते ॥<br>
प्राग्वत्त्यागस्तृतीयाया <sup id="fnref:23"><a href="#fn:23" class="footnote-ref" role="doc-noteref">23</a></sup> ऋग्भिन्ना सा च कथ्यते ॥ १६८ ॥</p>
<p>यद्देवा देवहेडनं देवासश्चकृमा वयम् ॥<br>
आदित्यास्तस्मान्मामुञ्चतर्तस्यर्तेन मामुतः ॥ १६९ ॥</p>
<p>देवा जीवनकाम्या यद्वाचानृतमूदिम ॥<br>
तस्मान्न इह मुञ्चत विश्वेदेवाः सजोषसः ॥ १७० ॥</p>
<p>ऋतेन द्यावापृथिवी ऋतेन त्वगूंसरस्वति ॥<br>
कृतान्नः पाह्येनसो यत्किञ्चानृतमूदिम ॥ १७१ ॥</p>
<p>इन्द्राग्निमित्रावरुणसोमधातृबृहस्पतिभ्यस्त्यागस्तु ॥<br>
चतुर्थी या अधुना सा ऋगुच्यते ॥ १७२ ॥</p>
<p>इन्द्राग्नी मित्रावरुणौ सोमो धाता बृहस्पतिः ॥<br>
तेनो मुञ्चन्त्वेनसो यत्किञ्चानृतमूदिम ॥ १७३ ॥</p>
<p>सजातसगूंसादिति <sup id="fnref:24"><a href="#fn:24" class="footnote-ref" role="doc-noteref">24</a></sup> पूर्वोक्ता पञ्चमी मता ॥<br>
यद्वाचा यन्मनसा षष्ठी पूर्वमुदीरिता ॥ १७४ ॥</p>
<p>ज्योतिषे न मम त्यागः सप्तम्यां सा च कथ्यते ॥<br>
अग्नये न मम त्यागस्तथाष्टम्याथ सोच्यते ॥ १७५ ॥</p>
<p>येन त्रितो अर्णवाभिर्बभूव येन सूर्यं तमसन्निर्मुमोच ॥<br>
येनेन्द्रो विश्वा अजहादरातींस्तेनाहं ज्योतिषां ज्योतिरानशा न आक्षि ॥ १७६ ॥</p>
<p>यत्कुसीदमप्रतीतं मयेह येन यमस्य निधिना चरामि ॥<br>
एतत्तदग्ने अनृणो भवामि जीवन्नेव प्रति तत्ते दधामि ॥ १७७ ॥</p>
<p>यन्मयि मातेति पूर्वोक्ता प्राग्वत्सा नवमाहुतिः ॥<br>
यदायियेष मातरं प्राक्प्रोक्ता दशमाहुतिः ॥ १७८ ॥</p>
<p>यदन्तरिक्षं पृथिवी प्राक्प्रोक्तैकादशाहुतिः ॥<br>
यदाशसानिशसाप्राक्प्रोक्तात्र द्वादशाहुतिः ॥ १७९ ॥</p>
<p>तदग्रे तु ऋचस्तिस्र एवं पञ्चदशाहुतीः ॥<br>
यदापो नक्तमिति पूर्वोक्ताषोडशी भवेत् ॥ १८० ॥</p>
<p>अद्भ्यो हिरण्यवर्णाभ्यस्तस्यां त्यागो भिधीयते ॥<br>
इमम्मे वरुणेत्यादि पञ्चर्चः पूर्वमीरिताः ॥ १८१ ॥</p>
<p>सत्यागास्तेनैकविंशदाहुतयःसमीरिताः ॥<br>
इन्द्राग्निभ्यां च द्वाविंशे त्यागः सा ऋगथोच्यते ॥ १८२ ॥</p>
<p>उग्रम्पश्ये राष्ट्रभृत्किल्विषाणि यदक्षवृत्तमनुदत्तमेतत् ॥<br>
तेन ऋणानृणव इत्समानो यमस्य लोके अधिरज्जुराय ॥ १८३ ॥</p>
<p>अदीव्यं नृणं यदहमित्याद्याः षट् च पूर्ववत् ॥<br>
ततो द्वयोरिह त्यागो वरुणाय न वै मम ॥ १८४ ॥</p>
<p>अवते हेलो वरुण नमो भिखयज्ञेभिरीमहे हविर्भिः ॥<br>
क्षयं नस्मभ्यमसुरप्रचेतो राजन्नेताṁ सिशिश्रथःकृतानि ॥ १८५ ॥</p>
<p>उदुत्तमं वरुणपाशमस्मद वाधमं विमध्यमं श्रथाय ॥<br>
अथावयमादित्यव्रते तवानागसो अदितये स्याम ॥ १८६ ॥</p>
<p>एकत्रिंशे शङ्कुशुकौ विकुशुकौ च निर्-ऋथेः निःस्वनेभ्यस्त्याग उक्तः सा ऋचा प्रोच्यते धुना ॥<br>
शङ्कुशुको विकुशुको निर्-ऋथो यश्च निःस्वनः ते येस्मद्यक्ष्ममनागसो दूराद्दूरमवीवतम् ॥ १८७ ॥</p>
<p>ततो द्वयोरग्नये च त्वष्ट्रे त्यागस्तदग्रिमे ॥<br>
आयुष्मतेऽग्नये त्यागः पञ्चत्रिंशत्तमे मतः ॥ १८८ ॥</p>
<p>निर्यक्ष्म मवीव ते कृत्या निर्-ऋतिञ्च ॥<br>
तेन योस्मत्समृच्छाते तस्मै प्रसुवामसि ॥ १८९ ॥</p>
<p>दुःशगूं सानुशगूं साभ्यां घणेनानुघणेन च ॥<br>
तेनात्योरस्मत्समृच्छाते तस्मै सुप्रसवामसि ॥ १९० ॥</p>
<p>संवर्चसा यशसा सन्तनूभिरगन्महि मनसा शगूंशिवेन ॥<br>
त्वष्टा नो अत्र विदधातु रायो नु मार्ष्टतन्वो यद्विलिष्टम् ॥ १९१ ॥</p>
<p>आयुष्टे विश्वतो दधदयमग्निर्वरेण्यः ॥<br>
पुनस्ते प्राण आयाति परा यक्ष्मगूं सुवामि ते ॥ १९२ ॥</p>
<p>आयुर्दायाग्नये त्यागः षट्त्रिंशेथ तदग्रिमे ॥ १९३ ॥</p>
<p>अग्नये वरुणायादित्यै विश्वेभ्यो देवेभ्यश्च ॥ १९४ ॥</p>
<p>आयुर्दा अग्नये हविषो युषाणो घृतप्रतीको घृतेयोनिरेधि ॥<br>
घृतं पीत्वा मधु चारुगव्यं पितेव पुत्रमभिरक्षतादिमम् ॥ १९५ ॥</p>
<p>इमग्न आयुषे वर्चसे कृधि तिग्ममोजो वरुण सगूं शि शाधि ॥<br>
माते मातेवास्मा आदिते शर्म यच्छ विश्वे देवा जरदष्टियथासत् ॥ १९६ ॥</p>
<p>अग्नये पवमामाय त्यागोष्टत्रिंशतस्त्रिषु ॥<br>
ततो द्वयोर्जातवेदसेग्नये त्याग उच्यते ॥ १९७ ॥</p>
<p>अग्न आयूगूंषि यदस आसुवोर्जामिषं च नः ॥<br>
आरे बाधस्वदुच्छनाम् ॥ १९८ ॥</p>
<p>अग्ने पवस्व स्वया अस्मै वर्चः सुवीर्य ॥</p>
<p>दधत्योषगूं रयिं मयि ॥ १९९ ॥</p>
<p>अग्न ऋषिः पवमानः पाञ्चजन्यः पुरोहित्ः ॥<br>
तमीमहे महागयम् ॥ २०० ॥<br>
अग्ने जातान् प्रणुदानः सप्त्नान्प्रत्यजाताञ्जातवेदो नुदस्व ॥<br>
अस्मेदीदिह सुमना अहेडं शर्मन्तेस्यामत्रिवरूथ उद्भौ ॥ २०१ ॥</p>
<p>सुवीर्यसहसा जातान्प्रणुदानः सपत्नान्प्रत्यजाताज्जातवेदो नुदस्व ॥<br>
अधिनो ब्रूहि सुमनस्यामानो वयगूं स्याम प्रणुदानः सपत्नान् ॥ २०२ ॥</p>
<p>अग्नये वृत्रघ्नायेति त्रिचत्वारिंशके पुनः ॥<br>
अग्नये इति तस्मात्तु उषसे निमुचे भवेत् ॥ २०३ ॥</p>
<p>अग्नेयो नोभितो जनो वृको वारा जिघागूंसति ॥<br>
तां त्वं वृत्रहञ्जहि वस्वस्मभ्यमाभर ॥ २०४ ॥</p>
<p>अग्ने यो नो भिदा समानो यश्च निष्ट्यः ॥<br>
तं वयṁ समिधं कृत्वा तुभ्यमग्ने पिदध्मसि ॥ २०५ ॥</p>
<p>यो नः शपादशपतो यश्च न शपतः शपात् ॥<br>
उषाश्च तस्मै निम्रुक् च सर्वपापगूंसमूहताम् ॥ २०६ ॥</p>
<p>षट् चत्वारिंशके त्यागो देवेभ्यश्च तदग्रिमे ॥<br>
जातवेदसेऽग्नये च ततस्त्यागोग्नये भवेत् ॥ २०७ ॥</p>
<p>यो नः सपत्नो यो रणोमर्तीभिदासति देवाः ॥<br>
इध्मस्येव प्रक्षायतो मातस्योच्छेषि किञ्चन ॥ २०८ ॥</p>
<p>यो मां द्वेष्टि जातवेदो यं चाहं द्वेष्मि यश्च माम् ॥<br>
सर्वागूंस्तानग्ने सन्दह यागूं श्चाहं द्वेष्मि ये च माम् ॥ २०९ ॥</p>
<p>यो अस्मभ्यमरातीयाद्यश्च नो द्वेषते जनः ॥<br>
निन्दाद्यो अस्मान्दिशाश्च सर्वागूं स्तान्मप्यपाकुरु ॥ २१० ॥</p>
<p>श्रोत्रियाय ब्राह्मणे चाग्नये पञ्चाशके मतः ॥<br>
तदग्रिमेपि च तथान्तिमे वैश्वानराय च ॥ २११ ॥</p>
<p>सगूं शितं मे ब्रह्म सगूंशितं वीर्यबलम् ॥<br>
सगूं शितं क्षत्रं मे जिष्णु यस्याहमस्मि पुरोहितः ॥ २१२ ॥</p>
<p>उदेषां बाहू अतिरमुद्वर्चो अथो बलम् ॥<br>
क्षिणोमि ब्रह्मणामित्रानुन्नुयामि स्वाम् अहम् ॥ २१३ ॥</p>
<p>पुनर्मनः पुनरायुर्म अगात्पुनश्चक्षुः पुनःश्रोत्रं म अगात्पुनः ॥<br>
प्राणः पुनराकूतं म आगात्पुनश्चित्तं पुनराधीतं म अगात् ॥ २१४ ॥</p>
<p>वैश्वानरो मे दध्वस्तनूया अवभाधतां दुरितानि विश्वा ॥ २१५ ॥</p>
<p>एवं हुत्वा ततस्तिष्ठेत्समित्पाणिरुदङ्मुखः ॥<br>
अग्नेर्दक्षिणतो वह्निंस्तुवीत द्वादशर्चभिः ॥ २१६ ॥</p>
<p>वैश्वानराय प्रतिवेदयामो यदीनृण गूंसङ्गरो देवतासु ॥<br>
स एतान्पाशान्प्रमुञ्चन्वेद स नो मुञ्चतु दुरितादवद्यात् ॥ २१७ ॥</p>
<p>वैश्वानरः पवयान्नः पवित्रैर्यत्सङ्गरमभिधावाम्याशाम् ॥<br>
अनाजानन्मनसा याचमानो यदत्रैनो अव तत्सुवामि ॥ २१८ ॥</p>
<p>अमी ये सुभगे दिवि वृत्तौ नाम तारकी प्रेहामृतस्य यच्छतामेतद्बद्धकामोचनम् ॥ २१९ ॥</p>
<p>विजिहीर्ष्व लोकान्कृधि बन्धान्मुञ्चासिबद्धकम् ॥<br>
योनेरिव प्रच्युतो गर्भः सर्वान्यथो अनुष्व ॥ २२० ॥</p>
<p>स प्रजानन्प्रतिगृणीत विद्वान्प्रजापतिः प्रथमजा ऋतस्य ॥<br>
अस्माभिर्दत्तं जरसः परस्तादच्छिनं तन्तुमनुसञ्चरेत् ॥ २२१ ॥</p>
<p>न तं तन्तुमन्वेके अनुसञ्चरन्ति येषां दत्तं पित्र्यमायनवत् ॥<br>
अबन्ध्वेके ददतः प्रयच्छद्दातुं चेच्छक्नवागूम्स स्वर्ग एषाम् ॥ २२२ ॥</p>
<p>आरभेथामनुसगूंरभेथागूंसमानं पन्थामवथो घृतेन ॥<br>
यद्वां पूर्तं परिविष्टं यदग्नौ तस्मै येह जायापरीक्षगूंरभेथाः ॥ २२३ ॥</p>
<p>यदन्तरिक्षं पृथिवीमुत द्यां यन्मातरं पितरं वाव जिहिगूंसिम् ॥<br>
अग्निर्मा तस्मादेनसो गार्हपत्यः प्रमुञ्चतु दुरिता यानि चकृम करोतु मामनेहसम् ॥ २२४ ॥</p>
<p>भूमिर्मातादितिर्नो जनित्रं भ्रातान्तरिक्षमभिशस्तरा नः ॥<br>
द्यौर्नः पिता पितृयाच्छम्भवासि जामिति त्वा मा विवित्सि लोकात् ॥ २२५ ॥</p>
<p>यत्र सुहार्दः सुकृतो मदन्ते विहाय रोगं तन्वा स्वया ॥<br>
अश्लोणाङ्गरद्भुताः स्वर्गे तत्र पश्येम पितरं च पुत्रम् ॥ २२६ ॥</p>
<p>यदन्नमद्म्यनृते देवा दास्यन्नदास्यन्नु त वा करिष्यन् ॥<br>
यद्देवानां चक्षुष्यागो अस्ति यदेव किञ्च प्रतिजग्राहमग्निर्मा तस्मादनृणं कृणोतु ॥ २२७ ॥</p>
<p>यदन्नमपि बहुधा विरूपवासो हिरण्यमुत गामजामवियद्देवानां चक्षुष्यागो अस्ति यदेव किञ्च प्रतिजग्राहमग्निर्मा तस्मादनृणं कृणोतु ॥ २२८ ॥</p>
<p>एवमग्निमुपस्थाय करस्थां समिधं हुनेत् ॥<br>
वक्ष्यमाणेन मन्त्रेण त्यागो वैश्वानराय च ॥ २२९ ॥</p>
<p>यन्मया मनसा वाचा कृतमेनः कदाचन ॥<br>
सर्वस्मात्तस्मान्मेलितो मोग्धि त्वगूंहि वेत्थ यथातथगूंस्वाहा ॥ २३० ॥</p>
<p>जपादिहोमं च ततः कुर्यादेतन्निरूपितम् ॥<br>
इह जन्मकृताघानां प्रायश्चित्तं निवारणम् ॥ २३१ ॥</p>
<p>इदमुक्तं द्विजातीनां शूद्राणामथ चोच्यते ॥<br>
मार्गशीषे सिताष्टम्यां कृतनित्यक्रियः शुचिः ॥ २३२ ॥</p>
<p>एकभक्तं हविष्येण नवम्यामेवमाचरेत् ॥<br>
अयाचितं दशम्यां च एकादश्यामुपोषणम् ॥ २३३ ॥</p>
<p>द्वादश्यां वपनं कृत्वा पूजयेद्विप्रदेवताः ॥<br>
नमो नारायणायेति स्वेष्टबीजादिकं मनुम् ॥ २३४ ॥</p>
<p>अष्टाक्षरं गुरुमुखाद्गृहीत्वा जपमाचरेत् ॥<br>
अष्टलक्षं द्विजोच्छिष्टभोजी तत्सेवने रतः ॥ २३५ ॥</p>
<p>आमध्याह्नं जपं कुर्याद्भूशायी ब्रह्मचर्यकृत् ॥<br>
निष्पापो जायते पूर्णे जपे नो चेत्पुनश्चरेत् ॥ २३६ ॥</p>
<p>निष्पापचिह्नं वक्ष्येत्र तथा पूर्वोक्तहोमयोः ॥<br>
होमाद्यारम्भदिवसे मृन्मयं न्र्व्रणं दृढम् ॥ २३७ ॥</p>
<p>आनयेच्छुद्धकलशं स्थापयेन्निर्मले स्थले ॥<br>
तस्मिंस्तीर्थादिजं तोयं निःक्षिपेत्कलशोन्मितम् ॥ २३८ ॥</p>
<p>शृङ्गलद्वीपगोमूत्रं काचपात्रे निधापयेत् ॥<br>
पलमात्रं द्वयोश्चैव कुर्याद्धरिहरार्चनम् ॥ २३९ ॥</p>
<p>परीक्षादिवसे पूजां कृत्वा तत्प्रार्थयेज्जलम् ॥<br>
आपो नारायणः साक्षादप्सु सर्वं प्रतिष्ठितम् ॥ २४० ॥</p>
<p>तेन सत्येन मत्पापं ज्ञानं सत्यं ममास्तु ते ॥<br>
इति तोयं सम्प्रार्थ्य दद्यात्पुष्पाञ्जलिं ततः ॥ २४१ ॥</p>
<p>पश्येत्स्वस्य शरीरस्यच्छायां तोये तथा रसे ॥<br>
यथा रसे तथा तोये दृष्टा चेत्पातकं गतम् ॥ २४२ ॥</p>
<p>म्लाना तोये यदाच्छाया तदा पापं गतं न हि ॥<br>
प्रायश्चित्तं ततः कुर्याद्यदिच्छायातिनिर्मला ॥ २४३ ॥</p>
<p>नष्टपापो भवेदेवं पुरश्चरणसिद्धिभाक् ॥<br>
यः कश्चिद्वैदिको मन्त्रो जप्तश्चेदर्बुदाक्षरम् ॥ २४४ ॥</p>
<p>एकजन्मकृतं पापं नाशयेन्नाममन्त्रकः ॥<br>
विष्णोर्मम गणेशस्य रवेस्तव तदर्धकम् ॥ २४५ ॥</p>
<p>हन्ति पापं तान्त्रिकस्तु तदर्धं प्राकृतो दलम् ॥<br>
अपदंशस्तदर्धं चेत्येतत्सर्वत्र गोपितम् ॥ २४६ ॥</p>
<p>जपस्थानानि वक्ष्यामि कृत्रिमाकृत्रिमाणि च ॥<br>
गुप्तानि सर्वतन्त्रेषु देवतानां पृथक्पृथक् ॥ २४७ ॥</p>
<p>महागणपतिक्षेत्रं मापुरं नर्मदा तटे ॥<br>
महाश्मशानं मापूरं गणेशमनुसिद्धिदम् ॥ २४८ ॥</p>
<p>प्रभासं च कुरुक्षेत्रं पुष्करं भृगुपर्वतम् ॥<br>
यमुनायास्तटं काश्यां दिनेशमनुसिद्धिदम् ॥ २४९ ॥</p>
<p>अयोध्या मथुरा माया काशी बदरिकाश्रमः ॥<br>
गया च गण्डकीतीरं द्वारका विष्णुसिद्धिदा ॥ २५० ॥</p>
<p>केदारस्त्र्यम्बकं काशी काञ्च्यवन्त्यौ वनानि च ॥<br>
गङ्गातीरं वैद्यनाथं रामेशः शिवसिद्धिकृत् ॥ २५१ ॥</p>
<p>ज्वालामुखी प्रयागश्च कामिनी मालिकापदम् ॥<br>
सरस्वत्यास्तथातीरं शाक्तम्मन्त्रस्य सिद्धिकृत् ॥ २५२ ॥</p>
<p>तीरञ्च कमलेश्वर्यामेकलो यक्षपर्वतः ॥<br>
अङ्गवङ्गकलिङ्गाश्च क्षुद्रदैवतसिद्धिदाः ॥ २५३ ॥</p>
<p>कामरूपञ्च तत्स्थानं हिङ्गुला विन्ध्यवासिनी ॥<br>
जालन्धरं पूर्णगिरिर्वाममार्गस्य सिद्धिदाः ॥ २५४ ॥</p>
<p>तीरं पद्माकराणां च कदलीक्ष्वर्कवाटिकाः ॥<br>
विद्रुमाकुलितो देशो गणेशस्यातिवल्लभः ॥ २५५ ॥</p>
<p>पद्माकरं तदारण्यं करवीरार्कवाटिकाः ॥<br>
गोधूमदूर्वाक्षेत्राणि शिला भानुमतः प्रिया ॥ २५६ ॥</p>
<p>तुलस्यश्वत्थधात्रीक्षुशालग्रामादिसन्निधौ ॥<br>
गोष्ठे श्रोत्रिययुग्ग्रामे हरेर्मुद्वैदिकान्तिके ॥ २५७ ॥</p>
<p>पश्चिमाभिमुखे लिङ्गे नन्दिवर्जे शिवालये ॥<br>
शिवतीरे वटस्यारात्सङ्गमे विपिने ह्रदे ॥ २५८ ॥</p>
<p>कदलीचूतसुमने सेवन्तीचर्चरीवने ॥<br>
ग्रन्थाख्यातनदीतीरे शक्तेः प्रीतिश्च निर्जने ॥ २५९ ॥</p>
<p>पल्वलाग्रे निम्बकोलशाखोटमधुकाकुले ॥<br>
वल्मीके शुष्कनद्यां च मोदन्ते क्षुद्रदेवताः ॥ २६० ॥</p>
<p>पितृगृहे श्मशाने च त्रिपथे च चतुष्पथे ॥<br>
शून्यालये शवाकीर्णे स्थाने तुष्यन्ति वामकाः ॥ २६१ ॥</p>
<p>गृहे गोष्ठे तथोद्याने तथा पर्वतमस्तके ॥<br>
नद्यां तत्सङ्गमे देवालये स्याद्वैदिकोधिकः ॥ २६२ ॥</p>
<p>यस्मिन्देशे न गोहत्या नापि ब्रह्मवधो भवेत् ॥<br>
न श्रावयन्ति शूद्राश्च सिद्धिस्तत्र तु वैदिकी ॥ २६३ ॥</p>
<p>म्लेच्छाः पाखण्डिनो धूर्ता राजानः सचिवादयः ॥<br>
युवत्यश्च न वर्तन्ते तत्र सिद्धिरदूरतः ॥ २६४ ॥</p>
<p>जीर्णदेवालयोद्यानगृहवृक्षनदीषु च ॥<br>
नदीकूलाद्रिकूलेषु भूछिद्रादिषु नो वसेत् ॥ २६५ ॥</p>
<p>एवमाचार्यमतिमान्कुर्याद्भूमिपरिग्रहम् ॥<br>
पृथ्वीं वराहं सम्पूज्य भूसुतस्य बलेन च ॥ २६६ ॥</p>
<p>ब्रूयादमुकमन्त्रस्य पुरश्चरणसिद्धये ॥<br>
मयेयं गृह्यते भूमिर्मन्त्रोयं सिद्ध्यतामिति ॥ २६७ ॥</p>
<p>न्यग्रोधदुग्धसस्यस्थवृक्षान्यतरवृक्षजान् ॥<br>
वितस्तिप्रमितान्वृत्तान्गृह्णीयात्कीलकान्दश ॥ २६८ ॥</p>
<p>अष्टौ निखातयेदष्टदिशास्वीशानपूर्वयोः ॥<br>
मध्ये निखन्योनवम ऊर्ध्वबुद्ध्या तथाप्यधः ॥<br>
पश्चान्नैर्-ऋत्ययोर्मध्ये यन्त्रमस्त्रेण कीलयेत् ॥ २६९ ॥</p>
<p>पूजा तथास्त्रमन्त्रेण तेष्वस्त्रं च प्रपूजयेत् ॥<br>
क्षेत्रे च कीलिते मन्त्री न विघ्नैः परिभूयते ॥ २७० ॥</p>
<p>दिक्पालेभ्यो माषभक्तबलिं दिक्षु प्रकल्पयेत् ॥<br>
क्षेत्रन्ध्ये क्षेत्रपालं पूजयेच्च गणेश्वरम् ॥ २७१ ॥</p>
<p>तृतीयं वास्तुपुरुषन्तेभ्यो दद्याद्बलि त्रयम् ॥<br>
क्षेत्रमध्ये समाश्रित्य कूर्मचक्रं विचारयेत् ॥ २७२ ॥</p>
<p>कूर्मचक्रानभिज्ञस्य महाविघ्नोभिजायते ॥<br>
परदेशग्रामगृहभेदात्कूर्मश्चतुर्विधः ॥ २७३ ॥</p>
<p>वृत्तद्वयं प्रकुर्वीत नवकोष्ठकभेदितम् ॥<br>
कवर्गाद्याः सप्त लेख्याः पूर्वाशादिषु लक्षकौ ॥ २७४ ॥</p>
<p>ऐशान्यां विलिखेन्मध्यवृत्ते कोष्ठे द्वयन्द्वयम् ॥<br>
स्वराश्च पूर्वतो लेख्याः श्रीबीजं मध्यकोष्ठके ॥ २७५ ॥</p>
<p>प्राङ्मुखः परकूर्मस्तु सर्वदैव प्रजायते ॥<br>
देशानामग्रिमो वर्णो यस्यां दिशि व्यवस्थितः ॥ २७६ ॥</p>
<p>देशकूर्ममुखं तस्यां दिशि स्याद्ग्रामकूर्मके ॥<br>
मुखद्वयं तु विज्ञेयं स्वराद्व्यञ्जनतस्तथा ॥ २७७ ॥</p>
<p>गृहकूर्मस्य वदनं यद्दिग्द्वारं गृहं भवेत् ॥<br>
मुखस्य पार्श्वयोः पाणी कुक्षी पादौ ततस्ततः ॥ २७८ ॥</p>
<p>पुच्छमेकमथो मध्ये पृष्ठमेकं षडङ्गवान् ॥<br>
महारित्वे जीवनाशो वैरे स्याद्धननाशनम् ॥ २७९ ॥</p>
<p>किञ्चिद्वैरे सुखाल्पत्वं तदिदानीं निगद्यते ॥<br>
अगौ ऋच्छौ ऌपौ जाहौ पषौ एनौ इरौ उलौ ॥ २८० ॥</p>
<p>फधौ भरौ यसौ चेति महारी परिकीर्तितौ ॥<br>
जछौ ओटू यडौ गादौ जटौ राखौ बुधौ रलौ ॥ २८१ ॥</p>
<p>वैरन्तु पञ्चमे वर्गे तत्किञ्चित्करयोर्भवेत् ॥<br>
चटयोः पचयोश्चापि तरयो रलयोरपि ॥ २८२ ॥</p>
<p>एकवर्गे परा प्रीतिः स्वं वर्गं द्विगुणं कुरु ॥<br>
स्थानवर्गयुतं तष्टमष्टभिश्चापि उच्यते ॥ २८३ ॥</p>
<p>स्थानवर्गो द्विगुणितः स्ववर्गाढ्योष्टशेषितः ॥<br>
स्थानाय उभयोः कार्यमधिकं यस्य शेषकम् ॥ २८४ ॥</p>
<p>यावत्स्थितं सोर्थदःस्यात्साधकोऽर्थप्रदो न सत् ॥<br>
मुखे सर्वार्थसिद्धिः स्यात्करयो रल्पसिद्धयः ॥<br>
कटौ न किञ्चिद्दासत्वं पादयोः पुच्छतो मृतिः ॥ २८५ ॥</p>
<p>कुरुक्षेत्रे प्रयागे च गङ्गासागरसङ्गमे ॥<br>
महाकाले च काश्यां च कूर्मस्थानं न चिन्तयेत् ॥ २८६ ॥</p>
<p>क्षेत्रसाधकमन्त्राणामेकमेवाद्यमक्षरम् ॥<br>
यदि स्यात्स ध्रुवं मन्त्रः सर्वसिद्धिफलप्रदः ॥ २८७ ॥</p>
<p>अमृतो वृषभः शैलराजो वासुकिरेव च ॥<br>
अर्थकृच्छक्तिकृत्पूर्वकाष्ठादौ बलिनार्चयेत् ॥ २८८ ॥</p>
<p>पद्मयोनिं महाशङ्खं छायाख्यं चापि मध्यमे ॥<br>
कूर्मपृष्ठे गृहं कृत्वा गृहस्थो जपमाचरेत् ॥ २८९ ॥</p>
<p>अथ मालां प्रवक्ष्यामि द्विविधा सा स्थिरा चरा ॥<br>
स्थिरा तु स्थ्रचित्तानां चञ्चला चलचेतसाम् ॥ २९० ॥</p>
<p>अकारादिक्षकारान्तैर्बिन्दुवन्मातृकाक्षरैः ॥<br>
अनुलोमविलोमस्थैः कॢप्तया वर्णमालया ॥<br>
प्रत्येकमन्त्रयुग्मन्त्रा जप्तव्याः सर्वसिद्धिदाः ॥ २९१ ॥</p>
<p>ऋगाद्या अपि किञ्चान्यैः प्रोक्ता च स्थिरमालिका ॥<br>
अकारादिक्षकारान्ता प्रोक्ता चाक्षरमालिका ॥<br>
जपे चाष्टोत्तरशतं पुनर्वर्णस्य योजनम् ॥ २९२ ॥</p>
<p>चराथ कथ्यते मालाभिचारे तिथिसङ्ख्यकैः ॥<br>
मुक्त्यर्थं पञ्चविंशत्या भसङ्ख्यैः सर्वदा जपेत् ॥ २९३ ॥</p>
<p>त्रिंशद्भ्र्धर्मवृद्धिः स्याच्चतुष्पञ्चाशतेप्सितम् ॥<br>
शतात्साम्यं तथाष्टाधिशतात्सकलसिद्धयः ॥ २९४ ॥</p>
<p>समस्तसिद्ध्यै रुद्राक्षा मणयो धनदा मताः ॥<br>
गतस्वाप्तिकरः <sup id="fnref:25"><a href="#fn:25" class="footnote-ref" role="doc-noteref">25</a></sup> शङ्खो भोगकृत्स्फटिको मतः ॥ २९५ ॥</p>
<p>पुत्रप्रदाः पुत्रजीवाः पद्माक्षाः पुष्टिवर्द्धनाः ॥<br>
विद्रुमोत्था वश्यकरा मौक्तिका मुक्तिदा मताः ॥ २९६ ॥</p>
<p>पापापहाः कुशमयास्स्वर्णजाः कामदायकाः ॥<br>
कामवृद्धिस्तारजातैरिन्द्राक्षैः <sup id="fnref:26"><a href="#fn:26" class="footnote-ref" role="doc-noteref">26</a></sup> स्वागतम्पदम् ॥ २९७ ॥</p>
<p>स्त्रीवश्यार्थं च हारिद्रा दार्व्या पुरुषवश्यकृत् ॥<br>
ज्वरहन्त्री तु लाक्षायाः शङ्खस्य पितृतृप्तिकृत् ॥ २९८ ॥</p>
<p>अर्कजोच्चाटने कार्या श्रीफलैर्ज्ञानसाधने ॥<br>
पद्मकाष्ठोद्भवा तुष्टौ देवदारूद्भवा निरुक् ॥ २९९ ॥</p>
<p>कृष्णकाष्ठसमुद्भूतैस्तामसं कर्म सिध्यति ॥<br>
गजदन्तस्य सर्वार्थं मोहने ताम्रजा मता ॥ ३०० ॥</p>
<p>मारणे चायसी प्रोक्ता धनार्थं श्वेतपद्मजा ॥<br>
विषान्तरे चन्दनोत्था शक्तिकृच्छ्वेतकाष्ठजा ॥ ३०१ ॥</p>
<p>रक्तचन्दनबीजोत्था यक्षिण्यादिकसाधने ॥ ३०२ ॥</p>
<p>भूतस्तम्भे निम्बजाता जनस्तम्भे शमीभवा ॥<br>
महानिम्बेन <sup id="fnref:27"><a href="#fn:27" class="footnote-ref" role="doc-noteref">27</a></sup> डाकिन्या भूनिम्बैः <sup id="fnref:28"><a href="#fn:28" class="footnote-ref" role="doc-noteref">28</a></sup> स्तम्भनं रुजाम् ॥ ३०३ ॥</p>
<p>इन्द्रवृक्षादृणस्तम्भोऽभिचारो वानरास्थितः ॥<br>
ऋक्षास्थितो वन्यसिद्धिः शार्दूलात्तस्य देवताः ॥ ३०४ ॥</p>
<p>नरास्थ्ना राक्षसा वश्या वीरा वश्या हयास्थिभिः ॥<br>
रासभास्थ्ना क्षुद्रसिद्धिर्मान्यता तु गजास्थिभिः ॥ ३०५ ॥</p>
<p>मृत्तिकाभृष्टमणिजा माला शाबरसिद्धिकृत् ॥<br>
कुशग्रन्थ्या जपेद्विप्रः सुवर्णमणिभिर्नृपः ॥ ३०६ ॥</p>
<p>पुत्रजीवैर्जपेद्वैश्यः पद्माक्षैः सर्व एव हि ॥<br>
रुद्राक्षस्फटिकेन्द्राक्षमध्ये किञ्चिन्न दापयेत् ॥ ३०७ ॥</p>
<p>मध्ये दत्त्वा जपं कुर्वन्काममोक्षौ विनाशयेत् ॥<br>
चतुर्थ्यां प्रोतयेन्मालां गणनाथस्य मन्त्रकैः ॥ ३०८ ॥</p>
<p>मध्याह्नेऽर्कस्य सप्तम्यां रवौ वा तस्य मन्त्रकैः ॥<br>
द्वादश्यां वैष्णवी माला प्रोतव्या विष्णुमन्त्रतः ॥ ३०९ ॥</p>
<p>त्रयोदश्यां तु सन्ध्यायां तन्मन्त्रैः शिवमालिका ॥<br>
अष्टम्यां वा चतुर्दश्यां नवम्यां भूमिनन्दने ॥ ३१० ॥</p>
<p>शक्तीनामपि कर्तव्या शुक्लरात्रौ यथाविधि ॥<br>
ग्रन्थिता पट्टसूत्रेण देव्याः प्रीत्यै तु मालिका ॥ ३११ ॥</p>
<p>कार्या सा वैष्णवी माला पट्टसूत्रैरथापि वा ॥<br>
ऊर्णाभिर्वा वाल्कलैर्वा शैवी कार्पाससूत्रकैः ॥ ३१२ ॥</p>
<p>प्रायशः सर्वदेवानां सूत्रोत्पत्तिविधिं शृणु ॥<br>
सूत्रं द्विजेन्द्रपुण्यस्त्रीनिर्मित्तं ग्रन्थिवर्जितम् ॥ ३१३ ॥</p>
<p>त्रिगुणं त्रिगुणीकृत्य ग्राह्यं प्रक्षाल्य यत्नतः ॥ ३१४ ॥</p>
<p>एकवक्त्रैर्द्विवक्त्रैश्च चतुर्वक्त्रैश्च पञ्चभिः ॥<br>
षड्वक्त्रैर्वाथ कर्तव्या मिथो मिश्रांस्तु वर्जयेत् ॥ ३१५ ॥</p>
<p>मुखं मुखेन संयोज्य पृष्ठं योजयेत् ॥<br>
रुद्राक्षस्योन्नतं प्रोक्तं मुखं पृष्ठं तु निम्नकम् ॥ ३१६ ॥</p>
<p>धात्रीफलसमः श्रेष्ठो मध्यो बदरसन्निभः ॥<br>
अधमश्चणकाभः स्यात्ततो हीनो विपत्तिकृत् ॥ ३१७ ॥</p>
<p>एको मेरुस्तत्र देयः सर्वत्रस्थोऽल्पयुक् च यः ॥<br>
आद्यं स्थूलं ततस्तस्मान्न्यूनं न्यूनतरं ततः ॥ ३१८ ॥</p>
<p>सर्पाकारं प्रकुर्वीत ब्रह्मग्रन्थिमणिं प्रति ॥<br>
अथ वा ग्रन्थिरहितां दृढचक्रसमन्विताम् ॥ ३१९ ॥</p>
<p>त्रिरावृत्त्याथ मध्येन चाधार्वृत्त्या तु देशतः ॥<br>
गन्थिः प्रदक्षिणावर्तः स ब्रह्मग्रन्थिरुच्यते ॥ ३२० ॥</p>
<p>एकभक्तं विधायादौ साधको ग्रन्थयेत्स्वयम् ॥<br>
कृतनित्यक्रियः शुद्ध उक्तेष्वक्षेष्वतन्द्रितः ॥ ३२१ ॥</p>
<p>श्वेता रक्ता सुवर्णाभा कृष्णा चैव द्विजादितः ॥<br>
एतेषु ब्राह्मणश्रेष्ठो जपमालाकृते भृशम् ॥ ३२२ ॥</p>
<p>अलाभे तु द्विजातीनामपि वा स्वस्वजातयः ॥<br>
कलौ तु दुर्लभो विप्रो यथा विप्राः स्वधर्मगाः ॥ ३२३ ॥</p>
<p>अतिस्थूलोतिसूक्ष्मश्च स्फुटितो भङ्गुरो लघुः ॥<br>
भिन्नः पुराधृतो जीर्णो रुद्राक्षो न शुभः स्मृतः ॥ ३२४ ॥</p>
<p>अन्योन्यघर्षणादेव जपहानिर्भवेद्ध्रुवम् ॥<br>
मध्यतो ग्रन्थयः कार्या नात्र मुक्तादि विन्यसेत् ॥ ३२५ ॥</p>
<p>एकवक्त्रःशिवस्तस्य माला तु जपतो हरेत् ॥<br>
ब्रह्महत्यादिपापानि तथा भक्तादिकेष्टदः ॥ ३२६ ॥</p>
<p>उमाशङ्करनामाख्यो द्विमुखोयं व्यपोहति ॥<br>
गोहत्यादिकपापानि गृहस्थाश्रमसौख्यदः ॥ ३२७ ॥</p>
<p>त्रिमुखस्त्वग्निरूपः स्यात्स्त्रीहत्यादिकपापहा ॥<br>
धर्मार्थकामाः सिद्ध्यन्ति धारणात्तज्जपादपि ॥ ३२८ ॥</p>
<p>चतुर्मुखो भवेद्ब्रह्मा गुरुहत्यादिनाशकः ॥<br>
स्फुरन्ति सकला विद्या वाक्सिद्धिश्चापि जायते ॥ ३२९ ॥</p>
<p>पञ्चवक्त्रः शिवः साक्षात्सर्वपापापहारकः ॥<br>
शैवगाणेशशाक्तानां हुतसिद्धिस्तु तज्जपात् ॥ ३३० ॥</p>
<p>कार्तिकेयस्तु षड्वक्त्रः स्खलितव्रतपापहा ॥<br>
विधितो दक्षिणे बाहौ धारणात्समरे जयः ॥ ३३१ ॥</p>
<p>सप्तवक्त्रो महानागोनन्तोनामाथ तज्जपात् ॥<br>
अनन्ताः सिद्धयः सर्पविषमृत्युर्न जायते ॥ ३३२ ॥</p>
<p>अष्टवक्त्रो गणेशः स्यात्सर्वविघ्ननिवारकः ॥<br>
नश्यन्ति तज्जपात्सर्वे कामक्रोधादिशत्रवः ॥ ३३३ ॥</p>
<p>नववक्त्रो भैरवः स्याद्वाममार्गस्थदेवताः ॥<br>
जपादेव प्रसीदन्ति वामबाहौ स्थितोघहा ॥ ३३४ ॥</p>
<p>जनार्दनो दशमुखो जपान्नश्यन्ति धारणात् ॥<br>
पिशाचग्रहवेतालब्रह्मराक्षसपन्नगाः ॥ ३३५ ॥</p>
<p>एकादशमुखः साक्षाद्रुद्र एवास्य धारणात् ॥<br>
जपाच्च हयमेधादियज्ञानां फलभाग्भवेत् ॥ ३३६ ॥</p>
<p>द्वादशास्यो भास्करः स्याद्धारणात्तज्जपादपि ॥<br>
तेजस्वी च प्रतापी च गोमेधफलभाग्भवेत् ॥ ३३७ ॥</p>
<p>त्रयोदशमुखः साक्षाद्विश्वदेवात्मकः स्मृतः ॥<br>
श्राद्धकाले धृतो दद्यात्पितॄणामक्षयाङ्गतिम् ॥ ३३८ ॥</p>
<p>चतुर्दशमुखैर्जप्तं तदानन्त्याय जायते ॥<br>
पूज्यते देवमनुजैरक्षयां लभते गतिम् ॥ ३३९ ॥</p>
<p>अथ मालाकृतिं वक्ष्ये क्षालयेत्पञ्चगव्यकैः ॥<br>
दुग्धं काञ्चनवर्णायाः श्वेतायाश्चैव गोमयम् ॥ ३४० ॥</p>
<p>गोमूत्रं ताम्रवर्णाया नीलायाश्च भवेद्दधि ॥<br>
घृतन्तु कृष्णवर्णाया एवं पञ्चामृतेपि च ॥ ३४१ ॥</p>
<p>गवां वर्णास्तु सुलभाः सन्ति देशेषु कुत्र च ॥<br>
तत्र वर्णविभागेन पञ्चगव्यानि चाहरेत् ॥ ३४२ ॥</p>
<p>वर्णालाभे न दोषोस्ति मात्राहीनन्तु वर्ज्जयेत् ॥<br>
गोशकृद्द्विगुणं मूत्रं सर्पिर्दद्याच्चतुर्गुणम् ॥ ३४३ ॥</p>
<p>क्षीरमष्टगुणं प्रोक्तं पञ्चगव्यं तथा दधि ॥<br>
गायत्र्यादाय <sup id="fnref:29"><a href="#fn:29" class="footnote-ref" role="doc-noteref">29</a></sup> गोमूत्रं गन्धद्वारेति <sup id="fnref:30"><a href="#fn:30" class="footnote-ref" role="doc-noteref">30</a></sup> गोमयम् ॥ ३४४ ॥</p>
<p>आप्यायस्वेति <sup id="fnref:31"><a href="#fn:31" class="footnote-ref" role="doc-noteref">31</a></sup> च क्षीरं दधि काव्णेति वै दधि ॥<br>
तेजोसि <sup id="fnref:32"><a href="#fn:32" class="footnote-ref" role="doc-noteref">32</a></sup> शुक्रमित्याज्यं देवस्य <sup id="fnref:33"><a href="#fn:33" class="footnote-ref" role="doc-noteref">33</a></sup> त्वा कुशोदकम् ॥ ३४५ ॥</p>
<p>क्षालयेत्पञ्चगव्याद्यैः सद्योजातादिमन्त्रतः <sup id="fnref:34"><a href="#fn:34" class="footnote-ref" role="doc-noteref">34</a></sup> चन्दनागुरुगन्धाद्यैर्वामदेवेन <sup id="fnref:35"><a href="#fn:35" class="footnote-ref" role="doc-noteref">35</a></sup> घर्षयेत् ॥ ३४६ ॥</p>
<p>धूपयेदप्यघोरेण <sup id="fnref:36"><a href="#fn:36" class="footnote-ref" role="doc-noteref">36</a></sup> चासितागुरुगुग्गुलैः ॥<br>
तत्पुरुषाख्यमन्त्रेण <sup id="fnref:37"><a href="#fn:37" class="footnote-ref" role="doc-noteref">37</a></sup> लेपयेच्चन्दनादिभिः ॥ ३४७ ॥</p>
<p>ईशानः <sup id="fnref:38"><a href="#fn:38" class="footnote-ref" role="doc-noteref">38</a></sup> सर्वमिति च प्रत्येकं मन्त्रयेच्छतम् ॥<br>
तेनैव मन्त्रयेन्मेरुमघोरेण च मन्त्रयेत् ॥ ३४८ ॥</p>
<p>अथान्यमालासंस्कारं वक्ष्येश्वत्थस्य पत्रकैः ॥<br>
पद्माकारेण नवमिः स्थापिते तत्र विन्यसेत् ॥ ३४९ ॥</p>
<p>मणिन्सूत्रं च गन्धोदैः क्षालयित्वाथ मन्त्रयेत् ॥<br>
ॐ ह्रीम्पूर्वैर्मातृकार्णैः क्रमादेकैकशो मणिम् ॥ ३५० ॥</p>
<p>सूत्रं च तत्र विन्यस्य पूजयित्वा हुनेत्ततः ॥<br>
तिलाद्यैः केवलाज्यैर्वा सद्योजातादिभिः पृथक् ॥ ३५१ ॥</p>
<p>पञ्चमन्त्रैः शतं चाष्टावष्टाविंशतिमेव वा ॥<br>
होमाभावे जपः प्रोक्तः प्रोतयेन्मालिकां ततः ॥ ३५२ ॥</p>
<p>गोपुच्छसदृशी कार्या एकाग्रा वा समेरुका ॥<br>
आवाहनादिमुद्राणामष्टकं दर्शयेत्ततः ॥<br>
सद्योजातादिभिर्मन्त्रैः पूर्ववत्क्षालनादिकम् ॥ ३५३ ॥</p>
<p>कौलिकादौ विशेषोयं सुरया मणितर्पणम् ॥<br>
शिरोमाला तु षट्त्रिंशद्द्वात्रिंशत्कण्ठमालिका ॥ ३५४ ॥</p>
<p>कूर्परे षोडश प्रोक्ता द्वात्रिंशन्मणिबन्धयोः ॥<br>
अष्टोत्तरशतैर्युक्तमुपवीतं विधीयते ॥ ३५५ ॥</p>
<p>तदर्धमुरसो माला शिखायामेक उच्यते ॥<br>
कर्णयोश्चापि षट्सङ्ख्या धारणक्रम ईरितः ॥ ३५६ ॥</p>
<p>सङ्ख्याहीनं न कर्तव्यमधिकं नैव दुष्यति ॥<br>
रुद्राक्षं धारयन्नेवं देहान्ते स शिवो भवेत् ॥ ३५७ ॥</p>
<p>बहुलं लभते पुण्यं भाग्यवानिह जायते ॥<br>
स्नाने दाने जपे होमे वैश्वदेवे सुरार्चने ॥ ३५८ ॥</p>
<p>प्रायश्चित्ते तथा श्राद्धे दीक्षाकाले विशेषतः ॥<br>
रुद्राक्षधारी भूत्वा च यत्किञ्चित्कर्म वैदिकम् ॥ ३५९ ॥</p>
<p>यो विप्रः सततं कुर्यात्तत्कर्म सफलं भवेत् ॥<br>
कण्ठे शिरसि हस्ते च कर्णयोरुपवीतके ॥ ३६० ॥</p>
<p>रुद्राक्षधारणादेव रुद्रो भवति मानवः ॥<br>
खादन्मांसं पिबन्मद्यं सङ्गच्छन्नन्त्यजादिषु ॥ ३६१ ॥</p>
<p>सद्यो भवति पूतात्मा रुद्राक्षं मूर्ध्नि धारयन् ॥<br>
देवान्पुष्णन्ति ये देवाः पशवस्तेत्र वैदिकाः ॥ ३६२ ॥</p>
<p>तान्घातयन्ति ये कौले तेषां शास्तास्त्ययं यमः ॥<br>
तेषां संरक्षणार्थाय नान्यो रुद्राक्षतो भुवि ॥ ३६३ ॥</p>
<p>रुद्राक्षाः सर्वदेवानां मन्त्रसिद्धिविधायकाः ॥<br>
रुद्राक्षं कण्ठमाश्रित्य शूकरो म्रियते यदि ॥ ३६४ ॥</p>
<p>सोपि रुद्रमवाप्नोति किं पुनर्मानुषादयः ॥<br>
उच्छिष्टो वा विकर्मस्थो योक्तो वा सर्वपातकैः ॥<br>
मुच्यते सर्वपापेभ्यो नरो रुद्राक्षधारणात् ॥ ३६५ ॥</p>
<p>रुद्राक्षमालिकां कण्ठे धारयेद्भक्तिवर्जितः ॥<br>
पापकर्मापि यो नित्यं रुद्रलोके महीयते ॥ ३६६ ॥</p>
<p>अरुद्राक्षधरो भूत्वा यत्किञ्चित्कर्म वैदिकम् ॥<br>
कुर्याद्विप्रोपि यो मौड्यान्नासावाप्नोति तत्फलम् ॥ ३६७ ॥</p>
<p>शूद्रार्थं योषितामर्थे मालासंस्कार उच्यते ॥<br>
गणेशसूर्यविष्ण्वीशदुर्गाः सम्पूज्य भक्तितः ॥ ३६८ ॥</p>
<p>मालां तामथ तां मालां क्रोम्बीजेनाभिमन्त्रिताम् ॥<br>
अष्टोत्तरशतं पञ्चगव्ये तां स्थापयेत्र्यहम् ॥ ३६९ ॥</p>
<p>चतुर्थे तु समृद्धृत्य क्षालयेदस्त्रमन्त्रतः ॥<br>
हृन्मन्त्रेण ग्रन्थयित्वा स्थण्डिले तां निधापयेत् ॥ ३७० ॥</p>
<p>तत्र प्रक्षालितां मालां स्थापयेद्धेमपात्रके ॥<br>
पञ्चामृतेन संस्नाप्य शीतलेन जलेन च ॥ ३७१ ॥</p>
<p>चन्दनेन सुगन्धेन कस्तूरीकुङ्कुमादिभिः ॥<br>
अभिषेकं ततः कुर्याद्धसौम्मन्त्रेण साधकः ॥ ३७२ ॥</p>
<p>नवग्रहान्पूजयित्वा दिक्पालांश्चापि पूजयेत् ॥ ३७३ ॥</p>
<p>तिलेन घृतयुक्तेन शक्तितो होमयेत्ततः ॥<br>
स्वर्णन्तु दक्षिणां दद्याद्गुरवे मणिसङ्ख्यकम् ॥ ३७४ ॥</p>
<p>तन्मन्त्रजापिनो विप्रान्भोजयेद्वापि वैदिकान् ॥<br>
अभावे स्वर्णपत्रस्य ग्राह्यमश्वत्थपत्रकम् ॥ ३७५ ॥</p>
<p>मालासंस्कार इत्युक्तो जपः स्यात्सिद्धिदायकः ॥<br>
कीकसादिकमालानां कौलिकानाञ्च वामिनाम् ॥ ३७६ ॥</p>
<p>सिद्ध्यै वक्ष्यामि संस्कारं सर्वतन्त्रेषु गोपितम् ॥<br>
शिल्पिनं पूजयेदादौ वस्त्रगन्धानुलेपनैः ॥ ३७७ ॥</p>
<p>संहृष्टः कारयेन्मालां मन्त्रपूतं पिबेन्मधु ॥<br>
पञ्चाशन्मणिभिः कार्या ऋतुमत्या भगे क्षिपेत् ॥ ३७८ ॥</p>
<p>निशामेकां समुद्धृत्य तन्मणीन्क्षालयेत्ततः ॥<br>
शुद्धोदैर्मूलमन्त्रेणाभिषिञ्चेद्विजयारसैः ॥ ३७९ ॥</p>
<p>प्रक्षाल्य धूपयेत्पश्चात्प्रोतयेदिष्टसूत्रकैः ॥<br>
सूत्रं स्वेष्टजपे नीलं कृष्णं मारणकर्मणि ॥ ३८० ॥</p>
<p>मोहने हरितं स्तम्भे धूमाभं द्विषितालभम् ॥<br>
शान्तौ पुष्टौ सितं द्वेषे रक्तमुच्चाटने भवेत् ॥</p>
<p>वश्ये पीतं कषायन्तु विक्षेपकरणे मतम् ॥ ३८१ ॥</p>
<p>चक्रपूजां ततः कृत्वा त्वष्टोत्तरसहस्रकम् ॥<br>
हुनेन्मद्यपलाभ्यां च मूलमन्त्रेण साधकः ॥ ३८२ ॥</p>
<p>ततो बलिं यथान्यायं महिषादेः प्रदापयेत् ॥<br>
शिल्पिनः साधकांश्चापि भोजयेन्मणिसङ्ख्यकान् ॥ ३८३ ॥</p>
<p>एवं सम्माजितां मालां गुरवे तां प्रदर्शयेत् ॥<br>
येन मन्त्रेण या माला कृता तन्तु जपेत्तया ॥ ३८४ ॥</p>
<p>अन्यमन्त्रजपाच्छापो देवतायाः प्रजायते ॥<br>
दृढं सूत्रं नियुञ्जीत जपेत्तु स्थगितो यथा ॥ ३८५ ॥</p>
<p>जीर्णे सूत्रे पुनः सूत्रं ग्रन्थयित्वा शतं जपेत् ॥<br>
तर्जन्या न स्पृशेत्सूत्रं कम्पयेन्नैव धूनयेत् ॥ ३८६ ॥</p>
<p>न स्पृशेद्वामहस्तेन करस्रस्तन्न कारयेत् ॥<br>
अक्षाणां चालनेङ्गुष्ठश्चान्यमक्षम्न संस्पृशेत् ॥ ३८७ ॥</p>
<p>जपकाले तदा विद्वान्मन्त्रं नैव विलङ्घयेत् ॥<br>
परिवर्तनकाले तु सङ्घट्टं नैव कारयेत् ॥ ३८८ ॥</p>
<p>कलिः खटखटाशब्दे दोलने च चलन्मृतिः ॥<br>
चलिते चैव विद्वेषः स्फुटिते व्याधिसम्भवः ॥ ३८९ ॥</p>
<p>हस्तच्युते महाविघ्नः सूत्रच्छेदे विनाशनम् ॥<br>
अथ वाङ्गुलिमालाभिर्जपं कुर्यात्तदुच्यते ॥ ३९० ॥</p>
<p>अनामामध्यमारभ्य कनिष्ठानुक्रमेण तु ॥<br>
मध्यमा मूलपर्यन्ता करमाला प्रकीर्तिता ॥ ३९१ ॥</p>
<p>मध्यमानामिकामध्यपर्वयुग्मं प्रकल्पयेत् ॥<br>
मेरुं चानामिकामूलात्कनिष्ठानुक्रमेण च ॥ ३९२ ॥</p>
<p>तर्जन्यग्रादितो मध्यामूलान्तं दशसङ्ख्यकाः ॥<br>
अथ वा कल्पयेन्मेरुं मध्यानामादिपर्वकम् ॥ ३९३ ॥</p>
<p>अनामामध्यमे तत्र तर्जनीमूलकावपि ॥<br>
जपसङ्ख्याजपः प्रोक्तस्तथायन्त्रिविधोमतः ॥ ३९४ ॥</p>
<p>तत्रादौ त्रिविधः प्रोक्तः पूर्वोक्तोऽयं जपो मया ॥<br>
अङ्गुल्याख्यो जपः प्रोक्तो मतोन्यो न ममैव च ॥ ३९५ ॥</p>
<p>अङ्गुलीगतलेखाभिर्जपो लेखाजपो भवेत् ॥<br>
अङ्गुलीं न वियुञ्जीत जपकाले कदाचन ॥ ३९६ ॥</p>
<p>अङ्गुलीनां वियोगेन च्छिद्रेषु स्रवते जपः ॥<br>
नोल्लङ्घयेच्च गुणवान्किञ्चित्सङ्कोचयेत्तलम् ॥ ३९७ ॥</p>
<p>न <sup id="fnref:39"><a href="#fn:39" class="footnote-ref" role="doc-noteref">39</a></sup> दर्शयेत्करं नोचेत्फलं गृह्णन्ति राक्षसाः ॥<br>
त्यजेविंशद्विकर्माणि सिद्धिविघ्नकराणि च ॥ ३९८ ॥</p>
<p>कुर्याद्विंशतिकर्माणि जपसिद्धिकराणि च ॥<br>
लोभं क्रोधं च मात्सर्यं कामं द्वेषञ्च ताडनम् ॥ ३९९ ॥</p>
<p>दम्भमुच्चाटनाभ्यङ्गौ प्रियं मिथ्यावचस्तथा ॥<br>
गीतं वाद्यं मधु च्छायां विभीतककरञ्जयोः ॥ ४०० ॥</p>
<p>मांसं प्रातग्रहं माल्यं ताम्बुलं पापिभाषणम् ॥<br>
एतानि वर्जयेद्विद्वान्कर्तव्यान्यथ मे शृणु ॥ ४०१ ॥</p>
<p>मन्त्रो निरोधो मन्त्रार्थचिन्तनं नित्यकर्म च ॥<br>
नैमित्तिकं श्रौतमौने परसङ्गस्य वर्जनम् ॥ ४०२ ॥</p>
<p>भूमिशय्या त्रिषवणस्नानं प्रात्यहिकार्चनम् ॥<br>
नित्यदानं गुरोः पादपूजाहारनिमन्त्रणे ॥ ४०३ ॥</p>
<p>स्नानञ्च पञ्चगव्येन पवित्रकरधारणम् ॥<br>
त्रिसन्ध्यं वन्दनं पञ्चयज्ञास्तर्पणमेव च ॥ ४०४ ॥</p>
<p>यथोक्तवस्त्रधरणं प्रायश्चित्तमथोच्यते ॥<br>
सकृदुच्चरिते शब्दे प्रणवं समुदीरयेत् ॥ ४०५ ॥</p>
<p>प्रोक्ते पामरशब्देपि प्राणायामं सकृच्चरेत् ॥<br>
बहुप्रलापे चावश्यं न्यस्याङ्गानि ततो जपेत् ॥ ४०६ ॥</p>
<p>क्षुतेप्येवं तथास्पृश्यस्थानानां स्पर्शनेपि च ॥<br>
मौनत्यागे जपेन्मन्त्रं वैष्णवं वा स्मरेद्धरिम् ॥ ४०७ ॥</p>
<p>पतितान्त्यजसन्दर्शे तेजोवन्तं निरीक्षयेत् ॥<br>
सूर्योग्निश्चन्द्रमाः खेटा मुनयो भानि तारकाः ॥ ४०८ ॥</p>
<p>विद्वांसो ब्राह्मणाश्चेति तेजोहीनास्ततः परे ॥<br>
क्षुतेधोवायुगमने पतितादिकभाषणे ॥ ४०९ ॥</p>
<p>त्यक्त्वा जपं तथाचम्य प्राणायामं षडङ्गकम् ॥<br>
कृत्वा पश्चाज्जपेन्मन्त्रमम्भोऽलाभे हरिं स्मरेत् ॥ ४१० ॥</p>
<p>मार्जारं कुक्कुटं क्रौञ्चं श्वानं गृध्रं खगं कपिम् ॥<br>
दृष्ट्वाचम्य चरेत्कर्म स्पृष्ट्वा स्नानं विधीयते ॥ ४११ ॥</p>
<p>दैवादसत्यभाषी चेत्स रौद्रं पौरुषं जपेत् ॥<br>
बहुवस्त्रैकवस्त्रो वा मुक्तकेशो गलावृतः ॥ ४१२ ॥</p>
<p>उष्णीषी कञ्चुकी नग्नः शिरसि प्रावृतोपि वा ॥<br>
चिन्ताद्याकुलचित्तो वा क्रुद्धो वान्तः क्षुधान्वितः ॥ ४१३ ॥</p>
<p>जङ्घानिगूढपादो वा यानशय्यागतस्तथा ॥<br>
शयानो वा धौतपादः पश्चाद्वा दक्षिणामुखः ॥ ४१४ ॥</p>
<p>म्लानवस्त्रोर्धवस्त्रश्च तथा द्विगुणवस्त्रकः ॥<br>
च्युतवस्त्रो रक्तवस्त्रःस्निग्धवस्त्रो द्विकच्छकः ॥ ४१५ ॥</p>
<p>बहिष्कच्छो नुत्तरीयो विकच्छश्चैककच्छकः ॥<br>
कौपीनी प्रौढपादश्च तथैव स्यूतवस्त्रवान् <sup id="fnref:40"><a href="#fn:40" class="footnote-ref" role="doc-noteref">40</a></sup> ॥ ४१६ ॥</p>
<p>जपेशक्तः प्रमादाच्च राक्षसैर्गृह्यतेफलम् ॥<br>
तत्कारणं परित्यज्य तज्जपं पुनरा चरेत् ॥ ४१७ ॥</p>
<p>स्वभार्यायां प्रमादेन स्खलितश्चेत्तदोषसि ॥<br>
स्नात्वार्द्रवासा मौनेन दशकुम्भमितैर्जलैः ॥ ४१८ ॥</p>
<p>श्रोत्रियस्य गृहे दद्यात्परनार्यां सहस्रकम् ॥<br>
जपः स्यादक्षरावृत्तिः स त्रेधा परिकीर्तितः ॥ ४१९ ॥</p>
<p>हीनो वाग्जः कायिकस्तु मध्यः श्रेष्ठस्तु मानसः ॥<br>
य उच्चनीचैः स्वरितैः शब्दैः स्पष्टपदाक्षरैः ॥ ४२० ॥</p>
<p>मन्त्र उच्चार्यते हीनोऽसौ जपो वाचिकः स्मृतः ॥<br>
शनैरुच्चारयेन्मन्त्रमीपदोष्टौ प्रचारयेत् ॥ ४२१ ॥</p>
<p>कस्यचिच्छ्रवणायोग्यः कायिकः स तु मध्यमः ॥<br>
बुद्ध्या यदाक्षरश्रेणीं यथास्थानेषु चोच्चरेत् ॥ ४२२ ॥</p>
<p>अर्थस्मरणपूर्वन्तु स श्रेष्ठो मानसो जपः ॥<br>
षट्कर्मकृद्वाचिकः स्यात्कायिकः सर्वसिद्धिकृत् ॥ ४२३ ॥</p>
<p>मानसः साधयेन्मोक्षं ततोन्यः क्षुद्रकर्मकृत् ॥<br>
जपेन देवता नित्यं स्तूयमाना प्रसीदति ॥ ४२४ ॥</p>
<p>जपात्सिद्धिर्जपात्सिद्धिर्जपात्सिद्धिरदूरतः ॥<br>
यथा धनेन सन्तुष्टो जायते क्षुल्लको नरः ॥ ४२५ ॥</p>
<p>तथैव बलिदानेन पूजया क्षुद्रदेवताः ॥<br>
यथा महागुणैर्वश्यो जायते गुणवान्प्रभुः ॥ ४२६ ॥</p>
<p>तथाहं त्वं च <sup id="fnref:41"><a href="#fn:41" class="footnote-ref" role="doc-noteref">41</a></sup> विष्ण्वर्कौ जपा देव फलप्रदाः ॥<br>
आसनन्तु द्विधा प्रोक्तं नित्यकामिकभेदतः ॥ ४२७ ॥</p>
<p>कुशाजिनोत्तरैर्युक्तं चतुरङ्गुलमूर्ध्वतः ॥<br>
चतुरस्रं द्विहस्तञ्च सुन्दरं मृदु निर्मलम् ॥ ४२८ ॥</p>
<p>इदं सुखासनं नित्यं जपसिद्धिविधायकम् ॥<br>
अथ काम्यानि वक्ष्यन्ते ज्ञानसिद्ध्यायिहाजिनम् ॥ ४२९ ॥</p>
<p>सर्वसिद्ध्यै व्याघ्रचर्म त्वाविकं <sup id="fnref:42"><a href="#fn:42" class="footnote-ref" role="doc-noteref">42</a></sup> रोगनाशनम् ॥<br>
कौशेयं पौष्टिकं प्रोक्तं वेत्रजं श्रीविवर्द्धनम् ॥ ४३० ॥</p>
<p>श्वेते तु कम्बले धर्मसिद्धिरुक्तेर्थसिद्धयः ॥<br>
पीते कामो द्विजान्येषां <sup id="fnref:43"><a href="#fn:43" class="footnote-ref" role="doc-noteref">43</a></sup> मोक्षदः कृष्णकम्बलः ॥ ४३१ ॥</p>
<p>दुःखमुक्त्यै रञ्जितस्तु नीलरङ्गो न शोभनः ॥<br>
त्यजेन्निषिद्धं मतिमांस्त्वनिषिद्धेषु संविशेत् ॥ ४३२ ॥</p>
<p>निषिद्धान्यथ वक्ष्यन्ते शोकः स्याद्दारुकासने ॥<br>
वंशासने दरिद्रः स्याद्वस्त्रे स्थानविनाशनम् ॥ ४३३ ॥</p>
<p>पाषाणे च तथोच्चाटो ज्वरः स्यान्मृण्मयासने <sup id="fnref:44"><a href="#fn:44" class="footnote-ref" role="doc-noteref">44</a></sup> ॥ ४३४ ॥</p>
<p>क्षित्यासने भवेत्पीडा पल्लवे चित्तविभ्रमः ॥<br>
तृणासने भवेत्पीडा निषिद्धं त्विष्टकासनम् ॥ ४३५ ॥</p>
<p>चित्तक्षोभो गृहस्थस्य कृष्णसाराजिने भवेत् ॥<br>
बटुर्वनस्थः सन्न्यासी स्नातकः सिद्धिमाप्नुयात् ॥ ४३६ ॥</p>
<p>शुभे मुहूर्ते नक्षत्रे तिथौ स्नात्वा यथाविधि ॥<br>
विप्रान्सन्तर्प्य यत्नेन भोजनाच्छादनादिभिः ॥ ४३७ ॥</p>
<p>भूवित्तवस्त्रभूषाद्यैः सन्तोष्य गुरुमात्मनः ॥<br>
आरभेच्च जपं पश्चात्तदनुज्ञापुरस्सरम् ॥ ४३८ ॥</p>
<p>जपस्थाने ततः कुर्यात्त्रिकोणं वर्तुलं बहिः ॥<br>
तद्बहिश्चतुरस्रं च तत्र क्षेत्रे समर्चयेत् ॥ ४३९ ॥</p>
<p>इहागच्छेत्यादिवाक्यैस्त्रिकोणादग्रतः पुनः ॥<br>
अन्नोदकादिसम्पूर्णं बलिपात्रं निधापयेत् ॥ ४४० ॥</p>
<p>वामिभिर्महिषो देयः कौलिकैर्बर्करस्तथा ॥<br>
अविः सिद्धान्तिभिस्तत्र निवेद्यो मनुना सुराः ॥ ४४१ ॥</p>
<p>एह्येहि <sup id="fnref:45"><a href="#fn:45" class="footnote-ref" role="doc-noteref">45</a></sup> विद्रषीत्युक्त्वा पुरुषं जययुग्मकम् ॥<br>
नर्तयद्वितयं पश्चाद्विघ्नविघ्न महेति च ॥ ४४२ ॥</p>
<p>भैरवपदपूर्वन्तु क्षेत्रेशमिति चोच्चरेत् ॥<br>
क्षेत्रपालबलिं गृह्णगृह्णस्वाहेति वै वदेत् ॥ ४४३ ॥</p>
<p>त्रिचत्वारिंशदर्णोयं क्षेत्रपालबलेर्मनुः ॥<br>
तस्मै सपरिवाराय बलिं दद्यान्न भक्षयेत् ॥ ४४४ ॥</p>
<p>प्रारभेत पुरश्चर्यां दीक्षोक्तदिवसे शुभे ॥<br>
प्रणम्यादौ गुरून्विप्रान्गणेशं परिपूज्य च ॥ ४४५ ॥</p>
<p>पुण्याहवाचनं कृत्वा कुशहस्तो वदेदिति ॥<br>
सूर्यः सोमो यमः कालः सन्ध्ये भूतान्यहः क्षपा ॥ ४४६ ॥</p>
<p>पवनो दिक्पतिर्भूमिराकाशं खेचरामराः ॥<br>
ब्रह्मशासनमास्थाय कल्पध्वमिह सन्निधिम् ॥ ४४७ ॥</p>
<p>पठित्वेदं ताम्रपात्रे कृत्वा कुशतिलाक्षतान् ॥<br>
उदङ्मुखस्तु सङ्कल्पं कुर्यात्संवत्सरादिकान् ॥ ४४८ ॥</p>
<p>कामनान्तानुच्चरेच्च तत्र विंशतिसङ्ख्यकान् ॥<br>
संवत्सरमृतुं मासं पक्षं पञ्चाङ्गमेव च ॥ ४४९ ॥</p>
<p>नवग्रहस्थितिं घस्रभागमुहूर्तके त्विति ॥<br>
स्वदेशभेदानुच्चार्य कामनासहितान्वदेत् ॥ ४५० ॥</p>
<p>द्वीपेमुके मुके खण्डे गोत्रं प्रवरमुच्चरेत् ॥<br>
स्वनाम जातिनामान्तं पुनः शर्म च वर्म च ॥ ४५१ ॥</p>
<p>गुप्तो दासोथामुकस्य मन्त्रस्य सिद्धिकामकः ॥<br>
करिष्येहं पुरश्चर्यामेतत्सङ्ख्यजपात्मिकाम् ॥ ४५२ ॥</p>
<p>अथवेयद्दिनैरेतैरसति प्रतिबाधके ॥<br>
करिष्य इति सङ्कल्पं मनसैव प्रकल्पयेत् ॥ ४५३ ॥</p>
<p>वदेद्वाचाभिलाषं च कर्मणा चोपपादयन् ॥<br>
गुरुं गणपतिं दुर्गां मह्यं नत्वा च पूजनम् ॥ ४५४ ॥</p>
<p>कृत्वा स्वमूलमन्त्रेण प्राणायामत्रयं चरेत् ॥<br>
कृत्वा ऋष्यादिविन्यासमङ्गन्यासं तथैव च ॥ ४५५ ॥</p>
<p>ध्यायेच्च हृदये देवं पात्रे संस्थाप्य मालिकाम् ॥<br>
अर्घ्योदकेन सम्प्रोक्ष्य ततस्तां प्रार्थयेदिति ॥ ४५६ ॥</p>
<p>ॐ मालेमाले माहामाये सर्वशक्तिस्वरूपिणी ॥<br>
चतुर्वर्गस्त्वयि न्यस्तस्तस्मान्मे सिद्धिदा भव ॥ ४५७ ॥</p>
<p>पूजयित्वा ततो मालां गृह्णीयाद्दक्षिणे करे ॥<br>
बीजं <sup id="fnref:46"><a href="#fn:46" class="footnote-ref" role="doc-noteref">46</a></sup> गणपतेः पूर्वमुच्चार्य तदनन्तरम् ॥ ४५८ ॥</p>
<p>अविघ्नं कुरु माले त्वं गृह्णीयात्तदनन्तरम् ॥<br>
हस्तेथ दक्षिणे पश्चाच्चिन्तयेन्मनसा शिवम् ॥ ५५९ ॥</p>
<p>चिन्तयेच्च गुरुं मूर्ध्नि यथावर्णादिकं भवेत् ॥<br>
मन्त्रं ध्यायेत्कण्ठमध्ये पीतवर्णं हिरण्मयम ॥ ४६० ॥</p>
<p>महामायां <sup id="fnref:47"><a href="#fn:47" class="footnote-ref" role="doc-noteref">47</a></sup> च हृदये स्वात्मानं गुरुपादयोः ॥<br>
आज्ञाचक्रे ततः पश्चाद्गुरोर्मन्त्रस्य चात्मनः ॥ ४६१ ॥</p>
<p>देव्याश्चाप्येकतां नीत्वा सुषुम्णावर्त्मना ततः ॥<br>
गुरुस्वरूपमेकं तं षट्चक्रं प्रति लङ्घयेत् ॥ ४६२ ॥</p>
<p>षट्चक्रेपि महामायां क्षणं ध्यात्वा प्रयत्नतः ॥<br>
लम्बयेन्मूलमन्त्रेण चादिषोडशचक्रकम् ॥ ४६३ ॥</p>
<p>आदिषोडशचक्रे तां साधकानन्ददायिनीम् ॥<br>
चिन्तयेत्साधको देवीं जातकर्मसमारभेत् ॥ ४६४ ॥</p>
<p>भ्रुवोरुपरि नाडीनां तिसृणां प्रान्त उच्यते ॥<br>
तत्प्रान्तं त्रिपथस्थानं षट्कोणं चतुरङ्गुलम् ॥ ४६५ ॥</p>
<p>चक्रं च कुलयोगज्ञैराज्ञाचक्रमितीरितम् ॥<br>
कण्ठे त्रयाणां नाडीनां वेष्टनं विद्यते नृणाम् ॥ ४६६ ॥</p>
<p>सुषुम्णेडापिङ्गलानां षट्कोणं तत्षडङ्गुलम् ॥<br>
तत्त्वचक्रमिति प्रोक्तं शुक्लं कण्ठस्य मध्यगम् ॥ ४६७ ॥</p>
<p>त्रयाणामपि देवानां हृदये चैकता भवेत् ॥<br>
तत्स्थाने षोडशारं स्यात्सप्ताङ्गुलप्रमाणतः ॥ ४६८ ॥</p>
<p>तत्पूर्वमुक्तयोगानामादिषोडशचक्रगम् ॥<br>
ध्येयानामथ मन्त्राणां चिन्तितस्य जपस्य च ॥ ४६९ ॥</p>
<p>यस्मादाद्यं तु हृदयं तस्मादादिर्निगद्यते ॥<br>
तत्र प्रणव उत्पन्नः पूर्वमादिसुतस्य तु ॥ ४७० ॥</p>
<p>निस्सेतुकं यथा तोयं क्षणान्निम्नं प्रसर्पति ॥<br>
मन्त्रस्तथैव निस्सेतुः क्षणात्क्षरति यज्वनाम् ॥ ४७१ ॥</p>
<p>तस्मात्सर्वप्रयत्नेषु चतुर्वर्णादिजातयः ॥<br>
पार्श्वयोः सेतुमादाय जपकर्म समारभन् ॥ ४७२ ॥</p>
<p>मन्त्राणां प्रणवः सेतुर्द्विजानां परिकीर्तितः ॥<br>
चतुर्दशस्वरोन्येषां चन्द्रानुस्वारसंयुतः ॥ ४७३ ॥</p>
<p>एवं विचिन्त्य मध्याया <sup id="fnref:48"><a href="#fn:48" class="footnote-ref" role="doc-noteref">48</a></sup> मध्ये भागे तु मालिकाम् ॥<br>
अस्पृशंस्तर्जनीं मालामङ्गुष्ठाग्रेण चालयेत् ॥ ४७४ ॥</p>
<p>पूर्वं मन्त्रं जपन्यस्तु संस्पृशेदपरं मणिम् ॥<br>
अङ्गुष्ठेन भवेत्तस्य स जपो निष्फलः सदा ॥ ४७५ ॥</p>
<p>मालां स्वहृदयासन्नां धृत्वा दक्षिणपाणिना ॥<br>
मालामन्त्रस्तु ह्रीं सिद्ध्यै नमः सम्प्रार्थयेदिति ॥ ४७६ ॥</p>
<p>त्वं माले सर्वदेवानां प्रीतिदा शुभदा भव ॥<br>
शिवं कुरुष्व मे भद्रे यशो वीर्यं च वर्धय ॥ ४७७ ॥</p>
<p>इह प्रार्थनपूजायां प्रोक्तोयं मालिकामनुः ॥<br>
पञ्चाक्षरस्ततो देवं स्वेष्टं सम्प्रार्थयेदिति ॥ ४७८ ॥</p>
<p>गुह्यातिगुह्यगोप्ता त्वं गृहाणास्मत्कृतं जपम् ॥<br>
सिद्धिर्भवतु मे देव त्वत्प्रसादाज्जगत्पते ॥ ४७९ ॥</p>
<p>मूलमन्त्रं समुच्चार्य देवहस्ते निवेदयेत् ॥<br>
तं जपं चार्घ्यतोयेन मध्याह्नसमये त्विदम् ॥ ४८० ॥</p>
<p>तदर्थं पूर्ववत्स्नात्वा विशेषेण विधानवित् ॥<br>
न्यासावसानमखिलं कर्म कुर्यात्पुरोदितम् ॥ ४८१ ॥</p>
<p>पूजाग्निहोमपर्यन्तं ततश्च जपमारभेत् ॥<br>
यावद्दिनावसानं तु भूयः स्नात्वा ततो द्विजः ॥ ४८२ ॥</p>
<p>उपास्य पूर्ववत्सन्ध्यां देवं सम्पूजयेत्पुनः ॥<br>
विसृज्य भोजनं कुर्यात्सततं तारकोदये ॥ ४८३ ॥</p>
<p>सत्कन्दफलमूलाशी सद्भिक्षाशी हविष्यभुक् ॥<br>
पयोव्रती भवेच्छ्रेष्ठस्तेषां लक्षणमुच्यते ॥ ४८४ ॥</p>
<p>आयुष्करं पद्ममूलं पिण्डारककसेरुकम् ॥<br>
रक्तहस्तीशङ्खमधुशालुकं श्रेष्ठमुच्यते ॥ ४८५ ॥</p>
<p>द्राक्षाम्रजम्बूपनसं कपित्थं खर्जूरिकादडिमनारिकेरम् ॥<br>
परूषकं क्षीरिणिकाकदल्योः फलं तु धात्र्याश्च भवेत्पवित्रम् ॥ ४८६ ॥</p>
<p>पत्रमूलं त्वचामूलं विमूलं पञ्चमी जटी ॥<br>
अकवाकुः कुवाकुश्च मूले पावित्र्यकारकम् ॥ ४८७ ॥</p>
<p>वैदिकाचारयुक्तानां शुचीनां श्रीमतां सताम् ॥<br>
सत्कुलस्थानजातानां भिक्षाशी चाग्रजन्मनाम् ॥ ४८८ ॥</p>
<p>चरुमूलफलक्षीरदधिभिक्षान्नसक्तवः ॥<br>
एतत्सप्तविधं भिक्षालब्धं भक्ष्यं व्रतस्थितैः ॥ ४८९ ॥</p>
<p>हविष्याणि तु पञ्चाशच्छ्वेताः स्विन्ना हिमोद्भवाः ॥<br>
तण्डुलाः षष्ठिनीवारशालिजास्त्रिविधा मताः ॥ ४९० ॥</p>
<p>मुद्गा यवास्तिलाः कृष्णाः कुल्माषास्त्रिपुटा अपि ॥<br>
कङ्गवश्च मकुष्ठाश्च यावन्नालकणशिका ॥ ४९१ ॥</p>
<p>कालकंशो ववास्तूकं करम्बुर्हिलमोचिका ॥<br>
चक्रवती चक्रमर्दः पलङ्कः शतपुष्पिका ॥ ४९२ ॥</p>
<p>मूलं हेमन्तजं श्वेतं राजिकां माष।<br>
जं तिलम् ॥<br>
मृणालमुसली घोण्टा शतमूली विदारिका ॥ ४९३ ॥</p>
<p>सर्वे पिण्डालवश्चैव पद्मो वारवु षातथा ॥<br>
आयुष्करः कञ्च्युकश्च शृङ्गाटककसेरुकौ ॥ ४९४ ॥</p>
<p>सामुद्रं सैन्धवं चैव दध्याज्यं गोजमाहिषम् ॥<br>
दुग्धं ससारं मधुरं पयोन्यत्त्वलपबीजकम् ॥ ४९५ ॥</p>
<p>पनसाम्रामलं चिञ्चा विफाणितगुडैक्षवम् ॥<br>
हविष्यं भेषजं सर्वं हित्वा मीनान्सुरां पलम् ॥ ४९६ ॥</p>
<p>श्रेष्ठं गवां दुग्धमुक्तं मध्यमं सुरभीभवम् ॥<br>
अधमं माहिषं चान्यद्व्रतस्थानां निषिध्यते ॥ ४९७ ॥</p>
<p>त्यजन्निषिद्धमन्नाद्यं मध्यो सौ शास्त्रतश्च यः ॥<br>
निषिद्धं देशकुलतः प्रशस्तं सोधमः स्मृतः ॥ ४९८ ॥</p>
<p>निषिद्धान्यथ कथ्यन्ते सप्तविंशमितानि तु ॥<br>
श्वेतमुद्रा मसूराश्च कोद्रवाश्चणकास्त्रिधा ॥ ४९९ ॥</p>
<p>माषाश्च भूमिलवणं यत्र जातं रसान्तरम् ॥<br>
क्षौद्रं क्षारं पलाण्डुश्च गृञ्जनं काचभोजनम् ॥ ५०० ॥</p>
<p>मांसं च स्विन्नलवणं रामठं चैव नालकम् ॥<br>
अन्नं पर्युषितं तैलं ताम्बूलं क्षुद्रधान्यकम् ॥ ५०१ ॥</p>
<p>पटोलं चापि वृन्ताकं मूलकं च कलिञ्जकम् ॥<br>
दग्धान्नं च द्विपक्वं च गुडान्नं तालजं फलम् ॥ ५०२ ॥</p>
<p>देवा विशेषं शृण्वन्तु वर्णाश्रमविभेदतः ॥<br>
तिलतैलं मन्त्रपूतं पावनं देवदुर्लभम् ॥ ५०३ ॥</p>
<p>मर्दयित्वा गृहस्थेन स्नानं कार्यं तु सर्वदा ॥<br>
द्विजैस्तु भोजनं कार्यमुपस्तीर्याविधार्य च ॥ ५०४ ॥</p>
<p>पावयेद्वैदिकैर्मन्त्रैः प्रोक्षणादिककर्मणा ॥<br>
पुनर्मूलेन सम्मन्त्र्य भुञ्जीयाद्धृदयाणुना ॥ ५०५ ॥</p>
<p>मूलाभिमन्त्रितं तोयं भोजने तृषि सम्पिबेत् ॥<br>
पलाशपत्रे भुञ्जीत त्वन्यत्पत्रं विवर्जितम् ॥ ५०६ ॥</p>
<p>तदभावे कदल्यां वा मधूके सर्जकेपि च ॥<br>
भुक्त्वा शयीत शयने सुशुद्धे वसुधातले ॥ ५०७ ॥</p>
<p>अहतास्तरणास्तीर्णे सन्दर्भेणायने शुचौ ॥<br>
मन्त्रिते मूलमन्त्रेण जितक्रोधो जितेन्द्रियः ॥ ५०८ ॥</p>
<p>अभीष्टदेवतां ध्यायन्प्राक्शिरस्को निशि स्वपेत् ॥<br>
अर्धरात्रे समुत्थाय पादशौचं विधाय च ॥ ५०९ ॥</p>
<p>आचम्य देवं सम्पूज्य शीघ्रं संस्पृश्य पूर्ववत् ॥<br>
जपं कुर्याद्यथाशक्ति त्वर्पयेच्च तथेश्वरे ॥ ५१० ॥</p>
<p>स्वपेत्ततस्तु यो दृष्टः स्वप्नं तं गुरवे वदेत् ॥<br>
जपश्चायं वनस्थानां प्रोक्तो वै ब्रह्मवादिनाम् ॥ ५११ ॥</p>
<p>देशाद्युपद्रवत्रासात्स्वैरं यावत्समापनम् ॥<br>
कर्तव्यं चेदयं कालः प्रोक्तोत्यावश्यकेपि च ॥ ५१२ ॥</p>
<p>आमध्याह्नं जपः श्रेष्ठो मध्यमप्रहरत्रयम् ॥<br>
सार्धयामत्रयं हीनोऽवश्यके प्रोक्तलक्षणः ॥ ५१३ ॥</p>
<p>पञ्चधा तु विधिः प्रोक्तो जपसम्पूर्णकारकः ॥<br>
आद्यः कल्पः प्रतिदिनमामध्याह्नं जपं चरेत् ॥ ५१४ ॥</p>
<p>तद्दशांशेन कल्पोक्तद्रव्यैर्होमं प्रकल्पयेत् ॥<br>
तर्पणं मार्जनं कृत्वा तथा ब्राह्मणभोजनम् ॥ ५१५ ॥</p>
<p>तस्य दशांशतश्चायं प्रथमः कल्प ईरितः ॥<br>
अयं द्वितीयः कल्पस्तु लक्षमेकं जपं चरेत् ॥ ५१६ ॥</p>
<p>होमादिकं तस्य कृत्वाग्रिमलक्षं समारभेत् ॥<br>
अयं तृतीयः कल्पस्तु सम्पूर्णं जपमाचरेत् ॥ ५१७ ॥</p>
<p>पूर्णे होमे तर्पणादि पूर्वमेवाचरेदिति ॥<br>
चतुर्थस्तु तथा कल्पो दरिद्रैर्द्विगुणो जपः <sup id="fnref:49"><a href="#fn:49" class="footnote-ref" role="doc-noteref">49</a></sup> ॥ ५१८ ॥</p>
<p>होमाद्यभावे कर्तव्यस्त्र्यादिनिघ्नो नृपादिकैः ॥<br>
पञ्चमस्तु तथा कल्पो यस्य देवस्य यत्प्रियम् ॥ ५१९ ॥</p>
<p>तदेव द्विगुणं कार्यं शीघ्रं दैवततुष्टये ॥<br>
जपप्रियास्सर्वदेव्यो वाममार्गे बलिप्रियाः ॥ ५२० ॥</p>
<p>होमप्रियो महादेवो भास्करस्तर्पणप्रियः ॥<br>
मार्जनं तु गणेशस्य विष्णोर्ब्राह्मणभोजनम् ॥ ५२१ ॥</p>
<p>प्रायश्चित्तं तु न कृतं तदा शुद्धो भवेद् द्विजः ॥<br>
पुरश्चर्याचतुष्केण त्रिद्व्याद्यैः क्षत्त्रियादयः ॥ ५२२ ॥</p>
<p>अथवान्यप्रकारेण पुरश्चरणमुच्यते ॥<br>
गृहणेर्कस्य चेन्दोर्वा शुचिः पूर्वमुपोषितः ॥ ५२३ ॥</p>
<p>नद्यां समुद्रगामिन्यां नाभिमात्रे जले स्थितः ॥<br>
स्पर्शादिमुक्तिपर्यन्तं जपेन्मन्त्रं समाहितः ॥ ५२४ ॥</p>
<p>तावत्कालं जपेदित्थं ततो होमादिकं चरेत् ॥<br>
ब्राह्मणान्भोजयेत्पश्चात्पुरश्चर्यासमन्त्विदम् ॥ ५२५ ॥</p>
<p>प्रायश्चित्तं प्रयोगस्य प्रत्यवायस्य नाशनम् ॥<br>
येषां जपे च होमे च सङ्ख्या तन्त्रेषु नोदिता ॥ ५२६ ॥</p>
<p>तत्र चेयं पुरश्चर्या सर्वतन्त्रेषु गोपिता ॥<br>
वाममार्गाय मन्त्राणामेवमेवान्यदुच्यते ॥ ५२७ ॥</p>
<p>कृष्णाष्टमीं समारभ्य यावत्कृष्णचतुर्दशी ॥<br>
देवं ध्यात्वा जपेन्मन्त्रमयुतानां चतुष्टयम् ॥ ५२८ ॥</p>
<p>दशांशं होमयेत्पश्चात्तर्पयेदभिषेचयेत् ॥<br>
असिद्धत्वाद्गुरोर्देवाः शिष्यसिद्धिर्न जायते ॥ ५२९ ॥</p>
<p>तदोपायं प्रकुर्याद्यत्तद्गोप्यमधुनोच्यते ॥<br>
अनुलोमविलोमेन बिन्दुमन्मातृकाक्षरैः ॥ ५३० ॥</p>
<p>जपेत्सम्पुटितं मन्त्रं प्रत्यहं शतसङ्ख्यया ॥<br>
एकमासं ततो होमादिकात्सिद्धो भवेन्मनुः ॥ ५३१ ॥</p>
<p>पुरश्चर्योक्तमखिलमाह्निकं च समाचरेत् ॥<br>
एवं वैदिकमन्त्रस्य सिद्धयेत्र च सस्वराः ॥ ५३२ ॥</p>
<p>वर्णा देया बिन्दुयुक्ताः क्रमतश्चोत्क्रमेण च ॥<br>
ह्रस्वदीर्घप्लुतैर्भेदैर इ उ ऋ त्रिधा मताः ॥ ५३३ ॥</p>
<p>ह्रस्व प्लुतो ऌद्विविध एचापि द्विविधो मतः ॥<br>
दीर्घप्लुतविभेदेन ह्यनुस्वारविसर्गकैः ॥ ५३४ ॥</p>
<p>चतुर्विंशतिराख्याताः स्वरा एवं ञमैः स ह ॥<br>
चत्वारः कादिका वर्णा जिह्वामूलीययुक्च कः ॥ ५३५ ॥</p>
<p>एवं कवर्गो दशधा चाद्याः पञ्चदश स्मृताः ॥<br>
उपध्मानीयसंयुक्तं पकारस्तेन तत्र षट् ॥ ५३६ ॥</p>
<p>याद्यष्टावपि सम्प्रोक्ता यज्ञे वेदे तु मातृकाः ॥<br>
ऌक्षौ द्वावधिकौ ऋक्षु <sup id="fnref:50"><a href="#fn:50" class="footnote-ref" role="doc-noteref">50</a></sup> क्षोधिकोऽथर्वणि <sup id="fnref:51"><a href="#fn:51" class="footnote-ref" role="doc-noteref">51</a></sup> स्मृतः ॥ ५३७ ॥</p>
<p>जपश्चाष्टोत्तरशतं प्रत्यहं मासमात्रकम् ॥<br>
अनध्यायान्वर्जयित्वा चत्वारिंशद्दिनं तथा ॥ ५३८ ॥</p>
<p>होमादिसकलं प्राप्य नित्यमेव प्रकल्पयेत् ॥<br>
क्षुद्रदैवतमन्त्रं तु भूतलिप्या पुटीकुरु ॥ ५३९ ॥</p>
<p>क्रमोत्क्रमाच्छतावृत्तिं कुर्यात्सिद्धिस्तु मासतः ॥<br>
अचो <sup id="fnref:52"><a href="#fn:52" class="footnote-ref" role="doc-noteref">52</a></sup> हयवरला आद्यन्तिमद्विचतुर्थकम् ॥ ५४० ॥</p>
<p>तृतीयं च क्रमेणैव वर्गाणामक्षरं पठेत् ॥<br>
ऊष्मत्रयं ततश्चैवं द्विचत्वारिंशदक्षरैः ॥ ५४१ ॥</p>
<p>इत्युग्रदैवते जाप्य स्त्वष्टोत्तरसहस्रकः ॥<br>
त्रिकालं गन्धपुष्पाद्यैर्निशीथे परतः पुनः ॥ ५४२ ॥</p>
<p>षण्ंआसं कौलिकाद्यैश्चेदर्चिता सुप्रसीदति ॥<br>
अयोग्यैर्गुरुतो लब्धाचार्यादिस्थानमाश्रितैः ॥ ५४३ ॥</p>
<p>उद्दशाद्वा पुरश्चर्या कर्तव्येत्युच्यते न हि ॥<br>
राज्ञां भाग्यवतो वापि सुकुमारस्य वा यथा ॥ ५४४ ॥</p>
<p>सिद्धिर्भवेत्तथा वक्ष्ये वर्णोषधिपुरस्क्रियाम् ॥<br>
सप्तधा सा परिज्ञेया वर्णमासैस्तु सिद्धिदा ॥ ५४५ ॥</p>
<p>मन्त्रवर्णौषधीकाष्ठैरचयेद्गुटिकाः शुभाः ॥<br>
वर्णक्रमेण ताः प्रोक्ता अनुलोमविलोमतः ॥ ५४६ ॥</p>
<p>मूलादिभ्यश्च बहुशः कर्तव्या मणयो यथा ॥<br>
सर्पद्वयाकृतिर्माला भवेन्नित्यं ततो जपेत् ॥ ५४७ ॥</p>
<p>मालाया मणिसङ्ख्याकः प्रथमोयं जपः स्मृतः ॥<br>
सर्वे समाना मणयः प्रोतव्या सार्णसूत्रकैः ॥ ५४८ ॥</p>
<p>कण्ठे धार्या कण्ठमाला नित्यमेष द्वितीयकः ॥<br>
तथैव राजते सूत्रे ये ह्यताः परिपूजयेत् ॥ ५४९ ॥</p>
<p>तद्देवकल्पमार्गेण प्रक्रमोयं तृतीयकः ॥<br>
वर्णौषधीनां क्वाथेन नित्यं स्नानं चतुर्थकः ॥ ५५० ॥</p>
<p>वर्णोषधिजलादिभ्यो गोघृतेन तु पञ्चमः ॥<br>
तच्चूर्णो द्वर्तनङ्कुर्यादेष षष्ठः प्रकीर्तितः ॥ ५५१ ॥</p>
<p>तद्भस्मधारणं नित्यं कुर्यादिति तु सप्तमः ॥<br>
ब्रह्मद्वेषाद्गुरोर्द्वेषात्स्त्रीद्वेषाच्चेन्न <sup id="fnref:53"><a href="#fn:53" class="footnote-ref" role="doc-noteref">53</a></sup> जायते ॥ ५५२ ॥</p>
<p>शापतो वा कीलितत्वात्तत्रोपायाष्टकं भवेत् ॥<br>
सन्तापाप्यायने द्रावो बोधनं च वशीकृतिः ॥ ५५३ ॥</p>
<p>पीडनं पोषशोषौ च दहनं तत्क्रियोच्यते ॥<br>
भूर्जपत्रं समानीय पद्ममष्टदलं लिखेत् ॥ ५५४ ॥</p>
<p>अष्टगन्धेन देवस्य रोचनाचन्दनेन वा ॥<br>
साधकस्य तु नामार्णैर्मन्त्रं सन्दर्भितं लिखेत् ॥ ५५५ ॥</p>
<p>यावद्द्वयोः समाप्तिः स्यात्तस्य चाद्यन्तयोर्लिखेत् ॥<br>
तारादिकं साधकस्य नामाथाष्टदलेषु च ॥ ५५६ ॥</p>
<p>द्वौ द्वौ लेख्यौ स्वरौ तत्र सम्यग्ध्यायन्सुधात्मकम् <sup id="fnref:54"><a href="#fn:54" class="footnote-ref" role="doc-noteref">54</a></sup> ॥<br>
तत्संवेष्ट्य मृदा सम्यग्वेष्टयेद्ब्राह्मणादिकः ॥ ५५७ ॥</p>
<p>शुक्लादिवर्णया पश्चात्सद्वस्त्रेण च वेष्टयेत् ॥<br>
क्षिपेत्त्रिमधुरे तत्तु मृण्मये लघुभाजने ॥ ५५८ ॥</p>
<p>क्षीरपूर्णे नवे कुम्भे तत्क्षिपेल्लघुभाजनम् ॥<br>
अग्निसंस्थापनं कृत्वा सन्निधौ तस्य तङ्घटम् ॥ ५५९ ॥</p>
<p>संस्थापयेत्त्रिमधुरैर्मूलमन्त्रेण होमयेत् ॥<br>
अष्टाधिकसहस्रं तु सम्यक्तं कलशं क्षिपेत् ॥ ५६० ॥</p>
<p>होमं समाप्य तं कुम्भं निःक्षिप्य च जलाशये ॥<br>
स्वगुरुं ब्राह्मणांश्चान्नैस्तोषयेद्दक्षिणादिभिः ॥ ५६१ ॥</p>
<p>सन्तापाप्यायनं चैतदुक्तं सिद्धिर्न चेद्भवेत् ॥<br>
द्रावणं तु तदा कुर्यात्तत्प्रकार इहोच्यते ॥ ५६२ ॥</p>
<p>वम्बीजेन ग्रन्थयित्वा भूर्जपत्रे लिखेन्मनुम् ॥<br>
उशीररोचनाभ्याञ्च शिलाकर्पूरकुङ्कुमैः ॥ ५६३ ॥</p>
<p>क्षीराज्यमधुतोयानां मध्ये तं लिखितं क्षिपेत् ॥<br>
पूजनाच्च जपाद्धोमाद्द्रावितः फलदो भवेत् ॥ ५६४ ॥</p>
<p>द्रावितोपि न सिद्धश्चेद्बोधनं तस्य कारयेत् ॥<br>
वाग्भवेन <sup id="fnref:55"><a href="#fn:55" class="footnote-ref" role="doc-noteref">55</a></sup> च बीजेन सम्पुटीकृत्य तं जपेत् ॥ ५६५ ॥</p>
<p>एवं बुद्धो भवेत्सिद्धो नोचेत्कुर्याद्वशीकृतिम् ॥<br>
कुचन्दनं महादारु हरिद्रा च मनःशिला ॥ ५६६ ॥</p>
<p>एतैस्तु लिखितो मन्त्रो भूर्जपत्रे सुशोभने ॥<br>
कण्ठे धृतो भवेद्वश्यो नो चेत्कुर्यात्प्रपीडनम् ॥ ५६७ ॥</p>
<p>अनुदात्तस्वरेणाद्यमुदात्तेन द्वितीयकम् ॥<br>
तृतीयमनुदात्तेन पठेत्तुर्यमुदात्ततः ॥ ५६८ ॥</p>
<p>एवं पदानि सर्वाणि पठेन्मन्त्रस्य साधकः ॥<br>
अनुदात्तपदोच्चारे देवं ध्यायेदधःस्थितम् ॥ ५६९ ॥</p>
<p>ऊर्ध्वस्थितमुदात्तस्योच्चारेष्टाधिसहस्रकम् ॥<br>
जपेन्मन्त्रं ततो भूर्जे भानुदुग्धेन लेखयेत् ॥ ५७० ॥</p>
<p>मन्त्रं तमाक्रमेद्वामपादेनाथ च होमयेत् ॥<br>
अष्टोत्तरशतं मन्त्रः पीडितः स प्रसीदति ॥ ५७१ ॥</p>
<p>न सिद्धश्चेत्तदा पोष्यः प्रोच्यते तत्क्रियाधुना ॥<br>
सोम्बीजपुटितं मन्त्रं लिखेद्भूर्जस्य पत्रके ॥ ५७२ ॥</p>
<p>रोचनाकुङ्कुमाभ्याञ्च धारयेद्दधिदुग्धयोः ॥<br>
इदं पोषणमित्युक्तमथ शोषणमुच्यते ॥ ५७३ ॥</p>
<p>यज्ञस्य भस्मनालेख्य वायुबीजविदर्भितम् ॥<br>
भूर्जपत्रे स्वेष्टमन्त्रं तत्कण्ठे धारयेदिति ॥ ५७४ ॥</p>
<p>एतच्छोषणमित्युक्तं दहनं प्रोच्यतेऽधुना ॥<br>
पृथक्पृथक्च मन्त्राणां चतुर्दिक्षु समावृतान् ॥ ५७५ ॥</p>
<p>रम्बीजेन पलाशस्य बीजतैलेन संलिखेत् ॥<br>
भूर्जपत्रेथ तद्धार्यं कण्ठे दाहक्रिया त्वियम् ॥ ५७६ ॥</p>
<p>अथ शाबरमन्त्राणां पुरश्चरणमुच्यते ॥<br>
कामरूपाख्यदेशे तु कामाक्षा यत्र देवता ॥ ५७७ ॥</p>
<p>कामशलोस्ति यत्रासौ कामपीठस्स उच्यते ॥<br>
तत्र संलेख्य मन्त्रं हि वंशोपरि यथाक्रमम् ॥ ५७८ ॥</p>
<p>गुरुणा वाचनीयः स स्वयं पश्चात्पठेन्मनुम् ॥<br>
गुरोरभावे तस्यैव मूले शैलस्य पर्वणि ॥ ५७९ ॥</p>
<p>लिखित्वा प्रपठेन्मन्त्रं कामपीठं गुरुर्मतः ॥<br>
अथ वा योगिनीशैले दक्षिणस्यां दिशि ध्रुवम् ॥ ५८० ॥</p>
<p>योगाम्बा यत्र देवी सा लिखित्वात्र पठेन्मनुम् ॥<br>
ज्वालामुखीसमीपे वा हिङ्गुलाजसमापतः ॥ ५८१ ॥</p>
<p>लिखित्वा प्रपठेन्मन्त्रं नान्यथैव प्रसिद्ध्यति ॥<br>
मुख्यतः स्त्रीसमीपे तु कामपीठे मनोर्ग्रहः ॥ ५८२ ॥</p>
<p>अथवा सर्वदेशेषु मन्त्रग्रहणमुच्यते ॥<br>
तालपत्रे लिखेन्मन्त्रं पूर्णकुम्भे निधापयेत् ॥ ५८३ ॥</p>
<p>भास्करन्तु गुरुन्ध्यात्वा वाचयेत्त्रिर्गुरू रविः ॥<br>
अथ तान्त्रिकमन्त्राणां दीक्षां शृणु गुरुं विना ॥ ५८४ ॥</p>
<p>शुक्लपक्षे त्रयोदश्यां चन्द्रताराबलान्विते ॥<br>
गत्वा च दक्षिणामूर्तेः सन्निधौ पूजयेच्च तम् ॥ ५८५ ॥</p>
<p>कलशस्थापनं कृत्वा तदग्रे तु परिक्षिपेत् ॥<br>
तालपत्रे लिखित्वाथ मन्त्रं देवं च पूजयेत् ॥ ५८६ ॥</p>
<p>देवो गुरुरिति ध्यात्वा मन्त्रं व्यक्तं तु वाचयेत् ॥<br>
अष्टोत्तरशतं चैव मन्त्रग्रहणमुच्यते ॥ ५८७ ॥</p>
<p>एतत्तत्वं समाख्यातं गोप्यं मातरि जारवत् ॥<br>
गुरौ लोभादयो दोषास्तस्मादुद्विजते जनः ॥<br>
अतः शास्त्रं गुरुं कृत्वा दक्षिणामूर्तितो मनुः ॥ ५८८ ॥</p>
<p>एवं सिद्धे मनौ देवि मोक्षमार्गनिबन्धकाः ॥<br>
तपःक्षयकराश्चैव जायन्ते नैकसिद्धयः ॥ ५८९ ॥</p>
<p>स्वल्पसिद्धौ निमग्नश्चेन्न जायन्ते णिमादयः ॥<br>
अणिमादिषु मग्नश्चेन्मोक्षवार्तातिदुर्लभा ॥ ५९० ॥</p>
<p>अल्पं तपः क्षणान्नश्येन्मध्यमं चापि गर्वतः ॥<br>
सिद्धिद्वारमिदं तस्य मया लक्षणमुच्यते ॥ ५९१ ॥</p>
<p>स्वप्ने वाक्षिसमक्षं वा आश्चर्यमतिहर्षदम् ॥<br>
अकास्माद्यदि जायेत न ख्यातव्यं गुरुं विना ॥ ५९२ ॥</p>
<p>प्रकाशनीयं न क्वापि ऐहिकीं सिद्धिमिच्छता ॥<br>
प्रकाशयति यो मोहादौत्सुक्यान्मन्त्रजं सुखम् ॥<br>
निकटस्थाश्च तास्तस्य सिद्धयो यान्ति दूरतः ॥ ५९३ ॥</p>
<p>आभवन्ति च दुःखानि शोकाश्च विविधा अपि ॥<br>
अल्पाशनं स्वल्पनिद्रा सदा चित्तप्रसन्नता ॥ ५९४ ॥</p>
<p>प्रकाशयुक्शरीरं च वाक्यं सत्यं प्रजायते ॥<br>
मन्त्रा राधनशक्तस्य प्रथमं वत्सरत्रयम् ॥ ५९५ ॥</p>
<p>जायन्ते बहवो विघ्ना नियमत्यागहेतवः ॥<br>
नोद्वेगं साधको याति कर्मणा मनसा यदि ॥ ५९६ ॥</p>
<p>ततो वर्षत्रयादूर्ध्वं राजानश्च महीभृतः ॥<br>
प्रार्थयन्तेनुरोधेन गर्विता अपि मानिनः ॥ ५९७ ॥</p>
<p>प्रसादः क्रियतां नाथ ममोद्धरणकारणम् ॥<br>
प्रज्वलन्तं प्रपश्यन्ति तेजसा विभवेन च ॥ ५९८ ॥</p>
<p>अतस्ते मुनिशार्दूलं विस्तरं वक्तुमक्षमाः ॥<br>
नवमाद्वत्सरादूर्ध्वं स्वयं सिद्ध्यति मन्त्रराट् ॥ ५९९ ॥</p>
<p>वाङ्मनोरथसंसिद्धो दाता भोक्ता ह्ययाचकः ॥<br>
अथ वक्ष्ये दरिद्रस्य मन्त्रसिद्धिर्यथा भवेत् ॥ ६०० ॥</p>
<p>होमकर्मण्यशक्तस्य विप्रस्य द्विगुणो जपः ॥<br>
इतरेषान्तु वर्णानां त्रिगुणादिर्विधीयते ॥ ६०१ ॥</p>
<p>होमद्विगुणजाप्येन सम्पूर्णं तर्पणं भवेत् ॥<br>
अकृते मार्जने प्रोक्तस्तर्पणाद्द्विगुणो जपः ॥ ६०२ ॥</p>
<p>प्रत्याम्नायो ब्रह्मभोज्ये न कुत्रापि श्रुतौ श्रुतः ॥<br>
सर्वथा भोजयेद्विप्रान्कृतसाङ्गत्वसिद्धये ॥ ६०३ ॥</p>
<p>विप्राराधनमात्रेण व्यङ्गं साङ्गं प्रजायते ॥<br>
यानि यानि च कर्माणि हीयन्ते द्विजभोजनैः ॥<br>
निरर्थकानि तानि स्युर्बीजान्यू षरगानि च ॥ ६०४ ॥</p>
<p>गुरुं सन्तोषयेत्पश्चाद्रोहिर्ण्याम्बरादिभिः ॥<br>
गुरौ तुष्टे हि सन्तुष्टो मन्त्रः सिद्ध्यति मन्त्रिणः ॥ ६०५ ॥</p>
<p>यदृच्छया श्रुतो मन्त्रश्च्छद्मनापि बलेनवा ॥<br>
परेरितोवा गाथावा तज्जपो नैव चार्थकृत् ॥ ६०६ ॥</p>
<p>पुस्तके लिखितान्मन्त्रानालोक्य प्रजपन्ति ये ॥<br>
ब्रह्महत्यासमं तेषां पातकं परिकीर्तितम् ॥ ६०७ ॥</p>
<p>अनेककोटिम् मन्त्राणां चिन्तयन्नाकुलः कविः ॥<br>
मन्त्रो गुरुमुखात्प्राप्त एकः स्यात्सर्वसिद्धिदः ॥ ६०८ ॥</p>
<p>कुलप्राप्तः कुलाचारो मानितः सर्वसाधकैः ॥<br>
सिद्धिलक्षणसम्पूर्णः प्राणिमात्रस्य यस्समः ॥ ६०९ ॥</p>
<p>मित्रं न शत्रवो यस्य सर्वमार्गप्रदर्शकः ॥<br>
स एव तु गुरुः कार्यो नान्यो वामे कदाचन ॥ ६१० ॥</p>
<p>इह लोके परत्रापि कौलः पतति चान्यथा ॥<br>
सिद्धेरभावे दक्षे तु पापहानिः प्रजायते ॥ ६११ ॥</p>
<p>सेवनान्मचतुष्कस्य <sup id="fnref:56"><a href="#fn:56" class="footnote-ref" role="doc-noteref">56</a></sup> वामे तु निरयः पुरः ॥<br>
इत्थं प्रोक्ता पुरश्चर्या किमन्यच्छ्रोतुमिच्छथ ॥ ६१२ ॥</p>
<p>इति श्रीमहामायामहाकालानुमते मेरुतन्त्रे शिवप्रणीते पुरश्चर्याप्रकाशः षष्ठः ॥ ६ ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>कलावुत्पन्नजनानां भुक्तिमुक्तिप्रयोजनम् ।&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>स्वगृह्यसूत्रषु कीर्तितविधानेन&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>अग्ने नय इत्यादि एकमेक पठित्वा स्वाहा देया ।<br>
अग्ने अग्नये चेदं न वै मम इदं वचनं स्वाहान्ते पठेत् ।&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>अवैष्णवः प्रत्येकमन्त्रान्ते स्वाहादानसमये जगद्बीजाय चेदं न वै मम अस्य वचनस्य वैष्णवस्तु नारायणाय चेदं न वै मम अस्योच्चारणं कुर्वीत ।&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>अग्नये चेदं न मम एतन्मन्त्रेण स्वाहा देयैतद्रीत्यैव अल्पनामसु वाक्यं विरचय्य संयुज्य जुहुयात् ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>चतुर्थे (इन्द्राय चेदं न मम)।&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>पञ्चमषष्ठयोः (इन्द्रावरुणाभ्यां न मम)।&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>सप्तमाष्टमयोः (वायुसूर्याभ्यां न मम अग्नेनयैव रीता&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>सूक्तकैः सूक्तप्रोक्तमन्त्रैः ।&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>तृतीयर्चि द्यावापृथिवीभ्यां सरस्वत्यै न मम वाक्यमुच्चरेत् ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>तिथौ पञ्चदशे अर्थात् चतुर्द्दशे पञ्चदशे (अद्भ्यश्चेदं न वै मम) इदं वाक्यमस्ति ।&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>दुर्मित्रियास्तस्मै सन्तु योस्मान्द्वेष्टि यच्च वयं द्विष्मः ।&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>गर्भमारणायाम् ।&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>निःक्षेपे ।&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>मिथ्यासाक्ष्ये ।&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>कुसीदे ।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>देवार्थसञ्चितद्रव्यभक्षणे ।&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>सव्याहृतिर्वातत्सवितुरिति गायत्री ।<br>
पुनन्तु मां देवजनाः पुनन्तु मनसाधियः ॥<br>
पुनन्तु विश्वा भूतानि जातवेदः पुनीहि माम् ॥<br>
इत्यादिपवित्रमन्त्राः ।&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>यवागूः षड्गुणे तोये संसिद्धाघनसिक्थका ।<br>
पृथग्द्रवैस्तु विरलैः संयुक्ता ज्वरिणे हिता&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>तप्तक्षीरे दधिप्रक्षेपेण आभिक्षा भवति ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>प्रथमं यद्देवा इति मन्त्रेण जुहुयात् ।<br>
ततः परम् ।<br>
देवेभ्य आदितेभ्य इति पठेत् पुनरनयैव रीत्या अग्ने पठितमन्त्रेषु देवानां नाम्ना वचनं योजनीयम् ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>द्वितीयमन्त्रे विश्वेभ्यो देवेभ्यः इति ॥&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>तृतीये द्यावापृथिवीभ्यां सरस्वत्यै च इदं न वै ममेति वाक्यस्य सर्वत्र योजना ॥&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>सजातसṁसादत जामिशṁसा ज्यायसः शṁसादत वा कनीयसः ॥<br>
आना अनाज्ञातं देवकृतं यदेनस्तस्मात्वमस्माज्जातवेदो मुग्धि जातवेदसे चेदं न वै मम ।&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>गतद्रव्यलाभकृत् ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>रजतेन लषितवस्तुसिद्धिः ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>बकैनेति भाषायाम् ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>तिक्तकः ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>ॐ तत्सवितुर्वरेण्यम्भर्गो देवस्य धीमहि ।<br>
धीयो यो नः प्रचोदयात् ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>गन्धद्वारान्दुराधर्षां नित्यपुष्टां करीषिणीम् ॥<br>
ईश्वरीं सर्वभूतानां तामिहोपह्वये श्रियम् ॥&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>आप्यायस्व समेतु ते विश्वतः सो मवृष्ण्यम् ॥<br>
भवा वाजस्य सङ्गथे ।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>तेजोसि शुक्रमस्यमृतमस्यायुर्मे पाहि ।&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>देवस्य त्वा सवितुः प्रसवेश्विनोर्बाहुभ्याम्पूष्णो हस्ताभ्याम् ।<br>
अविनोर्भैषज्येन तेजसे ब्रह्मवर्चसायाभिषिञ्चामि सरस्वत्यै भैषज्येन वीर्यायान्नाद्यायाभिषिञ्चामीन्द्रस्येन्द्रियेण बलाय श्रियै यशसेभिषिञ्चामि ।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>सद्योजातं प्रपद्यामि सद्योजाताय वै नमोनमः ।<br>
भवेभवे नातिभवे भवस्व मां भवोद्भवाय नमः ।&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>वामदेवाय नमो ज्येष्ठाय नमः श्रेष्ठाय नमो रुद्राय नमः कालाय नमः कलविकरणाय नमो बलविकरणाय नमो बलाय नमो बलप्रमथनाय नमः सर्वभूतदमनाय नमो मनोन्मनाय नमः ।&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>अघोरेभ्योथ घोरेभ्यो घोरघोरतरेभ्यः ।<br>
सर्वेभ्यः सर्वशर्वेभ्यो नमस्ते अस्तु रुद्ररूपेभ्यः&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>तत्पुरुषाय विद्महे महादेवाय धीमहि ।<br>
तन्नो रुद्रः प्रचोदयात् ।&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>ईशानः सर्वविद्यानामीश्वरः सर्वभूतानां ब्रह्माधिपतिर्ब्रह्मणो धिपतिर्ब्रह्मा शिवो मे अस्तु सदाशिवोम् ।&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>जपकाले करेण न दर्शयेद्यदि दर्शयेत् तर्हि राक्षसास्तत्फलमाददति ॥&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>षिवु तन्तुसन्ताने ॥&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>अत्र चकारोनुक्तसमुच्चयार्थस्तेन गणेशो बोध्यः ॥&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>मेषोर्णावासः ॥&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>द्विजत्त्वं त्रयाणां तदितरत्वं शूद्रे तदुक्तं मनौ- ब्राह्मणक्षत्रियविशस्त्रयो वर्णा द्विजातयः ॥<br>
चतुर्थ एकजातिस्तु शूद्रो नास्ति तु पञ्चमः ॥&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>मृण्मयशब्देन सामान्यस्य ।<br>
पाषाणेष्टकयोः पृथगुपादानात् ॥&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>एह्येहि विद्रषीपुरुष जयजय नर्तय विघ्नविघ्न महाभैरव क्षेत्रेश क्षेत्रपाल बलिं गृह्णगृह्ण स्वाहा ॥&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>गमिति बीजम् ॥&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>अत्र मन्त्रे ॐ मामिति पूर्वं पठेत् ॥<br>
छन्दो भङ्गभयादिह तदनुक्तिः ॥&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>मध्यमाङ्गुलेर्मध्यपर्वणि ।&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>कार्य इति शेषः ॥&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>ऋग्वेदेषु ।&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>अथर्वणि ।&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>अम् इम् उम् ऋम् ऌṁ एम् ऐं ॐ औं हं यं वं रं लं कं ङं खं घं गं चं ञं छं झं जं टं णं ठं ढं डं तं नं थं धं दं पं मं फं भं बं शं षं सम् ।&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>सिद्धिरिति शेषः ।&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>वम्बीजम् ।&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>ऐṁबीजेन ।&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>चतुर्मकारादिसेवनात् ॥&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AgamaH_meru-tantram_06_purashcharyAprakAshaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/AgamaH/meru-tantram/06_purashcharyAprakAshaH/">०६ पुरश्चर्याप्रकाशः </a>
            <a data-toggle="collapse" href="#section-tree-item-body-AgamaH_meru-tantram_06_purashcharyAprakAshaH_md" role="button" aria-expanded="false" aria-controls="section-tree-item-body-AgamaH_meru-tantram_06_purashcharyAprakAshaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AgamaH_meru-tantram_06_purashcharyAprakAshaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६ पुरश्चर्याप्रकाशः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
