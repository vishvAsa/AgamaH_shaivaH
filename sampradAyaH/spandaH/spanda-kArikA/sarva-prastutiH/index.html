<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | &#43;सर्व-प्रस्तुतिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/spandaH/spanda-kArikA/sarva-prastutiH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/spandaH/spanda-kArikA/sarva-prastutiH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="&#43;सर्व-प्रस्तुतिः">
  <meta property="og:description" content="ॐ श्रीचिदात्मवपुषे शङ्कराय नमः ।
अथ स्पन्दकारिकाः ।
श्रीमत्-कल्लटाचार्य-विरचितवृत्त्य्-उपेताः ।
ॐ नमः स्वस्पन्दात्मसंविन्मूर्तये शम्भवे ।
अथ स्पन्दकारिकाः ।
श्रीरामकण्ठाचार्य-विरचित-विवृत्य्-उपेताः ।
व्यतिरेकोपपत्तिनिर्देशः प्रथमो निःष्यन्दः ।
विवृतिः
दशादिक्कालाद्यैरकलितचिदालोकवपुषः
सदा तादृक्स्वात्मानुभवितृतया विस्फुरति यः ।
निजो धर्मः शम्भोरनुपमचमत्कारसरसः
परं शाक्तं तत्त्वं जगति जयति स्पन्द इति तत् ॥
[(FN १) दिगादिवृत्तयः शक्तावनुद्भिन्नप्रसरतया तन्मया एव
स्वालक्षण्येन भातुमप्रभविष्णवः, शक्तिरपि
शक्तिमदौन्मुख्येन तन्मात्रावशेषा
केवलमनुभवितृरूपविस्फुरणमाश्लिषिवात्मका उच्यन्ते (घ्: इति -
शब्दानन्तरं ते इति पदमप्यस्ति ।) ॥ २७ ॥
टिप्पणी: इदमत्र तात्पर्यम् -
शिवशक्तिरेव मन्त्रसन्निवेशादिरूपधारिणी उदयास्तमयदशयोः
शिवाभेदवत्त्वात्, यत्र यत्र शिवाभेदवत् -त्वं तत्र तत्र
शाक्तरूपत्वम्, यथा सङ्कल्पस्वप्नपुरादिषु, - इति व्याप्त्यादिना
सुदृढप्रतिपत्तेर्मन्त्रवीर्यानभिज्ञस्य भेदविभ्र -मात्
नियतसाध्यसाधनाय पर्यवसायिनः प्रबुद्धस्य पुनर्मन्त्राः
सर्वार्थसाधनाधिकारिणो भवन्ति; न केवलं मन्त्रा एव,
यावल्लौकिकभाषामात्रमपि अमोघमन्त्रभावमुप -गच्छति -
इत्यनेन क्रियाज्ञानं कार्यं ज्ञेयं वा वस्तु
शिवधर्मकमेवेत्युपलक्ष्यते ॥ २७ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="&#43;सर्व-प्रस्तुतिः">
  <meta itemprop="description" content="ॐ श्रीचिदात्मवपुषे शङ्कराय नमः ।
अथ स्पन्दकारिकाः ।
श्रीमत्-कल्लटाचार्य-विरचितवृत्त्य्-उपेताः ।
ॐ नमः स्वस्पन्दात्मसंविन्मूर्तये शम्भवे ।
अथ स्पन्दकारिकाः ।
श्रीरामकण्ठाचार्य-विरचित-विवृत्य्-उपेताः ।
व्यतिरेकोपपत्तिनिर्देशः प्रथमो निःष्यन्दः ।
विवृतिः
दशादिक्कालाद्यैरकलितचिदालोकवपुषः
सदा तादृक्स्वात्मानुभवितृतया विस्फुरति यः ।
निजो धर्मः शम्भोरनुपमचमत्कारसरसः
परं शाक्तं तत्त्वं जगति जयति स्पन्द इति तत् ॥
[(FN १) दिगादिवृत्तयः शक्तावनुद्भिन्नप्रसरतया तन्मया एव
स्वालक्षण्येन भातुमप्रभविष्णवः, शक्तिरपि
शक्तिमदौन्मुख्येन तन्मात्रावशेषा
केवलमनुभवितृरूपविस्फुरणमाश्लिषिवात्मका उच्यन्ते (घ्: इति -
शब्दानन्तरं ते इति पदमप्यस्ति ।) ॥ २७ ॥
टिप्पणी: इदमत्र तात्पर्यम् -
शिवशक्तिरेव मन्त्रसन्निवेशादिरूपधारिणी उदयास्तमयदशयोः
शिवाभेदवत्त्वात्, यत्र यत्र शिवाभेदवत् -त्वं तत्र तत्र
शाक्तरूपत्वम्, यथा सङ्कल्पस्वप्नपुरादिषु, - इति व्याप्त्यादिना
सुदृढप्रतिपत्तेर्मन्त्रवीर्यानभिज्ञस्य भेदविभ्र -मात्
नियतसाध्यसाधनाय पर्यवसायिनः प्रबुद्धस्य पुनर्मन्त्राः
सर्वार्थसाधनाधिकारिणो भवन्ति; न केवलं मन्त्रा एव,
यावल्लौकिकभाषामात्रमपि अमोघमन्त्रभावमुप -गच्छति -
इत्यनेन क्रियाज्ञानं कार्यं ज्ञेयं वा वस्तु
शिवधर्मकमेवेत्युपलक्ष्यते ॥ २७ ॥">
  <meta itemprop="wordCount" content="16533">
  <meta name="twitter:card" content="summary">
  <meta name="twitter:title" content="&#43;सर्व-प्रस्तुतिः">
  <meta name="twitter:description" content="ॐ श्रीचिदात्मवपुषे शङ्कराय नमः ।
अथ स्पन्दकारिकाः ।
श्रीमत्-कल्लटाचार्य-विरचितवृत्त्य्-उपेताः ।
ॐ नमः स्वस्पन्दात्मसंविन्मूर्तये शम्भवे ।
अथ स्पन्दकारिकाः ।
श्रीरामकण्ठाचार्य-विरचित-विवृत्य्-उपेताः ।
व्यतिरेकोपपत्तिनिर्देशः प्रथमो निःष्यन्दः ।
विवृतिः
दशादिक्कालाद्यैरकलितचिदालोकवपुषः
सदा तादृक्स्वात्मानुभवितृतया विस्फुरति यः ।
निजो धर्मः शम्भोरनुपमचमत्कारसरसः
परं शाक्तं तत्त्वं जगति जयति स्पन्द इति तत् ॥
[(FN १) दिगादिवृत्तयः शक्तावनुद्भिन्नप्रसरतया तन्मया एव
स्वालक्षण्येन भातुमप्रभविष्णवः, शक्तिरपि
शक्तिमदौन्मुख्येन तन्मात्रावशेषा
केवलमनुभवितृरूपविस्फुरणमाश्लिषिवात्मका उच्यन्ते (घ्: इति -
शब्दानन्तरं ते इति पदमप्यस्ति ।) ॥ २७ ॥
टिप्पणी: इदमत्र तात्पर्यम् -
शिवशक्तिरेव मन्त्रसन्निवेशादिरूपधारिणी उदयास्तमयदशयोः
शिवाभेदवत्त्वात्, यत्र यत्र शिवाभेदवत् -त्वं तत्र तत्र
शाक्तरूपत्वम्, यथा सङ्कल्पस्वप्नपुरादिषु, - इति व्याप्त्यादिना
सुदृढप्रतिपत्तेर्मन्त्रवीर्यानभिज्ञस्य भेदविभ्र -मात्
नियतसाध्यसाधनाय पर्यवसायिनः प्रबुद्धस्य पुनर्मन्त्राः
सर्वार्थसाधनाधिकारिणो भवन्ति; न केवलं मन्त्रा एव,
यावल्लौकिकभाषामात्रमपि अमोघमन्त्रभावमुप -गच्छति -
इत्यनेन क्रियाज्ञानं कार्यं ज्ञेयं वा वस्तु
शिवधर्मकमेवेत्युपलक्ष्यते ॥ २७ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/spandaH\/spanda-kArikA\/sarva-prastutiH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/spandaH\/spanda-kArikA\/sarva-prastutiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> &#43;सर्व-प्रस्तुतिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="&#43;सर्व-प्रस्तुतिः">&#43;सर्व-प्रस्तुतिः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/spandaH/spanda-kArikA/sarva-prastutiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ॐ श्रीचिदात्मवपुषे शङ्कराय नमः ।</p>
<p>अथ स्पन्दकारिकाः ।<br>
श्रीमत्-कल्लटाचार्य-विरचितवृत्त्य्-उपेताः ।</p>
<p>ॐ नमः स्वस्पन्दात्मसंविन्मूर्तये शम्भवे ।</p>
<p>अथ स्पन्दकारिकाः ।<br>
श्रीरामकण्ठाचार्य-विरचित-विवृत्य्-उपेताः ।</p>
<h2 id="वयतरकपपततनरदश">व्यतिरेकोपपत्तिनिर्देशः</h2>
<p>प्रथमो निःष्यन्दः ।</p>
<p>विवृतिः</p>
<p>दशादिक्कालाद्यैरकलितचिदालोकवपुषः</p>
<blockquote>
<p>सदा तादृक्स्वात्मानुभवितृतया विस्फुरति यः ।<br>
निजो धर्मः शम्भोरनुपमचमत्कारसरसः<br>
परं शाक्तं तत्त्वं जगति जयति स्पन्द इति तत् ॥</p></blockquote>
<p>[(FN १) दिगादिवृत्तयः शक्तावनुद्भिन्नप्रसरतया तन्मया एव<br>
स्वालक्षण्येन भातुमप्रभविष्णवः, शक्तिरपि<br>
शक्तिमदौन्मुख्येन तन्मात्रावशेषा<br>
केवलमनुभवितृरूपविस्फुरणमाश्लिषिवात्मका उच्यन्ते (घ्: इति -<br>
शब्दानन्तरं ते इति पदमप्यस्ति ।) ॥ २७ ॥</p>
<p>टिप्पणी: इदमत्र तात्पर्यम् -<br>
शिवशक्तिरेव मन्त्रसन्निवेशादिरूपधारिणी उदयास्तमयदशयोः<br>
शिवाभेदवत्त्वात्, यत्र यत्र शिवाभेदवत् -त्वं तत्र तत्र<br>
शाक्तरूपत्वम्, यथा सङ्कल्पस्वप्नपुरादिषु, - इति व्याप्त्यादिना<br>
सुदृढप्रतिपत्तेर्मन्त्रवीर्यानभिज्ञस्य भेदविभ्र -मात्<br>
नियतसाध्यसाधनाय पर्यवसायिनः प्रबुद्धस्य पुनर्मन्त्राः<br>
सर्वार्थसाधनाधिकारिणो भवन्ति; न केवलं मन्त्रा एव,<br>
यावल्लौकिकभाषामात्रमपि अमोघमन्त्रभावमुप -गच्छति -<br>
इत्यनेन क्रियाज्ञानं कार्यं ज्ञेयं वा वस्तु<br>
शिवधर्मकमेवेत्युपलक्ष्यते ॥ २७ ॥</p>
<p>विवृति: (प्। ८०) तेन प्रस्तुतव्याख्यानेन हेतुना एते मन्त्रा<br>
आराध्यदेवतावाचका वर्णादिसन्निवेशाः, शिवधर्मिणः<br>
शिवस्य परमेश्वरस्यानन्यसाधारणः सर्वज्ञत्वादिर्गुणो<br>
धर्मः स विद्यते येषां ते तथा, शिवादभिन्नस्वरूपा इत्यर्थः ।<br>
केन हेतुना ? - यतः तत् समनन्तरप्रतिपादितस्वरूपस्य शिवस्य<br>
सम्बन्धि बलं सामर्थ्यं शक्तिम् आक्रम्य<br>
उच्चिचारयिषावस्थायां तदभेदोपपत्त्या स्वीकृत्य<br>
सर्वज्ञबलशालिनः सर्वज्ञस्य शिवस्य बलेन शक्त्या<br>
श्लाघमाना सन्तः अधिकाराय प्रवर्तन्ते यथास्वं<br>
प्रतिनियतकार्यसम्पादनस्वसामर्थ्यं [-स्वाम्यार्थ्यम्] प्रसरन्ति<br>
। एते हि अनासादितपरमेश्वराभेददशा<br>
उत्पादविनाशधर्मकवर्णमात्रात्मकाः तृणमपि<br>
कुब्जयितुमशक्ताः; उक्तबलाक्रमणेन तु नियतेतिकर्तव्यतासहाया<br>
दीक्षादिवृश्चिकविषाकर्षणान्तपरापरस्वकार्यसम्पादनाधि-<br>
काराप्रतिहतशक्तयो भवन्ति । यद्येवं<br>
सर्वमन्त्राणामुक्तबलाक्रमणलक्षणवीर्यसाम्यम्, तत्<br>
कथमेषां भिन्नाधिकारित्वम्, सर्वे सर्वार्थसाधनाधिकृताः<br>
कथं न भवेयुः ? - इत्यत्र<br>
परमेश्वरपरिकल्पितनियतिनियन्त्रितत्वमेव (प्। ८२) हेतुं<br>
प्रतिपादयितुमुपमानमाह - कथमेते मन्त्रा नियताधिकाराय<br>
प्रवर्तन्ते साधकानां ? - देहिनां करणानीव यथा हि<br>
देहादिमात्रानित्यवस्तुव्यवस्थितात्माभिमानानां<br>
सर्वशरीरभृतां करणानि इन्द्रियाणि यतः करणवर्गोऽयम्<br>
इत्यत्र प्रतिपादितयुक्त्या परमेश्वरादेव<br>
चेतनत्वापादनहेतुप्रवृत्त्यादिलाभसाम्ये सत्यपि करणानि<br>
तत्परिकल्पितनियतिशक्तिबलात्<br>
शब्दादिविषयप्रकाशनमात्रपर्यवसितसामर्थ्यानि यथास्वं<br>
पृथक्पृथगधिकाराय प्रवर्तन्ते न सर्वाणि सर्वस्मै?; तथैवैते<br>
मन्त्राः साधकानां स्वीकृतपरस्वभावाहम्भावप्रतिपत्तीनां<br>
यथानियमिताधिकाराय प्रवर्तन्ते, तस्मात् करणवत्<br>
सर्वज्ञबलशालिनोऽपि मन्त्रा नियताधिकारा एव । ततश्च<br>
शिवधर्मिणो मन्त्रा यत्कृताधिकाराः सन्तो निरञ्जना अञ्जनात्<br>
वाच्योपरागरूपात् मलात् वर्णादिरूपभावनात्मकाद्वा<br>
निष्क्रान्ताः; अत एव शान्तरूपाः शान्तं शुद्धं<br>
संविन्मात्रावशेषत्वात् (प्। ८३) निर्विकारं रूपमात्मा येषां ते<br>
तादृशाः सन्तः तत्रैव शिवे परमकारणे स्वस्वभावे<br>
सम्प्रलीयन्ते तदैक्यमुपगच्छन्ति । केन साकम् ? आराधकचित्तेन<br>
सह साधकमनसा साकं । तस्यां हि<br>
दशायामभिसन्ध्युपाधिविरहात् स्वाभाविकमात्रावशेषं यत्<br>
साधकचित्तं तेन साकम् । किमनेन तात्त्विकमन्त्रवीर्यं<br>
प्रतिपादितं भवति ? तदिदं भवति - मन्त्रचेतसोः<br>
उदयास्तमयदशयोः परमकारणात् शिवादभेदः, - इति<br>
मन्त्रात्मकतया साधकचित्तात्मकतया च शिवशक्तिरेव<br>
वर्णसङ्कल्पादिरूपधारिणी उदिता सती, सम्प्रति<br>
अनासादितस्वस्वभावबलस्पर्शप्रतिपत्तीनां साधकानां<br>
भेदविभ्रममुत्पादयन्ती नियतार्थसाधनाधिकाराय पर्यवस्यति ।<br>
यस्तु यथाप्रतिपादिते स्वस्वभावे एव सुदृढात्मप्रतिपत्तिः, तस्य<br>
उदयास्तमयज्ञस्य सर्वमन्त्राः (प्। ८४) सर्वार्थसाधनाधिकारिणो<br>
भवन्ति तत्तदितिकर्तव्यतासाहित्यनियमाद्यपेक्षां विना; आसतां<br>
वा मन्त्राः, यद्यद्वचनं येन येनाभिसन्धिना उच्चारयति तत्<br>
तस्यामोघमन्त्रतामापद्यते, - इति स्वभावबलाक्रमणेनैव<br>
[स्वभावबलाक्रमणमेव सिद्धं स्वतो मन्त्राणां वीर्यं<br>
प्रत्यवम्रष्टव्यं योगिना, - इति तात्पर्यार्थः । उपलक्षणार्थं<br>
मन्तव्यं चैतत् । उक्तोपपत्त्या न केवलं मन्त्रा एव शिवधर्मिणो,<br>
यावन्न काचित्क्रिया ज्ञानं कार्यं ज्ञेयं वा वस्तु सम्भवति,<br>
यत् परतत्त्वाभेदापत्तिलब्धात्मकं सत् शिवात्मकमेव न भवति, -<br>
इति समनन्तरमेव वक्ष्यति । व्याख्यातम् एतत् वृत्तौ</p>
<blockquote>
<p>यद्बलं निरावरणचिद्रूपम्</p></blockquote>
<p>इत्यादिना ॥ ११ ॥</p>
<p>इति राजानकश्रीरामविरचितायां स्पन्दविवृतौ<br>
व्यतिरिक्तस्वभावोपलब्धिर्नाम द्वितीयो निःष्यन्दः ॥ २ ॥</p>
<h3 id="३-वशव-सवभव-शकतयपपतत">३ विश्व-स्वभाव-शक्त्युपपत्तिः</h3>
<p>अथ विश्वस्वभावशक्त्युपपत्तिर् नाम</p>
<p>तृतीयो निःष्यन्दः ॥</p>
<blockquote>
<p>इदानीं पक्षान्तरोपन्यासभङ्ग्या<br>
प्रकरणारम्भश्लोकापरार्धप्रतिज्ञातं स्वस्वभावस्यैव<br>
शिवस्य विश्वव्यक्तिमयशक्तिचक्रविभवनशीलत्वमवसरप्राप्तम्<br>
उपपत्त्युपलब्धिभ्यां निर्वाहयितुं श्लोकत्रयमाह</p></blockquote>
<p>यस्मात्सर्वमयो जीवः सर्वभावसमुद्भवात् ।<br>
तत्संवेदनरूपेण तादात्म्यप्रतिपत्तितः ॥ ३।१ (२८) ॥</p>
<p>वृति: सर्वात्मक एवायमात्मा सर्वभावोत्पत्तिद्वारेण<br>
[सर्वानुभावो-] (अयमिति पदम्; घ्: पुस्तकादुपन्यस्तम् ।) (प्। २४)<br>
अनुभूयमानस्यैव संवेदनात् बाह्यार्थमनुभूय -मानमेव<br>
शरीरत्वेन गृह्णाति, न तु शिरः पाण्यादिलक्षितम् (ख्:<br>
पाण्यादिरक्षितम्; ग्: पाण्यादिलक्षणम्) एकमेवास्य शरीरम् ॥ २८ ॥</p>
<p>टिप्पणी: सञ्चेत्यमानं प्रत्येकं वस्तु वस्तुतो विज्ञानिनो जीवस्य<br>
स्वाङ्गकल्पमेव - इति न केवलं भूतात्मकमेवास्य वपुः,<br>
यावद्भावात्मकमपि । घटसुखादेर्भावस्य हि संवेदनं<br>
समुत्पत्तिः, संवेद्यमानतैव तत्स्वरूपप्रतिष्ठा<br>
असंवेद्यमानस्य स्वप्रतिष्ठानासादनात् इत्यतो जीवादपि<br>
सर्ववस्तुसमुत्पादः । तस्मात्सोऽपि विश्वमयः । अवच्छिन्नाहं -<br>
कृतिपदं शिरःपाण्यादिमच्छरीरं भूतात्मकम्, भावात्मकं<br>
तु शब्दादिविषयसंवेद्यम् ॥ २८ ॥</p>
<p>तेन शब्दार्थचिन्तासु न सावस्था न यः* शिवः ।<br>
भोक्तैव भोग्यभावेन सदा सर्वत्र संस्थितः ॥ ३।२ (२९) ॥</p>
<p>(* विवृति: या)<br>
वृति: तेन तथाविधेन सर्वात्मकेन स्वभावेन, शब्दार्थयोः<br>
चिन्तासु न सा अवस्था या शिवस्वभावं न व्यञ्जयति (ग्: शिवं न<br>
व्यञ्जयति), अतो भोक्तैव हि भोग्यभावेन सर्वत्रावस्थितो, न त्वन्यत्<br>
भोग्यमस्ति ॥ २९ ॥</p>
<p>टिप्पणी: प्रोक्तविश्वमयताप्रतिपत्त्या वाच्यवाचकात्मसु<br>
षडध्वजातेषु या काचित् संवित्तिप्रवाहपद्धतिः सा<br>
परप्रकाशात्मशिवमय्येव, तस्मात् ग्राहकात्मा परमेश्वर<br>
एवेच्छादिचक्रप्रेषणद्वारा<br>
ईशितव्यात्मज्ञेयकार्यवस्तुचमत्करणोद्युक्तस्तत्तादात्म्यसम्पा -<br>
दनात् सदोदितसार्वत्रिकस्थितिरिति स्वस्वभावस्यैव जगद्विकासमय -<br>
शक्तिविभवनशीलता निर्व्यूढा ॥ २९ ॥</p>
<p>प्। २५) इति वा यस्य संवित्तिः क्रीडात्वेनाखिलं जगत् ।<br>
स पश्यन्सततं युक्तो जीवन्मुक्तो न संशयः ॥ ३।३ (३०) ॥</p>
<p>वृति: एवंस्वभावं यस्य चित्तम्, यथा - मन्मयमेव जगत् सर्वम्<br>
इति, स सर्वं क्रिडात्वेन पश्यन् नित्ययुक्तत्वात् जीवन्नेव ईश्वरवत्<br>
मुक्तो, न त्वस्य शरीरादि बन्धकत्वेन वर्तते ॥ ३० ॥</p>
<p>टिप्पणी: समनन्तरपद्योद्दिष्टनीत्या<br>
अव्युच्छिन्नपरामर्शावधानपरि -शीलनवतो योगिनः<br>
सर्वेश्वरस्वतन्त्रचिद्भैरवीयपूर्णाहं -भावप्रतिपत्त्या<br>
अशेषमिदं विश्वं स्वरचितक्रीडनकलीला -मात्रेण विभाव्य<br>
स्वलीलाजनितहर्षशोकाद्युपरागेऽपि<br>
शङ्कातङ्ककलङ्कयन्त्रणाभिर्मनागपि नोपलिप्तिरिति<br>
याथात्म्यवेदितृत्वाज्जीवत एव मुक्तिरित्यर्थः ॥ ३० ॥</p>
<p>विवृति: (प्। ८६) यस्य इति वा संवित्तिः स जीवन्मुक्त इति सम्बन्धः,<br>
इत्येवम् इदानीमेव प्रतिपाद्यप्रकारेण यस्य वा साधकोत्तमस्य<br>
संवित्तिः सम्यक् ज्ञानं स सततम् अव्यवधानेन सर्वावस्थासु<br>
युक्तः समाहितः, उक्तवक्ष्यमाणोपदेशदृशा<br>
स्वभावबलपरिशीलनाप्रमत्तैकाग्रमानसः स जीवन्<br>
नियतदेहाधिकरणान् प्राणान् धारयन् एव मुक्तः<br>
सर्वव्यापकसर्वात्मकसर्वेश्वरस्वतन्त्रस्वस्वभावाहङ्कार-<br>
प्रतिपत्तिदार्ढ्येन जन्मादिविरोधात् निष्क्रान्तः परमेश्वर एव<br>
संवृत्त - इत्यत्र न संशयो न भ्रान्तिः;<br>
स्वसंवेद्योपपत्त्युपलब्धिनिष्प्रकम्पत्वात् अस्य अर्थस्य । किं कुर्वन्<br>
जीवन्मुक्तः ? - अखिलम् अशेषमनन्तवस्तुव्यक्तिविचित्रं जगत् विश्वं<br>
क्रीडात्वेन स्वनिर्मितचराचरभावक्रीडनकोपरचितलीलामात्रतया<br>
पश्यन् विभावयन् । सर्वो हि जनः<br>
अनुन्मिषितस्वस्वभावनिभालनक्षमविमलविज्ञानदृष्टि-<br>
रात्मनोऽन्योन्यतश्च (प्। ८७) विभिन्नम् इदमखिलं भावजातं<br>
कुतश्चिदन्यतः कारणात् उद्भूतम् अनिशं मन्यमानः,<br>
तद्भावजन्यहर्षशोकभयादिविकारान् अनुभवन्, भवाध्वनि<br>
पुनः पुनः जन्मादिबन्धनभाजनतां भजते । यस्तु<br>
प्रतिपाद्यप्रकारेण उत्पन्नपरसंविदभिव्यक्तिः, स यथा कश्चित्<br>
क्रीडापरः स्वपरिकल्पितैः<br>
भयक्रोधादिकारणभूतभावप्रतिच्छन्दकैः क्रीडन्<br>
तद्याथात्म्यवेदित्वात् भयादिविकारकालुष्यं मनागपि नापद्यते,<br>
तथैव भावानां स्वस्वभावशक्तिविजृम्भितमात्रतया<br>
याथात्म्यवेदी सन् मनागपि विकृतिं न आपद्यते । एवं सर्वं<br>
क्रीडात्वेनैव पश्यन् जीवन्नेव मुक्तः । कथं यस्य संवित्तिः ? इति, -<br>
तेनेत्यादिश्लोकेन प्रतिपादयति; तेन वक्ष्यमाणेन हेतुना<br>
शब्दार्थचिन्तासु सा अवस्थैव नास्ति या न शिवः - इति यस्य<br>
संवित्तिः स जीवन्मुक्तः, इति । शब्दोऽर्थप्रत्यायकः पदसमुदायः,<br>
अर्थो जात्यादिभेदात् बहुविधम् (प्। ८८) अभिधेयं वस्तुजातम्, तयोः<br>
चिन्ता तथा तथा विकल्पनाः अनन्तचिन्तनीयवस्तूपरागात् विचित्राणि<br>
ज्ञानानि, यन्मयो व्यवहारः एतासु शब्दार्थचिन्तासु सा अवस्था<br>
दशा न काचित्, शब्दचिन्तारूपा अर्थचिन्तारूपा वा सम्भवति, या<br>
शिव एव साक्षात् न भवति । यत एवं तदा भोक्ता अनुभवितैव<br>
ईश्वरः सदा नित्यं सर्वत्र सर्वासु अवस्थासु भोग्यभावेन<br>
अनुभवनीयवस्त्वात्मना स्थितो न पृथक् किञ्चित् भोग्यं नामास्ति,<br>
तत्त्वानवमर्शमात्रविजृम्भितम् एतत् भोक्तृभोग्यविभागरूपम् ।<br>
केन हेतुना न सावस्था न या शिवः ? इत्याह, - यस्मात् जीवः<br>
आत्मा सर्वमयो विश्वरूपः परस्परव्यतिरिक्तप्रतिपत्तिः, जीवस्यापि<br>
यो व्यवहारः सोऽपि वेद्यवेदकाभेदपूर्वकतयैव उपपन्न -<br>
इत्यर्थः, कुत एतत् ? तत्संवेदनरूपेण तादात्म्यप्रतिपत्तितः<br>
सर्वभावसमुद्भवात् सर्वमयो जीवः तस्य कस्यचित् संवेद्यस्य<br>
घटसुखादेः यत् संवेदनं ज्ञानम्, तस्य यत् रूपं<br>
स्वभावः, तेन हेतुना या तादात्म्यप्रतिपत्तिः तदभेदसंवित्, ततो<br>
हेतोः निर्वर्तमानो यः सर्वभावसमुद्भवः सर्वेषां<br>
भावानां उत्पत्तिः, तस्मात् सर्वमयो जीवः । किमुक्तं भवति -<br>
जीवस्यैव व्यवहारो विचार्यमाणोऽयं<br>
वस्तुयाथात्म्यमुपपादयति । तथाहि - अयं स्वविषयं<br>
संविदन्नेव समुद्भावयति सृजति, संवेद्यमानमेव हि वस्तु<br>
स्वरूपं लभते, न तु असंवेद्यमानम्; संवेद्यमानता च तेन<br>
तेन रूपेण प्रकाशमानता; प्रकाशमानत्वं च<br>
प्रकाशादव्यतिरिक्तम्, नान्यत् किञ्चित् । यदाह न्यायवादी</p>
<blockquote>
<p>चेतनाच्चापि वेद्यत्वादतद्रूपाप्रवेदनात् ।</p></blockquote>
<p>इति । एवं च यत् यत् अयं जीवः संवेत्ति तत्तदस्य शरीरमेव<br>
सम्पद्यते, न तु नियतशिरःपाण्याद्यवयवसन्निवेश (प्। ९०) एव,<br>
सोऽपि हि अस्य संवेद्यमानतावस्थायामेव शरीरीभवति, अन्यदा तु<br>
व्यतिरिक्तो विषय एव । तथा च - संवेद्यमानत्वसामान्यात् द्विविधं<br>
शरीरमस्याम्नातं तत्त्वविद्भिः, भूतात्मकं भावात्मकं च;<br>
तत्र मायाशक्तिवैभवविस्मारिततात्त्टा । अत एव दिगादिकलनया<br>
अकलितं चिन्मात्रं वपुः इति प्रथमपादेन शक्तिमान् परामृष्टः ।<br>
शेषेण स्पन्दशब्दस्य सार्थकतां प्रकटयितुं<br>
शक्तिमदभिव्यञ्जिका तत्समवायिनी ब्रह्माह्लादादिपर्याया<br>
शाक्तविजृम्भणा परामृश्यते । जयति - पदाभिधेयं<br>
सर्वौत्कर्ष्यशालित्वं शाक्ततत्त्वस्य अवगम्यते । ततश्च<br>
तत्समावेशरसपरिभोगविगाहनवतां भक्तिभाजां<br>
भुक्तिमुक्तिसम्पत्तिपात्रता विश्वाभिलषणीयता च ध्वन्यते ।] ।</p>
<p>(प्। २)</p>
<blockquote>
<p>तज्ज्ञैरदर्शितदिशः स्वयमाविशन्तः<br>
केचिन्निसर्गगहनं विषमं भ्रमन्तु ।<br>
तेनैव यत्पुनरमी हतवर्त्मनान्यान्<br>
आकारयन्ति गमनाय महान्भ्रमोऽयम् ॥ २ ॥</p></blockquote>
<p>[(FN २) विज्ञजनोपदिष्टसत्सम्प्रदायमन्तरेण<br>
निसर्गगम्भीरं शैवागमाब्धिमवगाहमानानां<br>
वामाख्यशक्तिसंवृतसंविदां स्वोपज्ञतया<br>
सम्भावनावताम्, वस्तुतो विना पारतीरलाभं मध्ये<br>
निमग्नप्रायतैव । तदीयदुष्पथे तु भ्रमिमनुभवतां<br>
तदनुगानां या पारदर्शनाय तच्चोदना, हन्त तत्<br>
चक्षुरुन्मेषमन्धकूपनिपतनम् । अतः तादृशजनान् पारं<br>
लङ्घयितुमयं मदीयो यत्नः इति ।]</p>
<p>नानावादानिलौघाननवसरकृतान्योन्यसङ्घट्टघोरो-<br>
द्धातानापादयद्भिः श्रवणविदलनोद्दामशब्दप्रबन्धान् ।<br>
शास्त्राब्धिः क्षोभ्यते यैर्विवरणरभसादुद्यदावर्तधीम-<br>
भ्रान्तिभ्रष्टागमार्थप्लवविधुरमतिस्तारितोऽर्थी जनस्तैः ॥ ३ ॥</p>
<p>कश्चिद्भिन्नरुचिर्विदन्नपि परं तत्त्वं विपर्यस्यति<br>
द्वेषध्वान्तविरुद्धबुद्धिरितरो जात्यैव चान्यो जडः ।<br>
इत्थं दुर्लभ एव सर्वहृदयग्राही गिरां सङ्ग्रहः<br>
किन्त्वेतेऽद्य विवेकिनः कतिपये सन्त्यत्र पात्रं सताम् ॥ ४ ॥</p>
<p>(प्। ३)</p>
<p>केनापि ग्रथितां प्रसारणधिया कैश्चिद्द्विसूत्रीकृता-<br>
मेकीकृत्य यथागमं विरचितां स्पन्दार्थसूत्रावलीम् ।<br>
ईशानुग्रहशक्तिवज्रशिखया विद्धेषु विद्वन्मनो-<br>
माणिक्येषु निवेशयाम्यहमिमां कर्तुं कृतार्थां द्वयीम् ॥ ५ ॥</p>
<p>[(FN ३) प्रथमं श्रीवसुगुप्तपादैः सूत्रावलिः दृब्धा ।<br>
तदनु भट्टश्रीकल्लटादिभिः सिद्धैः संवृतार्थविवृत्या<br>
प्रगुणीकृता । अधुना तु सूत्रसन्दर्भण - प्रगुणीकरणात्म<br>
पूर्वसिद्धं कार्यद्वयं सफलीकर्तुं सैव इयं<br>
स्पन्दार्थसूत्रावली, एकीकृत्य संयोज्य,<br>
वृत्तिसंवादितार्थविवरणं क्रोडीकृत्य च,<br>
आगमाम्नातपरमार्थनिर्णीत्या विशिष्टरचनया उपेता,<br>
पराशक्तिपाताख्यचुम्बकमणिशिखया अनुविद्वासु सहृदयानां<br>
विमलमनोरत्नजातिषु निगुम्फ्यते । यत्परिमलसौभाग्यादिचर्चनया<br>
सुधामयस्वामिप्रासादमध्यारुह्य<br>
निरतिशयसुखानुभूतिरनर्गलविकचितवृत्त्या सुरस्यते इति ।]</p>
<p>यस्योन्मेषनिमेषाभ्यां जगतः प्रलयोदयौ ।<br>
तं शक्तिचक्रविभवप्रभवं शङ्करं स्तुमः (क्: नुम) ॥ १<br>
॥</p>
<p>वृति: (प्। २) अनेन स्वस्वभावस्यैव शिवात्मकस्य सङ्कल्पमात्रेण<br>
जगदुत्पत्तिसंहारयोः कारणत्वं विज्ञानदेहात्मकस्य<br>
शक्तिचक्रैश्वर्यस्योत्पत्तिहेतुत्वं नमस्कारद्वारेण प्रतिपाद्यते ॥</p>
<p>टिप्पणी:</p>
<p>श्रीशिवाद्वैतसद्भावसम्भूत्यै भवतात्सदा ।<br>
पर्यायः सङ्गृहीतोऽयं स्पन्दवृत्त्यर्थद्योतकः ॥</p>
<p>यथा हि सङ्कल्पोत्पिपादयिषापूर्वकोटाविष्यमाणं वस्तु<br>
एषितुरविभिन्नम्, एवमत्र शिवावस्थायां निरवध्यवभास -<br>
विच्छित्तिचित्रं सद्विकस्वभावतया<br>
वस्तुसंवेदनावसरे स्वरूपापरामर्शत्वमुकुलितसामर्थ्योऽयं<br>
जीवः अवच्छिन्नाहङ्कारास्पदतया शिरः - पाण्यादिमच्छरीरत्वेन<br>
यत् परामृशति तत् अस्य सृष्ट्यादिमयत्वात् भूतात्मकम् - इत्युक्तम् ।<br>
यत्तु व्यतिरिक्तं शब्दादिविषयत्वेन परामृशति तद्भावात्मकं ।<br>
परमार्थे तु विचार्यमाणे द्वयमप्यस्य शरीरं<br>
संवेद्यमानत्वाविशेषात् । एवं<br>
संवेद्यमानतालक्षणभावसंसर्गावस्थायां जीवः<br>
संवेद्यवस्त्वव्यतिरेकात् सर्वमयो विश्वरूपः स्थितोऽपि सन्<br>
तथावस्तुसंवेदनतत्त्वपरामर्शानुन्मेषात् सर्वमिदम्<br>
आत्मव्यतिरिक्तकारणान्तरलब्धात्मकत्वेन आत्मनः परस्परतश्च<br>
पृथक्त्वेन व्यवच्छिन्दन्, (प्। ९१) आत्मानं च<br>
देहाद्यनित्यभावाहम्भावेन अध्यवस्यन् जन्मादिबन्धभाक्<br>
संसारी जीव इति व्यपदिश्यते । यदा तु<br>
शिवदिवाकरशक्त्यंशुपातजनितप्रबोधोन्मिषितविशददृष्टि-<br>
स्फुटतरप्रकाशमानदेहादिव्यतिरिक्तसत्यात्मस्वभाव-<br>
सुस्थिताहम्प्रतिपत्तिः सन्<br>
यथावस्थितवस्तुसंवेदनपरामर्शशक्तिभिर्व्यक्तिभाक् भवति,<br>
तदा स एव सङ्कल्पमात्रविलिखितविचित्रविश्वव्यक्तिमयशक्तिचक्रः<br>
शिवः सम्पद्यते । तेन उक्तम् - तत्तद्वस्तुसंवेदनस्वभावबलेन या<br>
तादात्म्यप्रतिपत्तिः संवेद्यमानवस्त्वभेदसंवित्तितः<br>
सर्वभावसमुद्भवः, तस्मात् जीवः तावत् सर्वमयः; तेन च तस्य<br>
सर्वमयत्वप्रतिपत्तिलक्षणेन हेतुना सा अवस्था नास्ति या शिवमयी<br>
न भवति, ततश्च भोक्तैव ईश्वरो भोग्यभावेन<br>
ईशितव्यवस्तुरूपतया सदा सर्वत्र संस्थितः । एवं यस्य वा<br>
संवित्तिः स जीवन्मुक्त - इति वाक्यसमन्वयसङ्कलनार्थमेतत् (प्। ९२)<br>
पुनरुक्तम्, - इत्यनेन श्लोकत्रयेण आत्मन एव विश्वरूपत्वेन स्थितिः<br>
प्रतिपादिता, विश्वप्रपञ्चस्य निमित्तान्तरानुपपत्तेः । यथोक्तं<br>
ब्रह्मविदा</p>
<blockquote>
<p>कल्पयत्यात्मनात्मानमात्मा देवः स्वमायया ।<br>
स एव बुद्ध्यते भेदादिति वेदान्तनिश्चयः ॥</p></blockquote>
<p>इति । तथा अन्येनापि स्तुतिद्वारेणोक्तम्<br>
आशिवादिपृथिव्यन्तं भावजातमव्यतिरिक्तमास्ते,<br>
तदेवशक्तिशब्देन व्यपदेश्यं नित्याव्यभिचरदेकस्वभावे शिवे<br>
समवेतं तयोरभेदस्य अभ्युपगतत्वात् । वस्तुवस्तु परा सक्तिरेकै -व<br>
परिपूर्णाहम्परामर्शशालित्वात् अत्यद्भुतशक्तिपरिस्फुरिते<br>
पारमैश्वर्ये मायाशक्त्युद्भावितानन्तवैचित्र्या भावव्यक्त -यः<br>
अवरपरामर्शौन्मुख्यमात्रोत्पन्नेन तु भेदोपभेदभाव -<br>
मापन्नेन भावराशिना अवभासमानतया बहुव्यपदेशा<br>
शक्तिशक्तिमतोरभेदाभिप्रायप्रत्यायिका । अयं भावः -<br>
शङ्करात्मनि तदिच्छयैव विश्वमुन्मीलितं लब्धस्थितिकमपि<br>
तच्छक्तिविजृम्भणमात्रम्, मायाशक्त्या तु नानावभासि इति<br>
तन्नुतिद्वारा तत्समापत्तिराशंस्यते ॥</p>
<p>विवृति: (प्। ३) तं शङ्करं - श्रेयसः कर्तारं स्तुमः -<br>
प्रशंसामः । तं कम्, यस्य उन्मेष - निमेषाभ्यां -<br>
शक्तिप्रसरप्रलयाभ्यां जगतो - विश्वस्य प्रलयोदयौ -<br>
विनाशप्रादुर्भावौ । अत्र यथासङ्ख्यं न विवक्षितमिति<br>
वक्ष्यामः । तं कीदृशं शक्तिचक्रविभवप्रभवं -<br>
(प्। ४) शक्तीनां वक्ष्यमाणस्वरूपाणां चक्रं - समूहः, स<br>
एव विभव - ऐश्वर्यम्, तस्य प्रभवं - कारणम्, - इति<br>
पदसम्बन्धयोजना तावत् सुबोधा । वस्तुसङ्गतिस्तु कथं ? - इति<br>
विचार्यम् । शङ्करस्तावत् नित्यम् अव्यभिचरदेकस्वभाव एक एव<br>
पदार्थः परमार्थसन्, - इति प्रकरणस्य अस्य तात्पर्यं<br>
तथानिर्वाहात्; तस्य परस्परविरुद्दौ अनित्यौ निमेषोन्मेषात्मकौ<br>
अवस्थाविशेषौ सम्बन्धित्वेन कथं प्रतिपादितौ ? कर्तृप्रथया हि<br>
अनया एवं प्रतिपाद्यते - शङ्कर उन्मिषति निमिषति इति । एवं च<br>
अनित्यावस्थायोगित्वं नित्ये भगवति अनुपपन्नम्, तत् कथमुक्तं<br>
यस्योन्मेषनिमेषाभ्याम् इति?</p>
<blockquote>
<p>अत्रोच्यते । उन्मेष - निमेषशब्दाभ्यां तदुपचरितवृत्तिभ्याम्<br>
इच्छामात्रमेकं शङ्करसम्बन्धि प्रतिपाद्यते; स च तस्य नित्यो<br>
धर्मः स्वभावभूतः, तस्य उन्मेष - निमेषशब्दवाच्यत्वं<br>
द्वित्वं च (प्। ५) उपचारात्; यतो जगत एव<br>
परमेश्वरमायाशक्त्युद्भावितकार्यरूपत्वात् अनित्यस्य<br>
प्रलयोदयसम्भवे सति, निमेषोन्मेषौ वस्तुतः सम्भवतः । तौ च<br>
ईश्वरेच्छामात्रनिमित्तकौ; - इति उदयात्मकोन्मेषहेतुत्वात्<br>
ईश्वरेच्छैव उन्मेषशब्देन, प्रलयात्मकनिमेषहेतुत्वात्<br>
निमेषशब्देन च उपचर्यते । यथा आयुष्कारणत्वात् आयुःशब्देन<br>
घृतम् । सा च अव्यतिरिक्ता शङ्करस्य शक्तिः; तदवगम एव च<br>
आत्मैश्वर्यप्रत्यभिज्ञालक्षणसिद्धेर्हेतुः । सा च दिदृक्षयेव<br>
सर्वार्थान् (ष्प्। का। ३।११) इत्यत्र वक्ष्यमाणन्यायेन<br>
सांसारिकपुरुषप्रसिद्धेच्छासादृश्यात् तदवगमोपायतया<br>
इच्छाशब्देन व्यपदिश्यते । यथा हि पुरुषस्य इच्छावस्थायाम्<br>
इष्यमाणः पदार्थः स्वरूपाव्यतिरेकेणैव अवतिष्ठते, तथा<br>
भगवतः शक्तौ अनन्तावभासविशेषचित्रं जगत् मनागपि<br>
अनुपजातविशेषात् स्वरूपात् अव्यतिरेकेणैव अवतिष्ठते । सेयं<br>
परमार्थसती शिवदशा, या एवं तद्विद्वद्भिः स्तूयते (प्। ६)</p></blockquote>
<blockquote>
<p>सदा सृष्टिविनोदाय सदा स्थितिसुखासिने ।<br>
सदा त्रिभुवनाहारतृप्ताय स्वामिने नमः ॥</p></blockquote>
<p>इति । तथा ईश्वरप्रत्यभिज्ञायाम्</p>
<blockquote>
<p>या चैषा प्रतिभा तत्तत्पदार्थक्रमरूषिता ।<br>
अक्रमा?नन्तचिद्रूपः प्रमाता स महेश्वरः ॥</p></blockquote>
<p>इति । इत्थम् एकस्या एव पारमेश्वर्याः शक्तेः इच्छा - ज्ञान -<br>
क्रियाव्यपदेशः इदन्तोन्मिषन्मायाशक्तिजनित एव; यतः<br>
शिवदशामेकां मुक्त्वा मायाशक्तिः सर्वत्र कृतपदा, यद्वशात्<br>
एकस्मिन् शिवतत्त्वे परमार्थसति सदाशिवादि - तत्त्वान्तरव्यपदेशः<br>
प्रक्रियाशास्त्रेषु । एतच्च पुरस्तात् परामृतरसापायः (ष्प्। का।<br>
३।१४) इत्यादिश्लोकव्याख्यानावसरे प्रतिपादयिष्यते । सा<br>
एवंलक्षणा पारमेश्वरी शक्तिः स्वलीलोल्लासितस्य<br>
जगतोऽवस्थाद्वयहेतुत्वात् द्वित्वेनापि च उपचरिता । तेन इदमत्र<br>
प्रथमश्लोकपूर्वार्धे तात्पर्यम्, - यस्य इच्छामात्रेण जगतः<br>
प्रलयोदयौ तं स्तुमः । तच्च यथासङ्ख्यम् अत्र मुख्यया (प्। ७)<br>
वृत्त्या नापेक्षणीयम् उन्मेषेण उदयो, निमेषेण प्रलयः, - इति तु<br>
अर्थसङ्ख्या समवैति । एतच्च, इच्छामात्रम् उन्मेषनिमेषौ -<br>
इत्येतावत्तात्पर्यं प्रतिपादयितुम्, स्वयं वृत्तिकृता भट्टकल्लटेन<br>
व्याख्यातम्</p>
<blockquote>
<p>सङ्कल्पमात्रेण…</p></blockquote>
<p>इति । ये तु यथासङ्ख्यसमर्थनानुरोधात्, यस्य उन्मेषे<br>
क्रियाशक्तिप्रतिसंहारात् स्वरूपविकासे जगतः प्रलयो विनाशः,<br>
निमेषे प्रसृतक्रियाशक्तित्वात् स्वरूपसङ्कोचरूपे जगतः उदय<br>
उद्भवः, इति व्याचक्षाणाः, शङ्करस्यैव पारमार्थिकौ<br>
उन्मेषनिमेषौ धर्मत्वेन प्रतिपादयन्ति, ते च काल्पनिकमेव अर्थं<br>
परमार्थत्वेन प्रतिपद्यमानाः तथा दर्शनस्य अस्य अन्तरं ननु<br>
प्रविष्टाः ? - इति नमस्तेभ्यः ।</p>
<blockquote>
<p>ननु नित्याव्यभिचरदेकस्वभावस्य भगवतः शक्तिरपि<br>
तादृगेव प्रतिपादिता, तयोरभेदाभ्युपगमात् । तत् कथं<br>
व्याख्यातं शक्तीनां चक्रमिति ? अत्र ब्रूमः । ननु इदमेव तत्<br>
निरतिशयम् (प्। ८) ऐश्वर्यम् ईश्वरस्य इह विवक्षितम्, यत् सर्वत्र अहम्</p></blockquote>
<ul>
<li>इति स्वरूपपरामर्शमात्राव्यभिचारेऽपि<br>
निरवधिविजृम्भमाणविचित्रावभासखचितं त्रैलोक्यालेख्यम् इदम्<br>
उल्लिखति; इत्थम् उल्लिख्यमानमपि एतत् परमार्थतः<br>
परामृश्यमानं तत्स्वभावात् मनागपि च यत् न भिद्यते ।<br>
यथोक्तम्</li>
</ul>
<blockquote>
<p>परमेश्वरता जयत्यपूर्वा<br>
तव सर्वेश यदीशितव्यशून्या ।<br>
अपरापि तथैव ते ययेदं<br>
जगदाभाति यथा तथा न भाति ॥</p></blockquote>
<p>इति । अन्यत्रापि</p>
<blockquote>
<p>लिखते जगत्त्रितयचित्रमद्भुत-<br>
प्रतिभापरिस्फुरितशंसि ते नमः ।<br>
सुसितैकसूक्ष्मनिजशक्तिवर्तिका-<br>
रचितावभासशतशोभि शम्भवे ॥</p></blockquote>
<p>इति । एतच्च एवंविधं शाङ्करमैश्वर्यं<br>
तदनुग्रहग्रस्तसमस्तमायातमस्त्वप्रकाशितपरमार्थानां<br>
स्वसंवेद्यमेव सुप्रबुद्धानां महात्मनाम् ।<br>
ईश्वरशक्तिपातप्रबोधितानां तु सम्यक्<br>
उपनतसद्गुरूपदेशक्रमेण (प्। ९) अभ्यस्यतां<br>
प्रत्यासन्नस्वानुभवम् । अप्रबुद्धाः पुनः अनुपदेश्या एव, इति ।<br>
एतदेव इह पुरस्तात् प्रतिपादयिष्यमाणम् । तत् एवंविधे स्थिते<br>
शङ्करस्य पारमैश्वर्ये या इमाः परमाद्भुतमायाशक्तिवशात्<br>
चिदचिद्भेदेन द्विविधा अपि अवान्तरभेदात् अपर्यन्ता भावव्यक्तयः,<br>
सा परमेश्वरस्य स्वरूपात् अभिन्ना शक्तिरेकैव तात्त्विकी, इदमिति<br>
परामर्शभेदमात्रजन्मना तु<br>
नानानामरूपविभक्तभावभेदेन अवभासमाना सती बहुत्वेन<br>
व्यपदिष्टा शक्तीनां चक्रम् - इति । शक्तिशब्देन च<br>
भावव्यक्तीनां व्यपदेशे परमेश्वरात् शक्तिमतो<br>
भेदाभावप्रतिपादनमेव प्रयोजनम् । एता एव विभवः<br>
ऐश्वर्यमीश्वरस्य, ताभिरेव तस्य इत्थं विभवनशीलत्वात् ।<br>
यथोक्तं पारमेश्वरे</p>
<blockquote>
<p>शक्तिश्च शक्तिमांश्चैव पदार्थद्वयमुच्यते ।<br>
शक्तयोऽस्य जगत्कृत्स्नं शक्तिमांश्च महेश्वरः ॥</p></blockquote>
<p>(प्। १०) इति । एवं च स्वशक्तिभूतस्य अस्य विभवस्य असौ प्रभवः -<br>
उत्पत्तिकारणम्, न तु स्वरूपव्यतिरिक्तस्य अन्यतः कुतश्चित्<br>
लब्धात्मनः; अतश्च यस्य इत्यादिना प्रथमश्लोकपूर्वार्धेन<br>
शङ्करस्य जगत्कारणत्वे प्रतिपादितेऽपि,<br>
शक्तिचक्रात्मकस्वैश्वर्यभूतजगत्प्रभवत्वलक्षणविशेष-<br>
प्रत्यायनपरम् इदम् तम् इत्यादिना श्लोकापरार्धेन विशेषणम्, न<br>
पुनरुक्तम् । एतदेव वृत्तिकृता व्याख्यातम्</p>
<blockquote>
<p>विज्ञानदेहात्मकस्य शक्तिचक्रैश्वर्यस्य<br>
उत्पत्तिहेतुत्वम् …</p></blockquote>
<p>इत्यादिना । विज्ञानदेहो - विशुद्धसंविन्मात्रमूर्तिः महेश्वरः,<br>
स आत्मा - स्वभावो यस्य शक्तिचक्रात्मन ऐश्वर्यस्य - इति हि तस्य<br>
अर्थोऽभिमतः । किं च यस्य एवंविधधर्माव्यभिचारः स<br>
परमेश्वरो व्याख्यास्यमानार्थेन शङ्करशब्देन इह<br>
प्रतिपादितः । (प्। ११) स च आत्मैव नान्यः, - इति<br>
यत्तच्छब्दोपलक्षितवाक्योपनिबन्धः सूचयति; यतः<br>
श्लोकपञ्चाशत्प्रपञ्चितप्रकरणार्थपर्यालोचनया तस्यैव<br>
प्रोक्तविशेषणाव्यभिचारः पर्यवस्यति । एतदेव वृत्तिकृता दर्शितम्</p>
<blockquote>
<p>अनेन स्वस्वभावस्यैव शिवात्मकस्य</p></blockquote>
<p>इति व्याचक्षाणेन; स्वस्य - आत्मनः स्व - आत्मीयो भावः -<br>
स्वरूपम्, स्वस्वभावः, - इति हि तस्य विग्रहोऽभिप्रेतः । तत् अस्य<br>
आद्यश्लोकस्य अयं तात्पर्यार्थः<br>
प्रकरणनिर्वाह्यवस्तुप्रतिज्ञाबन्धरूपः यत्, - परमेश्वरः<br>
इच्छामात्रेण जगतः प्रलयोदयौ विदधाति, लब्धस्थितिकमपि जगत्<br>
तच्छक्तिविभूतिरेकैव मायावशात् तु नानात्वेन अवभासते, - इति ।<br>
इदमेव अर्थद्वयम् अत्र प्रकरणे विस्तार्यते<br>
उपपत्त्युपलब्धिप्रदर्शनक्रमेण । तथा च - प्रथमत एव<br>
मायावशात् स्वरूपप्रत्यवमर्शस्य अनुल्लासात्, वेद्यात्<br>
देहादेरव्यतिरेकेण प्रतिभासमानस्यैव (प्। १२) आत्मनो व्यतिरेकः<br>
प्रदर्श्यते । ततो वेद्यस्यैव जगतो वेदकात् तस्मात्<br>
उपलब्धतात्त्विकस्वभावात् शक्तिभावेन अव्यतिरिक्तत्वम्, - इति अस्मिन्नेव<br>
अर्थद्वये उपपत्त्युपलब्धी, - इति चतुर्निःष्यन्दः स्पन्दसिद्धान्तोऽनेन<br>
श्लोकेन आसूत्रितः । सिद्धान्तता च अस्य, सिद्धस्यैव - न साध्यस्य -<br>
ईश्वरतत्त्वस्य, अन्तो - निष्ठा निश्चयः, इति कृत्वा; यदि वा<br>
नानासिद्धान्तोदितस्य ज्ञान - क्रिया - योग - चर्यात्मकस्य<br>
चतुष्टयस्य एतद्विज्ञानं संस्कारकत्वात् साफल्यकारणम्<br>
इत्यस्यैव सिद्धान्तता । किं च<br>
प्रारब्धप्रकरणाविघ्नपरिसमाप्तिप्रयोजनेनापि अनेन आदिश्लोकेन<br>
सम्बन्धादयोऽपि सूच्यन्ते - इत्यादिशन्ति गुरवः । तच्च सर्वं<br>
शङ्करं स्तुमः इत्यत एव वाक्यात् लभ्यते । यतः उपायलक्षणं<br>
श्रेयःशास्त्ररूपं मुख्यतया, उपेयलक्षणं च<br>
आत्मैश्वर्यप्रत्यभिज्ञारूपम्; तदुभयमपि (प्। १३) शम् इत्यनेन<br>
पदेन उक्तम् । तस्य कर्ता शकरः इत्यन्वर्था इयं सञ्ज्ञा<br>
परमेश्वरस्य । अत एतच्छास्त्रात्मकश्रेयसः साक्षात् कर्ता<br>
परमेश्वर एव । तत्सम्प्रदायमिमं निबध्नद्भिः<br>
कर्तृव्यपदेशोऽधिगतः । एवम् ईश्वरशास्त्रयोः कर्तृकार्यलक्षणः<br>
सम्बन्धः । अभिधेयमिह शङ्करस्वरूपमिति स्तुमः इति पदात्<br>
प्रतीयते । उपादेयवस्तुस्वरूपप्रतिपादनमेव स्तुत्यर्थः, - इति हि<br>
निश्चितं विपश्चिद्भिः । अतः शास्त्राभिधेययोः प्रतिपाद्य -<br>
प्रतिपादकभावलक्षणः सम्बन्धः । प्रयोजनं च<br>
आत्मैश्वर्यप्रत्यभिज्ञात्मकं शङ्करपदादेव अवसीयते ।<br>
परस्यापि हि श्रेयसः कर्तृत्वेन ईश्वर एव व्याख्यातः; - इति अभिधेय</p>
<ul>
<li>प्रयोजनयोः उपायोपेयभावलक्षणः सम्बन्धः । इति<br>
व्याख्याताः सम्बन्धादयस्त्रयः । अभिधानमस्य शास्त्रस्य<br>
स्पन्द इति । यतः स्पन्दतत्त्वविविक्तये । (ष्प्। का। १।२१) इत्यादौ इहैव<br>
व्यवहारः । स्पन्द - शब्दश्च अयं स्वस्वभावपरामर्शमात्रस्य<br>
(प्। १४) नित्यस्य शून्यताव्यतिरेचनकारणभूतस्य<br>
तावन्मात्रसंरम्भात्मनः शक्त्यपराभिधानस्य<br>
पारमेश्वरस्य धर्मस्य किञ्चिच्चलनात् स्पन्द इति, अर्थानुगमात्<br>
वाचकत्वेन व्यपदिष्टः । तत्प्रतिपादनहेतुत्वात् शास्त्रमपि इदं<br>
स्पन्दशब्देन अभिधीयते । विषयश्च [अत्र विषयशब्देन<br>
उपदेशविषयः अधिकारी निर्दिश्यते, शास्त्रान्तरेषु<br>
विषयशब्देनाभिधेयं विवक्षितम्, इह तु अभिधेयं<br>
व्याख्यातपूर्वम् ।] अस्य<br>
विशुद्धश्रद्धाभक्तिप्रकर्षपिशुनितपरमेश्वरपरशक्तिपात-<br>
प्रोन्मील्यमानस्वभावालोकतिरस्कृतसकलसन्देहान्धकारत्वात्<br>
प्रबुद्धः सम्यगुपनतदीक्षादिसंस्कारो<br>
गुरुवचनचोदनामात्रावशेषस्वात्मैश्वर्योपलब्धिः; तादृशस्यैव<br>
इह उपदेश्यत्वेन पुरस्तात् परिगृहीतत्वात् । - इति अभिधान - विषयावपि<br>
अवगन्तव्यौ । व्याख्यातश्च अयमादिश्लोकः<br>
समस्तप्रकरणार्थोपक्षेपगर्भः ॥ १ ॥</li>
</ul>
<blockquote>
<p>ननु सुर - नर - तिर्यगादिभेदेन प्रविभक्त - तनु - करण -<br>
भुवनाभोगादेः अपरिसङ्ख्येयावान्तरभेदभिन्नस्य (प्। १५)<br>
प्राणभृत्प्रपञ्चस्य सुख - दुःख - क्षुत्तृष्णा -<br>
जरामरणद्वन्द्वानुविद्धस्य जात्याद्यवच्छिन्नाभिमानभाजः<br>
सततं संसरतः परस्परदूरभिन्नो यः स्वभावः, स कथं<br>
समनन्तरप्रतिपादिताद्भुतैश्वर्यशङ्कराभेदेन प्रतिज्ञातः<br>
येन एवं व्याख्यातम् ? यस्य एवम्प्रतिपादितविशेषणाव्यभिचारः,<br>
स कथं शङ्करो ममैव आत्मा ? - इति अत आह</p></blockquote>
<p>यत्र स्थितमिदं सर्वं (ग्: इदं विश्वम्) कार्यं यस्माच्च<br>
निर्गतम् ।<br>
तस्यानावृतरूपत्वान्न निरोधोऽस्ति कुत्रचित् ॥ २ ॥</p>
<p>वृति: (प्। ३) कथं पुनः स्वस्वभावस्यैव संसारिणः शिवत्वेन<br>
निर्देशः - इति यद्युच्यते (घ्: इत्युच्यते इति यदि - शब्दहीनः पाठः ।), तत्<br>
यत्र स्थितम् इदं जगत्, यस्मात् च उत्पन्नं तस्य<br>
संसार्यवस्थायामपि अनाच्छादितस्वभावत्वात् न क्वचित् निरोधः,<br>
अतः शिवत्वमुच्यते</p>
<p>टिप्पणी: नानाविभक्तवेद्यात्मतत्त्वनिचयस्य<br>
प्रकाशनस्थितिहेतुतया कर्तृतया च य आधारकारणभूतः<br>
प्रमेयसम्पर्कासहिष्णु -तया<br>
अप्रमेयोनिरवच्छिन्नमहिमचिन्मात्रैकस्वरूपः स एवेह<br>
स्वस्वभावशव्दाभिमतो, न तु जातिव्यक्त्यभिमानवतो मायापहृ -<br>
तैश्वर्यसंविदोऽणोः स्वरूपम्, तस्य निरुद्धस्वभावत्वात् ॥ २ ॥</p>
<p>विवृति: (प्। १५) तस्य - अस्य वक्ष्यमाणस्य तत्त्वस्य न क्वचित् -<br>
कस्मिंश्चित् देशे काले आकारे अवस्थाविशेषे वा निरोधः -<br>
अवच्छेदः इदन्तेयत्ताव्यपदेशहेतुः वेद्यवस्तुधर्मः अस्ति - विद्यते;<br>
कुतो हेतोः ? अनावृतरूपत्वात् - जात्याद्यभिमानरूपेण (प्। १६)<br>
मलेन अनावृतम् अनाच्छादितं रूपं यस्य तत्, तथा तस्य भावः<br>
तत्त्वं तस्मात् । तस्य अनावृतत्वोपपत्तिप्रतिपादनाय विशेषणमाह<br>
यत्र स्थितमिदं सर्वं कार्यं यस्माच्च निर्गतम् - इति । इदम् इति<br>
वेद्यतयावस्थितम्; सर्वम् इति यत्र यत्र दर्शने यथा यथा<br>
परिकल्पितम्; तत् अशेषं कार्यं कर्त्रधीनसद्भावं यत्र - यस्मिन्<br>
वेदकत्वेन कर्तृत्वेन च अवस्थिते<br>
आधेयसमस्तपदार्थसार्थसामान्याधारभूते एकस्मिन् स्थितं -<br>
तेन तेन पृथिव्यादिना घटपट - गवादिना वा रूपेण<br>
लब्धप्रतिष्ठम्, यदन्तर्गतस्य सर्वस्य वस्तुनः प्रकाशमानत्वात्<br>
स्वरूपसत्तासादनमित्यर्थः । ननु सूर्यादिप्रकाशान्तर्गतं<br>
घटपटादिद्रव्यं तेन तेन रूपेण प्रकाशमानत्वात् सत्ताम्<br>
आसादयति, तथैव सर्वमिदं कार्यं यत्र स्थितम् इत्युक्तम्, उत<br>
अन्येन प्रकारेण ? इत्याह - यस्माच्च निर्गतम् इति, -<br>
प्रधानादिकारणान्तरपरिहारेण यस्मात् (प्। १७)<br>
एककर्तृभूतात् एकस्मात् कारणात् निर्गतम् उद्भूतम् । तत्<br>
अयमत्रार्थः, - यः पदार्थः सर्वस्य इदन्तापन्नतया<br>
प्रमेयभूतस्य शास्त्रेषु नानाविभागेन सङ्गृहीतस्य<br>
तत्त्वव्रातस्य एकः प्रकाशकत्वेन स्थितिहेतुत्वात् आधारभूतः,<br>
कर्तृत्वात् च प्रभवः कारणम्, स्वयं च<br>
वेद्यत्वसंस्पर्शासहिष्णुत्वात्<br>
मायीयप्रमात्रन्तराविषयभूतोऽनवच्छिन्नमहिमा<br>
निर्मलचिन्मात्रैकरूपः, स इह स्वस्वभावशब्देनाभिमतः, न तु<br>
जात्याद्यवच्छिन्नाभिमानसङ्कोचितात्मनो<br>
मायाशक्त्यपह्नुतस्वैश्वर्यसंविदः कार्यवर्गान्तःपातिनः<br>
प्राणिप्रबन्धस्य स्वरूपं स्वस्वभावः । - इति युक्तम् उक्तम्<br>
आत्मैव शङ्कर इति । तत् एतत् वृत्तिकृता</p>
<blockquote>
<p>कथं पुनः स्वस्वभावस्यैव संसारिणः शिवत्वेन<br>
व्यपदेशः</p></blockquote>
<p>इति आक्षिप्य</p>
<blockquote>
<p>यत्र स्थितम् इदं जगत्, यस्मात् च उत्पन्नम्</p></blockquote>
<p>(प्। १८) इति विवृण्वता प्रतिसमाहितम् ।</p>
<blockquote>
<p>तस्य संसार्यवस्थायाम्</p></blockquote>
<p>इति । वृत्तिरेवं बोद्धव्या, - संसारिणां<br>
तन्मायावभासितजात्याद्यभिमाना मायीयावस्था, तस्यामपि तस्य<br>
स्वस्वभावस्य तत्त्वतो निरोधो नास्ति इति ॥ २ ॥</p>
<blockquote>
<p>ननु योऽयं स्वभावाख्य एवम्प्रतिपादितः पदार्थः, स किं<br>
केवलात् आगमाज्ञामात्रात् ॐ इति अभ्युपगन्तव्यः, उत<br>
प्रगुणाभ्याम् उपपत्त्युपलब्धिभ्यां व्युत्पाद्याभ्यां<br>
प्रतिपत्तिगोचरतां नेतुं शक्यः ? - इति संशयच्छेदाय<br>
श्लोकान्तरेण उपपत्तिं यां प्रतिपादयिष्यति तदवतारणार्थम्<br>
इदं तावत् उच्यते, -<br>
सकलप्रकरणप्रतिपाद्यार्थतत्त्वलब्धप्रतिष्ठया परया प्रज्ञया<br>
स्वस्वभावस्य परामर्शावसरे<br>
रविकिरणस्पृष्टनीहारनिकरनिःसारनश्यत्स्वरूपया, सम्प्रति तु<br>
द्वैतमहामोहतिमिरात्मना विजृम्भमाणया मायाशक्त्या (प्। १९)<br>
आविष्टानां सर्वप्रमातॄणां पारमार्थिकात् वेदकात् स्वभावात्<br>
प्रच्युत्येव वेद्य एव देहादौ वेदकभावेन अहमिति प्रत्ययः<br>
परमदुर्भेदस्य भेदग्रन्थेर्मूलम् । ततस्तेभ्यो देहादिभ्यः तस्य<br>
अहम्प्रत्ययात्मनः स्वस्वभावस्य व्यतिरेचनाय<br>
समनन्तरप्रतिज्ञातस्य सर्वथा निरोधाभावस्य उपलब्धये<br>
स्वानुभवप्रमाणाम् उपपत्तिं प्रस्तावयन् आह</p></blockquote>
<p>जाग्रदादिविभेदेऽपि तदभिन्ने प्रसर्पति ।<br>
निवर्तते निजान्नैव स्वभावादुपलब्धृतः ॥ ३ ॥</p>
<p>वृति: (प्। ४) जाग्रदादिनापि भेदे प्रथमानेन (ख्, घ्: भेदे<br>
प्रवर्तमाने) तस्य स्वरूपम् आव्रियते, यस्मात् उपलब्धृरूपत्वं<br>
त्रिष्वपि पदेषु साधारणम्, न तस्य स्वरूपान्यथाभावः, यथा<br>
विषस्याङ्कुरादिषु (वृक्ष्स्याङ्कुरादिषु इति क्वाचित्कः<br>
पाठोऽमौलिकः ।) च पञ्चसु स्कन्धेषु ॥</p>
<p>टिप्पणी: आदिशब्दनिर्देशेन स्वप्नसुषुप्ताख्ये अवस्थे विज्ञेये ।<br>
स्मृतिमदमूर्छादयस्तयोरेवान्तर्भूताः । तत्र यस्यां<br>
बुद्धीन्द्रियैर्बहिर्विषयान् परिग्रहीतुं विकसितकरणेश्वरीको जनः<br>
परिस्पन्दते सा जागरावस्था । यत्र बाह्यतो व्युपरतकरणचक्रस्य<br>
मनसैव सकलकरणशक्तिमता उपकल्पितविषयोपभोगपरिग्रह -णं<br>
सा स्वप्नावस्था । यत्र मनसोऽपि व्यापृत्युपरतौ सत्यां<br>
प्रोक्तोभयथाकारविषयजातासंवेदनं सा सुषुप्तावस्था ।<br>
स्मृतिरनुभूतविषयासम्प्रमोषः । मदः पानातिशयजत्यश्चित्त -<br>
वृत्तिसम्मोहः । मूर्छा विषादादिजनितमोहात्मा इति एतासु<br>
विजृम्भमाणास्वत्रस्थासु अनुसन्धानैक्यबलवत्स्वानुभवप्र -<br>
माणेन उपलब्धृतायावस्थातुरभेदः सिद्धः । तदभिन्नेति<br>
बहुव्रीहिर्बोध्यः ।</p>
<p>विवृति: (प्। १९) अतः तस्य स्वभावस्य न क्वचित् निरोधः अस्ति, यतः असौ<br>
निजात् आत्मीयात् अनुपाधेः स्वभावात् स्वरूपात् न निवर्तते<br>
नान्यथा भवति, न च्यवते इति सम्बन्धः । कीदृशात् स्वभावात् ?<br>
उपलब्धृतः उपलम्भकात् ज्ञातुः अनुभवितुः इत्यर्थः । कदा च न<br>
निवर्तते ? जाग्रदादिविभेदे प्रसर्पति अपि जाग्रदादिना (प्। २०) यो<br>
विभेदो व्यतिरेकः, अवस्थानाम् अन्योन्यवैलक्षण्यम्, तस्मिन्<br>
प्रसर्पति विजृम्भमाणे । आदिग्रहणात् स्वप्न - सुषुप्तावस्थे<br>
गृह्येते; स्मृत्याद्यवस्थाः स्वप्नेनैव सङ्गृहीताः, तुल्यरूपत्वात्;<br>
मदमूर्छाद्यवस्थाश्च सुषुप्तेन । तत्र जाग्रत् इति जागरावस्थैव<br>
शास्त्रेषु प्रसिद्धा, यस्यां श्रोत्रादिभिः इन्द्रियैः शब्दादीन्<br>
इन्द्रियार्थान् गृह्णन् प्रसृतशक्तिः पुरुषः परिस्पन्दते । स्वप्नः<br>
स्वापावस्था, यस्यां स्वव्यापारपरिश्रान्तः<br>
श्रोत्रादिविहारविरतावपि मनसैव असौ विषयान् परिगृह्णाति ।<br>
सुषुप्तं गाढनिद्रारूपा सुखस्वापावस्था, मनोव्यापारस्यापि<br>
व्युपरमे सति यत्र व्यतिरिक्तवेद्यसंवेदनं तात्कालिकं नास्ति ।<br>
स्मृत्यवस्था अनुभूतविषयासम्प्रमोषात्मिका स्वप्नसदृशी,<br>
मनसैव विषयग्रहणसाम्यात् । मदः पानातिशयजः<br>
चित्तेन्द्रियवृत्तिप्रमोषरूपो विकारः । मूर्छा<br>
विषादविषादिभोजनादिजनितमोहात्मा ।<br>
एवमादिवेद्यग्रहणाभावसाम्यात् सुषुप्ततुल्या (प्। २१) अन्या अपि<br>
याः काश्चनापि अवस्थाः सम्भवन्ति, ता एतासु एव अन्तर्भवन्ति ।<br>
एतन्निमित्तके विभेदे प्रवर्तमानेऽपि, निजात् उपलब्धुः स्वभावात् असौ<br>
न निवर्तते । यदि अवस्थात्मक एव अयम् उपलब्धा स्यात्, तत् अवस्थावत्<br>
सोऽपि विभिद्येत । यावता तासां विभेदे प्रसर्पति, अयं स्वभावात्<br>
अवस्थाव्यतिरिक्तात् न निवर्तते, - इति अपिशब्दस्य अर्थः । कथम् एतत्<br>
प्रतिपद्यामहे, - यत् अवस्थातापि सन् अवस्थासु भिन्नरूपासु<br>
प्रसरन्तीष्वपि स एकस्मात् स्वभावात् न निवर्तते इति ? अत्र हेतुगर्भं<br>
विशेषणम् आह, - कीदृशि तस्मिन् प्रसर्पति ? तदभिन्ने अभिन्न एकरूपो<br>
निर्विशेषोपलब्धृत्वमात्रेण लक्षणेन युक्तः स्वस्वभावो<br>
व्यापकत्वेन स्वयम् अनुभूयमानो यत्र स तथा तस्मिन् ।<br>
अवस्थाभेदेऽपि उपलब्धृलक्षणस्य अवस्थातुः अभेदः, - (प्। २२) इति<br>
सर्वस्य अत्र स्वानुभवः प्रमाणम् । तथाहि, - योऽहम् अस्वाप्सं स<br>
जागर्मि इति एकानुसन्धातृसूत्रनिबद्धत्वेन स्वयम् अनुभूयमाना<br>
जागरादयोऽवस्थाः प्रसर्पन्ति । एताभ्यश्च अन्यदवस्थान्तरम्<br>
आनन्त्येऽपि संसारिणां जन्तूनां न सम्भवति । अतो यथा एकस्मिन्<br>
देहे अवस्थाव्यतिरिक्तरूप उपलब्धा व्यापक एकः, तथा<br>
सर्वदेहेष्वपि स एव एको व्यापकः सिद्धः; देहभेदेऽपि तस्य<br>
उपलब्धृमात्रव्यतिरिक्तलक्षणान्तराभावात् । प्रतिप्राणि पृथक्त्वेन<br>
अहमिति तु प्रत्ययो मायीयो, न तात्त्विकः । तद्व्युदासार्थमेव<br>
प्रकरणारम्भः । सोऽपि च उपलब्धृत्वमात्रम् एकं स्वलक्षणं न<br>
व्यभिचरत्येव । - इति स्वस्वभाव एव शङ्कर - इति सम्यक् उपपादितं<br>
स्वानुभवानपह्नविनः प्रबुद्धान् प्रति । एताभिरेव अवस्थाभिः<br>
योगशास्त्रप्रसिद्धास्वपि जागराद्यवस्थासु तस्य अभेदः प्रतिपादितो<br>
वेदितव्यः । (प्। २३) तास्वपि तस्य उपलब्धृत्वेन व्यापकतया<br>
अवस्थानात् । ताश्च सङ्क्षेपतो लक्ष्यन्ते । - तत्र ध्येये अर्थे चेतसा<br>
झगिति प्रवृत्तिमात्रं जागरावस्था, धारणा इति क्वचित्प्रसिद्धा ।<br>
तत्रैव विसदृशप्रत्ययपरिहारेण<br>
समानप्रत्ययप्रवाहैकतानतानुसन्धानं स्वप्नावस्था,<br>
ध्यानम् इति याम् आहुः । क्रमेण ऐकाग्र्यातिशयात्<br>
प्रत्ययान्तरासङ्कीर्णसूक्ष्मध्येयाभासमात्रविशेषता चित्तस्य<br>
सवेद्यसुषुप्तावस्था, यां<br>
वितर्कविचारानन्दास्मितानुरूपानुगमलक्षणस्य सम्प्रज्ञातस्य<br>
समाधेः आनन्दास्मितामात्रानुगतम् अवस्थाविशेषम् आचक्षते ।<br>
यस्तु</p>
<p>विरामप्रत्ययाभ्यासपूर्वः संस्कारशेषोऽन्यः (यो सू १।१७)</p>
<p>इति कृतलक्षणः असम्प्रज्ञातः समाधिः, तत् अपवेद्यसुषुप्तम् ।<br>
सर्वासु एतासु च अनुभवितृरूपस्य व्यापकस्य एकस्य स्वभावस्य<br>
सत्ता (प्। २४) स्थितैव । यतः सालम्बने तावत् समाधौ<br>
व्यतिरिक्तवेद्यसद्भावात् लौकिकावस्थावत् वेदकस्य उपलब्धुः<br>
सत्त्वं स्फुटम् एव । यत्र तु निरालम्बनत्वात् अभावरूपत्वं तत्र<br>
तत्कालमेव वेद्यासंवेदनमात्रम्, न तु वेदकस्य<br>
वेदकत्वाभावः सुषुप्तादिवत्; ततो निःसृतस्य सा अवस्था<br>
स्मर्तव्यतया वेद्यत्वम् आपन्ना व्यापकस्य सद्भावम्<br>
अभिव्यञ्जयत्येव । ये पुनः<br>
वेद्यसंवेदनसामर्थ्याभावमात्रव्यामोहिता<br>
उपलब्धारमात्मानमेव असत्यं मन्यन्ते तान् पुरस्तात्<br>
प्रतिबोधयिष्यति । एतत् सर्वं वृत्तिकृता</p>
<blockquote>
<p>जाग्रदादिनापि भेदे प्रवर्तमाने न तस्य<br>
स्वरूपमाव्रियते</p></blockquote>
<p>इत्यादिना ग्रन्थेन सूचयित्वा विषशक्तिदृष्टान्तेन प्रमाणीकृतम् ॥ ३<br>
॥</p>
<blockquote>
<p>ननु जागरादिषु अवस्थाविशेषेषु स्वभावात् उपलब्धुः असौ न<br>
निवर्तते, स्वस्य आत्मन (प्। २५) उपलब्धुर्ज्ञानस्य भावात्<br>
स्वानुभवरूपात् एकरूपतया अवस्थानात्, - इति यत् प्रतिपादितम् तत्<br>
कथम्? यतः तासु अवस्थासु अनुभवितुः एवंविधाः प्रत्ययाः<br>
प्रादुर्भवन्ति, तत् यथा, - मनुष्योऽहम्, ब्राह्मणोऽहम्,<br>
देवदत्तोऽहम्, युवाहम्, वृद्धोऽहम्, कृशोऽहम्, स्थूलोऽहम्, -<br>
इत्यादयो देहालम्बनाः; सुखितोऽहम्, दुःखितोऽहम्, - इत्यादयो<br>
बुद्ध्यालम्बनाः; क्षुधितोऽहम्, तृषितोऽहम्, - इत्यादयः<br>
प्राणालम्बनाः । शून्यताप्रमातृप्रत्ययश्च नाहं किञ्चित्<br>
अवेदिषम्, - इति प्रत्यवमर्शप्रत्येयः सुषुप्ताद्यवस्थातः<br>
प्रतिबुद्धस्य शून्यालम्बनः प्रादुर्भवति । त एते देहादयः सर्व<br>
एव अनित्याः, तदालम्बनश्च अहम्प्रत्ययोऽपि अनित्य एव । - इति<br>
कथमुक्तम् उपलब्धुः स्वभावात् असौ न निवर्तते ? - इत्यत आह</p></blockquote>
<p>अहं सुखी च दुःखी च रक्तश्चेत्यादिसंविदः ।<br>
सुखाद्यवस्थानुस्यूते वर्तन्तेऽन्यत्रताः स्फुटम् ॥ ४ ॥</p>
<p>वृति: स चानुस्यूत एव सर्वास्ववस्थासु, यस्मात् ऽय एव अहं सुखी स<br>
एव अहं दुःखीऽ ऽरक्तो वा प्। ५) पश्चात् स्थितऽ (क्: पृथक्स्थित; घ्:<br>
पश्चात्सित) इति अनुस्यूतत्वेन; अन्यत्र अवस्थाव्यतिरिक्ते । यदागमः</p>
<p>ऽ…ष स्वभावः परः स्मृतः ।ऽ इति</p>
<p>टिप्पणी: संविद इति बहुवचनस्य (ज्ञानसन्तान एव क्षणिकः<br>
स्वतन्त्रः स एव स्मृत्युत्प्रेक्षादिपद्धत्या दूरतरं विसार्यमाणो<br>
बहुप्रकारं शाखोपशाखोद्भिन्नोऽहम्प्रतीत्यापि<br>
बुद्ध्याद्यालम्बनो नान्यस्य स्मर्तृद्रष्ट्टताभिमतस्य<br>
सम्बन्धितामवलम्बते) इत्येवमभिप्रायः, तथात्वे<br>
स्मृतिप्रत्यभिज्ञाद्यनुसन्धानं न स्यात् असति च तस्मिन्<br>
सर्वव्यवहारोच्छेदः प्रसज्येतेत्येतत् सर्वं प्रसक्तं परिहर्तुं<br>
विशिष्यते अन्यत्रेति, सुखित्वादिप्रत्ययसन्तानेन प्रवर्तमाना -<br>
वस्थानामुपलब्धरि पूर्वापरव्यवस्थाव्यापकतया<br>
सर्वप्रमातृस्वानुभवसिद्धे निर्निरोधानुसन्धात्रेकाश्रयत्व -<br>
स्वभावः शङ्करः सुव्यक्तः ॥ ४ ॥</p>
<p>विवृति: (प्। २६) अहं सुखी इत्यादयो याः संविदः ता अन्यत्र<br>
वर्तन्ते ततः असौ स्वभावात् एकस्मात् न निवर्तते, - इति सम्बन्धः ।<br>
अन्तरङ्गत्वात् मुख्या बुद्ध्यालम्बनाः संविदोऽत्र निर्दिष्टाः ।<br>
आदिग्रहणात् तु देहाद्यालम्बनाः सङ्गृहीताः । ताश्च पूर्वं<br>
प्रतिपादिताः । तेन सर्वा एताः संविदः अन्यत्र<br>
यथाप्रतिपादिताभ्यः सुखादिभ्यः अवस्थाभ्यो व्यतिरिक्ते<br>
सुखाद्युपलब्धरि वर्तन्ते, सरितः सागरे इव तत्र विगलितान्योन्यभेदा<br>
ऐक्येन अवतिष्ठन्ते, तादात्म्यम् आपद्यन्ते इत्यर्थः । एतत् च स्फुटं<br>
स्वानुभवसंवेद्यत्वात् सुप्रकटमेव । अतश्च एकैव संवित्<br>
उपलब्धृरूपा अहमिति स्फुरन्ती पारमार्थिकी,<br>
मायाशक्तिजनिततथाविधस्वभावपरामर्शाभावबलात्<br>
सुखाद्यनित्यवस्तुवेदकत्वेन (प्। २७) अहं सुखी दुःखी च -<br>
इत्यादिना बुद्ध्याद्यवस्थासामानाधिकरण्यम् उपगता सती,<br>
संविद इति बहुवचनेन निर्दिष्टा । यदि पुनः<br>
सुखादिवेद्यवस्तुसम्बन्धात् सुखादिवत् संविदोऽपि अहं<br>
प्रत्ययरूपाः परमार्थत एव वह्व्यः स्युः, तदा<br>
स्मृतिप्रत्यभिज्ञाद्यनुसन्धानं न स्यात्; असति च तस्मिन्<br>
सर्वव्यवहारोच्छेदः प्रसक्तः; स च नेष्टः; ततः अन्यत्र इति<br>
निर्दिष्टस्य अर्थस्य विशेषणम् आह, - एताः संविदः कीदृशि अन्यत्र<br>
वर्तन्ते ? सुखाद्यवस्थानुस्यूते सर्वेषु सुखादिषु<br>
सुखदुःखमोहरूपेषु अवस्थाविशेषेषु,<br>
उत्पादविनाशधर्मकत्वात् अनित्येषु, वेद्यत्वसामान्यात्<br>
शब्दादिविषयसमानवृत्तिषु अहमिति उपलब्धात्मकेन एकेन रूपेण<br>
व्यापकतया स्थिते । यतः अहं सुखी दुःखी च इत्येवमादिषु<br>
प्रत्ययेषु उल्लसत्सु द्वौ अर्थौ स्फुरतः । एकः सुखाद्यात्मा (प्। २८)<br>
वेद्यरूपः, - स वेद्यत्वादेव घटादिवत् अनित्यत्वेन नानात्वेन च<br>
प्रतिपद्यते; अहमिति अपरो वेदकरूपः, - स च<br>
पूर्वापरावस्थाव्यापकत्वेन समस्तप्रमातृप्रसिद्धः,<br>
सकलव्यवहारहेतोः अनुसन्धानस्य कर्ता, नित्य<br>
उपलब्धृमात्ररूपत्वात् एक एव प्रकाशते । तत् एवम्, - यथा<br>
जाग्रदादिना हेतुना विभेदे प्रसर्पत्यपि अयम् अभिन्नस्वलक्षण एक<br>
एव, तथा जाग्रदाद्यवस्थान्तर्गतसुखित्वादिप्रत्ययसन्तानेन<br>
हेतुना विभेदे प्रवर्तमानेऽपि अभिन्नस्वलक्षण एक एव; यतः इहापि<br>
योऽहं सुखी जातः, स इदानीं दुःखी रक्तो वा स्थित - इति<br>
एकानुसन्धातृनिबद्धा एव अवस्थाः प्रतीयन्ते । तस्मात्<br>
अनन्तजन्तुसन्तानवर्तिभिः अशेषैः अवस्थाविशेषैः ईषदपि<br>
अनुपजनितोपलब्धृमात्रस्वभावान्यथाभावः, स्वयंसिद्धो,<br>
नित्यनिरावरणरूपत्वात् (प्। २९) सर्वत्र अनिरुद्धः, तात्त्विकः,<br>
स्वस्वभाव एव शङ्कर इति । तत् एतत्</p>
<blockquote>
<p>स च अनुस्यूत एव सर्वासु अवस्थासु</p></blockquote>
<p>इत्यादिना व्याख्याय</p>
<blockquote>
<p>… स स्वभावः परः स्मृतः ॥</p></blockquote>
<p>इति सिद्धान्तीकृतं वृत्तिकृता ॥ ४ ॥</p>
<blockquote>
<p>एवं स्वस्वभावस्य शिवत्वेन व्यपदेशो युक्त इति उपपाद्य,<br>
इदानीं तस्य सङ्ग्रहेण लक्षणम् अनुवदन् परमार्थसत्तां<br>
प्रतिपादयितुम् आह</p></blockquote>
<p>न दुःखं न सुखं यत्र न ग्राह्यो* (घ्: न ग्राह्यम्)<br>
ग्राहको न च ।<br>
न चास्ति मूढभावोऽपि तदस्ति परमार्थतः ॥ ५ ॥</p>
<p>(* विवृति: ग्राह्यम्)<br>
वृति: तस्य चायं स्वभावो - यत् सुखदुःखग्राह्यग्राहक -<br>
मूढतादिभावैरस्पृष्टः स एव च परमार्थतोऽस्ति (क्:<br>
परमार्थोऽस्ति) नित्यत्वात्; सुखादयः पुनः सङ्कल्पोत्थाः क्षण -<br>
(प्। ६) भङ्गुरा आत्मस्वरूपबाह्याः शब्दादिविषयतुल्याः ; न च,<br>
सुखादिस्वरूपो यदा नासौ तदा पाषाणप्रख्य एव ॥ ५ ॥</p>
<p>टिप्पणी: सुखादिरूपताप्रतिषेधेन वाह्याभ्यन्तरतया<br>
द्विविधवेद्यता प्रतिषिध्यते । ग्राहकशब्देन<br>
देहादिमायीयप्रमातृभावप्रति -क्षेपः ।<br>
वेद्यवेदनासञ्चेतनावस्थापि उत्तरकालं प्रत्यव -<br>
मृश्यमानत्वात् वेद्यभूमिमाश्रितैव इति ज्ञानगोचरप्रमेय -<br>
वस्तुत्वनिषेधात् अभावमात्रं प्रतिक्षेप्तुमाह तदस्तीति ।<br>
सदोदिताविलुप्तोपलब्ध्रेकस्वभावं तत् वेद्यवेदकयोरन्योन्यं<br>
विप्रकृष्टस्वभावत्वात्, वेद्यमसत्यस्वभावं क्षणभङ्गुरम्,<br>
वेदितैव परमार्थसन् इति प्रतिपाद्यते ।] ॥ ५ ॥</p>
<p>विवृति: (प्। २९) तत् वक्ष्यमाणविशेषणं वस्तु<br>
स्वस्वभावशब्दवाच्यं परमार्थतः तत्त्वतः अस्ति, तद्व्यतिरिक्तं<br>
सर्वम् असत्यसद्भावम् इत्यर्थः । किं तत् ? यत्र न दुःखम्, न<br>
सुखम्, न च ग्राह्यम्, न ग्राहको, न मूढभावोऽपि अस्ति ।<br>
अनेन सुखादिरूपताप्रतिषेधेन वेद्यत्वम् अस्य प्रतिषिध्यते ।<br>
द्विविधं (प्। ३०) हि वेद्यम्, - बाह्यम् आभ्यन्तरं च । तत्र<br>
आभ्यन्तरं सुखादि अन्तःकरणवेद्यत्वात्; तत् यत्र नास्ति,<br>
प्रतिपादितविविक्तवेदकैकस्वभावत्वात् तस्य । बाह्यं तु शब्दादि<br>
वेद्यम्, तत् ग्राह्यशब्देन निर्दिष्टम्, श्रोत्रादिबाह्येन्द्रियगृहीतं हि<br>
तत् अन्तःकरणेन सुखाद्यात्मकं वेद्यते; तदपि यत्र नास्ति । न हि<br>
तस्य रूपं शब्दादिविषयात्मकत्वेन ग्राह्यताम् आपद्यते ।<br>
ग्राहकोऽपि मायीयः प्रमाता अत्र विवक्षितः, न तु तात्त्विक<br>
उपलब्धृमात्रस्वरूपः, तस्य एवं नित्यसत्त्वेन प्रतिपाद्यमानत्वात्<br>
। एवं मायीयो देहाद्यहङ्कारमयो ग्राहकोऽपि यत्र नास्ति ।<br>
ग्राहकमिति तु पाठे, ग्राहकम् इन्द्रियम् इति व्याचक्षते; तदपि यत्र<br>
नास्ति । एवं ग्राह्यग्रहणस्वरूपव्यतिरिक्तं<br>
ग्रहीतृमात्रस्वभावं यत् तत्त्वं तत् अस्ति इति ।</p>
<blockquote>
<p>ननु च एवं सति, मूढावस्थैव असौ -</p></blockquote>
<p>(प्। ३१) इति प्रतिपादितं भवति, तस्यां हि सुखादिरूपताभावः । एतत्<br>
निराकर्तुम् आह, - न चास्ति मूढभावोऽपि इति, - मूढस्य भावो<br>
मूढत्वं वेद्यवेदनसामर्थ्याभावः; सोऽपि यत्र नास्ति न<br>
विद्यते; यतः तस्यापि अवस्थान्तरे मूढोऽहमासम् - इति<br>
प्रत्यवमृश्यमानत्वात् वेद्यत्वं स्थितमेव, केवलं<br>
तत्कालमनुपलम्भः । वेद्यत्वसद्भावे च मूढावस्थायाः<br>
कथं वेदकैकस्वभाववस्तुरूपत्वं स्यात् ? यद्येवं<br>
मूढभावोऽपि तत्र नास्ति,<br>
तत्प्रतिपत्तिगोचरसमस्तवेद्यवस्तुरूपताप्रतिषेधात् अभावमात्रं<br>
तत्, - इति प्रतिपादितं स्यात् । तत्प्रतिक्षेपार्थम् आह, - तदस्ति<br>
परमार्थतः इति; - यत् एवंविशिष्टतया व्याख्यातम्, तत् वस्तु<br>
परमार्थतः अस्ति, सततम् अविलुप्तोपलब्धृमात्रलक्षणस्वभावत्वात् ।<br>
यत् पुनः सुखादि, तत् कल्पनामात्रलब्धात्मकं क्षणभङ्गुरं<br>
सर्वदा वेद्यमेव, वेदकैकस्वभावात् आत्म (प्। ३२) नो दूरभिन्नम् ।<br>
अतो यत् यत् वेद्यभूमिकायां वर्तते, तत् सर्वम् असत्, अनित्यत्वात् । यस्तु<br>
वेदकः, स एक एव परमार्थसन् इत्यर्थः । तत् इदं</p>
<blockquote>
<p>तस्य चायं स्वभाव</p></blockquote>
<p>इत्यादिना ग्रन्थेन वृत्तिकृता व्याख्यातम् ॥ ५ ॥</p>
<blockquote>
<p>इदानीम् अस्य परमार्थसत आत्मन एव शिवस्य<br>
समस्तवस्तुसम्पादनस्वतन्त्रशक्तित्वप्रतिपादनपूर्वम्<br>
उपादेयतमत्वम् उपदेष्टुं युगलकमाह</p></blockquote>
<p>यतः करणवर्गोऽयं विमूढोऽमूढवत् स्वयम् ।<br>
सहान्तरेण चक्रेण प्रवृत्तिस्थितिसंहृतीः ॥ ६ ॥<br>
लभते, तत् प्रयत्नेन परीक्ष्यं तत्त्वमादरात् ।<br>
यतः स्वतन्त्रता तस्य सर्वत्रेयमकृत्रिमा ॥ ७ ॥</p>
<p>(युगलकम्)</p>
<p>वृति: (प्। ७) यतः (ख्: यत इत्यनन्तरं ऽचैतन्यस्वभावात्ऽ<br>
इत्यप्यधिकः पाठोऽस्ति ।) करणवर्गस्य अन्तश्चक्रसहितस्य<br>
विभूढस्याप्य -मूढवत् उत्पत्तिस्थितिनिरोधाः, सोऽन्येषां<br>
चैतन्यापादने समर्थः कथं निःस्वभावः ॥ तस्मात् तत् तत्त्वं<br>
यत्नेन परीक्षितव्यं योगिना, यथास्य करणादिषु चैतन्यदाने<br>
स्वातन्त्र्यम्, तथा परपुरादिष्वपि सम्भाव्यते; स्वातन्त्र्यस्य<br>
स्वस्वभावभूतस्य सर्वत्राकृतृमस्याभ्यासात् यतो व्यक्तिः (क्, ग्, घ्:<br>
यदा व्यक्तिः) ॥ ६ - ७॥</p>
<p>टिप्पणी: उत्पत्तिः विविदिषितविषयमुखप्रेक्षित्वात्मसमुन्मिषद-<br>
वस्था । स्थितिः उपरक्तार्थचमत्कृतिविश्रान्त्यवस्था । निरोधः<br>
कृतकृत्य -तया विषयस्य स्वात्मसात्करणे<br>
स्वत्र्यापारोपरत्यात्मप्रत्यस्त -मयावस्था इत्येता यत्सम्पर्कबलात्<br>
त्रयोदशसङ्ख्यानां करणानां<br>
जडतयाभिमतानामुपलभ्याः । परमार्थतत्त्व -मात्मभावेन<br>
विज्ञातं करणस्वातन्त्र्याधानवत् सर्व -<br>
साधारणार्थस्वातन्त्र्यलाभायापि अभ्यासातिशयदशापरिपाके<br>
कल्पते, तस्य स्वेच्छामात्राधीनसमस्तनिर्मातृत्वलक्षणं<br>
स्वातन्त्र्यं समावेशसम्पत्तिमत्सु देहतद्दशाविशेषेषु<br>
उपादानसहकार्यादिकारणनिरपेक्षं सहजसिद्धं<br>
संसारिदशायामपि तन्महिम्नैव व्यवहारसिद्धेः, मायाव्या -<br>
मोहमात्रवशात् तु स्वात्मप्रत्यवमर्शाभावे व्यतिरिक्तकारण -<br>
सापेक्षतया वस्तुसिद्धेः पारतन्त्र्यव्यवहार इत्यत्र<br>
स्वातन्त्र्यप्रतिपादनात् उपादेयतातिशय्यते । ॥ ६-७ ॥</p>
<p>विवृति: (प्। ३२) तत् तत्त्वं स्वस्वभावाख्यं वस्तु परमार्थसत्त्वेन<br>
अवस्थितं प्रयत्नेन प्रकृष्टेन यत्नेन सततम् अविलुप्तेन उद्योगेन,<br>
आदरात् श्रद्धातिशयात् (प्। ३३) परीक्ष्यं सर्वासु अनुभवदशासु<br>
वक्ष्यमाणोपदेशानुसारेण क्रमेण,<br>
वेद्यवेदकलक्षणराशिद्वयविभजनपरतया,<br>
वेदकस्वरूपपरामर्शात् आत्मत्वेन स्फुटीकार्यम् । यतः तस्य इयम्<br>
अधुनैव प्रस्तुतव्याख्याना स्वतन्त्रता<br>
स्वेच्छामात्राधीनसकलकार्यकर्तृत्वरूपा सर्वत्र सर्वस्मिन् देहे<br>
दशाविशेषे वा अवस्थितस्यापि अकृत्रिमा सहजैव, न तु<br>
उपादानसहकार्यादिकारणान्तरापेक्षिणी, - यतः संसारिणामपि<br>
तत्स्वातन्त्र्यमहिम्नैव समस्तव्यवहारसम्पत्तिः;<br>
मायाव्यामोहवशात् तु सत्यस्वभावपरामर्शाभावात् सर्वः<br>
संसारी परतन्त्र इव व्यवहरति सर्वक्रियासु<br>
व्यतिरिक्तकारणापेक्षसर्वार्थसिद्धिकत्वात्, - तस्मात्<br>
स्वाभाविकस्वातन्त्र्यप्राप्तये तत् तत्त्वं परीक्ष्यम्, न तु<br>
सुखदुःखमोहग्राह्यग्राहकरूपप्रतिषेधात् तत् अवस्तुभूतम्<br>
अवगन्तव्यम् इति उपदिष्टम् । इदानीम् (प्। ३४) इयम् इति निर्दिष्टां<br>
स्वतन्त्रतां प्रतिपादयितुं यच्छब्दविशिष्टं विशेषणं<br>
व्याख्यायते । - किं तत् तत्त्वं परीक्ष्यं ? यतो यस्मात् अयं<br>
करणवर्गः करणानां श्रोत्रादीनां बाह्यानाम्,<br>
मनःप्रभृतीनाम् आभ्यन्तराणाम् इन्द्रियाणां वर्गः<br>
त्रयोदशकरणसमूहः प्रवृत्तिस्थितिसंहृतीः लभते प्रवृत्तिः<br>
जिघृक्षितार्थोन्मुखतासमुन्मिपदवस्था, स्थितिः<br>
गृहीतार्थविश्रान्त्यवस्था, संहृतिः कृतकृत्यत्वात्<br>
बाह्यार्थपरित्यागे स्वव्यापारोपरमः प्रत्यस्तमयावस्था, एताः<br>
लभते प्राप्नोति । कीदृशः करणवर्गः ? विमूढः प्रायशो<br>
जडतयैव प्रसिद्धः । कथं लभते ? अमूढवत् चेतनवत् । एतत्<br>
उक्तं भवति - प्राकृतं जडमपि एतत् बाह्याभ्यन्तरम् इन्द्रियचक्रं<br>
प्रवृत्त्यादिचेतनव्यापारसमर्थं यत्संस्पर्शबलात् भवति, तत्<br>
तत्त्वम् आत्मत्वेन स्फुटीकृतं सत् इन्द्रियचैतन्यापादनस्वातन्त्र्यवत्<br>
सर्वविषयस्वातन्त्र्यलाभाय (प्। ३५) कल्पते एव; अतः परीक्ष्यम्, येन<br>
अभ्यासदशायामेव अभिव्यज्यमाने स्वातन्त्र्ये<br>
परशरीरावेशादिक्रीडा उपपद्यते । तत् इदम्</p>
<blockquote>
<p>न च सुखादिरूपो यदा नासौ</p></blockquote>
<p>इत्यादिना</p>
<blockquote>
<p>तस्मात्तत्तत्त्वं यत्नेन परीक्षितव्यम्</p></blockquote>
<p>इत्यादिना च पृथक् व्याख्यातं वृत्तौ ॥ ७ ॥</p>
<blockquote>
<p>ननु किमिदम् उच्यते, - तत् किञ्चित् तत्त्वं परीक्ष्यं यद्वशात्<br>
इन्द्रियाणि चेतनीभवन्तीति, किल एवं व्यवहारो व्यवस्थितः, - सर्वः<br>
कश्चित् चेतनः प्रमाता धर्माधर्मसम्बन्धात् इच्छाख्येन<br>
गुणेन संयुज्यमानो हेये उपादेये वा विषयभूते प्रयत्नवान्<br>
भूत्वा, तेनैव इच्छाख्येन गुणेन करणवर्गं जडमेव<br>
तत्तद्विषयहानोपादानादौ प्रेरयति; स च तत्प्रेरितो जड एव<br>
दात्रादिवत् स्वकार्यं करोति । तत् कथमुक्तम्; - यतः कारणभूतात्<br>
अमूढवत् (प्। ३६) प्रवृत्त्यादि लभते इति; व्याख्यातं च, -<br>
यत्संस्पर्शबलात् एव हेतोः<br>
प्रवृत्त्यादिचेतनव्यापारसम्पादनसमर्थो भवति ? - इत्याशङ्क्य<br>
यथा एष करणवर्गः चेतनीभवति तथा संसारिपुरुषस्य<br>
व्यवहारप्रदर्शनेन स्फुटीकर्तुमाह</p></blockquote>
<p>न हीच्छानोदनस्यायं प्रेरकत्वेन वर्तते ।<br>
अपि त्वात्मबलस्पर्शात्पुरुषस्तत्समो भवेत् ॥ ८ ॥</p>
<p>वृति: (प्। ८) न च इच्छाप्रेषणेन करणानि प्रेषयति (ग्: इच्छाप्रेरणेन<br>
करणानि प्रेरयतीत्यपि पाठान्तरं वर्तते ।), अपि तु स्वस्वरूपे<br>
स्थित्वा केवलं यादृशी तस्येच्छा प्रवर्तते तथाविधमेव स<br>
बाह्यान्तरं कार्यमुत्पादयति, तेन न करणविषयमेव<br>
सामर्थ्यम्, किं तु तत्स्य सर्वत्र ॥ ८ ॥</p>
<p>टिप्पणी: अयमत्राशयः - यथा परमेश्वरः<br>
पूर्णज्ञातृत्वकर्तृत्वशक्ति -भ्यां जगन्ति प्रवृत्त्यादिव्यापारं<br>
लम्भयन् विश्वत्र ज्ञान - क्रियावत्तामधिरोहति<br>
एवमनुत्तरतद्बलसम्पर्कादेव योगिनो<br>
ज्ञातृत्वादिसामथ्यैमुपजायते मायावशात् सङ्कोचोन्मुखी -<br>
भावेन ज्ञानक्रिये शक्ती अपि अन्तर्बहिष्करणतया सङ्कुचितीभूय<br>
प्रसृते प्रतिनिजनियतविषयेषु व्यापरितुं शक्नुतः इत्यतोऽणुरपि<br>
स्वस्वभावमध्यास्य करणचक्रप्रेरणादौ स्वतन्त्रो न तु अस्य<br>
धर्माधर्मसम्बद्धेच्छाख्यगुणप्रेरणया<br>
करणचोदितदात्रादिवदुपचरितकर्तृत्वम् ॥ ८ ॥</p>
<p>विवृति: (प्। ३६) नहि न खलु इच्छानोदनस्य इच्छैव नोदनम्, नुद्यते<br>
अनेन इति प्रतोदादि करणम्, तस्य प्रेरकत्वेन इन्द्रियवर्गं प्रति<br>
चोदकत्वेन असौ पुरुषः संसारी प्रमाता वर्तते अवतिष्ठते । यथा<br>
कश्चित् देवदत्तादिः केनचित् करणभूतेन हस्तादिना जडं प्रतोदादि<br>
प्रेरयति, न एवम् अयम् आन्तरः पुरुषः इच्छया जडं करणवर्गं<br>
स्वविषये प्रवर्तयति; अपि तु आत्मबलस्पर्शात् आत्मनः परस्य<br>
प्रमातुः सर्वकर्तुः ईश्वरस्यैव (प्। ३७) स्वभावस्यैव यत् बलं<br>
सामर्थ्यं कारणान्तरनैरपेक्ष्येण अखिलवस्तुसम्पादनशक्तता,<br>
तत्स्पर्शात् तत्सम्पर्कात् तत्समो भवेत् तेन आत्मशब्दोक्तेन परेण<br>
कर्त्रा तुल्यः सम्पद्यते । इदमत्र तात्पर्यम्, - यत्रैव स्वस्वभावे<br>
स्थित्वा आत्मशब्दप्रतिपादितः परमेश्वरो जगदिदं<br>
प्रवृत्तिस्थितिसंहृतीः यथेष्टं लम्भयितुं स्वतन्त्रः, तत्रैव<br>
स्थित्वा पुरुषोऽपि अयं संसारी करणवर्गं स्वविषये प्रवृत्त्यादि<br>
लम्भयितुं स्वतन्त्रः, तेन तत्समो भवेत् इति उक्तम् । ततो यथा ईश्वरः<br>
सर्वव्यापिकाभ्यां ज्ञानक्रियाख्याभ्यां शक्तिभ्याम्, विश्वं<br>
प्रवृत्त्यादि प्रापयन् सर्वं जानाति च करोति च, तथा पुरुषः<br>
तद्बलस्पर्शादेव उपजातज्ञत्वकर्तृत्वसामर्थ्यो मायावशात्<br>
नियतविषयाभ्यां ज्ञानक्रियाशक्तिभ्यां<br>
अन्तर्बहीरूपकरणवर्गतया प्रसृताभ्यां स्वविषयं जानाति च<br>
करोति च, - इति तत्साम्यम् अस्य उक्तम्</p>
<blockquote>
<p>न च इच्छाप्रेरणेन करणानि प्रेरयति</p></blockquote>
<p>(प्। ३८) इत्यादि विवृतमेतत् वृत्तौ ॥ ८ ॥</p>
<blockquote>
<p>ननु स्वव्यापारे करणवर्गं प्रवर्तयन् पुरुषः<br>
ईश्वरभूमिकासादनात् तद्वत् स्वातन्त्र्यम् आप्नोति, - इति तयोः<br>
ईश्वरपुरुषयोः अभेदः एव प्रतिपादितः स्यात्; कथं<br>
भेदनिबन्धनम् ईश्वरसाम्यं पुरुषस्य प्रतिपादितं तस्यां<br>
दशायाम् ? - इत्यत आह</p></blockquote>
<p>निजाशुद्ध्यासमर्थस्य कर्तव्येष्वभिलाषिणः ।<br>
यदा क्षोभः प्रलीयेत तदा स्यात्परमं पदम् ॥ ९ ॥</p>
<p>वृति: स चास्य आत्मबलस्पर्शः (ख्: स आत्मबल) सहजया अशुद्ध्या<br>
व्याप्तस्य कार्यमिच्छतोऽपि न भवति, किन्तु यदा क्षोभः ऽअहमितिऽ<br>
(घ्: क्षोभो देहाद्यहमिति शोधितपाठः, प्रलीयते इति च पाठोऽस्ति ।)<br>
प्रत्ययभावरूपोऽस्य प्रलीयेत (प्। ९) तदास्य भवति परमे पदे<br>
प्रतिष्ठानम् ॥ ९ ॥</p>
<p>टिप्पणी: सत्यपि परमेश्वरसाम्यासादनात् ईश्वरपुरुषयोरभेदे<br>
केवलं पुरुषस्य रागादिनिबन्धनमलाक्रान्ततया<br>
अनित्यपरिपूर्णतृप्तिता, यया साध्यसाधनोपार्जनेषु अशक्तत्वेन<br>
शक्तिदारिद्र्यम्, अत एव भेदनिबन्धनमीश्वरसाम्यं<br>
मायीयोपद्रवप्रलये पुनः संविदैकात्म्यमनुपचरितप्रथं सैव<br>
परमशुद्धिः ।] ॥ ९ ॥</p>
<p>विवृति: (प्। ३८) सत्यम्, अस्ति अभेदः तस्याम् अवस्थायाम् अनयोः । किन्तु<br>
अयं पुरुषो निजया सहजया<br>
देहाद्यात्मप्रतिपत्तिमूलरागादिरूपया अशुद्ध्या मलेन हेतुना<br>
अभिलाषी क्षणिकसुखलवलुब्धः, तयैव च<br>
तत्साधनभूतविषयावाप्तिहेतुषु कर्तव्येषु क्रियासु असमर्थः<br>
शक्तिदरिद्रो - यतः इच्छन् अपि अभिमतं न आप्नोति - ; एवंविधस्य अस्य<br>
यदा यस्मिन् (प्। ३९) काले क्षोभः<br>
प्रतिनियतशरीराद्यालम्बनाहम्प्रत्ययात्मा मायीय उपप्लवः<br>
प्रलीयेत कृत्रिमालम्बनोत्तिर्णस्वाभाविकाहम्प्रत्ययप्रभाकर-<br>
प्रकाशसम्पर्कात् प्रालेयपटलवत् विगलेत् विनश्येत्; तदा परमं<br>
निरुत्तरं पदं स्थानं स्यात् सद्भावेन प्रकाशेत - अभेदः<br>
आत्मपुरुषशब्दप्रतिपादितयोः परापरयोः संविदोः तस्यामेव<br>
दशायाम् उपलभ्यतया प्रथेत इत्यर्थः । तदेतत् - स्वस्वभावे<br>
प्रतिष्ठानम् इदम् (इति) अनेन श्लोकेन प्रतिपादितम् । उपपाद्यतां<br>
नाम दर्शनान्तरेषु तैस्तैः प्रकारैः अशुद्धिः अस्य पुंसः; इह तु<br>
एतावत्येव असौ, - यत् अचित्स्वरूपेषु अनित्येषु परतन्त्रेषु देहादिषु<br>
तद्विलक्षणार्थनिष्ठतया उपपन्नः अहम्प्रत्ययः प्रवर्तते;<br>
तावन्मात्रनिबन्धना हि सर्वाः संसारित्वप्रतिपत्तयः; तस्मिन्नेव<br>
विगलिते स्वस्वभावाभिव्यक्तिलक्षणा परा (प्। ४०) शुद्धिरिति । यदुक्तम्</p>
<blockquote>
<p>जाते देहप्रत्ययद्वीपभङ्गे<br>
प्राप्तैकध्ये निर्मले बोधसिन्धौ ।<br>
अव्यावर्त्यैवेन्द्रियग्राममन्त-<br>
र्विश्वात्मा त्वं नित्यमेकोऽवभासि ॥</p></blockquote>
<p>तथा</p>
<blockquote>
<p>नात्माधीनत्वेऽपि विश्वं नियोक्तुं<br>
सर्वो हस्तादीनिवेष्टे यथेष्टम् ।<br>
बालो राजेवात्मशक्त्यप्रबोधात्<br>
त्वय्यन्तःस्थे सर्वशक्तिस्तु सर्वः ॥</p></blockquote>
<p>इति । तदेतत् तावत्</p>
<blockquote>
<p>स चास्य</p></blockquote>
<p>इत्यादिना वृत्तौ व्याख्यातम् ॥ ९ ॥</p>
<blockquote>
<p>ननु प्रलीनदेहाद्यहम्प्रत्ययलक्षणक्षोभो<br>
निर्वातनिश्चलजलधिवत् सुप्रशान्तस्थितिः आत्मैव<br>
परमपदशब्दप्रतिपादितः; तत् कथं तद्बलस्पर्शात् पुरुषः<br>
तद्विलक्षणं क्षोभात्मकमेव धर्मम् आसादयेत्, येन युक्त<br>
इन्द्रियवर्गं प्रवृत्त्यादि लम्भयन्, अहं करोमि, अहं जानामि, (प्।<br>
४१) इति स्वविषयं प्रतिपद्यमानः क्षुभित एव भवति ? - इति<br>
अनात्मज्ञानां मतिविभ्रमभङ्गायाह</p></blockquote>
<p>तदास्याकृत्रिमो (क्: तदा स्यात्कृत्रिम) धर्मो<br>
ज्ञत्वकर्तृत्वलक्षणः ।<br>
यतस्तदीप्सितं सर्वं जानाति च करोति च ॥ १० ॥</p>
<p>वृति: यतः, तस्मिन् प्रलीनक्षोभात्मके काले अकृत्रिमः सहजो<br>
ज्ञत्वकर्तृत्वभावरूपो धर्मो (ख्, घ्: धर्म इति शब्दो नास्ति ।)<br>
यस्मात्, तस्मिन् एव प्राप्तयोगात्म -के काले यत् यत् ज्ञातुम् इच्छति तत् तत्<br>
जानाति च करोति च; नान्यदा संसार्यवस्थायाम् ॥ १० ॥</p>
<p>टिप्पणी: एकमेव अव्यभिचारि आत्मन उपलब्धृत्वं नाम<br>
अयुतसिद्धो गुणः स्वात्मप्रत्यवमर्शरूपः, स एव<br>
ज्ञेयकार्यविषयतया ज्ञान -क्रियाद्वैरूप्येण आम्नायते अस्यैव<br>
गुणस्य स्वमहिमविजृम्भ -णं निरुपरोधं स्वसंवेदनीयं<br>
केवलं सर्वज्ञत्वसर्वकर्तृत्वशक्तिविकासिन्युपलब्धृलक्षणे<br>
आस्पदेवि -कल्पकलङ्कोपप्लवासम्पृक्ते । यस्मात् तत्र<br>
ज्ञेयकार्यप्रत्यव -मृश्येषु निर्यन्त्रणं स्वातन्त्र्यम्, यत्तु<br>
संसार्यवस्थायाम -ख्यातिमुग्धतया वेद्येषु<br>
ज्ञत्वकर्तृत्वाहम्मतिः सा कृत्रिमा परिमिता च<br>
नियमितस्वातन्त्र्यगतिमत्त्वात् अतो ज्ञत्वकर्तृत्वलक्षणो धर्मः<br>
स्वभाव एव न पुनः क्षुब्धावस्था । तस्मात् स्वबलसंस्पर्शात्<br>
करणचक्रप्रवर्तनादिकार्यवृत्त्या संयुज्य -मानस्य<br>
तत्साम्योपलब्धिः ॥ १० ॥</p>
<p>विवृति: (प्। ४१) तदा तस्मिन् यथोक्तक्षोभपरिक्षयोपलक्षिते काले,<br>
आत्मनः अस्य अकृत्रिमः सहजसिद्धः सततमव्यतिरिक्तो<br>
ज्ञत्वकर्तृत्वलक्षणो धर्मः गुणोऽस्त्येवेति शेषः; यतो यस्मात्<br>
अव्यभिचारिणो गुणात् कारणभूतात् सर्वम् अखिलम् ईप्सितं<br>
ज्ञेयतया कार्यतया अवाप्तुमिष्टं वस्तु, स पुरुषः तदा तस्यां<br>
दशायां सत्यस्वभावसम्बन्धलक्षणयोगात्मिकायाम्, न तु<br>
अन्यदा - देहाद्यालम्बनाहम्प्रतीतिसारसंसारिपुरुषदशायां<br>
जानाति च करोति च । किम् उक्तं भवति ? - ज्ञत्वमुपलब्धृत्वं<br>
नाम अस्यात्मनोऽव्यतिरिक्तो गुणः; स च इदन्तावसेयस्य (प्। ४२) वस्तुनो<br>
ज्ञेयतया कार्यतया च द्वैविध्यात् द्वित्वेन उपचर्यते । वस्तुत एकैव<br>
ईश्वरस्य स्वभावप्रत्यवमर्शरूपा शक्तिः; सा<br>
संवेदनरूपत्वात् ज्ञानशब्देन उच्यते,<br>
तावन्मात्रसंरम्भरूपत्वात् क्रियाशब्देन च उद्घोष्यते । स च<br>
एवंविधो धर्मः अस्य वेद्यत्वप्रतीत्युपप्लवासंस्पृष्टे<br>
वेदकैकलक्षणे स्वभावे स्थितस्य सर्वज्ञतया सर्वकर्तृतया च<br>
विजृम्भते । यत् पुनः तादृक्स्वभावप्रत्यवमर्शाभावात् वेद्य एव<br>
देहादौ वेदकप्रत्ययनिबन्धनं ज्ञत्वं कर्तृत्वं च, तत्<br>
कृत्रिमं परिमितविषयं च । तस्मात् आत्मनो<br>
ज्ञत्वकर्तृत्वलक्षणाव्यतिरिक्तधर्मता स्वभाव एव, न तु<br>
क्षोभावस्था । तादृशं च आत्मबलं स्पृशन् संसारिपुरुषः<br>
करणवर्गप्रवर्तनादिना स्वविषये ज्ञत्वकर्तृत्वाभ्यां<br>
युज्यमानस्तत्समो भवेत् - इति यत् उक्तं तदेव उपपन्नम् । तदेतत्</p>
<blockquote>
<p>यतस्तस्मिन्प्रलीनक्षोभात्मके काले</p></blockquote>
<p>इत्यादिना वृत्तिकृत् व्याचष्टे ॥ १० ॥</p>
<p>(प्। ४३) इत्थम् आत्मस्वरूपम् उपपत्त्या व्यवस्थाप्य<br>
तत्प्रतिपत्तिफलं प्रदर्शयितुम् आह</p>
<p>तमधिष्ठातृभावेन स्वभावमवलोकयन् ।<br>
स्मयमान इवास्ते यस्तस्येयं कुसृतिः कुतः ॥ ११ ॥</p>
<p>वृति: तदेवम्, यतः सर्वानुस्यूतः सर्वसामर्थ्ययुक्तश्च<br>
आत्मस्वभावः, तस्मात् तम् अधिष्ठातृभावेन सर्वव्यापकत्वेन<br>
स्वभावं पश्यन्, विस्मयाविष्ट इव यस्तिष्ठति, तस्य कुत्सिता सृतिः<br>
सरणं न भवति ॥ ११ ॥</p>
<p>टिप्पणी: उपपत्तिव्यवस्थापितस्य शङ्करस्वभावस्य<br>
अविरतकालप्रबन्ध -तया सदोदितान्तर्बहीरूपतया<br>
स्फुरदधिष्ठातृत्वं प्रत्यभिजा -नतो<br>
विस्मृतशिवस्वरूपविज्ञानात् ऽमायीयप्रमातृभावोऽसन्नेव इत्थं<br>
शुक्तिकारजतवद्भासमानःऽ इत्येवं विम्रष्टुरनुक्षणं<br>
नवनवानुत्तरातिशयचमत्काररसास्वादनेन विस्मयावस्थितिर -<br>
लौकिकी अनुभवपदवीमधिशेते यत्प्राप्तौ परिमिताहम्मतिनिबन् -<br>
धनः संसरणायासक्षोभो विरम्यते इति ॥ ११ ॥</p>
<p>विवृति: (प्। ४३) तम् इति सर्वनाम्ना श्लोकदशकप्रतिपादितमात्मतत्त्वं<br>
प्रत्यवमृश्यते । तम् एवंलक्षणं स्वभावम् आत्मानम्<br>
अधिष्ठातृभावेन सर्वशरीरेषु सर्वावस्थासु सर्वदा सर्वत्र<br>
अनुभवितृमात्रेण सर्वम् आक्रम्य अवस्थितत्वात् अनन्याधिष्ठेयः<br>
अहमेव एकः स्वतन्त्रः परमेश्वरः अधिष्ठाता इत्येवंरूपतया<br>
अवलोकन् उक्तया उपपत्तिदृशा वक्ष्यमाणया च<br>
उपलब्ध्युपदेशदृशा पश्यन् प्रत्यभिजानन् स्मयमान् इव<br>
विस्मृतपरप्रमातृरूपात्मतत्त्वप्रत्यभिज्ञानात्<br>
मायीयप्रमातृस्वरूपम् असत्यमपि इत्थं प्रथमानं विमृशन्<br>
विस्मयमिव आपन्नो य आस्ते निर्विप्लवां स्थितिम् अनुभवति, तस्य<br>
एवंलक्षणस्य (प्। ४४) योगिनः इयं सुप्रसिद्धा<br>
देहाद्यहम्प्रतीतिमात्रमूला कुसृतिः<br>
जन्मजरामरणादिद्वन्द्वयोगात् कुत्सिता गर्हिता सृतिः सरणं<br>
नानायोन्यन्तरभ्रमणं कुतः ? - प्रतिपादितक्षोभरूपाया<br>
अशुद्धेः हेतुभूताया अभावात् असीनस्य गतिरिव नास्त्येव इत्यर्थः ।<br>
वृत्तिकृता च</p>
<blockquote>
<p>एवं यतः सर्वानुस्यूत एव अयमात्मा</p></blockquote>
<p>इत्यादिना व्याख्यातमेतत् ॥ ११ ॥</p>
<blockquote>
<p>इदानीं समस्तवेद्यधर्मविरहितस्वरूपस्यात्मतत्त्वस्यो-<br>
पादेयतया प्रतिपादनादभाव एव प्राप्यतयोपदिष्टो भवति - इति<br>
मन्यमानान् प्रतिबोधयितुमाह</p></blockquote>
<p>नाभावो भाव्यतामेति न च तत्रास्त्यमूढता ।<br>
यतोऽभियोगसंस्पर्शात्तदासीदिति निश्चयः ॥ १२ ॥</p>
<p>वृति: (प्। ११) न तु अभावो भावनीयो, यथा अन्यैर्योगिभिः उपदिश्यते,</p>
<p>ऽअभावं भावयेत्तावद्यावत्तन्मयतां व्रजेत् ।ऽ</p>
<p>इति । न चैतत् युक्तम्, यस्मात् नाभावे भावना युज्यते मूढावस् -<br>
थैव सा, यस्मात् उत्तरकालम् अभियोगसंस्पर्शात् (क्: अभिलाषेति; ग्:<br>
संयोगात्मा शून्येति च पाठः।) अभिलापसंयोगात् सा<br>
शून्यावस्था अतीता मम इति स्मर्यते, न च आत्मस्वभाव एषः,<br>
यस्मात् न त्वेवं चिद्रूपत्वं मूढावस्थावत् स्मर्यते, तस्य<br>
सर्वकालमनुभवितृत्वेनानुभवो नित्योदितत्वात् ॥ १२ ॥</p>
<p>टिप्पणी: वेद्यवेदनोल्लेखोच्छेदरूपे समाधौ कैश्चिदभाव इति<br>
मन्यते, न चैतत् तस्य भाव्यमानतया व्याघातात्<br>
तत्रलब्धप्रतिष्ठेन योगिना अभावसमाधेर्व्युत्थाय उत्तरकालं<br>
ऽसा दशा मयान्व -भूयतऽ इत्यनुसन्धानेन तद्दशान्तरं<br>
स्मर्यमाणतां नीयते तत् स्मरणमेव तदानीमनुभवितृसत्तां<br>
विविक्तामुपलम्भयेत् इति स्मर्यमाणं वस्तु अभावरूपं स्वात्मा<br>
भवितुं नार्हति सुखादिवत् तस्य वेद्यत्वात् इति । तस्मात्<br>
समस्तवेद्यधर्मोज्झितः परस्वभाव उपादेयः ॥ १२ ॥</p>
<p>विवृति: (प्। ४४) अभावो वस्तुशून्यता भाव्यतां भावनीयत्वं<br>
समाधावालम्बनभावं नैति न गच्छति,<br>
अभावभावभावनयोः परस्परविरोधात् । भावो (प्। ४५) हि<br>
संविद्विषयतायोग्यः पदार्थो, ध्येयतया आलम्बनीभवितुमर्हति,<br>
न पुनः न किञ्चित् । यथा क्वचित् उपदिष्टम्</p>
<blockquote>
<p>अभावं भावयेत्तावद्यावत्तन्मयतां व्रजेत् ॥</p></blockquote>
<p>इति । भवतु वासौ ध्यातृ - ध्यान - ध्येयविकल्पोच्छेदरूपा<br>
समाध्यवस्था, यामभाव इति मन्यन्ते विस्मृतात्मानः । न च तत्र<br>
तस्मिन्नवस्थाविशेषे अमूढता मूढत्वाभावो विद्यते,<br>
यतोऽभियोगसंस्पर्शात् व्युत्थानावसरे<br>
तादृग्दशान्तरानुसन्धानविषयेणाभियोगेन<br>
तत्कालप्रत्युदितेनाभिलापेन संस्पर्शात् सम्पर्कात् तत् दशान्तरम्<br>
आसीत् अभूदतीतम् इति निश्चयः अध्यवसायः स्यात् । किम् उक्तं भवति<br>
? - अभावसमाधिलब्धप्रतिष्ठो योगी ततो व्युत्थितः सन् यदि<br>
तामवस्थां नानुसन्दध्यात् तत् कथं लब्धप्रतिष्ठोऽस्मि - इति<br>
प्रत्ययोऽस्य स्यात् ? असति च तस्मिन् समाधिव्युत्थानयोः (प्। ४६)<br>
व्यतिरेकाग्रहणम् । तस्मात् तदानीं तादृशीं दशाम् अहम्<br>
अन्वभवम् - इति अवश्यं स्मर्यते । तच्च अतीतत्वेन स्मर्यमाणत्वादेव<br>
अनित्यं सुखादिवत् आत्मनः स्वरूपं न भवति; तस्य चिद्रूपस्य<br>
अनुभवितृत्वेन सर्वदा वर्तमानत्वात् स्मर्त्रन्तरेण<br>
स्मर्यमाणत्वं न सम्भवति । व्याख्यातम् एतत् वृत्तौ</p>
<blockquote>
<p>न त्वभावो भावनीयः,</p></blockquote>
<p>इत्यादिना ॥ १२ ॥</p>
<blockquote>
<p>तत् स्फुटीकर्तुम् आह</p></blockquote>
<blockquote>
<p>अतस्तत्कृत्रिमं ज्ञेयं सौषुप्तपदवत्सदा ।<br>
न त्वेवं स्मर्यमाणत्वं तत्तत्त्वं प्रतिपद्यते ॥ १३ ॥</p></blockquote>
<p>वृति: (प्। १२) अभावभावनालब्धभूमिकस्यापि कृत्रिमा अनित्या सा<br>
अवस्था, यथा सौषुप्ते पदे; यस्मात् चिद्रूपत्वं तु आत्मनः<br>
स्वरूपं नित्यसन्निहितम्, तदेव गुरुपदेशेन नित्यमेवानु -<br>
शीलनीयम् ॥ १३ ॥</p>
<p>टिप्पणी: अत्रैतदुच्यते - यथा मोहघना सुषुप्तावस्था तदात्वे<br>
वेद्यवेदकविभागाग्रहणमयी अभावरूपेव उपलभ्यमाना<br>
प्रबोधदशायामुदितावमर्शगोचरतामापद्य स्मर्यमाणत्वे -<br>
नानित्या । एवमभावसमाध्यवस्थापि अतीतत्वेन प्रबोधकाले<br>
विचिन्त्यत्वात् अनित्या - इत्येवं - प्रायाः समाधिविशेषाः सुषुप्ति -<br>
दशान्तर्भाव्याः, न पुनरुपेयतमस्वरूपे एवंरूपो भूत -<br>
कालाक्रान्तः स्मरणप्रत्यवमर्शः स्मर्त्रन्तरस्मार्यः,<br>
परतत्त्वस्य सदोदित विज्ञातृस्वभावतया शाश्वताविचलविद्य -<br>
मानपरमसत्त्वात् ॥ १३ ॥</p>
<p>विवृति: (प्। ४६) अत आसीत् तत् इति भूतत्वेन अभियुज्यमानत्वात् तत्<br>
अभावसमाधिसञ्ज्ञितं वस्तु कृत्रिमं ज्ञेयं<br>
भावाभावदशायोगित्वात् कल्पनाकृतम् (प्। ४७) अनित्यं बोद्धव्यं<br>
सदा न काचिदसौ कालकला विद्यते, यस्यां सा तादृशी<br>
समाध्यवस्था नित्यत्वेन अवतिष्ठते । कथं कृत्रिमं ज्ञेयं ? -<br>
सौषुप्तपदवत् सुषुप्तमेव सौषुप्तं सुखस्वापावस्था तदेव<br>
पदं संविदधिकरणं तेन तुल्यम् । किमुक्तं भवति ? - यथा<br>
लौकिकी सुषुप्तावस्था निविडमोहात्मकत्वात् सतोऽपि<br>
वेद्यवेदकविभागस्य तत्कालम् अग्रहणे सति अभावरूपा इव सती<br>
प्रबोधकालप्रत्युदितानुसन्धानविषयताम् आपाद्यमाना<br>
अतीतत्वेन स्मर्यमाणत्वात् अनित्या, तद्वत् अभावसमाध्यवस्थापि<br>
अनित्या, व्युत्थानसमये भुतत्वेन स्मर्यमाणत्वसाम्यात् । एतेन सर्वे<br>
एवम्प्रायाः समाधयः सुषुप्तावस्थायामेव अन्तर्भवन्ति - इति<br>
प्रतिपादितम् न तु पुनः तत् तत्त्वम् इह उपादेयतमतया उपदिष्टं<br>
स्वस्वभावलक्षणं वस्तु एवम् अनेन उक्तप्रकारेण<br>
स्मर्यमाणत्वं प्रतिपद्यते तस्य हि नित्योदितत्वात् (प्। ४८) सदा<br>
वर्तमानत्वमेव । तदेतत्</p>
<blockquote>
<p>अतोऽभावभावनया समाधिलब्धभूमिकस्यापि</p></blockquote>
<p>इत्यादिना वृत्तौ विवृतम् ॥ १३ ॥</p>
<blockquote>
<p>अथैवं नित्योदितत्वात् सदा प्रकाशमानमपि तत् तत्त्वम्<br>
अप्रत्यभिज्ञायमानत्वात् बन्धहेतुः; अतो लब्धोपदेशेन<br>
सर्वावस्थासु<br>
वेद्यवेदकरूपतत्त्वद्वयसङ्गृहीतविश्वप्रपञ्चविभजनपरतया<br>
वेदकांशम् अहमिति सर्ववेद्यस्वरूपोत्तिर्णमेव प्रत्यवमृशताम्<br>
आत्मीकार्यम् । - इति उपदेष्टुं तस्य तत्त्वस्य<br>
स्वमायावैभवोद्भासितं द्वैरूप्यं प्रतिपादयितुमाह</p></blockquote>
<p>अवस्थायुगलं चात्र कार्यकर्तृत्वशब्दितम् ।<br>
कार्यताक्षयिणी तत्र कर्तृत्वं पुनरक्षयम् ॥ १४ ॥</p>
<p>वृति: (प्। १३) अवस्थायुगलम् (क्, ग्: अवस्थायुगलमिति वाक्यं नास्ति ।),<br>
अवस्थाद्वयमेव कार्यकर्तृत्वसञ्ज्ञं भोग्यभोक्तृभेदभिन्नम्,<br>
तत्र यो भोग्यरूपो भेदः स उत्पद्यते नश्यति च; भोक्तृभेदस्तु (ख्:<br>
भोक्तृरूप) चिद्रूपः पुनर्नजायते, न कदाचित् विनश्यति तेन नित्यः ॥<br>
१४ ॥</p>
<p>टिप्पणी: अवस्थाशब्देनेदमत्र उद्देश्यम् । एक एव स्वतन्त्रः<br>
परमेश्वरो विश्वत्र परमार्थतः समस्ति । स एव<br>
अनुत्तरनिर्यन्त्रणस्वात्मै -श्वर्यशक्तिविजृम्भणया<br>
निरुपादानसम्भारं द्विविधं स्वात्मानमवभास्य विक्रीडति ।<br>
द्वैविध्यं च कार्यकर्तृत्वा -ख्यम्, येन हेयतयोपादेयतया च<br>
द्वैलक्षण्यं वस्तु सङ्गृह्यते । तत्र कार्यावस्था<br>
परप्रकाशोपजीविनी अन्तरेण प्राशयितारमव -स्थातुमप्रभुः<br>
तदभिन्नं निजरूपमावेदयति शाक्तोल्लासमय -त्वात्, केवलं<br>
कार्यतोपाधिरचिरायैव अनुविलयी, कर्तृतावस्थितिः पुनः<br>
सदोदिताविलुप्तदृशिमात्रधर्मकत्वात् अविनाशिनी इति । तदेवं<br>
स्वमायोद्भासितविश्वोल्लासज्ञप्तिपूर्वं स्वसंवेद्यमुत्तिर्ण -<br>
तममात्मानं निदिध्यासतां सर्वावस्थासु बन्धहेतुनिवृत्तिः ॥ १४<br>
॥</p>
<p>विवृति: (प्। ४८) अत्र अस्मिन् इह प्रतिपादिते आत्माख्ये परस्मिन् तत्त्वे<br>
अवस्थायुगलं द्वे अवस्थे सम्भवतः । अनेन<br>
विविधदर्शनप्रक्रियाप्रबन्धव्यवस्थापिततत्त्वादिभेदान् [-भेदात्]<br>
अपर्यन्तमपि हेयोपादेयरूपं वस्तु लक्षणद्वययोगात् द्वित्वेनैव<br>
सङ्गृह्य प्रतिपादितम्; आनन्त्येऽपि विश्ववैचित्र्यस्य द्वे एव तत्त्वे<br>
इत्यर्थः । एक एव तु परमार्थसन् परमेश्वर आत्मा निरुपम -<br>
निष्प्रतीघात - निरुपादाननिजैश्वर्यशक्तिबलाद् द्वित्वेन आत्मानम्<br>
अवभासयन् क्रीडति - इति प्रतिपादयितुम् अवस्थाशब्देन निर्देशः<br>
कृतः, एकमेव तत् तत्त्वं द्वित्वेन अवतिष्ठते इत्यर्थः । कीदृशम्<br>
अवस्थायुगलं ? कार्यकर्तृत्वशब्दितं कर्तृत्वेन भोक्तृत्वेन<br>
वेदकत्वेन चेतनभावेन अहम् इति एका अवस्था स्वतन्त्रा, द्वितीया तु<br>
तद्विपरीता कार्यरूपा भोग्या वेद्या जडा परतन्त्रा ताभ्यां<br>
शब्दितं कथितम् । शब्दितशब्देन अनयोः सञ्ज्ञामात्रभेदो, न<br>
वास्तवः - इति प्रतिपादितम् । ततः कार्यरूपा (प्। ५०) या इयम् अवस्था<br>
सा प्रकाशमानत्वमात्रलब्धात्मकत्वात् आत्मनः परमकारणात्<br>
कर्तृशब्देन व्यपदिष्टात् प्रकाशैकस्वभावात् न भिद्यते, यतः<br>
शक्तिचक्रात्मकस्य स्वविभवस्य प्रभवत्वेन एतत् तत्त्वं प्रागेव<br>
प्रतिपादितम् । तत्र तस्मिन् इत्थम्भूते अवस्थायुगले कार्यता क्षयिणी<br>
कार्यरूपावस्था क्षणभङ्गिनी, यत् यत् इदं<br>
मुकुलिततत्त्वपरामर्शतया कार्यरूपत्वेनैव अवसीयते, तत् सर्वम्<br>
उदयव्ययसम्बन्धात् प्रतिक्षणविनश्वरम् कर्तृत्वं<br>
पुनरक्षयं कर्तृरूपावस्था नित्या<br>
नित्योदितसर्वावस्थाव्यापकत्वोपलब्धृत्वमात्रधर्मकत्वात् अविनाशि<br>
। तदेवम् एकमेव कर्तारं ज्ञातारं सर्वाधिष्ठातारं सततम्<br>
आत्मत्वेन अनुसन्दधानो यस्तिष्ठति तस्य बन्धानुपपतीः - इति<br>
पूर्वश्लोकेन सम्बन्धः । तदेतत्</p>
<blockquote>
<p>अवस्थाद्वयमेव</p></blockquote>
<p>इत्यादिना वृत्तौ व्याख्यातम् ॥ १४ ॥<br>
(प्। ५१) ननु यत् उपलब्धृरूपं तत्त्वं तत् अक्षयमित्युक्तम्;<br>
तच्च नोपपद्यत एव; अभावसमाध्यवस्थासु<br>
उपलभ्यस्वरूपाभावात्; कथं तस्याक्षयत्वम् ? - इत्याक्षेपे<br>
प्राक्प्रतिज्ञातं समाधानमाह</p>
<p>कार्योन्मुखः प्रयत्नो यः केवलं सोऽत्र लुप्यते ।<br>
तस्मिंल्लुप्ते विलुप्तोऽस्मीत्यबुधः प्रतिपद्यते ॥ १५ ॥</p>
<p>वृति: कार्यसम्पादनसामर्थ्यं बाह्यकरणव्यापाररूपं<br>
केवलं विलुप्यते, स्थगितेन्द्रियस्य तस्मिन् विलुप्ते सामर्थ्ये (प्। १४)<br>
स्वभावो मे (मे इति पदम्; घ्: पुस्तकादुपन्यस्तम् ।) विलुप्त इति अबुधो<br>
जानाति, न तु भावस्य विनाशोऽस्ति ॥ १५ ॥</p>
<p>टिप्पणी: वेद्योन्मुखतामवलम्ब्यैव<br>
सहजोद्यमनशक्तेर्विश्ववैचित्र्यो -ल्लेखनकारितया बहिर्विलसितुं यः<br>
प्रसरणादरः स केवलमिन्द्रिय -<br>
व्यापारविरतिदशायामनभिव्यक्ततया आत्मन्येव अवलीनः,<br>
तदव्यक्तिदशायामबुद्धस्य अयं परामर्शो यत् नाहमस्मीति<br>
स्वाभावं स मन्यते; नैतत् जानाति यत् अभावपरामर्श एव प्रत्युत<br>
तत्साक्षितया स्वात्मानं स्थिरीभावयति इति अतोऽभाव -<br>
समाध्याद्यवस्थासु तात्कालिकानुपलभ्यतया आत्मनः क्षयित्वं<br>
नैवाक्षेप्तव्यम् ॥ १५ ॥</p>
<p>विवृति: (प्। ५१) कार्ये निर्मेये वेद्ये वा वस्तुनि उन्मुखः तस्य<br>
तथासम्पादने प्रवणो यः प्रयत्नः कर्तृत्वे (-त्वम्) सहज<br>
उत्साहः स केवलं स एव परं कारणं व्यापारहेतुः, तस्यां<br>
दशायां कार्यस्य स्थूलरूपस्य अभावात् लुप्यते अनभिव्यक्ततया<br>
आत्मन्येव न्यग्भूयेव अवतिष्ठते । तस्मिन् प्रयत्ने तत्कालमेव लुप्ते<br>
सति अबुधः तत्त्वावबोधशून्यो विलुप्तोऽस्मि - इति प्रतिपद्यते<br>
नाहमस्मीति भावविलक्षणतया वस्तु परिच्छिन्दत एवंविधः<br>
प्रत्यय उपपन्नः; (प्। ५२) परिच्छिनत्ति चेत् कर्तृत्वेन प्रथमतरं<br>
सन्नेव असौ सिद्धः कथं निषेधस्य विषयः स्यात् ? तत् इदम् आयातम्,</p>
<ul>
<li>यथा कश्चित् देवदत्तो गृहाद्यवस्थितः केनापि आहूतो - भो देवदत्त<br>
? - इति, स आत्मानम् अपह्नोतुकामः प्रत्याह, - नाहमस्मीति; एवमुक्ते<br>
प्रत्युत स्थितोऽहमस्मि - इति प्रतिपादितं भवति, न त्वसन्निधानम् ।<br>
तस्मात् अभावसमाध्यवस्थासु कार्याभावात्<br>
करणव्यापारविरतिमात्रेणात्माभावप्रत्ययो भ्रान्तिरेवेति ।<br>
व्याख्यातमेतत् वृत्तौ</li>
</ul>
<blockquote>
<p>कार्यसम्पादनसामर्थ्यम्</p></blockquote>
<p>इत्यादिना ॥ १५ ॥</p>
<blockquote>
<p>एनमेवार्थं विशेषयितुम् आह ।</p></blockquote>
<p>न तु योऽन्तर्मुखो भावः सर्वज्ञत्वगुणास्पदम् ।<br>
तस्य लोपः कदाचित्स्यादन्यस्यानुपलम्भनात् ॥ १६ ॥</p>
<p>वृति: न तु यः अन्तर्मुखः अन्तश्चक्रारूढस्वभाः<br>
सर्वज्ञत्वादिगुणाश्रयः तस्य विनाशः कदाचित्, (प्। १५) तस्मात्<br>
द्वितीयस्यान्यस्याभावात् तत्स्वरूपमेव व्योमवत् चिद्रूपतया<br>
सर्वत्र अनुभवति इति ॥ १६ ॥</p>
<p>टिप्पणी: एकैव पारमेश्वरी शक्तिः सङ्कोचग्रहणोपक्रमे<br>
स्वात्मानं द्विधा अवभास्य<br>
ज्ञानक्रियायुगलोद्भावनोत्तरमत्यन्तमर्वा -चीनपदे<br>
अन्तर्बहिष्करणभावमुपाश्रयते सङ्कोचहानदशा -<br>
परिशीलनादौ विविधीभूतं स्वं रूपं प्रत्याहृत्य सर्वतो<br>
विमलनभःप्रख्ये वितताभोगे स्वस्मिन् स्वानुभूतिपारिपूर्ण्य -<br>
चमत्कृतिमास्वदते । तत्र विभिन्नविभक्तवेद्याभावात् अन्तर्मुख -<br>
तत्त्वस्य विलोपः सम्भावयितुमनर्हो यो बाह्यवेद्यग्रहणा -<br>
ग्रहवद्भिः व्यामूढैः प्रतिपद्यते, अथवा चतुर्थपादस्य<br>
हेतुभावेन प्रयोगः, यस्मादुपलब्धृस्वरूपस्य विलुप्तौ<br>
विश्वमनेलमूकप्रायं स्यात् विश्वव्यवहारोऽपि व्युच्छिद्येत इति ॥ १६<br>
॥</p>
<p>विवृति: न तु पुनः तस्य परमार्थसतः परस्य तत्त्वस्य (प्। ५३)<br>
कदाचित् कस्याचिदपि समाध्याद्युपलक्षितायां कालकलायां<br>
लोपः स्वरूपोच्छेदः स्यात् उपपद्येत; अन्यस्य तद्व्यतिरिक्तस्य<br>
वेद्यरूपस्य अनित्यस्य वस्तुनः अनुपलम्भनात् अनुभवाभावात्, न<br>
हि वेद्यं नास्ति, वेदकोऽपि नास्ति - इति वक्तुं शक्यम् । कस्य तस्य लोपो<br>
न स्यात् ? यः अन्तर्मुखो व्यतिरिक्तबाह्यवेद्याभावात् अन्तः<br>
स्वात्मन्येव मुखं ज्ञशक्तिर्यस्य स तादृशो भाव आत्माख्यं<br>
तत्त्वम्, यतः सर्वज्ञत्वगुणास्पदं<br>
सकलवेद्यवर्गवेदकतारूपस्य गुणस्य धर्मस्यास्पदम्<br>
अनन्यसाधारणम् अधिकरणम् । इदमत्र तात्पर्यम् - आत्मनो<br>
ज्ञानक्रियाभेदेन द्विविधा या शक्तिः सा पुरुषावस्थायाम्<br>
अन्तःकरणबहिषकरणव्यापारोपरमे सति,<br>
केवलस्वात्ममात्राभिमुखज्ञशक्तिमात्रत्वेनावशिष्यते; तेन<br>
अन्तर्मुखो भाव इत्युक्तम् । मुखशब्देन च शक्तेः व्यवहारो<br>
दृष्टो यथा पारमेश्वरे (प्। ५४)</p>
<blockquote>
<p>…शैवीमुखमिहोच्यते ॥</p></blockquote>
<p>इत्यादौ । एवं च व्युत्थानावसरे<br>
तादृग्दशान्यथानुपपत्तिसद्भावः । स भावो<br>
बाह्यविषयाग्रहणमात्रव्यामोहैः अभाव इति तैः योगिभिः<br>
प्रतिपद्यते; न तु सततम् अविलुप्तज्ञशक्तेः तस्य भावस्य<br>
आत्मविलक्षणवस्त्वनुपलम्भात् कथञ्चित् लोप उपपद्यते; तदा हि असौ<br>
स्वभावमेव अमलगगनतलवत् सर्वतो व्यतिरिक्तं सर्वव्यापकं<br>
चित्मात्ररूपतया अनुभवति, केवलं मोहपरवशतया<br>
विस्मृतानुसन्धायकस्वात्मरूपः तथा न प्रतिपद्यते । प्रबुद्धस्तु<br>
यथा प्रतिपद्यते तथा उपायं पुरस्तात् उपदेक्ष्यति । व्याख्यातमेतत्</p>
<blockquote>
<p>न तु योऽन्तर्मुखोऽन्तश्चक्रारूढ</p></blockquote>
<p>इत्यादिना वृत्तौ ॥ १६ ॥</p>
<blockquote>
<p>इति श्री राजानकरामकृतायां विवृत्याख्यायां<br>
स्पन्दकारिकाटीकायां व्यतिरेकोपपत्तिनिर्देशो नाम प्रथमो<br>
निःष्यन्दः ॥ १ ॥</p></blockquote>
<h2 id="वयतरकतसवभवपलबध">व्यतिरिक्तस्वभावोपलब्धिः</h2>
<p>विवृति: (प्। ५५)</p>
<p>अथ व्यतिरिक्तस्वभावोपलब्धिर्नाम द्वितीयो निःष्यन्दः ॥</p>
<blockquote>
<p>एवं यथा प्रतिज्ञातं देहादिव्यतिरिक्तमात्मतत्त्वं<br>
स्वानुभवसिद्धयोपपत्त्या व्यवस्थाप्य इदानीं<br>
तदुपलब्ध्युपायोपदेशावसरे<br>
सुप्रबुद्धप्रबुद्धाप्रबुद्धभेदेन त्रिविधे लोकतन्त्रे, कस्तावत्<br>
प्रस्तुतोपदेशपात्रम् ? - इति विषयव्यवस्थापनाय आह</p></blockquote>
<p>तस्योपलब्धिः सततं त्रिपदाव्यभिचारिणी ।<br>
नित्यं स्यात्सुप्रबुद्धस्य तदाद्यन्तेऽपरस्य तु ॥ २।१ (१७) ॥</p>
<p>वृति: तस्य चिद्रूपस्य सर्वगतस्य स्वस्वभावस्य उपलब्धिः त्रिषु<br>
जाग्रदादिषु पदेषु नित्यं सुप्रबुद्धस्य भवति; तदाद्यन्ते अपरस्य<br>
प्रबुद्धस्य स्वप्नसुषुप्तादौ; जाग्रत्तुर्यौ (ख्: जाग्रत्तुर्ये<br>
आगममात्रगम्ये इति; ग्: स्वप्नसुषुप्त्यादौ<br>
जागत्तुर्ययोस्त्वागममात्रगम्या इति पाठः ।) त्वागममात्रगम्यौ<br>
॥ १७ ॥</p>
<p>टिप्पणी: सर्वोत्तीर्णचिन्मात्रविषयो विश्वमयशक्तिचक्रविषयश्च - इति<br>
उपक्रान्तनिर्वाह्यात्मकतया द्विविधोपदेशस्य<br>
प्रायशोऽप्रबुद्धविषयेऽनुपयोगितैव सुप्रबुद्धस्येव पदत्रये<br>
स्वात्मोपलब्धेरयत्नसिद्धत्वात्, प्रबुद्धस्य हि पदद्वयवर्ति<br>
साक्षिरूपं प्रबोधावस्थायां परामृशतो<br>
विश्वोत्तीर्णनिरुपरागचेतयितृमात्रस्वरूपोपलब्धिः<br>
सौषुप्तप्रत्यवमृश्या, स्वप्नावगम्या च<br>
विश्वमयनिर्माणविस्फुरणशालिनः कारणन्तरनिरपेक्षस्य<br>
सर्वकर्तृत्वधाम्नः स्वात्मन उपलब्धिरनायासं सिद्ध्यति ।<br>
अप्रबुद्धः पुनर्युक्तिसहस्रैरपि उपदेश्यमानं परतत्त्वं नैव<br>
पारयति हृदयङ्गमीकर्तुम्, अतोऽवशिष्टपदद्वये<br>
व्यवहित्यपरिचितिभ्यां दुर्बोधस्य परतत्त्वस्योपदेशमपेक्षते<br>
इत्युपदेशविषयव्यवस्थितिः केवलं प्रबुद्धस्यैव ॥ १७ ॥</p>
<p>विवृति: तस्य यथाप्रतिपादितस्य स्वात्मन एव परमेश्वरस्य<br>
उपलब्धिः अनुभवो निर्विकल्पा प्रतिपत्तिः नित्यं सर्वदा सर्वासु<br>
अनुभवदशासु सुप्रबुद्धस्य सुष्टु प्रबुद्धस्य<br>
देहाद्यहम्प्रत्ययदीर्घदुःस्वप्नमय्या (प्। ५६) मोहमहानिद्रया<br>
मनागपि अनावृतसंविदः सिद्धसाध्यस्य सम्यग्दर्शिनः स्यात्<br>
उपपद्यते । कीदृशी ? सततम् अव्यवधानेन त्रिपदाव्यभिचारिणी<br>
त्रिषु जागरस्वप्नसुषुप्तेषु पदेषु संवेदनभूमिकासु<br>
अव्यभिचारिणी अविसंवादिनी कयाचिदपि अवस्थया अनभिभूतत्वात्<br>
अव्यवहितसन्निधिः । एवम् एतस्य सुप्रबुद्धस्य<br>
स्वीकृतस्वात्मैश्वर्यलक्षणपरसिद्धेरिहोपदेशविषयत्वं नास्त्येव<br>
कृतकृत्यत्वात् । अपरस्य तत्समनन्तरस्य द्वितीयस्य प्रबुद्धस्य<br>
परशक्तिपातप्रभातालोकविलुप्यमानमायातमिस्रतया<br>
समुन्मिषद्विशदविवेकचक्षुषः क्षीयमाणमोहवशात्<br>
अविजृम्भमाणमोहोत्साहसम्पदः तदाद्यन्ते तेषां<br>
जागरादीनां त्रयाणां पदानाम् आदिभूतं यत् पदं<br>
जाग्रदवस्थात्मकम्, तस्य अन्तभूतं यत्पदद्वयं<br>
स्वप्नसुषुप्ताख्यम्, तत्र तस्य (प्। ५७) आत्मतत्त्वस्य उपलब्धिः स्यात् ।<br>
वृत्तिकृदभिप्रायानुसारेण तदाद्यन्तपदस्य एवं विग्रहः कृतः<br>
यतः</p>
<blockquote>
<p>स्वप्नसुषुप्तादौ</p></blockquote>
<p>इति तेन एतत्पदं व्याख्यातम् । अत्र च आदिशब्देन<br>
स्वप्नसुषुप्तावस्थासङ्गृहीतस्मृतिमोहाद्यवस्थापरिग्रहः<br>
तस्याभिप्रेतः । एवं च व्याख्यानस्य अयमाशयः - इह द्विविध<br>
आत्मतत्त्वस्य उपलब्ध्युपदेशः उपक्रान्तो निर्वाह्यश्च; एकः<br>
सर्वव्यतिरिक्तचिन्मात्रस्वस्वरूपविषयः; अपरो<br>
विश्वात्मकतच्छक्तिचक्रविषयः । उभयरूपोपि अयमुपदेशः अस्मिन्<br>
सुषुप्तस्वप्नरूपपदद्वयेऽपि प्रबुद्धस्य प्रायशो नोपयुज्यते,<br>
पदत्रय इव सुप्रबुद्धस्य, तत्त्वोपलब्धेरप्रयत्नसिद्धत्वात्; यत<br>
एतत्पदद्वयवर्तिसंवित्प्रत्यवमर्शमात्रादेव<br>
यथाप्रतिपादितपरतत्त्वोपलब्धिः स्वयमेव तस्य उपपद्यते, (प्। ५८)<br>
तथाहि - यदा विगलितसकलवेद्यविकल्पत्वात् निष्कलां [निष्केवलाम्]<br>
सुषुप्तावस्थां प्रबोधदशायाम् आत्मनः परामृशति, तदा<br>
सर्वोपरागरहितस्वरूपमात्रविश्रान्तनित्याविलुप्तचेतयितृमात्र-<br>
स्वभावम् आत्मतत्त्वं स्वयमेव उपलभते । यदा च<br>
तत्तद्विभिन्नस्वकारणविरहेऽपि<br>
स्फुटतरावभासचेतनाचेतनविचित्रभावचक्रनिर्माणमयीं<br>
विनिद्रः सन् आत्मनः स्वप्नावस्थां परामृशति तदा तेनैव<br>
दृष्टान्तेन प्रबोधबलात् परमकारणस्य स्वभावस्यैव<br>
परमेश्वरस्य<br>
स्वेच्छामात्रव्यतिरिक्तकारणान्तरनिरपेक्षसर्वकर्तृतारूपं<br>
तत्त्वमुपलभते । अप्रबुद्धस्य पुनरेतत् प्रयत्नशतैरपि<br>
समर्प्यमाणं तुम्बकतोयद्रववत् नान्तः स्पर्शं करोति । तदेवम्<br>
अस्मिन् पदद्वये प्रबुद्धस्य उपलब्धिः स्यात् - इति प्रतिपाद्यते ।<br>
परिशिष्टे जाग्रत्तुर्याख्ये पदद्वये (प्। ५९) सा अस्य नास्ति - इति अर्थात्<br>
उक्तं भवति । अतो जागरावस्थायां<br>
शब्दादिविषयग्रहणव्यग्रेन्द्रियव्यापारव्यवहितम्,<br>
तुर्यावस्थायां च लोकोत्तरत्वात् अत्यन्तापरिचितं स्वयं दुर्लक्षं<br>
परं तत्त्वम् इति तदुपलब्धौ तत्र प्रबुद्धोऽपि उपदेशमपेक्षत एव ।<br>
यत आह वृत्तिकारः</p>
<blockquote>
<p>जाग्रत्तुर्यौ त्वागममात्रगम्यौ</p></blockquote>
<p>इति ।</p>
<blockquote>
<p>तस्य चिद्रूपस्य सर्वगतस्य</p></blockquote>
<p>इत्यादिना व्याख्यातवान् वृत्तिकृत् एतत् ॥ १ ॥</p>
<blockquote>
<p>एवमुपदेशविषयं व्यवस्थाप्य इदानीं पारमेश्वरस्य<br>
तत्त्वस्य सर्वव्यतिरिक्तत्वेन सार्वरूप्येण च द्विप्रकारस्य जागरादिषु<br>
चतुर्ष्वपि पदेषु प्रविभागप्रतिपादनायाह</p></blockquote>
<blockquote>
<p>ज्ञानज्ञेयस्वरूपिण्या शक्त्या परमया युतः ।<br>
पदद्वये विभुर्भाति तदन्यत्र तु चिन्मयः ॥ २।२ (१८) ॥</p></blockquote>
<p>वृति: ज्ञानज्ञेयभेदेन द्विरूपं [द्विरूपे] जाग्रत्स्वप्नात्मके<br>
पदद्वये संवेदनम्, सुषुप्ततुर्यात्मके पदद्वये<br>
पुनश्चिद्रूपत्वेन केवलम् अनुभवः, न तु द्वितीयमन्यत्वेन<br>
उपलभ्यते ॥ १८ ॥</p>
<p>टिप्पणी: परमेश्वर एव स्वमायाशक्तिमहिम्ना<br>
विचित्रक्षेत्रज्ञभावेन प्रथमानः स्वव्यतिरेकिणी पराशक्तिं<br>
पदद्वये जाग्रत्स्वप्नाख्ये आभ्यन्तरकरणसुखादीना<br>
बहिष्करणनीलादिना च अवभास्य तत्तद्दशाव्यवहारानुद्भावयति<br>
परन्तु एतदेव शक्तेः परत्वं - यत् शिवप्रकाशमतिरोधाय<br>
अनन्तवैभवेन स्फुरणम्, सुषुप्ततुर्ययोस्तु<br>
विभक्तभिन्नसंवेदनीयाभावात् स्वात्मनि<br>
समरसीभूतशक्तिरीश्वर एव प्रकाशते । भावानां<br>
स्थैर्यास्यथैर्यप्रतिपत्तिविकल्पेन प्रथमपदयोर्भेदः । अपरत्र<br>
चिन्मात्ररूपस्य उपलब्धृचमत्कृतिसद्भावासद्भावाभ्यां<br>
भेदः इति चतुर्षु पदेषु सर्वोत्तीर्णतया सार्वरूप्येण च<br>
प्रकाशविजृम्भणम् ॥ १८ ॥</p>
<p>विवृति: (प्। ६०) विभुः व्यापक ईश्वरश्चिन्मात्रमूर्तिरात्मा<br>
पदद्वये जागरस्वप्नाभिधाने परमया अत्यद्भूतरूपत्वात्<br>
सर्वातिशायिन्या शक्त्या निजेन सामर्थ्येन युतः सहितो भाति<br>
चकास्ति प्रकाशते । कीदृश्या शक्त्या ? ज्ञानज्ञेयस्वरूपिण्या<br>
ज्ञायतेऽनेन इति ज्ञानम्, बाह्याभ्यन्तरं करणचक्रं<br>
ग्रहणात्मकं ज्ञप्तिमात्रं वा, ज्ञेयं ग्राह्यं शब्दादि<br>
सुखादि च विषयजातमनन्तविशेषम्, तदेव रूपं विद्यते यस्याः<br>
सा तथा तया । किमुक्तं भवति ? - परमेश्वर एव स्वमायावशात्<br>
नानाक्षेत्रज्ञरूपतयावभासमानः स्वामेव अव्यतिरिक्तां<br>
परां शक्तिं ज्ञानज्ञेयभावेन अवभासयन्<br>
जागरस्वप्नदशाव्यवहारमुद्भावयति; एतदेव च अस्याः शक्तेः<br>
पारम्यम् - यत् स्वस्व वैभवस्वरूपस्य<br>
प्रकाशमानतामतिरोदधती ज्ञानज्ञेयमयानन्तरूपतया<br>
स्फुरति । भिन्ने तु अभेदाप्रथनमात्रप्राणे (प्। ६१) मायातमसि<br>
विगलितज्ञातृज्ञानज्ञेयविभागविभ्रमम् एकमेव परमार्थसत्<br>
चित्प्रकाशैकरूपं<br>
तादृक्स्वभावानुभवितृतामात्रधर्मलक्षणशक्तिकं<br>
तत्त्वमिष्यते, यत आह तदन्यत्र तु चिन्मय इति । तस्मात् उक्तरूपात्<br>
पदद्वयात् अन्यत्र अपरत्र सुषुप्ततुर्याभिधाने पदद्वये चिन्मयो<br>
विभुर्भाति चेतयत इति चित् उपलब्धृस्वभाव आत्मा ईश्वरः<br>
तन्मात्रप्रकृतिः, तयोः पदयोर्व्यतिरिक्तवेदनीयाभावात्<br>
निष्कलस्वात्ममात्रविश्रान्तशक्तिरीश्वर एव प्रकाशत इत्यर्थः ।<br>
ननु जागरस्वप्नयोर्ज्ञानज्ञेयमयत्वेन,<br>
सुषुप्ततुर्ययोश्चिन्मयत्वेनैव प्रकाशनाभेदात् पदद्वयमेव,<br>
तत्कथं पदचतुष्टयम् इति ? - अत्र उच्यते, जागरस्वप्नपदार्थानां<br>
स्थैर्यास्थैर्यप्रतिपत्तिविकल्पकृतोऽस्ति भेद इति तत्पदद्वयम्; यतः<br>
ईश्वरपरिकल्पितः सर्गो जागरावस्थाया दृढत्वेन (प्। ६२)<br>
प्रतिपद्यते, स्वप्ने तु अदृढत्वेन क्षेत्रज्ञपरिकल्पित इत्यनयोः<br>
पदयोर्भेदकारणम् । सुषुप्तावस्थायां तु सदपि चिन्मात्ररूपं<br>
तत्त्वं मोहवशादहमित्युपलब्धृचमत्कारविरहात् असदिवाभाति;<br>
तस्यैव तु तत्त्वस्य परमार्थसत्तया आत्मत्वेनोपलब्धिस्तुर्यपदे; -<br>
इत्ययं सुषुप्ततुर्ययोर्भेदः । तेन चत्वार्येव पदानि विश्व - तैजस -<br>
प्राज्ञ - तुर्यादिसञ्ज्ञाभिः शास्त्रान्तरेष्वपि प्रसिद्धानि ।</p>
<blockquote>
<p>ज्ञानज्ञेयभेदेन द्विरूपम्</p></blockquote>
<p>इत्यादिना व्याख्यातमेतद्वृत्तौ ॥ २ ॥</p>
<blockquote>
<p>इदानीमुक्तेन प्रकारेण प्रबुद्धस्यैव<br>
उपदेश्यत्वमुपक्रान्तं द्रढयितुम्, अप्रबुद्धानां च<br>
तत्प्रतिषेद्धुं श्लोकत्रयमाह</p></blockquote>
<p>गुणादिस्पन्दनिःष्यन्दाः सामान्यस्पन्दसंश्रयात् ।<br>
लब्धात्मलाभाः सततम् स्युर्ज्ञस्यापरिपन्थिनः ॥ २।३ (१९) ॥</p>
<p>वृति: (प्। १७) गुणस्पन्दस्य सत्त्वरजस्तमोरूपस्य ये निःष्यन्दाः<br>
प्रवाहाः, ते सामान्यस्पन्दमाश्रित्य प्रसृता अपि सततं ज्ञस्य<br>
विदितवेद्यस्य योगिनः स्युर्भवेयुः, भवन्त्यपरिपन्थिनः<br>
अनाच्छादकाः स्वभावस्य ॥ १९ ॥</p>
<p>टिप्पणी: पारमेश्वर्यानुग्रहशक्त्या<br>
प्रत्युत्पन्नहेयोपादेयविवेकस्य नैर्विकल्पिकां प्रतिष्ठामाश्रित्य<br>
सत्तर्कागमयुक्त्यभ्यासोत् -साहेन उच्चपदारुरुक्षां परिशीलयतो<br>
ज्ञस्य सुखिदुःखिमूढ -तादिप्रत्ययप्रवाहाः<br>
खेचर्याद्यधिष्ठिताः क्रोडीकृतविश्व -स्पन्दं परशक्तिस्फुरितं<br>
समाश्रित्यैव लब्धस्वात्मप्रतिष्ठाः स्वात्मवीर्याविर्भावनात्<br>
विगलितावरणसामर्थ्याः परतत्त्वोपलम्भं विहन्तुं न<br>
शक्नुयुरिति तात्पर्यम् ॥ १९ ॥</p>
<p>अप्रबुद्धधियस्त्वेते स्वस्थितिस्थगनोद्यताः ।<br>
पातयन्ति दुरुत्तारे घोरे संसारवर्त्मनि ॥ २।४ (२०) ॥</p>
<p>वृति: स्वल्पप्रबोधांस्तु (क्, ख्: अल्पप्रबोधानाम्) स्वस्थितेः<br>
चिद्रूपायाः स्थगनं कृत्वा, ते गुणाः पातयन्ति दुरुत्तारे अस्मिन्<br>
विषमे संसारवर्त्मनि, यतस्तदात्मकमेव नित्यमात्मानं<br>
पश्यन्ति, न तु शुद्धबुद्धस्वरूपतया ॥ २० ॥</p>
<p>टिप्पणी: अप्रभुद्धो विद्यमानमपि स्वैश्वर्यं<br>
सार्वज्ञादिगुणास्पदं स्पन्दतत्त्वमविदन् सर्वथा परतन्त्रं<br>
देहादिकमेव आत्मत्वेन स्वीकरोति । अत एव ज्ञानगुणप्रसराः<br>
परमात्मस्थितिं तिरोधाप्य यावत् प्रबोधप्राप्तिमप्रबुद्धं<br>
जन्मादिस्रोतस्यावर्तयन्त्येव - इत्यतः प्रबुद्धस्यैवोपदेश्यता<br>
निरूढद्रढिमा, अप्रबुद्धविषये विहितनिषेधेति भावार्थः ॥ २०॥</p>
<p>प्। १८) अतः सततमुद्युक्तः स्पन्दतत्त्वविविक्तये ।<br>
जाग्रदेव निजं भावं न चिरेणाधिगच्छति* (घ्:<br>
भावमचिरेणेति शोधितः पाठः ।) ॥ २।५ (२१) ॥</p>
<p>(* विवृति: भावमचिरेणाधिगच्छति)<br>
वृति: अतः सततं सर्वकालं यः करोत्युद्योगं स्पन्दतत्त्वस्य<br>
स्वरूपाभिव्यक्त्यर्थम्, स जाग्रदवस्थायामेव निजमात्मीयं<br>
तुर्यभोगाख्यं स्वभावम् अचिरेणैव कालेन प्राप्नोति</p>
<p>टिप्पणि: प्रकृतश्लोकनिर्दिष्टहेतोः<br>
प्रबुद्धस्यात्मीयपरमार्थसत्तायाः<br>
अधिगमोऽनतिविलम्बेनैवेत्यर्थः ॥ २१ ॥</p>
<p>विवृति: (प्। ६३) अतः प्रस्तुतव्याख्यानश्लोकत्रयनिर्दिष्टात् हेतोः<br>
जाग्रदेव प्रबुद्ध एव निजं भावम् आत्मीयां पारमार्थिकीं<br>
सत्ताम् अचिरेण अल्पीयसा कालेन अधिगच्छति सम्यग् उपलब्ध्या<br>
स्वीकरोति । एवकारेणाप्रबुद्धं व्यवच्छिनत्ति । कीदृशः<br>
सन्नधिगच्छति ? - स्पन्दतत्त्वविविक्तये सततमुद्युक्तः स्पन्दस्य,<br>
परस्य शाक्तस्य तत्त्वस्य उपचरितसामान्यविशेषात्मकतया<br>
द्विप्रकारत्वेन व्याख्यास्यमानस्य, यत्तत्त्वं परमार्थः<br>
यथाक्रममुपादेयतया हेयतया च निश्चितं रूपम्, तस्य विविक्तये<br>
विवेकाय पृथक्करणाय, एष उपादेयतमः (प्। ६४)<br>
परमकारणभूतस्य सत्यस्य आत्मस्वरूपस्य - अयमहमस्मि, अतः<br>
सर्वं प्रभवति, अत्रैव च प्रलीयते - इति प्रत्यवमर्शात्मको निजो<br>
धर्मः सामान्यस्पन्दः; तथैते अत्यन्तहेया विशेषस्पन्दा<br>
अनात्मभूतेषु देहादिषु आत्माभिमानमुद्भावयन्तः<br>
परस्परभिन्नमायीयप्रमातृविषयाः - सुखितोऽहं दुःखितोऽहम् -<br>
इत्यादयो गुणमयाः प्रत्ययप्रवाहाः संसारहेतवः; - इति<br>
विभागाय सततं सर्वासु अवस्थासु अव्यवधानेन उद्युक्तः<br>
उक्तवक्ष्यमाणोपपत्त्युपलब्ध्युपायप्रतिपत्त्यभिव्यज्यमान -<br>
स्वबलवृंहणत्वात् अव्याहतोत्साहाध्यासितः<br>
[अव्याहतोत्साहमध्यवसितः] । एतेन प्रबुद्ध एव<br>
उपायपरिशीलनैकतानः सन् अचिरेण स्वरूपमुपलभते नान्यः, - इति<br>
प्रतिपादितम् । कुतो हेतोः स एवाधिगच्छति नान्यः ? इत्याह -<br>
गुणादिस्पन्दनिःष्यन्दा इत्यादि यतो गुणादिस्पन्दनिःष्यन्दा<br>
ज्ञस्यापरिपन्थिनः स्युः इति सम्बन्धः । स्पन्दानां<br>
क्षेत्रज्ञज्ञानादिशक्तीनाम्, (प्। ६५) निःष्यन्दा<br>
नानार्थौन्मुख्येन प्रसृताः प्रवाहा भिन्नाः प्रत्ययाः<br>
स्पन्दनिःष्यन्दाः गुणा आदयः प्रथमे प्रधानं येषां ते<br>
गुणादयः, सुखाद्यात्मकत्वेन सत्त्वादिमयाः गुणादयश्च ते<br>
स्पन्दनिःष्यन्दा, - अहं सुखी, दुःखी, मूढः - इत्यादयो<br>
ज्ञानभेदाः । किंरूपाः ? सामान्यस्पन्दसंश्रयात्<br>
लब्धात्मलाभाः सामान्यस्य<br>
सर्वव्यापकस्यान्तर्लीनानन्तविशेषस्पन्दस्य परस्य शक्तिस्फुरितस्य<br>
संश्रयात् सम्यक् अनन्यशरणतया श्रयणाद् भजनाद्धेतोः<br>
लब्धात्मलाभाः लब्ध आसादितः तेन तेन भिन्नेनाकारेण<br>
आत्मनः स्वस्वरूपस्य लाभ उदयो यैस्ते तथाविधा<br>
गुणादिस्पन्दनिःष्यन्दाः ज्ञस्य<br>
परमेश्वरानुग्रहोणोदितहेयोपादेयप्रत्ययप्रमातृभावस्य<br>
[परमेश्वरानुग्रहोदित-], सामान्यस्पन्द एव<br>
परमेश्वरमुख्यशक्तित्वेन (प्। ६६) प्रतिष्ठितनिर्विकल्पप्रतिपत्तेः<br>
सुखाद्युपाध्युपरागजनितान्योन्यभिन्नरूपेभ्यो विशेषस्पन्देभ्यो<br>
व्यावृत्तस्वशक्त्यभिमानस्य<br>
उक्तवक्ष्यमाणयुक्त्यभ्यासनित्योद्योगेन विजिगीषमाणस्य<br>
अपरिपन्थिनः स्युः स्वबलाविर्भावात्<br>
प्रतिहतस्वभावावरणसामर्थ्याः सन्तः अप्रतिद्वन्द्विनः<br>
सम्पद्येरन्, परतत्त्वोपलब्ध्युत्साहं निहन्तुं न प्रभवेयुरिति<br>
यावत् । इदमत्र तात्पर्यम् - ये केचन यस्य कस्यचिन्मायीयस्य<br>
प्रमातुः सुखाद्यात्मकत्वात् गुणमयाः स्पन्दनिःष्यन्दाः<br>
प्रत्ययसन्धानाः प्रसरन्ति ते सर्वे एकमेव<br>
सामान्यस्पन्दमाश्रित्य तं तमात्मानं प्रतिलभन्ते; प्रबुद्ध<br>
एव तु तदुदयाभिज्ञप्रज्ञापात्रम्; अतस्तस्य नित्योद्योगिनः सतः एते<br>
प्रयोगिनो भवितुं न प्रभवन्ति । ये (प्। ६७) त्वप्रबुद्धाः तैरेते<br>
दुर्निवारप्रसराः, इत्याह - अप्रबुद्धधियस्तु इत्यादि, - अप्रबुद्धा<br>
पारमेश्वरपरानुग्रहविरहादविगलितगाढाज्ञाननिद्रा धीः<br>
प्रज्ञा येषां ते तथा, तान् पुनरमी यथाव्याख्याता<br>
गुणादिस्पन्दनिःष्यन्दा घोरे विभीषिकाशतसङ्कुलत्वाद् दारुणे, अत<br>
एव दुरुत्तारे दुर्लङ्घ्ये संसारवर्त्मनि जन्मादिप्रबन्धमार्गे<br>
पातयन्ति तत्रानवरतं भ्रामयन्ति । कीदृशाः सन्तः । -<br>
स्वस्थितिस्थगनोद्यताः स्वस्मिन् परमात्मनि<br>
सामान्यस्पन्दमात्रकर्मके स्थितिर्निर्विकल्पप्रतिपत्तिप्रभवा सुस्थिरा<br>
प्रतिष्ठा तस्याः स्थगने सद्य एव आच्छादने उद्यता<br>
गृहीतोद्योगाः प्रतिपक्षभूतस्य प्रबोधस्याभावात्<br>
लब्धप्रसरत्वादेवमुपचरिताः । किम् उक्तं भवति ? - यथा<br>
कांश्चिद् राजादीन् (प्। ६८) प्रमादित्वाद्यवस्थासत्त्वात् सदपि<br>
सैन्यादिस्वसामर्थ्यं सत्त्वेनाप्रतिपद्यमानान् अन्तरप्रेक्षिणो<br>
विपक्षाः स्वपदव्यपरोपणबद्धाभियोगा महति व्यसने पातयन्ति,<br>
आ स्वसामर्थ्यसद्भावप्रतिपत्तेः । एवमप्रबुद्धस्य<br>
सर्वकर्तृत्वादिलक्षणं निजं महिमानं सामान्यस्पन्दरूपं<br>
विद्यमानमपि अप्रतिबुद्ध्यमानस्य सर्वकार्यपरतन्त्रं<br>
देहादिसर्गमेवात्मत्वेनावगच्छत एते लब्धप्रसराः सुखितोऽहम्<br>
इत्यादयो गुणप्रधानाः प्रत्ययप्रवाहाः सत्ये स्वात्मनि स्थितिं<br>
व्यवधाय संसारमेवासादयन्ति, आ प्रबोधप्राप्तेः, - इति<br>
प्रबुद्धा एवास्योपदेशस्य विषया नाप्रबुद्धाः । तेषां हि<br>
कथञ्चिद् गृहीतमप्युपदेशवचनं<br>
निश्चायकप्रतिपत्तिशिथिलप्रज्ञत्वान्नान्तर्विश्राम्यति । यथोक्तं<br>
केनापि</p>
<blockquote>
<p>ज्ञेयत्वमप्युपगता हृदये न रोढुं<br>
शक्ताः प्रमूढमनसामुपदेशवाचः ।<br>
आर्द्रत्वमादधति किं नलिनीदलानां<br>
श्लिष्टा निरन्तरतयापि नभोऽम्बुधाराः ॥</p></blockquote>
<p>(प्। ६९) इति । तत्र</p>
<blockquote>
<p>जाग्रदवस्थायामेव</p></blockquote>
<p>इति वृत्तिग्रन्थः, प्रकृतानुसारेण प्रबुद्धावस्थायाम्, - इति<br>
बोद्धव्यम् । यदि वा सततोद्युक्तपदेन प्रबुद्धस्वीकारे सति<br>
सततोद्युक्तः प्रबुद्धो वक्ष्यमाणोपदेशक्रमेण<br>
जाग्रदवस्थायां व्यवहारदशायामेव निजं भावमधिगच्छति,</p>
<ul>
<li>इति व्याख्येयम् । व्याख्यातमेतत् श्लोकत्रयं वृत्तौ विभागेन</li>
</ul>
<blockquote>
<p>अतः सततं सर्वकालं यः करोति</p></blockquote>
<p>इत्यादिना । तथा</p>
<blockquote>
<p>गुणस्पन्दस्य सत्त्वरजस्तमोरूपस्य</p></blockquote>
<p>इत्यादिना । तथा</p>
<blockquote>
<p>स्वल्पबोधांस्तु</p></blockquote>
<p>इत्यादिना ग्रन्थेन ॥ ३ ॥ ४ ॥ ५ ॥</p>
<blockquote>
<p>एवं प्रबुद्धस्यैव जागरतुर्यपदयोरुपदेश्यत्वे<br>
व्यवस्थापिते सर्वशरीरिसाधारणजाग्रद्वृत्त्यन्तरलीनामेव<br>
तावत्परतत्त्वोपलब्धिमुपदेष्टुमाह</p></blockquote>
<p>अतिक्रुद्धः प्रहृष्टो वा किं करोमीति वा मृशन् ।<br>
धावन् वा यत्पदं गच्छेत् तत्र स्पन्दः प्रतिष्ठितः ॥ २।६ (२२) ॥</p>
<p>वृति: तस्य च स्पन्दतत्त्वस्य अतिक्रुद्धे प्रहृष्टे धावमाने (प्। १९) च<br>
किं करोमि, - इत्येवं चिन्ताविष्टे यदा शक्तिप्रत्यस्तमयः, तदा<br>
स्पन्दतत्त्वस्य स्फुट एवोदयो गुरूपदेशात् अधिगन्तव्यः ॥ २२ ॥</p>
<p>टिप्पणी: तीव्रतरोपद्रवद्विषद्दर्शनादौ<br>
मृतप्रत्युज्जीवितप्रियासङ्ग -मादौ बलवदभियुक्ततायां च<br>
तत्प्रतीकारकिङ्कर्तव्यता -विचारणेऽपि निरालम्बनचित्तवृत्तितया<br>
तत्तद्धर्षादिव्यञ्जकवस् -तूत्पत्तेः प्रागेव<br>
समुद्भूतमात्रस्थायिभावस्य प्रतिष्ठित -स्पन्दस्योपलब्धिः ।<br>
एवं कर्मेन्द्रियव्यापृतिविशेषेऽपि ऐश्वर -रूपसमावेशः ॥ २२ ॥</p>
<blockquote>
</blockquote>
<p>विवृति: (प्। ७०) सामान्यविशेषभेदेन प्रतिष्ठिताप्रतिष्ठितरूपत्वात्<br>
स्पन्दस्य द्वैविध्ये स्थिते, उपादेयः प्रतिष्ठितः स्पन्दः तत्र पदे<br>
उपलभ्यते इति सम्बन्धः । यः<br>
प्रतिष्ठितश्चलत्वव्यपदेशहेतुसुखित्वाद्यनित्यविशेषस्पन्दाविषयत्व्<br>
आदप्रकम्पस्थितिः [-हेतुः सुखित्वाद्य-] स्वभावमात्राधारः<br>
सामान्यरूपो मुख्यः स्पन्दः<br>
प्रत्यस्तमितसमस्तविशेषशक्तिचक्रपरमात्मधर्मः, स तत्र तस्मिन्<br>
अधुनैव निर्दिश्यमाने पदे उपलक्षणीयः । कस्मिन् ? यत्पदम्<br>
अतिक्रुद्धो गच्छेत् प्रत्यग्रक्षत - दारुणोपद्रव -<br>
द्विषद्दर्शनादिना तीव्रतरकोपाविष्टः तज्जन्यविकारावस्थायाः<br>
प्रागेव झटिति जातमात्रक्रोधो यत्पदं यां भूमिकां गच्छेत्<br>
मनसा आसादयेत्; तथा अतिप्रहृष्टो यत्पदं गच्छेत्<br>
मृत्प्रत्युत्थितप्राणसमप्रमदादिदर्शनादिना प्रहृष्टः<br>
प्रकृष्टेन परमेणातिशयेन हृष्टः प्रमुदित आनन्दनिर्भरः,<br>
तथैव उत्पन्नमात्रहर्षो यत्पदं गच्छेत्; तथा किं करोमि इति (प्।<br>
७१) मृशन् यत् पदं गच्छेत्; क्रुद्धेन राज्ञा रिपुणा वा<br>
बलवताभियुक्तस्तत्प्रतीकाराय कर्तव्यनिश्चयमलभमानः<br>
केवलं किं करोमि किमुपायमत्रावलम्बेय - इति प्रतिपत्तिमूढ एव<br>
मृशन् विकल्पयन् निरालम्बनचित्तवृत्तिर्यां भूमिकामधितिष्ठेत्<br>
तत्र प्रतिष्ठितस्पन्दोपलब्धिरित्यर्थः एतेन प्रकारत्रयेण दुःख -<br>
सुख - मोहात्मविषयग्रहणरूपान्तःकरणव्यापारमयजाग्रद-<br>
वस्थाविषयेण एवंविधानि प्रकारान्तराणि सङ्गृहीतानि<br>
वेदितव्यानि । तेन अतिक्रुद्धवत् अशङ्कितेष्टजनविनाशश्रवणादिना<br>
कारणेन अतिशोकाविष्टोऽपि शोकव्यञ्जकास्रुप्रलयादिविकृतेः प्रागेव<br>
समुन्मिषितमात्रशोको यत्पदं गच्छेत्; तथा अकस्मात्<br>
कुपितकृष्णोरगव्याघ्रादिग्रासगोचरगमनादिना निमित्तेन अतिभीतः<br>
तथैव सद्यः समुद्भूतमात्रभयो यत्पदं गच्छेत्;<br>
तथात्यन्तजुगुप्सास्पद (प्। ७२) पदार्थदर्शनादिहेतुना<br>
जातमात्रजुगुप्सो यत्पदं गच्छेत्, तत्रापि प्रतिष्ठितस्पन्दोपलब्धिः, -<br>
इत्युपदिष्टं भवति; क्रोध - शोक - भय - जुगुप्साभेदेन<br>
चतुर्विधस्य दुःखराशेः अतिक्रुद्धशब्देन उपलक्षितत्वात् । तथा<br>
प्रहृष्टवन्निजवीर्यबलसम्पत्तिसम्भावनादिहेतुना सुदुष्करमपि<br>
कार्यं निर्वर्तयितुं निर्विकल्पमेव उत्सहमानो झटिति यत्पदं<br>
गच्छेत्; तथैव अदृष्टपूर्वपरमरमणीयादिपदार्थदर्शनादिना<br>
सपदि अतिविस्मयाविष्टो यत्पदं गच्छेत्; तथा कुहनादिना कारणेन<br>
उत्पन्नमात्रातिहासो यत्पदं गच्छेत्, तत्रापि<br>
प्रतिष्ठितस्पन्दोपलब्धिः, - इत्युपदिष्टं भवति; हर्षोत्साह - विस्मय</p>
<ul>
<li>हासभेदेन चतूरूपसुखराशेरतिप्रहृष्टशब्देनोपलक्षितत्वात् ।<br>
तथा किङ्कर्तव्यतामूढवत् दूरत्वादिना<br>
दृष्टार्थनिश्चयावधारणाभावात् संशयाविष्टो यत्पदं<br>
गच्छेत्, तत्रापि पूर्ववदुपलब्धिः, - इत्युपदिष्टं भवति;<br>
विस्मरणादिदशासु तत्त्वाप्रतिपत्तिलक्षणस्य (प्। ७३) बहुविधस्य<br>
मोहराशेः किङ्कर्तव्यतामूढभावेन उपलक्षणात् ।<br>
एवमन्तःकरणव्यापाररूपजाग्रदवस्थाश्रयं<br>
परतत्त्वोपलब्ध्युपायमभिधाय,<br>
बुद्धिन्द्रियव्यापाररूपजाग्रदवस्थाश्रयस्य अस्य यथा<br>
ह्यर्थोऽस्फुटो दृष्टः (ष्प् का ४।६) इत्यत्र<br>
प्रसङ्गाद्वक्ष्यमाणत्वात्; सम्प्रति<br>
कर्मेन्द्रियव्यापाररूपजाग्रदवस्थाश्रयं तं पदं<br>
प्रतिपादयितुमाह - धावन्वा यत्पदं गच्छेत् तत्र इति, तत्र<br>
तस्मिन्नपि पदे प्रतिष्ठितस्पन्दोपलब्धिः । तत्र हि<br>
इच्छाप्रयत्नज्ञानक्रियादि वृत्तीनां विभागाग्रहणाद्<br>
अद्वयेश्वररूपाभिव्यक्तिः । तथा हि - धावतः प्रतिपदं<br>
पदोज्जिहिर्षोद्धारप्रयत्नदेशावधारणपदविन्यासक्रियादिषु<br>
वृत्तिविशेषेषु सत्स्वेव अनवधार्यमाणविभागत्वात् असत्स्विव संवित्<br>
अविभागपरस्वभावमात्रप्रतिष्ठिता भवति, तदा परवश एव<br>
पुमानैश्वरं रूपमाविशति । एतदपि<br>
वागादिकर्मेन्द्रियव्यापारोपलक्षणार्थं वेदितव्यम् । तेन<br>
धावद्वद् (प्। ७४) अतिचतुरवर्णस्वरोच्चारव्यग्रवाग्वृत्तिरपि यत्पदं<br>
गच्छेत्, तथा<br>
वीणावेणुवादनादित्वरिततरव्यापार्यमाणकराङ्गुलिकलापो<br>
यत्पदं गच्छेत्; तत्रापि प्रतिष्ठितस्पन्दोपलब्धिः, - इत्युपदिष्टं<br>
भवति; सर्वकर्मेन्द्रियव्यापाराणां धावत्पदेन उपलक्षणात् ।<br>
यथा ह्यर्थोऽस्फुटो दृष्ट इत्यादि श्लोके<br>
बुद्धीन्द्रियव्यापारगताम् एतामुपलब्धिं दर्शयिष्यति । यद्यपि च<br>
सर्वस्य प्राणभृतः सर्वासु अवस्थासु सर्वेन्द्रियवृत्तयो न अन्तरेण<br>
नित्योदितप्रतिष्ठितस्पन्दप्रकाशपरिस्फुरितसमापत्तिम् उन्मिषितुमेव<br>
प्रभवन्ति, तथापि मायाशक्त्युद्भावितभेदावभासबलात्<br>
नानात्वेन उल्लसद्भिः अनन्तैः ज्ञानक्रियाविशेषैः व्यवधीयमान<br>
इवासौ प्रतिष्ठितः स्पन्दः प्रबुद्धस्यापि उपलब्धिगोचरत्वं<br>
गमयितुमशक्य, - इति तदुपलब्धियोग्याः काश्चिदेव अतिक्रुद्धत्वादयो<br>
दशा उपायत्वेन सङ्गृह्य उपदिष्टाः । एताश्च प्रबुद्धस्य<br>
प्रत्यवमृश्यमानाः सद्यः प्रतिष्ठितस्पन्दोपलब्ध्युपायतां (प्।<br>
७५) भजन्ते, न तु अनुभूयमानाः; सा हि अवस्था दुःखादिमय्येव ।<br>
ततो निष्क्रान्तस्तु प्रबुद्ध उपदेशबलाद्<br>
उपजाततादृशात्मस्वरूपविवेचनक्षमप्रज्ञातिशयः<br>
स्पन्दतत्त्वमनुभवति; यदनुशीलनैकाग्र्यात् क्रमेण<br>
सुप्रबुद्धपदवीमधिरूढः सर्वत्र अनुभविष्यति, - इति । विवृतमेतत्</li>
</ul>
<blockquote>
<p>तस्य च स्पन्दतत्त्वस्य</p></blockquote>
<p>इत्यादिना वृत्तौ ॥ ६ ॥</p>
<blockquote>
<p>अथ जाग्रद्वृत्त्यन्तर्लीनतुर्यदशागतस्वभावोपलब्धये<br>
श्लोकत्रयमुपायोपदेशमाह, तत्र युगलकं तावत्</p></blockquote>
<p>यामवस्थां समालम्ब्य यदयं मम वक्ष्यति ।<br>
तदवश्यं करिष्येऽहमिति सङ्कल्प्य तिष्ठति ॥ २।७ (२३) ॥</p>
<p>वृति: यां स्पन्दस्वरूपरूपामवस्थामवलम्ब्य यत्किञ्चित् अयं<br>
मम वक्ष्यति, तत् अवश्यं करिष्यामि - इत्यध्यवसोयन<br>
(अध्यवसायेनेत्यतोऽनन्तरम्; ख्, घ्: ऽवर्तते तथाविधाध्यव -<br>
सायेनऽ इती यान्पाठोऽधिकोऽस्ति ।) स्पन्दतत्त्वमधिष्ठाय यो वर्तते ॥<br>
२३ ॥</p>
<p>टिप्पणी: अत्र सामलम्बनक्रियातः पूर्वभाविनि क्रियान्तरे<br>
परितिष्ठितवा -क्यस्यायमाशयः - यथा<br>
प्रभोराज्ञानिर्वहणेऽवहितमनस्क -तया सर्वा वृत्तयो विलीनाः<br>
सम्पद्यन्ते, निस्तरङ्गदशा चोदेति । एवं सर्वात्मना<br>
समस्तान्यकरणीयतां परिहृत्य स्पन्ददशा -<br>
वधाननिविडावमर्शस्याभ्यासात् परतत्त्वोपलब्धिरिति ॥ २३ ॥</p>
<p>तामाश्रित्योर्ध्वमार्गेण सोमसूर्यावुभावपि* ।<br>
सौषुम्नेऽध्वन्यस्तमितो (ख्, ग्: अस्तमितौ) हित्वा<br>
ब्रह्माण्डगोचरम् ॥ २।८ (२४) ॥</p>
<p>(* विवृति: चन्द्रसूर्यावुभावपि)<br>
वृति: (प्। २०) तस्य, तामवस्थामाश्रित्य पुरुषस्य, सोमसूर्यौ द्वावपि<br>
सौषुम्ने अध्वनि मध्यनाड्यभिधाने, अस्तमयं कुरुतः;<br>
ब्रह्माण्डगोचरं शरीरमार्गं परित्यज्य योगिनः ॥ २४ ॥</p>
<p>टिप्पणी: सोमसूर्यावित्यस्य तात्पर्यमिदम् । स्पन्ददशामाश्रितस्य<br>
मनः प्राणौ मध्यनाड्यां लीयेते । संविदेव यथोत्तरं सङ्कोच<br>
-ग्रहणेन सङ्कुचिता ज्ञानक्रियाशक्तिभावप्राप्तिपूर्वं मनः -<br>
प्राणप्रसररूपतामापद्यते । प्रत्याहरणकाष्ठाधिरोहणे<br>
उभावेव ज्ञानक्रियाशक्तिमयावुभयविधमेव हेयोपादेय -<br>
विषयवेदनं नाडीसञ्चारणात्मकार्यमपि परिहाय सामान्य -<br>
मौलिकरूपं प्रत्यापद्येते इति ॥ २४ ॥</p>
<p>विवृति: तां यच्छब्दोपलक्षितवाक्यनिर्दिष्टाम् अवस्थां (प्। ७६)<br>
दशाम् आश्रित्य आसाद्य पुरुषस्य चन्द्रसूर्यौ मनःप्राणौ<br>
द्वावपि युगपदेव अस्तमितः प्रलीयेते । किं कृत्वा ?<br>
तादृग्दशाश्रयणसामर्थ्यादेव ब्रह्माण्डगोचरं हित्वा<br>
यदन्तस्तद्बहिः - इति ब्रह्माण्डं शरीरं स एव गोचरः<br>
स्वप्रसराधिकरणम्, तं हित्वा त्यक्त्वा<br>
संवेद्यताभावादतिक्रम्येत्यर्थः । केन पथा अस्तमितः ?<br>
ऊर्ध्वमार्गेण सर्वातिरिक्तेन अलौकिकेन वर्त्मना । तथा च -<br>
चन्द्रशब्दप्रतिपादिता मनःप्रसररूपा ज्ञानशक्तिः इदं<br>
हेयमिदमुपादेयम् - इति द्विधा संसारगोचरैव, आलम्बनीयं<br>
निजं विषयमतीत्य तस्यां दशायां मध्यस्थतां प्राप्य<br>
स्वकारण एव अस्तमेति; तथा सूर्यशब्दोदिता प्राणप्रसररूपा<br>
क्रियाशक्तिः नानानाडीसञ्चारलक्षणां कुसृतिमखिलां<br>
खिलीकृत्य सामान्यप्राणरूपतामापन्ना लोकातिरिक्तेन पथा<br>
स्वपद एव शाम्यति । ततः सौषुम्नेऽध्वन्यस्तमित इत्याह -<br>
सुषुमनाभिधा शरीरमध्यमध्यासिता या नाडी (प्। ७७) तदीये<br>
अध्वनि परस्याः पारमेश्वर्याः शक्तेः प्रवहणमार्गे<br>
प्रशाम्यतः; ज्ञेयकार्योपरागपरित्यागात्<br>
परशक्तिरूपतामापद्येते, - इति यावत् । कां तां दशामाश्रित्य ?<br>
इत्याह - यामवस्थां समालम्ब्य<br>
सम्यक्त्यक्तसमस्तवस्तुव्यापृतिस्तिमितसर्वशक्तितया अवलम्ब्य<br>
अवष्टभ्य कस्मिंश्चिदवसरे पुरुषस्तिष्ठति । किं कृत्वा ?<br>
समालम्ब्येति, समालम्बनक्रियापूर्वभाविक्रियान्तरनिष्ठं<br>
वाक्यमाह - इति सङ्कल्प्य इति, इत्येवं सङ्कल्पं कृत्वा । कथं<br>
यदयं मम वक्ष्यति तदवश्यं करिष्येऽहम् इति, यस्य<br>
आज्ञातिक्रमात् सद्य एव प्राणात्ययादिरनर्थः समापतति, सोऽत्र<br>
राजादिः अयम् इति निर्दिष्टः, अयं यद् वस्तु मम कर्तव्यतया<br>
वक्ष्यति जल्पिष्यति तदवश्यं सर्वात्मना<br>
परिहृतसमस्तान्यकरणीयोऽहं करिष्ये सम्पादयामि, - इति<br>
युगलकस्य वाक्यार्थसङ्गतिः । इदं तु तात्पर्यम् - केनचित्कारणेन<br>
अवश्यकरणीयवचसा प्रभविष्णुना कारयितव्यवस्तुविवक्षया (प्।<br>
७८) आक्षिप्तस्य पुंसः तद्वचनशुश्रुषामात्रनिविडावधानत्वात्<br>
समस्तवृत्तिप्रत्यस्तमये सति, संवित् तुरीयां दशाम्<br>
अवश्यमेवाविशति, तत्प्रत्यवमर्शाभ्यासात् परतत्त्वोपलब्धिः, - इति ।<br>
अत्र ब्रह्माण्डगोचरशब्देन शरीराकाशस्य<br>
चन्द्रसूर्यशब्दाभ्यां मनःप्राणप्रसरयोश्च प्रतिपादनम् ।<br>
प्रयोजनम् । अनेन उपदेशेन<br>
प्रत्यभिज्ञापिततुरीयदशाप्रत्यवमर्शाभ्यासकाष्ठाधिरोहिणः<br>
प्रबुद्धस्य<br>
निखिलबाह्याभ्यन्तराध्वातिक्रान्तपरमपदविश्रान्तिलाभः, - इति ।<br>
व्याख्यातमेतत् पृथक् वृत्तिकृता</p>
<blockquote>
<p>यां स्पन्दरूपामवस्थाम्</p></blockquote>
<p>इत्यादिना</p>
<blockquote>
<p>तस्य तामवस्थाम्</p></blockquote>
<p>इत्यादिना च ग्रन्थेन ॥ ८ ॥</p>
<blockquote>
<p>ननु एवंविधा दशा सर्वस्य कस्यचित्कथञ्चित् उपजायत एव,<br>
तत्किमुपदेशेन - इत्याह</p></blockquote>
<p>तदा तस्मिन्महाव्योम्नि प्रलीनशशिभास्करे ।<br>
सौषुप्तपदवन्मूढः प्रबुद्धः स्यादनावृतः ॥ २।९ (२५) ॥</p>
<p>वृति: तस्मिन् महाव्योम्नि प्रत्यस्तमितशशिभास्करे यस्य<br>
स्वस्वभावाभिव्यक्तिः न सम्यक् वृत्ता, स (प्। २१) स्वप्नादिना<br>
मुह्यमानोऽप्रबुद्धो निरुद्धः स्यात्; प्रबुद्धः पुनरनावृत एव<br>
भवति ॥ २५ ॥</p>
<p>टिप्पणी: परमाकाशे समस्तज्ञेयकार्याणांविलीनप्रायत्वात्<br>
मूढा -नां वर्णितपूर्वा तुर्यदशा सौषुप्तपदवत्<br>
शून्यरूपा, ईशितृशक्तिपातेन समुदितज्ञानदृष्टीनां<br>
पुनस्तस्यां दशायामनुभूयमानतुर्यचमत्कृतिर्निरावरणं<br>
निर्भासते इति तत्र दशायां यथाकथञ्चित्<br>
सर्वेषामुपजायमानायां सत्यामपि उपदेशनिरपेक्षणं<br>
तमःपदप्रवेशानर्थः स्यात् तत्परिहारायोपदेशस्य सापेक्षतेति ॥<br>
२५ ॥</p>
<p>इति श्रीकल्लटाचार्यविरचितायां स्पन्दकारिकावृत्तौ स्वरूपस्पन्दः<br>
प्रथमो निःष्यन्दः ॥ १ ॥</p>
<p>विवृति: (प्। ७९) तदा तत्र तादृशदशाविशिष्टे काले<br>
सौषुम्नाध्वशब्दप्रतिपादिते महाव्योम्नि परमाकाशे<br>
समस्तवेद्यव्यतिरिक्तस्वरूपत्वात्<br>
शब्दगुणात्मकभूताकाशस्वरूपवैलक्षण्याच्च<br>
महाव्योमशब्दप्रतिपादिते स्वस्वभाव एव, कीदृशे ?<br>
प्रलीनशशिभास्करे<br>
प्रत्यस्तमितसमस्तज्ञानक्रियाप्रसरप्रपञ्चे, मूढः<br>
परमेशतिग्मरश्मिपरमशक्त्यंशुस्पर्शाभावाद्<br>
अनिद्राणपशुप्रत्ययनिद्रावसादः सौषुप्तपदवत् स्यात्<br>
सुषुप्तावस्थायामिव भवेत् । यथा सुषुप्तावस्था<br>
प्रलीनाखिलवेद्यप्रपञ्चरूपापि अप्रबुद्धस्य तत्कालम्<br>
अनुभवसामर्थ्याभावात् मोहमय्येव, तथा एषा तुर्यदशापि<br>
मोहात्मिकैव । प्रबुद्धः पुनरीश्वरशक्तिपातप्रभावात्<br>
प्रकर्षेण लोकातिरिक्तातिशयेन बुद्धः प्रत्युदितसम्यग्ज्ञानदृष्टिः<br>
तादृग्दशाप्रत्यवमर्शावसरानुभूततुर्याभोगः अनावृतो<br>
देहाद्यवच्छिन्नाहम्प्रत्ययरूपेण (प्। ८०) आवरणेन वियुक्तः स्यात्<br>
सम्पद्येत । तदेतत्</p>
<blockquote>
<p>तस्मिन्महाव्योम्नि</p></blockquote>
<p>इत्यादिअना ग्रन्थेन व्याख्यातं वृत्तौ ॥ ९ ॥</p>
<blockquote>
<p>एवं देहादिवेद्यवर्गव्यतिरिक्तत्वेन<br>
सर्वदशानुस्यूतोपलब्धृमात्रलक्षणैकस्वभावत्वेन च<br>
उपपादितस्य प्रतिपादितोपलब्ध्युपायस्य स्वात्मन एव शङ्करस्य<br>
यत्सामर्थ्यं तदेव<br>
अवश्यकरणीयशास्त्रचोदितक्रियासाधनभूतानां मन्त्राणां<br>
वीर्यम् - इति प्रबुद्धमेव उपलब्धतादृगात्मस्वभावं प्रति<br>
उपदेष्टुं युगलकमाह</p></blockquote>
<p>अथ सहजविद्योदयाख्यो द्वितीयो निःष्यन्दः ।</p>
<p>तदाक्रम्य बलं मन्त्राः सर्वज्ञबलशालिनः ।<br>
प्रवर्तन्तेऽधिकाराय करणानीव देहिनाम् ॥ २।१० (२६) ॥</p>
<p>वृति: तत् बलं निरावरणचिद्रूपमधिष्ठाय, मन्त्राः<br>
सर्वज्ञत्वादिना बलेन श्लाघायुक्ताः प्रवर्तन्ते अनुग्रहादौ<br>
स्वाधिकारे । करणानि यथा देहिनाम्, नान्येन आकारादिविशेषेण ॥<br>
२६ ॥</p>
<p>टिप्पणी: शाक्तबलाक्रमणादेव नियन्त्रितेतिकर्तव्यतासचिवा<br>
मन्त्राः प्राणभृत्करणवत् यथास्वं<br>
प्रतिनियतप्रयोक्तव्यकार्यसिद्धिषु अप्रतिहतशक्तयः, तद्विना<br>
तृणमात्रमपि कुब्जयितुमसमर्थाः, नियतिशक्तिबलात्<br>
भिन्नभिन्ननियोगेभ्यः प्रवर्तन्ते न सर्वे सर्वेभ्य इति भावः ॥ २६ ॥</p>
<p>तत्रैव सम्प्रलीयन्ते शान्तरूपा निरञ्जनाः ।<br>
सहाराधकचित्तेन तेन ते* शिवधर्मिणः ॥ २।११ (२७) ॥</p>
<p>(* विवृति: तेनैते)<br>
वृति: (प्। २३) तत्रैव स्वस्वभावव्योम्नि निवृत्ताधिकाराः प्रलीयन्ते,<br>
शान्तरूपाः, मायाकालुष्यरहिताः, सह साधकचित्तेन; अनेन<br>
कारणेन शिवसंयोजनास्वभावेन, इति शिवात्मका उच्यन्ते (घ्: इति -<br>
शब्दानन्तरं ते इति पदमप्यस्ति ।) ॥ २७ ॥</p>
<p>टिप्पणी: इदमत्र तात्पर्यम् -<br>
शिवशक्तिरेव मन्त्रसन्निवेशादिरूपधारिणी उदयास्तमयदशयोः<br>
शिवाभेदवत्त्वात्, यत्र यत्र शिवाभेदवत् -त्वं तत्र तत्र<br>
शाक्तरूपत्वम्, यथा सङ्कल्पस्वप्नपुरादिषु, - इति व्याप्त्यादिना<br>
सुदृढप्रतिपत्तेर्मन्त्रवीर्यानभिज्ञस्य भेदविभ्र -मात्<br>
नियतसाध्यसाधनाय पर्यवसायिनः प्रबुद्धस्य पुनर्मन्त्राः<br>
सर्वार्थसाधनाधिकारिणो भवन्ति; न केवलं मन्त्रा एव,<br>
यावल्लौकिकभाषामात्रमपि अमोघमन्त्रभावमुप -गच्छति -<br>
इत्यनेन क्रियाज्ञानं कार्यं ज्ञेयं वा वस्तु<br>
शिवधर्मकमेवेत्युपलक्ष्यते ॥ २७ ॥</p>
<p>विवृति: (प्। ८०) तेन प्रस्तुतव्याख्यानेन हेतुना एते मन्त्रा<br>
आराध्यदेवतावाचका वर्णादिसन्निवेशाः, शिवधर्मिणः<br>
शिवस्य परमेश्वरस्यानन्यसाधारणः सर्वज्ञत्वादिर्गुणो<br>
धर्मः स विद्यते येषां ते तथा, शिवादभिन्नस्वरूपा इत्यर्थः ।<br>
केन हेतुना ? - यतः तत् समनन्तरप्रतिपादितस्वरूपस्य शिवस्य<br>
सम्बन्धि बलं सामर्थ्यं शक्तिम् आक्रम्य<br>
उच्चिचारयिषावस्थायां तदभेदोपपत्त्या स्वीकृत्य<br>
सर्वज्ञबलशालिनः सर्वज्ञस्य शिवस्य बलेन शक्त्या<br>
श्लाघमाना सन्तः अधिकाराय प्रवर्तन्ते यथास्वं<br>
प्रतिनियतकार्यसम्पादनस्वसामर्थ्यं [-स्वाम्यार्थ्यम्] प्रसरन्ति<br>
। एते हि अनासादितपरमेश्वराभेददशा<br>
उत्पादविनाशधर्मकवर्णमात्रात्मकाः तृणमपि<br>
कुब्जयितुमशक्ताः; उक्तबलाक्रमणेन तु नियतेतिकर्तव्यतासहाया<br>
दीक्षादिवृश्चिकविषाकर्षणान्तपरापरस्वकार्यसम्पादनाधि-<br>
काराप्रतिहतशक्तयो भवन्ति । यद्येवं<br>
सर्वमन्त्राणामुक्तबलाक्रमणलक्षणवीर्यसाम्यम्, तत्<br>
कथमेषां भिन्नाधिकारित्वम्, सर्वे सर्वार्थसाधनाधिकृताः<br>
कथं न भवेयुः ? - इत्यत्र<br>
परमेश्वरपरिकल्पितनियतिनियन्त्रितत्वमेव (प्। ८२) हेतुं<br>
प्रतिपादयितुमुपमानमाह - कथमेते मन्त्रा नियताधिकाराय<br>
प्रवर्तन्ते साधकानां ? - देहिनां करणानीव यथा हि<br>
देहादिमात्रानित्यवस्तुव्यवस्थितात्माभिमानानां<br>
सर्वशरीरभृतां करणानि इन्द्रियाणि यतः करणवर्गोऽयम्<br>
इत्यत्र प्रतिपादितयुक्त्या परमेश्वरादेव<br>
चेतनत्वापादनहेतुप्रवृत्त्यादिलाभसाम्ये सत्यपि करणानि<br>
तत्परिकल्पितनियतिशक्तिबलात्<br>
शब्दादिविषयप्रकाशनमात्रपर्यवसितसामर्थ्यानि यथास्वं<br>
पृथक्पृथगधिकाराय प्रवर्तन्ते न सर्वाणि सर्वस्मै?; तथैवैते<br>
मन्त्राः साधकानां स्वीकृतपरस्वभावाहम्भावप्रतिपत्तीनां<br>
यथानियमिताधिकाराय प्रवर्तन्ते, तस्मात् करणवत्<br>
सर्वज्ञबलशालिनोऽपि मन्त्रा नियताधिकारा एव । ततश्च<br>
शिवधर्मिणो मन्त्रा यत्कृताधिकाराः सन्तो निरञ्जना अञ्जनात्<br>
वाच्योपरागरूपात् मलात् वर्णादिरूपभावनात्मकाद्वा<br>
निष्क्रान्ताः; अत एव शान्तरूपाः शान्तं शुद्धं<br>
संविन्मात्रावशेषत्वात् (प्। ८३) निर्विकारं रूपमात्मा येषां ते<br>
तादृशाः सन्तः तत्रैव शिवे परमकारणे स्वस्वभावे<br>
सम्प्रलीयन्ते तदैक्यमुपगच्छन्ति । केन साकम् ? आराधकचित्तेन<br>
सह साधकमनसा साकं । तस्यां हि<br>
दशायामभिसन्ध्युपाधिविरहात् स्वाभाविकमात्रावशेषं यत्<br>
साधकचित्तं तेन साकम् । किमनेन तात्त्विकमन्त्रवीर्यं<br>
प्रतिपादितं भवति ? तदिदं भवति - मन्त्रचेतसोः<br>
उदयास्तमयदशयोः परमकारणात् शिवादभेदः, - इति<br>
मन्त्रात्मकतया साधकचित्तात्मकतया च शिवशक्तिरेव<br>
वर्णसङ्कल्पादिरूपधारिणी उदिता सती, सम्प्रति<br>
अनासादितस्वस्वभावबलस्पर्शप्रतिपत्तीनां साधकानां<br>
भेदविभ्रममुत्पादयन्ती नियतार्थसाधनाधिकाराय पर्यवस्यति ।<br>
यस्तु यथाप्रतिपादिते स्वस्वभावे एव सुदृढात्मप्रतिपत्तिः, तस्य<br>
उदयास्तमयज्ञस्य सर्वमन्त्राः (प्। ८४) सर्वार्थसाधनाधिकारिणो<br>
भवन्ति तत्तदितिकर्तव्यतासाहित्यनियमाद्यपेक्षां विना; आसतां<br>
वा मन्त्राः, यद्यद्वचनं येन येनाभिसन्धिना उच्चारयति तत्<br>
तस्यामोघमन्त्रतामापद्यते, - इति स्वभावबलाक्रमणेनैव<br>
[स्वभावबलाक्रमणमेव सिद्धं स्वतो मन्त्राणां वीर्यं<br>
प्रत्यवम्रष्टव्यं योगिना, - इति तात्पर्यार्थः । उपलक्षणार्थं<br>
मन्तव्यं चैतत् । उक्तोपपत्त्या न केवलं मन्त्रा एव शिवधर्मिणो,<br>
यावन्न काचित्क्रिया ज्ञानं कार्यं ज्ञेयं वा वस्तु सम्भवति,<br>
यत् परतत्त्वाभेदापत्तिलब्धात्मकं सत् शिवात्मकमेव न भवति, -<br>
इति समनन्तरमेव वक्ष्यति । व्याख्यातम् एतत् वृत्तौ</p>
<blockquote>
<p>यद्बलं निरावरणचिद्रूपम्</p></blockquote>
<p>इत्यादिना ॥ ११ ॥</p>
<p>इति राजानकश्रीरामविरचितायां स्पन्दविवृतौ<br>
व्यतिरिक्तस्वभावोपलब्धिर्नाम द्वितीयो निःष्यन्दः ॥ २ ॥</p>
<h2 id="वशव-सवभव-शकतय-उपपतत">विश्व-स्वभाव-शक्त्य्-उपपत्तिः</h2>
<p>अथ</p>
<p>विश्वस्वभावशक्त्युपपत्तिर्नाम</p>
<p>तृतीयो निःष्यन्दः ॥</p>
<blockquote>
<p>इदानीं पक्षान्तरोपन्यासभङ्ग्या<br>
प्रकरणारम्भश्लोकापरार्धप्रतिज्ञातं स्वस्वभावस्यैव<br>
शिवस्य विश्वव्यक्तिमयशक्तिचक्रविभवनशीलत्वमवसरप्राप्तम्<br>
उपपत्त्युपलब्धिभ्यां निर्वाहयितुं श्लोकत्रयमाह</p></blockquote>
<p>यस्मात्सर्वमयो जीवः सर्वभावसमुद्भवात् ।<br>
तत्संवेदनरूपेण तादात्म्यप्रतिपत्तितः ॥ ३।१ (२८) ॥</p>
<p>वृति: सर्वात्मक एवायमात्मा सर्वभावोत्पत्तिद्वारेण<br>
[सर्वानुभावो-] (अयमिति पदम्; घ्: पुस्तकादुपन्यस्तम् ।) (प्। २४)<br>
अनुभूयमानस्यैव संवेदनात् बाह्यार्थमनुभूय -मानमेव<br>
शरीरत्वेन गृह्णाति, न तु शिरः पाण्यादिलक्षितम् (ख्:<br>
पाण्यादिरक्षितम्; ग्: पाण्यादिलक्षणम्) एकमेवास्य शरीरम् ॥ २८ ॥</p>
<p>टिप्पणी: सञ्चेत्यमानं प्रत्येकं वस्तु वस्तुतो विज्ञानिनो जीवस्य<br>
स्वाङ्गकल्पमेव - इति न केवलं भूतात्मकमेवास्य वपुः,<br>
यावद्भावात्मकमपि । घटसुखादेर्भावस्य हि संवेदनं<br>
समुत्पत्तिः, संवेद्यमानतैव तत्स्वरूपप्रतिष्ठा<br>
असंवेद्यमानस्य स्वप्रतिष्ठानासादनात् इत्यतो जीवादपि<br>
सर्ववस्तुसमुत्पादः । तस्मात्सोऽपि विश्वमयः । अवच्छिन्नाहं -<br>
कृतिपदं शिरःपाण्यादिमच्छरीरं भूतात्मकम्, भावात्मकं<br>
तु शब्दादिविषयसंवेद्यम् ॥ २८ ॥</p>
<p>तेन शब्दार्थचिन्तासु न सावस्था न यः* शिवः ।<br>
भोक्तैव भोग्यभावेन सदा सर्वत्र संस्थितः ॥ ३।२ (२९) ॥</p>
<p>(* विवृति: या)<br>
वृति: तेन तथाविधेन सर्वात्मकेन स्वभावेन, शब्दार्थयोः<br>
चिन्तासु न सा अवस्था या शिवस्वभावं न व्यञ्जयति (ग्: शिवं न<br>
व्यञ्जयति), अतो भोक्तैव हि भोग्यभावेन सर्वत्रावस्थितो, न त्वन्यत्<br>
भोग्यमस्ति ॥ २९ ॥</p>
<p>टिप्पणी: प्रोक्तविश्वमयताप्रतिपत्त्या वाच्यवाचकात्मसु<br>
षडध्वजातेषु या काचित् संवित्तिप्रवाहपद्धतिः सा<br>
परप्रकाशात्मशिवमय्येव, तस्मात् ग्राहकात्मा परमेश्वर<br>
एवेच्छादिचक्रप्रेषणद्वारा<br>
ईशितव्यात्मज्ञेयकार्यवस्तुचमत्करणोद्युक्तस्तत्तादात्म्यसम्पा -<br>
दनात् सदोदितसार्वत्रिकस्थितिरिति स्वस्वभावस्यैव जगद्विकासमय -<br>
शक्तिविभवनशीलता निर्व्यूढा ॥ २९ ॥</p>
<p>प्। २५) इति वा यस्य संवित्तिः क्रीडात्वेनाखिलं जगत् ।<br>
स पश्यन्सततं युक्तो जीवन्मुक्तो न संशयः ॥ ३।३ (३०) ॥</p>
<p>वृति: एवंस्वभावं यस्य चित्तम्, यथा - मन्मयमेव जगत् सर्वम्<br>
इति, स सर्वं क्रिडात्वेन पश्यन् नित्ययुक्तत्वात् जीवन्नेव ईश्वरवत्<br>
मुक्तो, न त्वस्य शरीरादि बन्धकत्वेन वर्तते ॥ ३० ॥</p>
<p>टिप्पणी: समनन्तरपद्योद्दिष्टनीत्या<br>
अव्युच्छिन्नपरामर्शावधानपरि -शीलनवतो योगिनः<br>
सर्वेश्वरस्वतन्त्रचिद्भैरवीयपूर्णाहं -भावप्रतिपत्त्या<br>
अशेषमिदं विश्वं स्वरचितक्रीडनकलीला -मात्रेण विभाव्य<br>
स्वलीलाजनितहर्षशोकाद्युपरागेऽपि<br>
शङ्कातङ्ककलङ्कयन्त्रणाभिर्मनागपि नोपलिप्तिरिति<br>
याथात्म्यवेदितृत्वाज्जीवत एव मुक्तिरित्यर्थः ॥ ३० ॥</p>
<p>विवृति: (प्। ८६) यस्य इति वा संवित्तिः स जीवन्मुक्त इति सम्बन्धः,<br>
इत्येवम् इदानीमेव प्रतिपाद्यप्रकारेण यस्य वा साधकोत्तमस्य<br>
संवित्तिः सम्यक् ज्ञानं स सततम् अव्यवधानेन सर्वावस्थासु<br>
युक्तः समाहितः, उक्तवक्ष्यमाणोपदेशदृशा<br>
स्वभावबलपरिशीलनाप्रमत्तैकाग्रमानसः स जीवन्<br>
नियतदेहाधिकरणान् प्राणान् धारयन् एव मुक्तः<br>
सर्वव्यापकसर्वात्मकसर्वेश्वरस्वतन्त्रस्वस्वभावाहङ्कार-<br>
प्रतिपत्तिदार्ढ्येन जन्मादिविरोधात् निष्क्रान्तः परमेश्वर एव<br>
संवृत्त - इत्यत्र न संशयो न भ्रान्तिः;<br>
स्वसंवेद्योपपत्त्युपलब्धिनिष्प्रकम्पत्वात् अस्य अर्थस्य । किं कुर्वन्<br>
जीवन्मुक्तः ? - अखिलम् अशेषमनन्तवस्तुव्यक्तिविचित्रं जगत् विश्वं<br>
क्रीडात्वेन स्वनिर्मितचराचरभावक्रीडनकोपरचितलीलामात्रतया<br>
पश्यन् विभावयन् । सर्वो हि जनः<br>
अनुन्मिषितस्वस्वभावनिभालनक्षमविमलविज्ञानदृष्टि-<br>
रात्मनोऽन्योन्यतश्च (प्। ८७) विभिन्नम् इदमखिलं भावजातं<br>
कुतश्चिदन्यतः कारणात् उद्भूतम् अनिशं मन्यमानः,<br>
तद्भावजन्यहर्षशोकभयादिविकारान् अनुभवन्, भवाध्वनि<br>
पुनः पुनः जन्मादिबन्धनभाजनतां भजते । यस्तु<br>
प्रतिपाद्यप्रकारेण उत्पन्नपरसंविदभिव्यक्तिः, स यथा कश्चित्<br>
क्रीडापरः स्वपरिकल्पितैः<br>
भयक्रोधादिकारणभूतभावप्रतिच्छन्दकैः क्रीडन्<br>
तद्याथात्म्यवेदित्वात् भयादिविकारकालुष्यं मनागपि नापद्यते,<br>
तथैव भावानां स्वस्वभावशक्तिविजृम्भितमात्रतया<br>
याथात्म्यवेदी सन् मनागपि विकृतिं न आपद्यते । एवं सर्वं<br>
क्रीडात्वेनैव पश्यन् जीवन्नेव मुक्तः । कथं यस्य संवित्तिः ? इति, -<br>
तेनेत्यादिश्लोकेन प्रतिपादयति; तेन वक्ष्यमाणेन हेतुना<br>
शब्दार्थचिन्तासु सा अवस्थैव नास्ति या न शिवः - इति यस्य<br>
संवित्तिः स जीवन्मुक्तः, इति । शब्दोऽर्थप्रत्यायकः पदसमुदायः,<br>
अर्थो जात्यादिभेदात् बहुविधम् (प्। ८८) अभिधेयं वस्तुजातम्, तयोः<br>
चिन्ता तथा तथा विकल्पनाः अनन्तचिन्तनीयवस्तूपरागात् विचित्राणि<br>
ज्ञानानि, यन्मयो व्यवहारः एतासु शब्दार्थचिन्तासु सा अवस्था<br>
दशा न काचित्, शब्दचिन्तारूपा अर्थचिन्तारूपा वा सम्भवति, या<br>
शिव एव साक्षात् न भवति । यत एवं तदा भोक्ता अनुभवितैव<br>
ईश्वरः सदा नित्यं सर्वत्र सर्वासु अवस्थासु भोग्यभावेन<br>
अनुभवनीयवस्त्वात्मना स्थितो न पृथक् किञ्चित् भोग्यं नामास्ति,<br>
तत्त्वानवमर्शमात्रविजृम्भितम् एतत् भोक्तृभोग्यविभागरूपम् ।<br>
केन हेतुना न सावस्था न या शिवः ? इत्याह, - यस्मात् जीवः<br>
आत्मा सर्वमयो विश्वरूपः परस्परव्यतिरिक्तप्रतिपत्तिः, जीवस्यापि<br>
यो व्यवहारः सोऽपि वेद्यवेदकाभेदपूर्वकतयैव उपपन्न -<br>
इत्यर्थः, कुत एतत् ? तत्संवेदनरूपेण तादात्म्यप्रतिपत्तितः<br>
सर्वभावसमुद्भवात् सर्वमयो जीवः तस्य कस्यचित् संवेद्यस्य<br>
घटसुखादेः यत् संवेदनं ज्ञानम्, तस्य यत् रूपं<br>
स्वभावः, तेन हेतुना या तादात्म्यप्रतिपत्तिः तदभेदसंवित्, ततो<br>
हेतोः निर्वर्तमानो यः सर्वभावसमुद्भवः सर्वेषां<br>
भावानां उत्पत्तिः, तस्मात् सर्वमयो जीवः । किमुक्तं भवति -<br>
जीवस्यैव व्यवहारो विचार्यमाणोऽयं<br>
वस्तुयाथात्म्यमुपपादयति । तथाहि - अयं स्वविषयं<br>
संविदन्नेव समुद्भावयति सृजति, संवेद्यमानमेव हि वस्तु<br>
स्वरूपं लभते, न तु असंवेद्यमानम्; संवेद्यमानता च तेन<br>
तेन रूपेण प्रकाशमानता; प्रकाशमानत्वं च<br>
प्रकाशादव्यतिरिक्तम्, नान्यत् किञ्चित् । यदाह न्यायवादी</p>
<blockquote>
<p>चेतनाच्चापि वेद्यत्वादतद्रूपाप्रवेदनात् ।</p></blockquote>
<p>इति । एवं च यत् यत् अयं जीवः संवेत्ति तत्तदस्य शरीरमेव<br>
सम्पद्यते, न तु नियतशिरःपाण्याद्यवयवसन्निवेश (प्। ९०) एव,<br>
सोऽपि हि अस्य संवेद्यमानतावस्थायामेव शरीरीभवति, अन्यदा तु<br>
व्यतिरिक्तो विषय एव । तथा च - संवेद्यमानत्वसामान्यात् द्विविधं<br>
शरीरमस्याम्नातं तत्त्वविद्भिः, भूतात्मकं भावात्मकं च;<br>
तत्र मायाशक्तिवैभवविस्मारिततात्त्विकस्वभावतया<br>
वस्तुसंवेदनावसरे स्वरूपापरामर्शत्वमुकुलितसामर्थ्योऽयं<br>
जीवः अवच्छिन्नाहङ्कारास्पदतया शिरः - पाण्यादिमच्छरीरत्वेन<br>
यत् परामृशति तत् अस्य सृष्ट्यादिमयत्वात् भूतात्मकम् - इत्युक्तम् ।<br>
यत्तु व्यतिरिक्तं शब्दादिविषयत्वेन परामृशति तद्भावात्मकं ।<br>
परमार्थे तु विचार्यमाणे द्वयमप्यस्य शरीरं<br>
संवेद्यमानत्वाविशेषात् । एवं<br>
संवेद्यमानतालक्षणभावसंसर्गावस्थायां जीवः<br>
संवेद्यवस्त्वव्यतिरेकात् सर्वमयो विश्वरूपः स्थितोऽपि सन्<br>
तथावस्तुसंवेदनतत्त्वपरामर्शानुन्मेषात् सर्वमिदम्<br>
आत्मव्यतिरिक्तकारणान्तरलब्धात्मकत्वेन आत्मनः परस्परतश्च<br>
पृथक्त्वेन व्यवच्छिन्दन्, (प्। ९१) आत्मानं च<br>
देहाद्यनित्यभावाहम्भावेन अध्यवस्यन् जन्मादिबन्धभाक्<br>
संसारी जीव इति व्यपदिश्यते । यदा तु<br>
शिवदिवाकरशक्त्यंशुपातजनितप्रबोधोन्मिषितविशददृष्टि-<br>
स्फुटतरप्रकाशमानदेहादिव्यतिरिक्तसत्यात्मस्वभाव-<br>
सुस्थिताहम्प्रतिपत्तिः सन्<br>
यथावस्थितवस्तुसंवेदनपरामर्शशक्तिभिर्व्यक्तिभाक् भवति,<br>
तदा स एव सङ्कल्पमात्रविलिखितविचित्रविश्वव्यक्तिमयशक्तिचक्रः<br>
शिवः सम्पद्यते । तेन उक्तम् - तत्तद्वस्तुसंवेदनस्वभावबलेन या<br>
तादात्म्यप्रतिपत्तिः संवेद्यमानवस्त्वभेदसंवित्तितः<br>
सर्वभावसमुद्भवः, तस्मात् जीवः तावत् सर्वमयः; तेन च तस्य<br>
सर्वमयत्वप्रतिपत्तिलक्षणेन हेतुना सा अवस्था नास्ति या शिवमयी<br>
न भवति, ततश्च भोक्तैव ईश्वरो भोग्यभावेन<br>
ईशितव्यवस्तुरूपतया सदा सर्वत्र संस्थितः । एवं यस्य वा<br>
संवित्तिः स जीवन्मुक्त - इति वाक्यसमन्वयसङ्कलनार्थमेतत् (प्। ९२)<br>
पुनरुक्तम्, - इत्यनेन श्लोकत्रयेण आत्मन एव विश्वरूपत्वेन स्थितिः<br>
प्रतिपादिता, विश्वप्रपञ्चस्य निमित्तान्तरानुपपत्तेः । यथोक्तं<br>
ब्रह्मविदा</p>
<blockquote>
<p>कल्पयत्यात्मनात्मानमात्मा देवः स्वमायया ।<br>
स एव बुद्ध्यते भेदादिति वेदान्तनिश्चयः ॥</p></blockquote>
<p>इति । तथा अन्येनापि स्तुतिद्वारेणोक्तम्</p>
<blockquote>
<p>विविधैरुपाधिभिरवस्थितैर्वहिः<br>
स्फटिकादिवत्तव विचित्रतोच्यताम् ।<br>
यदि ते कदाचन कथञ्चन क्वचि-<br>
द्भवितुं क्षमास्त्वदवभासतः पृथक् ॥<br>
परमाणुपाकपरिणामविभ्रमा-<br>
द्युत वा विवर्त इति विश्वमिष्यताम् ।<br>
विबुधोत्तमैर्यदिह तद्विकल्पना-<br>
स्तव शक्तिरेव न तथोपपादयेत् ॥<br>
तदिहापि च प्रतिनिमेषमुन्मिष-<br>
न्निमिषद्विकल्पविविधांशुमण्डलः ।<br>
अथ चातिशुद्धवपुरद्भुतैकभूः<br>
स्फुरसि त्वमेव शिव चिन्मयो मणिः ॥</p></blockquote>
<p>(प्। ९३) व्याख्यातमेतत् वृत्तौ पृथक् पृथक्</p>
<blockquote>
<p>सर्वात्मक एवायमात्मा</p></blockquote>
<p>इत्यादिना</p>
<blockquote>
<p>तेन तथाविधेन</p></blockquote>
<p>इत्यादिना</p>
<blockquote>
<p>एवं स्वभावे यस्य</p></blockquote>
<p>इत्यादिना च ग्रन्थेन ॥ १ ॥ २ ॥ ३ ॥</p>
<p>इति श्रीराजानकश्रीरामविरचितायां स्पन्दविवृतौ<br>
विश्वस्य स्वस्वभावशक्तिमात्रत्वोपपत्तिर्नाम<br>
तृतीयो निःष्यन्दः ॥ ३ ॥</p>
<h2 id="अभदपलबध">अभेदोपलब्धिः</h2>
<p>(प्। ९४)<br>
अथ</p>
<p>अभेदोपलब्धिर्नाम</p>
<p>चतुर्थो निःष्यन्दः</p>
<blockquote>
<p>इदानीमियमेव उपपत्तिः सुगृहीता सती, अभेदोपलब्ध्युपायः -<br>
इति प्रदर्शयितुं मन्त्रन्यासादिसमस्तविधिसंस्कारकत्वमस्याः<br>
प्रतिपादयितुमाह</p></blockquote>
<p>अयमेवोदयस्तस्य ध्येयस्य ध्यायिचेतसि ।<br>
तदात्मतासमापत्तिरिच्छतः साधकस्य या ॥ ४।१ (३१) ॥</p>
<p>वृति: तत्संवेदनद्वारेण यः तदात्मग्रहो मन्त्रन्यासात्मकः स<br>
एवोदयः तस्य ध्येयस्य मन्त्रात्मनः (प्। २६) साधकचेतसि,<br>
तादात्म्यं तत्स्वभावत्वप्राप्तिः मन्त्रदेवत -या (क्: मन्त्रस्य<br>
देवतया) सह साधकस्य मन्त्रोच्चारणेच्छया (ख्, ग्:<br>
मन्त्रोच्चारेणेच्छया सम्पादिका) सम्पादिता ॥ ३१ ॥</p>
<p>टिप्पणी: इदमिह प्रतिपादनीयम्, साधकचेतसो<br>
मन्त्रोच्चिचारयिषावस्था -यां यदनायासेन ध्येयवस्तुना<br>
सहैकात्म्यं सम्पाद्यमा -नं स एव मन्त्राभिधेयस्य<br>
स्मर्तव्यदेवस्य तत्तदर्थक्रियाकार्य -मोघशक्तिना उपास्याकारेण<br>
प्रत्यक्षावलोकनात्मोदयः, न तु विभाव्यमाना व्यतिरिक्ताकृतिरिति<br>
प्रागुक्तोपपत्त्या सुगृहीतयाभेदोपलब्धिरुपेयते इति ॥ ३१ ॥</p>
<p>विवृति: तस्य कस्यचिद् ध्येयस्य तेन तेनाकारेण स्मर्तव्यस्य<br>
मन्त्रवाच्यस्य देवताविशेषस्य उदयः तत्तदर्थक्रियासम्पादिना<br>
अमोघशक्तिना तेन तेनोपास्येनाकारेण प्रथनम्; क्व अधिकरणे ? -<br>
ध्यायिचेतसि ध्यायिनः स्मर्तुः सम्बन्धिनि चेतसि सङ्कल्पे;<br>
कोऽसावुदयः ? - इच्छतः इच्छावस्थायां (प्। ९५) वर्तमानस्य<br>
मन्त्रमुच्चिचारयिषोः साधकस्य अभियुक्तस्य, वस्तुसामर्थ्यसिद्धा<br>
या तदात्मतासमापत्तिः तस्य ध्येयस्य य आत्मा स्वरूपं तस्य<br>
भावस्तदात्मता तया समापत्तिरेकीभावः । इदमत्र तात्पर्यम् -<br>
न्यासादिहेतोर्मन्त्रोच्चारणेच्छावस्थायां<br>
मन्त्ररुद्धदेवताकारारायां [मन्त्ररुद्धान्यदेवताकारायाम्]<br>
साधकचेतसः स्वयमप्रयत्नेन सम्पाद्यमानं<br>
यदभिन्नरूपत्वम्, स एव परामर्शक्षमसंविदो ध्यातुर्मुख्य<br>
आराध्यदेवतायाः प्रत्यक्षदर्शनरूप उदयो, न तु<br>
व्यतिरेकविभाव्यमानाकारता, - इति अनयैव संविदा<br>
शिवरूपतापत्त्ःः [-पत्तेः] ।</p>
<blockquote>
<p>… शिवो भूत्वा शिवं यजेत् ।</p></blockquote>
<p>इत्यस्य विधेः चरितार्थत्वम् ।</p>
<blockquote>
<p>अयमेव तत्संवेदनद्वारेण</p></blockquote>
<p>इत्यादिना व्याख्यातमेतत् वृत्तौ ॥ १ ॥</p>
<blockquote>
<p>अस्या एव संविदो विध्यन्तरसंस्कारकत्वमाह</p></blockquote>
<p>इयमेवामृतप्राप्तिरयमेवात्मनो ग्रहः ।<br>
इयं निर्वाणदीक्षा च शिवसद्भावदायिनी ॥ ४।२ (३२) ॥</p>
<p>वृति: इयमेव सा मिथ्याज्ञानशून्यस्य साधकस्य निरावरण -<br>
स्वस्वरूपसंवित्तिः अमृतत्वप्राप्तिः, न तु रसास्वादरूपस्य<br>
धातुसारस्य स्थूलस्यास्वादनम् अमृतप्राप्तिरुक्ता, यैव<br>
मन्त्रोच्चारणमात्रेणैव (ख्, ग्: मात्रेणैव स्वस्वरूपावस्थिति)<br>
मन्त्रस्वरूपावस्थितिप्राप्तिः सैवात्मनो ग्रहणमित्युक्ता । यस्मात्</p>
<blockquote>
<p>आत्मनो ग्रहणं कुर्याद्दीक्षाकाले गुरुर्धिया</p></blockquote>
<p>(प्। २७) इति । न पुनर्लोष्टादिवत् हस्तेन तस्यामूर्तस्य ग्रहणं भवति,<br>
अत एव चेयमेव सा निर्वाणदीक्षा शिवसद्भावदायिनी,<br>
परमशिवस्वरूपाभिव्यञ्जिका ॥ ३२ ॥</p>
<p>टिप्पणी: प्राग्वर्णितायाः संविद एव अनित्यजडवस्त्वात्मनोऽमृतात्<br>
बाह्यसाधनाद्यधीन -दीक्षातोऽपि अनुत्तमवैलक्ष्येण<br>
अनुत्तरामृतरसमयता, उत्तम विधिसंस्करणकारणत्वं चेति ॥ ३२ ॥</p>
<p>इति श्रीकल्लटाचार्यविरचितायां स्पन्दकारिकावृत्तौ सहजविद्योदयो<br>
नाम द्वितीयो निःष्यन्दः ॥ २ ॥</p>
<p>विवृति: (प्। ९६) इयमेव यथाप्रतिपादिता<br>
शरीरादिविनश्वरवस्त्वालम्बनाहम्प्रत्ययरूपस्य<br>
स्वप्रकाशव्यतिरिक्तवेद्यभावप्रतीतिमयस्य मिथ्याज्ञानस्य<br>
उच्छेदात् अनवच्छिन्नस्वच्छस्वच्छन्दस्वभावमात्रैकतत्त्वोपलब्धि-<br>
रूपा संवित् सम्यग् ज्ञानम् अमृतप्राप्तिः अमृतस्य अविनाशिनः<br>
शिवात्मकस्यात्मनः प्राप्तिरुपलब्धिः किल<br>
अर्थानुगतामृतप्राप्तिर्भवति, न तु द्रव्यविशेषात्मकस्य<br>
जडस्यानित्यस्य वस्तुनः कस्यचित् प्राप्तिरमृतप्राप्तिः, सा हि जीवस्य<br>
कालान्तरस्थायिशरीरत्वकारणभावात् एतदुपचारेण एवमुच्यते ।<br>
तथा अयमेवात्मनो ग्रहः या एवंविधा<br>
मन्त्रोच्चारणेच्छाक्षणभाविनी संवित् सोऽयमेवात्मनो जीवस्य<br>
ग्रहो ग्रहणम्, तेषु तेषु हि दीक्षादिषु विधिविशेषेषु आत्मनः<br>
शिष्यसम्बन्धिनः स्वस्य वा ग्रहणं शास्त्रेषु उपदिश्यते । यथा<br>
उदाहृतं वृत्तौ</p>
<blockquote>
<p>आत्मनो ग्रहणं कुर्याद्दिक्षाकाले गुरुर्धिया ।</p></blockquote>
<p>(प्। ९७) इति । तेन तादृग्विधिसम्पत्तये परिकल्पितरूपविशेषस्यात्मनो या<br>
परमकारणभूतस्वभावाभेदसमापत्तिरुपजायते, सा<br>
परामृश्यमाना आत्मग्रहणात्मकविधिसम्पदिका भवति, न तु<br>
अन्यथा तस्यामूर्तस्य ग्रहणं सम्भवति, ग्रहीतुः परमात्मनः<br>
सर्वव्यापकसंविद्रूपात् तस्याभिन्नत्वात् । तथा इयमेव<br>
निर्वाणदीक्षा निर्वाणं<br>
निर्वृतिर्द्वैतप्रत्ययलक्षणक्षोभपरिक्षयात् आत्यन्तिकी प्रशान्तिः<br>
संविदः स्वस्वभावव्यवस्थितिः, तदर्था दीक्षा<br>
स्वरूपसम्बोधदानात्मको भेदमयबन्धक्षपणलक्षणश्च<br>
संस्कारविशेषः, सा चैवंरूपा निर्वाणदीक्षा इयमेव<br>
प्रतिपादिता संवित्, एतत्कारणत्वात् तस्याः । यत एषा संवित्<br>
शिवसद्भावदायिनी शिवस्य स्वस्वभावस्यैव परमेश्वरस्य यः<br>
सद्भावः सत्ता, येन रूपेण अहमेवास्मि - (प्। ९८) इति<br>
प्रतिपत्तिरबाधिता सिद्ध्यवस्थायामुपपद्यते तस्य दायिनी<br>
प्रतिपादिका, स हि निरुत्तरः संस्कारः सुप्रबुद्धगुरोर्गोचरः<br>
परमशिवात्मकस्वरूपप्राप्तिमात्रो, न तु<br>
बाह्यसाधनसाध्यविधिविशेषात्मक इति । व्याख्यातमेतत्</p>
<blockquote>
<p>इयमेव सा मिथ्याज्ञानशून्यस्य</p></blockquote>
<p>इत्यादिना वृत्तौ ॥ २ ॥</p>
<blockquote>
<p>एवमुत्तमविधिसंस्कारकारणत्वमस्याः संविदः<br>
प्रतिपाद्य, इदानीं सिद्ध्यन्तरकारणत्वं<br>
संसारिव्यवहारनिदर्शनेन प्रतिपादयितुं श्लोकद्वयमाह</p></blockquote>
<p>अथ विभूतिस्पन्दाख्यस्तृतीयो निःष्यन्दः ।</p>
<p>यथेच्छाभ्यर्थितो धाता जाग्रतोऽर्थान्हृदिस्थितान् ।<br>
सोमसूर्योदयं कृत्वा सम्पादयति देहिनः ॥ ४।३ (३३) ॥</p>
<p>वृति: (प्। २८) यथास्यानभिव्यक्तस्वस्वरूपस्य योगिनो<br>
जाग्रदवस्थायां यथा यथा इच्छा भवति, तथैव<br>
तस्यानेकार्थसन्निधानेऽभिम -तस्यैव कस्यचिदर्थस्य दर्शनं<br>
भवति नटमल्लप्रेक्षादिषु सोमसूर्योदयं कृत्वा<br>
चक्षुरादिष्ववधानेन ॥ ३३ ॥</p>
<p>टिप्पणी: अर्थदिदृक्षोर्दिदृक्षावस्थायामीप्सितवस्त्ववधारणा-<br>
वधानस्वभावमाविश्यैव इष्टार्थप्राप्तिरिति सावस्था<br>
प्रार्थनात्मेत्युप -चरिता । वृत्तौ तु चक्षुषोरिति<br>
इन्द्रियान्तरोपलक्षणम्, तेन शुश्रषापि -स्पृक्षावस्थापि<br>
एवमेवोपचर्यते इच्छापूर्वकत्वादेव समस्तार्थस्फुरणस्येति ॥ ३३ ॥</p>
<p>तथा स्वप्नेऽप्यभीष्टार्थान्प्रणयस्यानतिक्रमात् ।<br>
नित्यं स्फुटतरं मध्ये स्थितोऽवंश्यम्* प्रकाशयेत् ॥ ४।४<br>
(३४) ॥</p>
<p>(* विवृति: स्थितोऽवश्यम्)<br>
वृति: तथा स्वप्नेऽपि अभीष्टार्थानेव पश्यति, प्रणयस्यानति -<br>
क्रमात् (प्। २९) इच्छाभ्यर्थनाया अनतिक्रमात्, यच्च तन्मध्ये<br>
हृदयं स्फुटतरम् अभिव्यक्तं नित्यं तदेतत् स्वप्नस्वातन्त्र्यम्<br>
इत्युच्यते, अयमेव तमोवरणनिर्भेद इत्यर्थः ॥ ३४ ॥</p>
<p>टिप्पणी: उक्तप्रकारेण निखिलग्राह्यग्राहकसम्बन्धिदशासु<br>
तादात्म्य -प्रतिपत्तिरूपस्य प्रणयस्यानुल्लङ्घनात्<br>
मनोवेद्यसृष्टिविषयेऽपि अभिमतार्थानां सुप्रकटतरमेव<br>
प्रथनमिति स्वाप्निका अर्थाः स्वातन्त्र्येण प्रसर्तुं नैव<br>
प्रभवेयुरिति अतो योगिनो निर्दिष्टदश -योरविशेषात् तमोवरणनिर्भेद<br>
आविर्भवेत् येन सिद्ध्यन्तरप्रसवः ॥ ३४ ॥</p>
<p>विवृति: (प्। ९९) यथा देहिनो देहमात्रमेव आत्मत्वेन प्रतिपन्नस्य<br>
सर्वस्य संसारिणो जाग्रतो यथास्वं<br>
विषयग्रहणव्यग्रेन्द्रियवृत्तिलक्षणां जागरावस्थाम् अनुभवतो<br>
हृदि स्थितान् आशयनिविष्टान् द्रष्टुम् अभीष्टान् भावान्<br>
इच्छाभ्यर्थितः इच्छयादिदृक्षारूपया अभ्यर्थितः,<br>
तदवस्थास्वभावबलात् तादात्म्यसमापत्त्या तदर्थसम्पत्तेः<br>
याचित इव धाता सर्वकर्ता परमेश्वरः परमात्मा सम्पादयति<br>
यथाभिप्रायं प्रकाशयति । किं कृत्वा ? - सोमसूर्ययोः<br>
चक्षुषोः उदयम् अभिप्रेतार्थावधारणमात्रावधानरूप-<br>
स्वरूपप्रथनं विधाय, - इत्युपमानवाक्यम् । इदमत्र तात्पर्यम् -<br>
यो यः कश्चित् संसारी यमेवार्थं द्रष्टुमुत्पन्नेच्छो भवति, स<br>
तद्दिदृक्षावस्थायां झगित्यवश एव परमात्मानं<br>
धातारमभेदेन आविशति, सा अवस्था अस्य प्रार्थना - इत्युपचरिता,<br>
तत्पूर्वकतया अभीष्टार्थप्राप्तेः । (प्। १००) स तया अभ्यर्थितो धाता<br>
तावन्मात्रार्थप्रथनाय अवधानात्मना चक्षुषोः<br>
स्वरूपव्यक्तिलक्षणमुदयं कृत्वा, सन्निहितेष्वपि अन्येषु बहुषु<br>
दृश्येषु यद्दिदृक्षयैव अभ्यर्थितः तमेवार्थं प्रदर्शयति,<br>
नान्यत् । चक्षुषोरुदयं कृत्वा - इति उपलक्षणमात्रमेतत् मन्तव्यम् ।<br>
तेन शुश्रूषाभ्यर्थितः श्रवणयोरुदयं कृत्वा<br>
श्रव्यान्तरसन्निधावपि शुश्रूषितमेव अर्थं श्रावयति धाता<br>
देहिनः, - इति सर्वेन्द्रियेष्वपि योज्यम् । चक्षुषोश्च सोमसूर्यशब्देन<br>
प्रतिपादनेन विश्वरूपात् धातुर्जीवस्य<br>
वास्तवाभेदप्रतिपादनप्रयोजनम् । उपलक्षणार्थं च वृत्तिकृतैव<br>
व्याख्यातम्</p>
<blockquote>
<p>चक्षुरादिष्ववधानेन</p></blockquote>
<p>इत्यत्रादिग्रहणात् । इत्थं सर्वजीवानां<br>
सर्वार्थप्रथनमिच्छापूर्वकं भवति, सा च इच्छावस्था<br>
संसारिणः परमकारणाभेदरूपा, - इति परमेश्वर एव स्वतन्त्रो<br>
यथेष्टमिदमखिलं प्रकाशयति (प्। १०१) इति परमार्थं<br>
तदीयमायाशक्तिजनितदेहादिव्यवच्छेदाः संसारिणो न प्रपद्यन्ते ।<br>
यस्तु प्रबुद्ध उक्तोपदेशाभ्यासप्रकर्षकषणपाषाणानिशिती-<br>
कृतप्रज्ञाकृपाणीनिकृत्तकल्पकायाद्यहङ्कारकर्कशग्रन्थिरुदित-<br>
निरावरणसत्यात्मसंवित्स एव संस्मर्यमाणः तं<br>
प्रत्यभिज्ञातुमलम्, - इति सिद्धाव्यतिरेकसमाधियोगिनं प्रति<br>
इदमुपमेयवाक्येनोपदिश्यते । यथा वा तैरेव प्रतिपादितयुक्त्या<br>
इच्छाभ्यर्थितः सन् सर्वार्थान् प्रथयति; तथैव तेन प्रकारेण<br>
नित्यं सर्वदा सर्वासु ज्ञातृज्ञेयसम्बन्धदशासु प्रणयस्य<br>
इच्छावस्थायां तादात्म्यप्रतिपत्तिरूपायाः प्रार्थनायाः<br>
अनतिक्रमात् अनुल्लङ्घनात् प्रत्यवमर्शावहितत्वेन अनुपेक्षणात्<br>
स्वप्नेऽपि स्वव्यापारोपरतचक्षुरादौ<br>
मनोमात्रग्राह्यस्वसृष्टिविषयायां स्वापावस्थायां यावद्<br>
अभीष्टान् साधकाभिमतानेव अर्थान् स्फुटतरम् (प्। १०२)<br>
अतिप्रकटं कृत्वा मध्ये स्थितो हृदये सदासीनो ऽवश्यं नियमेन<br>
असौ धाता प्रकाशयेत् प्रथयेत् - इति<br>
तथेत्यादेरुपमेयवाक्यस्यार्थः । तात्पर्यं पुनरिदं - यः<br>
सर्वदा सर्वानुभवेषु, धातुः सर्वेश्वरस्य स्वस्वभावस्य<br>
तल्लीनत्वलक्षणं प्रणयं स्वसामर्थ्यसिद्धं<br>
प्रतिक्षणप्रत्यवमर्शावहितत्वात् नातिक्रामति, तस्यासौ धाता<br>
जागरवत् स्वप्नेऽपि अभिमतानेवार्थान् प्रकाशयति, न तस्य<br>
स्वप्नपदार्थाः स्वातन्त्र्येण प्रवर्तमानाः<br>
सर्वकर्तृत्वलक्षणस्वशक्तिप्रतिबन्धमुद्भावयन्ति असंसारित्वात्;<br>
किन्तु स्वतन्त्रः स्वशक्त्या यथेष्टं तान् सृजति । यथाह भर्तृहरिः</p>
<blockquote>
<p>प्रविभज्यात्मनात्मानं सृष्ट्वा भावान् पृथग्विधान् ।<br>
सर्वेश्वरः सर्वशक्तिः स्वप्ने भोक्ता प्रपद्यते ॥</p></blockquote>
<p>इति । अत एव स्वप्नस्वातन्त्र्यमेतत् - इत्युक्तम् । तस्य स्वप्नजागरयोर्विशेषो<br>
नास्ति, - इति तमोवरणनिर्भेदः स एवोक्तः ।<br>
देहाद्यहन्ताजनितोऽनवच्छिन्नस्वमाहात्म्यनिरोधः (प्। १०३) तमः,<br>
तेन वरणं स्थगनं स्वभावतिरोधानम्, तस्य<br>
निर्भेदोऽनन्तनिजवैभवाभिव्यक्तिवशात् विनाशः, स हि<br>
तस्यामवस्थायामाविर्भवति । व्याख्यातमेतत् वृत्तौ पृथक् पृथक्</p>
<blockquote>
<p>यथा अस्य अनभिव्यक्तस्वस्वरूपस्य</p></blockquote>
<p>इत्यादिना । तथा</p>
<blockquote>
<p>स्वप्नेऽप्यभीष्टार्थानेव पश्यति</p></blockquote>
<p>इत्यादिना ग्रन्थेन ॥ ३ ॥ ४ ॥</p>
<p>अथ एवंविधसमाधिव्युत्थानमात्रात् संसारिसमानतां<br>
योगिनः प्रतिपादयन्, नित्ययुक्ततां द्रढयितुमाह</p>
<p>अन्यथा तु स्वतन्त्रा स्यात्सृष्टिस्तद्धर्मकत्वतः ।<br>
सततं लौकिकस्येव जाग्रत्स्वप्नपदद्वये ॥ ४।५ (३५) ॥</p>
<p>वृति: अन्यथा तु स्वरूपस्थित्यभावे स्वतन्त्रा स्यात् स्वप्ने<br>
आलबिडालदर्शनरूपा (ख्, ग्: आडबिड) सृष्टिः, यस्मात् तत्तत्त्वं<br>
सृष्टिस्वभावं प्रसवधर्मत्वात्; यथा सततं (क्, ख्: यया सततम्)<br>
सर्वस्य (प्। ३०) लोकस्य जाग्रद्वृत्तौ स्वप्नावस्थायां च<br>
सम्बन्धासम्बन्धविकल्पाः (घ्: स्वप्नावस्थायां च सम्बद्धा<br>
विकल्पा इति पाठान्तरं च सन्दृश्यते ।)</p>
<p>टिप्पणी: ज्ञानज्ञेयभावेन विजृम्भमाणे पदद्वयात्मनि<br>
शाक्तप्रसरे स्वसंवित्समाधाननिविडपरिशीलनानपायात्<br>
नित्ययुक्तस्य सृष्टिस्वभावमुक्तपदद्वयं शक्तिप्रतिबन्धं<br>
विधातुं नैव प्रभु, अन्यथावर्तमानस्तु लोकवत् स्वयैव<br>
भावसृष्ट्या परवशीक्रियते * * * *?हितेन भाव्यमित्यर्थः ॥ ३५ ॥</p>
<p>विवृति: अन्यथा तु उक्तात्प्रकारात् अन्येन प्रकारेण, सर्वकर्तुः<br>
स्वतन्त्रस्य परमेश्वरस्य एकस्य ममैवेदं (प्। १०४) जगत्कार्यम् - इति<br>
प्रतिपत्त्यभावरूपेण वर्तमानस्य योगिनो जाग्रत्स्वप्नपदद्वये<br>
जागरस्वापदशयोः तद्धर्मकत्वतः सर्गगुणात्मकत्वात् सृष्टिः<br>
नानाभावनिर्मितिः सततम् आत्मतत्त्वसंविदपायाद् [-<br>
संविदुदयात्] स्वतन्त्रा स्यात् वास्तवेन<br>
स्वतन्त्रस्वात्ममात्रकर्तृत्वेन अपरामृश्यमाना सती,<br>
विचित्रविभ्रमदानस्वच्छन्दा दुर्निवारतादृक्सामर्थ्यप्रसरा भवेत्<br>
। कस्येव ? - लौकिकस्येव संसारिणो लोकस्य यथा । इदमत्र तात्पर्यम् -<br>
जागरास्वप्नलक्षणं पदद्वयं सर्गस्वभावम्, तत्र हि<br>
ज्ञानज्ञेयभावेन पारमेश्वर्याः शक्तेः स्थितिः प्रतिपादिता,<br>
तादृशि अस्मिन् द्वयात्मके पदद्वये यो योगी<br>
यथोक्तसंवित्तिसमाधानापरित्यागात् अप्युत्थितः स्यात्, तस्य सर्वथा<br>
स्वतन्त्रे सर्वकर्तरि स्वात्मनि सुव्यवस्थितस्य (प्। १०५) सृष्टिस्वभावं<br>
तत्पदद्वयं शक्तिप्रतिबन्धाय न प्रभवति; यस्तु अतोऽन्यथा स्यात्<br>
स लोकवन्निजयैव भावसृष्ट्या परवशीक्रियते - इति नित्ययुक्तेन<br>
योगिना भाव्यमित्यर्थः । तदेतत्</p>
<blockquote>
<p>अन्यथा स्वरूपस्थित्यभावे</p></blockquote>
<p>इत्यादिना व्याख्यातमेतद्वृत्तौ ॥ ५ ॥</p>
<blockquote>
<p>इदानीमतीतानागतव्यवहितविप्रकृष्टादिवस्तुविज्ञानमनयैव<br>
संविदा सुलभम्, - इति युगलकेनाह</p></blockquote>
<p>यथा ह्यर्थोऽस्फुटो दृष्टः सावधानेऽपि चेतसि ।<br>
भूयः स्फुटतरो भाति स्वबलोद्योगभावितः ॥ ४।६ (३६) ॥</p>
<p>वृति: यथा किल दूरस्थितः कश्चिदर्थः पुरुषेण पूर्वं<br>
सावधानेनापि न लक्ष्यते स एव स्फुटरो भवति, प्रयत्नविशेषेण<br>
निरूप्यमाणस्तत्रैव स्थितस्य ॥ ३६ ॥</p>
<p>टिप्पणी: दिदृक्षोश्चक्षुविस्फारणमात्रोपक्रमे<br>
विषयस्यास्फुटतयोपलम् -भात् क्षणान्तरे स्फुटतरप्रकाशः,<br>
यस्माद्द्रष्टुर्दर्शनविषये -ऽतिरिक्तदर्शनसाधनं नैव किमपि<br>
आह्रियते वास्तवस्वभावानु -प्रवेशमन्तरेण, तदनाक्रमणादेव<br>
यथात्म्यप्रथोपपत्तेः इत्येवमर्थप्रथा सर्वसाधारणापि केवलं<br>
योगिन एवोक्तबल -प्रत्यवमर्शप्रकाशिनी, नान्यस्य<br>
मायातिमिरान्धस्येति ॥ ३६ ॥</p>
<p>तथा यत्परमार्थेन यदा यत्र यथा स्थितम्* ।<br>
तत्तथा बलमाक्रम्य न चिरात्सम्प्रवर्तते ॥ ४।७ (३७) ॥</p>
<p>(* विवृति: एवं यत्परमार्थेन यत्र येन यथा स्थितम्)<br>
वृति: (प्। ३१) तथा तेनैव प्रयत्नविशेषेण यत् वस्तु येन रूपेण (क्, ख्:<br>
स्वेन रूपेण) यदा यस्मिन् काले, यत्र देशे, यथा येनाकारेण<br>
संस्थितम्, तत् वस्तु तथा स्वबलं स्वस्वरूपमाश्रितस्याचिरेणैव<br>
कालेन प्रतिभाति निरावरणस्वरूपत्वात् तेनातीतानागतं ज्ञानं<br>
परिमितविषयं न किञ्चिदाश्चर्यम् ॥ ३७ ॥</p>
<p>टिप्पणी: एवमुक्तबलाधिष्ठानादेव<br>
तत्तदवस्थाकारदेशकालाद्यविसं -वादितया<br>
अतीतादिव्यवहितविप्रकृष्टवस्तूनां विज्ञानं सुलभ -मेवेति पूर्व<br>
श्लोकदृष्टान्तद्वारोपोद्बलितमिति भावः ॥ ३७ ॥</p>
<p>विवृति: (प्। १०६) यथा हि कस्यचित् सावधाने<br>
तदर्थदिदृक्षानिविडप्रयत्नेऽपि चेतसि सति, झगिति दृष्टमात्रो ऽर्थः<br>
अस्फुटः अप्रकटो भाति प्रथते, भूयो ऽनन्तरं<br>
स्वबलोद्योगभावितः स्वस्यात्मनः सर्वज्ञस्य बलं सामर्थ्यं<br>
ज्ञत्वादिलक्षणा शक्तिः तया, उद्योगः उद्यमो<br>
निविडतरावधानतया दर्शनोत्साहः, तेन भावितो लक्षितः सन्<br>
स्फुटतरो भाति प्रत्यभिज्ञायमाननिरवशेषविशेषः सोऽयम् इति<br>
प्रथते, - इत्युपमानवाक्यम् । अस्येदं तात्पर्यं - यस्य कस्यचित्<br>
द्रष्टुमभीष्टोऽर्थो झगिति विस्फारितमात्रचक्षुषो न सम्यक्<br>
दृश्यतामापद्यते, पुनः क्षणान्तरे तद्देशगतस्यैव तथैव<br>
न्यक्षनिक्षिप्ताक्षस्य स्फुटतरः प्रकाशते, तत्र को हेतुः ? - न हि तेन<br>
द्रष्टृव्यतिरिक्तं विशेषदर्शनसाधनं किञ्चिदाह्रियते, तेन<br>
तात्त्विकस्वभावानुप्रवेश (प्। १०७) एव तस्य सञ्जायते,<br>
यद्बलस्पर्शात् तस्य सोऽर्थो याथात्म्येन प्रथते-; ततः<br>
स्वबलोद्योगमात्रं सर्वार्थप्रकाशनसाधनं सर्वदेहिनाम्,<br>
नान्यत्किञ्चित् । एवंविधार्थप्रकाशनं सर्वप्राणिसाधारणमपि<br>
प्रबुद्धस्य योगिन एव प्रत्यवमृश्यमानं सत् तथा प्रकाशते,<br>
नान्यस्य मायातिमिरतिरस्कृतसम्यग्दर्शनस्य, - इति योगी एव अनेन<br>
उपदेशेन स्मार्यते एवम् इत्याद्युपमेयवाक्योक्तेन । यथा हि<br>
अस्फुटदृष्टोऽर्थः स्वबलमेवाक्रम्य स्फुटतरं प्रकाशते, एवम्<br>
अनेनैव उपमानवाक्योक्तेन प्रकारेण बलं<br>
स्वस्वभावसामर्थ्यम् आक्रम्य दिदृक्षाक्षणे तत् अभेदेन<br>
अधिष्ठाय, वर्तमानस्य योगिनः तथा तेनैव<br>
तत्तदवस्थाकारदेशकालाद्यविसंवादिना प्रकारेण<br>
सम्प्रवर्तते सम्यगभिव्यक्तिमेति सम्यक् (प्। १०८) ज्ञेयतया<br>
अभिमुखीभवति । किं तद्वस्तु ? - परमार्थेन तत्त्वतो यत् वस्तु<br>
गवादि यथा येन अवस्थात्मना प्रकारेण येन यादृशेन<br>
विशिष्टसास्नादिमता आकारेण यत्र यस्मिन् व्यवहितविप्रकृष्टादौ<br>
देशे, भूतादौ वा काले स्थितं तत्तथा सम्प्रवर्तत - इति ।<br>
अयमत्र भावार्थः - अस्फुटेऽर्थे दृष्टे तस्य स्फुटतरावभासाय<br>
सर्वज्ञस्वस्वभावाभेदो यः सर्वस्य कस्यचित् अप्रयत्नेन उत्पद्यते,<br>
प्रबुद्धः तत्परामर्शाभ्यासात् देशकालादिव्यवहितानपि<br>
यथाभिमतानर्थान् तत्त्वतो जानाति - इत्यबाधितायां युक्तौ<br>
स्थितायां सर्वज्ञत्वादिगुणाभिव्यक्तौ अयमेव हेतुः । अत एवोक्तम्</p>
<blockquote>
<p>परिमितविषयमतीतानागतज्ञानं न<br>
किञ्चिदाश्चर्यं निरावरणस्वस्वभावत्वात्</p></blockquote>
<p>इति । तस्यां हि दशायां देशकालाद्यनिरुद्धं<br>
स्वस्वभावबलमभिव्यज्यते । (प्। १०९) अस्फुटोऽर्थो दृष्टः<br>
इत्युपलक्षणार्थमेतन्मन्तव्यम्, तेन श्रुतादिष्वेवमेव योज्यम् ।<br>
एतेन च दृश्यादेरर्थस्य स्फुटतरदर्शनाद्यर्थं<br>
प्रयत्नविशेषावस्थायां सम्पाद्यमानेन<br>
प्रतिष्ठितस्पन्दानुप्रवेशेन<br>
सर्वबुद्ध्यक्षव्यापारात्मकजाग्रदवस्थाश्रयः<br>
परतत्त्वोपलब्ध्युपायः प्रसङ्गात् प्रतिपादितो वेदितव्यः<br>
व्याख्यातमेतद्वृत्तिकृता श्लोकद्वयं पृथक् पृथक्</p>
<blockquote>
<p>यथा किल दुरस्थित</p></blockquote>
<p>इत्यादिना,</p>
<blockquote>
<p>तथा तेनैव प्रयत्नविशेषेण</p></blockquote>
<p>इत्यादिना ग्रन्थेन ॥ ६ ॥ ७ ॥</p>
<blockquote>
<p>अथैतयैव युक्त्या क्षुत्तृष्णादिजयं प्रतिपादयितुमाह</p></blockquote>
<p>दुर्बलोऽपि तदाक्रम्य यतः कार्ये प्रवर्तते ।<br>
आच्छादयेद्बुभुक्षां च तथा योऽतिबुभुक्षितः ॥ ४।८ (३८)<br>
॥</p>
<p>वृति: क्षीणधातुरपि तद्वलमुत्साहलक्षणमाक्रम्य यतः कार्ये<br>
प्रवर्तते, यथा च कश्चित् (ख्: तथा च कश्चिद्) अशक्तोऽपि<br>
व्यायामाभ्यासेन महतीं शक्तिं प्राप्नोति उद्योगबलेन, तथानेन<br>
स्वभावानुशीलनेन बुभुक्षामपि आच्छादयति योऽतिबुभुक्षितः<br>
स्यात्, यतः सर्वत्रैवात्मस्वरूपस्य (प्। ३२)<br>
कार्यकारणसम्पादनसामर्थ्यमविलम्बम् ॥ ३८ ॥</p>
<p>टिप्पणी: बुभुक्षानिवृत्त्याद्यपि नित्यतृप्ताकृतकस्वबलप्रथनादेव<br>
सिध्यति इत्याद्युपलक्षितोऽन्यः सिद्धिप्रपञ्चोऽपि<br>
प्रोक्ततत्त्वासादनादेव प्रोन्मील्यते ॥ ३८ ॥</p>
<p>विवृति: यतो यस्माद्धेतोर्बलं सर्वकर्तृत्वस्वातन्त्र्यलक्षणं (प्।<br>
११०) सामर्थ्यमात्मीयमाक्रम्य, पूर्वोक्तया युक्त्या<br>
तत्राव्यतिरेकेण स्थित्वा दुर्बलोऽपि अपचितदेहधातुत्वात् असमर्थोऽपि<br>
सन्, कश्चित् कार्ये भारोद्वहनादिव्यापारे प्रवर्तते क्रियाप्रधानो<br>
भवति, - एतत् दृष्टान्तवाक्यम् । अस्येदं तात्पर्यम् - यः<br>
परिकृशकायत्वात् अशक्त एव सन्ध्यादिव्यापारमारभमाणः,<br>
अभ्यासबलात् विषयान्तरे बलवत्तरेणाप्यशक्यं व्यायामादिकर्म<br>
कर्तुं प्रभवति, तस्य तथा सामर्थ्योत्पत्तौ प्राक् प्रतिपादितयुक्त्या<br>
स्वस्वभावबलाक्रमणमेकं वर्जयित्वा नान्यत्किञ्चिन्निमित्तम् । तत्तु<br>
यथेष्टसर्वकर्तृत्वलक्षणं बलमात्मतत्त्वस्य, मायीयः कर्ता<br>
मायाप्रतिवद्धशक्तित्वात्<br>
नियतकारणान्तरापेक्षनियतकार्यसम्पादनसामर्थ्यं मन्यते ।<br>
सोऽपीदमहं कर्तुं शक्नोमि - इत्यविकलोत्साहदशायां तदेव<br>
बलमवलम्बमानः तत्कार्यसम्पादनक्षमो भवति, - इति<br>
युक्तिर्योगिन एव प्रतिपत्तिगोचरीभवति - इति, तामेतां दृष्टान्तीकृत्य (प्।<br>
१११) तं प्रत्येव इदं दार्ष्टान्तिकवाक्येन उपदिश्यते, - यथा<br>
दुर्बलोऽपि बलवत्सम्पाद्यकार्यसम्पादनसमर्थः<br>
स्वस्वभावबलाक्रमणादेव भवति, तथा तेनैव प्रकारेण<br>
सर्वकार्यसम्पादनस्वतन्त्रं स्वबलमाक्रम्य तत् स्वशक्तितया<br>
अधिष्ठाय योऽतिबुभुक्षितः अत्यर्थं भोजनेच्छाविष्टः, स तां<br>
बुभुक्षाम् आच्छादयेत् स्थगयेत् न्यक्कुर्यात्,<br>
नित्यतृप्ताकृतकस्वरूपसामर्थ्यप्रथनात्<br>
अन्नाद्यभ्यवहारकारणमेव क्षुन्निवृत्त्यादिकार्यम्, - इति<br>
नियतिशक्तिप्रतिबन्धविदलने सति अत्यन्तं तां तिरोभावयेत्, नित्यतृप्त<br>
एव स्यादित्यर्थः ।</p>
<blockquote>
<p>दुर्बलः क्षीणधातुरपि</p></blockquote>
<p>इत्यादिना व्याख्यातमेतद्वृत्तौ ॥ ८ ॥</p>
<blockquote>
<p>एवं पृथक् सर्वज्ञत्वसर्वकर्तृत्वादिगुणव्यक्त्युपायोपपत्तीः<br>
प्रतिपाद्य पुनरेकोपपत्तिनिदर्शनेन ताः प्रतिपादयितुमाह</p></blockquote>
<p>अनेनाधिष्ठिते देहे यथा सर्वज्ञतादयः ।<br>
तथा स्वात्मन्यधिष्ठानात्सर्वत्रैवं भविष्यति ॥ ४।९ (३९)<br>
॥</p>
<p>वृति: अनेनात्मस्वभावेन अधिष्ठिते व्याप्ते शरीरे सर्वजञतादयो<br>
यस्मात्, तत्र स्वल्पयूकाभक्षणमपि क्षिप्रमेव जानाति, तथा<br>
स्वात्मन्यवहितस्य सर्वत्र सर्वज्ञता भविष्यति ॥ ३९ ॥</p>
<p>टिप्पणी: कल्पिताहम्भावप्रत्ययप्रतिबन्धभङ्गात् चिन्मात्रात्मनि<br>
प्रप्रमातरि पूर्णाहम्भाववतां निष्प्रत्यूहं सर्वविषयाः<br>
पूर्णज्ञातृत्वादयो गुणा अभिव्यज्यन्ते । अत्र च सर्वकर्तृत्वसर्व -<br>
ज्ञत्वादिगुणानां व्यक्त्युपायः सनिदर्शनं प्रतिपाद्यते इति ॥ ३९ ॥</p>
<p>विवृति: (प्। ११२) अनेन आत्मना चेतयित्रा अधिष्ठिते अहमिति प्रतिपत्त्या<br>
अध्यासिते देहे शरीरे सर्वज्ञतादयः शरीराश्रयाणि सर्वाणि<br>
ज्ञेयानि कार्याणि च, तेषु ज्ञता ज्ञातृत्वमादिर्येषां तान्येव<br>
कर्तृत्वादयो धर्माः यथा सर्वस्य स्थिता - इति दृष्टान्तवाक्यम् ।<br>
अस्येदं तात्पर्यम् - यद्यदयमात्मा अहमिति - प्रतिपत्त्या अधितिष्ठति<br>
तत्तदस्य शरीरम्, तदाश्रयं च सर्वमयं स्थूलं सूक्ष्मं वा<br>
ज्ञेयं कार्यं च जानाति च करोति च - इत्यनेन निदर्शनेन तथैव<br>
तेनैव प्रकारेण अहन्तया देहाधिष्ठानवत् स्वात्मनि स्वस्वभावे<br>
न दुःखं न सुखं यत्र इत्यादिनोक्तलक्षणे<br>
देहादिव्यतिरिक्तविशुद्धाद्वयचिन्मात्रवपुषि अधिष्ठानात्<br>
अहन्तया अध्यासनात्, एवं शरीराश्रयसमस्तज्ञेयकार्यवस्तु (प्।<br>
११३) ज्ञातृत्वादिवत् सर्वत्र सकलेष्वपि भुवनेषु, योगिनः<br>
सर्वज्ञतादयो भविष्यन्ति अवश्यमभिव्यक्तिं यास्यन्ति;<br>
परस्परव्यतिरिक्त - देहमात्राहम्भावलक्षण - प्रतिबन्धभङ्गाद्<br>
अद्वयचिन्मात्रस्वात्मप्रतिष्ठिताहङ्कारस्य योगिनो निर्विघ्नाः<br>
सर्वज्ञतादयः सर्वत्र अभिव्यज्यन्त एव इत्यर्थः ।</p>
<blockquote>
<p>अनेन आत्मस्वभावेन</p></blockquote>
<p>इत्यादिना व्याख्यातमेतत् वृत्तौ ॥ ९ ॥</p>
<blockquote>
<p>एवं व्याधिवलीपलिताद्युच्छेदाय उपपत्तिमाह</p></blockquote>
<p>ग्लानिर्विलुम्पिका* (क्: विलुण्ठिका) देहे तस्याश्चाज्ञानतः सृतिः ।<br>
तदुन्मेषविलुप्तं चेत्कुतः सा स्यादहेतुका ॥ ४।१० (४०) ॥</p>
<p>(* विवृति: ग्लानिर्विलुण्ठिका)<br>
वृति: (प्। ३३) ग्लानिः किल शरीरस्य विनाशिनी, सा च ग्लानिरज्ञानादुत् -<br>
पद्यते, तदज्ञानम् उन्मेषेणात्मस्वभावेन यदि नित्योज्झितं (यदि<br>
पदम्; घ्: पुस्तकाश्रयेणोपन्यस्तम् ।) तदा सा कुतः, कारणरहिता<br>
भवेत्; अनेनैव कारणेन वलीपलिताभावः शरीरदार्ढ्यं च<br>
योगिनाम् ॥ ४० ॥</p>
<p>टिप्पणी: अज्ञानेनैव पारमार्थिकस्वभावाख्यातेः<br>
शरीरोपचयापच -<br>
यादिविकारास्तद्रहितचिदानन्दघनतत्त्वप्रत्यभिज्ञानात्<br>
पुनर्ग्लान्यादेरभावः इति तत्त्वप्रत्यभिज्ञानमेव<br>
व्याधिवलीपलितादेरुच्छेदोपायः ॥ ४० ॥</p>
<p>विवृति: ग्लानिः मान्द्यादिजनिता हर्षहानिः, सा देहे शरीरे<br>
विलुण्ठिका धातुबलवर्णतेजःशक्त्यादीनां हठेन हर्त्री;<br>
तस्याश्चाज्ञानतः प्रतिपादिततत्त्वावगमाभावात् (प्। ११४) सृतिः<br>
सरणं प्रवृत्तिः; तत् अज्ञानम् उन्मेषविलुप्तं चेत् उन्मेषेण<br>
वक्ष्यमाणेन स्वभावालोकविकासेन, विलुप्तं विच्छिन्नं<br>
निर्मूलतां नीतं यदि, तदा असौ ग्लानिः अहेतुका कारणरहिता कुतो<br>
भवेत् न भवेदेव, निर्निमित्तस्य उत्पादाभावात्; अज्ञानं नाम<br>
जन्म - परिणाम - विवृद्धि - क्षय - विनाशात्मक -<br>
विकारविरहितनित्यनिर्विकारस्वस्वभावाप्रत्यभिज्ञानात्<br>
जन्मादिविकाराधिकरणे कलेवरादौ आत्माभिमानः, यस्मिंश्च सति<br>
अप्रबुद्धो जनः तद्विकारान् जन्मादीन् आत्मनि आरोपयन् ग्लान्या<br>
विलुण्ठ्यते । यस्तु वक्ष्यमाणोन्मेषपरिशीलनाद्<br>
आविर्भूतसत्यात्मप्रत्ययः तस्य कुतः ग्लानिः, - इति मुख्यं फलं<br>
सहजानन्दहानिरूपाया (प्। ११५) ग्लानेरभावः; गौणस्तु<br>
वलीपलिताद्यभावः, यतः तदा कुतः सा ग्लानिः कारणरहिता<br>
भवेत्, - इति व्याख्याय पुनर्वृत्तिकृता व्याख्यातम्</p>
<p>अनेनैव कारणेन वलीपलिताभावः शरीरदार्ढ्यं च<br>
योगिनाम्</p>
<p>इति ॥ १० ॥</p>
<blockquote>
<p>अथ उन्मेषस्य ग्लानिकारणभूताज्ञानविनाशहेतोः<br>
स्वरूपप्रतिपादनाय आह</p></blockquote>
<p>एकचिन्ताप्रसक्तस्य यतः स्यादपरोदयः ।<br>
उन्मेषः स तु विज्ञेयः स्वयं तमुपलक्षयेत् ॥ ४।११ (४१) ॥</p>
<p>वृति: एकत्र विषये व्यापृतचित्तस्य यतो यस्मात् स्वभावात् झगि [टि]<br>
त्यन्या चिन्तोपद्यते, स चिन्तायाः कारणं उन्मेषो ज्ञातव्यः, स तु<br>
स्वयमेव योगिना लक्षणीयः, चिन्ताद्वयान्तर्व्यापकतयानुभूय -<br>
मानः (क्: द्वयान्ते व्यापक) ॥</p>
<p>टिप्पणी: अनुसन्धातव्यवस्तुद्वयव्यापिनो विशुद्धचिन्मात्रस्य<br>
सर्वकारणस्यात्मन उन्मेषशब्देन व्यपदेश्यत्वात् तत्परिशीलना -<br>
वधानादिकमेव उक्ताज्ञानविजाशीत्यर्थः ॥ ४१ ॥</p>
<p>विवृति: (प्। ११५) स तु स पुनरुन्मेषः स्वस्वभावाभासविकासो<br>
विज्ञेयो बोद्धव्यो लक्षणीयः । कोऽसौ ? - एकचिन्ताप्रसक्तस्य<br>
एकस्यां चिन्तायां दृश्यमान - स्मर्यमाणतत्तद्वस्तूपरक्ते<br>
ज्ञाने प्रसक्तस्य, एकाग्रस्य चिन्तयितुः यतो यस्मात्<br>
चिन्त्याभासानुपरक्तज्ञानात्मनः स्वस्वभावप्रकाशात्<br>
कारणभूतात् (प्। ११६) अपरस्याः चिन्तायाः ग्राह्यालम्बिनो<br>
ज्ञानान्तरस्य उदयः उत्पत्तिः स्यात् । तं च योगी स्वयं आत्मनैव<br>
उपलक्षयेत् - परमार्थ - परमेश्वरः सर्वतो विविक्तः<br>
परमकारणं परमात्मा अयमहमस्मि - इति प्रतिपद्येत । नहि तस्य<br>
शब्दादिवत् इदन्तया स्वरूपमुपलक्षयितुं शक्यम्, -<br>
स्वसंवेदनसंविदितस्वभावत्वात् । तस्यैवंविधस्य नित्योदितस्यापि<br>
उपदेश्यं प्रति तदानीमेव अभिव्यज्यमानत्वात् उन्मेषशब्देन<br>
व्यपदेशः कृतः । यस्त्वेवं मन्यते - यस्यां चिन्तायां सत्याम्<br>
अपरचिन्तोदयः सा चिन्तैव चिन्तान्तरकारणं नान्तरालवर्ति<br>
वस्त्वन्तरं विद्यते, यच्चिन्ताद्वयस्वरूपव्यतिरेकेण<br>
उपलक्षणीयात्मकं द्वितीयचिन्ताकारणं स्यात् - इति, तं प्रति<br>
कारणभावेन कार्यभावेन च अभिमतस्य पूर्वापरीभूतस्य<br>
चिन्ताद्वयस्य एष सम्बन्धो न सिद्ध्यति, अनुसन्धातारं तृतीयं<br>
विना । पूर्वं कारणम् (प्। ११७) अपरा च कार्यभूता चिन्ता, - इति<br>
योऽनुसन्धत्ते, यश्चासौ अनपह्नवनीयोऽनुसन्धाता<br>
सोऽनुसन्धेयचिन्ताद्वयव्यापकविशुद्धचिन्मात्रस्वरूपः<br>
सर्वकारणमात्मैवोन्मेष इत्युक्तः । अत एव वृत्तिकृता व्याख्यातम्</p>
<blockquote>
<p>चिन्ताद्वयान्ते व्यापकतया अनुभूयमानः</p></blockquote>
<p>इत्यादिना ॥ ११ ॥</p>
<blockquote>
<p>इदानीं तत्तत्साधनविशेषाभिनिविष्टानां योगिनां प्रायेण<br>
याः प्राप्यफलतया अभीष्टाः सिद्धयः ता एतदुपासायोगिनो<br>
विघ्नपरम्परा एव, इत्युन्मेषाभ्यासप्रभावं प्रतिपादयितुमाह</p></blockquote>
<p>प्। ३४) अतो बिन्दुरतो नादो रूपमस्मादतो रसः ।<br>
प्रवर्तन्तेऽचिरेणैव क्षोभकत्वेन देहिनः ॥ ४।१२ (४२) ॥</p>
<p>वृति: अतः, अस्मादुन्मेषादनुशील्यमानात् बिन्दुः तेजोरूपः, नादः<br>
प्रणवाख्यः शब्दः, रूपमन्धकारे दर्शनं (ग्: प्राणाख्य इति<br>
पाठः, अन्धकारे दर्शनमितिवाक्यं तु; घ्: एव<br>
सन्दृष्टमुपन्यस्तम् ।), रसः अमृतास्वादो मुखे, एते क्षोभकत्वेन<br>
प्रवर्तन्ते आचिरेण कालेन ॥ ४२ ॥</p>
<p>टिप्पणी: धरातत्त्ववध्यायिनां भ्रूमध्यादिप्रदेशे<br>
प्रथमानस्तेजो -विशेषो बिन्दुः । व्योमधारणाभ्यासवतां<br>
स्वयमुच्चरितो ध्वनिविशेषो नादः ।<br>
तेजोधारणाभ्यासिनामन्धतमसेऽपि दृश्यवस्तुदर्शनं रूपम् ।<br>
रसवद्वस्तुराहित्येऽपि तदास्वादो रसोऽप्तत्त्वध्यायिगम्यः<br>
इत्येतत्सर्वमुन्मेषाभ्यासिनो विघ्नरूपं सिद्धिजातं<br>
समुल्लसतीत्यर्थः ॥ ४२ ॥</p>
<p>विवृति: अतः अस्मात् प्रतिपादितस्वरूपात् उन्मेषात्,<br>
जागराद्यवस्थागतसुखदुःखाद्यनुभवदशासु अविलुप्तेन<br>
अवधानेन, प्रतिक्षणविनश्वरविचित्रपरतन्त्रतुच्छरूपात्<br>
वेद्यवस्तुनो वैधर्म्येण भाव्यमानात् सर्वकारणभूतात् अचिरेण<br>
अल्पेन कालेन, एतानि सिद्धचिह्नानि, क्षोभकत्वेन सन्तोष-<br>
स्मयाभिमानादिभिः चित्तव्युत्थापकत्वेन देहिनो<br>
नितरामनुन्मूलितदेहाद्यहम्प्रत्ययस्य योगिनः प्रवर्तन्ते<br>
प्रादुर्भवन्ति । कानि तानि ? - बिन्दुः भ्रूमध्यादौ प्रदेशे<br>
ध्यानाभ्यासप्रकर्षप्रवर्धमानोत्तरोत्तरप्रसादस्तेजो - विशेषो, यो<br>
बिन्दुभेदाभ्यासात् धरातत्त्वध्यायिनामभिव्यज्यते । तथा - नादो<br>
वेगवन्नद्योघनिर्घोषघनोपक्रमः<br>
क्रमसूक्ष्मीभावाभिव्यज्यमानमधुमत्तमधुकरध्वनितानु-<br>
कारी स्वोच्चरितो ध्वनिविशेषो, यं व्योमतत्त्वाभ्यासिनः शृण्वन्ति ।<br>
तथा - रूपं सन्तमसाद्यावरणेऽपि सति तत्तद् -<br>
दृश्यवस्त्वाकारदर्शनम्, यत् तेजस्तत्त्वन्यक्षनिक्षिप्तमतयो (प्। ११९)<br>
निरीक्षन्ते । तथा - रसो रसवद्वस्तु - विरहेऽपि अमृतास्वादो मुखे,<br>
लोलाग्रलम्बिकादिधारणानिरतैः अप्तत्त्वध्यायिभिर्य उपलभ्यते;<br>
पवनतत्त्वध्यायिनां स्पर्शविशेषोऽपि योऽभिव्यज्यते सोऽपि अस्मात्<br>
प्रवर्तत, - इति अत्र द्रष्टव्यम् । इदमत्र तात्पर्यम् -<br>
उन्मेषाभ्यासयोगिना तत्तद्धारणाद्यभ्यासचिरलभ्यास्वपि<br>
अचिरप्राप्यासु एतासु उपलब्धिषु सन्तोषिणा न भाव्यम्, -<br>
निरुत्तरपदारोहप्रत्यूहभूतत्वादासाम् । एताश्चेतरयोगिनां<br>
क्रमभाविन्योऽपि उन्मेषाभ्यासयोगिनां तदभिसन्धिविरहात्<br>
अक्रमेणापि प्रवर्तन्ते इति तथैव निर्दिष्टाः । व्याख्यातमेतत्</p>
<blockquote>
<p>अतोऽस्मात् उन्मेषात्</p></blockquote>
<p>इत्यादिना वृत्तौ ॥ १२ ॥<br>
(प्। १२०) एवम् उन्मेषोपदेशेन आत्मनो<br>
देहादिवेद्यव्यतिरिक्तस्वरूपतां प्राक् बहुभिः प्रकारैः<br>
प्रतिपादितां सङ्ग्रहेण प्रतिपाद्य, इदानीं तथैव तस्य<br>
सकललोकस्वानुभवसिद्धं व्यवहारं प्रदर्शनीकृत्य<br>
विश्वरूपतां सङ्क्षेपतः प्रतिपादयन्<br>
समस्तप्रकरणार्थतात्पर्यमाह</p>
<p>दिदृक्षयेव सर्वार्थान् यदा व्याप्यावतिष्ठते ।<br>
तदा किं बहुनोक्तेन स्वयमेवावभोत्स्यते (ख्, ग्:<br>
स्वयमेवावगंस्यति) ॥ ४।१२० (४३) ॥</p>
<p>वृति: दिदृक्षा द्रष्टुमिच्छा, तदवस्थास्थ इव सर्वान् (प्। ३५) भावान्<br>
यदा व्याप्यावतिष्ठते, तदा किं बहुना उक्तेन, स्वयमेव<br>
तत्त्वस्वभावमवभोत्स्यते (क्: तत्त्वस्वभावोऽवगम्यते इति; ग्:<br>
स्वभावमवगच्छतीति; घ्: स्वभावोऽवगंस्यते) ज्ञास्यति ॥ ४३ ॥</p>
<p>टिप्पणी: यथा क्षेत्रज्ञानां स्वसंविदो दिदृक्षित -भावानां<br>
दर्शने -च्छायामभेदः तथैव विश्वगतभावा -नां<br>
परमात्मतत्त्वा -दव्यतिरेक इति संवित्तत्त्वान्तर्लीनान् भावात् विधाय<br>
प्रोक्तपरतत्त्वपरामर्शा -भ्यासात् साधनान्तरनिरपे -क्षं<br>
तद्दशाफलं केवलं योगिन एव स्वसंवेद्यम्,<br>
विकल्पतिमिरोपहतचक्षुषस्तु पाशवसृष्टौ स्वाभेदमपि वस्तु<br>
पराम्रष्टुमक्षमता कुतो नु जगद्भावाभेदपरामर्श -प्रतिपदिति<br>
योग्येव एतत्प्रज्ञापात्रम् ॥ ४३ ॥</p>
<p>विवृति: (प्। १२०) यदा यस्मिन् काले, साधको दिदृक्षयेव<br>
द्रष्टुमिच्छया यथा सर्वार्थान् अखिलान् प्रमेयपदवीजुषो<br>
भावान् व्याप्य स्वसंवित्प्रकाशेन आच्छाद्य, तदन्तर्लीनान् कृत्वा<br>
अवतिष्ठते नानात्वदर्शनभ्रान्तिनिवृत्तेरेकत्र तत्त्वे विश्राम्यति;<br>
तदा तस्यां दशायां यत्फलमनुभूयते तत्र बहुना भूयसा<br>
उक्तेन फलाभिधानेन किं ? (प्। १२१) तत्प्रतिपादनेच्छया<br>
ग्रन्थसहस्राण्यपि उक्तानि निरर्थकानि भवन्ति, तस्य<br>
वचनगोचरातीतत्वात्, अत आह स्वयं तदवभोत्स्यते इति, तत् तादृशं<br>
फलम्, स्वयमात्मनैव, व्यतिरिक्तसाधननिरपेक्षेण प्रतिपत्स्यते<br>
अभियुक्तः, स्वसंवेद्यत्वात् तस्य । इदमत्र तात्पर्यम्, - योगिना<br>
सर्वभावानां स्वस्वभावाव्यतिरेकजिज्ञासुना<br>
स्वानुभूतादिदृक्षावस्था निदर्शनीकार्या, तथा हि -<br>
द्रष्टुमभीष्टा भावाः स्वस्वभावाभेदेन व्यवतिष्ठन्ते,<br>
भावभेदहेतोरिदन्ताप्रत्ययस्य अनुन्मेषात्, तदा यथा<br>
दिदृक्षावस्थायां क्षेत्रज्ञस्वभावादभेदः तद्दिदृक्षितानां<br>
भावानाम्, तथा परमात्मस्वभावात् अखिलजगद्भावानामभेद<br>
एव, - इति पूर्वोपदिष्टव्यतिरिक्तात्मस्वरूपोपलब्धिपरामर्शा-<br>
भ्यासात् उन्मिषितदिदृक्षाक्षणोपलक्षणक्षमविज्ञानचक्षुषं<br>
योगिनं प्रत्येव अयमुपदेशः; मायाशक्तिजनितेन हि विकल्पतिमिरेण<br>
तिरस्कृतसम्यग्ज्ञानदृश एकमेव<br>
निर्विभागचिन्मात्रस्वरूपमात्मतत्त्वं प्रमातृभेदेन<br>
प्रमेयभेदेन च नानारूपं पश्यन्तो<br>
दिदृक्षितदृश्यमानदृष्टाद्यवस्थाविभागं भावानां<br>
परिकल्प्य, दिदृक्षितानामपि तेषां जीवस्वभावादभेदं<br>
वस्तुसन्तमेव पराम्रष्टुमशक्ताः, कुतो जगद्भावानां<br>
परमात्मस्वभावानाम् अभेदं प्रतिपद्येरन्, तदा योगिनैव<br>
दृष्टान्तीकृतस्वदिदृक्षाक्षणपरामर्शदिशा<br>
स्वस्वभावाभेदमखिलभुवनभावाभासानां भावयता<br>
भेदध्वान्तनिर्भेदभासकरेण भवितव्यम् - । व्याख्यातमेतत्</p>
<blockquote>
<p>दिदृक्षा द्रष्टुमिच्छा तदवस्थास्थ इव</p></blockquote>
<p>इत्यादिना वृत्तौ ॥ १३ ॥</p>
<blockquote>
<p>एनमेव उपदेशं द्रढयितुमाह</p></blockquote>
<p>प्रबुद्धः सर्वदा तिष्ठेज्ज्ञानेनालोच्य गोचरम् ।<br>
एकत्रारोपयेत्सर्वं ततोऽन्येन न पीड्यते ॥ ४।१४ (४४) ॥</p>
<p>वृति: प्रबुद्धोऽसङ्कुचितशक्तिः सर्वकालं तिष्ठेत्, ज्ञानेनालोच्य<br>
गोचरम् ज्ञेयं परिच्छिद्य, एवमेकत्र तत्त्वसद्भावे (घ्:<br>
तत्त्वस्वभावे इति पाठान्तरं च दृश्यते ।)<br>
विद्यात्मके आरोपयेत् सर्वम्, ततोऽन्येन वक्ष्यमाणेन कलासमूहेन<br>
न पीड्यते ॥ ४४ ॥</p>
<p>टिप्पणी: यत्किञ्चिद्वस्तु प्रमाणोपारोहक्रमेण<br>
परप्रमात्रावेशभाक् अन्यथा<br>
प्रकाशपदव्यामनारूढेर्वस्तुसत्तानुपपत्तेः,<br>
इत्येतत्सम्बन्धेऽवहिता उद्रिक्तायमानेनेव कलादिक्षित्यन्तेन<br>
वेद्याभिमानेन नैव खिद्यन्ते इत्युक्तोपदेशद्रढिमा समर्थ्यते ॥<br>
४४ ॥</p>
<p>विवृति: (प्। १२३) सर्वदा सर्वासु अनुभवदशासु प्रबुद्धस्तिष्ठेत्<br>
प्रतिपादितोपदेशाभ्यासपरत्वात् अनिमीलितसम्यग्ज्ञानदृष्टिः<br>
जाग्रदेव आसीत । कथं ? - ज्ञानेन संवेदनेन गोचरं विषयम्<br>
आलोच्य परिच्छेद्य, तथारूपतया निश्चित्य एकत्र ज्ञातरि स्वात्मनि<br>
सर्वं परिच्छेद्यम् आरोपयेत् अर्पयेत्, तदभिन्नतया प्रतिपद्येत<br>
इत्यर्थः । ततश्च<br>
सर्वभावानामेकप्रमातृस्वरूपाभेदप्रतिपत्तिरूपात् आरोपणात्<br>
अन्येन व्यतिरिक्ततया अवभासमानेन प्रमेयेण, वक्ष्यमाणेन<br>
कलाद्यात्मकेन भावजातेन न पीड्यते<br>
विनश्वरभावाहम्भावप्रतिपत्त्यादिना पाशेन संसारचक्रे<br>
निबध्य न कदर्थ्यते । इदमत्र तात्पर्यम्, - यं (प्। १२४) यमर्थं<br>
रूपादिकं चक्षुरादिज्ञानेन प्रमाता आलोचयति निश्चिनोति, स स<br>
निश्चयावस्थायां प्रमातृरूपात् अभिन्न एव भवति; निश्चितत्वं हि<br>
नाम वस्तुनः प्रकाशमानत्वम्, तच्च<br>
प्रकाशमानत्वादभिन्नमेव, नान्यद्भवितुमर्हति,<br>
प्रकाशव्यतिरिक्तरूपत्वे तस्य प्रकाशमानतानुपपत्तेः । एवं<br>
निश्चयावस्थायां प्रकाशमात्रस्वरूपप्रमात्रभेदः<br>
सर्वभावानां स्वभावसिद्धः, तत एवंविधो<br>
ग्राह्यग्रहीतृग्रहणसम्बन्धः स्थितोऽपि अपरामृश्यमानो<br>
नानात्वमोहजालेन बध्नाति सर्वजन्तून्, अतः सर्वावस्थासु<br>
अविरतपरामर्शो भवेत्, येनैकप्रमातृपरमार्थत्वं<br>
जगद्भावानां प्रतिपन्नः सन् पुनः संसारी न स्यात् । तदेवं<br>
प्रबुद्धः सर्वदा तिष्ठेत् इत्युक्तम् ।</p>
<blockquote>
<p>प्रबुद्धोऽसङ्कुचितशक्तिः</p></blockquote>
<p>इत्यादिना व्याख्यातमेतत् वृत्तौ ॥ १४ ॥</p>
<p>(प्। १२५) इदानीमेवं स्वयं संव्यवस्थितः स्वात्मैव<br>
परमेश्वरः एकः पदार्थः सन् निजयैव मायाशक्त्या प्रतिपशु<br>
भेदेन आत्मानमवभासयन् क्रीडति - इति तत्त्वतो<br>
द्वितीयपदार्थाभावमेव समर्थयमानः<br>
पशुस्वरूपप्रतिपादनद्वारेण शक्तिप्रसरक्रिडामेव अस्य<br>
प्रतिपादयितुमाह</p>
<p>प्। ३६) शब्दराशिसमुत्थस्य शक्तिवर्गस्य भोग्यताम् ।<br>
कलाविलुप्तविभवो गतः सन्स पशुः स्मृतः ॥ ४।१५ (४५) ॥</p>
<p>वृति: शब्दराशिरकारादिक्षकारान्तः, तत्समुद्भूतस्य<br>
कादिवर्गात्मकस्य ब्राह्म्यादिशक्तिसमूहस्य, भोग्यतां गतः<br>
पुरुषो, ब्राह्म्यादीनां कलाभिः ककाराद्यक्षरैर्विलुप्तविभवः<br>
स्वस्वभावात् प्रच्यावितः पशुरुच्यते ॥ ४५ ॥</p>
<p>टिप्पणी: भूचर्यादिशक्तिभिरनवरतं<br>
प्रदर्श्यमानभेदप्रथत्वात् पराधीनाखिलवृत्तिकोऽपहृतैश्वर्यः<br>
स्ववशीक्रियते इत्यर्थः ॥ ४५ ॥</p>
<p>विवृति: (प्। १२५) स इयता प्रबन्धेन प्रतिपादयितव्यस्वरूप आत्मैव<br>
ईश्वरो, वक्ष्यमाणेन हेतुना पराधीनसर्ववृत्तित्वेन<br>
अनवभासितात्मा पशुः तिर्यक्प्रायः स्मृतः अनादित्वात्<br>
संसारक्रीडाव्यवहारस्य सदा स्मर्यमाणत्वेन स्थितः । कीदृशः<br>
सन् ? - शब्दराशिसमुत्थस्य शक्तिवर्गस्य (प्। १२६)<br>
कलाविलुप्तविभवो भोग्यतां गतः सन् पारमेश्वर्याः शक्तेः<br>
वक्ष्यमाणवाग्रूपप्रसराभिप्रायेण आदि -<br>
क्षान्तवर्णसमुदायात्मिक(अ या) स्तद्विपरीतं … … … … … … …</p>
<p>[(१ FN) विपरीतम् इत्यतोऽनन्तरमस्य<br>
श्लोकस्यावशिष्टव्याख्याभागो यावत्समस्तमूलादर्शपुस्तकेषु<br>
विनष्टसत्तया त्रुटितोऽस्ति । अतः इदं व्याख्यानं<br>
पद्यार्थाभिज्ञानाय स्पन्दप्रदीपिकाग्रन्थात् प्रक्षिप्योपन्यस्यते -</p>
<p>शब्दानां राशिः शब्दराशिः वर्णसमूहः, मातृका अकारादि<br>
क्षकारान्ता शब्दजननी वर्णात्मकत्वात् शब्दानाम्, तत्समुत्थस्य<br>
कादिवर्गात्मकस्य ब्राह्म्यादिशक्तिचक्रस्य कलाभिः<br>
ककाराद्यक्षरैः विलुप्तविभवः हृतमहाव्याप्तिः<br>
स्वस्वभावात्प्रच्यावितः अत एवास्य भोग्यतां गतः सन् पुरुषः<br>
पशुः उच्यते अज्ञत्वात् । उक्तं च ईश्वरप्रत्यभिज्ञायाम्</p>
<p>स्वाङ्गरूपेषु भावेषु प्रमाता कथ्यते पतिः ।<br>
मायातो भेदिषु क्लेशकर्मादिकलुषः पशुः ॥</p>
<p>इति । अन्यत्रापि</p>
<p>भेदग्रन्थिविभङ्गे हि कर्मात्मैक्यं प्रपद्यते ।<br>
सोऽविज्ञातः पशुः प्रोक्तो विज्ञातः पतिरेव सः ॥</p>
<p>इति ॥ १५ ॥] … … … … … … … …</p>
<p>परामृतरसापायस्तस्य यः प्रत्ययोद्भवः ।<br>
तेनास्वतन्त्रतामेति स च तन्मात्रगोचरः ॥ ४।१६ (४६) ॥</p>
<p>वृति: परामृतरसात् स्वरूपात् अपायः प्रच्युतिः तस्य यः प्रत्ययोद् -<br>
भवो विषयदर्शने स्मरणोदयो (ग्: विषयदर्शनस्मरणेति समस्तः<br>
पाठः ।) यतः, तेन पुरुषोऽस्वतन्त्रताम् असर्वगत्वं च प्राप्नोति, (प्।<br>
३७) स च प्रत्ययः तन्मात्रगोचरो रूपाद्यभिलाषात्मकः ॥ ४६ ॥</p>
<p>टिप्पणी: सहजमलमूलकमेव पशोरस्वातन्त्र्यं तदधिकरणेन<br>
विशेषवृत्तिमायीयप्राकृतिकावरणेन अत्यन्ताश्यानदुर्भेद -<br>
सुदृढावरणप्रतिबन्धोऽनर्थरूपोऽनन्तप्रतान इति भावः ॥ ४६ ॥</p>
<p>विवृति: (प्। १२७) … … … … … … … … … … … … … [(१ FN)<br>
परामृतेति अस्य पद्यस्यापि अस्वतन्त्र इत्यन्त आद्यव्याख्याभागः<br>
समस्तमूलादर्शपुस्तकेषु<br>
पूर्वपद्यव्याख्याभागवद्विनष्टसत्तया त्रुटितोऽस्ति । अतोऽस्य<br>
पद्यस्याप्यर्थज्ञापकं व्याख्यानं स्पन्दप्रदीपिकाग्रन्थादेव<br>
प्रक्षिप्य उपन्यस्यते -</p>
<p>तस्य च पशोर्यः प्रत्ययोद्भवः श्रोत्रादिद्वारेण विषयदर्शने<br>
स्मरणादिज्ञानोत्पत्तिः, स एव परामृतरसात् स्वरूपोदयात्<br>
अपायः प्रच्युतिः यतः स पुमान् तेनास्वतन्त्रतां पारतन्त्र्यम्<br>
असर्वगतादिम् एति प्राप्नोति, स च प्रत्ययोद्भवः तन्मात्रगोचरः<br>
शब्दादिविषयविषयः तदभिलाषात्मक इत्यर्थः ॥ १६ ॥ ]</p>
<p>अस्वतन्त्रो व्यतिरिक्तसाधनसामग्र्यपेक्षसकलसमीहितार्थः पुमान्<br>
तद्भावमापद्यते, जागरस्वप्नसुषुप्तावस्थोपमेयसकल -<br>
विज्ञानाकल - प्रलयकेवलाख्यभेदत्रययोगी<br>
सहजादिमलत्रयावृतः पशुर्भवति इत्यर्थः । यतस्तस्य<br>
प्रत्ययोद्भव एव परामृतरसापायः परम् अनुत्तरम्<br>
अमृतमविनाशि अद्वयचिन्मयं शिवाख्यं स्वरूपं तस्य रसः<br>
तथाप्रत्यवमर्शात्मक आस्वादः, तस्मात् अपायः<br>
पृथग्भावोऽन्यथावृत्तिः इदमित्यादिविकल्परूपः । (प्। १२८) इदमत्र<br>
वाक्ये गर्भीकृतम् - एकस्यैव परस्य तत्त्वस्य<br>
स्वेच्छापरिकल्पितानुग्राह्यानुग्राहकभावविविक्तात्मनोऽनुग्राह्यो-<br>
पायार्थम्, तथैव स्वेच्छया<br>
परिकल्पितशिवशक्तिसदाशिवेश्वरविद्यात्मकविभागाभासस्य<br>
प्रक्रियाशास्त्रेषु यत् पञ्चरूपत्वं व्यवस्थितम्, तत्<br>
परामृतशब्देन रसशब्देन च सङ्ग्रहेण उक्तम् । तथा च -<br>
अहमित्येव अत्यन्तभेदसंस्पर्शशून्यपरमशिवाख्यस्वभाव-<br>
वाचकत्वेन परामृतशब्दः,<br>
तत्परामर्शरूपशक्तितत्त्ववाचकत्वेन च रसशब्दः<br>
अत्यन्तप्रशान्तनिष्परामर्शशून्यप्रायशिवतत्त्ववादिमतनिरा-<br>
सर्थं यः प्रयुक्तः स पूर्वं व्याख्यात एव; तदेवं<br>
तत्त्वद्वयं शिवशक्त्याख्यम्, यदभिन्नमपि<br>
स्वरूपप्रतिपादनान्यथानुपपत्त्या विभज्य तत्त्वविद्भिः (प्। १२९)<br>
प्रकाश्यते । तथा च तत्त्वगर्भस्तोत्रे गुरुभिः<br>
सततमविलुप्तोपलब्धृत्वलक्षणस्वधर्मरूपायाः शक्तेः<br>
प्राधान्यप्रतिपादनाभिप्रायेण शिवतत्त्वमेवमस्तूयत ।</p>
<blockquote>
<p>यस्या निरुपधिज्योतीरूपायाः शिवसञ्ज्ञया ।<br>
व्यपदेशः परां तां त्वामम्बां नित्यमुपास्महे ॥</p></blockquote>
<p>इति । शक्तितत्त्वं च विदितपरमार्थैः<br>
स्वरूपप्रत्यवमर्शसामान्यस्पन्दादिसञ्ज्ञाभिः<br>
व्यवह्रियमाणं तत्पर्यायभूतोन्मेषादिपदाभिधेयतया<br>
प्रतिपादितम् । यदुक्तम्</p>
<blockquote>
<p>किञ्चिदुच्छूनतापत्तेरुन्मेषादिपदाभिधाः ।<br>
प्रवर्तन्ते त्वयि शिवे शक्तिता ते यदाम्बिके ॥</p></blockquote>
<p>इति । न च यदाशब्दश्रुतिभ्रमात् कदाचिदेषा शक्त्यवस्था भवति,<br>
कदाचिन्न भवति इति मन्तव्यम्; यतः स्वभावसंवेदनात्मको नित्यः<br>
सामान्यस्पन्दरूप एव धर्मः किञ्चिदुच्छूनता इत्युक्तम् । (प्। १३०)<br>
ततः परं सदाशिवेश्वरविद्याख्यं तत्त्वत्रयमपि<br>
परामृतशब्दवाच्यमेव; यतः परमेश्वरस्य परमार्थतः<br>
एकत्वेऽपि अत्यद्भुतस्वैश्वर्यवीर्येण विशुद्धचिन्मात्ररूपतया<br>
विश्वात्मकत्वेन च अन्तर्बहीरूपं द्वैविध्यं यदवस्थितम्, तत्र<br>
विश्वात्मकस्य बाह्यस्य रूपस्य ज्ञेयकार्यभावेन<br>
लब्धस्वरूपत्वात् एकापि तच्छक्तिः ज्ञानक्रियारूपतया द्वित्वेन<br>
उपचर्यते । तच्च ज्ञानक्रियात्मकत्वं यत्र बहिरगृहीतोन्मेषमन्तः<br>
साम्येनैवावतिष्ठते त्रैगुण्यमिव अव्यक्तावस्थायाम्, सा<br>
परमेश्वरभोगात्मकज्ञानक्रियारूपत्वेऽपि अन्तर्मुखत्वात्<br>
निमेषात्मिका सदाशिवदशा । यत्र पुनः शक्तेः क्रियाप्राधान्येन<br>
बहिर्गृहीतोन्मेषायाः पराहम्भावविश्रान्तिः सा ईश्वरदशा ।<br>
यस्यां पुनर्ज्ञानशक्त्युद्रेकेण अस्या बहिर्मुखत्वं<br>
बाह्याभ्यन्तररूपसामानाधिकरण्यपर्यवसायित्वात्<br>
स्वरूपविश्रान्तिनिष्ठत्वमेव (प्। १३१) सा विद्यादशा इति । तिसृष्वपि<br>
एतासु दशासु भेदप्रतिपत्तिमूलत्वात् लब्धात्मिकापि मायाशक्तिः<br>
परस्याः संविदः सर्वापूरकपरिपूर्णाहङ्कारलक्षणे<br>
स्वभावे एव विश्रान्तत्वात् प्रत्यस्तमिता सती<br>
परमानन्दनिर्भरशिवरूपं तिरोधातुं नालम्, इति<br>
पदत्रयमेतत्परामृतमेव । यदुक्तं तत्त्वगर्भ एव</p>
<blockquote>
<p>ज्ञानक्रियास्वरूपेण प्रवृत्तायास्तु ते शिवे ।<br>
सदाशिवत्वं जगदुर्भोगाह्वं तत्त्ववेदिनः ॥<br>
गुणीभूतज्ञशक्तिस्त्वं व्यक्तीभूतक्रियात्मिका ।<br>
यदा तदैश्वरं तत्त्वं व्यक्ततामेति वृत्तिमत् ॥<br>
प्रवृत्तावुन्मुखीभूता भवेस्त्वं परमे यदा ।<br>
ज्ञानशक्तिस्तदोदारा विद्या त्वं परिगीयसे ॥</p></blockquote>
<p>इति । तथा ईश्वरप्रत्यभिज्ञायाम्</p>
<blockquote>
<p>एवमन्तर्बहिर्वृत्तिः क्रिया कालक्रमानुगा ।<br>
मातुरेव तदन्योन्यावियुक्ते ज्ञानकर्मणी ॥</p></blockquote>
<p>(प्। १३२)</p>
<blockquote>
<p>किं त्वान्तरदशोद्रेकात्सादाख्यं तत्त्वमादितः ।<br>
बहिर्भावपरत्वे तु परतः पारमेश्वरम् ॥<br>
ईश्वरो बहिरुन्मेषो निमेषोऽन्तः सदाशिवः ।<br>
सामानाधिकरण्यं च सद्विद्याहमिदन्धियोः ॥<br>
इदम्भावोपपन्नानां वेद्यभूमिमुपेयुषाम् ।<br>
भावानां बोधसारत्वाद्यथावस्त्ववलोकनात् ॥</p></blockquote>
<p>इति । ततः परं तु<br>
परस्परपरिहारावस्थिताहम्प्रतीतिलक्षणभिन्नविषयापेक्षिणि<br>
नानाभेदनियतात्माभिमानत्वात् तात्त्विकस्वैश्वर्यानभिज्ञे<br>
क्षेत्रज्ञतत्त्वे मायाशक्तिरेव केवला<br>
प्रभोर्विश्वरूपैश्वर्यप्रथास्पदभूता विजृम्भते । यथोक्तं<br>
तत्त्वगर्भे एव</p>
<blockquote>
<p>यदा त्वेवंविधादत्र निजा भोगाज्ञता पशोः ।<br>
तदा मायास्वरूपेति गीयसे वैभवाश्रयः ॥</p></blockquote>
<p>इति । प्रत्यभिज्ञायामपि</p>
<p>(प्। १३३)</p>
<blockquote>
<p>भेदे त्वेकरसे भातेऽहन्तयानात्मनीक्षिते ।<br>
शून्ये बुद्धौ शरीरे वा मायाशक्तिर्विजृम्भते ॥</p></blockquote>
<p>इति । सा इह प्रत्ययोद्भवशब्देन प्रतिपादिता, यतोऽहमित्येव<br>
शिवात्मकस्य स्वभावस्य परामर्शात्मकं सम्यक् ज्ञानम्,<br>
तस्यैव च स्वभावस्य विश्वरूपतया अवभासमानस्य इदन्तोल्लेखने<br>
भेदोद्भावनसामर्थ्यं मायाख्या शक्तिराख्याता, न तु<br>
वस्त्वन्तरं किञ्चित् । इदमिति च परामृश्यमानोऽर्थः<br>
प्रकाशमानत्वमतिक्रम्य अन्यथाभवितुं यतो न शक्नोति ततो<br>
भेदरूपापि असौ माया<br>
प्रकाशात्मकपारमेश्वरधर्मत्वानतिक्रमात् भगवतः शक्तिरेव<br>
इयमत्यद्भुता, यत् स्वरूपं स एव एवं प्रत्यपादयत् ।</p>
<blockquote>
<p>दैवी ह्येषा गुणमयी मम माया दुरत्यया ।<br>
मामेव ये प्रपद्यन्ते मायामेतां तरन्ति ते ॥</p></blockquote>
<p>इति । तथाहि अत्रायमर्थः - एषा मम दैवीमाया, देवस्य<br>
इत्थङ्क्रीडनैकरसस्य ईश्वरस्य (प्। १३४) सतः शक्तित्वेन<br>
सम्बन्धिनी; किंस्वरूपा ? - गुणमयी, गुणाः सुखाद्यात्मानः<br>
सत्त्वाद्यभिधानाः तत्प्रकृतिका; सा हि भेदावभासस्वभावा,<br>
भिन्नश्चार्थः शबादिविषयात्मकः, विषयश्च<br>
सुखादिसंवेदनपर्यवसितात्मा, - इति<br>
सुखादिरूपग्राह्याकारनिर्भासिनी माया गुणमयी इत्युक्ता । तथा<br>
दुरत्यया दुःखेन अत्येतुं शक्या, तदतिक्रमणे कृतोत्साहैः<br>
प्रबुद्धैरपि सपदि सकलसंसार्यवस्थोच्छेदानुपपत्तेः<br>
भेदव्यवहारस्य दुर्लङ्घ्यत्वात् । किं तु मामेव ये प्रपद्यन्ते<br>
छिन्नद्वैतदशाप्रतिष्ठितसंविदः सुप्रबुद्धाः सन्तो मामेवैकं<br>
तत्त्वमभेदेनात्मतया प्रत्यभिजानते, ते मद्भावमापन्ना<br>
एनामतितरन्ति । तस्यां हि दशायां दिवसद्युताविव द्योतमानायाम्<br>
इयं यामिनीव निर्मूलनष्टस्वरूपा तैरेवातिक्रान्ता (प्। १३५) भवति<br>
। यदुक्तं स्तोत्रे</p>
<blockquote>
<p>समाधिवज्रेणाप्यन्यैरभेद्यो भेदभूधरः ।<br>
परामृष्टश्च नष्टश्च त्वद्भक्तिवलशालिभिः ॥</p></blockquote>
<p>एवम्प्रत्ययोद्भवमात्रं माया, तन्मूलं च क्षेत्रज्ञतत्त्वं<br>
पशुपर्यायेण अस्वतन्त्रशब्देनात्र प्रतिपादितम् ।<br>
प्रत्ययोद्भवरूपया हि अनया मायया स्वभावात् प्रच्यावितस्य अस्य<br>
तद्धर्मविपरीतेन कालादिरूपेण सुप्रसवेन पाशपञ्चकेन<br>
ग्रथितस्य पारतन्त्र्यं पशुत्वमुद्भाव्यते । तथा च - अयम् अनया<br>
व्यामोहितः अनवच्छिन्नत्वादिरूपं स्वधर्मम् अपरामृशन्,<br>
तद्विपरीतेन अवच्छेदकेन कलनात्मना<br>
भूतभविष्यदादिविकल्पविभक्तेन कालाख्येन, तथा<br>
सर्वात्मकत्वधर्मविस्मृतेः सर्वत्र<br>
नियतकार्यकारणभावाख्यात्मकेन नियतिनाम्ना, तथा<br>
सर्वकर्तृत्वसर्वज्ञत्वलक्षणधर्मद्वयौदासीन्यात् किञ्चित्कर्तृत्व -<br>
किञ्चिज्ज्ञत्वरूपाभ्यां (प्। १३६) कलाविद्याभिधानाभ्याम्, तथा<br>
प्रेप्सितार्थविरहात् नित्यनिरभिलाषत्वलक्षणस्वधर्मापरामर्शात्<br>
विषयाभिलाषितारूपेण रागाख्येन च पाशेन बध्यमानः<br>
पराधीनवृत्तिः पशुः सम्बध्यते । एष च मायाशक्तेः<br>
पञ्चभेदः प्रसवः समस्तस्य पशुप्रबन्धस्य अविशेषेण<br>
स्वरूपमावृत्य व्यवस्थितः । यस्तु प्रतिप्राणि<br>
विचित्रबुद्ध्यादिरूपतया परिणमन् तमावृणोति, तस्य<br>
प्रधानाख्यस्य प्रसवस्य प्रपञ्चं<br>
प्रत्ययोद्भवविषयप्रतिपादनद्वारेणाह स च तन्मात्रगोचरः इति,<br>
स च पशुत्वकारणं प्रत्ययोद्भवः, तन्मात्रगोचरः तन्मात्राणि<br>
शब्दादिसामान्यानि गोचरो विषयो यस्य स तथा; प्रत्ययो हि अयं<br>
प्रत्येयं भिन्नं विषयमपेक्ष्य प्रादुर्भवति,<br>
विषयविषयिभावश्च ग्रहीतृग्रहणग्राह्यरूपे त्रितये सति उपपद्यते<br>
। तदपि त्रितयं साधारणं प्रवृत्तिकारणं विना न (प्। १३७) स्यात् इति<br>
। तच्चतुष्टयमनेन वाक्येनाक्षिप्तम् । तत्र ग्रहीता प्रत्ययवान्<br>
पशुः, ग्राह्याः प्राधान्येन शब्दस्पर्शरसरूपगन्धाः<br>
आकाशादिस्थूलभूताश्रया विशेषात्मका गुणाः, तदात्मना<br>
समस्तविषयोपलब्धेः । तेषां चात्रोपादाने उपपन्ने सामान्ये<br>
सर्वविशेषाणामन्तर्भावः, - इति सामान्यवाचिना तन्मात्रशब्देन<br>
उपात्ताः । तैः शब्दादिभिराश्रयभूतानि स्थूलानि<br>
आकाशादिभूतानि आक्षिप्तानि, निराश्रयाणां तेषामनुपपत्तेः ।<br>
तदेतत् दशविधं कार्यम् । स च प्रत्ययवान् परवशः पशुः<br>
विषयित्वे सति इष्टानिष्टविषये हानादानक्रियायां करणमपेक्षते ।<br>
तत्र येन विषयं निश्चिनोति तत्प्रकाशप्रधानं बुद्ध्याख्यं<br>
करणं । येन च अनात्मभूतं देहादिकमर्थम् आत्मतया<br>
अभिमन्यते तद्विपर्ययात्मकं नियमप्रधानमहङ्काराख्यम्,<br>
येन च प्रवृत्तिप्रधानेन विषयं विकल्पयति तत्संशयात्मकं<br>
मनोऽभिधानम्, - (प्। १३८) इति त्रिविधमन्तःकरणं यथोत्तरं<br>
कार्यत्वेनोक्तम् । येन तु शब्दादीन् गृह्णाति<br>
तच्छ्रोत्रादिबुद्धिन्द्रियपञ्चकम् । येन वचनादिक्रियां करोति<br>
तद्वागादिकर्मेन्द्रियपञ्चकम्, - इति दशविधं बहिष्करणम् । तच्च<br>
अहङ्कारकार्यतयैव उक्तम् । तदेतदाभ्यन्तरं बाह्यं च करणम्<br>
। एवं त्रयोविंशतिविधः कार्यकरणवर्गो<br>
विषयित्वान्यथानुपपत्त्या अत्राक्षिप्तः । तथा प्रवर्तकं<br>
हेतुमन्तरेण विषयप्रवृत्तेरभावादपि विषयत्वं न उपपद्यते, - इति<br>
स हेतुरत्र सुखाद्यात्मा प्रधानाभिधान आक्षिप्तः । तथाहि -<br>
सुखं प्रतिप्राणि स्ववासनानुगुणेष्टविषयप्राप्तेस्तृप्तिरनित्य<br>
आनन्दः, तेन प्रयुक्तः सन् इष्टविषयादानाय प्रवर्तते, तद्विपर्ययो<br>
दुःखम् अनिर्वृतिः ततोऽनिष्टविषयहानाय; उभयन्यग्भावस्तु<br>
मोहः, तस्मिन् सति व्यवतिष्ठते, - इति सुखदुःखमोहात्मकं<br>
प्रकाशप्रवृत्तिनियमार्थं सत्त्वाद्यभिधानगुणत्रयमयं<br>
विकारावस्थायामपि अन्योन्याविनाभूतत्वात् (प्। १३९) एकमेव<br>
प्रधानाख्यं सर्वप्राणभृतां<br>
विविधवासनानुगुणनानारूपकार्यकरणात्मकस्वपरिणाम-<br>
प्रपञ्चानुगतसाधारणं प्रवृत्तिकारणं<br>
रागाख्यमायीयमलप्रपञ्चभूतम् । अनेनैवाभिप्रायेण<br>
वृत्तिकृता स च तन्मात्रगोचरः, इत्यस्य पदस्य</p>
<blockquote>
<p>रूपाद्यभिलाषात्मकः</p></blockquote>
<p>इति पर्यायः प्रयुक्तः । रूपादिषु योऽभिलाषो रागः, तन्निमित्तकत्वात्<br>
तदात्मकः प्रत्ययोद्भवः; ततश्च अभिलाषप्रपञ्च एव<br>
सुखाद्यात्मकं प्रधानं कारणम् इत्येषा प्राधानिकी<br>
तत्त्वचतुर्विंशतिः स च तन्मात्रगोचरः इत्यनेनाक्षिप्ता । प्राक् च<br>
द्वादश तत्त्वानि निर्णीतानि, तद्यथा - शिवादिविद्यान्तानि पञ्च,<br>
माया, कालादिपञ्चकम्, पशुतत्त्वं च, - इति<br>
षट्त्रिंशत्तत्त्वरूपतया पारमेश्वरी एकैव शक्तिर्विजृम्भते ।<br>
व्याख्यातप्रायमेतत् वृत्तौ (प्। १४०)</p>
<blockquote>
<p>परामृतरसात् स्वरूपात् अपायः प्रच्युतिः</p></blockquote>
<p>इत्यादिना ॥ १६ ॥</p>
<blockquote>
<p>एवं प्रत्ययोद्भवस्य पशुत्वकारणभावे प्रतिपादिते<br>
शक्तिवर्गस्य भोग्यतां गतः सन् पशुः स्मृतः, - इति<br>
पूर्वोक्तविरोधपरिहारार्थमाह</p></blockquote>
<p>स्वरूपावरणे चास्य शक्तयः सततोत्थिताः ।<br>
यतः शब्दानुवेधेन न विना प्रत्ययोद्भवः ॥ ४।१७ (४७) ॥</p>
<p>वृति: स्वरूपस्य स्वभावस्याच्छादने चास्य पुरुषस्य शक्तयो<br>
ब्राह्म्याद्याः पूर्वमुक्ता याः, ताः सततम् उद्युक्ताः, यतः<br>
शब्दरहितस्य प्रत्ययस्य ज्ञानस्य नास्त्येव कस्यचिदुद्भवः ॥ ४७ ॥</p>
<p>टिप्पणी: कवर्गाद्युत्पन्ना एव प्रत्ययाः, तदधिष्ठात्र्यः<br>
पीठेश्वर्यो माहेश्याद्यास्ता एव पशोः पारस्वरूपमावरीतुं<br>
सदोद्युक्ताः, अत एवोत्तरोत्तरं विषयभोगासक्तानामणूनां<br>
संसृतिरविरतप्रसरणेति ॥ ४७ ॥</p>
<p>विवृति: (प्। १४०) अस्य एवम्प्रत्ययापादितपशुत्वस्य आत्मनः<br>
स्वरूपावरणे स्वरूपस्य शिवात्मकस्य स्वभावस्य आवरणे,<br>
तथाप्रत्यवमर्शाभावमात्रेण हेतुना व्यवधाने स्थगने;<br>
तन्निमित्तं शक्तयः प्रागुक्ताः सततोत्थिताः पतिपशुव्यवहारस्य<br>
न कदाचित् उपरमात् सततं नित्यम् उत्थिताः उदिताः; यतः<br>
अस्वतन्त्रतापादनात्मना अमृतरसापायहेतुत्वेन प्रतिपादितो यः<br>
प्रत्ययोद्भवः (प्। १४१) स शब्दानुवेधेन शब्दसम्भेदेन विना<br>
न सम्भवति, - इति शेषः । एतदेव कुतः ? इति चेत्, तदुच्यते, - शब्दः<br>
खलु प्रत्यवमर्शात्मा अवभासात्मनोऽर्थस्य अन्यतः<br>
खड्गोदकादर्शादेरन्तःक्रोडीकृततत्तत्पदार्थसार्थात् जडात्<br>
भेदतः स्वभावभूत एव । तथा च प्रत्यभिज्ञा</p>
<blockquote>
<p>स्वभावमवभासस्य विमर्शं विदुरन्यथा ।<br>
प्रकाशोऽर्थोपरक्तोऽपि स्फटिकादिजडोपमः ॥</p></blockquote>
<p>इति । अन्यत्रापि उक्तम्</p>
<blockquote>
<p>न सोऽस्ति प्रत्ययो लोके यः शब्दानुगमं विना ।<br>
अनुविद्धमिव ज्ञानं सर्वं शब्देन भासते ॥</p></blockquote>
<p>इति । स च सर्वावच्छेदविरहितविशुद्धचित्प्रकाशात्मकमुख्यार्थ-<br>
निष्टः सन् प्रत्यवमर्श इत्युच्यते । जातिगुणक्रियाभिधानादिविविध-<br>
विशेषावच्छिन्नभिन्नरूपविश्वात्मकार्थावभासनिष्टस्तु<br>
विविधकल्पनात्मकत्वात् विकल्प इत्युच्यते । तदेव शब्दस्य मुख्यं<br>
रूपम्, तत्सङ्केतत्वेन व्यवस्थितः (प्। १४२) श्रोत्रग्राह्यो<br>
ध्वनिविशेषात्मकोऽर्थ एव प्रायेण शब्दः इति व्यवह्रियते ।<br>
तस्माच्छब्दरूपतामापन्नाः प्रत्ययोद्भवप्राणभूताः<br>
शक्तय एवास्य स्वरूपावरणे सदोद्युक्ता, - इति शक्तिवर्गस्य<br>
भोग्यतां गतः सन् पशुः स्मृतः, - इति पूर्वोक्तेनाविरोधः<br>
प्रतिपादितः ।</p>
<blockquote>
<p>स्वरूपस्य स्वस्वभावस्याच्छादने</p></blockquote>
<p>इत्यादिना वृत्तौ व्याख्यातमेतत् ॥ १७ ॥</p>
<blockquote>
<p>अथास्य शब्दपर्यन्तस्य प्रसरस्य, परस्याश्च<br>
शक्तेरभेदप्रतिपादनपूर्वं<br>
तत्स्वरूपाप्रत्यभिज्ञामात्रनिबन्धनौ बन्धमोक्षौ<br>
प्रतिपादयितुमाह</p></blockquote>
<p>सेयं क्रियात्मिका शक्तिः शिवस्य पशुवर्तिनी ।<br>
बन्धयित्री स्वमार्गस्था ज्ञाता सिद्ध्युपदादिका ॥ ४।१८ (४८) ॥</p>
<p>वृति: सा चेयं क्रियास्वभावा भगवतः पशुवर्तिनी शक्तिः ।<br>
यदुक्तम् (प्। ३८)</p>
<blockquote>
<p>ऽन सा जीवकला काचित्सन्तानद्वयवर्तिनी ।<br>
व्याप्त्री शिवकला यस्यामधिष्ठात्री न विद्यते ॥ऽ</p></blockquote>
<p>इति । सैव च बन्धकारणम् अज्ञाता, ज्ञाता सा च पुनः<br>
परापरसिद्धिप्रदा भवति पुंसाम् ॥ ४८ ॥</p>
<p>टिप्पणी: बहिर्भावपर्यन्तं प्रसृतायाः पारमेश्वर्याः<br>
क्रियाशक्तेरेव हेतोर्भेदाभेदसंवेदननिबन्धनैव<br>
बन्धमोक्षविकल्पनेत्यर्थः ॥ ४८ ॥</p>
<p>विवृति: सा शिवस्य स्वस्वभावस्यैव परमेश्वरस्य क्रियात्मिका<br>
तत्स्वरूपप्रत्यवमर्शलक्षणव्यापारशरीरा (प्। १४३) शक्तिः<br>
अव्यभिचारी धर्मः समर्थतारूपः इयं प्रतिपादितप्रसररूपा<br>
शक्तिः यैव अद्वयचिन्मात्रस्वभावप्रत्यवमर्शिनी परा शक्तिः<br>
परमेश्वरस्य सैव इयम् इत्थं - प्रसृत्य अवभासते, तत्त्वतो नास्ति<br>
अस्याः ततो भेद इत्यर्थः । यथोक्तं वृत्तौ</p>
<blockquote>
<p>न सा जीवकला काचित्सन्तानद्वयवर्तिनी ।<br>
व्याप्त्री शिवकला यस्यामधिष्ठात्री न विद्यते ॥</p></blockquote>
<p>इति । अस्य हि श्लोकस्यायमर्थः - जीवस्य पुंसः पशोः कलानां<br>
द्विविधः सन्तानो - ज्ञानरूपः क्रियारूपश्च; तत्र<br>
ज्ञानरूपोऽन्तःकरणात्मकः त्रिविधः, क्रियारूपो<br>
बहिष्करणात्मकः स्वभावस्थप्राणशक्तिसहित एकादशविधः, - इति<br>
चतुर्दशविधो जीवकलासन्तानः सङ्ग्रहात् द्विविध एव,<br>
सन्तानद्वयवर्तिनी जीवस्यात्मनः कला सा न काचित् सम्भवति इति<br>
शेषः यस्यां व्याप्त्री देशकालाद्यनवच्छिन्नवैभवाधिष्ठात्री<br>
वेद्यत्वादिना सर्वमधिष्ठाय आत्मपरतन्त्रं कृत्वा वर्तमाना<br>
(प्। १४४) शिवकला, शिवस्य परमात्मनः कला परा शक्तिः उक्तरूपा<br>
न विद्यते सत्तां व्यभिचरति, सैव इत्थमवभासते इत्यर्थः ।<br>
वैश्वरूप्येऽपि अवभासलक्षणस्य सामान्यरूपस्य शिवधर्मस्य<br>
व्यापकस्य अतिरोभावात्, सैव परा शक्तिरित्यम्, अपरा<br>
स्थूलक्रियारूपा, - इति परापरयोः शक्त्योरभेद एव पारमार्थिकः<br>
प्रत्यभिज्ञापितः । तदेतत् ज्ञानगर्भस्तोत्रेऽप्युक्तम्</p>
<blockquote>
<p>बहिषकरणबुद्ध्यहङ्कृतिमनःसुषुम्नाश्रया-<br>
च्चतुर्दशसु चण्डिके पथिषु येन येन व्रजेत् ।<br>
कला शिवनिकेतनं जननि तत्र तत्र स्म ते<br>
दशोदयति दुर्लभा जगति या सुरैरप्यहो ॥</p></blockquote>
<p>अस्यापि श्लोकस्यायं तात्पर्यार्थः - श्रोत्रादिपञ्चकं<br>
वागादिपञ्चकं दशविधं बहिष्करणम्,<br>
बुद्ध्यहङ्कारमनांसि त्रिविधमन्तःकरणं<br>
मध्यमप्राणश्च, - इति कलायाः चिदात्मिकायाः शक्तेः चतुर्दश<br>
भेदाः । तेषां ये तावन्त एव पन्थानः (प्। १४५) प्रसरमार्गास्तेषु<br>
मध्ये येन येन केनचिदेकतमेन पथा एषा कला शिवनिकेतनं<br>
व्रजेत्, शिवः परमात्मा स एव निकेतनमालयस्तद् गच्छेत्, तत्र दशा<br>
उदयति - इति सम्बन्धः । शिवनिकेतनं व्रजेत् - इति<br>
मायीयभेदप्रत्ययव्यतिरेकेण शिवाख्यस्वपदाश्रयणरूपः<br>
पारमार्थिकः कलाया व्यापारः सिद्धवत् व्यवहृतः । इयं हि कला<br>
शिवात्मकात् निजास्पदात् न दुःखं न सुखम् इत्यादिना<br>
कृतलक्षणात् उदेति, कृतकृत्या च तत्रैवान्ते(न्तः)प्रविश्य<br>
समरसीभवति सरिदिव सागरे; मध्येऽपि<br>
बुद्ध्याद्यन्योन्यभिन्नप्रसररूपतया नानात्वेन अवभासमानापि<br>
जलरूपत्वमिव सामान्यं चिदात्मकत्वं न व्यभिचरति, - इति न<br>
कदाचित् शिवस्वभावात् अपैति; किन्तु मायाशक्तिव्यामोहितैः न तथा<br>
प्रत्यभिज्ञायते - इति । एवमेषा कला येन येन पथा शिवनिकेतनं<br>
व्रजेत्, (प्। १४६) तत्र सा तादृशी स्वसंवेद्यत्वात् व्यपदेष्टुमशक्या<br>
कस्यचित् प्रबुद्धस्यैव दशा अवस्था उदयति अभिव्यज्यते, या<br>
सुरैर्ब्रह्मादिभिरपि दुर्लभा, ते हि<br>
प्रत्ययोद्भवजनितब्रह्मत्वाद्यवच्छिन्नपाशवाभिमानानति-<br>
क्रमात् शिवरूपां पतिदशां कथमाप्नुयुः - इति ।<br>
प्रकृतमिदानीं व्याख्यायते, - किन्तु एवं - रूपापि असौ<br>
पारमेश्वरी क्रियात्मिका परा शक्तिः पशुवर्तिनी बन्धयित्री पशौ<br>
भेदप्रत्ययोद्भवापादितपारतन्त्र्ये पुंसि वर्तमाना, बन्धस्य<br>
जन्मादिप्रबन्धपरिवर्तनात्मकस्य संसारस्य कर्त्री । - पशुः किल<br>
सर्वतो व्यवच्छिन्नस्य आत्मन एव स्वत्वेन एनाम् अध्यवस्यन्<br>
इष्टानिष्टविषयोपादानहानजनितसुखाद्यनुभवमात्रपर्य-<br>
वसितनिजज्ञानक्रियापरिस्पन्दत्वात् अपरामृष्टतत्परमार्थो<br>
व्यवच्छिन्नत्ति; । सा चैवं व्यवच्छिन्नत्वेन गृह्यमाणा तम् आ<br>
प्रबोधप्रत्युदयात् (प्। १४७) पशुत्वेन बध्नाति; - इति पशुवर्तिनी<br>
बन्धयित्री इत्युक्तम् । ननु एवं - स्वभावत्वात् अस्याः, पशोः<br>
बन्धध्वंसाभावप्रसङ्गः ? तत आह - ज्ञाता विदिता<br>
शिवात्मकस्वस्वभावप्रत्यवमर्शक्रियारूपतया प्रत्यभिज्ञाता<br>
सती सिद्ध्युपपादिका सिद्धेः आत्मैश्वर्याधिगमलक्षणायाः<br>
परायाः, आनुषङ्गिकविविधविभूत्याविर्भावरूपायाश्च<br>
अपरायाः उपपादिका, वस्तुस्वभावबलात् सम्पादयित्री; यत एषा<br>
स्वमार्गस्था स्वस्मिन् आत्मीये शिवस्वभावरूपे मार्गे अध्वनि<br>
स्थिता, तद्व्यतिरिक्तविषयान्तरनिवृत्तगतिरित्यर्थः;<br>
प्रत्ययोद्भवरूपमायावैभवोद्भावितभिदापेक्षया तु<br>
पशुवर्तिनी जीवकला - इत्युच्यते; प्रत्युदितप्रबोधस्य तु<br>
यथावस्थितत्वेन प्रत्यभिज्ञायमाना सर्वाः सिद्धीरुपपादयति । -<br>
इति श्लोकार्थं व्याख्याय, इदानीं यथा एषा स्वमार्गस्था तथा<br>
वितत्य प्रतिपाद्यते । एषा (प्। १४८) हि<br>
परमे&quot;वरस्वरूपप्रकाशप्रत्यवमर्शमात्ररूपा परैव शक्तिः<br>
वाग्रूपतया प्रसृता, - इति परमेश्वरेण शास्त्रेषु बहुशः<br>
प्रदर्शयता सर्वदा स्वमार्गस्थत्वमस्याः प्रतिपादितम् । तथा च<br>
श्रीमालिनीविजये</p>
<blockquote>
<p>या सा शक्तिर्जगद्धातुः कथिता समवायिनी ।<br>
इच्छात्वं तस्य सा देवि सिसृक्षोः सम्प्रपद्यते ॥<br>
सैकापि सत्यनेकत्वं यथा गच्छति तच्छृणु ।<br>
एवमेतदिति ज्ञेयं नान्यथेति सुनिश्चितम् ॥<br>
ज्ञापयन्ती जगत्यत्र ज्ञानशक्तिर्निगद्यते ।<br>
एवं भवत्विदं सर्वमिति कार्योन्मुखी यदा ॥<br>
जाता तदैव तत्तद्वत्कुर्वत्यत्र क्रिया मता ।<br>
एवं यथा द्विरूपैव पुनर्भेदैरनेकताम् ॥<br>
अर्थोपाधिवशाद्याति चिन्तामणिरिवैश्वरी ।<br>
तत्र तावत्समापन्ना मातृभावं विभिद्यते ॥<br>
द्विधा च नवधा भेदैः पञ्चाशद्धा च मालिनी ।</p></blockquote>
<p>इत्यादिना प्रकाशितोऽयमर्थः । तथा शब्दाद्वयवादिभिरपि (प्। १४९)<br>
विवृत्तिवाचोयुक्त्या तत्प्रसरं प्रतिपादयद्भिः स्वमार्गस्थत्वमेव<br>
अस्याः प्रदर्शितम् । यदाहुः</p>
<blockquote>
<p>वाग्रूपता चेदुत्क्रामेदवबोधस्य शाश्वती ।<br>
न प्रकाशः प्रकाशेत सा हि प्रत्यवमर्शिनी ॥</p></blockquote>
<p>इति । सैषा अत्यन्ताभेददशा, यस्यां स्फुटमेव अस्याः<br>
स्वमार्गस्थत्वम् । यदा पुनः इदमिति नानारूपं विभक्तत्वेन<br>
क्रमिकत्वेन च अन्तः परिस्फुरितमखिलं जगत् अविमर्शात् उपसंहृत्य<br>
विभागक्रमशून्यस्वमहिम्नि स्वभावव्योम्नि निमिषन्ती<br>
स्वरूपप्रकाशमात्रपरिशेषैव भवति, तदा आन्तरस्य परस्य<br>
ज्ञातुः पश्यन्त्यभिधानवाग्रूपा विवृत्तिः - इत्युक्ता । यदाहुः</p>
<blockquote>
<p>अविभागा तु पश्यन्ती सर्वतः संहृतक्रमा ।<br>
स्वरूपज्योतिरेवान्तः सूक्ष्मा वागनपायिनी ॥</p></blockquote>
<p>इति । अत्रापि स्वमार्गस्थैव एषा । यदा प्राणप्रयत्नव्यतिरेकेण<br>
प्रतिप्राणि शरीरान्तरस्वोदितानादिनिधनध्वनिविशेषात्मकतया (प्।<br>
१५०) कालादिक्रमं वर्णादिविभागं भाविनमनुगच्छन्ती<br>
प्रसरं गृह्णाति, तदा मध्यमाख्यवाग्रूपा विवृत्तिः - इत्यभिहिता;<br>
तदापि संविन्मात्रप्रकृतिकत्वमनतिक्रान्ता स्वमार्गस्थैव एषा ।<br>
यदुक्तम्</p>
<blockquote>
<p>केवलं बुद्ध्युपादाना क्रमरूपानुपातिनी ।<br>
प्राणवृत्तिमतिक्रम्य मध्यमा वाक् प्रवर्तते ॥</p></blockquote>
<p>इति । यदा तु प्रयोक्तृपुरुषेच्छानुविधायिप्रयत्नप्रेरिते<br>
प्राणाभिधाने मरुति शरीरोद्देशेषु उरःप्रभृतिषु जाताभिघाते,<br>
सैव सामान्यध्वनिरूपा स्वरव्यञ्जनादिभेदविभक्ताकारादि-<br>
नियतवर्णरूपतां प्रयोक्तृभेदेऽपि अव्यभिचरन्ती प्रसरति, तदा<br>
वर्णभेदादिव्यञ्जकप्राणमात्राश्रया<br>
वैखर्यभिधानवाग्रूपा विवृत्तिः - इत्युक्तम् । (प्। १५१) यदुक्तम्</p>
<blockquote>
<p>स्थानेष्वभिहते वायौ कृतवर्णपरिग्रहा ।<br>
वैखरी वाक् प्रयोक्तॄणां प्राणवृत्तिनिबन्धना ॥</p></blockquote>
<p>इति । तदापि असौ देशकालाधारप्रयोक्तादिवैचित्र्यैः<br>
अविकार्यनियतवर्णसमुदायात्मिकतां<br>
पुरुषेच्छादिसापेक्षाभिव्यक्तिकामजहती नित्यैव, संविद्रूपत्वमपि<br>
अनुगतमेव मध्यमावदस्यामपि; - इति स्वमार्गस्थत्वमपि अस्या न<br>
व्याहन्यते । एवमसौ वैखरीरूपतामापन्नापि<br>
मातृकावर्गवर्णपदवाक्यार्थभेदेन अपर्यन्तं प्रसरं<br>
गृह्णाति । यथा च वर्णवैखरीरूपा इयम् एवमनन्तप्रसरा, तथा<br>
स्वरवैखरीरूपापि स्वरग्राममूर्च्छनातानजातरागादिभेदेनापि<br>
अनन्तप्रसरा । तदेवम् इयं पारमेश्वरी परा शक्तिः (प्। १५२)<br>
स्वभावप्रत्यवमर्शक्रियादिना साङ्केतिकशब्दपर्यन्तेन<br>
निरवधिना स्वमहिम्ना प्रसृतापि, सर्वस्यैव पदार्थजातस्य<br>
सामान्यसंवित्प्रकाशव्यतिरेकेण अनुपपन्नस्वात्मलाभस्य<br>
प्रत्यवमर्शिनी सती, सर्वदा स्वमार्गस्थत्वं न व्यभिचरति । ततश्च</p>
<ul>
<li>जगत्क्रीडार्थम् ईश्वरोद्भावितमायाशक्तिजनितैः<br>
नानाविकल्परूपैरावरणैः सम्बध्यमानापि<br>
अनुग्रहशक्तिस्पर्शोन्मेषितसत्यतद्रूपग्रहणकुशलविमल-<br>
विज्ञानदृशः प्रमातॄन् प्रति तैः स्थगयितुमत्यन्तं<br>
तिरोधातुमशक्यैव - ।</li>
</ul>
<p>यदुक्तम्</p>
<blockquote>
<p>सेयमाकीर्यमाणापि नित्यमागन्तुकैर्मलैः ।<br>
अन्त्या कलेव सोमस्य नात्यन्तमभिभूयते ॥</p></blockquote>
<p>इति । तत् इत्थं परममेव कारणं यथाविभक्तशब्दरूपतयापि<br>
प्रसृतम् - इति स्थितम् ।</p>
<blockquote>
<p>सत्यं परागतं सूक्ष्मं निरवद्यमनुत्तरम् ।<br>
अथ ब्रह्म परं शान्तमादिवर्णत्वमागतम् ॥</p></blockquote>
<p>(प्। १५३) इत्यादि । तथा च शब्दाद्वयवादे सामान्येन<br>
शब्दार्थोभयरूपोऽपर्यन्तावान्तरभेदो योऽयमीश्वरस्य<br>
शक्तिप्रसरः, तं विवर्तवाचोयुक्त्या व्यवहरति स्म । यदाह</p>
<blockquote>
<p>अथायमान्तरो ज्ञाता सूक्ष्मे वागात्मनि स्थितः ।<br>
व्यक्तये स्वस्य रूपस्य शब्दत्वेन विवर्तते ॥<br>
अनादिनिधनं ब्रह्म शब्दतत्त्वं यदक्षरम् ।<br>
विवर्ततेऽर्थभावेन प्रक्रिया जगतो यतः ॥</p></blockquote>
<p>इति । अत्र ब्रह्मपर्यायशब्दतत्त्वतया पारमेश्वरमेव रूपं<br>
निर्दिष्टम् । तत् - इयं परा शक्तिरेव स्वमार्गस्था ज्ञाता तथा<br>
सम्यक्प्रतिपन्नस्वभावा सती सम्पूर्णां सिद्धिम् उपपादयति, -<br>
इत्युक्तम् । सेयमेव वैखरीरूपतामापन्ना<br>
पुरुषप्राणपरिस्पन्दाधिनाभिव्यक्तिकत्वात् स्थूला क्रियाशक्तिः, -<br>
इत्यपि क्वचिदुक्ता, तत्पूर्वा च मध्यमा वाक् इच्छाशक्तिः, तत्पूर्वा<br>
च पश्यन्ती (प्। १५४) ज्ञानशक्तिः - इति । तदेवं शक्तित्वे सति<br>
शक्तिमन्तमियम् अपेक्षते, - इत्यभिन्नमातृकात्मकः<br>
शब्दराशिरूपक्रियाशक्तिप्रधान ऐश्वरो विग्रहोऽस्याः<br>
समाश्रयः, यत्र इयं वर्गादिभिः वाक्यपर्यन्तैः<br>
स्वप्रसरभेदैः विजृम्भते । योऽपि वाक्यरूपः प्रसरोऽस्याः, स<br>
नित्यानित्यभेदेन द्विविधः, - तत्र मन्त्रात्मकः शास्त्रात्मकश्च<br>
नित्यः, लोकिकव्यवहारविषयलौकिकवाक्यात्मकस्तु अनित्यः । एवं<br>
परमेश्वरशक्तित्वेन प्रत्यभिज्ञायमाना एषा वाङ्मयी विभूतिः<br>
परसिद्धिप्रदा, नानापशुसम्बन्धितया तु अवच्छिद्यमाना<br>
बन्धहेतुर्भवति - इति । व्याख्यातमेतद् वृत्तौ</p>
<blockquote>
<p>सा चेयं क्रियात्मिका क्रियास्वभावा</p></blockquote>
<p>इत्यादिना ॥ १८ ॥</p>
<blockquote>
<p>एवं पतिस्वभावस्यैव आत्मतत्त्वस्य स्वमायावभासितं<br>
पशुत्वं प्रतिपाद्य, इदानीं पशोः सतो विद्योदयात्<br>
स्वमार्गस्थत्वेन अभिज्ञायमाना एषा (प्। १५५) परा शक्तिः,<br>
पतित्वाभिव्यक्तिमावहन्ती संसारविच्छेदहेतुः यथा भवति, तथा<br>
संसारकारणप्रतिपादनपूर्वं हेतुकथनं प्रतिजानानः<br>
श्लोकद्वयमाह</p></blockquote>
<p>तन्मात्रोदयरूपेण मनोऽहम्बुद्धिवर्तिना* ।<br>
पुर्यष्टकेन संरुद्धस्तदुत्थं प्रत्ययोद्भवम् ॥ ४।१९ (४९) ॥</p>
<p>(* विवृति: मनोऽहम्बुद्धिवृत्तिना)<br>
वृति: तन्मात्रोदयः, तन्मात्राणां शब्दादीनामनुभव -रूपेण,<br>
मनोऽहङ्कारबुद्धिभिः इति त्रिभिः परामृश्यमानेन पुर्यष्टकेन<br>
बद्धः, तदुत्थं तस्मादुद्भूतं सुखदुःखसंवेदनरूपं<br>
तदा ॥ ४९ ॥</p>
<p>टिप्पणी: पुर्यष्टकसंरुद्धत्वादेवास्य पशोः कर्मचक्र<br>
भ्रम्यनुभवः ॥ ४९ ॥</p>
<p>भुङ्क्ते परवशो भोगं तद्भावात्संसरत्यतः* ।<br>
संसृतिप्रलयस्यास्य कारणं सम्प्रचक्ष्महे (घ्:<br>
संसृतिप्रत्ययस्येतीत्थं शोधितः पाठः संलक्ष्यते ।) ॥ ४।२०<br>
(५०) ॥</p>
<p>(* विवृति: तद्भावात्संसरेदतः)<br>
वृति: भुङ्क्ते अश्नाति, अस्वतन्त्रो, भोगं सुखदुःखसंवेदन -<br>
रूपम्, तस्य पुर्यष्टकस्य भावात् संसरति (प्। ३९) संसारशरीरे,<br>
अतः संसृतिप्रलयस्य (घ्: संसृतिप्रत्ययस्येतीत्थं शोधितः पाठः<br>
।) जन्ममरणप्रवाह -रूपस्य संसारस्य विनाशकारणं<br>
सम्प्रचक्ष्महे वक्ष्यामः ॥ ५० ॥</p>
<p>टिप्पणी: इत्यतः संसृतिविनाशकारणं साधनं<br>
वक्ष्यमाणमुपपद्यते ॥ ५० ॥</p>
<p>विवृति: (प्। १५५) अतो हेतोः अस्य उक्तवक्ष्यमाणरूपस्य पशोः, यः<br>
संसृतिप्रलयः संसारक्षयः, तस्य कारणं हेतुं<br>
सम्प्रचक्ष्महे युगलकात् अस्मादुत्तरेण श्लोकेन सम्यक् प्रकर्षेण<br>
च ब्रूमहे । अत्र व्यधिकरणेन षष्ठ्यौ व्याख्येये । कुतो हेतोः ? -<br>
यतोऽयं पशुः पुर्यष्टकेन संरुद्धः सन् भोगं भुङ्क्ते<br>
पुर्यां सूक्ष्मे शरीरे तन्मात्रपञ्चकं गुणत्रयम् - इति<br>
स्थूलशरीरकारणभूतमष्टकम् (प्। १५६) यत् सन्निविष्टम्,<br>
तन्मुख्यं [तन्मुखम्] पुर्यष्टकम्, तत्कार्यत्वात् स्थूलमपि<br>
शरीरं तच्छब्देन इह पुर्यष्टकम् - इत्युच्यते, तेन संरुद्धः<br>
तावन्मात्रमात्मत्वेनाभिमन्यमानो<br>
विस्मृतसर्वात्मकत्वादिस्वसामर्थ्यवशात् बद्धः, अत एव<br>
परवशः<br>
सर्वशक्तिस्वभावव्यतिरिक्तकारणान्तराधीनसकलसमीहितार्थ-<br>
सिद्धत्वात् अस्वतन्त्रः सन् भोगं<br>
मायावभासितानादिनिजकर्मोपचितवासनानुगुणसुखादि-<br>
संवेदनात्मकतया पर्यवसितं स्वविषयमात्रं भुङ्क्ते<br>
अनुभवति । कीदृशं ? तदुत्थं तस्मात् पुर्यष्टकात्<br>
उत्थितमुद्भूतम्, - देहबन्धे हि सति भोगनिर्वृत्तिरुपपद्यते - । कं<br>
तं भोगम् ? - प्रत्ययोद्भवं<br>
प्राग्व्याख्यातस्वरूपनियतस्वविषयज्ञानोत्पादरूपम्, -<br>
स्वविषयमात्रभोक्तृत्वाभिमानरूपस्य प्रत्ययस्य उत्पाद एव<br>
भोगः - इत्यर्थः । कीदृशेन पुर्यष्टकेन संरुद्धः ? -<br>
तन्मात्रोदयरूपेण तन्मात्राणि (प्। १५७)<br>
स्थूलभूतकारणभावेन ईश्वरेच्छयैव अवभासिताः सूक्ष्माः<br>
शब्दादयः, तेषामुदयः<br>
स्थूलशरीरभावपरिणताकाशाद्यात्मना अभिव्यक्तिः । तथा च -<br>
अत्र यद्यन्नाड्यादि सुषिरं तदाकाशं शब्दतन्मात्रोदयः, यद्यत्<br>
सक्रियं प्राणादि स वायुः स्पर्शतन्मात्रोदयः, यद्यत्<br>
उष्णप्रभास्वरादिरूपं अग्न्यादि तत्तेजो रूपतन्मात्रोदयः, यद्यत्<br>
द्रवरूपं रुधिरादि ता आपः रसतन्मात्रोदयः, यद्यत् कठिनं<br>
मांसास्थिस्नाय्वादि सा पृथ्वी गन्धतन्मात्रोदयः, - इति<br>
तन्मात्रोदयो रूपमाकारो यस्य तत् तथा तेन । एवं<br>
तन्मात्रोदयरूपत्वं व्याख्याय, गुणोदयरूपत्वं दर्शयितुं<br>
विशेषणान्तरमाह, - मनोऽहम्बुद्धिवृत्तिना इति ।<br>
अनुभूयमानस्य अस्य आत्मलाभोऽनुभवश्च अन्तःकरणनिष्ठः -<br>
इति मनसि रजोगुणोदये, अहङ्कारे तमोगुणोदये, बुद्धौ च<br>
सत्त्वगुणोदयरूपायां वृत्तिर्वर्तनम् (प्। १५८) अवस्थितिः यस्य<br>
तादृशेन । स च एवंविधेन पुर्यष्टकेन संरुद्धः सन् पशुः<br>
तद्भावात् तस्य पुर्यष्टकस्य स्थूलसूक्ष्मस्य भावात्<br>
विद्यमानत्वात् अप्रबोधे सति अनुच्छेदात् संसरेत् अनवरतं<br>
नानाशरीरभोगवासनाकर्मचक्रभ्रममनुभवेत् आ<br>
प्रबोधप्रत्युदयात् । इदमत्र तात्पर्यम् - देहसंरुद्धस्य पुंसः<br>
प्रतिनियतसुखादिसंवेदनात्मनि भोगे यो भोक्तृत्वाभिमानः, तत्<br>
संसारकारणम्, अतोऽस्य निरावरणस्वरूपस्थितिमात्रं [निराव *<br>
ण-] संसारविनाशहेतुं सम्प्रचक्ष्महे - इति । व्याख्यातमेतत्<br>
वृत्तिकृता</p>
<blockquote>
<p>तन्मात्रोदय</p></blockquote>
<p>इत्यादिना</p>
<blockquote>
<p>भुङ्क्तेऽश्नाति परवशः</p></blockquote>
<p>इत्यादिना च ॥ १९ ॥ २० ॥</p>
<blockquote>
<p>अधुना आत्मन एव शिवस्य यथोक्तैश्वर्यरूपं पतित्वं येन<br>
अभिव्यज्यते, तत् समनन्तरं (प्। १५९) प्रतिज्ञातम् उपायान्तरम्<br>
उपदिशन् प्रकरणमुपसंहरति</p></blockquote>
<p>यदा त्वेकत्र संरूढस्तदा तस्य लयोदयौ* ।<br>
नियच्छन्भोक्तृतामेति ततश्चक्रेश्वरो भवेत् ॥ ४।२१ (५१) ॥</p>
<p>(* विवृति: लयोद्भवौ)<br>
वृति: यदा पुनस्त्वेकत्र स्थूले सूक्ष्मे वा संरूढो लीनचित्तः, तदा<br>
तस्य प्रत्ययोद्भवस्य लयोद्भवौ ध्वंसप्रादुर्भावौ नियच्छन्<br>
कुर्वन् भोक्तृतां प्राप्नोति, ततः चक्रेश्वरो भवेत् सर्वाधिपतिर्भवति<br>
॥ ५१ ॥</p>
<p>टिप्पणी: एवं प्राक्प्रतिपादितस्योपलब्ध्रेकस्वभावस्य स्वात्मनो<br>
निविड -वितर्कपरिशीलनया विकल्पहान्याद्युपायवृत्त्या<br>
भूतभावात्म -कयोः शरीरयोरन्यतरस्मिन्<br>
अविकल्पसंवित्स्वरूपप्राप्तेः गोचर्यादिशक्तिचक्रस्यानधीनवृत्तित्वात्<br>
स्वैश्वर्यविजृम्भामात्र -विज्ञानेन तदीश्वरः पतिः सम्पद्यते इति ।</p>
<p>कश्मीरेन्द्रैः श्रीमत्प्रतापसिंहैः पुराणविद्यानाम् ।<br>
जीर्णोद्धारादिकर्मणि नियुक्तसद्भिर्मुकुन्दरामाद्यैः ॥<br>
शाकेग्निघ्नशिवाङ्केन्दुमिते स्पन्दस्य कारिकावृत्तेः<br>
सङ्क्षिप्तार्थप्रकाशः समग्राहिस्ताच्छिवाय भव्यानाम् ॥ ५१ ॥</p>
<p>विवृति: (प्। १५९) यदा तु यस्मिन् पुनः काले स्थूलसूक्ष्मत्वात् अनयोः<br>
पुर्यष्टकसञ्ज्ञानिर्दिष्टयोः प्रत्ययोद्भवमात्रमूलयोः<br>
शरीरयोः मध्यात् एकत्र अन्यतरस्मिन्, अथवा -<br>
प्राक्प्रतिपादितोपपत्त्या संवेद्यमानस्यैव अर्थस्य शरीरत्वे<br>
व्यवस्थिते भूतात्मकभावात्मकभेदेन स्थूलसूक्ष्मयोः<br>
शरीरयोर्मध्यादेकत्र, अथवा - ध्येयतया आलम्बनीययोः<br>
स्थूलसूक्ष्मयोर्भावयोर्मध्यात् एकत्र संरूद्धः सम्यक्<br>
अविलम्बतया रूढः, (प्। १६०) एकाग्रताप्रकर्षात् अभेदेन<br>
परिणतसंवित् साधकः तदा, तस्मिन् क्षणे तस्य अभेदेन<br>
प्रतिपन्नस्य यथोक्तस्य शरीरस्य लयोद्भवौ त्यागग्रहरूपौ<br>
विनाशोत्पादौ नियच्छन् भोक्तृशब्देन वक्ष्यमाणस्य सत्यस्य<br>
कर्तुः आत्मन एव कार्यतया अवधारयन्, - अहमेव<br>
नित्यनिरावरणस्वतन्त्रचिन्मात्रस्वरूपः अनयोः कर्ता - इति<br>
निर्विकल्पतया व्यवस्थापयन् भोक्तृतामेति<br>
भोक्तुरुपलब्धृमात्रस्वभावस्य परमात्मनो भावो भोक्तृता<br>
तामाप्नोति, सतीमपि तदानीमेव प्रत्यभिज्ञया स्वीकुरुते ततः<br>
सत्यात्मस्वरूपप्रत्यभिज्ञालक्षणात् हेतोः चक्रेश्वरो भवेत्<br>
चक्रस्य प्राक्प्रतिपादितस्थित्या चराचरभावपर्यन्तेन प्रपञ्चेन<br>
प्रसृतस्य शब्दराशिसमुत्थस्य स्वशक्तिसमूहस्य,<br>
ईश्वरोऽधिष्ठाता, स्वैश्वर्यविजृम्भामात्रतया अवगम्यमानस्य<br>
(प्। १६१) यथेष्टविनियोक्ता सम्पद्येत । तदैव<br>
स्वाभाविकस्वातन्त्र्याभिव्यक्तेः पशुप्रत्ययप्रध्वंसे सति,<br>
शक्तिचक्रभोग्यतां विमुच्य, तद्भोक्तृभावरूपमैश्वर्यं<br>
प्रतिपाद्येत; अतः तौ लयोद्भवौ तत्र भोक्तरि आत्मनि नियच्छेत् - इति<br>
वाक्यार्थः । इदमत्र तात्पर्यम् - यथा सर्वः कश्चित् देही<br>
देहमात्रप्रतिष्ठितात्माभिमानो वाह्यस्य घटादेः पदार्थस्य<br>
ग्राह्यतयैव प्रतिपन्नस्य त्यागग्रहौ तादृशि स्वात्मनि नियच्छन्<br>
अहमेव एतयोः कर्ता - इति निश्चिन्वन्, तावति स्वतन्त्रं कर्तारं<br>
शरीरितानिविष्टमात्मानं मन्यते, तथैव तस्य शरीरस्य<br>
वेद्यभूमिकापादनेन क्रियमाणौ त्यागग्रहौ तद्विलक्षणे सर्वदा<br>
वेद्यत्वसंस्पर्शासहिष्णौ अनन्यसाधारणकर्तृत्वस्वभावे सत्ये<br>
स्वात्मनि वस्तुसामर्थ्यात् नियमं (प्। १६२) भजन्तावपि<br>
अप्रबुद्धत्वात् न प्रतिपद्यते; ततः<br>
शरीरशरीरिविवेकग्रहणयोग्यप्रज्ञप्रबुद्धमेव प्रति<br>
अयमुपदेशः; यतः तादृश एव<br>
अनुग्रहशक्तिशकलितसंशयग्रन्थिः परमेश्वरस्य<br>
एवंविधविशेषोपदेशपात्रम् । यदाह</p>
<blockquote>
<p>अयं सर्वस्य प्रभव इतः सर्वं प्रवर्तते ।<br>
इति मत्वा भजन्ते मां बुधा भावसमन्विताः ॥<br>
मच्चित्ता मद्गतप्राणा बोधयन्तः परस्परम् ।<br>
कथयन्तश्च मां नित्यं तुष्यन्ति रमयन्ति च ॥<br>
तेषां सततयुक्तानां भजतां प्रीतिपूर्वकम् ।<br>
ददामि बुद्धियोगं तं येन मां प्रापयन्ति ते ॥<br>
तेषामेवानुकम्पार्थमहमज्ञानजं तमः ।<br>
नाशयाम्यात्मभावस्थो ज्ञानदीपेन भास्वता ॥</p></blockquote>
<p>इति । यस्मात् उपदेशात् अनुशील्यमानात्, अस्य एकत्र इति प्रतिपादितस्य<br>
शरीरस्य अभेदेन प्रतिभासमानस्य सतः, समनन्तरं (प्। १६३)<br>
वेद्यीक्रियमाणस्य त्यागग्रहात्मकौ लयोद्भवौ तद्विधर्मिणि<br>
भोक्तरि सर्वेश्वरे स्वात्मन्येव स्वातन्त्र्येण कार्यतया<br>
नियम्यमानौ नियन्तुः परस्वभावप्रत्यभिज्ञामावहन्तौ<br>
सर्वैश्वर्याय कल्पेते, ततः तौ तत्र नियच्छेत् - इति वाक्यार्थः । तत्<br>
अनेन आत्मन एव शिवस्य स्वेच्छामात्राधीनौ जगतः प्रलयोदयौ,<br>
जगदपि तत्स्वरूपाभेदात् तस्य स्वशक्तिचक्रमयो विभव - इति<br>
यथोपक्रान्तार्थनिर्वाहात् एकमेव तत्त्वं<br>
स्वरूपपरामर्शमात्राव्यभिचारधर्मकं परमार्थसन्, अतो<br>
व्यतिरिक्तं किञ्चित् न सम्भवति - इति उपपादितम् । यदुक्तम्</p>
<blockquote>
<p>परमार्थे तु नैकत्वं पृथक्त्वाद्भिन्नलक्षणम् ।<br>
पृथक्त्वैकत्वरूपेण तत्त्वमेकं प्रकाशते ॥<br>
यत्पृथक्त्वमसन्दिग्धं तदेकत्वान्न भिद्यते ।<br>
यदेकत्वमसन्दिग्धं तत्पृथक्त्वान्न भिद्यते ॥</p></blockquote>
<p>(प्। १६४)</p>
<blockquote>
<p>द्यौः क्षमा वायुरादित्यः सागराः सरितो दिशः ।<br>
अन्तःकरणतत्त्वस्य भागा बहिरवस्थिताः ॥</p></blockquote>
<p>इति । अयमेवार्थः उक्त्यन्तरेण स्वस्तोत्रे प्रतिपादितोऽस्माभिः</p>
<p>चित्रालोकविकल्पकल्पितनवाकल्पाङ्कनानाकृतिं<br>
नृत्यन्तीं बहुधा बहिः स्ववपुषोऽप्यन्तर्न भिन्नां पुनः ।<br>
नित्यं नूतनकौतुकः प्रियतमां स्वां शक्तिमालोकयन्<br>
अच्छिन्नाप्रतिमप्रमोदमहिमा शम्भुर्जयत्येककः ॥</p>
<p>इति । तत् अत्र समनन्तरव्याख्याते श्लोके<br>
प्रकरणारम्भश्लोकप्रतिज्ञातः स्वसंवेदनसंवेद्य<br>
आत्मैश्वर्याद्वयलक्षणोऽर्थो निर्वाहितः । व्याख्यातमेतत् वृत्तिकृता</p>
<blockquote>
<p>यदा पुनरेकत्र स्थूले सूक्ष्मे वा</p></blockquote>
<p>इत्यादिना ग्रन्थेन ॥ २१ ॥</p>
<p>इति श्रीराजानकश्रीरामविरचितायां स्पन्दविवृतौ<br>
शक्त्यात्मकविश्वाव्यतिरेकोपलब्धिः प्रकीर्णं च चतुर्थो<br>
निःष्यन्दः समाप्तः ॥ ४ ॥</p>
<p>(प्। १६५)</p>
<p>विवृति: इदानीम् आत्मन एव एकस्य तत्त्वस्य संशयमात्रम् अप्रथने<br>
कारणम्, तच्च सद्गुरूपदेशव्यतिरेकेण न शक्यमुन्मूलयितुम्,<br>
परमेश्वरो हि गुरुमूर्तिमाविश्य अनुग्राह्यान् स्वप्रत्यभिज्ञापनेन<br>
प्रबोधयति, - इति निजगुरुसरस्वतीस्तवनद्वारेणाह</p>
<p>अगाधसंशयाम्भोधिसमुत्तरणतारिणीम् (क्:<br>
संशयाम्भोधेरिति; ग्: संशयाम्भोधौ) ।<br>
वन्दे विचित्रार्थपदां चित्रां तां गुरुभारतीम् ॥ ५।१ (५२) ॥</p>
<p>वृती अगाधो ह्यप्रतिष्ठोऽनन्तः ॥ ५२ ॥</p>
<p>इति श्रीभट्टकल्लटविरचितायां स्पन्दकारिकावृत्तौ विभूतिस्पन्दस् -<br>
तृतीयो निःष्यन्दः ॥ ३ ॥</p>
<p>(प्। ४०) समाप्तं स्पन्दसर्वस्वं प्रवृत्तं भट्टकल्लटात् ।<br>
स्वप्रकाशैकचित्तत्त्वपरिरम्भरसोत्सुकात् ॥ १ ॥</p>
<p>दृब्धं महादेवगिरौ महेशस्वप्नोपदिष्टाच्छिवसूत्रसिन्धोः ।<br>
स्पन्दामृतं यद्वसुगुप्तपादैः श्रीकल्लटस्तत्प्रकटीचकार (क्:<br>
चित्तत्त्वे परिरम्भ) ॥ २ ॥</p>
<p>आ तपनान्मोटकान्तं यस्य मे गुरुसन्ततिः ।<br>
तस्य मे सर्वशिष्यस्य नोपदेशदरिद्रता ॥ ३ ॥</p>
<p>परिपूर्णेयं स्पन्दवृत्तिः<br>
कृतिस्तत्रभवन्महामाहेश्वराचार्यवर्यभट्टश्रीकल्लट-<br>
पादानाम् ॥</p>
<p>विवृति: (प्। १६५) ताम् अशक्यस्वरूपप्रतिपादनां हृदि स्फुरन्तीं<br>
गुरुभारतीं वन्दे गुरोः वसुगुप्ताभिधानस्य साक्षात्<br>
सिद्धमुखसङ्क्रान्तसमस्तरहस्योपनिषद्भूतस्पन्दतत्त्वा-<br>
मृतनिःष्यन्दस्य, भारतीं वाचं स्तौमि । कीदृशीम् ? - अगाध (प्।<br>
१६६) इत्याद्यार्धेन विशेषणम्, अविद्यमानो गाधो विश्रान्तिभूमिका<br>
यत्र तादृशो यः संशयः तत्त्वाप्रतिपत्तिरूपो विभ्रमः, स एव<br>
दुर्जरविकल्पोर्मिजालसङ्कुलत्वादिना अम्भोधिः समुद्रः, तस्य<br>
समुत्तरणे सम्यक् विलङ्घने तारिणीम् नावम् । तथा<br>
विचित्रार्थपदां विचित्रः अत्यद्भुतः अर्थोऽभिधेयं वस्तु येषां<br>
तादृंशि पदानि यस्यां सा । तथा तां चित्रां<br>
घटनाविशेषशालित्वात् विस्मयाधायिनीम् । विशेषणद्वयेन अनेन<br>
अर्थगतं शब्दगतं च अतिशयं तुष्टाव, यतोऽत्र<br>
सकललोकाशयनिर्विषयः कतिपयलोकोत्तरप्रबुद्धहृदयसंवादी<br>
विचित्रोऽर्थः पदानाम्, तादृगर्थप्रतिपादनशालिनी च चित्रा<br>
पदवाक्यरचना - इति ॐ । व्याख्यातमेतत् वृत्तौ</p>
<blockquote>
<p>अगाधो हि अप्रतिष्ठोऽन्तः</p></blockquote>
<p>इत्यादिना ग्रन्थेन ॥ १ ॥</p>
<p>(प्। १६७) एष स्पन्दाभिधानो निधिरिह विवृतो वीतसन्देहसर्प-<br>
त्रासः सम्पूर्णासिद्धिप्रदनिरतिशयज्ञानमाणिक्यगर्भः ।<br>
सर्वार्थिभ्यो विलब्ध्या स्वयमपि सहजानन्दभोगोपलब्ध्या<br>
भव्यानामस्य लाभं सफलयतु परः शङ्करस्य प्रसादः ॥ १ ॥<br>
सद्विद्यासरसीविभूषणवरस्फारोत्पलोच्चाशय-<br>
प्रोत्सर्पत्परिपक्ववोधमधुपेनेदं मयागायि यत् ।<br>
रामेणानुपमप्रमोदमधुरं बद्धावधानस्य त-<br>
च्छ्रोतुः कस्य न चेतनस्य तनुते विश्रान्तिमन्तः पराम् ॥ २ ॥<br>
चेतस्याकुलिते क्वचित्कुविषये तूष्णीं विवृत्य स्थितां<br>
व्यावर्त्य प्रणयात्प्रसाद्य च शनैः कान्तां निजां चेतनाम् ।<br>
चुम्बन्तो विगलद्विभागनिविडाश्लेषोल्लसन्नूतना-<br>
नन्दस्पन्दनिमीलिताक्षमनिशं भूयास्त भव्याशयाः ॥ ३ ॥<br>
अत्युक्तं यदिहास्त्यनुक्तमपि यद्यद्वा दुरुक्तं बुधै-<br>
स्तत्सूक्ष्मांशनिरूपणैकनिभृतप्रज्ञैरवज्ञायताम् ।<br>
पुष्पान्तर्मकरन्दसारकणिकास्वादोत्सुकाः कानने<br>
किं विन्दन्ति कठोरकण्टकशिखास्पर्शव्यथां षट्पदाः ॥ ४ ॥<br>
शशिज्योतिर्दीपप्रभृतिभिरशक्यं शमयितुं<br>
यदासीन्निःस्पन्दीकृतसकललोकं किल तमः ।<br>
गते तत्रेदानीं क्षयममलसूर्यागमहते<br>
कृतार्थाः सङ्कोचं विजहतु विनिद्रा जनदृशः ॥ ५ ॥<br>
जयति जनमरिष्टादुद्धरन्ती भवानी<br>
जयति निजविभूतिव्याप्तविश्वः स्मरारिः ।<br>
जयति च गजवक्त्रः सोऽत्र यस्य प्रसादा-<br>
दुपरमति समस्तो विघ्नवर्गोपसर्गः ॥ ६ ॥</p>
<p>सम्पूर्णा इयं वृत्त्यनुसारिणी स्पन्दविवृतिः ।</p>
<p>कृतिस्तत्रभवतो महामाहेश्वराचार्यशिरोमणिराजानक-<br>
श्रीमदुत्पलदेवपादपद्मानुजीविनो राजानकश्रीरामकण्ठस्य<br>
इति शिवम् ॥ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_spandaH_spanda-kArikA_sarva-prastutiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/spandaH/spanda-kArikA/sarva-prastutiH/">&#43;सर्व-प्रस्तुतिः </a>
            <a data-toggle="collapse" href="#section-tree-item-body-sampradAyaH_spandaH_spanda-kArikA_sarva-prastutiH_md" role="button" aria-expanded="false" aria-controls="section-tree-item-body-sampradAyaH_spandaH_spanda-kArikA_sarva-prastutiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_spandaH_spanda-kArikA_sarva-prastutiH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: &#43;सर्व-प्रस्तुतिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
