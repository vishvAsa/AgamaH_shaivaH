<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | क्षेमराज-निर्णयः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="क्षेमराज-निर्णयः">
  <meta property="og:description" content="श्रीसोमानन्दनाथप्रभृतिगुरुवरादिष्टसन्नीतिमार्गो लब्ध्वा यत्रैव
सम्यक्पटिमनि घटनामीश्वराद्वैतवादः ।
कश्मीरेभ्यः प्रसृत्य प्रकटपरिमलो रञ्जयन्सर्वदेश्यान्
देशेऽन्यस्मिन्नदृष्टो घुसृणविसरवत्सर्ववन्द्यत्वमाप ॥ १ ॥
तरत तरसा संसाराब्धिं विधत्त परे पदे पदमविचलं
नित्यालोकप्रमोदसुनिर्भरे ।
विमृशत शिवादिष्टाद्वैतावबोधसुधारसं प्रसभविलसत्सद्युक्त्यान्तः
समुत्प्लवदायिनम् ॥ २ ॥
१)
अथ
स्पन्दनिर्णयः
श्रीक्षेमराजविरचितः ।
सर्वं स्वात्मस्वरूपं
मकुरनगरवत्स्वस्वरूपात्स्वतन्त्रस्वच्छस्वात्मस्वभित्तौ कलयति धरणीतः
शिवान्तं सदा या ।
दृग्देवी मन्त्रवीर्यं सततसमुदिता शब्दराश्यात्मपूर्णा
हन्तानन्तस्फुरत्ता [ग्: नन्देति पाठः ।] जयति जगति सा शाङ्करी
स्पन्दशक्तिः ॥ १ ॥
स्पन्दामृते चर्वितेऽपि स्पन्दसन्दोहतो मनाक् ।
पूर्णस्तच्चर्वणाभोगोद्योग एष मयाश्रितः ॥ २ ॥
सम्यक्सूत्रसमन्वयं परिगतिं तत्त्वे परस्मिन्परां तीक्ष्णां
युक्तिकथामुपायघटनां स्पष्टार्थसद्व्याकृतिम् ।
ज्ञातुं वाञ्छथ चेच्छिवोपनिषदं [क्, ख्, ग्: चिदिति पाठः ।
] श्रीस्पन्दशास्त्रस्य तद्वृत्तावत्र धियं निधत्त सुधियः स्पन्दश्रियं
माप्नुत ॥ ३ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="क्षेमराज-निर्णयः">
  <meta itemprop="description" content="श्रीसोमानन्दनाथप्रभृतिगुरुवरादिष्टसन्नीतिमार्गो लब्ध्वा यत्रैव
सम्यक्पटिमनि घटनामीश्वराद्वैतवादः ।
कश्मीरेभ्यः प्रसृत्य प्रकटपरिमलो रञ्जयन्सर्वदेश्यान्
देशेऽन्यस्मिन्नदृष्टो घुसृणविसरवत्सर्ववन्द्यत्वमाप ॥ १ ॥
तरत तरसा संसाराब्धिं विधत्त परे पदे पदमविचलं
नित्यालोकप्रमोदसुनिर्भरे ।
विमृशत शिवादिष्टाद्वैतावबोधसुधारसं प्रसभविलसत्सद्युक्त्यान्तः
समुत्प्लवदायिनम् ॥ २ ॥
१)
अथ
स्पन्दनिर्णयः
श्रीक्षेमराजविरचितः ।
सर्वं स्वात्मस्वरूपं
मकुरनगरवत्स्वस्वरूपात्स्वतन्त्रस्वच्छस्वात्मस्वभित्तौ कलयति धरणीतः
शिवान्तं सदा या ।
दृग्देवी मन्त्रवीर्यं सततसमुदिता शब्दराश्यात्मपूर्णा
हन्तानन्तस्फुरत्ता [ग्: नन्देति पाठः ।] जयति जगति सा शाङ्करी
स्पन्दशक्तिः ॥ १ ॥
स्पन्दामृते चर्वितेऽपि स्पन्दसन्दोहतो मनाक् ।
पूर्णस्तच्चर्वणाभोगोद्योग एष मयाश्रितः ॥ २ ॥
सम्यक्सूत्रसमन्वयं परिगतिं तत्त्वे परस्मिन्परां तीक्ष्णां
युक्तिकथामुपायघटनां स्पष्टार्थसद्व्याकृतिम् ।
ज्ञातुं वाञ्छथ चेच्छिवोपनिषदं [क्, ख्, ग्: चिदिति पाठः ।
] श्रीस्पन्दशास्त्रस्य तद्वृत्तावत्र धियं निधत्त सुधियः स्पन्दश्रियं
माप्नुत ॥ ३ ॥">
  <meta itemprop="wordCount" content="7463">
  <meta name="twitter:card" content="summary">
  <meta name="twitter:title" content="क्षेमराज-निर्णयः">
  <meta name="twitter:description" content="श्रीसोमानन्दनाथप्रभृतिगुरुवरादिष्टसन्नीतिमार्गो लब्ध्वा यत्रैव
सम्यक्पटिमनि घटनामीश्वराद्वैतवादः ।
कश्मीरेभ्यः प्रसृत्य प्रकटपरिमलो रञ्जयन्सर्वदेश्यान्
देशेऽन्यस्मिन्नदृष्टो घुसृणविसरवत्सर्ववन्द्यत्वमाप ॥ १ ॥
तरत तरसा संसाराब्धिं विधत्त परे पदे पदमविचलं
नित्यालोकप्रमोदसुनिर्भरे ।
विमृशत शिवादिष्टाद्वैतावबोधसुधारसं प्रसभविलसत्सद्युक्त्यान्तः
समुत्प्लवदायिनम् ॥ २ ॥
१)
अथ
स्पन्दनिर्णयः
श्रीक्षेमराजविरचितः ।
सर्वं स्वात्मस्वरूपं
मकुरनगरवत्स्वस्वरूपात्स्वतन्त्रस्वच्छस्वात्मस्वभित्तौ कलयति धरणीतः
शिवान्तं सदा या ।
दृग्देवी मन्त्रवीर्यं सततसमुदिता शब्दराश्यात्मपूर्णा
हन्तानन्तस्फुरत्ता [ग्: नन्देति पाठः ।] जयति जगति सा शाङ्करी
स्पन्दशक्तिः ॥ १ ॥
स्पन्दामृते चर्वितेऽपि स्पन्दसन्दोहतो मनाक् ।
पूर्णस्तच्चर्वणाभोगोद्योग एष मयाश्रितः ॥ २ ॥
सम्यक्सूत्रसमन्वयं परिगतिं तत्त्वे परस्मिन्परां तीक्ष्णां
युक्तिकथामुपायघटनां स्पष्टार्थसद्व्याकृतिम् ।
ज्ञातुं वाञ्छथ चेच्छिवोपनिषदं [क्, ख्, ग्: चिदिति पाठः ।
] श्रीस्पन्दशास्त्रस्य तद्वृत्तावत्र धियं निधत्त सुधियः स्पन्दश्रियं
माप्नुत ॥ ३ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/spandaH\/spanda-kArikA\/srotaH\/xema-rAja-nirNayaH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/spandaH\/spanda-kArikA\/srotaH\/xema-rAja-nirNayaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> क्षेमराज-निर्णयः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="क्षेमराज-निर्णयः">क्षेमराज-निर्णयः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/spandaH/spanda-kArikA/srotaH/xema-rAja-nirNayaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीसोमानन्दनाथप्रभृतिगुरुवरादिष्टसन्नीतिमार्गो लब्ध्वा यत्रैव<br>
सम्यक्पटिमनि घटनामीश्वराद्वैतवादः ।<br>
कश्मीरेभ्यः प्रसृत्य प्रकटपरिमलो रञ्जयन्सर्वदेश्यान्<br>
देशेऽन्यस्मिन्नदृष्टो घुसृणविसरवत्सर्ववन्द्यत्वमाप ॥ १ ॥</p>
<p>तरत तरसा संसाराब्धिं विधत्त परे पदे पदमविचलं<br>
नित्यालोकप्रमोदसुनिर्भरे ।<br>
विमृशत शिवादिष्टाद्वैतावबोधसुधारसं प्रसभविलसत्सद्युक्त्यान्तः<br>
समुत्प्लवदायिनम् ॥ २ ॥</p>
<p>१)</p>
<p>अथ</p>
<p>स्पन्दनिर्णयः</p>
<p>श्रीक्षेमराजविरचितः ।</p>
<p>सर्वं स्वात्मस्वरूपं<br>
मकुरनगरवत्स्वस्वरूपात्स्वतन्त्रस्वच्छस्वात्मस्वभित्तौ कलयति धरणीतः<br>
शिवान्तं सदा या ।<br>
दृग्देवी मन्त्रवीर्यं सततसमुदिता शब्दराश्यात्मपूर्णा<br>
हन्तानन्तस्फुरत्ता [ग्: नन्देति पाठः ।] जयति जगति सा शाङ्करी<br>
स्पन्दशक्तिः ॥ १ ॥</p>
<p>स्पन्दामृते चर्वितेऽपि स्पन्दसन्दोहतो मनाक् ।<br>
पूर्णस्तच्चर्वणाभोगोद्योग एष मयाश्रितः ॥ २ ॥</p>
<p>सम्यक्सूत्रसमन्वयं परिगतिं तत्त्वे परस्मिन्परां तीक्ष्णां<br>
युक्तिकथामुपायघटनां स्पष्टार्थसद्व्याकृतिम् ।<br>
ज्ञातुं वाञ्छथ चेच्छिवोपनिषदं [क्, ख्, ग्: चिदिति पाठः ।<br>
] श्रीस्पन्दशास्त्रस्य तद्वृत्तावत्र धियं निधत्त सुधियः स्पन्दश्रियं<br>
माप्नुत ॥ ३ ॥</p>
<p>इह हि विश्वानुजिघृक्षापरपरमशिवावेशोन्मीलितमहिमा<br>
स्वप्नोपलब्धोपदेशः श्रीमान्वसुगुप्ताचार्यो<br>
महादेवपर्वताद्भगवदिच्छयैव</p>
<p>२)</p>
<p>महाशिलातलोल्लिखितान्यतिरहस्यानि शिवसूत्राण्यासाद्य<br>
प्रसन्नगम्भीरैरेकपञ्चाशता श्लोकैरागमानुभवोपपत्त्यैकीकारं<br>
प्रदर्शयन्सङ्गृहीतवान् । तत्र १ पञ्चविंशत्या स्वरूपस्पन्दः २ सप्तभिः<br>
सहजविद्योदयस्पन्दः ३ एकोनविंशत्या विभूतिस्पन्द उक्तः इति<br>
त्रिनिःष्यन्दमिदं स्पन्दशास्त्रम् । तत्र प्रथमनिःष्यन्देऽस्मिन् स्तुतिपूर्वं<br>
प्रकरणार्थः श्लोकेनोपक्षिप्तः । ततश्चतुर्भिः श्लोकैः सोपपत्तिकं<br>
स्पन्दतत्त्वं व्यवस्थापितम् । ततः श्लोकाभ्यां साभिज्ञानं तत्प्राप्तावुपाय<br>
उक्तः । श्लोकेनोपायविप्रतिपत्तिर्निरस्ता । श्लोकेनोपाय<br>
एवोपेयप्राप्त्यानुरूप्यकथनेनोपोद्वलितः । तत एकेन तदुपायलभ्यं<br>
यादृगुपेयस्य स्वरूपं तदुपदर्शितम् । ततस्तदवष्टम्भात्संसाराभावः<br>
श्लोकेनोक्तः । द्वयेनाभाववादिमतं व्युदस्यता तद्वैलक्षण्यं<br>
स्पन्दतत्त्वस्योक्तम् । श्लोकेन तदुल्लासितस्य कार्यस्य क्षयित्वेऽपि<br>
तदक्षयमित्याख्यातम् । एतदेव श्लोकाभ्यामुपपाद्याभाववाद एवोन्मूलितः ।<br>
तत एकेन सुप्रबुद्धस्य सदैवैतत्प्राप्तिः प्रबुद्धस्य तु<br>
पूर्वापरकोट्योरित्यावेदितम् । एकेन सुप्रबुद्धस्य प्रतीतेर्विषयविभाग उक्तः ।<br>
ततोऽन्येन सुप्रबुद्धस्यावरणाभावे युक्तिरुपक्षिप्ता । श्लोकेनाप्रबुद्धस्य<br>
स्थगितस्वरूपतोक्ता । तत एकेन सुप्रबुद्धतालाभाय सततमुद्यन्तव्यमित्युक्तम्<br>
। श्लोकेन व्यवहारावस्था एव काश्चित्तदितरसकलवृत्तिक्षयरूपा उद्योगस्य<br>
विषय इत्यावेदितम् । ततोऽपि प्राप्तप्रबोधेन सुप्रबुद्धतायै<br>
योग्युचितसौषुप्ततमोवरणविदलने प्रजागरितव्यमित्युक्तं श्लोकत्रयेण इति<br>
यस्योन्मेष इत्यादेः प्रबुद्धः स्यादनावृत इत्यन्तस्य तात्पर्यम् । अथ<br>
ग्रन्थार्थो व्याख्यायते</p>
<p>३)</p>
<p>यस्योन्मेषनिमेषाभ्यां जगतः प्रलयोदयौ ।<br>
तं शक्तिचक्रविभवप्रभवं शङ्करं स्तुमः ॥ १ ॥</p>
<p>शम् उपशान्ताशेषोपतापपरमानन्दाद्वयमयस्वचैतन्य##-<br>
शङ्करं स्तुमस्तं विश्वोत्कर्षित्वेन<br>
परामृशन्तस्तत्कॢप्तकल्पितप्रमातृपदनिमज्जनेन समाविशामः<br>
तत्समावेश एव हि जीवन्मुक्तिफल इह प्रकरण उपदेश्यः ।<br>
बहुवचनमनुग्रहदृष्टिकटाक्षिताशेषानुग्राह्याभेदप्रथनाय ।<br>
तमित्यनेन यदस्य निःसामान्यत्वमपि ध्वनितं तत्प्रथयति यस्येत्यर्धेन । इह<br>
परमेश्वरः प्रकाशात्मा महादेवः<br>
शब्दराशिपरमार्थपूर्णाहन्तापरामर्शसारत्वात्<br>
सदैवानन्दघनस्फुरत्तात्मकोभयविसर्गारणिपराशक्त्यात्मक##-<br>
स्वातन्त्र्यशक्तिरविभक्ताप्यशेषसर्गसंहारादिपरम्परां<br>
दर्पणनगरवत्स्वभित्तावेव भावियुक्त्यानधिकामप्यधिकामिव दर्शयन्ती<br>
किञ्चिच्चलत्तात्मकधात्वर्थानुगमात्स्पन्द इत्यभिहिता तेन भगवान्सदा<br>
स्पन्दतत्त्वसतत्त्वो न त्वस्पन्दः यदाहुः केचित् अस्पन्दं परं तत्त्वम् इति । एवं<br>
हि शान्तस्वरूपत्वादनीश्वरमेवैतद्भवेत् ।<br>
स्फुरत्तासारस्पन्दशक्तिमयशङ्करात्मकस्वस्वभावप्रतिपादनायैव चेदं<br>
शास्त्रं समुचितस्पन्दाभिधानं महागुरुभिर्निबद्धम् । एतच्च<br>
व्यक्तीभविष्यति । सा चैषा<br>
स्पन्दशक्तिर्गर्भीकृतामन्तसर्गसंहारैकषनाहन्ताचमत्कारानन्दरूपा</p>
<p>४)</p>
<p>निःशेषशुद्धाशुद्धरूपामातृमेयसङ्कोचविकासाभासनसतत्त्वा<br>
सर्वोपनिषदुपास्या युगपदेवोन्मेषनिमेषमयी । तथा हि शिवादेः<br>
क्षित्यन्तस्याशेषस्य तत्त्वग्रामस्य प्राक्सृष्टस्य संहर्तृरूपा या<br>
निमेषभूरसावेवोद्भविष्यद्दशापेक्षया स्रष्टृरूपोन्मेषभूमिस्तथा<br>
विश्वनिमेषभूश्चिद्धनतोन्मेषसारा चिद्धनतानिमज्जनभूमिरपि<br>
विश्वोन्मेषरूपा यदागमः</p>
<p>लेलिहाना सदा देवी सदा पूर्णा च भासते ।<br>
ऊर्मिरेषा विवोधाब्धेः शक्तिरिच्छात्मिका प्रभोः ॥</p>
<p>इति । श्रीमान्महेश्वरो हि स्वातन्त्र्यशक्त्या<br>
शिवमन्त्रमहेश्वरमन्त्रेश्वरमन्त्रविज्ञानाकलप्रलयाकलसकलान्तां<br>
प्रमातृभूमिकां तद्वेद्यभूमिकां च गृह्णानः पूर्वपूर्वरूपतां<br>
भित्तिभूततया स्थितामप्यन्तः स्वरूपावच्छादनक्रीडया<br>
निमेषयन्नेवोन्मेषयति उत्तरोत्तररूपतामवरोहक्रमेण आरोहक्रमेण<br>
तूत्तरोत्तररूपतां निमेषयन्नेव ज्ञानयोगिनामुन्मेषयति<br>
पूर्वपूर्वरूपतामत एवोत्तरमुत्तरं पूर्वत्र पूर्वत्र सङ्कोचात्मतां<br>
जहद्विकसितत्वेनासावाभासयति पूर्वं पूर्वं तु रूपं यथोत्तरं विकसिततां<br>
निमज्जयन् सङ्कुचितत्वेन दर्शयति । एवं च सर्वं सर्वमयमेव प्रथयति<br>
केवलं तदवभासितसङ्कोचमात्रत इयं भेदप्रतिपत्तिरिव यदुद्दलनायेहत्य<br>
उपदेश इत्यास्तां तावदेतत् । नीलसुखाद्याभासोन्मेषमय्यपि च संवित्<br>
प्रमात्रेकात्मकतत्स्वरूपनिमेषरूपावभातचरपीताद्याभासोपसंहार##-<br>
प्रतिभां भगवतीं विचिन्वन्तु महाधियः संसारविच्छेदाय । अत<br>
एवोन्मेषनिमेषाभ्यामित्येज्ञत्पदं</p>
<p>५)</p>
<p>निजवृत्तौ भट्टश्रीकल्लटेन सङ्कल्पमात्रेण<br>
इत्यविभक्तमेवेच्छाशक्तिरूपतया व्याख्यायि । सङ्ग्रहकृतापि [ग्:<br>
प्रत्यकृतेति पाठः ।]</p>
<p>एकचिन्ताप्रसक्तस्य यतः स्यादपरोदयः ।<br>
उन्मेषः स तु विज्ञेयः स्वयं तमुपलक्षयेत् ॥ (३।९)</p>
<p>इत्यत्र प्रारब्धचिन्तासंहरणमेव परस्वरूपोदयहेतुरुन्मेष इत्यभिधास्यते<br>
प्रवृत्तचिन्तासंहारं विना परस्वरूपोदयामावात् । एतच्च तत्रैव<br>
वितनिष्यामः ।</p>
<p>परामृतरसापायस्तस्य यः प्रत्ययोद्भवः ।<br>
तेनास्वतन्त्रतामेति स च तन्मात्रगोचरः ॥ (३।१४)</p>
<p>इत्यत्राप्युदयः प्रलयपरमार्थ इति स्पष्टमेव वक्ष्यते ।</p>
<p>यदा क्षोभः प्रलीयेत तदा स्यात्परमं पदम् । (१।९)</p>
<p>इत्यत्रापि क्षोभप्रलयात्मा निमेषः परपदोन्मेषरूप इत्यपि निरूपयिष्यते ।<br>
तदेवमेकैवोभयरूपापि शक्तिः कदाचिदुन्मेषप्रधानतया व्यवह्रियते<br>
कदाचिन्निमेषप्रधानतया । ततश्च यस्य सम्बन्धिन्याः<br>
स्वरूपनिमेषात्ममः कार्योन्मेषप्रधानायाः शक्तेर्हेतोर्जगतो विश्वस्य<br>
शिवादेर्धरण्यन्तस्योदयोऽभेदसारतानिमज्जनसतत्त्वो नानावैचित्र्यशाली<br>
भेदरूपः सर्गः स्वरूपोन्मेषात्मनश्च बाह्यतानिमेषप्रधानायाः<br>
शक्तेर्जगतः प्रलयोऽभेदमयतोदयात्मा विचित्रभेदरूपतासंहार इति<br>
प्रलयोऽप्युदयरूप उदयोऽपि च प्रलयरूप इति व्याख्येयम् । वस्तुतस्तु न<br>
किञ्चिदुदेति व्ययते वा केवलं स्पन्दशक्तिरेव भगवत्यक्रमापि<br>
तथातथाभासरूपतया स्फुरन्त्युदेतीव व्ययत इव चेति दर्शयिष्यामः ।<br>
स्थितिविलयानुग्रहाणां विशिष्टप्रलयोदयरूपत्वान्नाधिक्यमिति<br>
प्रलयोदयाभ्यामेव</p>
<p>६)</p>
<p>पञ्चविधं पारमेश्वर्यं कृत्यं सङ्गृहीतम् । निर्णीतं चैवम्प्रायं<br>
[ग्: एवं प्रागिति पाठः ।] मयैव प्रथमसूत्रमात्रविवरणे<br>
स्पन्दसन्दोहे । ननु श्रीमन्महार्थदृष्ट्या सृष्ट्यादिदेवताभिरेव विचित्रा<br>
जगतः प्रलयोदयाः सम्पाद्यन्ते तत्कथमेतदुक्तं यस्येत्यादि इत्याशङ्क्याह<br>
तं शक्तिचक्रविभवप्रभवमिति । शक्तीनां सृष्टिरक्तादिमरीचिदेवीनां<br>
चक्रं द्वादशात्मा समूहस्तस्य यो विभव<br>
उद्योगावभासनचर्वणविलापनात्मा क्रीडाडम्बरस्तस्य प्रभवं हेतुम् । एता<br>
हि देव्यः श्रीमन्मन्थानभैरवं चक्रेश्वरमालिङ्ग्य सर्वदैव<br>
जगत्सर्गादिक्रीडां सम्पादयन्तीत्याम्नायः । अथ च कस्मात्परमेश्वरस्य<br>
जगत्सर्गसंहारादिहेतुत्वमित्याशङ्कायामेतदेवोत्तरं [ग्: इदमिति<br>
पाठः ।] शक्तिचक्रेति । यावद्धि किञ्चिद्विश्वं सम्भवति<br>
तत्प्रकाशमानत्वेन प्रकाशमयत्वात्</p>
<p>स्वामिनश्चात्मसंस्थस्य भावजातस्य भासनम् ।<br>
अस्त्येव न विना तस्मादिच्छामर्शः प्रवर्तते ॥ (ई० प्र० १।५।१०)</p>
<p>इति विपश्चिन्निश्चितनीत्या परमेश्वरस्यान्तः प्रकाशैकात्म्येन प्रकाशमानं<br>
स्थितं सच्छक्तिचक्रमित्युच्यते यतः<br>
परमेश्वरस्यागमेष्वनन्तशक्तित्वमुद्धोष्यते तस्य<br>
शक्तिचक्रस्याभासपरमार्थस्य विश्वस्य यो विभवः<br>
परस्परसंयोजनावियोजनावैचित्र्यमनन्तप्रकारं तस्य प्रभवं कारणम् ।<br>
स एव हि भगवान्विज्ञानदेहात्मकान्स्वात्मैकात्म्येन<br>
स्थितान्विश्वानाभासानन्योन्यं नानावैचित्र्येण संयोजयन्वियोजयंश्च<br>
विश्वोदयप्रलयहेतुः । तदुक्तं [ग्: तदेतदिति पाठः ।]<br>
श्रीभट्टकल्लटेन</p>
<p>विज्ञानदेहात्मकस्य शक्तिचक्रैश्वर्यस्योत्पत्तिहेतुत्वम् ।</p>
<p>इत्येतद्वृत्त्यक्षराणामत्र व्याख्याद्वयेऽप्यानुरूप्यम् । अपि च</p>
<p>७)</p>
<p>शक्तयोऽस्य जगत्कृत्स्नम् ।</p>
<p>इत्यागमदृष्ट्या</p>
<p>तस्माच्छब्दार्थचिन्तासु न सावस्था न या शिवः । (२।४)</p>
<p>इतीहत्यस्थित्या च जगदात्मनः</p>
<p>तत्खेचर्यूर्ध्वमार्गस्थं व्योम वामेशिगोचरम् ।</p>
<p>इति रहस्यनीत्या च वामेश्वरीखेचरीगोचरीदिक्चरीभूचरीरूपस्य मयैव<br>
स्पन्दसन्दोहे सम्यङ्निर्णीतस्य</p>
<p>अप्रबुद्धधियस्त्वेते स्वस्थितिस्थगनोद्यताः । (१।२०)</p>
<p>इत्यत्रापि<br>
निर्णेष्यमाणस्यैतद्व्याख्याद्वयव्याख्यातशक्तिचक्रप्रपञ्चभूतस्य च</p>
<p>यतः करणवर्गोऽयं * * * * * * * * । (१।<br>
६)</p>
<p>इति स्थित्येन्द्रियग्रामात्मनः</p>
<p>तदाक्रम्य बलं मन्त्राः * * * * * * * * ।<br>
(२।१)</p>
<p>इति नित्यमन्त्रात्मनः</p>
<p>शब्दराशिसमुत्थस्य शक्तिवर्गस्य * * * ? (३।१३)</p>
<p>इति नीत्या [ग्: दृष्ट्येति पाठः ।]<br>
ब्राह्म्यादिदेवतास्वभावस्यैवमादेरनन्तप्रकारस्यापि [ग्: अन्येति पाठः ।<br>
] मयैव स्पन्दसन्दोहे वितत्य निर्णीतस्य शक्तिचक्रस्य यो विभवो<br>
माहात्म्यं तत्र प्रभवतीति प्रभवं स्वतन्त्रं न तु पशुवत्परतन्त्रम् ।<br>
शक्तिचक्रस्य रश्मिपुञ्जस्य [ग्: स्वरश्मिचक्रस्येति पाठः ।] यो<br>
विभवोऽन्तर्मुखो विकासस्ततः प्रभव उदयोऽभिव्यक्तिर्यस्येति<br>
बहुव्रीहिणाऽन्तर्मुखतत्स्वरूपनिभालनादयत्नेन<br>
परमेश्वरस्वरूपप्रत्यभिज्ञानं भवतीत्यर्थः । किं च यस्य<br>
चिदानन्दघनस्यात्मन उन्मेषनिमेषाभ्यां स्वरूपोन्मीलननिमीलनाभ्यां<br>
यदन्तस्तद्बहिः इति युक्त्या जगतः शरीररूपस्य तदनुपङ्गेण</p>
<p>८)</p>
<p>बाह्यस्यापि विश्वस्य प्रलयोदयौ यथासङ्ख्यं मज्जनोन्मज्जने भवतस्तं<br>
शक्तिचक्रविभवस्य परसंविद्देवतास्फारस्य प्रभवं<br>
भक्तिभाजामेतत्स्वरूपप्रकाशकं शङ्करं स्तुमः । तथा यस्य स्वात्मनः<br>
सम्बन्धिनो बहिर्मुखताप्रसररूपादुन्मेषाज्जगत उदयोऽन्तर्मुखतारूपाच्च<br>
निमेषात्प्रलयस्तं विश्वसर्गादिकार्युन्मेषादिस्वरूपसंविद्देवीमाहात्म्यस्य<br>
हेतुं शङ्करं स्तुम इति यथासम्भवमपि योज्यम् । देहाद्याविष्टोऽपि<br>
परमेश्वरः करणोन्मीलननिमीलनाभ्यां रूपादिपञ्चकमयस्य जगतः<br>
सर्गसंहारौ करोति । यदुक्तं रहस्यतत्त्वविदा</p>
<p>तदेवं व्यवहारेऽपि प्रभुर्देहादिमाविशन् ।<br>
भान्तमेवान्तरर्थौघमिच्छया भासयेद्वहिः ॥ (ई० प्र० १।६।७)</p>
<p>इति । एवंविधार्थपरिग्रहायापि यस्य स्वातन्त्र्यशक्त्या इति त्यक्त्वा<br>
यस्योन्मेषनिमेषाभ्याम् इति न्यरूपि गुरुणा । अत्र च शङ्करस्तुतिः<br>
समावेशरूपा प्राप्यत्वेनाभिधेया शक्ति चक्रविभवात्प्रभवो यस्येति<br>
बहुव्रीहिणा शक्तिचक्रविकासस्तत्प्राप्तावुपाय उक्तः शक्तिचक्रविभवस्य<br>
परसंविद्देवतास्फारस्य भक्तिभाजां प्रभवं प्रकाशकमिति तत्पुरुषेण<br>
फलमुक्तम् । यद्वक्ष्यति</p>
<p>ततश्चक्रेश्वरो भवेत् । (३।१९)</p>
<p>इत्यभिधेयोपाययोरुपायोपेयभावः सम्बन्ध<br>
इत्यभिधेयोपायसम्बन्धप्रयोजनान्यनेनैव सूत्रेण सूत्रितानि ॥ १ ॥</p>
<p>नन्वेवम्भूतशङ्करस्वरूपसत्तायां किं प्रमाणं<br>
कुतश्चोपादानादिहेतुं विना जगदसौ जनयति तस्यैवोपादानत्वे<br>
मृत्पिण्डस्येव घटेन जगता तिरोधानं क्रियेत तिरोहितातिरोहिततायां च<br>
भगवतः स्वभावभेदः स्यात् पुनरुन्मज्जने</p>
<p>९)</p>
<p>च हेतुश्चिन्त्यो जगदुदये च द्वैतप्रसङ्ग इत्येताः शङ्का<br>
एकप्रहारेणापहर्तुमाह</p>
<p>यत्र स्थितमिदं सर्वं कार्यं यस्माच्च निर्गतम् ।<br>
तस्यानावृतरूपत्वान्न निरोधोऽस्ति कुत्रचित् ॥ २ ॥</p>
<p>तस्यास्य शङ्करात्मनः प्रकाशानन्दघनस्य स्वस्वभावस्य न कुत्रचिद्देशे<br>
काल आकारे वा निरोधः प्रसरव्याघातोऽस्ति<br>
अनावृतरूपत्वादस्थगितस्वभावत्वात् । अयं भावः इह<br>
यत्किञ्चित्प्राणपुर्यष्टकसुखनीलादिकं चित्प्रकाशस्यावरकं सम्भाव्यते<br>
तद्यदि न प्रकाशते न किञ्चित् प्रकाशमानं तु<br>
प्रकाशात्मकशङ्करस्वरूपमेवेति किं कस्य निरोधकं को वा निरोधार्थः ।<br>
एतदेव तस्येत्येतद्विशेषणेन यत्रेत्यादिनोपपादयति । यत्र यस्मिंश्चिद्रूपे<br>
स्वात्मनि इदं मातृमानमेयात्मकं सर्वं जगत्कार्यं स्थितं<br>
यत्प्रकाशेन प्रकाशमानं सत्स्थितिं लभते तस्य कथं तेन निरोधः<br>
शक्यस्तन्निरोधे हि निरोधकाभिमतमेव न चकास्यादित्याशयशेषः [क्:<br>
किञ्चित्स्यादिति पाठः ।] । यथोक्तम्</p>
<p>तदात्मनैव तस्य स्यात्कथं प्राणेन यन्त्रणा । (अजड प्र० २३)</p>
<p>इत्यजडप्रमातृसिद्धौ । ननूत्पन्नस्य स्थित्यात्मा प्रकाशो भवति उत्पत्तिरेव<br>
त्वस्य कुत इत्याह यस्माच्च निर्गतमिति ।<br>
स्मृतिस्वप्नसङ्कल्पयोगिनिर्माणदृष्ट्या चितः स्वानुभवसिद्धं<br>
जगत्कारणत्वमुज्झित्वा अप्रमाणकमनुपपन्नं च प्रधानपरमाण्वादीनां<br>
न तत्कल्पयितुं [ख्: न तत्कल्पनमिति पाठः ।] युज्यते । कार्यपदेन</p>
<p>१०)</p>
<p>चेदमेव ध्वनितं कर्तुः क्रियया निष्पाद्यं हि कार्यमुच्यते न तु<br>
जडकारणानन्तरभावि जडस्य करणत्वानुपपत्तेः ईश्वरप्रत्यभिज्ञोक्तनीत्या<br>
[ख्: न्यायात् इति पाठः ।] । भविष्यति चैतत्</p>
<p>अवस्थायुगलं चात्र कार्यकर्तृत्वशब्दितम् । [१।१४]</p>
<p>इत्यत्र । सर्वशब्देनोपादानादिनैरपेक्ष्यं कर्तुर्ध्वनितम् । न च कार्यं<br>
घटादि कर्तुः कुम्भकारादेः कदाचित्स्वरूपं तिरोदधद्दृष्टम् । ननु<br>
निर्गतिरवस्थितस्य भवति तत्किमेतत्क्वचिदादावेव स्थितं नान्यत्र स्थितम् अपि तु<br>
तत्रैव चिदात्मनीत्याह यत्र स्थितमिति । आवृत्त्या चैतद्योज्यम् । अयमर्थः यदि<br>
चिदात्मनि जगदहम्प्रकाशाभेदेन न भवेत्तत्कथमुपादानादिनिरपेक्षं तत<br>
उदियात् । यतस्तु</p>
<p>यथा न्यग्रोधबीजस्थः शक्तिरूपो महाद्रुमः ।</p>
<p>तथा हृदयबीजस्थं जगदेतचराचरम् ॥ (प० त्री ० २४)</p>
<p>इत्याम्नायस्थित्या</p>
<p>स्वामिनश्चात्मसंस्थस्य । (ई० प्र० १।५।१०)</p>
<p>इति पूर्वोक्तयुक्त्या च तत्रैतदभेदेन स्फुरत्स्थितं ततोऽयं चिदात्मा<br>
भगवान्निजरसाश्यानतारूपं जगदुन्मज्जयतीति युज्यते । एवं च यत्र<br>
स्थितमेव सद्यस्मान्निर्गतमित्यत्र योजना जाता । च एवार्थे भिन्नक्रमः । ननु<br>
यदि तस्मात्प्रकाशवपुष इदं जगन्निर्यातं तन्न प्रथेत न हि प्रथावाह्यं<br>
च प्रथते चेति युक्तमित्याशङ्क्य यस्मान्निर्गतमपि सद्यत्र स्थितमित्यावृत्त्या<br>
सङ्गमनीयम् । चोऽप्यर्थे भिन्नक्रमः । एतदुक्तं भवति न<br>
प्रसेवकादिवाक्षोटादि तत्तस्मान्निर्गतमपि तु स एव<br>
भगवान्स्वस्वातन्त्र्यादनतिरिक्तामप्यतिरिक्तामिव जगद्रूपतां</p>
<p>११)</p>
<p>स्वभित्तौ दर्पणनगरवत्प्रकाशयन्स्थितः । ननु च भवत्वेवं<br>
सर्गस्थित्यवस्थयोर्जगतास्यानिरुद्धत्वं संहारावस्थया त्वभावात्मना<br>
सुषुप्तदेशीयया जगतः सम्बन्धिन्या कथं नैतत्तिरोधीयते नहि ग्राह्यं<br>
जगद्विना ग्राहकश्चिदात्मा कश्चिदित्यावृत्त्यैतदेवोत्तरं यस्मान्निर्गतमपि<br>
सद्यत्रैव स्थितमुत्पन्नमपि जगत्संहारावस्थायां तदैकात्म्येनैवास्ते न<br>
त्वस्यान्यः कश्चिदुच्छेदः शून्यरूपस्तस्य वक्ष्यमाणयुक्त्या प्रकाशं<br>
भित्तिभूतं विनानुपपत्तेरित्यर्थः । यथोक्तं श्रीस्वच्छन्दशास्त्रे</p>
<p>अशून्यं शून्यमित्युक्तं शून्यं चाभाव उच्यते ।<br>
देव्यभावः स विज्ञेयो यत्र भावाः क्षयं गताः ॥ [४।२९२]</p>
<p>इति । एवं सर्वं यस्य कार्यं यत्प्रकाशेनैव प्रकाशते संहृतमपि च<br>
सद्यत्प्रकाशैकात्म्येन तिष्ठति न तस्य देशकालाकारादि किञ्चिन्निरोधकं<br>
युज्यते इति व्यापकं नित्यं विश्वशक्तिस्वचितं [ख्: आवृत्त्या इति पाठः ।<br>
] स्वप्रकाशमादिसिद्धं चैतत्तत्त्वमिति नास्य<br>
सिद्धावज्ञातार्थप्रकाशरूपं प्रमाणवराकमुपपद्यत उपयुज्यते<br>
सम्भवति वा प्रत्युतैतत्तत्त्वसिद्ध्यधीना प्रमाणादिविश्ववस्तुसिद्धिः ।<br>
तदुक्तमस्मद्गुरुभिस्तत्रालोके</p>
<p>प्रमाणान्यपि ? वस्तूनां जीवितं यानि तन्वते ।<br>
तेषामपि परो जीवः स एव परमेश्वरः ॥ (तम्० १ आ० ५५ श्लो०)</p>
<p>इति । यस्मान्निर्गतमपीदं जगद्यत्र स्थितं यत्प्रकाशेन प्रकाशमानं<br>
तथाभूतमपि यत्र स्थितं यत्प्रकाशैकरूपं यत्प्रकाश एव यस्य सिद्ध्यै<br>
त्यक्षेणेक्ष्यमाणं भवति न त्वन्यज्जगन्नाम किञ्चित् । अत्र यत्र<br>
स्थितमित्यावर्त्य द्विर्योज्यम् । एवं च स्वानुभवसिद्धमेवास्य तत्त्वस्य<br>
सृष्टिस्थितिसंहारमेलनावभासिनोऽतिदुर्घटकारिणः</p>
<p>१२)</p>
<p>सर्वदा सर्वत्रानिरुद्धत्वम् । यथोक्तं श्रीमदुत्पलदेवाचार्यैः</p>
<p>परमेश्वरता जयत्यपूर्वा तव सर्वेश यदीशितव्यशून्या ।<br>
अपरापि तथैव ते ययेदं जगदाभाति यथा तथा न भाति ॥ (उ० स्तो० १६।<br>
३०)</p>
<p>इति । अत्र हि भासमानमेव जगद्भासनैकशेषीभूतत्वाद्भासनातिरिक्तं न<br>
किञ्चिद्भातीत्यर्थः । किं च यत्र स्थितमित्युक्त्योपशमपदे यस्माच्च निर्गतमिति<br>
प्रसरपदे यतोऽस्य न निरोधस्ततो निमीलनोन्मीलनसमाधिद्वयेऽपि योगिना<br>
स्वस्वभावसमावेशपरेणैव भवितव्यम् । यद्वक्ष्यते</p>
<p>यदा क्षोभः प्रलीयेत तदा स्यात्परमं पदम् । [१।९]</p>
<p>इति । तथा</p>
<p>तस्माच्छब्दार्थचिन्तासु न सावस्था न या शिवः । [२।४]</p>
<p>इत्यपि च । कुत्रचिदनात्मवादिनि सौगतादौ प्रमातरि कुत्रचिच्च बाधकाभिमते<br>
प्रमाणे सति न तस्य निरोधः प्रतिषेधोऽस्ति यतो यस्तस्य प्रतिषेधको यच्च तस्य<br>
प्रतिषेधकं प्रमाणं तद्यदि न सिद्धमभित्तिकमेतच्चित्रं सिद्धिश्चास्य<br>
प्रकाशते इति [क्, ख्: अतदिति पाठः ।] तत्सिद्ध्यैव<br>
भगवानादिसिद्धस्वप्रकाशमूर्तिरस्तीत्येतत्प्रतिषेधायोदितेनाप्यनक्षर##-</p>
<p>न तु योऽन्तर्मुखो भावः । [१।१६]</p>
<p>इत्यत्रान्तरे । एवं चानेन विश्वोत्तीर्णं विश्वमयं विश्वसर्गसंहारादिकारि<br>
शाङ्करं स्वस्वभावात्मकं तत्त्वमित्यभिदधता सर्वेषु पारमेश्वरेषु<br>
यदुपास्यं तदितः स्पन्दतत्त्वान्नाधिकं केवलमेतत्स्वातन्त्र्यवशेनैव<br>
तदुपासावैचित्र्यमाभास्यते ।</p>
<p>१३)</p>
<p>वस्तुतस्तु एतद्वीर्यसारमेवाशेषम् । यद्वक्ष्यति</p>
<p>तदाक्रम्य बलं मन्त्राः सर्वज्ञबलशालिनः । [२।१]</p>
<p>इत्येतदपि भङ्ग्या प्रतिपादितम् । एवं च न कश्चिदुक्तचोद्यावकाशः ।<br>
एवमेतादृशेषु चिन्तारत्नप्रायेषु श्रीस्पन्दसूत्रेषु यदन्यैः<br>
सर्वैर्विवृतिकृद्भिर्व्याख्यायि [ख्: वृत्तिकृद्भिरिति पाठः ।]<br>
यच्चास्माभिः किञ्चिद्व्याक्रियते तत्रान्तरममत्सरा अनवलिप्ताश्च स्वयमेव<br>
विचिन्वन्तु सचेतसो न तु तदस्माभिरुद्धाट्य प्रतिपदं प्रदर्श्यते<br>
ग्रन्थगौरवापत्तेः ॥ २ ॥</p>
<p>ननु जागरादिदशास्वीदृशः स्वभावो नानुभूयते यदि चायमुक्तयुक्तिभिर्न<br>
केनचित् निरुध्यते तत् जागराद्यवस्थासु स्वयमेव निरोत्स्यते इति शङ्कात<br>
उक्तमप्यर्थमप्रतिपद्यमानं प्रतिबोधयन्नुपदिशति</p>
<p>जाग्रदादिविभेदेऽपि तदभिन्ने प्रसर्पति ।<br>
निवर्तते निजान्नैव स्वभावादुपलब्धृतः ॥ ३ ॥</p>
<p>जागरापरपर्यायो जाग्रच्छब्दः शिष्टप्रयुक्तत्वात् । लोकप्रसिद्धे<br>
जाग्रत्स्वप्नसुषुप्तानां भेदे योगिप्रसिद्धेऽपि वा धारणाध्यानसमाधिरूपे<br>
प्रसर्पति अन्यान्यरूपे प्रवहति सति अर्थात् तत्तत्त्वं निजादनपायिनः<br>
सर्वस्यात्मभूताच्चानुभवितृरूपात्स्वभावान्नैव निवर्तते । यदि हि स्वयं<br>
निवर्तेत तज्जाग्रदाद्यपि तत्प्रकाशविनाकृतं न किञ्चित्प्रकाशेत् ।<br>
उपलब्धृता चैतदीया जागरास्वप्नयोः सर्वस्य स्वसंवेदनसिद्धा</p>
<p>१४)</p>
<p>सौषुप्ते यद्यपि सा तथा न चेत्यते तथाप्यौत्तरकालिकस्मृत्यन्यथानुपपत्त्या<br>
सिद्धा उपलब्धृत एव च स्वभावान्न निवर्तते उपलभ्यं त्ववस्थादि<br>
तन्माहात्म्यान्निवर्ततां कामं कात्र क्षतिः । एवकारोऽप्यर्थे<br>
भिन्नक्रमस्तदभावेऽपि न निवर्तत इत्यर्थः । जागरादिविभेदस्य<br>
विशेषणद्वारेण हेतुस्तदभिन्ने इति तस्माच्छिवस्वभावादभेदेन<br>
प्रकाशमानत्वात्प्रकाशरूपे इत्यर्थः । यच्च यदेकात्मकं तत्कथं<br>
तन्निवृत्ताववतिष्ठते । यद्वा तदिति कर्तृपदम् । अभिन्न इति तु<br>
केवलमभिन्नत्वं जागरादेः शिवापेक्षमेव । अर्थात्तत्तत्त्वं जागरादिभेदेऽपि<br>
सति प्रसर्पति प्रसरति वैचित्र्यं गृह्णाति तन्नैव स्वभावान्निवर्तत इति योज्यम् ।<br>
किञ्चायं जाग्रदादिभेदः परिणामो विवर्तो वेति<br>
यत्साङ्ख्यपाञ्चरात्रशाब्दिकादयो मन्यन्ते तद्व्युदासायाप्युक्तं तदभिन्न<br>
इति । अवस्थाप्रपञ्चोऽपि यदि चिन्मात्रात्परिणामतया मनागप्यतिरिच्येत चिद्रूपं<br>
वा तत्परिणतौ मनागतिरिच्येत [क्, ग्: रिक्तमिति पाठः ।] तन्न<br>
किञ्चिच्चकास्यादिति तावन्न परिणामोऽस्ति । यथोक्तम्</p>
<p>परिणामोऽचेतनस्य चेतनस्य न युज्यते ।</p>
<p>इति श्रीकिरणे । न च भासमानोऽसावसत्यो ब्रह्मतत्त्वस्यापि तथात्वापत्तेः<br>
इत्यसत्यविभक्तान्यरूपोपग्राहिता विवर्त इत्यपि न सङ्गतम् । अनेन<br>
चातिदुर्घटकारित्वमेव भगवतो ध्वनितम् । यस्माज्जागरादिविभेदं च<br>
प्रकाशयति तत्रैव च स्वाभेदमिति भेदात्मना तदभेदात्मनोभयात्मना<br>
[ग्: उभयमेखनात्मनेति पाठः ।] च<br>
रूपेणापरापरापरापराशक्तित्रयस्वरूपेण<br>
स्फुरतीत्यनुत्तरषडर्धतत्त्वात्मतया</p>
<p>१५)</p>
<p>भगवानेव स्फुरति । अतश्च जागरादिदशावस्थितोऽपि एवमिमं स्वस्वभावं<br>
परिशीलयन् यश्चिनुते स शङ्कर एवेत्युपदिष्टं भवति ॥ ३ ॥</p>
<p>अथ ये एकमेवेदं संविद्रूपं हर्षविषादाद्यनेकाकारविवर्तं [ख्:<br>
विश्रान्तमिति पाठः ।] पश्याम इत्युक्त्या ज्ञानसन्तान एव तत्त्वमिति<br>
सौगता मन्यन्ते ये चाहम्प्रतीतिप्रत्येयः सदैव सुखाद्युपाधितिरस्कृत आत्मेति<br>
मीमांसकाः प्रतिपन्नास्तानेकेनैव श्लोकेनापवदति</p>
<p>अहं सुखी च दुःखी च रक्तश्चेत्यादिसंविदः ।<br>
सुखाद्यवस्थानुस्यूते वर्तन्तेऽन्यत्र ताः स्फुटम् ॥ ४ ॥</p>
<p>य एवाहं सुखी स एव दुःखी सुखानुशायिना रागेण युक्तत्वाद्रक्तो<br>
दुःखानुशायिना द्वेषेण सम्बन्धाद्द्विष्टश्चेत्यादयः [क्, ख्:<br>
द्वेष्ठेति पाठः ।] संविदो ज्ञानानि ता अन्यत्रेति अवस्थातर्यात्मतत्त्वे<br>
वर्तन्ते तत्रैवान्तर्मुखे विश्राम्यन्ति स्फुटं स्वसाक्षिकं कृत्वा । अन्यथा<br>
क्षणिकज्ञानानां स्वात्ममात्रक्षीणत्वात्तत्संस्कारजन्मनामपि<br>
विकल्पानामनुभवागोचरे प्रवृत्त्यभावादनुसन्धानमिदं न धटेत ।<br>
चकारास्तुल्ययोगितापरा अनुसन्धानं द्योतयन्ति । कीदृशेऽन्यत्र<br>
सुखाद्यवस्था उदयप्रलयिन्योऽनुस्यूता दृब्धा यस्मिंस्तस्मिन्<br>
सुखाद्यवस्थानुस्यूतेऽन्तः स्रक्सूत्रकल्पतया स्थिते । ता<br>
इत्यनेनानुसन्धीयमानावस्थानां</p>
<p>१६)</p>
<p>स्मर्यमाणतामभिदधत्क्षणिकज्ञानवादिमतेऽनुभवसंस्कारोत्पन्नत्##-<br>
त्वनुभवानुभूतातीतकालार्थव्यवस्थापकत्वं घटते सर्वसंविदन्तर्मुखे<br>
तु प्रमातरि सति सर्वं युज्यत इति सूचितवान् इत्यलं<br>
सुकुमारहृदयोपदेश्यजनवैरस्यदायिनीभिराभिः कथाभिः । एतदर्थिभिः<br>
प्रत्यभिज्ञा परीक्ष्या । ग्रन्थकृतैव तु यत इह युक्तिरासूत्रिता ततोऽस्माभिः<br>
किञ्चिदुद्धाटितमिति [ग्: एतदिति पाठः ।]<br>
सचेतोभिर्नास्मभ्यमसूययितव्यम् । मीमांसकपरिहाराय तु एतदित्थं<br>
व्याख्यातव्यम् । अहं सुखीत्यादिसंविदो यास्ता अन्यत्रेति पुर्यष्टकस्वरूपे<br>
प्रमातरि सुखाद्यवस्थाभिरनुस्यूते ओतप्रोतरूपे स्फुटं लोकप्रतीतिसाक्षिकं<br>
वर्तन्ते तिष्ठन्ति न त्वस्मदभ्युपगतेऽस्मिंश्चिदानन्दघने शङ्करात्मनि<br>
स्वस्वभावे इति न सर्वदा सुखाद्युपाधितिरस्कृतोऽयमात्मापि तु चिन्मयः । यदा<br>
तु निजाशुद्ध्या वक्ष्यमाणयायं स्वस्वरूपं गूहयित्वा तिष्ठति तदा<br>
पुर्यष्टकाद्यवस्थायां सुखित्वादिरूपतास्य तत्रापि न निरोधस्तैः<br>
सुखादिभिरस्येत्युक्तमेवेति न तत्तिरस्कृतोऽयं कदाचिदपि । अहं कृशोऽहं<br>
स्थूल इत्यादिप्रतीतिपरिहारेण अहं सुखी दुःखीत्यादि वदतोऽयमाशयः<br>
सुखित्वादिप्रतीतिसम्भिन्नां पुर्यष्टकभूमिमन्तर्मुखे पदे<br>
निमञ्जयंस्तदनुषङ्गेण बाह्यस्यापि देहघटादेर्गलनात्प्रत्यभिजानात्येव<br>
स्वं शिवस्वभावत्वमिति सर्वथा पुर्यष्टकशमनायैव यत्न आस्थेय इति ॥ ४ ॥</p>
<p>उक्तोपपत्तिसिद्धां समस्तवादानामनुपपन्नतामनुवदन्नुपपत्तिसिद्धं<br>
स्पन्दतत्त्वमेवास्तीति प्रतिजानाति युक्त्यनुभवागमज्ञो रहस्यगुरुप्रवरः</p>
<p>१७)</p>
<p>न दुःखं न सुखं यत्र न ग्राह्यं ग्राहकं न च ।<br>
न चास्ति मूढभावोऽपि तदस्ति परमार्थतः ॥ ५ ॥</p>
<p>इह यत्किञ्चिद्दुःखसुखाद्यान्तरं नीलपीतादिकं बाह्यं ग्राह्यं<br>
यच्चैतद्व्राहकं पुर्यष्टकशरीरेन्द्रियादि तत्तावत्सौषुप्तवदसञ्चेत्यमानं<br>
स्फुटमेव नास्तीति वक्तुं शक्यम् । यदापि तु सञ्चेत्यते तदा<br>
सञ्चेत्यमानस्याप्यस्य चैतन्यमयत्वाचैतन्यमेवास्तीत्यायातम् । यदाहुः</p>
<p>प्रकाशात्मा प्रकाश्योऽर्थो नाप्रकाशश्च सिध्यति । (ई० प्र० १।५।३)</p>
<p>इति रहस्यतत्त्वविदोऽस्मत्परमेष्ठिनः श्रीमदुत्पलदेवपादाः<br>
श्रीमदीश्वरप्रत्यभिज्ञायाम् । इहापि वक्ष्यते</p>
<p>तत्संवेदनरूपेण तादात्म्यप्रतिपत्तितः (२।३)</p>
<p>इत्यतो दुःखसुखादि नीलादि तद्व्राहकं च यत्र नास्ति तत्प्रकाशैकघनं<br>
तत्त्वमस्ति । नन्वेवं सर्वग्राह्यग्राहकोच्छेदे शून्यात्मैव तत्त्वमित्यायातं<br>
नेत्याह न चास्ति मूढभावोऽपि इति । मूढभावो मूढत्वं शून्यरूपतापि<br>
यत्र नास्ति सोऽपि हि न प्रथते कथमस्ति प्रथते चेत्तहिं प्रथात्मकत्वान्नासौ<br>
कश्चित्प्रथैवास्ति न च प्रथायाः कदाचिदभावो भवति तदभावे<br>
प्रथाभावस्याप्यसिद्धेः । भविष्यति चैतत्</p>
<p>न तु षोऽन्तर्मुखो भावः । (१।१६)</p>
<p>इत्यत्र । अपि च मूढभाव ऐश्वर्यात्मकविमर्शशून्यप्रकाशमात्रतत्त्वो<br>
ब्रह्मरूपोऽपि यत्र नास्ति यच्छ्रुत्यन्तविदः</p>
<p>१८)</p>
<p>प्रतिपन्नाः विज्ञानं ब्रह्म इति तस्यापि स्वातन्त्र्यात्मकस्पन्दशक्तिं विना<br>
जडत्वात् । यथोक्तं प्रत्यभिज्ञायाम्</p>
<p>स्वभावमवभासस्य विमर्शं विदुरन्यथा ।<br>
प्रकाशोऽर्थोपरक्तोऽपि स्फटिकादिजडोपमः ॥ (ई० प्र० १।५।११)</p>
<p>इति । भट्टनायकस्तोत्रेऽपि</p>
<p>नपुंसकमिदं नाथ परं ब्रह्म फलेत्कियत् ।<br>
त्वत्पौरुषी नियोक्त्री चेन्न स्यात्त्वद्भक्तिसुन्दरी ॥</p>
<p>इति । एवं च यत्र स्थितम् इत्यतः प्रभृति यत्तत्त्वं विचारितं तदेवास्ति<br>
तच्चास्त्येव परमार्थतो युक्त्यनुभवागमसिद्धेन रूपेण परमार्थत एव<br>
चाकल्पितेन पूर्णेन रूपेणास्ति न तु नीलादिवत्कल्पितेन । यथोक्तं महागुरुभिः</p>
<p>एवमात्मन्यसत्कल्पाः प्रकाशस्यैव सन्त्यमी ।<br>
जडाः प्रकाश एवास्ति स्वात्मनः स्वपरात्मभिः ॥ (अजडप्र० १३)</p>
<p>इति । तत्रभवद्भर्तृहरिणापि</p>
<p>यदादौ च यदन्ते च यन्मध्ये तस्य सत्यता ।<br>
न यदाभासते तस्य सत्यत्वं तावदेव हि ॥</p>
<p>इति । सावधारणत्वात्सर्ववाक्यानामेवकारोऽत्र त्रिर्योज्यः । एवमनेन सूत्रेण<br>
सुखाद्याकारसंवित्सन्तानवादिनां सुखादिकलुषितप्रमातृतत्त्वादिनां<br>
ग्राह्यग्राहकनानात्ववादिनां सर्वेषामभाववादिनां<br>
निष्परामर्शप्रकाशब्रह्मवादिनां [ख्: ब्रह्मतत्त्वपादिनामिति पाठः ।<br>
] च मतमनुपपन्नत्वादसत्त्वेनानूद्य पारमार्थिकं<br>
स्पन्दशक्तिरूपमेव तत्त्वमस्तीति प्रतिज्ञातम् । अथ च यस्मिन्नस्मिन्<br>
सोपदेशसावधानमहानुभावपरिशील्ये स्फुरत्तासारे स्पन्दतत्त्वे स्फुरति<br>
दुःखसुखग्राह्यग्राहकतदभावादिकमिदं सदपि न किञ्चिदेव<br>
सर्वस्यैतच्चमत्कारैकसारत्वात्तदेवैतदस्तीत्युपदिष्टम् । यन्महागुरवः</p>
<p>१९)</p>
<p>दुःखान्यपि सुखायन्ते विषमप्यमृतायते ।</p>
<p>मोक्षायते च संसारो यत्र मार्गः स शाङ्करः ॥ (उ० स्तो० । २०।१२)</p>
<p>इति । शाङ्करो मार्गः शङ्करात्मस्वभावप्राप्तिहेतुः पराशक्तिरूपः प्रसरः<br>
॥ ५ ॥</p>
<p>एवमुपपत्तिपरिघटिततत्त्वप्रत्यभिज्ञानाय साभिज्ञानमुपायं निरूपयति</p>
<p>यतः करणवर्गोऽयं विमूढोऽमूढवत्स्वयम् ।<br>
सहान्तरेण चक्रेण प्रवृत्तिस्थितिसंहृतीः ॥ ६ ॥</p>
<p>लभते तत्प्रयत्नेन परीक्ष्यं तत्त्वमादरात् ।<br>
यतः स्वतन्त्रता तस्य सर्वत्रेयमकृत्रिमा ॥ ७ ॥</p>
<p>तन्निर्णीतं तत्त्वमादरात् श्रद्धया प्रयत्नेन च</p>
<p>उद्यमो भैरवः (१।५)</p>
<p>इति शिवसूत्रप्रतिपादितेन सर्वभेदोपसंहारात्मना<br>
निजौजोवृत्ति-स्फारण-रूपेण परिपूर्णान्तर्मुख-स्वरूप-सेवनात्मना<br>
भैरव-रूपेणोद्यमेन परीक्ष्यम् । यत इयमिति सर्वस्य स्वसंविदिता तस्य<br>
शङ्करात्मनः स्वस्वभावस्याकृत्रिमा सहजा स्पन्दतत्त्वरूपा स्वतन्त्रता<br>
सर्वत्र जडाजडविषये स्फुरन्ती स्थितेति शेषः । किं तत्तत्त्वमित्याह यत इत्यादि<br>
लभत इत्यन्तम् ।</p>
<p>२०)</p>
<p>अयमिति लोकप्रसिद्धो गोलकादिरूपो न तु शास्त्रितस्तस्य नित्यपरोक्षत्वेनायमिति<br>
निर्देशाभावात् करणवर्गस्त्रयोदशेन्द्रियाणि विशेषेण मूढो<br>
मायावशाज्जडाभासीभूतोऽणोर्मूढादप्यधिकं मूढत्वं<br>
प्राप्तोऽमूढवच्चेतनवत्स्वयं प्रवृत्तिस्थितिसंहृतीर्लभते विषयोन्मुखी<br>
भवति तत्र रज्यते ततश्च निवर्तत इत्यर्थः । कथं सहान्तरेण चक्रेण<br>
इहान्तरं चक्रं करणेश्वर्यो नान्तः करणानि तेषां वर्गशब्देन स्वीकारात्<br>
न वक्ष्यमाणं पुर्यष्टकं तत्स्थस्यान्तः करणत्रयस्य वर्गशब्देनैव<br>
गृहीतत्वात् तन्मात्राणां च वासनामात्ररूपाणामुपदेश्यमयोगिनं प्रति<br>
साक्षात्प्रवृत्त्यादिकर्तृत्वेनासिद्धे योगिनस्तु साक्षात्कृततन्मात्रस्य<br>
स्वयमेव परतत्त्वपरिशीलनावहितस्योपदेश्यत्वाभावात्<br>
तस्मादेतदेकीयमतमसत् । विमूढोऽमूढवदित्यनेन करणवर्ग एव<br>
सम्बन्ध्यो नत्वान्तरमपि करणेश्वरीचक्रं तस्य चिच्चमत्काररूपत्वात् ।<br>
एवमभिदधानस्यायमाशयः यदयं शङ्करात्मा<br>
स्वस्वभावोऽतिदुर्घटकारिणः स्वातन्त्र्याद्युगपदेव संवित्तिसारं च<br>
करणेश्वरीचक्रं जडाभासरूपं च करणवर्गमेकतयैव निर्भासयन्<br>
प्रवृत्तिस्थितिसंहृतीः कारयति येन भगवत्यः करणेश्वर्यो यथा<br>
तत्तद्भावसृष्ट्यादि विदधति तथा करणवर्गो जडोऽपि तत्कारीव लक्ष्यते ।<br>
यद्यपि रहस्यदृष्टौ न कश्चिज्जडः करणवर्गोऽस्ति अपितु विज्ञानदेहाः<br>
करणेश्वर्य एव विजृम्भन्ते तथापीह सुप्रसिद्धप्रतीत्यनुसारेणोपदेश्यः<br>
क्रमेण रहस्यार्थोपदेशेऽनुप्रवेश्य इत्येवमुक्तम् । एवं च<br>
गोलकादिरूपकरणवर्गप्रवृत्त्यादिक्रमेण तदधिष्ठातृरूपं<br>
निजमरीचिचक्रं चिन्वानेनैव तदुभयप्रचोदकं श्रीमच्छङ्करात्मकं</p>
<p>२१)</p>
<p>स्वस्वरूपं परीक्षणीयं यतस्तत्प्राप्तौ तदीयाकृत्रिमा स्वतन्त्रतास्य [ख्:<br>
स्वतन्त्रः सर्वत्रास्येति पाठः ।] योगिनः स्यादित्यप्यनेनैवोक्तं भवति ।<br>
तदेतदेव परीक्षणार्हं परमोपादेयत्वादे तदेव च परीक्षितुं<br>
शक्यमुक्तयुक्त्या सुखोपायत्वात् अत<br>
एवादरेणाभिलषितविषयोपभोगानिरोधात्मना बहुमानेन । अत्र<br>
परीक्षणस्येहत्योपदेशानुसारेण प्राप्तकालता । यथोक्तं रहस्यगुरुभिः</p>
<p>निजनिजेषु पदेषु प्रतन्त्विमाः करणवृत्तय उल्लसिता मम ।<br>
क्षणमपीश मनागपि मैव भूत्त्वदविभेदरसक्षति साहसम् ॥ (उ० स्तो० ८।<br>
७)</p>
<p>इति । परीक्ष्यमित्यर्हे शक्ये प्राप्तकालतायां प्रैषादौ च कृत्यः । अथ च जडः<br>
करणवर्गो यद्बलादमूढवत्प्रवृत्त्यादि लभते इति<br>
सर्वस्यानुभवसाक्षिकमभिदधदिन्द्रियादिचैतन्यवादिचार्वाकपत##-</p>
<p>अथ कथमुक्तं ततस्तत्त्वाच्चेतनतामिवासाद्येन्द्रियाणि स्वयं प्रवृत्त्यादि<br>
लभन्त इति यावतायमेव ग्राहक इच्छया दात्रादीनीव करणानि प्रेरयति ।<br>
यदप्युक्तं तत्तत्त्वं प्रयत्नेन परीक्ष्यम् इति तदपि कथं यतोऽस्माकमिच्छा<br>
वहिरेवानुधावति न तु तत्त्वपरीक्षायां प्रवर्तितुमुत्सहत इत्याशङ्क्याह</p>
<p>न हीच्छानोदनस्यायं प्रेरकत्वेन वर्तते ।<br>
अपि त्वात्मबलस्पर्शात्पुरुषस्तत्समो भवेत् ॥ ८ ॥</p>
<p>२२)</p>
<p>अयं लौकिकः पुरुष इच्छैव नोदनं प्रतोदस्तस्य प्रेरकत्वेन<br>
करणप्रवर्तनार्थव्यापारणाय यस्मान्न प्रवर्तते अपि तु आत्मनश्चिद्रूपस्य<br>
यद्बलं स्पन्दतत्त्वात्मकं तत्स्पर्शात्तत्कृतात्कियन्मात्रादावेशात्तत्समो<br>
भवेत् अहन्तारसविप्रुडभिषेकादचेतनोऽपि चेतनतामासादयत्येव । ततस्तत्तत्त्वं<br>
न केवलं करणानि यावत्तत्प्रेरकत्वेन शङ्कितं कल्पितमपि प्रमातारं<br>
चेतनीकृत्य स्वयं प्रवृत्त्यादिपात्रं करोति येनास्यायमभिमानोऽहं<br>
करणानि प्रेरयामीति । स्पन्दतत्त्वानुवेधं विनापि तु स एव न किञ्चिदिति<br>
करणानां ग्राहकस्य च स्वरश्मिचक्रप्रसरानुवेधेन चेतनीभावापादकं<br>
तत्त्वं परीक्ष्यमिति युक्तमेव । यदि पुनरिच्छाख्येन प्रतोदरूपेण<br>
करणान्तरेण करणानि प्रेरयेत् तदपीच्छाख्यं करणं<br>
प्रेर्यत्वात्करणान्तरं स्वप्रेरणायापेक्षेत तदप्यन्यदित्यनवस्था स्यात् ।<br>
यत्तूक्तम् अस्माकमिच्छा न तत्र प्रवर्तितुमुत्सहते इति तत्राप्याद्यं<br>
श्लोकार्धमभ्युपगमेन परं तूत्तरतया योज्यम् । सत्यं नायं<br>
पुरुषस्तत्त्वपरीक्षार्थमिच्छां प्रवर्तयितुं शक्नोति नेच्छया तत्त्वं<br>
विषयीकर्तुं क्षमस्तस्याविकल्प्यत्वादपि तु विषयाननुधावन्तीमिच्छां<br>
तदुपभोगपुरःसरं प्रशमय्य यदा त्वन्तर्मुखमात्मबलं स्पन्दतत्त्वं<br>
स्वकरणानां च चेतनावहं स्पृशति तदा तत्समो भवेत्<br>
तत्समावेशात्तद्वत्सर्वत्र स्वतन्त्रतामासादयत्येव यस्मादेवं तस्मात्तत्त्वं<br>
परीक्ष्यमित्यर्थः । शक्तिभूमेः स्पर्शप्रधानत्वादात्मबलस्पर्शादित्युक्तम् ॥<br>
८ ॥</p>
<p>ननु चायं क्षेत्री परमेश्वरमयोऽपि किं न सदा पारिपूर्ण्येन स्फुरति<br>
कस्मादन्तर्मुखात्मबलस्पर्शमपेक्षत इत्याशङ्क्याह</p>
<p>२३)</p>
<p>निजाशुद्ध्या ऽसमर्थस्य<br>
कर्तव्येष्व् अभिलाषिणः ।<br>
यदा +++(ऽभीष्टानवाप्तेः)+++ क्षोभः प्रलीयेत<br>
तदा स्यात् परमं पदम् ॥ ९ ॥</p>
<p><strong>निजा</strong> स्वात्मीया स्व-स्वातन्त्र्योल्लासिता येयं स्वरूपाऽविमर्श-स्वभावा इच्छा-शक्तिः सङ्कुचिता सत्य्<br>
अपूर्णम्-मन्यता-रूपा <strong>अशुद्धिर्</strong> आणवं मलं, तन्-मलोत्थित-कञ्चुक-पञ्चकाविलत्वात् ज्ञान-शक्तिः क्रमेण भेद-सर्वज्ञत्व-किञ्चिज्-ज्ञत्वान्तः -करण-बुद्धीन्द्रियताऽऽपत्ति-पूर्वम् अत्यन्तं सङ्कोच-ग्रहणेन भिन्न-वेद्य-प्रथा-रूपं मायीयं मलम् <strong>अशुद्धिर्</strong> एव क्रिया-शक्तिः क्रमेण भेद&ndash;सर्व-कर्तृत्व&ndash;किञ्चित्-कर्तृत्व-कर्मेन्द्रिय-रूप-सङ्कोच-ग्रहण-पूर्वम् अत्यन्तं परिमिततां प्राप्ता<br>
शुभाशुभानुष्ठान-मयं कार्मं मलम् अप्य् <strong>अशुद्धिः</strong> - तया <strong>ऽसमर्थस्य</strong> पूर्ण-ज्ञत्व-कर्तृत्व-विकलस्य -<br>
तत एव <strong>कर्तव्येषु</strong> लौकिक-शास्त्रीयानुष्ठानेष्व् <strong>अभिलाषिणो</strong><br>
ऽभीष्टानवाप्तेर् नित्यम् अभिलाष उक्त-वक्ष्यमाणोपपत्त्य्-अनुभवावष्टम्भतो ऽभिलाष-विवश-ग्राहका<br>
अनात्मन्य् आत्माभिमान-निवृत्ति-पुरःसरम् आत्मन्य् अनात्माभिमानोपशान्ति-प्रत्यभिज्ञा-विषयतां यायाद् इत्य् अर्थः । न तु तदैव भवति तस्य नित्यत्वात् ।<br>
उक्तं च विज्ञानभैरवे</p>
<blockquote>
<p>मानसं चेतना शक्तिर्<br>
आत्मा चेति चतुष्टयम् ।<br>
यदा प्रिये परिक्षीणं<br>
तदा तद्भैरवं वपुः ॥ (श्लो० १३८)</p></blockquote>
<p>२४)</p>
<p>इति । <strong>निजाशुद्धि</strong>-शब्देन मलं नाम द्रव्यं पृथग्-भूतम् अस्तीति ये प्रतिपन्नास् ते दूष्यत्वेन कटाक्षिताः ॥ ९ ॥</p>
<p>ननु च ग्राहकाहम्भावात्मनि क्षोभे क्षीणे<br>
निस्तरङ्गजलधिप्रख्यमस्पन्दमेव तत्त्वं प्रसक्तमित्याशङ्कां शमयति</p>
<p>तदास्याकृत्रिमो धर्मो ज्ञत्वकर्तृत्वलक्षणः ।<br>
यतस्तदेप्सितं सर्वं जानाति च करोति च ॥ १० ॥</p>
<p>तदेत्युपदेश्यापेक्षया अकृत्रिमः सहजो धर्मः<br>
प्राङ्निर्दिष्टस्वतन्त्रतारूपः परमेश्वरस्वभावो ज्ञत्वकर्तृत्वे<br>
सामरस्यावस्थितप्रकाशानन्दात्मनी ज्ञानक्रिये लक्षणमव्यभिचारिस्वरूपं<br>
यस्य तादृक् तदा क्षोभोपशमेऽस्य पुरुषस्य स्यादभिव्यज्यत इत्यर्थः । कुत<br>
एतदभिव्यज्यत इत्याह यतस्तदा परमपदप्रवेशसमये सर्वमीप्सितमिति<br>
यद्यज्जिज्ञासितं चिकीर्षितं वास्य तत्प्रविविक्षायामभूत् तत्तज्जानाति च करोति च ।<br>
चकारावत्र यौगपद्यमाहतुः न तु यथैके चकाराभ्यां<br>
ज्ञानक्रिययोरैकात्म्यं सूचयतीति तद्धि ज्ञत्वकर्तृत्वलक्षण<br>
इत्यनेनैवैकधर्मविशेषणेन सम्बन्धिनिर्देशेन<br>
वास्तवस्वरूपाभिधायिनोक्तम् ॥ १० ॥</p>
<p>अथ यतः करणेति निजाशुद्धीति<br>
सूत्रप्रतिपादितोन्मेषक्रमसमाधानसाक्षात्कृतस्य स्पन्दतत्त्वस्य<br>
दृढावष्टम्भाद्व्युत्थानमपि समाध्येकरसं कुर्वतो भवोच्छेदो<br>
भवतीत्याह</p>
<p>तमधिष्ठातृभावेन स्वभावमवलोकयन् ।</p>
<p>२५)</p>
<p>स्मयमान इवास्ते यस्तस्येयं कुसृतिः कुतः ॥ ११ ॥</p>
<p>उक्तोपपत्त्युपलब्ध्यनुशीलनप्रत्यभिज्ञातं तं स्पन्दतत्त्वात्मकं<br>
स्वभावमात्मीयमधिष्ठातृभावेन व्युत्थानदशायामपि <br>
व्याप्नुवन्तमवलोकयंश्चिन्वानः</p>
<p>न व्रजेन्न विशेच्छक्तिर्मरुद्रूपा विकासिते ।<br>
निर्विकल्पतया मध्ये तया भैरवरूपधृक् ॥ (वि० भै० २६)</p>
<p>इति तथा</p>
<p>सर्वाः शक्तीश्चेतसा दर्शनाद्याः स्वे स्वे वेद्ये यौगपद्येन विष्वक् ।<br>
क्षिप्त्वा मध्ये हाटकस्तम्भभूतस्तिष्ठन्विश्वाकार एकोऽवभासि [ख्:<br>
विभातीति पाठः ।] ॥</p>
<p>इति श्रीविज्ञानभैरवकक्ष्यास्तोत्रनिर्दिष्टसम्प्रदाययुक्त्या<br>
निमीलनोन्मीलनसमाधिना<br>
युगपद्व्यापकमध्यभूम्यवष्टम्भादध्यासितैतदुभयविसर्गारणि##-</p>
<p>अन्तर्लक्ष्यो बहिर्दृष्टिर्निमेषोन्मेषवर्जितः ।<br>
इयं सा भैरवी मुद्रा सर्वतन्त्रेषु गोपिता ॥</p>
<p>इत्याम्नातभगवद्भैरवमुद्रानुप्रविष्टो<br>
मुकुरान्तर्निमज्जदुन्मज्जन्नानाप्रतिबिम्बकदम्बकल्पमनल्पं भावराशिं<br>
चिदाकाश एवोदितमपि तत्रैव विलीयमानं पश्यन्<br>
जन्मसहस्रापूर्वपरमानन्दघनलोकोत्तरस्वस्वरूपप्रत्यभिज्ञानात् झटिति<br>
त्रुटितसकलवृत्तिः स्मयमानो विस्मयमुद्रानुप्रविष्ट इव<br>
महाविकासासादनाच्च सहसैव समुदितसमुचिततात्त्विकस्वभावो</p>
<p>२६)</p>
<p>यो योगीन्द्र आस्ते तिष्ठति न त्ववष्टम्भाच्छिथिलीभवति तस्येयमिति<br>
सकलजगत्कम्पकारिणी कुत्सिता जननमरणादिप्रबन्धरूपा सृतिः प्रवृत्तिः<br>
कुतो निजाशुद्धिलक्षणस्य तद्धेतोरभावान्नैव भवतीत्यर्थः । यथोक्तं<br>
श्रीपूर्वशास्त्रे</p>
<p>तत्त्वे निश्चलचित्तस्तु भुञ्जानो विषयानपि ।<br>
नैव संस्पृश्यते दोषैः पद्मपत्रमिवाम्भसा ॥</p>
<p>विषापहारिमन्त्रादिसन्नद्धो भक्षयन्नपि ।<br>
विषं न मुह्यते तेन तद्वद्योगी महामतिः ॥ (मा० वि० १८।१२०)</p>
<p>इति ॥ ११ ॥</p>
<p>अथ ये श्रुत्यन्तविदक्षपादमाध्यमिकादयः क्षोभप्रलये<br>
विश्वोच्छेदरूपमभावात्मकमेव तत्त्वमवशिष्यत इत्युपादिक्षन्<br>
तान्प्रतिबोधयितुं तदुपगततत्त्वप्रातिपक्ष्येण लोकोत्तरतां प्रकरणशरीरस्य<br>
स्पन्दतत्त्वस्य निरूपयति</p>
<p>नाभावो भाव्यतामेति न च तत्रास्त्यमूढता ।<br>
यतोऽभियोगसंस्पर्शात्तदासीदिति निश्चयः ॥ १२ ॥</p>
<p>अतस्तत्कृत्रिमं ज्ञेयं सौषुप्तपदवत्सदा ।<br>
न त्वेवं स्मर्यमाणत्वं तत्तत्त्वं प्रतिपद्यते ॥ १३ ॥</p>
<p>२७)</p>
<p>असदेवदमप्र आसीत् । [छा० ३।१९।१]</p>
<p>इत्याद्युक्त्या श्रुत्यन्तविदाद्यभिमतोऽभावो भाव्यतां नैति भावनाया<br>
भाव्यवस्तुविषयत्वादभावस्य न किञ्चित्त्वाद्भाव्यमानतायां वा किञ्चित्त्वे<br>
सत्यभावत्वाभावात् किञ्च भावकस्यापि यत्राभावः स विश्वोच्छेदः कथं<br>
भावनीयः भावकाभ्युपगमे तु न विश्वोच्छेदो<br>
भावकस्यावशिष्यमाणत्वादिति न विश्वाभाव एव तत्त्वम् । अथ कल्पितोऽयं<br>
भावको विश्वोच्छेदं विकल्पकल्प्यमानं भावयन् भावनापरिनिष्पत्तौ<br>
भाव्यतादात्म्यादभावरूपः सम्पद्यत इति पक्षः । तत्रोच्यते<br>
तत्राभावभावनायां नामूढता न च तत्रास्त्यमूढता अपि तु मोह एवास्ति</p>
<p>भावनापरिनिष्पत्तौ तत्स्फुटं कल्पधीफलम् ॥</p>
<p>इति न्यायाद्विश्वोच्छेदात्मन्यभावे भाव्यमाने न कदाचित्परमार्थाप्तिर्भवति<br>
। अथोच्यते</p>
<p>सर्वालम्बनधर्मैश्च सर्वतत्त्वैरशेषतः ।<br>
सर्वक्लेशाशयैः शून्यं न शून्यं परमार्थतः ॥</p>
<p>इति नागार्जुनोक्तमीदृशं तच्छून्यमिति । सत्यं यदि चिदानन्दघना स्वतन्त्रा<br>
पारमार्थिकी भित्तिभूता भूरभ्युपेयते यथा विज्ञानभैरवादौ<br>
पारमेश्वरीं</p>
<p>दिक्कालकलनातीता । (वि० भै० १४)</p>
<p>इत्यादिना पारमार्थिकीं भित्तिभूतां चिद्भूमिमवस्थाप्य शून्यभावनोक्ता<br>
अन्यथा न शून्यमिति शून्यैवेयमुक्तिः यद्य देवातिभाष्यते इति प्रतिपादितत्वात् ।<br>
यत्तु</p>
<p>२८)</p>
<p>सावस्था काप्यविज्ञेया मादृशां शून्यतोच्यते ।<br>
न पुनर्लोकरूढ्येव नास्तिक्यार्थानुपातिनी ॥</p>
<p>इत्यालोकमालायामुक्तं तत्तु सत्यं त्वादृशामविज्ञेया<br>
अविज्ञेयत्वाद्वक्तुमशक्येत्युच्यतां शून्यतेति तु कुतः शून्यतापि च<br>
यावद्भाव्यते तावद्विकल्पोल्लिखितत्वादसौ विवेज्ञैय । यदि च त्वादृशां सा<br>
ज्ञातुमशक्या तत् तत्पदसाक्षात्काराभिज्ञसद्गुरुसपर्या कार्या न तु<br>
शून्यतेति स्वमनीषिकयैव व्यवहृत्यात्मा परश्चागाधे महामोहे<br>
निक्षेप्तव्य इत्यलम् । अथ कुतो ज्ञातं तत्र मूढतास्तीत्यत्रानेनोत्तरमाह यत इति<br>
। अभियोगः समाधानोत्थितस्य कीदृगहमासमिति<br>
तदवस्थाभिमुखविमर्शात्माभिलापस्तत्संस्पर्शात् तद्वशाद्धेतोस्तदासीदिति<br>
यतो निश्चयः गाढमूढोऽहमासम् इति यतोऽस्ति प्रतिपत्तिः अतो मोहावस्थैव सा<br>
कल्पिता तथा स्मर्यमाणत्वात् सा चानुभूयमानत्वादनुभवितुः<br>
प्रमातुरवस्थातृरूपस्य प्रत्युत सत्तामावेदयते न त्वभावमिति<br>
विश्वाभावावस्थायां चिद्रूपस्याखण्डितमेव रूपं तिष्ठतीति<br>
नामुष्याभावो जातुचिद्वक्तुं शक्यत इत्युक्तं भवति । ननु दृष्टं निश्चितं<br>
नीलादि स्मर्यते न च शून्यभूतस्य न्यग्भूतबुद्धिवृत्तेर्निश्चयोऽस्ति<br>
तत्कथमुक्तं तदासीदित्यौत्तरकालिकान्निश्चयान्मूढता सेति । उच्यते<br>
वेद्यस्यैषा गतिः यस्मात्तदिदन्तासारमिदन्तया यावत्प्रमात्रा स्वात्मोपारोहेण<br>
न निश्चितं तावन्न स्मर्यते वेदकस्तु कल्पितशून्याद्यवस्थासु<br>
सङ्कुचितोऽप्यसाङ्केतिकाहन्तापरमार्थ एवेति न तस्य स्वात्मनि पृथक्तास्तीति<br>
तन्निश्चायको विकल्पः इत्यहंविमृश्यमेव तदा स्वसंवेदनेनैव सिद्धं<br>
शून्यप्रमातृरूपं विश्वप्रतियोगित्वाच्च सङ्कोचसारं</p>
<p>२९)</p>
<p>सदुत्तरकालं स्मर्यत इति न काचिदनुपपत्तिर्यस्मादेवमतस्तच्छून्यात्मकं<br>
पदं कृत्रिमम्</p>
<p>तस्माद्भूतमभूतं वा यद्यदेवातिभाष्यते ।</p>
<p>इति तदुक्तयैव [क्, ख्: एतदिति पाठः ।] नीत्या<br>
अभूतभावनयैवोत्थापितं परमेश्वरेणैव ज्ञानगोपनायै<br>
मूढानामुपेयतया तथा भासितमित्यर्थः । ज्ञेयं ज्ञातव्यं ज्ञेयरूपं<br>
च सदा सुषुप्तवदिति दृष्टान्तः । अयं भावः सदा सुषुप्तं<br>
मोहरूपमप्रयाससिद्धं सर्वस्यास्त्येव तत्किमनेन<br>
समाधिप्रयत्नोपार्जितेनान्येन शून्येन कृत्यं<br>
द्वयस्याप्यवस्तुत्वाविशेषादिति । प्रायश्चास्मिन् शून्ये दुरुत्तरे महामोहार्णव<br>
एव वेदान्तविदक्षपादसाङ्ख्यसौगतादिप्राया वहवोऽनुप्रविष्टाः ।<br>
स्पन्दतत्त्वसमाविविक्षूणामपि च शिथिलीभूतप्रयत्नानां<br>
शून्यमेतद्विघ्नभूतम् । यद्वक्ष्यति</p>
<p>तदा तस्मिन्महाष्योम्नि । (१।२५)</p>
<p>इत्यारभ्य</p>
<p>सौषुप्तपद *? मूढ * * * * * * *</p>
<p>इति । अत एतदुच्छेदे ग्रन्थकारस्य महान् संरम्भो लक्ष्यते । तथाचेह<br>
हेयतयैव तन्निर्णीयापि पुनरपि निर्णेष्यते</p>
<p>कार्योन्मुखः प्रयत्नो यः * * * * * * * * ##?</p>
<p>इत्यत्र । ततोऽस्माभिरेतद्दूषणारम्भः कृत इति न नः कोपः<br>
कार्योऽत्रभवद्भिरुपदेशनिभालनदत्तकर्णैः [ख्: लिफाडनेति पाठः ।<br>
] । सौगतेषु दूषितेषु श्रुत्यन्तवादादयो दूषिता एव तुल्यन्यायत्वादिति<br>
नाभ्यधिकमुक्तम् । तदिदानीं प्रकृतमेव ब्रूमहे तत्तु स्पन्दाख्यं</p>
<p>३०)</p>
<p>तत्त्वमेवमिति शून्यवन्न स्मर्यमाणत्वं प्रतिपद्यते तस्य<br>
सर्वदानुस्यूतोपलब्ध्रेकरूपस्य कदाचिदप्यनुपलभ्यत्वायोगात् । तथा चाहुः</p>
<p>विज्ञातरमेरे केन विजानीयात् । (बृ० आ० उ० ४।५।१५)</p>
<p>इति । यद्यपि च समावेशदशा व्युत्थितेन प्राणादिसंस्कारवशात्स्मर्यते तथापि<br>
न तावदेव स्पन्दतत्त्वमपि तु<br>
सर्वानुस्यूतानवच्छिन्नप्रकाशानन्दसारपरप्रमातृरूपमेव तत् ।<br>
यद्वक्ष्यति</p>
<p>तस्माच्छब्दार्थचिन्तासु न सावस्था न या शिवः ॥ २।४)</p>
<p>इति । अतोऽस्यानवच्छिन्नचमत्काररूपस्य न जातुचित्स्मर्यमाणत्वं मूढत्वं<br>
वा । यस्तु तत्तत्त्वमितीह तच्छब्देनास्य निर्देशः कृतः स</p>
<p>स्वातन्त्र्यामुक्तमात्मानं * * * * * * * * ##?</p>
<p>इति श्रीप्रत्यभिज्ञाकारिकोक्तनीत्या कल्पितस्यैवापारमार्थिकस्वरूपस्य न तु<br>
तत्त्वतः पारमार्थिकस्य । न प्रतिपद्यते इत्यनेनेदमाह अस्य तत्त्वस्य<br>
स्मर्यमाणत्वेन प्रतीतिरेव नास्तीति ॥ १३ ॥</p>
<p>ननु यत्र स्थितमित्यादौ चिद्रूपस्यैव विश्वकार्यरूपताग्राहित्वमुक्तं<br>
तध्यानोत्थापितं कृत्रिममभावात्मकं रूपं तेनैव गृहीतमिति<br>
कथमस्यानवच्छिन्नचमत्काररूपममूढत्वमित्याशङ्कायामाह</p>
<p>अवस्थायुगलं चात्र कार्यकर्तृत्वशब्दितम् ।</p>
<p>३१)</p>
<p>कार्यता क्षयिणी तत्र कर्तृत्वं पुनरक्षयम् ॥ १४ ॥</p>
<p>कार्योन्मुखः प्रयत्नो यः केवलं सोऽत्र लुप्यते ।<br>
तस्मिंल्लुप्ते विलुप्तोऽस्मीत्यबुधः प्रतिपद्यते [ख्: बुद्ध्यते इति पाठः ।]<br>
॥ १५ ॥</p>
<p>न तु योऽन्तर्मुखो भावः सर्वज्ञत्वगुणास्पदम् ।<br>
तस्य लोपः कदाचित्स्यादन्यस्यानुपलम्भनात् ॥ १६ ॥</p>
<p>अत्र स्पन्दतत्त्वे कार्यत्वं कर्तृत्वमिति च शब्दितं शब्दव्यवहारमात्रेण<br>
भेदितमवस्थायुगलमस्ति वस्तुतो हि तदेकमेव<br>
स्वतन्त्रप्रकाशवनशङ्कररूपं तत्त्वं कर्तृसत्त्वाव्यतिरिक्तया<br>
प्रकाशात्मना क्रियया व्याप्तं तदभेदेन प्रकाशमानं<br>
तत्त्वभुवनशरीरवदभावादिरूपत्वं स्वीकुर्वत्कार्यमित्युच्यते तदन्यस्य<br>
कस्यापि कारणत्वायोगात् । यथोक्तं श्रीमत्यभिज्ञायाम्</p>
<p>जडस्य तु न सा शक्तिः सत्ता यदसतः सतः ।<br>
कर्तृकर्मत्वतत्वैव कार्यकारणता ततः ॥ (ई० प्र० २।४।२)</p>
<p>इति । तस्य चेदमेव कार्यत्वं यदयं<br>
विचित्रदेशकालाद्याभाससंयोजनवियोजनक्रमेणानन्तान्</p>
<p>३२)</p>
<p>देहनीलाद्याभासांश्चिदात्मनः स्वरूपादनतिरिक्तानपि<br>
मुकुरप्रतिबिम्बवदतिरिक्तानिवाभासयति यावच्च किञ्चिदाभासयति<br>
तत्सर्वमाभास्यमानत्वादेव बहिर्मुखेन रूपेण क्षयधर्मकं<br>
क्षयश्चास्येदन्ताभासनिमज्जनेनाहन्तारूपतयावस्थानम् अत एव<br>
देहादेर्ग्राहकस्य यो वेद्यांशः स एव भगवता सृज्यते संह्रियते च न<br>
त्वहन्ताप्रकाशात्मकं कर्तृरूपं तस्य देहाद्यावेशेऽपि<br>
भगवदेकरूपत्वात् अतस्तत्र तयोः कार्यकर्तृत्वयोर्मध्यात्कार्यता क्षयिणी<br>
कर्तृत्वं चित्स्वातन्त्र्यरूपं पुनरक्षयं जगदुदयापाययोरपि तस्य<br>
स्वभावादचलनात् । चलने तु जगदुदयापायावपि न कौचिच्चकास्यातामिति<br>
मूढाद्यवस्थायामप्यखण्डितचमत्कारसारममूढमेवैतत् ।<br>
नन्वभावसमाधाननिष्पत्तौ सुषुप्तादौ चास्य कर्तृत्वं नोपलभामहे<br>
क्वचिदपि प्रवृत्त्यदर्शनात् । सत्यं कार्योन्मुख<br>
इन्द्रियादिप्रेरणात्मकव्यापारप्रवणो यः प्रयत्नः संरम्भः सोऽत्र<br>
कार्यक्षयपदे लुप्यते विच्छिद्यते तस्मिंल्लुप्ते सति<br>
अबुधोऽभावसमाध्यपहारितात्मरूपो मूढो विलुप्तोऽस्मीति मन्यते । यः<br>
पुनरन्तर्मुखोऽहन्ताप्रकाशरूपः स्वभावोऽत एव सर्वज्ञत्वगुणस्यास्पदम्<br>
उपलक्षणं चैतत्सर्वकर्तृत्वादेरपि तस्य लोपो न कदाचित्स्याद्भवतीति न<br>
कदाचिदपि सम्भावनीयोऽन्यस्य तल्लोपमुपलब्धुः कस्याप्यनुपलम्भात् यदि स<br>
कश्चिदुपलभ्यते स एवासावन्तर्मुखश्चिद्रूपो न चेदुपलभ्यते तर्हि सा<br>
लोपदशास्तीति कुतो निश्चयः । अथ चान्यः कश्चित्तल्लोपं नोपलभतेऽपितु स एव<br>
प्रकाशात्मा तत्कथं तस्याभावः । एवं<br>
चान्यस्यानुपलम्भनादित्यत्रान्यकर्तृकस्योपलम्भस्याभावादित्यर्थः ।</p>
<p>३३)</p>
<p>अथ च घटाभावो यथा घटविविक्तभूतलाद्युपलम्भनान्निश्चीयते<br>
तथैवात्माभावोऽप्यात्मविविक्तस्य कस्यचिदुपलम्भान्निश्चीयेत<br>
तदुपलम्भकसत्तावश्यम्भाविनीति तदुपलम्भकस्वात्मनास्तिता न सिद्ध्यति ।<br>
यदि च कार्योन्मुखप्रयत्नलोपे स लुप्येत तदोत्तरकालमन्यस्य<br>
कस्याप्युपलम्भो न भवेत् अन्योपलम्भाभावः प्रसज्येतेत्यर्थः । अपि चान्यस्य<br>
बहिर्मुखस्य प्रयत्नस्य सौषुप्तादावनुपलम्भात् कथमन्तर्मुखस्य तत्त्वस्य<br>
वालिशैर्लोप आशङ्कितो यतोऽन्यस्य लोपेऽन्यस्य किं वृत्तम् । अथ चान्यस्य<br>
कार्योन्मुखप्रयत्नस्यानुपलम्भादनुपलम्भप्रकाशनान्न<br>
कदाचित्प्रकाशात्मनोऽन्तर्मुखस्य तस्योपलब्धुर्लोपः<br>
यतोऽसावन्तर्मुखोभावः सर्वज्ञत्वगुणस्यास्पदं तामप्यभावदशां<br>
वेत्त्येव अन्यथा सैव न सिध्येदिति । अन्यस्येति कर्तरि कर्मणि च षष्ठी । अन्तर्मुखे<br>
कार्यत्वप्रतियोगितामिव कर्तृत्वस्य सम्भाव्यावस्थात्वमुक्तं वस्तुतस्तु<br>
उक्तयुक्त्या तस्यावस्थातृत्वमेव । अन्तर्मुख इति अन्तः पूर्णाहन्तात्मकं<br>
मुखं प्रधानं यस्येति योज्यम् ॥ १६ ॥</p>
<p>एवमप्रबुद्धो बहिर्मुखव्यापारनिरोधे<br>
ग्राहकस्याप्यात्मनोऽनुपपन्नमप्यभावं निश्चिनुत इति प्रतिपाद्य<br>
सुप्रबुद्धाप्रबुद्धयोर्यादृगात्मोपलम्भस्तं निरूपयति</p>
<p>तस्योपलब्धिः सततं त्रिपदाव्यभिचारिणी ।<br>
नित्यं स्यात्सुप्रबुद्धस्य तदाद्यन्ते परस्य तु ॥ १७ ॥</p>
<p>३४)</p>
<p>तस्य प्राकरणिकस्वभावस्य योपलब्धिः अनवच्छिन्नः प्रकाशः सा<br>
कथितयुक्त्यवष्टम्भात्सुष्ठु प्रबुद्धस्याप्रबुद्धतासंस्कारेणापि<br>
शून्यस्य सततं त्रिष्वपि जागरस्वप्नसौषुप्तपदेषु नित्यमिति आदौ मध्येऽन्ते<br>
चाव्यभिचारिणी अनपायिनी स्याद्भवत्येव सदासौ शङ्करात्मकस्वस्वभावतया<br>
स्फुरतीत्यर्थः । परस्याप्रबुद्धस्य पुनस्तासां दशानां<br>
स्वोचितसंविद्रूपाणां प्रत्येकमदावुद्बुभूषायामन्ते च<br>
विश्रान्त्यात्मकान्तर्मुखत्वे न तु स्वोचितार्थावभासावस्थितिरूपे मध्यपदे ।<br>
यदुक्तं श्रीशिवदृष्टौ</p>
<p>यावत्समग्रज्ञानाप्रज्ञातृस्पर्शदशास्वपि ।<br>
स्थितैव लक्ष्यते सा तु तद्द्विश्रान्त्याथवा फले ॥ (शि० *? २।५)</p>
<p>इति । भट्टलोल्लटेनापि तदाद्यन्त इत्येवमेव व्याख्यायि स्ववृत्तौ ।<br>
भट्टश्रीकल्लटवृत्त्यक्षराण्यपेक्ष्य वयमपि तद्वृत्त्यक्षरानुरोधेन<br>
सौत्रमर्थमतिविमलमपि क्लिष्टकल्पनया व्याकर्तुमशिक्षिताः यत<br>
एवासुप्रबुद्धस्य तदाद्यन्तेऽस्ति तदुपलब्धिः अत एवायमिहाधिकारी<br>
स्पन्दोपदेशैः सुप्रबुद्धीक्रियते । यद्वक्ष्यति</p>
<p>अतः सततमुद्युक्तः स्पन्दतत्त्वविविक्तये ।<br>
जाग्रत् * * * * * * * * * * * *</p>
<p>इत्यादि</p>
<p>सौषुप्तपदवन्मूढः प्रबुद्धः स्यादनावृतः । [१।२५]</p>
<p>इति</p>
<p>तथा स्वप्नेऽपि [३।२]</p>
<p>इत्यादि</p>
<p>प्रबुद्धः सर्वदा तिष्ठेत् । [३।१२]</p>
<p>इत्यादि च । अत्र हि जागरादित्रिषु पदेषु<br>
आद्यन्तकोटिवन्मध्यमप्यर्थावसायात्मकं</p>
<p>३५)</p>
<p>पदं तुर्याभोगमयं कर्तुं प्रबुद्धस्य सुप्रबुद्धतापादनायोपदेशः<br>
प्रवृत्तः एतच्च निर्णेष्यामः । तथा च शिवसूत्रम्</p>
<p>जाग्रत्स्वप्नसुषुप्तभेदे तुर्याभोगसम्भवः । (शि० सू० १।७)</p>
<p>इति । तथा</p>
<p>त्रिषु चतुर्थं तैलवदासेच्यम् । (शि० सू० ३।२०)</p>
<p>इति</p>
<p>त्रितयभोक्ता वीरेशः । (शि० सू० १।११)</p>
<p>इति ॥ १७ ॥</p>
<p>सुप्रबुद्धस्य त्रिषु पदेषु यादृश्युपलब्धिस्तां विभागेन दर्शयति</p>
<p>ज्ञानज्ञेयस्वरूपिण्या शक्त्या परमया युतः ।<br>
पदद्वये विभुर्भाति तदन्यत्र तु चिन्मयः ॥ १८ ॥</p>
<p>सुप्रबुद्धस्य भूम्ना ज्ञानज्ञेयस्वरूपया मध्यमे पदे<br>
ज्ञानाग्रपर्यन्तयोस्तु स्वस्वरूपयैव स्पन्दतत्त्वात्मना पराशक्त्या युक्तो<br>
विभुः शङ्करात्मा स्वभावो जागरास्वप्नरूपे पदद्वये भाति । तत्र हि<br>
विश्वमसौ सदाशिवेश्वरवत्स्वाङ्गवत्पश्यति तदन्यत्र तु सुषुप्ते न तु<br>
यथान्ये सुषुप्ततुर्ययोरिति त्रिपदाव्यभिचारिणी इति प्रकान्ते तुर्यस्याप्रस्तुतत्वात्<br>
तदुपलब्धेरेव च तुर्यरूपत्वात् असौ विभुश्चिन्मय एवास्य भाति<br>
अशेषवेद्योपशमादित्येतत्सुप्रबुद्धाभिप्रायमेव न तु वस्तुवृत्तानुसारेण<br>
तदन्यत्र तु चिन्मयः इत्यस्यानुपपन्नत्वापत्तेः</p>
<p>३६)</p>
<p>लोके सौषुप्तस्य मोहमयत्वात् शिवापेक्षया तु जाग्रत्स्वप्नयोरपि चिन्मयत्वात्<br>
एवमपि च प्रकृतानुपयुक्तत्वात् । इतः प्रभृति प्रथमनिःष्यन्दान्तो ग्रन्थः<br>
प्रबुद्धस्य सुप्रबुद्धतायै स्थितो यथा टीकाकारैर्न चेतितस्तथा परीक्ष्यतां<br>
स्वयमेव कियत्प्रतिपदं लिखामः ॥ १८ ॥</p>
<p>यथेयं जागरादिमध्यदशापि प्रबुद्धं न प्रतिबध्नाति तथोपपादयति</p>
<p>गुणादिस्पन्दनिष्यन्दाः सामान्यस्पन्दसंश्रयात् ।<br>
लब्धात्मलाभाः सततं स्युर्ज्ञस्यापरिपन्थिनः ॥ १९ ॥</p>
<p>गुणाः सत्त्वरजस्तमांसि येषां प्रकृतितत्त्वं विभवभूः ते<br>
मायातत्त्वावस्थिता इहाभिप्रेताः । यथोक्तं श्रीस्वच्छन्दे<br>
मायामसूरकविन्यासे</p>
<p>अधश्छादनमूर्ध्वं च रक्तं शुक्लं विचिन्तयेत् ।<br>
मध्ये तमो विजानीयाद्गुणास्त्वेते व्यवस्थिताः ॥ [स्व० तम्० २।६५]</p>
<p>इति । त आदयो येषां कलादीनां क्षित्यन्तानां स्पन्दानां विशेषप्रसराणां<br>
तेषां ये निःष्यन्दास्तनुकरणभुवनप्रसराः नीलसुखादिसंविदश्च तथा<br>
योग्यपेक्षया बिन्दुनादादयस्ते सततं ज्ञस्य सुप्रबुद्धस्य<br>
कस्यचिदेवापश्चिमजन्मनोऽपरिपन्थिनः स्वस्वभावाच्छादका न भवन्तीति<br>
निश्चयः यतस्ते सामान्यस्पन्दमुक्तरूपमाश्रित्य यत्र स्थितमित्यत्र<br>
निर्णीतदृशा लब्धात्मलाभास्तत एवोत्पन्नास्तन्मयाश्चेत्यर्थः ।</p>
<p>३७)</p>
<p>तथाहि</p>
<p>स्वाङ्गरूपेषु भावेषु पत्युर्ज्ञानं क्रिया च या ।<br>
मायातृतीये त एव पशोः सत्त्वं रजस्तमः ॥ [ई० प्र० ३।३।४]</p>
<p>इति श्रीप्रत्यभिज्ञोक्तदृशा चितिशक्तिरेव पारमेश्वरी<br>
ज्ञानक्रियामायाशक्तित्रितयतया श्रीसदाशिवादिपदे स्फुरित्वा<br>
सङ्कोचप्रकर्षात्सत्त्वरजस्तमोरूपं क्रीडाशरीरं श्रयति यतो<br>
निजचिच्छक्तिस्फारमयत्वात्तदधिष्ठितमेव सर्वदा सर्वं जानन्सुप्रबुद्धो<br>
गुणादिविशेषस्पन्दाननुच्छिन्दन्नपि स्पन्दतत्त्वावेशमय एव ॥ १९ ॥</p>
<p>यथा त्वप्रबुद्धान्बध्नन्त्येते तत्प्रतिपादयति</p>
<p>अप्रबुद्धधियस्त्वेते स्वस्थितिस्थगनोद्यताः ।<br>
पातयन्ति दुरुत्तारे घोरे संसारवर्त्मनि ॥ २० ॥</p>
<p>अप्रबुद्धधियः प्रायः<br>
सर्वानप्रत्यभिज्ञातपारमेश्वरीशक्त्यात्मकनिजस्पन्दतत्त्वान्देहात्म##-<br>
गुणादिस्पन्दनिःष्यन्दाः स्वस्याः स्पन्दतत्त्वात्मनः स्थितेः स्थगनायोद्यता<br>
नित्यं तदुद्यमैकसाराः दुःखेनोत्तार्यन्तेऽस्माद्दैशिकैर्जन्तुचक्रमिति<br>
दुरुत्तारे लङ्घयितुमशक्ये घोरे दुःखमये संसरणमार्गे पातयन्ति ।<br>
यथोक्तं श्रीमालिनीविजये</p>
<p>विषयेष्वेव संलीनानषोऽथः पातयन्त्वणुन् ? ।<br>
रुद्राणून्याः समालिङ्घ्य घोरतर्पोऽपराः स्मृताः ॥ [मा० वि० ३।३१]</p>
<p>इति । तथा हि पूर्व पतिपादिता येयं स्पन्दतत्त्वात्मा पराशक्तिः</p>
<p>३८)</p>
<p>सैव विश्वस्यान्तर्बहिश्च वमनात्संसारवामाचारत्वाच्च वामेश्वरीशक्तिः<br>
तदुत्थापितानि तु खेचरीगोचरीदिक्चरीभूचरीरूपाणि चत्वारि देवताचक्राणि<br>
सुप्रबुद्धस्य परभूमिसञ्चारीणि अप्रबुद्धानां तु<br>
अधराधरसरणिप्रेरकाणि । तथा हि या एव सुप्रबुद्धस्य खे बोधगगने<br>
चरन्त्यः<br>
खेचर्योऽकालकलितत्वाभेदसर्वकर्तृत्वसर्वज्ञत्वपूर्णत्वव्यापकत्व##-<br>
कञ्चुकरूपतया स्थिताः<br>
कालकलितत्वकिञ्चित्कर्तृताकिञ्चिज्ज्ञताभिष्वङ्गनियमहेतवः । गौर्वाक्<br>
तदुपलक्षितासु सञ्जल्पमयीषु बुद्ध्यहङ्कारमनोभूमिषु चरन्त्यो गोचर्यः<br>
सुप्रबुद्धस्य स्वात्माभेदमयाध्यवसायाभिमानसङ्कल्पाञ्जनयन्ति<br>
मूढानां तु भेदैकसारान् । दिक्षु दशसु बाह्येन्द्रियभूमिषु चरन्त्यो<br>
दिक्चर्यः सुप्रबुद्धस्याद्वयप्रथासाराः अन्येषां द्वयप्रथाहेतवः । भूः<br>
रूपादिपञ्चकात्मकं मेयपदं तत्र चरन्त्यो भूचर्यस्तदाभोगमय्या<br>
आश्यानीभावतया तन्मयत्वमापन्नाः भूचर्यः सुप्रबुद्धस्य<br>
चित्प्रकाशशरीरतयात्मानं दर्शयन्त्य इतरेषां सर्वतोऽप्यवच्छिन्नतां<br>
प्रथयन्त्यः स्थिताः इत्येवं प्रमात्रन्तः करणवहिष्करणप्रमेयरूपतयैव<br>
तानि चत्वारि चक्राणि गुणादिस्पन्दमयान्यप्रबुद्धबुद्धील्लौंकिकांस्तथा<br>
बिन्दुनादादिप्रथामात्रसन्तुष्टान् योगिनस्तत्तत्त्वप्रसररूपे संसारे पातयन्ति ॥<br>
२० ॥</p>
<p>यत एवम्</p>
<p>अतः सततमुद्युक्तः स्पन्दतत्त्वविविक्तये ।</p>
<p>३९)</p>
<p>जाग्रदेव निजं भावमचिरेणाधिगच्छति ॥ २१ ॥</p>
<p>उक्तवक्ष्यमाणरूपस्य स्पन्दतत्त्वस्य विविक्तये विमर्शनाय सततमुद्युक्तः</p>
<p>मय्यावेश्य मनो ये मां नित्ययुक्ता उपासते । [भ० गी० १२।२]</p>
<p>इति गीतोक्तदृशा सततमेवान्तर्मुखस्वरूपनिभालनप्रवणो यः स जाग्रदेव<br>
जागरावस्थास्थित एव निजमात्मीयं शङ्करात्मकं<br>
स्वस्वभावमचिरेणाधिगच्छति तथा अस्य शङ्करात्मा आन्तरः स्वभावः<br>
स्वयमेवोन्मज्जति येन प्रबुद्धो नित्योदितसमावेशासादनात्सुप्रबुद्धो<br>
जीवन्मुक्तो भवतीत्यर्थः ॥ २१ ॥</p>
<p>यथास्योद्युक्तस्य<br>
बलवदालम्बनवशोदितानायासतदन्यसकलवृत्तिक्षयमयीषु नियतासु<br>
यास्ववस्थासु स्पन्दनिधानमुन्मुद्रितमभिमुखीभूतमास्ते ता एताः<br>
प्रथममुद्योगस्य विषया इत्युपदेष्दुमाह</p>
<p>अतिक्रुद्धः प्रहृष्टो वा किं करोमीति वा मृशन् ।<br>
धावन्वा यत्पदं गच्छेत्तत्र स्पन्दः प्रतिष्ठितः ॥ २२ ॥</p>
<p>सर्वत्र तावदुपायमार्गे समस्तेतरवृत्तिप्रशमपूर्वमेकाग्रीभवन्ति<br>
योगिनः एतास्वतिक्रोधाद्यवस्थासु स्वरसत एव समस्तापरवृत्तिक्षयमयीषु<br>
यदि स्पन्दतत्त्वविविक्तये सततमुद्युक्तो</p>
<p>४०)</p>
<p>झटित्यन्तर्मुखीभवन्ति योगिनस्तत्समीहितमचिरेणैव लभन्ते । अयोगिनस्त्वत्र<br>
मूढा एवेति तात्पर्यम् । तथाहि<br>
समनन्तरविहितदारुणोपघातशत्रुदर्शनान्मर्मस्पर्शितत्तद्वचना##-<br>
प्रथममेवोन्मिषत्सञ्जिहीर्षादेवतावलादन्तर्मुखीभवद्रश्मिचक्रोऽति##-<br>
तत्क्षणमेवोन्मज्जत्पूर्णाभिलाषदेवतावशविकासितानुधावत्समस्तकरण##-<br>
करोमीति मृशन्विकल्पयन्संशयधाराधिरोहात्मनि पदेऽनुप्रविष्टः<br>
क्षीणसकलालम्बनविकसत्संशयसंविन्निरालम्बनीकृतवृत्तिप्रसरो वा<br>
मत्तवारणाद्यनुवध्यमानो धावन् शरीरनिरपेक्षमेव<br>
स्वात्मप्रवणीकृतेतरवृत्तिप्रसरदुद्योगदेवीप्रेरणयातित्वरितपलायन##-<br>
सिंहाजगराद्यवलोकनजनितमहात्रासाद्यवस्थासु यद्वृत्तिक्षयात्मकं<br>
पदं गच्छेदधितिष्ठेत् स्पन्दतत्त्वविविक्तये सततमुद्युक्तो यो योगिजनस्तस्य<br>
तत्र वृत्तिक्षयात्मके पदेऽवस्थाविशेषे स्पन्दः प्रतिष्ठितः<br>
स्पन्दतत्त्वमभिमुखीभूतमेव तिष्ठति । तस्मादेतद्वृत्तिक्षयपदं सञ्चेत्य<br>
झटिति कूर्माङ्गसङ्कोचयुक्त्या क्रोधसंशयवृत्तीः प्रशमय्य<br>
महाविकासव्याप्तियुक्त्या वा<br>
प्रहर्षधावनवृत्तीर्विस्फार्याभिमुखीभूतनिजस्पन्दशक्तिविमर्शवता<br>
योगिना भाव्यम् । यथोक्तं श्रीविज्ञानभैरवे</p>
<p>कामक्रोधलोभमोहमदमात्सर्यगोचरे ।<br>
बुद्धिं निस्तिमितां कृत्वा तत्तत्वमवशिष्यते ॥ (वि० भै० १०।१)</p>
<p>आनन्दे महति प्राप्ते दृष्टे वा बान्धवे चिरात् ।</p>
<p>४१)</p>
<p>आनन्दमुद्गतं ध्यात्वा तद्वयस्तन्मना भवेत् ॥ (वि० भै० ७१)</p>
<p>क्षुताद्यस्ते भये शोके गहरे वारणद्रुते ।<br>
कुतूहले क्षुधाद्यन्ते ब्रह्मसत्ता समीपगा ॥ (वि० भै० ११।८)</p>
<p>इति ॥ २२ ॥</p>
<p>एवमेतास्ववस्थासूक्तयुक्त्या प्रथमं स्पन्दशक्तिं परिशील्य तदनु<br>
तामेवानुसन्दधत्सर्वास्ववस्थासु तद्दार्ढ्यानुप्रवेशमयीं<br>
जीवन्मुक्ततामाहरेत् [क्, ख्: आरोहयेदिति पाठः ।] सततोद्युक्त<br>
इत्युपदिशति</p>
<p>यामवस्थां समालम्ब्य यदयं सम वक्ष्यति ।<br>
तदवश्यं करिष्येऽहमिति सङ्कल्प्य तिष्ठति ॥ २३ ॥</p>
<p>तामाश्रित्योर्ध्वमार्गेण चन्द्रसूर्यावुभावपि ।<br>
सौषुम्नेऽध्वन्यस्तमितो हित्वा ब्रह्माण्डगोचरम् ॥ २४ ॥</p>
<p>तदा तस्मिन्महाव्योम्नि प्रलीनशशिभास्करे ।<br>
सौषुप्तपदवन्मूढः प्रबुद्धः स्यादनावृतः ॥ २५ ॥</p>
<p>४२)</p>
<p>अयं शङ्करात्मा स्वभावो यन्मम वक्ष्यति अभिव्यक्तं सत्<br>
यच्चिदानन्दघनमनुभूतपूर्वं [क्, ग्: सम्यगिति पाठः ।]<br>
स्वरूपं मां विमर्शयिष्यति तदवश्यमहं करिष्ये बहिर्मुखतां हित्वा<br>
तत्प्रवण एव भविष्यामि इति सङ्कल्प्य निश्चित्य<br>
यामतिक्रोधाद्यवस्थास्वनुभूतचरीं चिदानन्दघनां<br>
स्पन्दात्मिकामवस्थामवलम्ब्य [ग्: तमवलम्ब्येति पाठः ।]<br>
प्राप्यत्वेनाभिसन्धाय तिष्ठति<br>
शमितविकल्पगतिमविकल्पामवस्थामविचलत्वेन भजते यो योगी तदीयां<br>
तामवस्थां समाश्रित्य चन्द्रसूर्यौ अपानः प्राणश्चोभावपि<br>
हृदयभूमौ मिलित्वा युगपदेव सौषुम्नेऽध्वनि<br>
ब्रह्मनाड्यामूर्ध्वमार्गेणोदानपथेनास्तमितः शाम्यतः कथं<br>
ब्रह्माण्डलक्षणं गोचरं हित्वा<br>
ब्रह्मबिलाधिष्ठातृब्रह्माधिष्ठितमण्डं मुक्त्वा ऊर्ध्वकवाटान्तां<br>
देहव्याप्तिं त्यक्त्वा तदा चोल्लङ्घितदेहव्याप्तिकेऽत एव प्रकर्षेण<br>
लीनावुक्तरूपौ शशिभास्करौ यत्र तस्मिन्महाव्योम्नि<br>
निःशेषवेद्योपशमरूपे परमाकाशे प्राप्तेऽपि यः शिथिलप्रयत्नतया<br>
खेचर्याद्यात्मना गुणादिस्पन्दनिःष्यन्देन व्यामोहितत्वात्<br>
सौषुप्तपदवद्भवति सौषुप्तेन च सुप्तमप्युपलक्षितं तेन च स्वप्नसुषुप्तवत्<br>
यः शून्यादिभूमिमेवाधितिष्ठति स योगी सम्यगनभिव्यक्तस्वस्वभावो<br>
मूढ इत्युच्यते । यथोक्तं श्रीभट्टकल्लटेन</p>
<p>यां स्पन्दात्मिकामवस्थामवलम्ब्य ।</p>
<p>इति योगिनः ।</p>
<p>इति च</p>
<p>यस्य स्वस्वभावाभिव्यक्तिर्न सम्यक् वृत्ता स स्वप्नादिना<br>
मुह्यमानोऽप्रबुद्धो निरुद्धः स्यात् ।</p>
<p>४३)</p>
<p>इति । यस्तु तत्रापि प्रयत्नपाटवादुद्यन्तृताबलात् क्षणमपि न शिथिलीभवति स<br>
तमसानभिभूतत्वात् चिदाकाशमयत्वेनैवावस्थितः प्रबुद्ध उच्यते अत एव<br>
सततोद्योगवतैव योगिना भवितव्यम् इत्यादिष्टं गुरुभिः इति शिवम् ॥ २५ ॥</p>
<p>इति श्रीमहामाहेश्वराचार्यक्षेमराजानकनिर्मिते स्पन्दनिर्णये स्वरूपस्पन्दः<br>
प्रथमो निःष्यन्दः ॥ १ ॥<br>
४४)</p>
<p>अथ द्वितीयो निष्यन्दः ।</p>
<p>एवं प्रथमनिःष्यन्देन स्वस्वरूपात्मकं युक्त्युपपन्नं साभिज्ञानं<br>
निमीलनसमाधिप्रत्यभिज्ञेयं स्पन्दतत्त्वं प्रतिपाद्य यथा सततं<br>
तत्स्वरूपसमासादनेन सुप्रबुद्धता प्राक्सूचिता भवति तथा इदानीं तस्यैव<br>
वैश्वात्म्यमुन्मीलनसमाधिप्रत्यभिज्ञेयं युक्तितोऽपि निर्णेतुं सर्वत्र<br>
चिदभेदप्रकाशकं सहजविद्योदयाख्यम् इमं द्वितीयं निःष्यन्दं<br>
तदाक्रम्य इत्यादिना शिवसद्भावदायिनी इत्यन्तेन श्लोकसप्तकेन निरूपयति । तत्र<br>
विश्वं शुद्धाशुद्धभेदेन द्विधा । तत्र शुद्धं मन्त्रादिरूपं तत<br>
एवोत्पन्नं तन्मयं तत्रैव विश्राम्यति इति श्लोकद्वयेनोक्तम् । अशुद्धमपि<br>
तन्मयमेव इत्यपरेण श्लोकद्वयेनाभिहितम् । तत्संवेदनाधिरूढो<br>
जीवन्मुक्तः इति श्लोकेनोक्तम् । एतत्तत्त्वसमासादनेनैव साधकानां<br>
स्वेष्टसिद्धिः इति श्लोकद्वयेनाभिहितमिति सङ्क्षेपः । अथ ग्रन्थो व्याख्यायते ।<br>
यदुक्तम्</p>
<p>अत्र स्थितमिदं सर्वं कार्यं यस्माच्च निर्गतम् । (१।२)</p>
<p>इति तत्र शुद्धं तावन्मन्त्रादिरूपं तद्यथा तत एवोत्पन्नं तद्बलेनैव<br>
प्रकाशमानं तत्रैव विश्राम्यति<br>
तत्प्रथमनिःष्यन्दपरिघटितदृष्टान्तपुरःसरं निरूपयति</p>
<p>तदाक्रम्य बलं मन्त्राः सर्वज्ञबलशालिनः ।<br>
प्रवर्तन्तेऽधिकाराय करणानीव देहिनाम् ॥ १ ॥</p>
<p>तत्रैव सम्प्रलीयन्ते शान्तरूपा निरञ्जनाः ।<br>
सहाराधकचित्तेन तेनैते शिवधर्मिणः ॥ २ ॥</p>
<p>तत् स्पन्दतत्त्वात्मकं बलं प्राणरूपं वीर्यमाक्रम्य अभेदेन आश्रयतया<br>
अवष्टभ्य भगवन्तोऽनन्तव्योमव्याप्यादयो मन्त्राः सर्वज्ञबलेन<br>
सर्वज्ञत्वादिसामर्थ्येन श्लाघमाना जृम्भमाणा अधिकाराय देहिनां<br>
प्रवर्तन्ते सृष्टिसंहारतिरोधानानुग्रहादि कुर्वन्तीत्यर्थः । सर्वज्ञशब्दो<br>
भावप्रधानः सर्वकर्तृत्वाद्युपलक्षयति । यथा देहिनां<br>
करणान्युपपादितदृशा तद्बलमाक्रम्य विषयप्रकाशादौ प्रवर्तन्ते इति<br>
दृष्टान्तः । तथा निरञ्जनाः कृतकृत्यत्वान्निवृत्ताधिकारमलाः<br>
शान्तविशिष्टवाचकात्मस्वरूपास्तत्रैव स्पन्दात्मके बले सम्यगभेदापत्त्या<br>
प्रकर्षेणापुनरावृत्त्या लीयन्ते अधिकारमलान्मुच्यन्ते आराधकचित्तेन<br>
उपासकलोकसंवेदनेन सह । यथोक्तम्</p>
<p>४६)</p>
<p>अनुगृह्याणुसङ्घातं याताः पदमनामयम् । [मा० वि० १।४१]</p>
<p>इति । यतश्च तत एवोदितास्तद्बलेन विसृष्टास्तत्रैव लीयन्ते तेनैते<br>
मन्त्रमन्त्रेश्वरादयः शिवस्य परमेश्वरस्य सम्बन्धी धर्मः स्वभावो<br>
विद्यते येषां ते तथा सामान्यस्पन्दसारा इत्यर्थः । ननु करणानां<br>
मन्त्राणां च तत उदयादौ तुल्ये किमिति करणानि न सर्वज्ञादिरूपाणि ? ।<br>
उच्यते परमेश्वरो मायाशक्त्या शरीरकरणानि भेदमयानि निर्मिमीते<br>
विद्याशक्त्या त्वाकाशीयविचित्रवाचकपरामर्शशरीरान्मन्त्रान् । वाचकस्य<br>
मायापदेऽपि</p>
<p>घटोऽयमित्यध्यवसा नामरूपातिरेकिणी ।<br>
परेशशक्तिरात्मेव भासते न त्विदन्तया ॥ (१।५।२०)</p>
<p>इति प्रत्यभिज्ञोक्तनीत्या प्रमातृभूम्यनतिक्रान्तेर्न<br>
शरीरपुर्यष्टकादिवद्बोधसङ्कोचकत्वमस्तीति युक्तमेवैषां सर्वज्ञत्वादि ।<br>
एतच्च</p>
<p>भेदे त्वेकरसे भाते * * * * * * * * ? ।<br>
[३।१।८]</p>
<p>इति श्रीप्रत्यभिज्ञाकारिकाटीकायां वितस्य दर्शितम् । एवं<br>
विद्यापदावस्थितसृष्ट्यादिकार्यनन्तभट्टारकाद्यपेक्षयैतद्व्याख्येयम् ।<br>
तथा दीक्षादिप्रवृत्तानामाचार्यादीनां करणरूपाः सर्वे<br>
मन्त्रास्तत्स्पन्दतत्त्वरूपं बलमाक्रम्य अनुप्राणकत्वेन अवष्टभ्य<br>
आचार्यादीनामेव सम्बन्धिनाराधकचित्तेन</p>
<p>४७)</p>
<p>सह मोक्षभोगसाधनाद्यधिकाराय प्रवर्तन्ते तत्रैव<br>
शान्तवाचकशब्दात्मकशरीररूपा अत एव च निरञ्जनाः शुद्धाः सम्यक्<br>
प्रलीयन्ते विश्राम्यन्ति । अत्र व्याख्याने सहाराधकचित्तेन इति पूर्वश्लोकेन<br>
योज्यम् । एवं च मन्त्राणामुदयप्रलयकोटिव्यापि प्रवृत्तावपि भित्तिभूतमिति<br>
अभिहितम् । एवं च दशाष्टादशादिभेदेन भिन्ने शैवे मन्त्राणां<br>
स्पन्दतत्त्वसारतैवेत्युक्तं भवति ॥ २ ॥</p>
<p>एवं मन्त्रमन्त्रेश्वरादिरूपा शुद्धाभिमता सृष्टिः शिवस्वभावेति<br>
प्रतिपाद्याधुना अशुद्धाभिमतापि सा मायादिरूपा शिवस्वरूपैव इति<br>
उपपादयन् श्रीमतशास्त्रादिरहस्यदृष्टिमपि उपक्षिपति</p>
<p>यस्मात्सर्वमयो जीवः सर्वभावसमुद्भवात् ।<br>
तत्संवेदनरूपेण तादाम्यप्रतिपत्तितः ॥ ३ ॥</p>
<p>तस्माच्छब्दार्थचिन्तासु न सावस्था न या शिवः ।<br>
भोक्तैव भोग्यभावेन सदा सर्वत्र संस्थितः ॥ ४ ॥</p>
<p>यतो जीवो ग्राहकः सर्वमयः शिववद्विश्वरूपः तेन</p>
<p>४८)</p>
<p>हेतुना शब्देषु वाचकेषु अर्थेषु वाच्येषु चिन्तासु विकल्पज्ञानादिरूपासु<br>
आदिमध्यान्तरूपा सावस्था नास्ति या शिवो न भवति सर्वमेव<br>
शिवस्वरूपमित्यर्थः । यतश्चैवमतो भोक्तैव चिदात्मा ग्राहको<br>
भोग्यभावेन देहनीलादिरूपेण सदा नित्यं सर्वत्र विचित्रतत्त्वभुवनादिपदे<br>
सम्यगनूनाधिकतया स्थितः न तु भोग्यं नाम किञ्चिद्भोक्तुर्भिन्नमस्ति । जीव<br>
इत्युपक्रम्य शिव इत्युपसंहारेण जीवशिवयोर्वास्तवो न कोऽपि भेदः इति<br>
देहाद्यवस्थासु न कासुचिदप्यपूर्णमन्यता मन्तव्या अपि तु<br>
चिद्धनशिवस्वभावतैवेति भङ्ग्योपदिशति । यथोक्तम् शरीरमपि ये<br>
षट्त्रिंशत्तत्त्वमयं शिवरूपतया पश्यन्ति अर्चयन्ति च ते सिद्ध्यन्ति<br>
घटादिकमपि तथाभिनिविश्य पश्यन्ति अर्चयन्ति च तेऽपीति नास्त्यत्र विवादः इति<br>
श्रीप्रत्यभिज्ञाटीकायाम् । भट्टश्रीवामनेनाप्युक्तम्</p>
<p>आलम्ब्य संविदं यस्मात्संवेद्यं न स्वभावतः ।<br>
तस्मात्संविदितं सर्वमिति संविन्मयो भवेत् ॥</p>
<p>इति । कस्मात् जीवः सर्वमयः इत्यत्र हेतुः सर्वभावानां<br>
समुद्भवादुत्पत्तिहेतुत्वात् अपादानभावप्रधानश्च निर्देशः ।</p>
<p>प्रमातृमितिमानमेयमयभेदजातस्य ते विहार इह हेतुतां समुपयाति<br>
यस्मात्त्वयि ।<br>
निवृत्तविवृहृतौ क्वचित्तदपयाति तेनाध्वधुना नयेन पुनरीक्ष्यते जगति<br>
जातुचित्केनचित् ॥</p>
<p>इति श्रीज्ञानगर्भस्तोत्रोक्तनीत्या संविद्येव प्रमृतायां जगतः</p>
<p>४९)</p>
<p>सद्भावात्सर्वभावसमुद्भवत्वं जीवस्य यतश्च जीवादेव उदयति<br>
विश्वमतोऽयं सर्वमयो विश्वशक्तिरिति यावत् । निर्णीतं चैतद्द्वितीयसूत्रवृत्तौ<br>
। सर्वमयत्वे हेत्वन्तरमाह तत्संवेदन इत्यर्धेन । तस्य सर्वस्य<br>
नीलसुखादेर्यत्संवेदनं प्रकाशस्तेन रूपेण स्वभावेन तादात्म्यप्रतिपत्तेः<br>
सर्वमयत्वस्योपलम्भात् । एवमनेन श्लोकद्वयेन रहस्यचर्याः<br>
सर्वभेदपादपोन्मूलनोपपत्तिपरिघटिताश्च ज्ञानोपदेशकथाः<br>
प्रथमचरमसूत्राभ्यां महार्थतत्त्वं जाग्रदादिसूत्रेण<br>
षडर्धपरमार्थः तदाक्रम्य इत्यनेन सर्वोपासासारतेत्याद्युपक्षिप्तमिति<br>
स्पन्दतत्त्वेनैव विश्वोपदेशाः स्वीकृताः ॥ ४ ॥</p>
<p>अथैतत्प्रतिपत्तिसारतैव मोक्ष इत्यादिशति</p>
<p>इति वा यस्य संवित्तिः क्रीडात्वेनाखिलं जगत् ।<br>
स पश्यन्सततं युक्तो जीवन्मुक्तो न संशयः ॥ ५ ॥</p>
<p>वाशब्दः । प्रथमनिःष्यन्दोक्तनिमीलनसमाधिप्रकारं विकल्पयन् अस्याः<br>
समापत्तेर्दुर्लभतां ध्वनयति । तेनायमर्थः ईदृशी तावत्संवित्तिः दुर्लभा<br>
यस्य कस्यचिदेवापश्चिमजन्मनो भवति सोऽखिलं जगत्क्रीडात्वेन पश्यन्<br>
निजसंविदुन्मेषनिमेषाभ्यां सृजन् संहरंश्च</p>
<p>मड्यावैश्य ? मनो ये मां नित्ययुक्ता उपासते । (भ० गी० १२।२)</p>
<p>५०)</p>
<p>इति स्थित्या सततसमाविष्टो महायोगी जीवन्नेव प्राणादिमानपि<br>
विज्ञानाग्निनिर्दग्धाशेषबन्धनो देहपाते तु शिवएव जीवंश्चेद्दृङ्मुक्त<br>
एव न तु कथञ्चिदपि बद्धः । न संशयः इत्यनेन इदं ध्वनयति दीक्षादिना<br>
गुरुप्रत्ययतो मुक्तिः ईदृशात्तु ज्ञानात्समाचाराद्वा स्वप्रत्ययत एवेति ॥ ५ ॥</p>
<p>इयमेव महासमापत्तिः साधकाचार्यादीनामभीष्टप्राप्तिहेतुः इति<br>
श्लोकद्वयेनाह</p>
<p>अयमेवोदयस्तस्य ध्येयस्य ध्यायिचेतसि ।<br>
तदात्मतासमापत्तिरिच्छतः साधकस्य या ॥ ६ ॥</p>
<p>इयमेवामृतप्राप्तिरयमेवात्मनो ग्रहः ।<br>
इयं निर्वाणदीक्षा च शिवसद्भावदायिनी ॥ ७ ॥</p>
<p>इह शिवो भूत्वा शिवं यजेत् इति यदुद्धोष्यते तत्र ध्यायिनश्चेतसि संवेदने<br>
तस्येति न सावस्था न या शिवः इति प्रतिपादितशिवस्वभावस्य ध्येयस्य अन्यस्य<br>
वा कस्यचित्तत्तत्सिद्धिहेतोर्मन्त्रदेवताविशेषस्य अयमेधोदयः</p>
<p>५१)</p>
<p>प्रकटीभावः या साधकस्य ध्यातुराचार्यादेः</p>
<p>तस्माच्छब्दार्थचिन्तासु न सावस्था न या शिवः । (२।४)</p>
<p>इति प्रतिपादितरूपा तदात्मतासमापत्तिः शिवैक्यावेशो न तु<br>
पञ्चवक्त्रादेर्व्यतिरिक्तस्याकारस्य दर्शनं न तु निश्चयमात्रेण<br>
तदात्मतासमापत्तिः अपि तु<br>
इच्छतोऽविकल्पविश्वाहन्तात्मकशिवैक्यरूपेच्छापरामर्शाधिरूढस्य ।<br>
एतदुक्तं भवति अहमेव तत्संवेदनरूपेण तादात्म्यप्रतिपत्तितो<br>
विश्वशरीरश्चिदानन्दघनः शिव इति सङ्कल्पो यस्याविकल्पशेषीभूतत्वेन<br>
फलति तस्य ध्येयमन्त्रदेवतादि किं न नाम अभिमुखीभवति<br>
सर्वस्यैतदद्वयप्रथालग्नत्वात् । यथोक्तमस्मत्परमेष्ठिपादैः</p>
<p>साक्षाद्भवन्मये नाथ सर्वस्मिन्भुवनान्तरे ।<br>
किं न भक्तिमतां क्षेत्रं मन्त्रः केषां न सिध्यति ॥ (घ० स्तो० १।४)</p>
<p>इति । इयमेव च समापत्तिः परमाद्वयरूपस्यामृतस्य प्राप्तिः<br>
अन्यस्मिंस्त्वमृते कतिपयकालशरीरदार्ढ्यदायिनि प्राप्तेऽपि<br>
साधकैर्मरणमवश्यमवाप्यत एवेत्येवकाराशयः । एवं<br>
सर्वत्रानेनैवाशयेन श्रीस्वच्छन्दे स्थूलदृष्ट्यामृतप्राप्तिप्रकरणे</p>
<p>नैव चामृतयोगेन कालमृत्युजयो भवेत् ।</p>
<p>इत्युक्त्योपसंहृत्य तात्त्विकस्तत्प्राप्तिप्रकारः</p>
<p>अथवा परतत्त्वस्थः सर्वकालेनं बाध्यते ॥ [७।२२६]</p>
<p>इत्यादिना</p>
<p>५२)</p>
<p>इति मध्येन</p>
<p>जीवन्नेव विमुक्तोऽसौ यस्येयं भावना सदा ।<br>
यः शिवं भावयेन्नित्यं न कालः कलयेत्तु तम् ।<br>
योगी स्वच्छन्दयोगेन स्वच्छन्दगतिचारिणा ।<br>
स स्वच्छन्दपदे युक्तः स्वच्छन्दसमतां व्रजेत् ।<br>
स्वच्छन्दश्चैव स्वच्छन्दः स्वच्छन्दो विचरेत्सदा । (७।२५८)</p>
<p>इत्यनेन सहजसन्दर्भेण सप्रशंसं पश्चादुपदिष्टः । अयमेवात्मनो ग्रहो<br>
ज्ञानं यदुच्यते आत्मा ज्ञातव्य इति तत्रेदमेव<br>
सर्वज्ञसर्वकर्तृस्वतन्त्रशिवस्वरूपतया प्रत्यभिज्ञानमात्मनो ज्ञानं<br>
न तु</p>
<p>पुरुष एवेदं सर्वम् । (श्वेत० उ० ३।१५)</p>
<p>इति श्रुत्यन्तविदुक्तं</p>
<p>त आत्मोपासकाः सर्वे न गच्छन्ति परं पदम् । (स्व० ४।३८८)</p>
<p>इत्याम्नायोक्तेः । तथा दीक्षावसरे योजनिकाद्यर्थमयमेव<br>
शिष्यात्मनोऽनुग्रहः इमामेव समापत्तिं विद्वानाचार्यः शिष्यात्मानं शिवे<br>
योजयन्नाचार्यो भवतीत्यर्थः । इयं स्वप्रत्ययसिद्धा पुत्रकादेः शिवात्मनः<br>
सद्भावस्य पारमार्थिकस्वरूपस्य दायिनी निर्वाणदीक्षा । यथोक्तम्</p>
<p>एवं यो वेद तत्त्वेन तस्य निर्वाणदायिनी [गामिनीति<br>
मूलपरात्रीशिकापुस्तकस्थः पाठः ।] ।<br>
दीक्षा भवत्यसन्दिग्धा तिलाज्याहुतिवर्जिता ॥ (प० त्री० २५)</p>
<p>५३)</p>
<p>इति । हौत्री दीक्षापि दीक्षैव तत्र मा भूत्कस्यचिदनाश्वास इत्याशयेनात्रैवकारो<br>
न कृतः श्रीमहागुरुप्रवरेणेति शिवम् ॥</p>
<p>इति श्रीमहामाहेश्वराचार्यक्षेमराजानकनिर्मिते स्पन्दनिर्णये<br>
सहजविद्योदयस्पन्दो द्वितीयो निष्यन्दः ॥ २ ॥<br>
५४)</p>
<p>अथ तृतीयो निष्यन्दः ।</p>
<p>एवं निमीलनोन्मीलनसमाधिद्वयसमाधेय उभयविसर्गारणीभूतः<br>
सुप्रबुद्धताभिव्यक्तये स्पन्दतत्त्वसमावेशो निःष्यन्दद्वयेन निर्णीतः ।<br>
अथेदानीमेतदवष्टभ्याम्भाभ्यासेन परापरविभूत्युदयो भवतीत्यभिधाय<br>
सङ्क्षेपेण बन्धमोक्षस्वरूपं निरूप्य प्रथमोपक्रान्तं निगमयति<br>
यथेच्छेत्यादिभिः चक्रेश्वरो भवेदित्यन्तैरेकोनविंशत्या श्लोकैरनेन<br>
विभूतिस्पन्दाख्येन तृतीयनिःष्यन्देन । तत्र श्लोकद्वयेन<br>
जाग्रत्सिद्धस्वातन्त्र्यदृष्टान्तपुरःसरं स्वप्नस्वातन्त्र्यम् । एकेन<br>
तद्विपर्ययमभिदधता सततोद्युक्ततैवाश्रयणीयेति तात्पर्येणोक्तम् ।<br>
द्वितयेनाभीष्टवस्तुज्ञानाविर्भावः । एकेन कर्तृशक्त्याविर्भूतिः<br>
क्षुधादिजयश्च । एकेन सर्वज्ञताप्राप्तिः । एकेन ग्लानिनाशश्चेत्यष्टके<br>
निरूपितम् । ततः स्पन्दात्मन उन्मेषस्यैकेन स्वरूपं लक्षितम् । एकेन<br>
परसमाधिविघ्नभूतानां सिद्धीनां हेयतोक्ता । एकेन<br>
द्वितीयनिःष्यन्दनिर्णीतविश्वात्मतास्वभावः समावेश उक्तः । ततः<br>
समाविष्टतालाभे युक्तिरुक्तैकेन । त्रयेण पशुपाशनिर्णय उक्तः । एकेन<br>
स्पन्दतत्त्वस्यैव बन्धमोक्षोभयपदाक्रान्तिरुक्ता ।</p>
<p>५५)</p>
<p>द्वयेनोच्छेद्यत्वेन बन्धस्वरूपमनूदितम् । एकेन<br>
तदुच्छित्त्युपायमभिदधतादिसूत्रोक्तार्थो निगमित इति सङ्क्षेपो निःष्यन्दस्य ॥<br>
अथ ग्रन्थो व्याख्यायते । यदुक्तं सुप्रबुद्धस्य सततं स्पन्दतत्त्वोपलब्धिः<br>
इति । तत्र अतः सततमुद्युक्त इत्यनेन जागरायां तत्परिशीलनेन शिक्षा<br>
प्रबुद्धस्य सुप्रबुद्धताप्राप्त्यर्थमुक्ता । यामवस्थामित्यादिना<br>
प्रतिपदोपायपरिशीलनपाटवेन योगिसुषुप्तावरणभङ्ग उक्तः ।</p>
<p>इदानीं लौकिकस्वप्नसुषुप्तविदलनेन सुप्रबुद्धतामेव साधयितुं<br>
स्वप्नोचितां विभूतिमस्य दर्शयितुमाह</p>
<p>यथेच्छाभ्यर्थितो धाता जाग्रतोऽर्थान् हृदि स्थितान् ।<br>
सोमसूर्योदयं कृत्वा सम्पादयति देहिनः ॥ १ ॥</p>
<p>तथा स्वप्नेऽप्यभीष्टार्थान् प्रणयस्यानतिक्रमात् ।<br>
नित्यं स्फुटतरं मध्ये स्थितोऽवश्यं प्रकाशयेत् ॥ २ ॥</p>
<p>धत्ते सर्वमात्मनीति धाता शङ्करात्मा स्वभावः स</p>
<p>५६)</p>
<p>यथा जाग्रतः जागरायामभिव्यक्तस्वस्वातन्त्र्यस्य देहिनो देहभूमिकायामेव<br>
प्रकटीभूतपिण्डस्थज्ञानस्य योगिनः<br>
सम्बन्धिन्येच्छयाभ्यर्थितोऽन्तर्मुखस्वरूपविमर्शबलेन प्रसादितो हृदि<br>
चेतसि स्थितानर्थानिति बिन्दुनादादिज्ञानपुरः (सर)<br>
क्षोभप्रतिभाचालनबोधस्तोभज्ञानसञ्चारादिप्रयोजनानि सम्पादयति ।<br>
कथं सोमसूर्ययोर्ज्ञानक्रियाशक्त्योरुदयं कृत्वा ज्ञानशक्त्या<br>
भास्यमानं हि तत्तत्क्रियाशक्त्योन्मील्यते ।<br>
समावेशोन्मिषत्प्रतिभात्मकमूलावष्टम्भयुक्तिस्फारितज्ञानक्रिया##-<br>
सम्पादयति योगिशरीरानुप्रविष्टः परमेश्वरः । यथा चैवं तथा</p>
<p>अनागतायां निद्रायां विनष्टे बाह्यगोचरे ।<br>
सावस्था मतसा गम्या परा देवी प्रकाशते ॥ [वि० भै० ७५]</p>
<p>इति</p>
<p>पीनां च दुर्बलां शक्तिं ध्यात्वा द्वादशगोचरे ।<br>
प्रविश्यं हृदये ध्यायन् स्वप्नस्वातन्त्र्यमाप्नुयात् ॥ [वि० भै० ५५]</p>
<p>इति सम्प्रदायस्थित्या<br>
वमनग्राससक्ततदुभयविसर्गारणिचितिशक्तिपरामर्शमुखेन नित्यं<br>
प्रणयमनतिक्रामतो भगवत्प्रार्थनापरस्य योगनिद्रारूढस्य<br>
स्फुटतरमनाच्छादितरूपतया मध्ये सौषुम्नधामनि स्थितो धाता<br>
स्वप्नैऽप्यभीष्टानेवाणवशाक्तशाम्भवसमावेशादीनन्यानपि<br>
समावेशाभ्यासरसोन्मृष्टमतिमुकुरस्य जिज्ञासितानर्थान्नवश्यं<br>
प्रकटीकरोति</p>
<p>५७)</p>
<p>नास्य योगिनः स्वप्नसुषुप्तयोर्व्यामोहो भवतीत्यर्थः । स्वप्नेन<br>
सौषुप्तमप्युपलक्षितम् । अत्राभीष्टार्थप्रकाशे आवृत्त्या अयमेव हेतुः<br>
प्रणयस्य प्रार्थनाया अन्तर्मुखस्वरूपपरिशीलनोपासासम्पाद्यस्य<br>
मायाकालुष्योपशमलक्षणस्य प्रसादस्य भगवतानतिक्रमात् । परमेश्वरो हि<br>
चिदात्मा यद्यन्तर्मुखोचितसेवाक्रमेणार्थ्यते तत्तत्सम्पादयत एव जाग्रतः इति<br>
परतत्त्वे जागरूकस्य जागरावस्थास्थस्य चेति श्लेषोक्त्या व्याख्येयम् ॥ २ ॥</p>
<p>यदि पुनरेवं सावधानो [न] भवति तदा नास्य योगितेत्याह</p>
<p>अन्यथा तु स्वतन्त्रा स्यात्सृष्टिस्तद्धर्मकत्वतः ।<br>
सततं लौकिकस्येव जाग्रत्स्वप्नपदद्वये ॥ ३ ॥</p>
<p>यद्युक्तयुक्त्या नित्यं नाराध्यते धाता तदा स्वस्वरूपस्थित्यभावे सततं<br>
प्रत्यहं लौकिकस्येव चास्य योगिनोऽपि जागरायां स्वप्ने च<br>
साधारणासाधारणार्थप्रकाशनतन्निश्चयनादिस्वभावा पारमेश्वरी<br>
सृष्टिः स्वतन्त्रा स्यात् लौकिकवद्योगिनमपि संसारावट एवासौ<br>
पातयेदित्यर्थः । यथोक्तम्</p>
<p>५८)</p>
<p>प्रवृत्तिर्भूतानामैश्वरी ।</p>
<p>इति । तद्धर्मकत्वतः इति स्वप्नजागरादिपदप्रकाशने भगवत्सृष्टेः<br>
स्वातन्त्र्यस्वभावादित्यर्थः ॥ ३ ॥</p>
<p>एवं स्वप्नसौषुप्तनिर्दलनोपायं स्वप्रबुद्धतायै संसाध्य<br>
स्पन्दतत्त्वसमावेशोपायं सुप्रबुद्धस्य दृष्टान्तयुक्तिपूर्वकं निरूपयति<br>
जिज्ञासितार्थज्ञप्तिरपीत्थं भवतीत्यादिशति</p>
<p>यथा ह्यर्थोऽस्फुटो दृष्टः सावधानेऽपि चेतसि ।<br>
भूयः स्फुटतरो भाति स्वबलोद्योगभावितः ॥ ४ ॥</p>
<p>तथा यत्परमार्थेन येन यत्र यथा स्थितम् ।<br>
तत्तथा बलमाक्रम्य न चिरात्सम्प्रवर्तते ॥ ५ ॥</p>
<p>हिशब्दः किलशब्दार्थे । सावधानेऽपि चेतसि दूरत्वादिदोषैर्यथा किलार्थोऽस्फुटो<br>
दृष्टो भूयोऽध्यक्षनिरीक्षणात्मना स्वबलोद्योगेन भावितो भृशमालोकितो<br>
न केवलं स्फुटो यावत्स्फुटतरोऽपि भाति तथा यत्स्पन्दतत्त्वात्मकं बलं<br>
येनानन्दघनतात्मना परमार्थेन यत्रेति शङ्करात्मनि स्वस्वभावे यथेति<br>
अभेदव्याप्त्या स्थितं तत्कर्तृ</p>
<p>५९)</p>
<p>तथेति स्वबलोद्योगेन अन्तर्मुखतदेकात्मतापरिशीलनप्रयत्नेन सम्भावितं<br>
शीघ्रमेव स्फुटतरत्वेन प्रवर्तते अभिव्यज्यते । कथमाक्रम्याराधकस्य<br>
कल्पितदेहादिप्रमातृभूमिं स्वात्मन्येव निमग्नां कृत्वा अथ च<br>
स्पन्दात्मकं बलमाक्रम्य स्थितस्य<br>
कल्पितदेहबुद्धिप्रमातृभूमिमसकृदुत्तेजयतः साधकस्य योगिनो<br>
यज्जिज्ञासितं निधानादि यत्र देशादौ येन हेमादिना परमार्थेन यथा<br>
सन्निवेशेन स्थितं तथा तदचिरादेव प्रकाशते ॥ ५ ॥</p>
<p>कर्तृशक्त्यादिरप्यमुत एव बलात्प्रादुर्भवतीत्याह</p>
<p>दुर्बलोऽपि तदाक्रम्य यतः कार्ये प्रवर्तते ।<br>
आच्छादयेद्बुभुक्षां च तथा योऽतिबुभुक्षितः ॥ ६ ॥</p>
<p>यथा क्षीणधातुरृषिप्रायः सोऽपि स्पन्दात्मकं बलमाक्रम्य<br>
स्पन्दसमावेशबलेन प्राणप्रमातृभूमिमसकृदुत्तेज्य<br>
कार्येऽवश्यकर्तव्ये कर्मणि प्रवर्तते अशक्यमपि वस्तु तद्बलाक्रमणेनैव<br>
करोतीत्यर्थः । तथा योऽप्त्यतिषुभुक्षितः सोऽपि तद्बलाक्रान्त्या क्षुत्पिपासादि<br>
शमयति । नहि चिद्धनां भूमिमनुप्रविष्टस्य द्वन्द्वाभिभवः<br>
कश्चित्प्राणादिभुव एव तदाश्रयत्वात्तस्याश्चेह चिद्भूमौ निमग्नत्वात् ॥ ६ ॥</p>
<p>६०)</p>
<p>यत एवमुक्तसूत्रोपपत्तिक्रमानुसारेणेदृक्सिद्धिसमुदायोऽस्माद्भवतीत्यतः</p>
<p>अनेनाधिष्ठिते देहे यथा सर्वज्ञतादयः ।<br>
तथा स्वात्मन्यधिष्ठानात्सर्वत्रैवं भविष्यति ॥ ७ ॥</p>
<p>अनेन स्वस्वभावात्मना स्पन्दतत्त्वेनाधिष्ठिते व्याप्ते देहे सति यथा<br>
तदवस्थोचितार्थानुभवकरणादिरूपाः सर्वज्ञतासर्वकर्तृतादयो धर्मा<br>
आविर्भवन्ति देहिनः तथा यद्ययं कूर्माङ्गसङ्कोचवत्सर्वोपसंहारेण<br>
महाविकासयुक्त्या वा स्वस्मिन्ननपायिन्यात्मनि चिद्रूपे अधिष्ठानं करोति<br>
उक्ताभिज्ञानप्रत्यभिज्ञाते तत्रैव समावेशस्थितिं बध्नाति तदा सर्वत्रेति<br>
शिवादौ क्षित्यन्ते एवमिति शङ्करतदुचितसर्वज्ञतासर्वकर्तृतादिरूपो<br>
भविष्यति ॥ ७ ॥</p>
<p>इदमप्येतत्प्रसादेनेत्याह</p>
<p>ग्लानिर्विलुण्ठिका देहे तस्याश्चाज्ञानतः सृतिः ।<br>
तदुन्मेषविलुप्तं चेत्कुतः सा स्यादहेतुका ॥ ८ ॥</p>
<p>६१)</p>
<p>अर्थाद्देहाभिमानिनः पुंसो यो हर्षक्षयोऽसौ वुलुण्ठिका<br>
परसंविद्द्रविणापहारेण पारिमित्यदौर्गत्यप्रदा तस्याश्च<br>
ग्लानेरज्ञानतश्चिदानन्दघनस्वस्वरूपाप्रत्यभिज्ञानात्सृतिरुद्भवोऽव##-<br>
निकृत्तं तदासौ ग्लानिरज्ञानात्मनो हेतोरभावात् कुतः स्यान्न<br>
भवेदित्यर्थः । ग्लान्यभावे च देहेऽवश्यम्भाविन्यो व्याध्यादिसन्तापावस्था<br>
अपि यथा यथा योगिनोऽपकृष्यन्ते तथा तथा हेम्न इवाति ताप्यमानस्य<br>
कालिकापगमे स्वस्वरूपं देदीप्यत एव । एवं च देहावस्थितस्यापि सर्वदा<br>
ग्लान्यभाव एव परयोगिनो विभूतिः । यथोक्तं परमयोगिन्या मदालसया<br>
बालदारकान् प्रयोगीकुर्वत्या</p>
<p>त्वं कञ्चुके शीर्षमाणे निजेऽस्मिन्देहे हेये मूढतां मा व्रजेथाः ।<br>
शुभाशुभैः कर्मभिर्देहमेतन्मदादिभिः कञ्चुकस्ते निबद्धः ॥ (सा०<br>
पु० २५।१४)</p>
<p>इति मितसिध्यभिलाषिणो योगिनः समावेशाभ्यासरसेन देहं विध्यतो<br>
वलीपलितादिव्याधिजयो भवतीत्यपि भङ्गवानेन प्रतिपादितम् ॥ ८ ॥</p>
<p>अथ योज्यमुन्मेषः स किंस्वरूपः किमुपायलभ्यश्चेत्याकाङ्क्षायामाह</p>
<p>६२)</p>
<p>एकचिन्ताप्रसक्तस्य यतः स्यादपरोदयः ।<br>
उन्मेषः स तु विज्ञेयः स्वयं तमुपलक्षयेत् ॥ ९ ॥</p>
<p>भावे त्यक्ते निरुद्धा चिन्नैव भावान्तरं व्रजेत् ।<br>
तदा तन्मध्यभावेन विकंसत्यतिभावना ॥ (वि० भै० ६२)</p>
<p>इति नीत्या एकस्यां कस्याञ्चिदालम्बनविशेषनिभृतविकारात्मिकायां चिन्तायां<br>
प्रसक्तस्य एकाग्रीभूतस्य योगिनो यत इति<br>
तदेकाग्रताप्रकर्षोल्लसत्संवित्स्फारतस्तदालम्बननिमीलनाज्झटिति<br>
ग्रस्तसमस्तचिन्तासन्ततेरग्नी षोमाविभेदात्मनः स्पन्दतत्त्वादपर<br>
एवोदयश्चिच्चमत्कारात्मान्य एव लोकोत्तर उल्लासः स्यात् स<br>
तच्चमत्कारोन्मेषकत्वादेवोन्मेषो विज्ञातव्योऽन्वेषणीयः इत्थमेव योगिना<br>
ज्ञातुं शक्यः ततश्च स्वयमिति<br>
इदन्ताविषयत्वाभावादकृतकप्रयत्नात्मनावधानेनाहन्तयैवोपेत्यात्मनि<br>
लक्षयेत् असाधारणेन चमत्कारात्मना प्रत्यभिजानीयात् । यत एकस्यां<br>
विषयविचारादिचिन्तायां प्रसक्तस्य अपरस्याश्चिन्ताया झटित्युदयः स्यात् स<br>
चिन्ताद्वयव्यापकं उन्मेषः इत्यन्ये ॥ ९ ॥</p>
<p>इदानीं मितयोगिजनप्रयत्नसाध्यास्वपि तासु तासु</p>
<p>६३)</p>
<p>सिद्धिषून्मेषपरिशीलनमात्रोदितासु परयोगिनो हेयत्वमेव मन्तव्यमित्यादिशति</p>
<p>अतो विन्दुरतो नादो रूपमस्मादतो रसः ।<br>
प्रवर्तन्तेऽचिरेणैव क्षोभकत्वेन देहिनः ॥ १० ॥</p>
<p>अत उन्मेषादुपलक्ष्यमाणादप्रलीयमानस्थूलसूक्ष्मादिदेहाहम्भावस्य<br>
योगिनोऽचिरेणैव भ्रूमध्यादौ तारकाप्रकाशरूपो<br>
विन्दुरशेषवेद्यसामान्यप्रकाशात्मा नादः<br>
सकलवाचकाविभेदिशब्दनरूपोऽनाहतध्वनिरूपो रूपमन्धकारेऽपि<br>
प्रकाशनं तेजः रसश्च रसनाग्रे लोकोत्तर आस्वादः क्षोभकत्वेन<br>
स्पन्दतत्त्वसमासादनविघ्नभूततावत्सन्तोषप्रदत्वेन वर्तन्ते । यदाहुः</p>
<p>ते समाधावुपसर्गा व्युत्थाने सिद्धयः । (पात० सू० ३।३७)</p>
<p>इति । एवमुन्मेषनिभालनोद्युक्तस्यापि देहात्ममानिनो योगिनो बिन्दुनादादयः<br>
क्षोभका भवन्तीत्युक्तम् ॥ १० ॥</p>
<p>इदानीमत्रोन्मेषात्मनि स्वभावे देहप्रमातृतां निमज्जयति तदाकारामपि<br>
परप्रमातृतां लभत इत्याह</p>
<p>दिदृक्षयेव सर्वार्थान्यदा व्याप्यावतिष्ठते ।</p>
<p>६४)</p>
<p>तदा किं बहुनोक्तेन स्वयमेवावभोत्स्यते ॥ ११ ॥</p>
<p>यथा पश्यन्तीरूपाविकल्पकदिदृक्षावसरे दिदृक्षितोऽर्थोऽन्तरभेदेन स्फुरति<br>
तथैव स्वच्छन्दाद्यध्वप्रक्रियोक्तान् धरादिशिवान्तान्तर्भाविनोऽशेषानर्थान्<br>
व्याप्येति सर्वमहमिति सदाशिववत्<br>
स्वविकल्पानुसन्धानपूर्वकमविकल्पान्तमभेदविमर्शान्तः<br>
क्रोडीकारेणाच्छाद्य यदावतिष्ठते अस्याः समापत्तेर्न विचलति<br>
तावदशेषवेद्यैकीकारेणोन्मिषत्तावद्वेद्यग्रासीकारिमहाप्रमातृता##-<br>
स्वसंविदेवानुभविष्यति किमत्र बहुना प्रतिपादितेन ॥ ११ ॥</p>
<p>तस्योपलब्धिः सततम् इति प्रतिज्ञाय तदनन्तरमुपपादितमुपायजातं<br>
परिशीलयतः सततं स्पन्दतत्त्वसमाविष्टत्वं सुप्रबुद्धस्य भवतीति<br>
तदनन्तप्रमेयसम्भिन्नत्वादुपदेश्यहृदये<br>
स्मारयन्ननुप्रवेशयुक्त्युपसंहारभङ्ग्याह</p>
<p>प्रबुद्धः सर्वदा तिष्ठेज्ज्ञानेनालोक्य गोचरम् ।<br>
एकत्रारोपयेत्सर्वं ततोऽन्येन न पीड्यते ॥ १२ ॥</p>
<p>सर्वदा जागरास्वमसुषुप्तसंविदादिमध्यान्तपदेषु प्रबुद्धस्तिष्ठेत्</p>
<p>६५)</p>
<p>उन्मीलितस्पन्दतत्त्वावष्टम्भदिव्यदृष्टिः सुप्रबुद्धतामेव भजेत । कथं<br>
ज्ञानेन बहिर्मुखेनावभासेन सर्वं गोचरं नीलसुखादिरूपं<br>
विषयमालोक्य</p>
<p>तस्माच्छब्दार्थचिन्तासु न सावस्था न या शिवः (२।४)</p>
<p>इत्युपपादितदृशा विमृश्य एकत्र स्रष्टरि शङ्करात्मनि स्वभावे<br>
सर्वमारोपयेत् निमीलनोन्मीलनदशयोस्तदभेदेन जानीयात्<br>
पूर्वापरकोट्यवष्टम्भदार्ढ्यान्मध्यभूमिमपि<br>
चिद्रसाश्यानतारूपतयैव पश्येदित्यर्थः । एवं च न केनचिदन्येन व्यतिरिक्तेन<br>
वस्तुना बाध्यते सर्वस्मिन् स्वात्मनः स्वीकृतत्वात् । यथोक्तं<br>
श्रीप्रत्यभिज्ञाकारेण</p>
<p>योऽविकल्पमिदमर्थमण्डलं पश्यतीश निखिलं भवद्वपुः ।<br>
स्वात्मपक्षपरिपूरिते जगत्यस्य नित्यसुखिनः कुतो भयम् ॥ (उ० स्तो० १३।<br>
१६)</p>
<p>इति ॥ १२ ॥</p>
<p>ततोऽन्येन न पीढ्यते इति यदुक्तं तत्र कोऽसावन्यः पीडकः कश्च पीड्यः यतः<br>
शिवात्मकमेव विश्वमुक्तमित्वाशङ्क्य पाशानां पशोश्च स्वरूपं<br>
निर्णेतुमाह</p>
<p>शब्दराशिसमुत्थस्य शक्तिवर्गस्य भोग्यताम् ।<br>
कलाविलुप्तविभवो गतः सन्स पशुः स्मृतः ॥ १३ ॥</p>
<p>६६)</p>
<p>इह योऽयं प्रकाशात्मा स्वस्वभावः शाङ्कर उक्तः असौ</p>
<p>व्यवस्थितः करोत्यैष विश्वकारणमीश्वरः ।<br>
सृष्टिं स्थितिं च संहारं तिरोधानमनुप्रहम् ॥ (स्व० ।)</p>
<p>इति श्रीस्वच्छन्दशास्त्रदृष्ट्या निजशक्त्याश्लिष्टः सदा<br>
पञ्चविधकृत्यकारी स्वतन्त्रः स्पन्दललितेश्वरादिशब्दैरागमेषूद्धोष्यते ।<br>
स्वातन्त्र्यशक्तिरेवास्य सनातनी पूर्णाहन्ता रूपा परा मत्स्योदरी महासत्ता<br>
स्फुरत्तोर्मिः सारं हृदयं भैरवी देवी शिखा इत्यादिभिरसङ्ख्यैः<br>
प्रकारैस्तत्र तत्र निरुच्यते । पूर्णाहन्तैव<br>
चास्यानुत्तरानाहतशक्तिसम्पुटीकारस्वीकृतादिक्षान्तवर्णभट्टारिका तत एव<br>
स्वीकृतानन्तवाच्यवाकरूपषडध्वस्फारमयाशेषशक्तिचक्र##-<br>
शेषसर्गप्रलयादिपरम्पराप्यक्रमविमर्शरूपैव<br>
नित्योदितानुच्चार्यमहामन्त्रमयी सर्वजीवितभूता परा वाक् । एषिव भगवत<br>
इत्यद्विश्ववैचित्र्यचलत्तामिव स्वात्मनि प्रथयन्ती स्पन्दते इत्यर्थानुगमात्<br>
स्पन्द इति इहोच्यते । एवं चेयद्विश्वशक्तिखचितपराशक्तिसुन्दरस्य स्वात्मनः<br>
स्वरूपगोपनक्रीडया स्वात्मभित्तावेवांशांशिकया निर्भासनं भगवान्<br>
यावच्चिकीर्षति तावदेकैवाभिन्नाप्यसौ तदीया विमर्शशक्तिरिच्छात्वं<br>
प्रतिपद्य ज्ञानक्रियारूपतया स्थित्वा शिवशक्तिपरामर्शात्मकबीजयोनिभेदेन<br>
द्विधा भूत्वा वर्गभेदेन तत्कलाभेदेन च नवधा पञ्चाशद्धा च स्फुरन्ती<br>
तद्विमर्शसारैरघोरघोरघोरतरैः । संवित्तिदेवतात्मभिः</p>
<p>६७)</p>
<p>रूपैः प्रथमाना भगवतः पञ्चविधकृत्यकारितां निर्वहति । यथोक्तं<br>
श्रीमालिनीविजयोत्तरे</p>
<p>या सा शक्तिर्जगद्धातुः कथिता समवायिनी ।<br>
इच्छात्वं तस्य सा देवी सिसृक्षोः प्रतिपद्यते ॥ (३।५)</p>
<p>सैकापि सत्यनेकत्वं यथा गच्छति तच्छृणु ।<br>
एवमेतदिति ज्ञेयं नान्यथेति सुनिश्चितम् ॥</p>
<p>ज्ञापयन्ती जगत्यत्र ज्ञानशक्तिर्निगद्यते ।<br>
एवं भवत्विदं सर्वमिति कार्योन्मुखी यदा ॥</p>
<p>जाता तदैव तद्वस्तु कुर्वत्यत्र क्रियोच्यते ।<br>
एवमेवा द्विरूपापि पुनर्भेदैरनन्तताम् ॥</p>
<p>अर्थोपाधिवशाद्याति चिन्तामणिरिवेश्वरी ।<br>
तत्र तावत्समापन्ना मातृभावं विभिद्यते ॥</p>
<p>द्विधा च नवधा चैव पञ्चाशद्धा च मालिनी ।<br>
बीजयोन्यात्मकाद्भेदाद्द्विधा बीजं स्वरा मताः ॥</p>
<p>कादयश्च स्मृता योनिर्नवधा वर्गभेदतः ।<br>
पृथग्वर्ज्यविभेदेन शतार्धकिरणोज्ज्वला ॥</p>
<p>बीजमन्न शिवः शक्तिर्योनिरित्यभिधीयते ।<br>
वर्गाष्टकमिति ज्ञेयमघोराद्यमनुक्रमात् ॥</p>
<p>तदेव शक्तिभेदेन माहेश्वर्यादि चाष्टकम् ।<br>
शतार्धभेदभिन्ना च तत्सङ्ख्यानां वरानने ॥</p>
<p>रुद्राणां वाचकत्वेन कल्पिता परमेहिना ।<br>
तद्वदेव च शक्तीनां तत्सङ्ख्यानामनुक्रमात् ॥</p>
<p>इत्यादि । तथा</p>
<p>विषयेष्येव सञ्ज्ञीनानधोऽधः पातयन्त्यसून् । ?<br>
रुद्राशून्याः समाछिङ्ग्य घोरतर्वोऽपरास्तु ताः ॥</p>
<p>मिश्रकर्मचक्रासक्तिं पूर्ववज्रनवन्ति वाः । ?</p>
<p>६८)</p>
<p>मुक्तिमार्गनिरोधिन्यस्ताः स्युर्योराः परापरः ॥</p>
<p>पूर्ववज्जन्तुजातस्य शिवधामफलप्रदाः ।<br>
पराः प्रकथितास्तज्ज्ँऐरघोराः शिवशक्तयः ॥ (३।३३)</p>
<p>इति । एवं शब्दराशेः समुत्थितो वर्गनवकरूपो यो ब्राह्म्यादिदेवतावर्गः<br>
शिवसहितस्तस्य भोग्यतां पाश्यतां गतः सन् स एव शङ्करात्मा स्वभावः<br>
पशुः स्मृतः आगमेषु तथोक्तः । ननु कथं भोक्ता महेश्वरः<br>
इमामवस्थां प्राप्तः इत्याशङ्काशान्त्यै विशेषणद्वारेण हेतुमाह<br>
कलाविलुप्तविभव इति । कलयति वहिः क्षिपति पारिमित्येन परिच्छिनत्तीति कला<br>
मायाशक्तिः तया विलुप्तविभवः स्वमायया गूहितैश्वर्यः स्थित इत्यर्थः ।<br>
अथ च कलया किञ्चित्कर्तृत्वोपोद्वलनात्मना शक्त्या तदुपलक्षितेन<br>
कलाविद्याकालनियतिरागात्मना कञ्चुकेन विलुप्तविभवः<br>
स्थगितपूर्णत्वकर्तृत्वादिधर्मः । भवत्वेवं भोग्यतां तु कथमसौ<br>
शक्तिवर्गस्य गतः इत्यत्रैतदेवोत्तरम् ।<br>
कलाभिरकारादिवर्गाधिष्ठायिकाभिर्ब्राङ्म्यादिभिस्तद्वर्ण##-<br>
कलाभिरकारादिवर्णैर्विलुप्तविभवः सङ्कुचितोऽस्मि अपूर्णोऽस्मि करवाणि<br>
किञ्चिदिदमुपाददे इदं जहामि<br>
इत्यादिविचित्रविकल्पकाविकल्पकप्रतिपत्तिकदम्बकान्तरनुप्रविष्टस्थूलसूक्ष्म##-<br>
स्वरूपस्थितिं न लभते यतः</p>
<p>६९)</p>
<p>अतोऽसावुक्तरूपः शक्तिवर्गेण भुज्यमानः पशुरुक्तः । कलया<br>
अख्यात्यात्मनांशेन विलुप्तविभवः सङ्कुचित इव न तु तत्त्वतः शिवात्मा<br>
स्वभावोऽस्य क्वापि गतः तदभावे हि स एव न स्फुरेत् । तथावभासमानैरेव<br>
कलाभिः सङ्कुचितैः शब्दैर्ज्ञानैश्च विलुप्तविभवस्तथारूपमात्मानं न<br>
विम्रष्टुं क्षम इत्यर्थः ॥ १३ ॥</p>
<p>अधुना पशुः सङ्कुचितदृक्छक्तिबाध्यः पाश्यश्चेत्येतद्विभजति</p>
<p>परामृतरसापायस्तस्य यः प्रत्ययोद्भवः ।<br>
तेनास्वतन्त्रतामेति स च तन्मात्रगोचरः ॥ १४ ॥</p>
<p>तस्य पशोर्यः प्रत्ययानां लौकिकशास्त्रीयविकल्पानां तदधिवासितानां<br>
भिन्नार्थज्ञानानां विकल्पानामप्युद्भवः विनाशाघ्रात उत्पादः स<br>
परस्यामृतरसस्य चिद्धनस्यानन्दप्रसरस्यापायो निमज्जनम् । उदितेषु<br>
भिन्नार्थेषु प्रत्ययेषु चिद्भूमिः स्थिताप्यपरामृश्यमानत्वादस्थितेव<br>
लक्ष्यते तत एवमुक्तम् । तेन च प्रत्ययोद्भवेनायमस्वतन्त्रतामेति तद्वशः<br>
सम्पद्यते । यदुक्तं श्रीशिवसूत्रेषु ज्ञानं बन्धः (१।२) इति ।<br>
श्रीमद्व्यासमुनिनापि मातापितृमयो त्राल्ये इति । श्रीमदालसयापि</p>
<p>७०)</p>
<p>तातेति किञ्चित्तनयेति किञ्चित् अभ्येति किञ्चिद्दयितेति किञ्चित् ।<br>
ममेति किञ्चिन्न ममेति किञ्चित् भौतं सङ्घं बहुधा मा लपेथाः ॥<br>
(मा० पु० २५।१५)</p>
<p>इति । प्रत्ययस्योद्भवस्तन्मात्राणि तीव्रातीव्रभेदसामान्यवृत्तयो गोचरो यस्य<br>
तथाभूतो भिन्नवेद्यविषय इत्यर्थः । अनेनेदमाह यावदियं<br>
भिन्नवेद्यप्रथा तावद्बद्ध एव यदा तूक्तोपदेशयुक्त्या<br>
सर्वमात्ममयमेवाविचलप्रतिपत्त्या प्रतिपद्यते तदा जीवन्मुक्त इति । यथोक्तं<br>
इति वा यस्य संवित्तिः [२।५] इत्यादि । एवं च यत्पूर्वमुक्तं<br>
तस्माच्छब्दार्थचिन्तासु न सावस्था न या शिवः । (२।४) इत्यादि न तेन<br>
सह परामृतरसापायस्तस्य यः प्रत्ययोद्भवः (३।१४) इत्यस्य<br>
वैषम्यं किञ्चित् ॥ १४ ॥</p>
<p>ननु यदि प्रत्ययोद्भवोऽप्यस्य परामृतरसापायः तत्कथमुक्तं<br>
शक्तिवर्गस्य भोग्यतां गतः इत्याशङ्कां परिहरति</p>
<p>स्वरूपावरणे चास्य शक्तयः सततोत्थिताः ।<br>
यतः शब्दानुवेधेन न विना प्रत्ययोद्भवः ॥ १५ ॥</p>
<p>चः शङ्कां द्योतयन् तत्परिहाररूपं प्रगेयान्तरं समुच्चिनोति ।</p>
<p>७१)</p>
<p>अस्य पशोः स्वस्य शिवात्मनो रूपस्यावरणे भित्तिभूतत्वेन प्रथमानस्यापि<br>
सम्यगपरामर्शने तन्निमित्तं व्याख्यातरूपाः शक्तयः सततमुत्थिताः<br>
यावद्धि परामृतरसात्मकस्वस्वरूपप्रत्यभिज्ञानमस्य न वृत्तं<br>
तावदेताः स्वस्वरूपावरणायोद्यच्छन्त्येव । यतोऽस्य यः प्रत्ययोद्भवो<br>
विकल्पकाविकल्पकज्ञानप्रसरः स शब्दानुवेधेन अहमिदं जानामि इत्यादिना<br>
सूक्ष्मान्तःशब्दानुरञ्जनेन स्थूलाभिलापसंसर्गेण च विना न भवति इति<br>
तिरश्चामप्यसाङ्केतिकः निर्देशप्रख्यः स्वात्मनि च<br>
शिरोनिर्देशप्रख्योऽन्तरभ्युपगमरूपः शब्दनविमर्शोऽस्त्येव अन्यथा<br>
बालस्य प्रथमसङ्केतग्रहणं न घटेत<br>
अन्तरूहापोहात्मकविमर्शशून्यत्वात् । स्थूलशब्दानुवेधमयस्तु विकल्पः<br>
सर्वस्य स्वानुभवसिद्धः ॥ १५ ॥</p>
<p>श्लोकत्रयोक्तमर्थमुपसंहरन्नियतः प्रमेयस्य<br>
सामान्यस्पन्दतत्त्वादभिन्नतां प्रागुक्तामनुबध्नन्<br>
तत्प्रत्यभिज्ञानाप्रत्यभिज्ञानमयौ बन्धमोक्षौ इति लक्षयति</p>
<p>सेयं क्रियात्मिका शक्तिः शिवस्य पशुवर्तिनी ।<br>
बन्धयित्री स्वमार्गस्था ज्ञाता सिद्ध्युपपादिका ॥ १६ ॥</p>
<p>सेति श्लोकत्रयनिर्णीतत्वात् इयमिति प्रमेयपर्यन्तेन</p>
<p>७२)</p>
<p>रूपेण स्फुरन्ती स्वस्वभावरूपस्य चिदात्मनः शिवस्य सम्बन्धिनी<br>
स्पन्दतत्त्वात्मिका पराभट्टारिकैव विश्ववैचित्र्यावस्थितिकारित्वात् क्रियाशक्तिः<br>
प्राङ्निर्णीतदृशा शिव एव गृहीतपशुभूमिके वर्तमाना<br>
प्राणपुर्यष्टकरूपममुं कर्तृतात्मनाहन्ताविप्रुषा प्रोक्षितं कुर्वाणा<br>
तथारूपेणाप्रत्यभिज्ञाय<br>
स्वरूपावारकत्वाद्धानादानादिपरिक्लेशहेतुत्वाच्च बन्धयित्री भवति । यदा तु<br>
स्वस्य शिवात्मनो रूपस्य यो मार्गः</p>
<p>शक्त्यवस्थां प्रविष्टस्य निर्विभागेन भावना ।<br>
तदासौ शिवरूपी स्याच्चैवी मुखमिहोच्यते ॥ (२०)</p>
<p>इति श्रीविज्ञानभट्टारकोक्तनीत्या प्राप्त्युपायः पराशक्तिस्तदात्मतयासौ<br>
क्रियाशक्तिर्ज्ञायते योगिना यदा वा विकल्पकाविकल्पकप्रसरेऽपि शिवस्वरूपस्य<br>
स्वात्मन्ॐऽशभूतमेवाशेषवेद्यमनेनेक्ष्यते तदास्यासौ परानन्दमयीं<br>
परां सिद्धिमुपपादयति ॥ १७ ॥</p>
<p>इत्थङ्कारं (पशुरत्र बध्यते वक्ष्यमाणोपायपरिशीलनेन च मुच्यते इति<br>
प्रतिपादयन् बन्धस्वरूपमुच्छेद्यत्वेनानुवदति)</p>
<p>तन्मात्रोदयरूपेण मनोऽहम्बुद्धिवर्तिना ।</p>
<p>७३)</p>
<p>पुर्यष्टकेन संरुद्धस्तदुत्थं प्रत्ययोद्भवम् [अस्य श्लोकस्य टीका न<br>
लब्धा ।] ॥ १७ ॥</p>
<p>भुङ्क्ते परवशो भोगं तद्भावात्संसरेदतः ।<br>
संसृतिप्रलयस्यास्य कारणं सम्प्रचक्ष्महै ॥ १८ ॥</p>
<p>पुर्यष्टकोत्थितं भोगं भुङ्क्ते । यत एव प्रत्ययेषु सुखादिप्रत्ययोद्भवः<br>
अत एवासौ प्रत्ययोद्भवात् पशुः परवशः शब्दानुवेधक्रमेण पदे पदे<br>
ब्राह्म्यादिदेवीभिराक्षिप्यमाणः न तु सुप्रबुद्धवत् स्वतन्त्रः तस्य<br>
पुर्यष्टकस्य भावादेव पुनःपुनरुद्बोधितविचित्रवासनः संसरेत्<br>
तत्तद्भोगोचितभोगायतनानि शरीराण्यर्जयित्वा गृह्णाति चोत्सृजति च ।<br>
यतश्चैवमतोऽस्य पुर्यष्टकसंरुद्धस्य या संसृतिस्तस्या यः प्रकृष्टो<br>
लयः पुर्यष्टकात्मकमलोच्छेदेन विनाशः तस्य कारणं सम्यक्<br>
सुखोपायं प्रचक्ष्महे समनन्तरमेव ब्रूमः तथा सम्प्रचक्ष्महे<br>
प्रकरणेऽस्मिन् स्वयं प्रतिपादितवन्तः । वर्तमानसामीप्ये वर्तमानवद्वा<br>
(पा० सू० ३।३।१३१) इति वर्तमानप्रयोगः ॥ १८ ॥</p>
<p>एतत् प्रतिपादयन् आद्यसूत्रोक्तमर्थं निगमयति</p>
<p>७४)</p>
<p>यदा त्वेकत्र संरूढस्तदा तस्य लयोदयौ ।<br>
नियच्छन्भोक्तृतामेति ततश्चक्रेश्वरो भवेत् ॥ १९ ॥</p>
<p>यदा पुनरयमुक्ताः परतत्त्वसमावेशोपदेशयुक्तीः परिशीलयन् एकत्र<br>
पूर्णाहन्तात्मनि स्पन्दतत्त्वे सम्यगविचलत्वेन रूढः समाविष्टस्तन्मयो<br>
भवति तदा तस्येति पूर्वसूत्रनिर्दिष्टस्य पुर्यष्टकस्य तद्द्वारेणैव विश्वस्य<br>
निमीलनोन्मीलनसमावेशाभ्यां लयोदयौ नियच्छन्<br>
प्रथमसूत्रनिर्णीतदृशा एकस्मादेव शङ्करात्मनः स्वभावात् संहारं<br>
सर्गं च कुर्वन् भोक्तृतामेति धरादिशिवान्तसमग्रभोग्यकवलनेन<br>
परमप्रमातृतां सतीमेव प्रत्यभिज्ञानक्रमेणावलम्बते । ततश्च<br>
प्रथमसूत्रनिर्णीतस्य शक्तिचक्रस्य स्वमरीचिनिचयस्येश्वरोऽधिपतिर्भवेत् ।<br>
अनेनैव च देहेन महेश्वरत्वमवाप्नोत्येवेति यावत् । एवं<br>
चोपक्रमोपसंहारयोर्महार्थसम्पुटीकारं दर्शयन् तत्सारतया<br>
समस्तशाङ्करोपनिषन्मूर्धन्यतामस्याविष्करोति शास्त्रस्य<br>
श्रीमान्वसुगुप्ताचार्यः इति शिवम् ॥</p>
<p>इति श्रीस्पन्दनिर्णये विभूतिस्पन्दस्तृतीयो निःष्यन्दः समाप्तः ॥<br>
७५)</p>
<p>अथ चतुर्थो निष्यन्दः</p>
<p>ग्रन्थान्ते परमां स्पन्दभूमिं गुरुगिरं च श्लेषोक्त्या स्तौति</p>
<p>अगाधसंशयाम्भोधिसमुत्तरणतारिणीम् ।<br>
वन्दे विचित्रार्थपदां चित्रां तां गुरुभारतीम् ॥ १ ॥</p>
<p>तामसामान्यां भगवतीं गुरुं शैवी मुखमिहोच्यते (वि० भै० २०)<br>
इति स्थित्या शिवधामप्राप्तिहेतुत्वादाचार्यरूपाम् । अथ च गुरुं<br>
पश्यन्त्यादिक्रोडीकारात् महतीं भारतीं परां वाचम् तथा गुरोराचार्यस्य<br>
सम्बन्धिनीमुपदेष्ट्रीं गिरं चित्रां लोकोत्तरचमत्काररूपां वन्दे<br>
सर्वोत्कृष्टत्वेन समाविशामि । अथ च सर्वावस्यासु<br>
स्फुरद्रूरूपत्वादमिवदन्तीमुद्यन्तृताप्रयत्नेनाभिवादये<br>
स्वरूपविमर्शनिष्ठां तां समावेष्ठुं सम्मुखीकरोमि । कीदृशीमगाधो<br>
दुरुत्तरो यः संशयः पूर्णाहन्तानिश्चयाभावात्मा विचित्रः</p>
<p>७६)</p>
<p>शङ्काकलङ्कः स एव विततत्वेनाम्भोधिस्तस्य सम्यगुत्तरणे या तारिणी<br>
नौरिव तामित्युभयत्रापि योज्यम् । तथा विचित्रार्थानि नानाचमत्कारप्रयोजनानि<br>
पदानि विश्रान्तयो यस्यां परस्यां वाचि तां विचित्राणि<br>
रम्यरचनानुप्रविष्टानि अर्थपदानि वाच्यवाचकानि यस्यां गुरुवाचि ताम् ॥ १ ॥</p>
<p>प्रसिद्धप्रभावस्वनामोदीरणात्सम्भावनाप्रत्ययेनार्थिनः प्रवर्तयन्<br>
गूहनीयतया महाफलतामस्य शास्त्रस्य निरूपयति शास्त्रकारः</p>
<p>लब्ध्वाप्यलभ्यमेतज्ज्ञानधनं हृद्गुहान्तकृतनिहितेः ।<br>
वसुगुप्तवच्छिवाय हि भवति सदा सर्वलोकस्य ॥ २ ॥</p>
<p>एतच्छास्त्रोक्तमेतज्ज्ञानमेव पुरुषार्थप्राप्तिहेतुत्वाद्धनमलभ्यमपि<br>
दुष्प्रापमपि लब्ध्वा शङ्करस्वप्नोपदेशसारं शिलातलादवाप्य<br>
प्रकाशविमर्शात्मकं हृदयमेव विश्वान्तः<br>
प्रवेशावकाशप्रदत्वाद्गुहा तस्यामन्तेन निश्चयेन कृता निहितिः स्थापना<br>
येन अर्थात्तस्यैव ज्ञानधनस्य तस्य स्वामिनः श्रीवसुगुप्ताभिधानस्य<br>
गुरोर्यथैव तच्छिवाय जातं<br>
तद्वदधिकारिनियमसङ्कोचाभावात्सर्वलोकस्यापि<br>
हृदुहान्तकृतनिहितेर्यत्नादसामयिकात्</p>
<p>७७)</p>
<p>गोपयतः हृढप्रतिपत्त्या च स्वात्मीकुर्वतः सदा शिवाय भवति<br>
नित्यशङ्करात्मकस्वस्वभावसमावेशलाभाय सम्पद्यत इति शिवम् ॥ २ ॥</p>
<p>यद्यप्यस्मिन् विवृतिगणना विद्यते नैव शास्त्रे लोकश्चायं यदपि मतिमान्<br>
भूयसोत्तानवृत्तिः ।<br>
जानन्त्येते तदपि कुशलास्तेऽस्मदुक्तेर्विशेषं<br>
केचित्सारग्रहणनिपुणाश्चेतनाराजहंसाः ॥ १ ॥</p>
<p>अनन्तापरटीकाकृन्मध्ये स्थितिममृष्यता ।<br>
विवृतं स्पन्दशास्त्रं नो गुरुणा नो मयास्य तु ॥ २ ॥</p>
<p>विशेषलेशः सन्दोहे दर्शितः पूर्वमद्य तु ।<br>
रुद्रशक्तिसमावेशशालिनः शिवरूपिणः ॥ ३ ॥</p>
<p>शूरनाम्नः स्वशिष्यस्य प्रार्थनातिरसेन तत् ।<br>
निर्णीतं क्षेमराजेन स्फारान्निजगुरोर्गुरोः ॥ ४ ॥</p>
<p>येषां नो धिषणोपदेशविशदा सद्दैशिकैर्दर्शिता<br>
श्रीमच्छाम्भवशासनोपनिषदा येषां न भग्नो भ्रमः ।<br>
ये नास्वादितपूर्विणो मृदुधियः श्रीप्रत्यभिज्ञामृतं ते नात्राधिकृताः<br>
परैः पुनरिदं पूर्णाशयैश्चर्व्यताम् ॥ ५ ॥</p>
<p>शिवादिक्षित्यन्तो विततविततो योऽध्वविभवः<br>
स्फुरन्नानासर्गस्थितिलयदशाचित्रिततनुः ।<br>
इयद्विश्वं यस्य प्रसरकणिकासौ विजयते परः संवित्स्पन्दो<br>
लसदसमसौख्यायतनभूः ॥ ६ ॥</p>
<p>७८)</p>
<p>समाप्तोऽयं श्रीस्पन्दनिर्णयः</p>
<p>कृतिः श्रीप्रत्यभिज्ञाकारप्रशिष्यस्य महामाहेश्वराचार्य<br>
श्रीमदभिनवगुप्तनाथदत्तोपदेशस्य श्रीक्षेमराजस्येति शिवम् ॥</p>
<p>श्रीमत्प्रतापभूभर्तुराज्ञया प्रीतये सताम् ।<br>
मधुसूदनकौलेन सम्पाद्यायं प्रकाशितः ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_spandaH_spanda-kArikA_srotaH_xema-rAja-nirNayaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/spandaH/spanda-kArikA/srotaH/xema-rAja-nirNayaH/">क्षेमराज-निर्णयः </a>
            <a data-toggle="collapse" href="#section-tree-item-body-sampradAyaH_spandaH_spanda-kArikA_srotaH_xema-rAja-nirNayaH_md" role="button" aria-expanded="false" aria-controls="section-tree-item-body-sampradAyaH_spandaH_spanda-kArikA_srotaH_xema-rAja-nirNayaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_spandaH_spanda-kArikA_srotaH_xema-rAja-nirNayaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: क्षेमराज-निर्णयः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
