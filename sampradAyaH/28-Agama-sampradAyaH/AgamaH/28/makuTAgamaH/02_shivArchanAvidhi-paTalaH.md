+++
title = "०२ शिवार्चनाविधि-पटलः"

+++
  
शिवपूजा प्रशस्तिः ॥  
  
वक्ष्ये नित्यार्चनं पुण्यं सर्वशिद्धिकरं शुभम् ।  
महापातक दोषघ्नं सर्वैश्वर्य प्रदायकम् ॥ २-१ ॥  
  
 आत्मार्थपूजा  
  
आत्मार्थञ्च परार्थञ्च पूजा द्विविधमुच्यते ।  
गुरुदेहे शुभे लिङ्गे स्थण्डिले च निजात्मनि ॥ २-२ ॥  
  
क्षणिके मण्डले ते येऽप्यात्मार्थयजनं स्मृतम् ।  
  
परार्थपूजा  
  
निर्मितं विधिना पूर्वं सुरैर्वामुनिभिर्नरैः ॥ २-३ ॥  
  
स्वयमुद्गूत लिङ्गञ्च प्रतिमा चेश्वरात्मिका ।  
परार्धे समाख्याताः सर्वेषामात्मनः फलम् ॥ २-४ ॥  
  
(शिव द्विजस्य चातुर्वर्ण्य गुरुत्वम् * * * * ।)  
चातुवर्ण्यस्य दीक्षायां विशेषात् ब्राह्वणो गुरुः ॥ २-५ ॥  
  
(आत्मार्थ परार्ध पूजायिकारिणः * * * * ।)  
विप्रक्षत्रियवीट्शुद्राः दीक्षिताश्च प्रवेशकाः ॥ २-६ ॥  
  
आत्मार्थ यजनं कुर्युर्न कुर्युस्ते परार्थकम् (परार्धकम्) ।  
ऊर्ध्वशैवैस्तु कर्तव्यमात्माथर्धिञ्च परार्धिकम् ॥ २-७ ॥  
  
ऊर्ध्वशैव इति प्रोक्तः सशिवब्राह्मणो गुरुः ।  
निर्वाणदीक्षितानाञ्चाऽप्यात्मार्थञ्च परार्थकम् ॥ २-८ ॥  
  
शैवागमेषु परमं यस्माच्चैवाऽभिषेनम् ।  
मकुटन्तु परन्नाम परताण्डव कीर्तनम् ॥ २-९ ॥  
  
नाममन्त्राथिकं तन्त्र नादातीतात्मकंशुभम् ।  
प्। १२) अन्यजातेस्तु दीक्षायामाभिचाराय कल्पते ॥ २-१० ॥  
  
शौचविधिः ॥  
  
प्रातः काले शिवं ध्यात्वा सर्वकर्म शिवाय च ।  
ग्रामस्ये शानदिक्भागे मलादीनि विसर्जयेत् ॥ २-११ ॥  
  
गोस्थानाद् देवताऽवासाद् वल्मीकाच्च जलाशयात् ।  
ब्राह्मणानाङ्गवां नॄणां स्त्रीणाञ्चाऽन्यत्र सन्निथे ॥ २-१२ ॥  
  
शिरसि वेष्टनं कृत्वा मौनीचोत्तरतोमुखः ।  
दत्थिणं हस्तमावृत्य प्रविशेत् सलिलाशयम् ॥ २-१३ ॥  
  
नद्यान्तटाके कूपे वा शौचं कुर्याद् यथाविधि(-विथि) ।  
मनशुद्धि क्रमं शौचं पादप्रक्षालनं क्रमात् ॥ २-१४ ॥  
  
दन्तधावनम् ॥  
  
प्लाक्षोदुम्बर निम्बाद्यैः कुर्याद् वै दन्तधावनम् ।  
अस्त्रमन्त्रेण नासास्यदन्त शुद्धिं समाचरेत् ॥ २-१५ ॥  
  
त्रयाक्षरं सक्रज्जप्त्वा जिह्वाशुद्धिमनन्तरम् ।  
  
मलस्नानम् ।  
  
मलस्नानं पुराकृत्वा मन्त्रस्नानविधिं(-विथिं) शृणु ॥ २-१६ ॥  
  
स्नानानि पञ्चप्रोक्तानि दीक्षितानां विशुद्धये ।  
वारुणन्तैजसन्दिव्यं वायव्यं रजसां गवाम् ॥ २-१७ ॥  
  
वारुणं वारिणा स्नानमाग्नेयं भस्मना भवेत् ।  
वृष्ट्या साऽतपया दिव्यं वायव्यं रजसा गवाम् ॥ २-१८ ॥  
  
मन्त्रैर्मानसमित्युक्तम् एवं स्नानानि पञ्चधा(-था) ।  
नद्यां वाऽपि तटाकायां कूपे वा तीर्धराशिषु ॥ २-१९ ॥  
  
तोयं शुद्धमशुद्धं वा शिवालय समीपगम् ।  
शिवगङ्गेति विख्याता शिवपाद प्रसेचनात् ॥ २-२० ॥  
  
तेषामेक तमञ्गत्वा स्नानं कुर्याद् विशेषतः ।  
प्। १३) कुर्याद् धस्त प्रमाणेन मण्डलञ्च तु रश्रकम् ॥ २-२१ ॥  
  
 अस्त्रेण हुम्फडन्तेन मृदं गृह्णीत साधकः ।  
सद्येन स्थापयेत् तत्र वाममन्त्रेण शोधयेत् ॥ २-२२ ॥  
  
अघोरेण मृदं स्पृष्ट्वा त्रिधाकार्यानरेण तु ।  
ईशानेन तु मन्त्रेण चेकेकमभिमन्त्रयेत् ॥ २-२३ ॥  
  
षडङ्गं ब्रह्म जप्त्वा तु पूर्वादिषु विनिक्षिपेत् ।  
अस्त्रजप्तं मृदोभागं दशदिक्षु विनिक्षिपेत् ॥ २-२४ ॥  
  
सद्य जप्तं मृदोभागं तीर्थमथ्ये विनिक्षिपेत् ।  
हुम्फट्कारेण मन्त्रेण मूलनैव सुयोजयेत् ॥ २-२५ ॥  
  
षोडशाक्षर कन्न्यस्त्वा स्वनामाद्येन लेखयेत् ।  
अस्त्रं जप्त्वा तु बद्ध्नीयां मुद्रां संसारतारकाम् ॥ २-२६ ॥  
  
जले सूक्ष्माश्चये दोषास्तेषामुच्चाटनं भवेत् ।  
शिरोवक्त्रञ्च हृदयङ्गुह्यं पादौ च दक्षिणे ॥ २-२७ ॥  
  
पूर्ववत् स्थाप्य मृत्पिण्डं सर्वाङ्गञ्च विलेपयेत् ।  
उत्तरे स्थाप्य मृत्पिण्डं तीर्थमध्ये (-मथ्ये) विनिक्षिपेत् ॥ २-२८ ॥  
  
पञ्चतीर्थानि ।  
  
अङ्गुष्ठमूले ब्राह्मं स्यादङ्गुलीनान्तु मध्यमे ।  
आग्नेयं पैत्रकं पश्चात् तर्जन्युष्ठमध्यतः ॥ २-२९ ॥  
  
अङ्गुलीनान्तु मूलेषु देवतीर्थमुदाहृतम् ।  
अङ्गुल्यग्रे तीर्थमार्षं पञ्चदेवांस्तु तर्पयेत् ॥ २-३० ॥  
  
प्राशनं ब्रह्मतीर्थेन प्रोक्षणं वह्नितीर्थतः ।  
स्पर्शनं पितृतीर्थेन देव तीर्थेन मार्जनम् ॥ २-३१ ॥  
  
गृहणन्त्वार्षतीर्थेन विदध्यात् पञ्चधा पुनः ।  
  
विधिस्नानम्(विथि-) ।  
  
प्। १४) राजोपचारसहितं सुगन्धामलकादिभिः ॥ २-३२ ॥  
  
हरिद्रा कुङ्कुमाद्यैश्च कुर्याद् अङ्गानुलेपनम् ।  
(जलावगाहान्ते तु दिव्य स्त्री * परिसेवितम् ॥ २-३४ ॥)  
  
शिवमन्त्रेण शतधा जप्तेन ब्रह्मभिस्तथा ।  
अङ्गैर्व्योम व्यापिना च त्र्यम्बकाख्यादि मन्त्रतः ॥ २-३५ ॥  
  
उदुत्यं चितृं देवानां मन्त्रेण च शिवेक्षणः ।  
अभिषेकं शनैर्मूर्ध्नि विदध्याद् वक्त्रमुद्रया ॥ २-३६ ॥  
  
शुद्धाचमनम् ॥  
  
प्राणयामन्ततः कृत्वा मन्त्रैराचमनं कुरु ।  
दक्षपादं स्थले कृत्वा वामपादं जलेऽपि च ॥ २-३७ ॥  
  
हस्तं सङ्कुचितं कृत्वा पवित्रेण विभूषितम् ।  
माषमत्र प्रमाणेन जलानां प्राशनं भवेत् ॥ २-३८ ॥  
  
एवं त्रिवारं पीत्वाऽस्यमङ्गुष्ठेन द्विधा स्पृशेत् ।  
मुखं हस्तेन संस्पृश्य पादावभ्युक्षयेत् ततः ॥ २-३९ ॥  
  
अङ्गुष्ठामनामिकाभ्यान्तु चक्षुषी संस्पृशेत् बुधः ।  
अङ्गुष्ठ तर्जन्य ग्राह्यां संस्पृशेन्नासापुटद्वयम् ॥ २-४० ॥  
  
पश्चात् कनिष्ठाङ्गुष्ठाभ्यां संस्पृशेन्नेत्रयोर्द्वयम् ।  
अङ्गुष्ठमध्यमाग्राह्यां(-मथ्य-) बाह्वोर्युग्मं पुनः स्पृशेत् ॥ २-४१ ॥  
  
स्पृशेत् पर्वाङ्गुलीभिश्च नाभिञ्च हृदयं शिरः ।  
एवं कृक्त्वा तु मन्त्रज्ञो प्रत्यङ्गमुपसंस्पृशेत् ॥ २-४२ ॥  
  
मन्त्राचमनम् ॥  
  
ॠग्यजुः साम मन्त्रैश्च पिबेद् वारित्रयं पुनः ।  
प्। १५) अथर्वणेऽति हासेन वक्त्रसंस्पर्शनं द्विधा ॥ २-४४ ॥  
  
अभ्युक्षयेच्चिरः पादा वृषिषङ्घस्य कृप्तये ।  
मूर्धानञ्चक्षुषी श्रोत्रे सर्वदेवेन्द्र कृप्तये ॥ २-४५ ॥  
  
बाहुनाभिञ्च हृदयमिन्द्र विष्ण्वग्नि कृप्तये ।  
पुनराचमनञ्चैव तन्मन्त्रैरेवमाचरेत् ॥ २-४७ ॥  
  
विशेषाचमनम् ॥  
  
सद्यस्तत् पुरुषा घोरमन्त्रैः पीत्वा क्रमात् त्रिधा ।  
संस्पृशेद् धृदये नैव सर्वाण्यङ्गानि देशिकः ॥ २-४८ ॥  
  
विशेर्षाचमनं प्रोक्तं सायं मध्याह्नमुच्यते ।  
  
कामिकं पादयुग्मं स्याद् योगजङ्गुल्पमेव हि ।  
चिन्त्यं पादाङ्गुलिः प्रोक्तं जङ्घायुग्मन्तु कारणम् ॥ २-५० ॥  
  
अजितं जानुदेशं स्यात् दीप्तमुरुप्रदेशकम् ।  
सूक्ष्मन्तु गुह्यदेशं स्यात् (फ्यात्) सहस्रन्तु कटीतटम् ॥ २-५१ ॥  
  
अंशुमान् पृष्ठदेशन्तु नाभिः स्यात् सुप्रभेदकम् ।  
विजयं कुक्षिदेशं स्यान्निश्वासं हृदयं भवेत् ॥ २-५२ ॥  
  
स्वायम्भुवं स्तन द्वन्द्वमनलं नेत्रमुच्यते ।  
वीरञ्च कण्ठ देशन्तु रौरवं श्रवणद्वयम् ॥ २-५३ ॥  
  
मकुटं मकुटं तत्रमङ्ग प्रत्यङ्गमेव च ।  
भाहू तु विमलं प्रोक्तं चन्द्रज्ञानञ्च नासिका ॥ २-५४ ॥  
  
बिम्बाख्यं वदनं प्रोक्तं जिह्वा प्रोद्गीतमेव च ।  
कपोलौ ललितं प्रोक्तं ललाटं सिद्धमेव च ॥ २-५५ ॥  
  
सन्तानं कुण्डलं विद्याच्छर्वोक्तमुपवीतकम् ।  
पारमेश्वर हारञ्च किरणं रत्नकुण्डलम् ॥ २-५६ ॥  
  
प्। १६) कालोत्तरं तथा नाथ्यो वायु द्वाविंशके तु ना ।  
वातुलं वसनं प्रोक्तं शिवधर्मन्तु लेपनम् ॥ २-५७ ॥  
  
गन्धं पुष्पञ्च माल्यञ्च सिद्धान्तञ्च निवेदनम् ।  
तन्त्रात्मकशरीरेण ध्यात्वा दक्षिणतोमुखम् ॥ २-५८ ॥  
  
आनन्दरूपममलं नृत्यन्तं निष्कलं शिवम् ।  
इत्येवं पूर्ववद् ध्यात्वा नटेशं चित्ररूपकम् ॥ २-५९ ॥  
  
शिवमन्त्राभिषेकन्तु पादमुद्रात्वनन्तरम् ।  
  
आचामं विधिवत्(विथिवत्) कृत्वा नाममन्त्रं समुच्चरेत् ।  
पुरुषाणाञ्च सावित्रीमष्टोत्तरशतं जपेत् ॥ २-६१ ॥  
  
सौरञ्च सूर्यहृदयमुपस्थानमथाचरेत् ।  
पञ्चब्रह्म षडङ्गैश्च व्योमव्यापिं त्र्ययम्बकम् ॥ २-६२ ॥  
  
उदुत्यं चित्रं देवानां हंसशुचिषदं जपेत् ।  
सन्ध्याञ्चैव तु सावित्रीं गायत्रीं सर्वदेवताम् ॥ २-६३ ॥  
  
ससम्प्रदान नत्यन्ताः प्रोक्ताः काम स्वकरिषीः ।  
साष्टाङ्गं प्रणमेद्गूमौनमोनम इति ब्रुवन् ॥ २-६४ ॥  
  
पञ्चप्रदक्षिणं कुर्या तथाऽचम्य विधानतः ।  
देवा नृषीन् पितृंश्चैव वामा घोराजशम्बरैः ॥ २-६५ ॥  
  
देवतीर्थेन देवानामृषीणा मृषितीर्थतः ।  
पितृणां पितृतीर्थेन विदथ्यात् तर्पणं क्रमात् ॥ २-६६ ॥  
  
आचम्यविधिवत्(-विथिवत्) स्थित्वा ॥ २-६७ ॥  
  
श्रीरुद्रं पुरुष सूक्तञ्च पञ्चब्रह्मषढङ्गकम् ॥ २-६८ ॥  
  
उत्तराभिमुखो मौनी जपित्वा तु सकृत् घकृत् ।  
प्। १७) तीर्थसङ्गृहणं कुर्यादस्त्र पञ्जरमध्यगः ॥ २-६९ ॥  
  
पवित्रधारणम् ।  
  
पवित्रपाणिर्मौनी तु सर्वकर्म समाचरेत् ।  
दर्भद्वयेन वा दर्भैस्त्रिभिर्वा पञ्चभिस्तु वा ॥ २-७० ॥  
  
अथवा सप्तभिः कुर्यात् पवित्रं मङ्गलं शुभम् ।  
अग्रं वै चतुरङ्गुल्यं ग्रन्थिश्चन्द्राङ्गुलिः(ग्रन्धि-) स्मृता ॥ २-७१ ॥  
  
द्व्यङ्गुलं रज्जुवलयमनामिकायां नियोजयेत् ।  
ग्रन्थिर्ब्रह्माथिदैवत्योरज्जुर्विष्ण्वथि(गृन्धिर्-) दैवतः ॥ २-७२ ॥  
  
अग्रं रुद्राथिदैवत्यं पवित्रस्याथि देवताः ।  
  
पूजधामप्रवेशनम् ॥  
  
कुशं पुष्पञ्च सङ्ग्राह्य प्रविशेद्यागमन्दिरम् ॥ २-७३ ॥  
  
प्रक्षाल्य पादा वाचम्य भस्म स्नानमथाचरेत् ।  
  
भस्म स्नानम् ॥  
  
भस्म स्नानं प्रवक्ष्यामि सर्वदुःख निवारणम् ॥ २-७४ ॥  
  
गोमातरः स्थिताः भूमौ स्नानार्थञ्च शिवस्य तु ।  
सर्वदेवात्मकं शुद्धं पवित्रं पापनाशनम् ॥ २-७५ ॥  
  
दक्तञ्चैव हुतं भुक्तङ्गोषु सर्वञ्चराचरम् ।  
अथ गोषु विशेषासु तदुत्पत्तिविधिं शृणु ॥ २-७६ ॥  
  
गोसावित्रीं सकृज्जप्त्वा गन्धं पुष्पञ्च धूपकम् ।  
दीपं सवत्सगोः पादे प्राणम्य प्रतिपादयेत् ॥ २-७७ ॥  
  
गोरोचना कृतं लेपं क्षीरान्नञ्च निवेदयेत् ।  
ताम्बूलं दापयित्वा तु गोसावित्रीं शतं जपेत् ॥ २-७८ ॥  
  
तीक्ष्णश्रङ्गाय विद्महे वेदपादायधीमहि ॥ २-तन्नो   
  
प्। १८) गावः प्रचोदयात् ॥  
  
गां सतीमित्थ माराध्य गृह्णीयादोमयन्ततः ॥ २-७९ ॥  
  
कराभ्यां पद्मपत्रस्थं बिल्वपत्रञ्च धारयेत् ।  
गृहीत्वा सद्यमन्त्रेण भूमावपतितङ्गुरुः ॥ २-८० ॥  
  
पिण्डी कुर्याच्च वामेन घोरमन्त्रेण शोधयेत् ।  
दग्ध्वा पुरुषमन्त्रेण ईशानेन परिगृहेत् ॥ २-८१ ॥  
  
केतकी मल्लिकां नागं चम्पकं पाटलन्तथा ।  
पद्मं पलाशन्तुलसीमपामार्गं कुशाग्रकम् ॥ २-८२ ॥  
  
जातिञ्च तत्र निक्षिप्य सद्भाण्डेषु परिग्रहेत् ।  
विशुत्थं भस्म सङ्गृह्णीयाद् अग्निहोत्रसमुद्भवम् ॥ २-८३ ॥  
  
तत् भस्मपरिगृह्णीत शिवमन्त्रमनुस्मरन् ।  
निबद्ध ब्रह्ममुद्राभ्यां कराभ्यां भस्मधारयेत् ॥ २-८४ ॥  
  
दक्षजानुनि संस्थाप्य शिवमन्त्रशतं जपेत् ।  
ईशमन्त्रेणमूर्धानं वक्त्रं तत् पुरुषेण तु ॥ २-८५ ॥  
  
हृदयं घोरमन्त्रेण गुह्यं वै वामन्त्रतः ।  
सर्वाङ्गं सद्य मन्त्रेण गुरुरुद्धूलयेत् क्रमात् ॥ २-८६ ॥  
  
जलस्नानं परं श्रेष्ठं मन्त्रैरेभिस्तु वर्तितम् ।  
  
वस्त्रधारणम् ॥  
  
पूर्ववासः परित्यज्य शुद्धं वस्त्रं परिगृहेत् ॥ २-८७ ॥  
  
पाणीपादौ च संशोध्य कुर्यादाचमनं बुधः ।  
  
प्। १९) त्रिपुण्ट्रधारणम् ॥  
  
सन्धारयेत् त्रिपुण्ट्रञ्च शुद्धये सर्वकर्मणाम् ॥ २-८८ ॥  
  
सर्वतिर्थेषु यत् स्नानं सर्वयज्ञेषु यत्फलम् ।  
तत् फलं कोटिगुणितं भस्मोद्धूलं त्रिपुण्ट्रकम् ॥ २-८९ ॥  
  
त्रिपुण्ट्रं बिन्दुदीपञ्च त्रिशूलञ्चार्द्ध चन्द्रकम् ।  
सर्वाङ्गोद्धूलनञ्चैव कथ्यते शिवलाञ्छनम् ॥ २-९० ॥  
  
देहेऽपिलाञ्छनं कुर्यात् भस्मभिर्मिश्रचन्दनैः ।  
दीक्षितानां द्विजातीनां त्रिपुण्ट्रन्तु षडङ्गुलम् ॥ २-९१ ॥  
  
अदीक्षितानां वर्ण्यानां लक्षञ्चं वक्ष्यते शृणु ।  
ब्राह्माणानां षडङ्गुल्यं नृपाणाञ्चतुरङ्गुलम् ॥ २-९२ ॥  
  
वैश्यानाद्व्यङ्गुलं प्रोक्तं शूद्राणामेकमङ्गुलम् ।  
अन्येषामपिसर्वेषां त्रिपुण्ट्रंशूद्रवद्भवेत् ॥ २-९३ ॥  
  
नृपाणामीश्वराणाञ्च भस्ममिश्रित चन्दनम् ।  
त्रिपुण्ट्रं विधिवत् कुर्यात् स्थानमानं क्रमाच्छृणु ॥ २-९४ ॥  
  
ललाटे बाहुयुग्मे च हृदये च त्रिपुण्ट्रकम् ।  
चतुरङ्गुलमन्येषु स्थानेष्वेकाङ्गुलं भवेत् ॥ २-९५ ॥  
  
सन्धार्यं करयुग्मेन विशुद्धं भस्म देशिकैः ।  
तर्जनी मध्यमानामै स्त्रिपुण्ट्रस्य प्रकल्पनम् ॥ २-९६ ॥  
  
ब्रह्माविष्णुश्चरुश्च त्रिपुण्ड्रस्याधि (-ट्रस्याथि) दैवताः ।  
मस्तके च ललाटे च ग्रीवायां (-पायां) कर्णयोऽस्तु वा ॥ २-९७ ॥  
  
उरस्थले च बाह्वोश्च नाभौ पृष्ठे तथैव च ।  
प्। २०) ऊर्वोश्चेव तु जान्वोश्च पादयोश्च क्रमान्न्यसेत् ॥ २-९८ ॥  
  
ब्रह्मरन्ध्रे स्वयं ब्रह्मा सुब्रह्मण्यो ललाटके ।  
कर्णे विनायको देवो नेत्रयोस्सोमसूर्यके? ॥ २-९९ ॥  
  
बाह्वो रुद्रश्च विष्णुश्च हृदये च तथेऽश्वरः ।  
नाभौ च दुर्गादेवी स्यात् पृष्ठे च पितरस्तथा ॥ २-१०० ॥  
  
ऊरुद्वये च नागाश्च नागकन्यास्तथैव च ।  
ऋषयश्चैव पत्न्यश्च जानुयुग्मे तथा पुनः ॥ २-१०१ ॥  
  
पादयोरर्णवास्सप्त सर्वतीर्थानि च स्थिताः ।  
स्थानानि च त्रिपुण्ट्रस्य देवाश्च परिकीर्तिताः ॥ २-१०२ ॥  
  
षोडशाक्षरमन्त्रन्तु तत् तत् स्थानेषु विन्यसेत् ।  
भस्मस्नान विधिः प्रोक्तो योगिसाधनानि ॥ २-१०३ ॥  
  
आसनं प्रथमं प्रोक्तं द्वितीयञ्चाक्षमालिका ॥ २-१०४ ॥  
  
त्रितीयं वेणुदण्डञ्च चतुर्थं योगपट्टिका ।  
कमण्डलुः पञ्चमं स्यात् षष्ठं स्यादुत्तरीयकम् ॥ २-१०५ ॥  
  
उष्णीषं सप्तमं प्रोक्तमुपवीतं तथाऽष्टकम् ।  
पवित्रं नवमञ्चैव दशमं भस्मकीर्तितम् ॥ २-१०६ ॥  
  
एकादशन्तु कौपीनं द्वादशन्दन्तकाष्ठकम् ।  
त्रयोदशं मृत् ग्रहणं लक्षणं वक्ष्यते पृथक् ॥ २-१०७ ॥  
  
आसनं कूर्मवत् कृत्वा लोभैर्वा दारुणाऽथवा ।  
खादिरञ्चन्दनञ्चैव चम्पकं बिल्वमेव च ॥ २-१०८ ॥  
  
वृक्षाश्च आगमे प्रोक्तस्ते चत्वारस्तथा मताः ।  
द्वितालन्तस्य विस्तारं समुत्सें षडङ्गुलम् ॥ २-१०९ ॥  
  
प्। २१) पादाश्च द्व्यङ्गुगलोत्सेधार्दण्डञ्च चतुरङ्गुलम् ।  
दर्पणोदर सङ्काशं पृष्ठभाग समाः पदाः ॥ २-११० ॥  
  
इत्थं कुर्मासनं प्रोक्तं योगिनां पूर्वसाधनम् ।  
जपमालान्त्पुरोमालां शिरोमालां तथा पुनः ॥ २-१११ ॥  
  
बाहुमालां हस्तमालां कण्ठमालाञ्च क्रमाच्छृणु ।  
पञ्चविंशति रुद्राक्षैर्मुमुक्षूणां जपे स्मृतम् ॥ २-११२ ॥  
  
षड्विंशतिः शिवार्थञ्च ज्ञानार्थं शत्रुनाशनम् ।  
सप्तविंशतिभिर्भुक्तिः पुष्ट्यर्थमष्टविंशतिः ॥ २-११३ ॥  
  
त्रिंशज्जयार्धिनां पञ्चदशकञ्चाभिचारके ।  
इत्थं वै जपमाला स्यादन्यानां लक्षणं शृणु ॥ २-११४ ॥  
  
कण्ठमारभ्य नाभ्यन्तं कण्ठमालाग्रकं भवेत् ।  
शिरोमाला तु तन्नाहा बाहुमाला च तत्समा ॥ २-११५ ॥  
  
हस्तमाला तु तन्नाहा कर्णमाला च तत्समा ।  
दर्शनं पापनाशञ्च स्पर्शनं सर्वसिद्धिदम् ॥ २-११६ ॥  
  
प्रागुक्तधारणात् पुण्यं रुद्राक्षधारणात् सदा ।  
शुचिर्वाऽप्यशुचिर्वापि रुद्राक्षं धारयेत्सदा ॥ २-११७ ॥  
  
स्वाऽपि कण्ठे तु रुद्राक्षधारणान्म्रियते यदि ।  
सरुद्र पदमाप्नोति किम्पुनर्मानुषादयः ॥ २-११८ ॥  
  
तस्मात् सर्व प्रयत्नेन रुद्राक्षं धारयेत्सदा ।  
धाराणात् स्वर्गमाप्नोति पुनर्जन्म न विद्यते ॥ २-११९ ॥  
  
धारयन्म्रियते यस्तु सयातिपरमाङ्गतिम् ।  
रुद्राक्षाणामथोत्पत्तिरूपे शृणु महेश्वर ॥ २-१२० ॥  
  
दिव्यवर्ष सहस्रन्तु चक्षुरुल्मीतं मया ।  
मुञ्चन्ति मम नेत्राणि बिन्दवः पतितो भुवि ॥ २-१२१ ॥  
  
प्। २२) बिन्दवो गुरुवृक्षाश्च फलं रुत्राक्षमुच्यते ।  
एक वक्त्रं शिवस्साक्षादनन्तं धारणाद्फलम् ॥ २-१२२ ॥  
  
धारयन्म्रियते यस्तु सयाति परमं पदम् ।  
द्विवक्त्रं शक्तिरित्युक्तं त्रिवक्त्रन्नादमुच्यते ॥ २-१२३ ॥  
  
चतुर्वक्त्रन्तु बिन्दुः स्यात्पञ्चवक्त्रं सदा शिवः ।  
षड्वक्त्रमीश्वरः प्रोक्तो रुद्रः सप्तमुखः स्मृतः ॥ २-१२४ ॥  
  
विष्णुश्चैवाऽष्टवक्त्रस्तु नववक्त्रश्चतुर्मुखः ।  
नववक्त्रे कवक्त्रान्तं छलं शतगुणोत्तरम् ॥ २-१२५ ॥  
  
हस्तकण्ठ शिखाकर्ण यज्ञसूत्रेषु सर्वदा ।  
सर्वपाप प्रशान्त्यर्थं भस्मना सह धारयेत् ॥ २-१२६ ॥  
  
राजवार्ता वणिग्वार्ता लोकवार्ता विशेषतः ।  
रुद्राक्ष चालना देव मन्त्रवत् फलदा भवेत् ॥ २-१२७ ॥  
  
रुद्राक्षाणां सहस्रैश्च कल्पितां शिवरूपिणीम् ।  
यारयन्तः सदामालां सयाति परमाङ्गतिम् ॥ २-१२८ ॥  
  
तस्मात् सर्वप्रयत्नेन रुद्राक्षैस्तु सदाजपेत् ।  
वेणुदण्ड मृजुस्निग्धं व्रणकोटरवर्जितम् ॥ २-१२९ ॥  
  
विप्राणां मस्तकोत्सेधं नृपाणां वक्षसः समम् ।  
वैश्यानां बाहुमात्रं स्याच्छूद्राणां नाभिमात्रकम् ॥ २-१३० ॥  
दण्डमेवं विधं प्रोक्तं योगपट्टमिदं शृणु ।  
व्याघ्राजिनमयं श्रेष्ठं मध्यं कृष्णाजिनात्मकम् ॥ २-१३१ ॥  
  
अथवा तन्तुभिः कार्या त्रिविधा योगपट्टिका ।  
विस्तारं त्र्यङ्गुलं तस्य मानं स्यादुपवीतकम् ॥ २-१३२ ॥  
  
योगपट्टविधिः प्रोक्ता कमण्डलुविधिं शृणु ।  
  
कमण्डलु लक्षणम् ॥  
  
प्। २३) आढका पूरितं श्रेष्ठं मध्यं त्रिप्रस्थपूरितम् ॥ २-१३४ ॥  
  
द्विप्रस्थपूर्णमधमं मानमेवं कमण्डलोः ।  
सौवर्णं राजतन्तामृमथवा मृण्मयन्तु वा ॥ २-१३५ ॥  
  
यथोक्तं शिल्पशास्त्रेषु तथा कार्या कमण्डलुः ।  
  
उत्तरीयन्तधोष्णीषं शुद्ध वस्त्रेण कारयेत् ।  
यज्ञोपवीतं हेमं स्यादथवा तान्तवं सितम् ॥ २-१३७ ॥  
  
उपवीतञ्चोत्तरीयं हृन्मन्त्रणैव धारयेत् ।  
पवित्रं पूर्वमेवोक्तम् अर्चनाङ्गविधिः ॥ २-१३८ ॥  
  
 अर्चनाङ्गविधिं शृणु ।  
  
आसनं प्रसवञ्चार्घ्यङ्गन्धं पुष्पञ्च धूपकम् ।  
दीपञ्चैव निवेद्यञ्च चाष्टाङ्गं सम्प्रकीर्तितम् ॥ २-१३९ ॥  
  
अष्टाङ्ग सहितन्नित्यं पूजयेत् दक्षिणेश्वरम् ।  
अर्चनान्ते तु पूजाया यथोक्तं हविरन्तिकम् ॥ २-१४० ॥  
  
शान्तन्तञ्चैव बल्यन्तं पूजात्रिविधमुच्यते ।  
  
पाद्यद्रव्याणि ॥  
  
उशीरञ्चन्दनञ्चैव दूर्वा सिद्धार्थमेव च ॥ २-१४१ ॥  
  
चतुर्भिरङ्गैः संयुक्तं पाद्यमेव मुदाहृतम् ।  
  
आचमनद्रव्याणि ॥  
  
चन्दनाऽगरुकर्पूरं मुरं जातीफलं तथा ॥ २-१४२ ॥  
  
तक्कोलञ्चैव कुष्ठञ्च चन्दनञ्चैव पाटली ।  
प्। २४) इत्थन्नवाङ्गसहितं प्रोक्तमाचमनीयकम् ॥ २-१४३ ॥  
  
  
 अर्घ्यद्रव्याणि  
  
कुशाग्रं क्षीरमापश्चयवं सिद्धार्धकन्तथा (सित्थार्ध-) ।  
बिल्वपत्रन्तिलं ब्रीहिस्तुलसीश्चैव तण्डुलम् ॥ २-१४४ ॥  
  
अर्घ्यन्दशाङ्गमित्युक्तं गन्धद्रव्याणि ।  
  
अगरुञ्चन्दनञ्चैव कुङ्कुमं कोष्ठमेव च ।  
तदर्धं पादमात्रं वा कर्पूरेण समन्वितम् ॥ २-१४६ ॥  
  
गन्धद्रव्यमिति प्रोक्तं पुष्पलक्षणम् ।  
  
धवलाऽरुणकृष्णा निसात्विकादिगुणत्रयम् ।  
सात्विकं श्वेतपुष्पन्तु रक्तपुष्पन्तु राजसम् ॥ २-१४८ ॥  
  
तामसं कृष्णपुष्पन्तु पीतपुष्पन्तु शोभनम् ।  
विशेषाद् राजसं पुष्प सपत्राणाञ्च धारयेत् ॥ २-१४९ ॥  
  
  
कालयोग्य पुष्पाणि ॥  
  
  
नन्द्यावर्तञ्च पुन्नागं श्वेतार्कमुदये ददेत् ।  
करवीरञ्च पद्मञ्च धुर्तूरं बृहती तथा ॥ २-१५० ॥  
  
द्रोणपुष्पञ्च मध्याह्ने विशेषेण निवेदयेत् ।  
सायाह्ने चम्पकं मल्लीं धुर्तूरञ्च नियोजयेत् ॥ २-१५१ ॥  
  
जातीकोकनदं नियोज्यावर्द्धरात्रके ।  
सङ्गृहेत् सर्वपुष्पाणि वर्ज्यपुष्पाणि ॥ २-१५२ ॥  
  
अतिपक्वमपक्वञ्च मुकुलं कुत्सितं तथा ॥ २-१५३ ॥  
  
केशकीलोपविद्धानि लूतसूत्राऽवृतानि च ।  
स्वयं पतित पुष्पाणि पर्यूक्षितानि वर्जयेत् ॥ २-१५४ ॥  
  
प्। २५) विशेषपुष्पम् ॥  
  
पुष्पजातिषु सर्वेषु गिरिपुष्पं विशिष्यते ।  
पत्रजातिषु सर्वेषु विल्वपत्रं विशिष्यते ॥ २-१५५ ॥  
  
(अनिर्माल्य पत्रपुष्पाणि)  
  
तुलसी बिल्वपत्रञ्च पलाशञ्च सुवर्णकम् ।  
प्रक्षाल्य परमेशानमर्चयेच्च पुनः पुनः ॥ २-१५६ ॥  
  
(पत्राणि)  
  
तुलसी कृष्णतुलसी सहदेवी च माथवी ।  
कपामार्गं शमीचैव दलिका चाऽमलाकरी ॥ २-१५७ ॥  
  
लक्ष्मी दूर्वाजटी चैव विशेषाद्धस्तिलक्षणी ।  
एवं पत्राणि मुख्यानिकीर्तितानि विशेषतः ॥ २-१५८ ॥  
  
सर्वपत्रेषु सङ्ग्राह्यं बिल्वञ्च तुलसी द्वयम् ।  
पत्रं ब्रह्म प्रियं प्रोक्तं बिल्वं विष्णु प्रियन्तथा ॥ २-१५९ ॥  
  
फलं रुद्र प्रियं प्रोक्तं सर्वं हिंसाविवर्जयेत् ।  
सङ्गृहेच्छिवपूजार्थं पत्रं पुष्पं फलादिकम् ॥ २-१६० ॥  
  
औषधीनां न हिंसा स्यातभवेन्न तु हिंसकः ।  
इत्थं पुष्पविधिः प्रोक्तो (धूपद्रव्याणि) ॥ २-१६१ ॥  
  
धूपद्रव्यविधिं शृणु ॥  
  
अगरुङ्गुग्गुलुञ्चैव निर्यासञ्चन्दनं गुलम् ।  
मधुबिल्वफलञ्चैव गोष्ठञ्चोशीर गोघृतम् ॥ २-१६२ ॥  
  
धूपद्रव्य विधिः प्रोक्ता (दीपविधिः) दीपस्यविधिरुच्यते ।  
सुवासवर्तिका युक्तङ्गोघृतं तैलमेव च ॥ २-१६३ ॥  
  
प्। २६) चतुस्त्रिद्व्यङ्गुलायामादीपज्वाला विशिष्यते ।  
दीपप्रियो हि भगवान् दक्षिणामूर्तिनायकः ॥ २-१६४ ॥  
  
पञ्चशुद्धिन्ततो वक्ष्ये शृणुष्वेवं महेश्वर ।  
  
पञ्चशुद्धयः ॥  
  
पृथमात्वात्मशुद्धिस्तु द्वितीयं स्थानशोधनम् ॥ २-१६५ ॥  
  
त्रितीया द्रव्यशुद्धिः स्याच्चतुर्थं (-र्धं) लिङ्गशोधनम् ।  
पञ्चमा मन्त्रशुद्धिः स्याद्वक्ष्यते च पृथक् पृथक् ॥ २-१६६ ॥  
  
उत्तराभिमुखो मौनीबद्धयोगासनः स्थिरः ।  
दशदिक्बन्धनं कृत्वा शस्त्रमन्त्रं समुच्चरन् ॥ २-१६७ ॥  
  
प्राणायामत्रयं कृत्वा प्रत्येकन्दशमात्रतः ।  
  
प्राणयामविधिः ॥  
  
  
प्राणायामक्रमं वक्ष्ये शृणुष्वेवं महेश्वर ॥ २-१६८ ॥  
  
रेचकं पूरकँचैव कुम्भकञ्च त्रिधामतम् ।  
रेचकं ब्रह्मदैवत्यं पूरकं विष्णु दैवतम् ॥ २-१६९ ॥  
  
चन्द्रार्कचरितं यस्य मृतकसूतकाश्रितम् ।  
इडा चन्द्रकला ज्ञेया पिङ्गला भास्करांशका ॥ २-१७० ॥  
  
द्वयोश्च पूरणं वायोर्नासिका मण्डलद्वयम् ।  
रेचकं सूचकोपेतं पूरकं मृतकाश्रितम् ॥ २-१७१ ॥  
  
सूतक प्रेतकं श्रुत्वा पूजा होमन्न कारयेत् ।  
निष्घलन्न तु सान्निध्यं यथोक्तविधिनाऽधुना ॥ २-१७२ ॥  
  
तस्मात् सर्वप्रत्नेन कुरु चन्द्रार्क नाशनम् ।  
चन्द्रार्कनाशनं वक्ष्ये शृणुष्वेवं महेश्वर ॥ २-१७३ ॥  
  
चन्द्रार्कनाशनकालम् ॥  
  
प्। २७) कुम्भक व्यापिनिरतं मौन कर्मनिरन्तरम् ।  
दृढचित्तं सदाध्यानन् तस्य चन्द्रार्कनाशनम् ॥ २-१७४ ॥  
  
मृतकं सूतकं हित्वा यावन्निर्णयमुच्यते ।  
चन्द्रार्कनाशनं यावत् तावत् सम्पूजयेच्छिवम् ॥ २-१७५ ॥  
  
आवाहनासनं तस्य मात्राद्वादशकं भवेत् ।  
पाद्यन्तु पञ्चमातृं स्यादाचामन्तु त्रिमात्रकम् ॥ २-१७६ ॥  
  
एकमात्रं भवेदर्घ्यं षण्मात्रं गन्धदापनम् ।  
पुष्पं द्वादशमात्रं स्याद् धूपं पञ्चदशक्षणम् ॥ २-१७७ ॥  
  
दीपदानन्तु षण्मात्रं हविःषोडशमात्रकम् ।  
विदद्ध्याद्दशकार्याणि चन्द्रसूर्य प्रणाशने ॥ २-१७८ ॥  
  
स्नानं वस्त्रञ्चोपवीत त्रयन्दद्याद्यथा विधि ।  
मात्रा द्वादशकोपेतं होमकर्मप्रकीर्तितम् ॥ २-१७९ ॥  
  
मात्राभिरष्टाधिक्येन शतेन सहितोजपः ।  
अर्चनाङ्गविधिः प्रोक्क्ता (अर्चनाविधि)   
अर्चनालक्षणं शृणु ॥ २-१८० ॥  
  
आयुष्यधनधान्यादि रिपुनाशकरं शुभम् ।  
देवप्रीति करन् तेन सर्वसाधनमुच्यते ॥ २-१८१ ॥  
  
शुचिर्व्याप्यशुचिर्वापि स्वस्थो वा दुस्थितोऽपिवा ।  
पूजयेत् सर्वकालेषु दिने रात्रौ न सा क्रिया ॥ २-१८२ ॥  
  
चन्द्रार्कनाशनं कृत्वा सर्वकालेषु पूजयेत् ।  
चन्द्रार्कनाशना देव पूजासिद्धिर्महेश्वर ॥ २-१८३ ॥  
  
गुरुदेवन् नमस्कृत्य बध्नीयात्पादमुद्रिकाम् ।  
जान्वादि नाभिपर्यन्तं पृथिवी स्थानमुच्यते ॥ २-१८४ ॥  
  
प्। २८) अम्भस्थानन्तु नाभ्यन्तं वह्निस्थानङ्गलान्तकम् ।  
वायुस्थानं ललाटान्तं तदूर्ध्व द्वादशाङ्गुलम् ॥ २-१८५ ॥  
  
आकाशस्थानमित्युक्तमूर्वादि स्थानपञ्चकम् ।  
स्थानं पञ्चविधं प्रोक्तं मडलानि क्रमाच्छुणु ॥ २-१८६ ॥  
  
चतुरश्रञ्च चन्द्रार्धन् त्रिकोणञ्च षडश्रकम् ।  
वर्तुलञ्च पृथिव्यादिभूतानां मण्डलं क्रमात् ॥ २-१८७ ॥  
  
पीतं श्वेतन्तथा रक्तं धूम्रं कृष्णं यथा क्रमम् ।  
बीजानि च यथा न्यायं लवरय हकारकाः ॥ २-१८८ ॥  
  
शिखाग्रे द्वादशाङ्गुल्ये शुद्धस्फटिकसन्निभे ।  
शिवज्ञानं नटेशाख्ये शिववस्तु स्वरूपिणि ॥ २-१८९ ॥  
  
शिवतत्वे महासूक्ष्मे योजयित्वा दहेत्तनुम् ।  
जान्वोस्तु प्रथमग्रन्धिर्द्वितीयो नाभिसंस्थितः ॥ २-१९० ॥  
  
तृतीयस्तु गलग्रन्धिश्चतुर्थस्तु लर्लाके ।  
पञ्चमस्तु शिरोग्रन्धिरस्त्रमन्त्रेण छेदनम् ॥ २-१९१ ॥  
  
खबीजं प्रथमं स्मृत्वा चाग्निबीजेन योजयेत् ।  
वायुबीजमनुस्मृत्य पञ्च ग्रन्धीनि छेदयेत् ॥ २-१९२ ॥  
  
हुम्फडिति च मन्त्रेण वेष्टयेत् ग्रन्धिपञ्चकम् ।  
देहं वै शुषकाष्ठञ्च ध्यात्वा चाऽग्नेय बीजकम् ॥ २-१९३ ॥  
  
अग्निबीजमनुस्मृत्य ज्वालामालाभिरावृतम् ।  
भस्मराशिमिवध्यात्वा ध्ययेन्मूर्तीं महेश्वरीम् ॥ २-१९४ ॥  
  
चन्द्रमण्डलसङ्काशं श्वेतपद्मोपरिस्थितम् ।  
भस्मकूटाकृतिन् ध्यात्वा पादमुद्रां प्रकल्पयेत् ॥ २-१९५ ॥  
  
ब्रह्माविष्णुश्च रुद्रश्च ईश्वरश्च सदाशिवः ।  
पृथिव्यादिनी भूतानि ब्रह्ममध्ये यथा स्मरेत् ॥ २-१९६ ॥  
  
मृणालतन्तुवत्तन्वी मध्ये तु ब्रह्मनाडिका ।  
शिव तत्वा दधस्स्थाने ध्यात्वा व्योम्नोऽथ मण्डलम् ॥ २-१९७ ॥  
  
प्। २९) चन्द्रबीजमनुस्मृत्य सुधयाप्लावयेत् ततः ।  
क्षीरवत्व मृताकारं पादाङ्गुल्यग्र पूर्णकम् ॥ २-१९८ ॥  
  
ओङ्कारबीजमकलं योगाभ्यासादथोमुखम् ।  
तेनाऽप्लाविनमात्मानमिति पूर्णं विचिन्तयेत् ॥ २-१९९ ॥  
  
सम्यज्जानमयं देहं सर्वभूतालयं शुभम् ।  
आत्मानमानयेत् पूर्वं पश्चाद् देहं विचिन्तयेत् ॥ २-२०० ॥  
  
आचार्यमूर्ति ग्रहणं साधकानां भवेत् ततः ।  
तद्भावं भावयित्वा तु ज्ञानमुद्रां प्रकल्पयेत् ॥ २-२०१ ॥  
  
आधाराऽधेय योर्वर्णं शृणुष्वेवं महेश्वर ।  
त्र्यश्रन्तदूर्ध्वे षट्कोणन् तदूध्वेवर्तुलत्रयम् ॥ २-२०२ ॥  
  
परन्त्रिकोणमूर्ध्वे च प्रोक्तमाधार लक्षणम् ।  
चतुर्वर्णन्तु पूर्वं स्यात् तत् परन्तु षडक्षरम् ॥ २-२०३ ॥  
  
अक्षरं सर्ववर्णाख्यमाम्नायार्थमयं शुभम् ।  
मृणालतन्तुवद् रूपं वृत्तं ज्योतिस्वरूपकम् ॥ २-२०४ ॥  
  
परवास्तुषडाधारमाधारमधितिष्ठतम् ।  
मृणाल तन्तुवद् रूपं वृत्त ज्योतिस्वरूपकम् ॥ २-२०५ ॥  
  
अकारादिक्षकारान्तमादीरूपं सुनिश्चितम् ।  
अंसानामात्म मध्यस्थमविकार स्वरूपकम् ॥ २-२०६ ॥  
  
आद्यन्त शून्यममलं नागाभरणभूषितम् ।  
अनादि सिद्धमाधारं वर्तुलं बीजरूपकम् ॥ २-२०७ ॥  
  
वरिष्ठां द्यादीबीजन्तु सद्यान्तञ्चतुरक्षरम् ।  
त्रिकोणे त्वक्षरन्यस्त्वा मध्ये सद्यादिवर्णकम् ॥ २-२०८ ॥  
  
प्। ३०) बन्धयेत् पूर्वबीजेन न्यसेद् उक्तविधानतः ।  
षट्कोणाद्यादिकं न्यस्त्वा षडक्षरं क्रमान्न्यसेत् ॥ २-२०९ ॥  
  
डम्भाद्यादिषु यत् बीजं फणाद्यन्तद् दशाक्षरम् ।  
वृत्त मण्डलमेवञ्च वृत्तञ्चैव क्रमान्न्यसेत् ॥ २-२१० ॥  
  
एकादशाक्षरन्न्यस्त्वा वृत्तमध्ये तु तेजसम् ।  
वृत्तमध्ये विशेषन्तु मनोवाक्का?य बीजकम् ॥ २-२११ ॥  
  
अकाराक्षरमारभ्य प्रान्ते त्वाकारमालिखेत् ।  
वृत्ते वृत्तं क्रमान्न्यस्य षोडशाक्षरमेव च ॥ २-२१२ ॥  
  
हकारादीनि बीजानि क्षकारान्तानि देशिकः ।  
त्रिकोणे त्र्यक्षरन्न्यस्त्वादूर्ध्वाश्रादि क्रमान्न्यसेत् ॥ २-२१३ ॥  
  
इत्थमक्षर रूपणे ध्यात्वा दक्षिणतोमुखम् ।  
तदन्ते पादमुद्राञ्च ज्ञानमुद्राञ्च कल्पयेत् ॥ २-२१४ ॥  
  
ध्यायेद् देवन्तु मनसा कारपूजाविधिं शृणु ।  
करन्यासं पुरा कृत्वा सर्वकर्माणि कारयेत् ॥ २-२१५ ॥  
  
ब्रह्ममुद्रां पुराकृत्वा वह्निबीजेन शोधयेत् ।  
तले पृष्ठे च करयोरस्त्र मन्त्रेण शोधयेत् ॥ २-२१६ ॥  
  
अङ्गुष्ठादि कनिष्ठान्तमीशानादीन् क्रमान्न्यसेत् ।  
कनिष्ठादि प्रधानान्तं षडङ्गानि क्रमान्न्यसेत् ॥ २-२१७ ॥  
  
कराभ्यां मन्त्रमुद्राञ्च महानादन्तु बन्धयेत् ।  
सद्यान्तकं कनिष्ठादि संहार न्यासमुच्यते ॥ २-२१८ ॥  
  
अङ्गुष्ठादि कनिष्ठान्तं षडङ्गन्यासमुच्यते ।  
ब्रह्मचारि गृहस्थानां सृष्टिन्यासमुदाहृतम् ॥ २-२१९ ॥  
  
प्। ३१) वानप्रस्थ यतीनाञ्च संहार न्यासमुच्यते ।  
मध्यादि तर्जन्यन्तं शिवाङ्गानि क्रमान्न्यसेत् ॥ २-२२० ॥  
  
पानप्रस्थमिदन्न्यस्त्वा संहार न्यासमुच्यते ।  
मध्यादितर्जन्यन्तन्तु शिवाङ्गानि क्रमान्न्यसेत् ॥ २-२२१ ॥  
  
पानप्रस्थमिदन् न्यस्त्वा पूर्वोक्त विधिना ततम् ।  
अष्टविद्येश्वरान् पश्चादङ्गुष्ठादि क्रमान्न्यसेत् ॥ २-२२२ ॥  
  
प्रासादं विन्यसेत् पश्चात् करशाखासु पर्वसु ।  
मूलप्रक्रतिकन् न्यस्त्वा यथा पूर्वन् न्यसेत् ततः ॥ २-२२३ ॥  
  
चन्दनाऽलेपनं कृत्वा गन्धपुष्पैरलङ्कृतम् ।  
शिवमन्त्रं स कृज्जप्त्वा बध्नीयाद्ब्रह्ममुद्रिकाम् ॥ २-२२४ ॥  
  
संस्पृशेन् मन्त्रहस्ताभ्यां सर्वाङ्गं मस्तकादिकम् ।  
मूलबीजमनुस्मृत्य लिखित्वा वर्णमाकृतिम् ॥ २-२२५ ॥  
  
वर्णमन्त्रं कलामन्त्रं पिण्डमन्त्रञ्च विन्यसेत् ।  
वर्णमन्त्र विशेषन्तु शृणुष्वेवं महेश्वर ॥ २-२२६ ॥  
  
वर्णमन्त्र ॥  
  
शकाराद्यादि सान्तञ्च पृथ्व्यन्तं सान्तमादितः ।  
चवर्गादि तृतीयादि वपूर्वान्तं समुच्चरन् ॥ २-२२७ ॥  
  
षोडशान्तादि चन्द्रान्तं सर्गादि प्रथमान्तकम् ।  
हान्तं लान्तं सकारान्तं क्रमादेव समुच्चरेत् ॥ २-२२८ ॥  
  
ब्रह्मबीज विसर्गान्ता पञ्चम ब्रह्मबीजकम् ।  
बीन्दुनादसमायुक्तं वर्णमन्त्रमिदं शुभम् ॥ २-२२९ ॥  
  
प्। ३२) इत्थं वै वर्णमन्त्रन्तु वर्णन्यासं क्रमाच्छृणु ।  
अकारं मूर्ध्नि विन्यस्याऽकारन्तु ललाटके ॥ २-२३० ॥  
  
इकारं दक्षिणे नेत्रे ईकारं वामनेत्रके ।  
उकारं दक्षनासायामूकारं वामके पुटे ॥ २-२३१ ॥  
  
ऋकारं दक्षिणे कर्णे ॠकारं वामकर्णके ।  
ऌकारं दक्षिणे गण्डे ॡकारं वामगण्डके ॥ २-२३२ ॥  
  
एकारमोष्ठके न्यस्य ऐकारमधरे न्यसेत् ।  
ओकारमूर्ध्वदन्ते च औकारं दशनेत्वधः ॥ २-२३३ ॥  
  
अङ्कारं तालुमूले च अःकारन्तालुमस्तके ।  
कवर्गं दक्षिणे हस्ते च वर्गं वामहस्तके ॥ २-२३४ ॥  
  
टवर्गं दक्षिणे पादे तवर्गं वामपादके ।  
पछौ च दक्षिणे पार्श्वे बभौ वामपाश्वके ॥ २-२३५ ॥  
  
मकारं नाभिदेशे तु यकारन्त्वचि विन्यसेत् ।  
रेफं रक्त प्रदेशे तु लकारं मांसदेशके ॥ २-२३६ ॥  
  
वकारं मेदसो देशे शकारं स्नायु देशके ।  
मज्जादेशे षकारन्तु सवारं शुक्लदेशके ॥ २-२३७ ॥  
  
हकारं प्राणमित्युक्तं भ्रूमध्ये च प्रविन्यसेत् ।  
लकारं मेढ्रदेशे च क्षकारं प्रषणे न्यसेन् ॥ २-२३८ ॥  
  
  
कलान्यास ॥  
  
अथ शास्त्र क्रमादुक्त कलान्यासविधिं शृणु ।  
द्वादशं बीजमुच्चार्य मूलमन्त्रं समुच्चरेत् ॥ २-२३९ ॥  
  
कलामन्त्राः क्रमेणैव पञ्चब्रह्ममनुस्मरन् ।  
  
पञ्चब्रह्माकृतयः ॥  
  
पञ्चब्रह्माकृतिं वक्ष्ये शृणुष्वेवं महेश्वरम् ॥ २-२४० ॥  
  
प्। ३३) शुद्धस्फटिकसङ्काशञ्चतुर्वक्त्रञ्चतुर्भुजम् ।  
हारकेयूर कटक कुण्डला भरणोज्वलम् ॥ २-२४१ ॥  
  
गोमेदक कीरीटञ्च श्वेतज्ञोपवीतकम् ।  
खेटटङ्क समायुक्त वरदाभय पाणिकम् ॥ २-२४२ ॥  
  
भास्वर प्रभबालेन्दुं सद्योजात स्वरूपकम् ।  
वामदेवोद्भवं रक्तञ्चतुवक्त्रञ्चतुर्भुजम् ॥ २-२४३ ॥  
  
मञ्जीरकं कणोद्भासि कटिसूत्रोदरन्तथा ।  
प्रवालमकुटञ्चैव हेमयज्ञोपवीतकम् ॥ २-२४४ ॥  
  
वरदाभय संयुक्तं पाशटङ्ककरद्वयम् ।  
त्रिनेत्रं त्रिविलासञ्च कर्णकुण्डलमण्डितम् ॥ २-२४५ ॥  
  
एतद् वै वामदेवस्य मन्त्रमूर्ति स्वरूपकम् ।  
अघोरं दक्षिणं भीमं भिन्नाञ्जन समप्रभम् ॥ २-२४६ ॥  
  
अष्टबाहुं त्रिनेत्रञ्च चतुर्वक्त्रं जटाधरम् ।  
रक्ताम्बर धरञ्चैव रक्तवस्त्रोत्तरीयकम् ॥ २-२४७ ॥  
  
रक्तचन्दनलिप्ताङ्गं रक्तमालाविभूषितम् (-क्षितम्) ।  
शूलं वेताल खट्गञ्च चक्रं दक्षकरैर्धरम् ॥ २-२४८ ॥  
  
नागं खेटञ्च घण्टाञ्च विस्मयं वामपाणिभिः ।  
नीलाङ्गुलीयकञ्चैव नागयज्ञोपवीतकम् ॥ २-२४९ ॥  
  
एवं त्वघोरमन्त्रस्य मन्त्रमूर्ति स्वरूपकम् ।  
पुरुषं कुकुमाकाशञ्चतुर्वक्त्रञ्चतुर्भुजम् ॥ २-२५० ॥  
  
सव्ये वामे दधत्टङ्कं कमलण्डमरुङ्गदाम् ।  
त्रिनेत्रं सौम्यवक्त्रन्तु किञ्चित् प्रहसिताननम् ॥ २-२५१ ॥  
  
होमाङ्गुलीयकञ्चैव हेमवस्तोत्तरीयकम् ।  
मुक्ता फलकिरीटञ्च माणिक्कादङ्गुलीयकम् ॥ २-२५२ ॥ २-  
  
प्। ३४) एतत् पुरुषमन्त्रस्य मन्त्रमूर्ति स्वरूपकम् ।  
दशबाहु त्रिनेत्रञ्च पञ्चवक्त्रं जटाधरम् ॥ २-२५३ ॥  
  
वज्रं शूलं दण्डखट्गमभयं दक्षिणैर्दधत् ।  
पाशाङ्कुशञ्च डमरुकं दधानं वामपाणिभिः ॥ २-२५४ ॥  
  
माणिक्कमकुटञ्चैव माणिक्काङ्गुलि भूषणम् ।  
सौम्यं स्फटिकवर्णाभमीशानमूर्ति रूपकम् ॥ २-२५५ ॥  
  
अघोरमूर्ति रौद्रन्तु शेषाः सौम्या उदाहृता ।  
तत् ब्रह्मरूप सौम्यं तत् परमं सृष्टिकारणम् ॥ २-२५६ ॥  
  
वामन्तु वैष्णवं श्रेष्ठं स्थिति कारणमेव च ।  
अघोरं रुद्ररूपं तु प्रोक्तं संहारकारणम् ॥ २-२५७ ॥  
  
ईश्वराङ्गं तु पुरुषमैर्श्व्यस्य प्रदायकम् ।  
सदा शिवं तथेशानं महामोक्षप्रदायकम् ॥ २-२५८ ॥  
  
इत्थं ब्रह्माधिदैवत्यं कलान्यासविधिं शृणु ।  
कलावेदमयाश्रेष्ठाः कलामन्त्रञ्च तान्त्रिकम् ॥ २-२५९ ॥  
  
कलाभिस्तु कलाशक्तिं न्यसेद् दक्षिणमीश्वरम् ।  
कलाब्रह्म वदाकाराः कन्याकारास्तु शक्तयः ॥ २-२६० ॥  
  
सृणिपाशवराभीति विभूषित कराम्बुजाः ।  
सर्वाभरण सम्पूर्णार्मकुटैरुपशोभिताः ॥ २-२६१ ॥  
  
ईशानस्य कलाः पञ्चपुरुषस्य चतुष्कला ।  
अघोरस्य कलाश्छाष्टौ वामदेवं त्रयोदश ॥ २-२६२ ॥  
  
अष्टौ सद्यकलाश्चैव चाष्टस्त्रिंशत्कलास्त्विमाः ।  
कलाभिस्तु कलाशक्ति न्यासं वक्ष्ये क्रमाच्छृणु ॥ २-२६३ ॥  
  
शशिनीचाङ्गदाचैव तथेष्टा च मरीचिका ।  
ज्वालिनीतिकलाः पञ्चक्रमादेताः प्रविन्यसेत् ॥ २-२६४ ॥  
  
प्। ३५) पूर्वन्तु दक्षिणं पश्चादुत्तरं पश्चिमन्तथा ।  
ऊर्ध्वन्तु मूर्धात्वीशान स्थान पञ्च सुविन्यसेत् ॥ २-२६५ ॥  
  
शान्ति विद्या प्रतिष्ठा च निवृत्तिश्च चतुष्कलाः ।  
एताः पुरुष शक्तीस्तु चतुर्वक्त्रेषु विन्यसेत् ॥ २-२६६ ॥  
  
पूर्वञ्च दक्षिणञ्चैव सौम्यञ्चैव तु पश्चिमम् ।  
तमा मोहाक्षयानिष्ठा मृत्युर्मायाऽभयोजान् ॥ २-२६७ ॥  
  
एताः कलास्त्वघोरस्य हृदयादिषु विन्यसेत् ।  
हृदये चैव कण्ठे च स्कन्धयोश्च तथैव च ॥ २-२६८ ॥  
  
उदरे चैव नाभौ च पश्चात् भागे तथैव च ।  
उरसीत्यष्टसु स्थाने वक्ष्यते च यथा क्रमम् ॥ २-२६९ ॥  
  
रजारक्षारतिश्चैव पालीकामा च सम्यगा? ।  
कार्याबुद्धि क्रियाधात्री भ्रामिणी च तथा पुनः ॥ २-२७० ॥  
  
मोहिनी चाभया वाम त्रयोदशकलास्त्विमाः ।  
मेढ्रे गुदे च ऊर्वोश्च जान्वोश्चैव तु जङ्घयोः ॥ २-२७१ ॥  
  
पश्चाज्जघनयोः कट्याम्पार्श्वे योश्च क्रमान्न्यसेत् ।  
सिद्धि ऋद्धिर्द्युतिश्चैव लक्ष्मीमेधा तथैव च ॥ २-२७२ ॥  
  
कान्तिःस्वधा स्थितिस्ताश्च सद्योजात कलास्त्विमा ।  
पादयोः करयोश्चैव स्तनयोः कक्षयोर्न्यसेत् ॥ २-२७३ ॥  
  
ध्यात्वा शिवमयं रूपष्ट त्रिंशतलात्मकम् ।  
तदन्ते पिण्डमन्त्राणि (पिण्ढ-) तत् तत् स्थानेषु विन्यसेत् ॥ २-२७४ ॥  
  
ईशानं मूर्ध्नि विन्यस्य मुखे तत् पुरुषन्न्यसेत् ।  
अघोरं हृदयेर्न्यस्य गुह्ये वामं प्रविन्यसेत् ॥ २-२७५ ॥  
  
अजातं पादयोर्न्यस्य पुनाङ्गानि विन्यसेत् ।  
हृदयं हृदिविन्यस्य शीरश्शिरसि विन्यसेत् ॥ २-२७६ ॥  
  
प्। ३६) शिखायान्तु शिखां न्यस्य कवचं स्तनयोर्न्यसेत् ।  
नेत्रेषु नेत्रमस्त्रेण दशदिक्बन्धनं स्मृतम् ॥ २-२७७ ॥  
  
पञ्चब्रह्म षडङ्गानां क्रमात् बीजाक्षरं शृणु ।  
आकाश बीजवर्गे तु षडक्षर विवर्जिते ॥ २-२७८ ॥  
  
अजातं प्रथमं प्रोक्तं त्रितीयं वाममुच्यते ।  
अघोरं पञ्चमं प्रोक्तं तरमेकादशं भवेत् ॥ २-२७९ ॥  
  
त्रयोदशार्णमीशानं ब्रह्मबीजमुदाहृतम् ।  
द्वितीयं हृदयं प्रोक्तञ्चतुर्थं वदनं भवेत् ॥ २-२८० ॥  
  
षष्टाक्षरं शिखामन्त्रं द्वादशं कवचं मनुः ।  
नेत्रञ्च दशमं प्रोक्तमस्त्रं षोडशकं तथा ॥ २-२८१ ॥  
  
नमः स्वाहा वषडौषट् हुम्फट्कारसमन्वितम् ।  
इदमप्यङ्ग रक्षार्थं विन्यसेत् तु षडङ्गकम् ॥ २-२८२ ॥  
  
षडङ्गदेवता वर्णं शृणुष्वेवं महेश्वर ।  
श्वेतं वीतञ्च रक्तञ्च कृष्णं विद्युच्च कुङ्कुमम् ॥ २-२८३ ॥  
  
चतुर्बाहुं त्रिनेत्रञ्च वराभय समायुतम् ।  
कपाल शूलवरदं परशुं पाणिभिर्धृतम् ॥ २-२८४ ॥  
  
अस्त्रं नेत्रञ्च रौद्रन्तु शेषाः सौम्या इति स्मृताः ।  
गन्धं पुष्पञ्च धूपञ्च वर्णमन्त्रेण दापयेत् ॥ २-२८५ ॥  
  
स्वरूपं पूजयेद्ध्यात्वा ज्ञानमुद्रन्त्वनन्तरे ।  
पिण्डमन्त्रं जपेत् पश्चात् बीजानां कारणं शृणु ॥ २-२८६ ॥  
  
वीरं बीजान्तमन्तस्थ नादं षोडशमात्रकम् ।  
सर्वमन्त्रात्मकं मन्त्रं पिण्डमन्त्रमिदं शुभम् ॥ २-२८७ ॥  
  
प्। ३७) सकृज्जप्त्वा शिवं ध्यात्वा बध्नीयात् ज्ञानमुद्रिकाम् ।  
  
लिङ्गभेदानि ॥  
  
लिङ्गभेदक्रमं वक्ष्ये विशेषात् तु यथा क्रमम् ॥ २-२८८ ॥  
  
लिङ्गं द्वयमिति प्रोक्तञ्चलञ्चैवाऽचलं तथा ।  
चललिङ्गे सदा वासं पूजयेत् परमेश्वरम् ॥ २-२८९ ॥  
  
अचलल्लिङ्गे देवन्तु मन्त्र संस्कार पूर्वकम् ।  
मन्त्र संस्कार हीने तु लिङ्गमाकृतिमात्रकम् ॥ २-२९० ॥  
  
चललिङ्गविशेषन्तु गुरुर्देवो महेश्वर ।  
स्थावरं जङ्गमञ्चैव लिङ्गं द्विविधमुच्यते ॥ २-२९१ ॥  
  
जङ्गमस्यावमानेन स्थावरे निष्फलं भवेत् ।  
चललिङ्गं द्वयं प्रोक्तं ज्येष्ठश्चाचार्य एव च ॥ २-२९२ ॥  
  
ज्येष्ठाचार्य द्वयौ देवौ सृष्टिस्थित्यन्त हेतुकौ ।  
एतेषां जङ्गमोत् कृष्टं स्वामिनां तु महेश्वर ॥ २-२९३ ॥  
  
तस्मात् सर्व प्रयत्नेन स्वामिरूपं सदार्चयेत् ।  
कर्मस्य चोभयार्थी च सादाख्यन्तत्वमर्चयेत् ॥ २-२९४ ॥  
  
सतुवस्तु स्वरूपन्तु परं सादाख्य तत्परम् ।  
सर्वदेवा कृतिं शुद्धं सदाशिवं महेश्वर ॥ २-२९५ ॥  
  
पूर्वाकृतिं परित्यज्य सादाख्या कृतिरेव च ।  
सादाख्ये च तदुर्ध्वे च विन्यसेन्नृक्तरूपकम् ॥ २-२९६ ॥  
  
नृक्तरूपं सदाध्यात्वा दक्षिणालयमादिकम् ।  
ज्योतिरूपं नटन्नित्यं सृष्टिस्थित्यन्त कारणम् ॥ २-२९७ ॥  
  
नव तत् व्यमयं स्थानं सर्वसम्पत्करं परम् ।  
चतुर्बाहुं सदा नृक्तं नादान्ताक्तस्य कारणम् ॥ २-२९८ ॥  
  
प्। ३८) शुभं परमनिर्वाणं सर्वदेव सदाशिवम् ।  
सादाख्यस्य च रूपन्तु ध्यात्वा मध्ये नटेश्वरम् ॥ २-२९९ ॥  
  
हृत्पद्ममध्ये संस्थाप्य नादतन्त्रं कलामयम् ।  
एकवक्त्रञ्चतुर्बाहु द्विपादं वृत्तमध्यकम् ॥ २-३०० ॥  
  
अङ्गुष्ठामात्रमचलं शुद्ध तत्वं नवात्मकम् ।  
वर्णमन्त्रं समुच्चार्य सादाख्या कृति चिन्तनम् ॥ २-३०१ ॥  
  
आत्मानन्तु सकारस्थ मन्तरात्मा तु बिन्दुकम् ।  
परमात्मा खबीजस्थो नादः षोडशमात्रकः ॥ २-३०२ ॥  
  
सर्वं हृदयमन्त्रेण पूजयित्वा यथाक्रमम् ।  
अष्टत्रिंशत् कलान्यासमष्ट त्रिंशात्म मन्त्रकम् ॥ २-३०३ ॥  
  
अष्टत्रिंशत्परन्नृक्त न्यासकाल क्रमं शृणु ।  
देहशुद्धिकरन्यासमन्तर्यागात्म मन्त्रकम् ॥ २-३०४ ॥  
  
योगञ्च नृक्तमन्त्रञ्च पूर्वस्थाने क्रमान्न्यसेत् ।  
आत्मशुद्धि क्रमं प्रोक्तं स्थानशुद्धिः ॥ २-३०५ ॥  
  
स्थाशुद्धि क्रमं शृणु  
  
हस्तमात्रं खनेद्भुमिं तन्मृद्भिः पूरयेत् क्रमात् ।  
सम्यक् परीक्ष्य बहुधा लोष्ठास्ध्यादीनि वर्जयेत् ॥ २-३०६ ॥  
  
समम्भूमितलं कृत्वा प्रोक्षयेत् पञ्चगव्यतः ।  
वितानद्ध्वजसंयुक्तं कदलीकृमुकान्वितम् ॥ २-३०७ ॥  
  
दर्भमाला समायुक्तं मुक्तादामविभूषितम् ।  
पुष्पमाला समाकीर्णं प्रोक्षयेत् कुशवारिणा ॥ २-३०८ ॥  
  
स्थानशुद्धिक्रमं प्रोक्तं द्रव्यशुद्धिक्रमं शृणु ।  
स्नानपात्रमथाचामपात्रमर्घस्य पात्रकम् ॥ २-३०९ ॥  
  
प्। ३९) सामान्यार्घ्यस्य पात्रञ्च जलभाण्डञ्च शोधयेत् ।  
हृन्मन्त्रेण निरीक्ष्याथ कवचेनावकुण्ठयेत् ॥ २-३१० ॥  
  
सर्वपात्रमथाप्लुत्य वारिणा च प्रपूरयेत् ।  
आनीयजलपूरित्वा कुरुमुद्राञ्च सौरभीम् ॥ २-३११ ॥  
  
उच्चार्य हृदयं मन्त्रं गन्धपुष्पं प्रदापयेत् ।  
बद्ध्वा तु सौरभीमुद्रां मूलबीजं न्यसेत् क्रमात् ॥ २-३१२ ॥  
  
ततश्चोपरिसंशोद्ध्य न्यसेत् प्रासादमन्त्रकम् ।  
घण्टाया धूपदीपौ च दद्यादीशान मन्त्रतः ॥ २-३१३ ॥  
  
सर्वद्रव्याणि सम्प्रोक्ष्य कुशेनैव शिवांसा ।  
प्रोक्षयेत् स्थलपार्श्वं वै स्थापयेद् धूपभाजनम् ॥ २-३१४ ॥  
  
धूपपात्रस्य पूर्वेऽपि प्रजापति वनस्पतिः ।  
पात्राणां पश्चिमेभागे खण्टास्थानं प्रकीर्तितम् ॥ २-३१५ ॥  
  
घण्टानामधि देवास्तु वसुस्सोमोयमस्तथा ।  
द्रव्यशुद्धिस्समाख्याता भूमिदेव्यर्चनां शृणु ॥ २-३१६ ॥  
  
पूजयेत् गन्धपुष्पाद्यैः स्वनाम्नाभूमि देवताम् ।  
पूर्वाशाभिमुखीं शुद्धां पद्मासन समास्थिताम् ॥ २-३१७ ॥  
  
त्रीणिपाद्यादि पात्राणि क्षालयेदस्त्रमन्त्रतः ।  
शुद्धोदकेन सम्पूर्य सौरन्यासं समाचरेत् ॥ २-३१८ ॥  
  
वह्निबीजं विसर्गान्तमस्त्राय फटिति ब्रुवन् ।  
स्थले पीठे च संशोद्ध्य करयोर्दक्षवामयोः ॥ २-३१९ ॥  
  
मूलमन्त्रं षडङ्गञ्च क्रमाद्वक्ष्ये महेश्वर ।  
प्रणवं वायुसंयुक्तं लकारन्तकमक्षरम् ॥ २-३२० ॥  
  
सद्बिन्दुमूलदीर्घञ्च पुनस्तच्छिरसायुतम् ।  
व्योमपूर्व विसर्गान्तं सूर्यमन्त्रं नमोन्तकम् ॥ २-३२१ ॥  
  
प्। ४०) सान्तबिन्दु समायुक्तं हृदयं हृदये न्यसेत् ।  
अर्कायशिरसे न्यस्य भूर्भुवस्वः शिखान्न्यसेत् ॥ २-३२२ ॥  
  
ह्रूङ्कारं कवचन्न्यस्त्वा त्रिवेदी नेत्रमन्त्रकम् ।   
अग्निबीजं विसर्गान्त सौरास्त्रेण समन्वितम् ॥ २-३२३ ॥  
  
कान्तबिन्दु समायुक्तमर्चयेच्छिवमव्ययम् ।  
अबिन्दुमेकमुच्चार्य खषोल्कं सूर्यान्तमुच्चरन् ॥ २-३२४ ॥  
  
मन्त्रेणानेन गन्धञ्च पुष्पञ्चैव प्रदापयेत् ।  
दशाक्षरेण धूपान्तमर्चयेद्रक्तचन्दनैः ॥ २-३२५ ॥  
  
अर्यमाणं प्रतिष्ठाप्य सौरद्ध्यान क्रमं शृणु ।  
एकवक्त्रं द्विबाहुञ्च द्विनेत्रं ध्रतपङ्कजम् ॥ २-३२६ ॥  
  
तेजो मण्डल संस्थाप्य रक्तवास समुज्वलम् ।  
सर्वलक्षणसम्पन्नं सर्वाभरणभूषितम् ॥ २-३२७ ॥  
  
रक्तवर्णं महात्मानं ममरूपं महेश्वर ।  
चतुर्वक्त्रमष्टबाहुं ध्यायेद्दिवसनायकम् ॥ २-३२८ ॥  
  
त्रिनेत्रञ्च चतुबाहुन्तमोघ्नञ्च दिवाकरम् ।  
सप्ताश्वरथमारूढं प्रभाकरं विभाकरम् ॥ २-३२९ ॥  
  
उषावरण संयुक्तं प्रभासङ्घ समन्वितम् ।  
मेधाप्रज्ञा समायुक्तं सोमादि गृहसंयुतम् ॥ २-३३० ॥  
  
सोमाङ्गारबुधाश्चैव जीवशुक्रशश्चैराः ।  
राहुः केतुः क्रमादेते गृहामृत्यु विनाशनाः ॥ २-३३१ ॥  
  
गोक्षीरवर्णः सोमः स्यादङ्गारो रक्तवर्णकः ।  
स्यामवर्णो बुधः प्रोक्तो नीलवर्णो बृहस्पतिः ॥ २-३३२ ॥  
  
शुक्रः कुन्देन्दुवर्णस्तु कृष्णवर्णः शनैश्शरः ।  
कालमेघनिभोराहुः केतुर्धूम्राभ उच्यते ॥ २-३३३ ॥  
  
प्। ४१) पद्मासनस्थिताः सर्वे सर्वलक्षण संयुताः ।  
सर्वाभरण सम्पूर्णा द्विभुजाः परिकीर्तिताः ॥ २-३३४ ॥  
  
सोममुत्तरदिक्भागे पूर्वस्यान्दिशिभार्गवः ।  
अङ्गारकं याम्यभागे पश्चिमे तु बृहस्पतिः ॥ २-३३५ ॥  
  
शनैश्चरस्तथे शान्यामाग्नेय्यां राहुमेव च ।  
केतुञ्च नै-ऋते भागे विन्यसेत् बुधमानिले ॥ २-३३६ ॥  
  
पुरस्ताद्रथमश्वञ्च अरुणं पुरतो न्यसेत् ।  
प्रभामुषाञ्च सन्ध्याञ्च प्रज्ञाञ्चैव तु विन्यसेत् ॥ २-३३७ ॥  
  
रवेश्च सूर्य चण्डेशमैशान्यां दिशिपूजयेत् ।  
अथाष्टौ लोकपालांश्च तत् तत् स्थानेषु पूजयेत् ॥ २-३३८ ॥  
  
गन्धपुष्पादिकं सर्वं स्वनाम्ना प्रतिपादयेत् ।  
षडङ्गन्यासमर्भ्यर्च्य अर्घ्यञ्चैव प्रदापयेत् ॥ २-३३९ ॥  
  
सूर्यार्चनविधिः प्रोक्ता प्रकारलक्षणं शृणु ।  
पञ्चप्रकारनामानि शृउणुष्वेवं महेश्वर ॥ २-३४० ॥  
  
अन्तर्मण्डलमाद्यं स्यादन्तर्हारं द्वितीयकम् ।  
मध्यहारं त्रितीयञ्च मर्यादञ्च चतुर्थकम् ॥ २-३४१ ॥  
  
महामर्यादकञ्चैव पञ्चमं तत् प्रकीर्तितम् ।  
एतेषामथमानञ्च प्राकाराणां शृणु क्रमात् ॥ २-३४२ ॥  
  
अन्तर्मण्डल मानंस्यदर्धदण्डप्रमाणतः ।  
अन्तर्हारन्त्वे कदण्डं मध्यहारं द्विदण्डकम् ॥ २-३४३ ॥  
  
चतुर्दण्डञ्च मर्यादं सप्तदण्डञ्च (-दण्ढञ्च) पञ्चमम् ।  
कूपस्थान द्वितीये स्यात् प्राकारे स्याद् दिशीशितुः ॥ २-३४४ ॥  
  
प्। ४२) अन्तरे चेन्द्रानलयोर्धन स्थानं प्रकीर्तितम् ।  
आग्नेय यमयोर्मध्ये वस्त्रशाला समीरिता ॥ २-३४५ ॥  
  
वायोश्च सोमयोर्मध्ये शयनस्थानमुच्यते ।  
महामर्यादके शान्यां महामण्टपमुच्यते ॥ २-३४६ ॥  
  
यजमानेच्छया क्वापिदेशे मण्टप कल्पनम् ।  
प्राकारलक्षणं प्रोक्तं द्वारपूजा ॥ २-३४७ ॥  
  
अथ सम्पूजयेच्छङ्खनिधिमध्य स्थितं शिवम् ॥ २-३४८ ॥  
  
वसानं दक्षिणे पार्श्वे कुन्देन्दुसदृशं भवम् ।  
पश्चात् पद्मनिधिं मध्यस्थिरमुत्तरपार्श्वगम् ॥ २-३४९ ॥  
  
द्वारोर्द्ध्वे देशविघ्नेशान् पूजयेत् सर्वसिद्धिदान् ।  
विघ्नेश्वरञ्च वीरञ्च शूरञ्चैव कपर्दिनम् ॥ २-३५० ॥  
  
कम्बुग्रीवञ्च वरदं हस्तिवक्त्रमनन्तरम् ।  
क्षिप्र प्रसादनामानमविघ्नकविनायकौ ॥ २-३५१ ॥  
  
वर्णञ्च दशविघ्नानां वक्ष्यते च पृथक् पृथक् ।  
श्वेतं कृष्णं तथा रक्तं प्रवालन्नीलमेव च ॥ २-३५२ ॥  
  
धूम्रवर्णं बालसूर्यं मौक्तिकं पुष्परागकम् ।  
दक्षिणस्य कवाटस्य ब्रह्मा तत्राधि देवता ॥ २-३५३ ॥  
  
उत्तरस्य कवाटस्य विष्णुस्स्यादधि देवता ।  
मध्यस्थ फलकायास्तु रुद्रस्स्यादधि देवता ॥ २-३५४ ॥  
  
कवाटयोः पदद्वन्द्वं कूर्मदैवत्यमुच्यते ।  
कवाटबन्धने देवौ शिवज्योत्स्ना च देवता ॥ २-३५५ ॥  
  
कवाटोत्पाटने देवौ मूर्तिकेतन देवता ।  
पटिकानाञ्च सर्वासां सुब्रह्मण्यो महेश्वर ॥ २-३५६ ॥  
  
प्। ४३) फलकानाञ्च देवानां वायुस्तत्राधिदेवता ।  
अस्त्रमन्त्रेण सम्पूज्य सुक्षीरं बन्धयेत् ततः ॥ २-३५७ ॥  
  
कवाटवलयौ प्रोक्तौ सूर्यचन्द्राधिदेवतौ ।  
कवाटदण्ड मध्यस्थारष्ट पर्वत देवताः ॥ २-३५८ ॥  
  
कवाटभूषणानां तु अष्टनागाः प्रकीर्तिताः ।  
कवाटविधि (-विथि) देवांश्च पूजयेत् स्वस्वनामभिः ॥ २-३५९ ॥  
  
वलयौ सूर्य सोमेशौ नेत्रमन्त्रं समुच्चरन् ।  
गन्धं पुष्पञ्च धूपञ्च दीपञ्च हविषाददेत् ॥ २-३६० ॥  
  
कवाटे दक्षिणे पश्चाद् वामहस्तं प्रवेशयेत् ।  
वायुमन्त्रेण तन्त्राणाञ्चञ्चलं कारयेत् बुधः ॥ २-३६१ ॥  
  
सर्वद्वारकवाटस्थ देवानित्थं प्रपूजयेत् ।  
दक्षिणद्वार देवाश्च गन्धर्वायक्षराक्षसाः ॥ २-३६२ ॥  
  
पश्चिमद्वार देवानां देवा देवर्षयस्तथा ।  
उत्तरद्वार देवाश्च वषडोङ्कारव्याहृतिः ॥ २-३६३ ॥  
  
चतुर्थप्रकृतिद्वारे अग्रे शर्वायते नमः ।  
पार्श्वे तु दक्षिणे देवं वीरभद्रं प्रपूजयेत् ॥ २-३६४ ॥  
  
उत्तरे चैव पार्श्वे तु शिवज्योति विनायकौ ।  
दक्षिणद्वार देवाश्च मरुतोदैत्य दानवाः ॥ २-३६५ ॥  
  
पश्चिमद्वार देवानां सुयशा देवविदुमाः ।  
उत्तरद्वार देवानामद्भुता नल रुद्रकाः ॥ २-३६६ ॥  
  
द्वितीय प्राकृतद्वारे चाग्रेसुन्दर देवताः ।  
दक्षिणे पार्श्वदेवानां नीललोहित देवताः ॥ २-३६७ ॥  
  
उत्तरे पार्श्व देवानां कालभैरव देवताः ।  
दक्षिणद्वार देवानां शिवानन्दामृताय च ॥ २-३६८ ॥  
  
प्। ४४) पश्चिमद्वार देवानां साक्षी सत्यप्रियाय च ।  
उत्तरद्वार देवानां शान्ता देवगणा पुरा ॥ २-३६९ ॥  
  
प्रथमं प्रकृतिद्वारं द्वारार्चनविधि ।  
  
द्वारार्चनविधिं शृणु ।  
  
सरस्वतीं तु द्वारोर्ध्वे तदग्रे वृषभं तथा ॥ २-३७० ॥  
  
तदग्रे दशविघ्नेशां त्रिशूलञ्च प्रपूजयेत् ।  
नन्दीशं दक्षिणपार्श्वे महाकालञ्च वामके ॥ २-३७१ ॥  
  
मध्ये दन्तेश्वरायेतित्थः कमलवासिनीम् ।  
दक्षिणद्वार देवानां दण्डिमुण्डी च शोभने ॥ २-३७२ ॥  
  
पश्चिमद्वारदेवानामनन्तः पशुपतिर्भवेत् ।  
उत्तरद्वार देवानां भुकुटीजय भैरवाः ॥ २-३७३ ॥  
  
श्रीदेवीमूर्ध्वभागे च भूमिदेवीं यजेदधः ।  
ज्ञानशक्तिं क्रियाशक्तिङ्गर्भद्वारे प्रपूजयेत् ॥ २-३७४ ॥  
  
एवं द्वारार्चनं कृत्वा (+ मण्डलपूजा) पश्चान्मण्डलमर्चयेत् ।  
  
वास्तोष्पतीति मन्त्रेण चेशान्यां वास्तुदेवताम् ॥ २-३७५ ॥  
  
सम्पूज्य गन्धपुष्पाद्यैर्महाघण्टां प्रताडयेत् ।  
मणीनां वसवो देवस् सूर्यस्सोमाग्निदेवताः ॥ २-३७६ ॥  
  
विदध्याद् अर्चनाकाले घण्टानां तु महाध्वनिम् ।  
तेन शब्देन महताराक्षसानां विनाशनम् ॥ २-३७७ ॥  
  
लिङ्गं सप्तविधं ज्ञेयं स्थावरं शास्त्रचोदितम् ।  
दैविकञ्चार्षकञ्चैव गाणवं मानुषं तथा ॥ २-३७८ ॥  
  
एतेषां दैविकानां तु लिङ्गानां लक्षणं शृणु ।  
दीर्घाकारं भवेल्लिङ्गं निम्नोन्नतसमाकुलम् ॥ २-३७९ ॥  
  
प्। ४५) रेखाकोटरसंयुक्तं मुखेधारायवोन्नतम् ।  
पर्वताग्रा कृतिं रन्ध्रबह्वग्रशिखयायुतम् ॥ २-३८० ॥  
  
करयोःसम्पुटाकार ब्रह्मसूत्रविवर्जितम् ।  
इत्येतैर्लक्षणैर्युक्तं दैविकल्लिङ्गमुच्यते ॥ २-३८१ ॥  
  
मूलस्थूलं भवेल्लिङ्गमग्रस्थूलं तथैव च ।  
मध्यस्थूलं तु लिङ्गानां नालिकेरफलाकृति ॥ २-३८२ ॥  
  
कदलीचलसङ्काशं बिल्ववृक्षफलाकृति ।  
लिङ्गमार्षकमाख्यातं ब्रह्मसूत्रविवर्जितम् ॥ २-३८३ ॥  
  
कूश्माण्डफलसङ्काशं मातुलुङ्गफलाकृति ।  
उर्वारुकफलाकारं कपित्थफलसन्निभम् ॥ २-३८४ ॥  
  
तथा तालफलाकारङ्गाणवं लिङ्गमुच्यते ।  
द्वारं वा गर्भमानं वा हस्तमानमथापिवा ॥ २-३८५ ॥  
  
शिवशास्त्रोक्तमानं वा छत्राकार शिरोदयम् ।  
एकवर्णं शुभं स्निग्धं ब्रह्मसूत्रसमन्वितम् ॥ २-३८६ ॥  
  
इत्येतैर्लक्षणैर्युक्तं मानुषल्लिङ्गमुच्यते ।  
प्रथमं वर्द्धमानं तु त्रैराशिकं द्वितीयकम् ॥ २-३८७ ॥  
  
शिवाधिक्यं तृतीयं तु लक्षणं वक्ष्यतेऽधुना ।  
वर्द्धमानं स्थितं लिङ्गमासीनं तु शिवाधिकम् ॥ २-३८८ ॥  
  
त्रैराशिकञ्च यानं स्याच्छयनं समखण्डकम् ।  
शयनं स्थिता सनासीन * * * * * क्रमात् ॥ २-३८९ ॥  
  
चतुर्विंशांशकं लिङ्गम्ब्रह्माभागं तु सप्तकम् ।  
अष्टांशं विष्णुभागञ्चरुद्रभागन्नवांशकम् ॥ २-३९० ॥  
  
वर्द्धमानमिदं प्रोक्तं शृणुष्वासीनलक्षणम् ।  
त्रयोविंशतिभागे तु ब्रह्मभागन्तु सप्तकम् ॥ २-३९१ ॥  
  
प्। ४६) अष्टाशं विष्णुभागं तु रुद्रभागं तथाष्टमम् ।  
सप्तविंशतिभागन्तु ब्रह्मभागन्नवांशकम् ॥ २-३९२ ॥  
  
विष्णुभागं द्वादशांशं पूजाभागं षडंशकम् ।  
शयनं लिङ्गमित्याहुर्नामान्येषां ततः शृणु ॥ २-३९३ ॥  
  
षण्णवतिलिङ्गानि ॥  
  
समखण्डमास्थापन संस्थापनाय योगिगणवत्फणोत्कट ।  
विकट विनिश्वासमग्नञ्चक्रं भास्वरञ्च स्थूलसुमध्यमस्थूलम् ॥ २-३९४ ॥  
  
मूखनिष्कलं सकलनिष्कलार्धदविकटमाकुट स्निग्धं  
प्रकीर्णञ्चण्डविक्रान्त ।  
सुभद्रलिङ्गञ्च परशिवं क्षीर विपुलशाश्वत  
पावनं निम्नोन्नतञ्चैव ॥ २-३९५ ॥  
  
सर्गभेषजं व्याख्यात वीरञ्च सुभद्रलिङ्गं विकृतसित्ञ्च शूलबन्धनं स्तम्भञ्च आसी सुसूर्युञ्च आमलीकृत्ञ्च अशेकरञ्च विविध वै कान्त कुशेकरं प्रभुप्रतिलाभ तप्तञ्च यवे सुमध्यमं पिपीलिकामधमपञ्चपञ्चपार्श्वाग्र मूलाग्र सुमध्यमाग्रमूर्ध्वाग्र लिङ्ग । चतुरश्रलिङ्गम् आयताग्रमायतवृत्तलिङ्गमरविन्दञ्चैवपञ्चकुष्टं मन्दञ्च कैटञ्च स रं सुभ्रुलिङ्गविला बितं सुवर्णलिङ्गम् ॥ २-ताम्राभवर्णञ्च महेशलिङ्गं शिवाय चन्द्राय चरायशा  
श्वतम् । षढ्यार सप्तनवधार षोडशसुधार सुभ्रुशिव  
रञ्च लिङ्गम् ॥ २-माणिक्कवर्णञ्च शिलाशिखाग्रं सहस्रधारा च शताष्ट धारा । अश्वत्थमाषञ्च यवञ्च स्फाटिकमेतानि वैषण्व वतिञ्च लिङ्गम् ॥  
  
प्। ४७) ब्रह्मांशञ्चैव विष्ण्वं शंरुद्रांशञ्च महेश्वरम् ।  
सदाशिवांशकञ्चैव लिङ्गं पञ्चांशमुच्यते ॥ २-३९६ ॥  
  
ब्रह्मांशञ्चतुश्रञ्च वस्वश्रं वैष्णवं मतम् ।  
रुद्रभागन्तु सुत्राथः सूत्रान्तन्तु महेश्वरम् ॥ २-३९७ ॥  
  
सादाख्यांशन्तदूर्ध्वे तु पञ्चधांशाः प्रकीर्तिताः ।  
पूजांशं षोडशाम्शन्तु तदग्रे चतुरश्रकम् ॥ २-३९८ ॥  
  
मुकुलाकारमेकांशमथ सूत्रं नवांशकम् ।  
द्विसूत्रपरिलम्बन्तु तद्वयोर्द्व्यंशमुच्यते ॥ २-३९९ ॥  
  
ब्रह्मसूत्रक्रमं प्रोक्तं धारालिङ्गविधिं शृणु ।  
पञ्चधारा सप्तधारानवद्वादशधारकम् ॥ २-४०० ॥  
  
धाराषोडश विंशत्तु चतुर्विंशाष्टविंशतिः ।  
अष्टाश्रादूर्ध्वपर्यन्त्ं यवांशं वा यवोन्नतम् ॥ २-४०१ ॥  
  
पूजाभागं त्रिधा कृत्वा चोर्ध्वभागे मुखं भवेत् ।  
लिङ्गाग्रलक्षणं वक्ष्ये विशेषात् तु महेश्वर ॥ २-४०२ ॥  
  
उद्धृतस्य स्वयम्भ्वोश्च देवाद्यैः स्थापितस्य च ।  
शास्त्रोक्त लक्षणन्नास्ति न प्रतिष्ठानकस्यचित् ॥ २-४०३ ॥  
  
बालस्थानं न कर्तव्यं जीर्णदोषं न चैव हि ।  
तस्मात् सर्वप्रयत्नेन सन्धिं सन्धिं समर्चयेत् ॥ २-४०४ ॥  
  
उत्भूतलक्षणम् वक्ष्ये शृणुष्वेवं महेश्वर ।  
फत्राकारं ब्राह्मणानां कुक्कुटाण्डन्नृपस्य तु ॥ २-४०५ ॥  
  
वैश्यानां बुद्बुदाकारं शूद्रेखण्डेन्दु सन्निभम् ।  
इत्येतैर्लक्षणैर्युक्तल्लिङ्गं मानुषमुच्यते ॥ २-४०६ ॥  
  
प्। ४८) स्वयम्भुलिङ्गमित्युक्तं बाणलिङ्गं महेश्वर ।  
पर्वताग्रं मदाकारं वल्मिकाग्रवदुन्नतम् ॥ २-४०७ ॥  
  
बहुधाग्रञ्च सम्प्रोक्तमिममुत्भूतलक्षणम् ।  
प्रोक्षणं पुनराह्वानं पुरश्चरणमेव च ॥ २-४०८ ॥  
  
स्थापिते मानुषे लिङ्गे सर्वकर्माणि कारयेत् ।  
यल्लिङ्गमर्चयित्वा तु तल्लिङ्गं हृदयेन तु ॥ २-४०९ ॥  
  
पूजापर्युक्षितन्तत्र गन्धाद्यैरर्चयेत् क्रमात् ।  
कनिष्ठानामिकाभ्यान्तु पुष्पं सङ्ग्राह्य देशिकः ॥ २-४१० ॥  
  
पूर्वसन्ध्यर्चितं पुष्पं विसृजेदीशमन्त्रतः ।  
अङ्गुष्ठं तर्जनीभ्यान्तु पीठपार्श्वे विसर्जयेत् ॥ २-४११ ॥  
  
तत् पुष्पन्दापयेत् पश्चात् सहसालिङ्गमुर्धनि ।  
लिङ्गमुर्धनिपुष्पेण शून्ये नश्यति साधकः ॥ २-४१२ ॥  
  
लिङ्गं प्रक्षाल्य शस्त्रेण पीठं पाशुपताश्त्रतः ।  
निर्माल्य शेषं तत् सर्वञ्चण्डेशायप्रदापयेत् ॥ २-४१३ ॥  
  
लिङ्गपीठस्थलञ्चैव शोधयित्वा हृदाम्भसा ।  
गन्धपुष्पादिनाभ्यर्च्य लिङ्गं सद्भावकं स्मरन् ॥ २-४१४ ॥  
  
लिङ्गस्य मूर्धदेशे तु स्पृशेदीशान मन्त्रतः ।  
लिङ्गस्य मुखदेशञ्च पुरुषेण च संस्पृशेत् ॥ २-४१५ ॥  
  
लिङ्ग पृष्ठदेशे तु वामदेवेन संस्पृशेत् ।  
पीठान्तं प्रार्श्वयोः पादौ बाहुभ्यां सद्यमन्त्रतः ॥ २-४१६ ॥  
  
महापट्याद्युपानान्तं देवस्याङ्गानि पूजयेत्  
देवस्याङ्गानिभवनं वक्ष्येतल्लक्षणं शृणु ॥ २-४१७ ॥  
  
प्रासादं सदनं सद्मग्रहन्धामनिकेतनम् ।  
प्। ४९) विमानं भवनं हर्म्यं वासोमनिरमालयम् ॥ २-४१८ ॥  
  
निलयञ्चेतिविख्यातन्तस्य पर्यायवाचकम् ।  
  
विमानलक्षणम् ॥  
  
विमान लक्षणं वक्ष्ये शृणुष्वेवं महेश्वर ॥ २-४१९ ॥  
  
अथिष्ठानन्तु प्रथममुपानञ्च द्वितीयकम् ।  
त्रितीयं जगती कचैव पद्मञ्चैव चतुर्थकम् ॥ २-४२० ॥  
  
कुमुदं पञ्चमञ्चैव तथा षष्ठन्तु पट्टिका ।  
भक्तिश्च सप्तमं प्रोक्तं स्तम्भमष्टममेव च ॥ २-४२१ ॥  
  
नवमं पालिका चैव दशमं कम्पमेव च ।  
एकादशं कपोतञ्च द्वादशं भूतमालिका ॥ २-४२२ ॥  
  
त्रयोदशन्तु कण्ठञ्च नासिका तु चतुर्दश ।  
पञ्चदशन्तु शिखरं स्तूप्यग्रं षोडशं भवेत् ॥ २-४२३ ॥  
  
षोडशांशस्य शक्तीनान्नामानि च शृणु क्रमात् ।  
आधारशक्तिः प्रथमा द्वितीर्यात्वादिशक्तिका ॥ २-४२४ ॥  
  
तृतीया च क्रियाशक्ति ज्योतिशक्तिश्चतुर्थका ।  
गणशक्तिः पञ्चमी तु षष्ठी च स्थानशक्तिका ॥ २-४२५ ॥  
  
सप्तमी रौद्रशक्तिः स्यादष्टमी भोगशक्तिका ।  
नवमी नन्तशक्तिस्तु दशमी च मनोन्मनी ॥ २-४२६ ॥  
  
एकादशी महाशक्तिर्द्वादशी कालशक्तिका ।  
त्रयोदशी ज्ञानशक्तिश्चतुर्दशी च शाम्भवी ॥ २-४२७ ॥  
  
पञ्चदशी तु कल्याणी स्तूप्यग्रे तु महेश्वरि ।  
अधिष्ठानादि स्तूप्यन्तं शक्तिरेताः क्रमान्न्यसेत् ॥ २-४२८ ॥  
  
इत्थं शक्त्या कृतेर्धाम्नो लक्षणं वक्ष्यते शृणु ।  
सञ्चिता सञ्चितञ्चैव उपसञ्चितमुच्यते ॥ २-४२९ ॥  
  
सञ्चितं प्रस्तरैयुक्तं स्थलहीनमसञ्चितम् ।  
अङ्गोपाङ्गसमायुक्तमुपसञ्चितमुच्यते ॥ २-४३० ॥  
  
प्। ५०) विमानलिङ्गशक्तीनान्नामानि च शृणु क्रमात् ।  
नलिकाख्य विमान्यस्य समखण्डन्तु लिङ्गकम् ॥ २-४३१ ॥  
  
क्षान्तिशक्तिश्च प्रलिकमास्थापनं जयात्मिका ।  
स्वस्तिकं स्थापितल्लिङ्गं प्रजाशक्तिश्चतुर्मुखम् ॥ २-४३२ ॥  
  
प्रतिष्ठालिङ्गवाराही सर्वतोभद्रकं शुभम् ।  
योनिलिङ्गं क्रियाशक्ति हस्तिपृष्ठङ्गणाभिमम् ॥ २-४३३ ॥  
  
सूत्रशक्ति समुज्वाल्यं वणोत्त?टसु लिङ्गकम् ।  
फलिनी शक्ति रित्युक्तं श्रीफन्दनं विक्रङ्गलम् ॥ २-४३४ ॥  
  
गुणशक्ति वृत्तफद्रं फललिङ्गमनीयकम् ।  
श्रीकान्त स्थापितं लिङ्गं पार्वती शक्ति संयुतम् ॥ २-४३५ ॥  
  
श्रीप्रतिष्ठाख्य सदनं मूलस्थूलन्तु लिङ्गकम् ।  
आत्मशक्तिश्चक्षीञ्च (आन्म-) मध्यस्थूलन्तु लिङ्गकम् ॥ २-४३६ ॥  
  
मन्त्रशक्ति शिरच्छेदमखनिषललिङ्गकम् ।  
रक्षाकाङ्गो पुरञ्च लिङ्गं सकलनामकम् ॥ २-४३७ ॥  
  
अङ्गदाशक्तिरित्युक्तं सर्वदन्निषलार्त्थकम् ।  
तरुणाशक्तिरित्युक्त विष्णुछन्दञ्च हर्म्यकम् ॥ २-४३८ ॥  
  
क्रियाशक्तिश्च सौभद्रं टङ्कं लिङ्गं स्वधामयी ।  
कैलासविकटं लिङ्गं पार्वतीशक्तिसंयुतम् ॥ २-४३९ ॥  
  
चन्द्रं मकुटलिङ्गञ्च शशिशक्ति समायुतम् ।  
शुद्रछन्दञ्चसदनं स्थूललिङ्गञ्च भैरवी ॥ २-४४० ॥  
  
प्रलम्बितं प्रकीर्णञ्च आधारं मेरुछन्दकम् ।  
चण्डलिङ्गं विराट्शक्ति श्रीकण्टं कान्तलिङ्गकम् ॥ २-४४१ ॥  
  
नादशक्तिश कुम्भञ्च भद्रलिङ्गं रजायनी ।  
जयाङ्गं पालिङ्गञ्च क्रीडाशक्ति समन्वितम् ॥ २-४४२ ॥  
  
प्। ५१) विमानं शिवलिङ्गस्य क्षमाशक्त्यमलाकृतिः ।  
कोमलं लिङ्गमित्याहुरादिशक्ति समन्वितम् ॥ २-४४३ ॥  
  
हंसफन्दन्तु निलयं वीरं विपुललिङ्गकम् ।  
पद्माङ्कसदनञ्चैव स्थिरलिङ्गं मनोन्मनी ॥ २-४४४ ॥  
  
पद्मपत्रविमानस्य पावनं लिङ्गमुच्यते ।  
ऋग्विशीर्यन्तु सदनं निम्नोन्नतसुलिङ्गकम् ॥ २-४४५ ॥  
  
रुद्रशक्तिश्च सदनं कुक्कुटं सारलिङ्गकम् ।  
परशक्त्यग्निकान्तञ्च विख्यातं लिङ्गपालिनी ॥ २-४४६ ॥  
  
रुद्रकान्तन्तु सदनं विकृतं लिङ्गमुच्यते ।  
योगभद्रविमानस्य भद्रलिङ्गं च कान्तिकम् ॥ २-४४७ ॥  
  
भोगछन्दस्य सदनं विकृतं लिङ्गमुच्यते ।  
विन्ध्य चक्र विमानन्तु शृङ्गलिङ्गं सुभैरवम् ॥ २-४४८ ॥  
  
मेरुकूटविमानस्य बन्धलिङ्गङ्गशक्तिकम् ।  
श्रीमहेन्द्रन्तु सदनं स्तम्भलिङ्गन्तु दक्षिणम् ॥ २-४४९ ॥  
  
कल्याणशक्तिरित्युक्तं बुद्बुदं राशिलिङ्गकम् ।  
कामाधि शक्तिरित्युक्तं मण्डलम्मार्यलिङ्गकम् ॥ २-४५० ॥  
  
चिन्त्यशक्तिस्तु सादाख्यं मण्डल लिक्तलिङ्गकम् ।  
पैशाच शक्तिरित्युक्तमयञ्चालोकरं शुभम् ॥ २-४५१ ॥  
  
पालिनी शक्तिरित्युक्तं मङ्गलाभिधलिङ्गकम् ।  
विष्णुशक्तिस्तु सदनं नीलपर्वतकान्तिकम् ॥ २-४५२ ॥  
  
ज्योतिशक्तिश्च निषदं कुलब्रह्मसुलिङ्गकम् ।  
श्रेष्ठशक्तिसुसूत्कारं प्रभुलिङ्गं प्रतिष्ठितम् ॥ २-४५३ ॥  
  
विजयं प्रतिलिङ्गञ्च विद्याशक्तिसमन्वितम् ।  
प्। ५२) ललितं कान्ततप्तञ्चद्ध्वनिशक्तिसमन्वितम् ॥ २-४५४ ॥  
  
अद्वयन्धर्ममध्यस्थल्लिङ्गन्ताडवशक्तिकम् ।  
श्रीविलासाक्य सदनं पिपीलिकसुलिङ्गकम् ॥ २-४५५ ॥  
  
अति प्रतिष्ठ शक्तिश्च सोमच्छन्दन्तु हर्म्यकम् ।  
पल्लवाख्य सुलिङ्गस्य वासं विशालभद्रकम् ॥ २-४५६ ॥  
  
नागञ्चदन्तपार्श्वस्थदितिक्रयसुवृत्तकम् ।  
मूलाग्रलिङ्गं शान्तिस्स्यादीन्द्रमध्यममाश्रकम् ॥ २-४५७ ॥  
  
सन्नधि शक्ति श्रीवर्तमूर्ध्वाङ्गं सृतिशक्तिकम् ।  
पद्मगृहन्तु सदनं चतुरश्रं सुलिङ्गकम् ॥ २-४५८ ॥  
  
विद्रुमाशक्तिसंयुक्तं प्रोक्ष्यदायंश्रलिङ्गकम् ।  
दराशक्तिः क्रियावर्तधात्रलिङ्गं प्रतितथा ॥ २-४५९ ॥  
  
तन्निकामन्तु हृल्लिङ्गं महाशक्तिलयाङ्गकम् ।  
विलम्बितसुलिङ्गस्य वासवीशालभद्रकम् ॥ २-४६० ॥  
  
वैणवस्येति लिङ्गस्य कामांशम्भद्रलिङ्गकम् ।  
सुवर्णलिङ्गमित्याहुः कृष्णाशक्ति समन्वितम् ॥ २-४६१ ॥  
  
गाणवं शाल सदनं ताम्रवर्णाभलिङ्गकम् ।  
कामशक्तकण्ठस्य महेशलिङ्गरौद्रकम् ॥ २-४६२ ॥  
  
भद्रलिङ्गविमानस्य शिवलिङ्गन्तु कथ्यते ।  
रुद्रशक्तीतिशालायां चन्द्रलिङ्गाङ्गशक्तिकम् ॥ २-४६३ ॥  
  
पद्मावसान सदनं चरलिङ्गादिशक्तिकम् ।  
धैर्यशाश्वतलिङ्गस्य भूतशक्तिञ्च विष्णुकम् ॥ २-४६४ ॥  
  
फट्कारलिङ्गकालीक विक्रमालयगोपुरम् ।  
सप्तधारासुलिङ्गस्य रविशक्तिस्तु सर्वकम् ॥ २-४६५ ॥  
  
नवधारासुलिङ्गस्यदधानं ललितालयम् ।  
प्। ५३) षोडशधारालिङ्गस्य (षोढ-) लक्ष्मीं रन्ताम्रहर्म्यकम् ॥ २-४६६ ॥  
  
सहस्रशुभ्रलिङ्गस्य कामशक्तिविशालकम् ।  
शिखराग्रसुलिङ्गस्य सिद्धीना वाथ शक्रकम् ॥ २-४६७ ॥  
  
माणिक्कलिङ्गमित्याहुर्क्षान्ति हाराजवह्निकम् ।  
कृष्णाशक्तीति सदनञ्चन्द्रमालीकरं शुभम् ॥ २-४६८ ॥  
  
शैललिङ्गस्यद्युतिन नदीशालाग्रगोपुरम् ।  
शिखाग्रलिङ्गाज्वाली तु पृथिव्यादिनकार्मुकम् ॥ २-४६९ ॥  
  
सञ्चस्रधारालिङ्गस्य वाक्शक्तिर्विजयालयम् ।  
शताष्टधारालिङ्गस्य निवृत्तिः सर्वदालयम् ॥ २-४७० ॥  
  
अद्ध्यर्धलिङ्गनिष्ठाधि दङ्गकालयमाषकम् ।  
मोहशक्तिनि सौन्दर्यमालयं लवलिङ्गकम् ॥ २-४७१ ॥  
  
धृतिशक्तिस्तु सदनं छायास्फटिकलिङ्गकम् ।  
क्षेत्रशक्ती तु सदनन्नागरं लिङ्गमासनम् ॥ २-४७२ ॥  
  
नागशक्ती तु सदनं द्राविडं वर्द्धमानकम् ।  
क्षान्तिशक्ती तु सदनं वेसरं शयनं स्मृतम् ॥ २-४७३ ॥  
  
सदनं लिङ्गशक्तीनां जीवप्राणव्यवस्थितम् ।  
स्वरूपं जीवशर्मा च मध्य नृत्तस्वरूपकम् ॥ २-४७४ ॥  
  
तस्मात् सप्तात्म मध्यस्थ ज्योतिरूपन्नटङ्गुरुम् ।  
गुणागुण स्वरूपस्थं कृत्स्नन्दक्षमिवेश्वरम् ॥ २-४७५ ॥  
  
शङ्खकाल झल्लर्यैर्घण्टाघोषैः समम्पुरैः ।  
महानादनटैः पूज्यन्दक्षिणशमनुस्मरन् ॥ २-४७६ ॥  
  
सदनल्लिङ्गमध्यस्थमर्चयेत् तु नटेश्वरम् ।  
तस्मात् सर्वप्रयत्नेन ध्यात्वा अस्य तु मध्यमम् ॥ २-४७७ ॥  
  
प्। ५४) लिङ्गमन्त्रं समुच्चार्य तन्मन्त्रोद्धारणं शृणु ।  
तृतीयस्य चतुर्थस्य बीन्दुनादसमन्वितम् ॥ २-४७८ ॥  
  
लिङ्गमन्त्रमिदं प्रोक्तं शक्तीनां स्थानकं शृणु ।  
आधाराख्यमधिष्ठानमादिशक्ति स्वरूपकम् ॥ २-४७९ ॥  
  
जगतीभूतशक्तिस्तु कुमुदं गुणशक्तिकम् ।  
पट्टिकापालिनी शक्तिः कण्ठं कल्याणशक्तिकम् ॥ २-४८० ॥  
  
अथः पट्टी तु कामेशी महापट्टीमनोन्मनी ।  
ऊर्ध्वपट्टी महाशक्तिरथिष्ठानन्दशात्मिका ॥ २-४८१ ॥  
  
स्तम्भन्तु नादशक्तिश्च पद्मम्भैरवशक्तिका ।  
वल्लीमूलाङ्गशक्तिस्तु पद्मंवासवशक्तिका ॥ २-४८२ ॥  
  
कर्णिकामालिनीशक्ति वसिन्यः शोषणीयका ।  
अङ्गं कुमारशक्तिस्तु पालिकापरशक्तिका ॥ २-४८३ ॥  
  
वीरकाण्डं विराट्शक्तिः पोतिकाग्रान्नीयका ।  
स्तम्भन्तु दशशक्तिः स्याद् उत्तरं रुद्रशक्तिका ॥ २-४८४ ॥  
  
वाजनं वामिनीशक्तिः रक्तमाल्याङ्गशक्तिकम् ।  
कपोतं वै द्विशक्तिस्तु अम्बुकामाधिनीयकम् ॥ २-४८५ ॥  
  
प्रतिमुखं रुद्रशक्तिर्वाजनं राजशक्तिकम् ।  
सप्तमं कपोतवर्गञ्च वेदिका वीरशक्तिकम् ॥ २-४८६ ॥  
  
ज्योतिशक्तिश्च कण्ठं स्याद् उच्छ्रयं रुद्रशक्तिकम् ।  
उपकल्याणशक्तिश्च दृतमालाभिसिन्द्वकम् ॥ २-४८७ ॥  
  
शिखरं श्रेष्ठशक्तिश्च स्थूप्यमाज्ञानियामकम् ।  
कर्णन्तु कालशक्तिश्च महानासीजयात्मिका ॥ २-४८८ ॥  
  
महानासितदुत्सेधं शिखरन्नवशक्तिकम् ।  
प्। ५५) तस्यमध्ये तु स्थूप्याधः पद्मं पार्वतिशक्तिकम् ॥ २-४८९ ॥  
  
कण्ठञ्च करुणाशक्तिः कुम्भं क्षीरामनीयकम् ।  
ऊर्ध्वकुम्भं शिखाशक्तिः श्रीवत्सन्द्ध्वनिशक्तिकम् ॥ २-४९० ॥  
  
कम्बुकानादशक्तिश्च मलकं मन्त्रशक्तिकम् ।  
मुकुलं कुवलयावासीचाग्रन्ताण्डवशक्तिकम् ॥ २-४९१ ॥  
  
इत्थं शक्त्यात्मकन्धाम प्रोक्तं सकलरूपकम् ।  
सकलन्निष्कलं लिङ्गं ज्योतिरूपन्तु निष्कलम् ॥ २-४९२ ॥  
  
ज्योतिः प्रभासुमध्यस्थन्नटन्दक्षिणमद्भुतम् ।  
निर्गूणन्निर्मलन्नित्यं मध्यमं परमम्पदम् ॥ २-४९३ ॥  
  
पराशक्तिपरन्नृत्तं वैदिकन्दक्षिणेश्वरम् ।  
कूटस्थं वरदन्नित्यं हेतुदृष्टान्तवर्जितम् ॥ २-४९४ ॥  
  
प्रसाद दक्षिणे शानं पवित्रं प्रभुमादीकम् ।  
मध्यस्थं मूलरूपस्थं व्योमस्थं व्योमकं ध्वनिम् ॥ २-४९५ ॥  
  
सदानन्दमयं साम्बंसाक्षिं सादाशिवङ्गुरुम् ।  
सङ्कल्पातितकं सर्वं सभावासं सदोदयम् ॥ २-४९६ ॥  
  
समं समरसीभावं विश्वतोमुखमूर्ध्वकम् ।  
दक्षिणेशं महागुह्यं सदाताण्डवमद्भुतम् ॥ २-४९७ ॥  
  
तस्य देवगृहं शान्तिनामवक्ष्ये महेश्वर ।  
नागरं द्राविडञ्चैव वेसरञ्च त्रिधाभवेत् ॥ २-४९८ ॥  
  
स्तूप्यन्तञ्चतुरश्रं यत्तन्नागरन्तु दाहृतम् ।  
कण्ठपृभृतिवस्वश्रं प्रासादं द्राविडं भवेत् ॥ २-४९९ ॥  
  
कण्ठात् प्रभृतिवृत्तं यद् वेसरन्तत् प्रशस्यते ।  
त्रिवर्गषण्णवतीनां नामवक्ष्ये महेश्वर ॥ २-५०० ॥  
  
नलिकं प्रलिकञ्चैव स्वस्तिकञ्च चतुर्मुखम् ।  
प्। ५६) सर्वतोभद्रकञ्चैव हस्तिपृष्ठं समुज्वलम् ॥ २-५०१ ॥ २-  
  
श्रीचन्दवृत्तभद्रञ्च श्रीकान्तं श्रीप्रतिष्ठितम् ।  
श्रीभद्रञ्च शिरच्छन्दं गोपुरं सर्वदाकृतिम् ॥ २-५०२ ॥  
  
विष्णुच्छन्दञ्च सौभद्रं कैलासञ्चन्द्रमेवच ।  
आर्द्रछन्दञ्चललितमित्येते देविकामता ॥ २-५०३ ॥  
  
सुमेरुछन्दकञ्चैव श्रीकूटं कुम्भमेव च ।  
जयाङ्गं विमलाङ्गञ्च विमलाकृतिमेव च ॥ २-५०४ ॥  
  
हंसच्छन्दं वृषच्छन्दं गरुडच्छन्दमेव च ।  
पद्माङ्कं पद्मभद्रञ्च शय्याकुक्कुटकान्तकम् ॥ २-५०५ ॥  
  
रुद्रकान्तं योगभद्रं होमच्छन्दं सुदर्शनम् ।  
स्कन्दकान्तं विष्णुचक्रं मेरुकूटं महेन्द्रकम् ॥ २-५०६ ॥  
  
बुद्बुदञ्चैव श्रीमण्डं सौमुघ्यं जयमङ्गलम् ।  
नीलपर्वतकञ्चैव निषधं सिन्धुकन्तथा ॥ २-५०७ ॥  
  
विजयं ललितं कान्तं मन्दरं श्रीविलासकम् ।  
जातीतराणि देवानां द्वात्रिंशत् भवनादिकम् ॥ २-५०८ ॥  
  
सोमछन्दन्नागछन्दं काम्यावर्तमिदं शुभम् ।  
श्रीवर्तकं पद्मगृहं प्रक्ष्यागृहमुखन्तथा ॥ २-५०९ ॥  
  
कृत वर्तनं वृत्त गृहं विदुरं हानपात्मनाम् ।  
अत्यन्तमीन्द्रकामादं द्वादशेते द्विजन्मनाम् ॥ २-५१० ॥  
  
तन्त्रिताङ्गं विजयाङ्गं विशालपत्रकं परम् ।  
गाणपं शालवङ्कर्णं भद्रकर्णन्तु शालकम् ॥ २-५११ ॥  
  
पद्मावसानं धैर्यन्तु धिष्ण्यं विद्रुमगोपुरम् ।  
सर्वं ललितभृत्यञ्च कान्तञ्चैव विशालकम् ॥ २-५१२ ॥  
  
पलाशपत्र महाराजछत्रमालिकरं शुभम् ।  
नन्दी विशालकञ्चैव पृथ्विवीजयमेव च ॥ २-५१३ ॥  
  
सर्वाङ्गसुन्दरं छायागृहञ्च रतिवर्द्धनम् ।  
प्। ५७) इत्थं जातिविमानानान्नवतिः स्यात् षडुक्तरम् ॥ २-५१४ ॥  
  
प्रथमेष्टकादिस्तूप्यन्तं शक्तिरूपं महेश्वर ।  
तस्माच्छक्तिमयं रूपं ममरूपं परं शुभम् ॥ २-५१५ ॥  
  
बिन्दुरूपं महागुह्यं सर्वपीठाकृतिङ्गुरुम् ।  
वृत्तं सर्वात्मभूतस्थं वेदरूपं सुमण्डलम् ॥ २-५१६ ॥  
  
पीठाकृतिं परं भूतं जगत् सृष्टि स्वरूपकम् ।  
कुलालचक्रं यत् तस्मात् तस्मात् तस्मात् सृष्टिस्वरूपकम् ॥ २-५१७ ॥  
  
जगत्सृष्ट्यात्मकं वृत्तं सूर्यमण्डलरूपकम् ।  
आकाशधा त्रियद्रूपपीठं सर्वत्रवासिनम् ॥ २-५१८ ॥  
  
तस्मात् सर्वं महापीठन्दक्षिणद्वारमध्यमम् ।  
आधारं सर्वदेवानां पद्मं कर्णिकयान्वितम् ॥ २-५१९ ॥  
  
पादप्रतिष्ठितं शुद्धज्ञानमुद्रास्वरूपकम् ।  
ममरूपं सदाध्यात्वा ममसर्वात्ममध्यगम् ॥ २-५२० ॥  
  
ममरूपाकृतिं सर्वं मध्यस्थबिन्दुरूपकम् ।  
ममवासं परं श्रेष्ठन्दक्षिणद्वारमालयम् ॥ २-५२१ ॥  
  
दक्षिणद्वारमाश्रित्य षडाधार स्वरूपकम् ।  
सर्वदेवालयस्थानि सृष्टिरूपं सुमध्यमम् ॥ २-५२२ ॥  
  
पीठाकारस्य मध्यस्थनादं ताण्डवरूपिणम् ।  
हृदयग्राममध्यस्थनादरूपं सुशोभनम् ॥ २-५२३ ॥  
  
वेदताण्डवनादायबिन्दुरूपं सुमण्डलम् ।  
सभावासं सदाज्योतिः सदानृत्तं परङ्गुरुम् ॥ २-५२४ ॥  
  
नृत्ताकृतिं स्वनैर्वेद्यं पञ्चाधार स्वरूपकम् ।  
विमानोत् सृष्टकं शुद्धं दक्षिणद्वारमालयम् ॥ २-५२५ ॥  
  
सुमन्त्रकं सुमध्यस्थं पूजयेत् परमेश्वरम् ।  
प्। ५८) लिङ्गन्नादमयं प्रोक्तं पीठं बिन्दु स्वरूपकम् ॥ २-५२६ ॥  
  
लिङ्गाभावे तथा पीठे तन्मूर्तिन्तासुचिन्तयेत् ।  
लिङ्गसुद्धिक्रमं प्रोक्तं मन्त्रशुद्धिन्ततः शृणु ॥ २-५२७ ॥  
  
मन्त्राः सर्वे तु ग्रीवाद्या नमस्कारान्तिमाः स्मृताः ।  
क्रियकाले प्रयोक्तव्यास्तेषां शुद्धिं समाचरेत् ॥ २-५२८ ॥  
  
प्रोक्षण प्रणवन्तु * * * * * समाख्यया ।  
अखिलं प्रणवं मन्त्रमादिनामसुनिश्चितम् ॥ २-५२९ ॥  
  
सत्यं सत्यं ममध्यानं प्रणवन्तु सदाजपेत् ।  
सर्वञ्च मम रूपं स्यादोङ्कारं शुद्धमव्ययम् ॥ २-५३० ॥  
  
अकारञ्च उकारञ्चमकारं बिन्दुनादके (-नदके) ।  
योगेन प्रणवं ज्ञेयं पञ्चदेवात्मकं परम् ॥ २-५३१ ॥  
  
अकारोहृदयस्थः स्युन्मकारः कण्ठसञ्ज्ञितः ।  
मकारस्तालुमध्यस्थो बिन्दुर्भूमध्यनिष्ठितः ॥ २-५३२ ॥  
  
नादोललाटकश्चैव योगपञ्चाक्षरं परम् ।  
अकारः स्व्यु?क्त्रस्स्यादुकारो वामवक्त्रकम् ॥ २-५३३ ॥  
  
मकारोघोरवक्त्रं स्यात् बिन्दुस्तत् पुरुषाननम् ।  
नादस्त्वीशानवक्त्रं स्यान्नादातीतोनटेश्वरः ॥ २-५३४ ॥  
  
सूक्ष्मपञ्चाक्षरं प्रोक्तं स्थूलपञ्चाक्षरं शृणु ।  
नकारं सद्यवक्त्रन्तु मकारं घोरवक्त्रकम् ॥ २-५३५ ॥  
  
ईशवक्त्रं शिकारन्तु वकारं वामवक्त्रकम् ।  
यकारं पौरुषंवक्त्रं श्रीमत्पञ्चाक्षरं भवेत् ॥ २-५३६ ॥  
  
सकारोवामदेवस्तु त्रितत्वात्मा व्यवस्थितः ।  
प्। ५९) आकाशबीजार्गे तु मन्त्रं स्याद्वादशाक्षरम् ॥ २-५३७ ॥  
  
हृस्वं ब्रह्मषडङ्गन्तु दीर्घन्नेत्रं सबिन्दुकम् ।  
सर्वं बिद्वन्तमस्त्रन्तु विसर्गान्तं सबिन्दुकम् ॥ २-५३८ ॥  
  
षष्ठन्त्रयोदशान्तञ्च पञ्चमं योजयेच्छुभम् ।  
आदिलोपैर्मध्य लोपैरन्त्य लोपैश्च संयुतम् ॥ २-५३९ ॥  
  
विभक्ति स्वर वर्णनां मन्त्रमेतत् प्रकीर्तितम् ।  
हकारः शिवरूपन्तु सकारः शक्तिरूपकम् ॥ २-५४० ॥  
  
हकारम्बिन्दुनादाख्यं सकारं वर्गसंयुतम् ।  
शिवं हंसप्रदानञ्च योजयेच्छिवमन्त्रकम् ॥ २-५४१ ॥  
  
नादश्चतुर्दशमञ्चेव प्रलयाग्निसमायुतम् ।  
षोडशाक्षर वर्णे तु बिन्दुनादसमन्वितम् ॥ २-५४२ ॥  
  
अम्बामन्त्रमिदं प्रोक्तन्नवाक्षरविधिं शृणु ।  
सान्तहान्त समायुक्तं खत्रतीयाक्षरन्ततः ॥ २-५४३ ॥  
  
षष्ठस्य पञ्चार्णञ्च यान्तान्तं वारुणानलौ ।  
मान्तं षष्ठ स्वरोपेतं बिन्दुनादसमन्वितम् ॥ २-५४४ ॥  
  
नवाक्षरविधिः प्रोक्तमष्टाक्षरविधिं (-विथिं) शृणु ।  
अष्टमस्य चतुर्थार्णन् तत् पूर्वाक्षरमेव च ॥ २-५४५ ॥  
  
नागं कूटाक्षरं कान्तं षष्ठवर्गस्य पञ्चमम् ।  
षट्चतुर्दशसंयुक्तमष्टाक्षरमिदं शुभम् ॥ २-५४६ ॥  
  
ततः शारभन्न्त्रञ्च रौद्रंशृणुमहेश्वर ।  
पञ्चमं पञ्चमन्नादं सप्तवर्गत्रितीयकम् ॥ २-५४७ ॥  
  
षट्चतुर्दशत्रयोदशभूतं मध्यन्तद्वर्गषष्ठकम् ।  
कूटदीर्घञ्च सप्तादिकूटदीर्घं वषडन्तकम् ॥ २-५४८ ॥  
  
पूर्वोक्तं पूजनं कृत्वा आज्यं हुत्वा सहस्रकम् ।  
प्। ६०) द्वादशाक्षरमन्त्रन्तु त्वयुतं होममाचरेत् ॥ २-५४९ ॥  
  
ऐन्द्रे तु पौष्टिकं कुर्याद् विद्वेषणमथाऽनले ।  
आकर्क्षणं याम्यभागे नै-ऋत्यां मोहनन्तथा ॥ २-५५० ॥  
  
वारुण्यां शान्तिकर्माणि चोच्चाटनमथानिले ।  
सौम्ये वश्यं प्रयोक्तव्यमीशाने मारणन्तथा ॥ २-५५१ ॥  
  
वसन्तं विद्धिपूर्वाह्नं ग्रीष्मं मध्यन्दिनन्तथा ।  
प्रावृट्कालं पराह्नञ्च सायं शिशिरमेव च ॥ २-५५२ ॥  
  
मध्यरात्रं शरत्कालं हेमन्तं स्यात् प्रभातकम् ।  
आकर्षणं वसन्ते तु ग्रीष्मे विद्वेषणं कुरु ॥ २-५५३ ॥  
  
प्रावृष्युच्चाटनं कर्मशिशिरे मारणन्तथा ।  
शान्तिकन्तु शरत्काले हेमन्ते पौष्टिकन्तथा ॥ २-५५४ ॥  
  
धर्मक्रमफलं प्राप्यपरनृत्तं विचिन्तयेत् ।  
दक्षिणालयकेशान्ये होमकर्मसमाचरेत् ॥ २-५५५ ॥  
  
चतुर्दिक्षु चतुर्वेचेदैः स्तोत्रमङ्गलवाचकैः ।  
षण्मासमर्धमासं वा नित्यं हुत्वाऽयुतार्धकम् ॥ २-५५६ ॥  
  
त्रयक्षर सकृज्जप्त्वा नाममन्त्रक्रमंशृणु ।  
नादं नाद्यन्नादाद्यं षष्ठवर्गस्य पञ्चमम् ॥ २-५५७ ॥  
  
एकादशस्वरोपेतञ्चतुर्थस्याद्यमक्षरम् ।  
अष्टमस्यादि बीजन्तु मूलदीर्घसमन्वितम् ॥ २-५५८ ॥  
  
सप्तमस्यादिबीजञ्च प्रणवादिनमोन्तकम् ।  
नाममन्त्रमिदङ्गुह्यं परं ज्योतिव्यवस्थितम् ॥ २-५५९ ॥  
  
अतिगुह्यऽमदेयञ्च मन्त्रादीनीशनामतत् ।  
प्। ६१) ऊर्ध्वशैवात्मकं मन्त्रं मद्भक्तानां प्रदेयकम् ॥ २-५६० ॥  
  
नाममन्त्रक्रमं प्रोक्तं वीरमन्त्रविधिं शृणु ।  
द्वितीयस्य त्रितीयन्तु बिन्दुनादसमन्वितम् ॥ २-५६१ ॥  
  
वीरमन्त्रमिदं प्रोक्तं रक्षामन्त्रक्रमं शृणु ।  
पञ्चमस्यादिमं बीजं षष्ठं पञ्चमबीजकम् ॥ २-५६२ ॥  
  
अष्टमस्य तृतीयञ्च चतुर्थं सप्तमस्य च ।  
मद्वितीयार्णसंयुक्तं सप्तमस्यादिबीजकम् ॥ २-५६३ ॥  
  
रक्षामन्त्रक्रमं प्रोक्तं ब्रह्ममन्त्रक्रमं शृणु ।  
षष्ठवर्गत्रितीयन्तु प्रलयाग्निसमन्वितम् ॥ २-५६४ ॥  
  
बिन्दुनादसमायुक्तं विष्णुमन्त्रविधिं शृणु ।  
वाक्भवं विष्णुबीजन्तु बिन्दुरेखाविभूषितम् ॥ २-५६५ ॥  
  
प्रणवादिनमोन्तञ्च चतुर्थ्यन्तं प्रयोजयेत् ।  
विष्णुमन्त्रक्रमं प्रोक्तं धनमन्त्रमिदं शृणु ॥ २-५६६ ॥  
  
पञ्चमस्य चतुर्थान्तं बिन्दुनादसमन्वितम् ।  
धनमन्त्रमिदं प्रोक्तं लक्ष्मीमन्त्रक्रमं शृणु ॥ २-५६७ ॥  
  
अष्टमस्यादिबीजन्तु प्रलयाग्निसमन्वितम् ।  
चतुर्थ स्वरसंयुक्तं बिन्दुनादसमन्वितम् ॥ २-५६८ ॥  
  
लक्ष्मीमन्त्रमिदं प्रोक्तं स्कन्दमन्त्रक्रमं शृणु ।  
यवर्गसप्तमं बीजं पञ्चमस्वरसंयुतम् ॥ २-५६९ ॥  
  
सप्तमस्य त्रितीयन्तु बिन्दुनादसमन्वितम् ।  
सर्वं शिवमयं मन्त्रं स्वनामादिनमोन्तकम् ॥ २-५७० ॥  
  
मन्त्रशुद्धिक्रमं प्रोक्तं शृणुष्वासनलक्षणम् ।  
प्। ६२) खबीजस्यादिमं मन्त्रं मूलकाशक्तिसृष्टिकम् ॥ २-५७१ ॥  
  
तस्य देवोद्भवं सर्वमथलच्छासुशक्तिकम् ।  
आधारशक्तिकन्नामस्थानन्धर्मादिरुद्भवम् ॥ २-५७२ ॥  
  
ध्यानपूजानिमित्तार्थमासनस्यादिकं शृणु ।  
लोकाद्ध्यायश्च या देवी मुक्तादामसुमूलवत् ॥ २-५७३ ॥  
  
चतुर्भुजामष्टबाहुं तप्तकाञ्चन सप्रभाम् ।  
द्वादशाक्षीञ्चतुर्नासां मूर्ध्निबद्धशिरेरुहाम् ॥ २-५७४ ॥  
  
पद्मासनस्थितां शक्तिं पाशाङ्कुशवराभयम् ।  
वज्रण्टङ्कन्तोमरञ्च ज्ञानमुद्राञ्च बिभ्रतीम् ॥ २-५७५ ॥  
  
सर्वाभरणसंयुक्तां सर्वलोकेकसंश्रयाम् ।  
भावयेद् देशिकोधीमान् शक्तिमाधाररूपिणीम् ॥ २-५७६ ॥  
  
शक्तिबीजञ्चाङ्कुरञ्च नालधर्मादिगर्भितम् ।  
शक्तिं कुङ्कुमवर्णञ्च बीजंविद्रुमसन्निभम् ॥ २-५७७ ॥  
  
अङ्कुरं रजताभञ्च नालं वैडूर्यसन्निभम् ।  
धर्मादिचरणैर्यूक्तमधर्माथोव्यवस्थितम् ॥ २-५७८ ॥  
  
आधारशक्तिहस्तस्थं सपञ्चासनगर्भितम् ।  
अनन्ताखमासनं पूर्वं सिंहासनमतःपरम् ॥ २-५७९ ॥  
  
योगासनन्त्रितीयन्तु पद्मासन मतः परम् ।  
पञ्चमं विमलं प्रोक्तं कल्पयेत् तूपरिक्रमात् ॥ २-५८० ॥  
  
अनन्ताख्यासनं वृत्तमुपार्यर्यु परिसंस्थितम् ।  
अष्टनागसमायुक्तमनन्तासनमुच्यते ॥ २-५८१ ॥  
  
अनन्ताख्यानं प्रोक्तं सिंहासनक्रमं शृणु ।  
प्। ६३) धर्मज्ञानञ्च वैराग्यमैश्वर्यञ्च चतुष्टयम् ॥ २-५८२ ॥  
  
धर्मं भूतस्वरूपञ्च ज्ञानं वै गजरूपकम् ।  
वैराग्यं सिह्मरूपं स्यादैश्वर्यञ्चाश्वरूपकम् ॥ २-५८३ ॥  
  
कोटिभिः कोटिभिसिह्मेः प्रत्येकं परिवारितम् ।  
राजावर्त स्वरूपेण सर्वेषां सिंहमेव च ॥ २-५८४ ॥  
  
अव्यक्तोनियतिः कालो कला चैव चतुदष्टयम् ।  
चतुर्भागे तु फलके महादिक्षु क्रमान्न्यसेत् ॥ २-५८५ ॥  
  
केशवो मध्यपादं स्यादित्थं सिंहासनं भवेत् ।  
सिंहासनक्रमं प्रोक्तं योगसनविधिं शृणु ॥ २-५८६ ॥  
  
शुद्धं कूर्मवदाकारमग्निवर्णन्तदासनम् ।  
प्रणवं पूर्वतोन्यस्यऽकारञ्चानले तथा ॥ २-५८७ ॥  
  
आकारः याम्यभागे तु लकारन्नै-ऋते तथा ।  
ईकारं पश्चिमेभागे उकारं वायुदेशके ॥ २-५८८ ॥  
  
ऊकारं सौम्यदिक्भागे ऋकारमीशदेशके ।  
ॠकारं मध्यभागे च न्यसेद्योगासनं भवेत् ॥ २-५८९ ॥  
  
इत्थं योगासनं प्रोक्तं पद्मासनविधिं शृणु ।  
वामाज्येष्ठा च रौद्री च कालीविकारणी तथा ॥ २-५९० ॥  
  
बलविकरणी चैव बलप्रमथीनित्यपि ।  
सर्वभूतदमनी च मनोन्मन्यष्टशक्तयः ॥ २-५९१ ॥  
  
विन्यसेत् केसराग्रेषु कर्णिकायां यथाक्रमम् ।  
इत्थं पद्मासनं प्रोक्तं शृणुष्व विमलासनम् ॥ २-५९२ ॥  
  
प्। ६४) गणाम्बिकामुत्तरे तु महादेवीञ्च पूर्वके ।  
तन्नोभौरी तु याम्ये तु वारुणे तु प्रचोदयात् ॥ २-५९३ ॥  
  
एताभिश्शक्तिभिः क्रान्तं कल्पयेद् विमलासनम् ।  
अग्निमध्ये रविस्थानं रविमध्ये तु चन्द्रमाः ॥ २-५९४ ॥  
  
तमोमध्ये रजोन्यस्य तन्मध्ये सत्वमेव च ।  
आत्मानमन्तरात्मानं परमात्मानमेव च ॥ २-५९५ ॥  
  
आत्मतत्वत्रयं प्रोक्तमुपर्यु परिविन्यसेत् ।  
आत्मतत्व क्रमं प्रोक्तं विद्या तत्व क्रमं शृणु ॥ २-५९६ ॥  
  
ब्रह्मविद्यां शिवविद्यां गुरुविद्यान्न्यसेत् क्रमात् ।  
ब्रह्म तत्वमथोन्यस्य विद्या तत्वन्तदूद्ध्वितः ॥ २-५९७ ॥  
  
तत्परं रुद्रतत्वञ्च तत ऊर्ध्वं महेश्वरम् ।  
सादाख्य तत्वन्तन्मूर्ध्नि बिन्दु तत्वन्ततः परम् ॥ २-५९८ ॥  
  
तदूर्ध्वे नादतत्त्वञ्च शक्तितत्वन्ततः परम् ।  
तत् परं शिवतत्वञ्च पूजयेत् ज्ञानमूर्तिकम् ॥ २-५९९ ॥  
  
तन्मध्ये नेत्रवासञ्च तन्मध्ये कुसुमासनम् ।  
तदाधिकां शक्यमखिलमासनं स्फटिकप्रभम् ॥ २-६०० ॥  
  
वृत्तं सदाशिवं रूपं व्योमरूपं परात्परम् ।  
बिन्दुमन्त्र स्वरूपेण शिवसृष्टिक्रमं शृणु ॥ २-६०१ ॥  
  
बिन्दुमध्यगतो नादोनादमध्यगतोद्ध्वनिः ।  
ध्वनिमध्यगतश्चात्मा शन्त्यतीतं परन्तथा ॥ २-६०२ ॥  
  
शिवं परात्परं ब्रह्ममप्रमेयमनिन्दितम् ।  
अनौपम्यञ्च सूक्ष्मञ्च नित्यं सर्वगतं प्रभुम् ॥ २-६०३ ॥  
  
शुद्धत्वाच्छिवमित्युक्तं परादूर्द्ध्वं परात्परम् ।  
प्। ६५) ब्रह्मत्वात् ब्रह्मणत्वाच्च ब्रह्ममित्यभिधीयते ॥ २-६०४ ॥  
  
प्रमाणव्यतिरिक्तत्वाद प्रमेयन्नटेश्वरम् ।  
मलत्वान्निन्दितं ज्ञेयममलत्वादनिन्दितम् ॥ २-६०५ ॥  
  
अनौपम्य मसादृश्यन्दक्षिणामुखमाश्रितम् ।  
व्योमातीतं परं सूक्ष्मन्नित्यं कारणशून्यतः ॥ २-६०६ ॥  
  
व्यापित्वात् सर्वगं प्रोक्तं स्वामित्वात् प्रभुरुच्यते ।  
सृष्ट्यर्त्थं लोकरक्षार्थं लोकस्योत्पत्तिकारणम् ॥ २-६०७ ॥  
  
साधकानां हितार्थाय सङ्ग्रहेत् स्वेच्छयातनुम् ।  
पालनार्थं सभावासन्दक्षिणेश्वरमद्भुतम् ॥ २-६०८ ॥  
  
सदानृत्तं महाज्योतिस्तम्भालम्भनमीश्वरम् ।  
आनन्दरूपमध्यस्थं शिवं परमकारणम् ॥ २-६०९ ॥  
  
तत स्तच्चत्रिधा प्रोक्तं निष्कलञ्च तथा पुनः ।  
सकलन्निष्कलञ्चैव सकलञ्च यथा क्रमम् ॥ २-६१० ॥  
  
निष्कलञ्च चतुर्भेदं सकलञ्च तथा भवेत् ।  
सकलन्निष्कलन्त्वेकन्नवधा कीर्तितं क्रमात् ॥ २-६११ ॥  
  
शिव तत्व सहस्रांशाच्छान्तिर्नामसमुद्भवा ।  
शान्तिश्शान्तिकरं प्राहुस्तस्य पर्यायवाचकाः ॥ २-६१२ ॥  
  
तस्माच्चैव सहस्रांशाच्छक्तिर्नामसमुद्भवा ।  
शक्तेश्चैव तु विद्या च पर्यायात् तदुदाहृता ॥ २-६१३ ॥  
  
तस्माच्चैव सहस्रांशान्नादमूर्ति समुद्भवः ।  
नादस्तस्य प्रतिष्ठा च पर्याय इति कीर्तितः ॥ २-६१४ ॥  
  
तस्माच्चैव सहस्रांशात् बिन्दुतत्व समुद्भवः (समुत्भवः) ।  
बिन्दुश्चैव निवृत्तिश्च पर्यायात् तस्य वाचकः ॥ २-६१५ ॥  
  
परं भावं समालम्ब्य सदा ताडवीरगणैः? ।  
प्। ६६) अव्यक्तादि स्वरूपाणि तथातन्निष्क्रियास्तथा ॥ २-६१६ ॥  
  
चतुर्थानिष्कलं ह्येवं शिवतत्वं समुच्यते ।  
ध्यानपूजानिरूपस्थं निष्कलन्तु महेश्वर ॥ २-६१७ ॥  
  
इत्येवं निष्कलं प्रोक्तं परं भावमितिस्मृतम् ।  
तस्माद् दशैकभागेन सादाख्यस्य समुद्भवः ॥ २-६१८ ॥  
  
लीङ्गपीठप्रकारेण सादाख्यन्तत्वलक्षणम् ।  
लिङ्गशिवः समुद्भूतो नादात्मा च सदाशिवः ॥ २-६१९ ॥  
  
पीठे शक्तिः समुद्भूतानाम्ना चैव मनोन्मनी ।  
लिङ्गे च पीठिकायाञ्च शिवः शक्तीसमुद्भवौ ॥ २-६२० ॥  
  
लिङ्गन्तु पुस्त्वमेवं स्यात् पीठं स्त्रीतत्वमेव च ।  
निष्कलौ लिङ्गपीठौ च सकलौ शक्तिशाम्भवौ ॥ २-६२१ ॥  
  
निष्कला तु कला हीना सकला तु कलान्विता ।  
यतीनां मन्त्रिणाञ्चैव ज्ञानिनाञ्चैव योगिनाम् ॥ २-६२२ ॥  
  
ध्यानपूजानिमित्तार्थं स्मृतं सकलनिष्कलम् ।  
लिङ्गपीठप्रकारेण देवेशं पूजयेत् सदा ॥ २-६२३ ॥  
  
वर्णाद्ध्वा च पदाद्ध्वा च तत्वाध्वाभुवनाद्ध्वकः ।  
मन्त्राद्ध्वा च कलाद्ध्वा च सादाख्यस्य स्वरूपकम् ॥ २-६२४ ॥  
  
अद्ध्वस्थान क्रमं वक्ष्ये विशेषात्तु महेश्वर ।  
वर्णाध्वा तु त्वगाधारः पदाद्ध्वा च शिरस्तथा ॥ २-६२५ ॥  
  
तत्वाद्ध्वा हृदयञ्चैव भुवनाद्ध्वा तु रोमकम् ।  
मन्त्राध्वारुधिराधारः शुक्लमज्जास्थि रूपकम् ॥ २-६२६ ॥  
  
कलाद्ध्वा चैव सर्वाङ्गमित्थं सादाख्यरूपकम् ।  
प्। ६७) अष्टत्रिंशत् कलायुक्तं सकलञ्चेति विद्यते ॥ २-६२७ ॥  
  
अथेशानादिसद्यान्तं कल्पयेत् तु सदाशिवम् ।  
ईशानेन तु मन्त्रेण पञ्चमूर्ध्नः प्रकल्पयेत् ॥ २-६२८ ॥  
  
पुरुषेण तु चत्वारि वक्त्राणिपरिकल्पयेत् ।  
अघोरेण तु मन्त्रेण हृदाद्यष्टौ प्रकल्पयेत् ॥ २-६२९ ॥  
  
वामदेवेन मन्त्रेण गुह्यादीनि त्रयोदश ।  
सद्योजातेन मन्त्रेण पादाद्यष्टौ प्रकल्पयेत् ॥ २-६३० ॥  
  
अष्टौ त्रयोदशाष्टौ च चत्वारश्चैव पञ्च च ।  
अजात वामघोराख्य पुरुषेशकलाः स्मृताः ॥ २-६३१ ॥  
  
एवन्तु सकलं प्रोक्तन्निष्कलन्ताण्डवं शुभम् ।  
कारपादोदरादीनां कल्पनं सकलं विदुः ॥ २-६३२ ॥  
  
सादाख्यं सर्वदेवेशं प्रत्यक्षं सर्वतोमुखम् ।  
सहस्रदलपद्मस्थ कर्णिकामध्यवासिनम् ॥ २-६३३ ॥  
  
युवानं पञ्चमूर्धानन्दशबाहुञ्चतुर्मुखम् ।  
द्वादशाक्षञ्चतुर्नासं चतुर्गलसमन्वितम् ॥ २-६३४ ॥  
  
द्विपादं स्फटिकाकारं श्वेतयज्ञोपवीतकम् ।  
सूर्यकोटि प्रतीकाशं ज्ञानचन्द्रकलाधरम् ॥ २-६३५ ॥  
  
अभयं शूलपरशुवज्रं खट्गञ्च दक्षिणे ।  
खेटकाम् अंशुपाशञ्च (कुशपाशञ्च) दण्डं वरदमन्यतः ॥ २-६३६ ॥  
  
बिभ्रच्चन्द्रांशुशिशिरं सौम्यं शुक्लाम्बरान्वितम् ।  
सोष्णीषं सोत्तरीयञ्च सर्वाभरणभूषितम् ॥ २-६३७ ॥  
  
सर्वावयवसंयुक्तं सर्वगन्धानुलेपनम् ।  
सर्वभूतान्तरात्मानं सदा तद्वस्तुचिन्तितम् ॥ २-६३८ ॥  
  
पञ्चभूताधिदैवत्यं पञ्चब्रह्म स्वरूपकम् ।  
प्। ६८) पञ्चाक्षराभिधं शम्भुं पार्वतीवल्लभं परम् ॥ २-६३९ ॥  
  
इत्येतैर्लक्षणैर्युक्तं सादाख्यस्य स्वरूपकम् ।  
तस्यैव वामपार्श्वे तु चादिशक्तिर्मनोन्मनी ॥ २-६४० ॥  
  
वह्नेरुष्णत्व वच्छक्तिरविनाभाविनी विभोः ।  
शक्तिहीनः शिवोनास्ति शिवहीना न शक्तिका ॥ २-६४१ ॥  
  
तस्माच्छिवमयन्देवं जगदेतच्चराचरम् ।  
एकवक्त्राञ्चतुर्हस्तां सर्वाभरणभूषिताम् ॥ २-६४२ ॥  
  
नितम्ब तटविस्टीर्णां मध्ये सूक्ष्मांस्तनोन्नताम् ।  
वामादिशक्तिकोपेतामाख्यया तु मनोन्मनीम् ॥ २-६४३ ॥  
  
ब्रह्माण्यङ्गानि विद्याश्च विद्येशाश्च गणेशकाः ।  
लोकपालास्तथास्त्राश्च क्रमशस्तत् समुद्भवाः ॥ २-६४४ ॥  
  
तत् तद् गणावृताः सर्वे तत् तच्छिन्न समायुताः ।  
सर्वावयवसम्पूर्णास्त्वनन्तादित्य सप्रभाः ॥ २-६४५ ॥  
  
इत्थं सादाशिवं रूपं लिङ्गपीठसमन्वितम् ।  
तत् सादाख्य प्रभावस्तु वर्णि तुन्नैवशक्यते ॥ २-६४६ ॥  
  
सकलन्निष्कलं प्रोक्तं सकलञ्च ततः शृणु ।  
मूर्तयस्त्वी श्वराद्याश्च सकला इति कीर्तिताः ॥ २-६४७ ॥  
  
यद्वत् सदाशिवः प्रोक्तस्तद्वदीश्वर उच्यते ।  
ब्रह्माद्यावरणञ्चैव पूर्ववत् परिकल्पयेत् ॥ २-६४८ ॥  
  
विद्या तत्व स्थितं सम्भुं सर्वलक्षण संयुतम् ।  
लिङ्गन्तु गोलकं विद्यात् सकलन्तु महेश्वर ॥ २-६४९ ॥  
  
लिङ्गपूजावसाने तु पूजयेद् ईश्वरं क्रमात् ।  
प्। ६९) ईश्वरस्य सहस्रांशाद्रुद्रस्योद्भवमुच्यते ॥ २-६५० ॥  
  
चतुर्भुज स्त्रिनेत्रस्तु चन्दार्धकृतशेखरः ।  
विद्युत् प्रभान्वितोदेवः परश्वथमृगायुधः ॥ २-६५१ ॥  
  
सर्वावयव सम्पूर्णः सर्वाभरणभूषितः ।  
उमादेव्युत्तरे पार्श्वे सर्वलक्षणसंयुता ॥ २-६५२ ॥  
  
ईश्वरस्य तु कोट्यंशाद्विष्णु तत्व समुद्भवः ।  
श्यामवर्णः सुरत्तक्षकाश्शङ्ख चक्रधरोहरिः ॥ २-६५३ ॥  
  
कृताञ्जलिपुटश्चैव पीठपादे प्रकल्पयेत् ।  
विष्णोस्तस्य तु कोट्यं शाद्ब्रह्मणस्तु समुद्भवः ॥ २-६५४ ॥  
  
चतुर्भुजश्चतुवक्त्रो जटामकुटधारकः ।  
कमण्ड्वल्वक्षमाला सृक्पीतवर्णः सुलोचनः ॥ २-६५५ ॥  
  
सावित्री भारती पार्श्वे सृष्टिमूर्तिरिति स्मृतः ।  
रुद्रः संहारमूर्तिः स्याद् विष्णुश्च स्थितिमूर्तिकः ॥ २-६५६ ॥  
  
सृष्टिमूर्तिश्च विख्यातो ब्रह्मा च त्रिविधोमतः ।  
मूर्तित्रयन्तु सम्प्रोक्तं ब्रह्माण्डे संव्यवस्थितम् ॥ २-६५७ ॥  
  
निष्कलन्तु लयस्थान मकारं सकलनिष्कलम् ।  
भोगस्थानन्तु सकलं लयभोगाथिकारवान् ॥ २-६५८ ॥  
  
परन्निष्कलमित्युक्तन्दक्षिणेश्वर मद्भुतम् ।  
सकलन्निष्कलञ्चैव त्वपरं परिपठ्यते ॥ २-६५९ ॥  
  
परन्नृत्तं सदाथ्या तुंयः समर्थः सपाशहा ।  
तिसृस्तु देवताः पश्चात् त्रयस्त्रिंशत्समुद्भवाः ॥ २-६६० ॥  
  
रुद्रेकादशकं पूर्वं द्वादशादित्य संयुतम् ।  
प्। ७०) वसवोऽष्टौऽश्विनौ द्वौ तु त्रयस्त्रिंशच्च देवताः ॥ २-६६१ ॥  
  
सहस्रत्रिंशत् कोट्यश्च देवास्तत्र त्रिमूर्तिषु ।  
शरीरं भूतसारेण देवानान्तु सृजन्ति वै ॥ २-६६२ ॥  
  
ऐश्वर्यमलसम्बन्धाद्धृत् प्रबोधन्तु नाशयेत् ।  
सर्वकारण देवेन ध्यात्वा ताण्डवमीश्वरम् ॥ २-६६३ ॥  
  
आवाहयेत् ततो देवं पुष्पहस्तः पुखसानः ।  
मूलं स्मृत्वा वरं ध्यात्वा सर्वव्यापि सदाशिवम् ॥ २-६६४ ॥  
  
सदाशिवं परं ध्यात्वाऽवाहयेत् सद्यमन्त्रतः ।  
स्थापनं वाममन्त्रेणावघोरेण निरोधनम् ॥ २-६६५ ॥  
  
नरेण सन्निधानं स्याद् ईशानेन तु पूजनम् ।  
यया कुण्डगतश्चाग्निर्वायुना परिदीप्यते ॥ २-६६६ ॥  
  
तथैव नाममन्त्रेण जायते भगवान् शिवः ।  
आवाहिन्याख्ययावाह्य स्थापिन्या स्थाप्य मुद्रया ॥ २-६६७ ॥  
  
पञ्चमुखीं धेनुमुद्रां शक्तिमुद्रां ततः परम् ।  
निष्ठुरां लिङ्गमुद्राञ्च पद्मनेत्रास्त्रमुद्रिकाः ॥ २-६६८ ॥  
  
पञ्चब्रह्मषडङ्गैश्च पूर्ववन् न्यासमेव च ।  
गन्धपुष्पञ्च धूपञ्च दीपञ्चैव निवेदयेत् ॥ २-६६९ ॥  
  
लिङ्गरूपविशेषन्तु शृणुष्वेवं महेश्वर ।  
लिङ्गमूलन्तु चरणौ लिङ्गाग्रं मुखमुच्यते ॥ २-६७० ॥  
  
सूत्रपार्श्वौ चतुर्बाहू सूत्रान्तं पृष्ठमुच्यते ।  
ईश्वराद् दक्षिणां शेतु ब्रह्मा सृष्ट्यर्थमुद्भवः ॥ २-६७१ ॥  
  
प्। ७१) ईश्वराद् वामभागे तु विष्णुश्च स्थितिकारणः ।  
नासाद् वायुः समुत्पन्न श्रोत्रयोस्तु दिशोदश ॥ २-६७२ ॥  
  
करपद्म समुत्भूतः गणेश इति कीर्तितः ।  
हृदयात् षण्मुखो जातो भास्करोनाभिसम्भवः ॥ २-६७३ ॥  
  
इन्द्रस्तु पृष्ठसम्भूतो वह्निर्नेत्रसमुद्भवः ।  
वामनेत्रात् समुद्भूतो देवः सोम इति स्मृतः ॥ २-६७४ ॥  
  
स्तनयोर्यक्षदेवास्तु रुद्रोदक्षिणलोचने ।  
हस्ताग्रादायुधोत् पत्तिः सन्ध्याश्चैव नखोद्भवाः ॥ २-६७५ ॥  
  
ऊर्वोस्तु पन्नगाजाताः ऋषयोजानुसम्भवाः ।  
पादयोः सर्वदेवाश्च शिवज्ञानसमुद्भवः ॥ २-६७६ ॥  
  
संहारकाले यत्सर्वं लिङ्गन्ताण्डवमादिमम् ।  
लिङ्गमूर्ति स्वरूपस्य मध्ये सादाख्यमर्चयेत् ॥ २-६७७ ॥  
  
महासदाशिवद्द्यानक्रमं वक्ष्ये महेश्वर ।  
पञ्चास्यं पञ्चमूर्धानं प्रतिवक्त्रं त्रिलोचनम् ॥ २-६७८ ॥  
  
प्रसन्नं षोडशभुजमेकदेहञ्चतुर्गलम् ।  
दशश्रोत्रं द्विपादञ्च किञ्चित् प्रहसिताननम् ॥ २-६७९ ॥  
  
त्रिशूलं शरवज्रञ्च खट्गञ्चैव परश्वथम् ।  
चक्रञ्च ज्ञानमूद्राञ्च सव्यभागेऽभयं क्रमात् ॥ २-६८० ॥  
  
घण्टान्नागञ्च पाशञ्च धनुरङ्कुशखेटकम् ।  
पादं विस्मयञ्चैव बिभ्राणं वामपाणिभिः ॥ २-६८१ ॥  
  
आदिशक्तिसमोपेतं कृष्णनागोपवीतिनम् ।  
सद्यवामादि मन्त्रेण दद्याद् वक्त्रेषु मूर्धसु ॥ २-६८२ ॥  
  
सद्यमन्त्रं समुच्चार्य दद्यात् पाद्यन्तु पादयोः ।  
वक्त्रेषु वक्त्रमन्त्रेण दद्यादाचमनीयकम् ॥ २-६८३ ॥  
  
प्। ७२) ईशानेन तु मन्त्रेण दद्यादर्स्यञ्च मूर्धसु ।  
मुखेषु गन्धं वामेन पुष्पमीशेन मूर्धसु ॥ २-६८४ ॥  
  
धूपं सद्येनमन्त्रेण दीपं घोराणुना ततः ।  
नैवेद्यं वक्त्रमन्त्रेण क्रमात् दद्यान्महेश्वर ॥ २-६८५ ॥  
  
एलाकर्पऊरसुमन चन्दनैर्मिश्रितं पयः ।  
पञ्चब्रह्मषडङ्गैश्च कल्पयेद् धेनुमुद्रया ॥ २-६८६ ॥  
  
मूलप्रकृतिबीजन्तु वर्णमन्त्रं समुच्चरन् ।  
वारुणं बीजमूच्चार्य जलभाण्डे तु पूरयेत् ॥ २-६८७ ॥  
  
मन्त्रैरीशादिभिः पश्चादभिषेकं शनैः शनैः ।  
चतुर्दिक्षु चतुष्कोणेष्वा चामार्घ्यं प्रदापयेत् ॥ २-६८८ ॥  
  
गोमूत्रङ्गोमयं क्षीरन्दधिसर्पिकुशोदकम् ।  
गोमयद् विगुणं मूत्रं सर्पिदद्याच्चतुर्गुणम् ॥ २-६८९ ॥  
  
दधिपञ्चगुणं प्रोक्तं क्षीरमष्टगुणं भवेत् ।  
गोमूत्रं ब्रह्मदैवत्यङ्गोमयं विष्णुदैवतम् ॥ २-६९० ॥  
  
क्षीरन्तु रुद्रदैवत्यं महेशन्दधिरुच्यते ।  
सर्पिः सादाख्य दैवत्यं गन्धपुष्पादिभिर्यजेत् ॥ २-६९१ ॥  
  
पञ्चसारे तु नैवेद्यं दर्शयेत् ज्ञानमुद्रिकाम् ।  
देवस्यत्वाग्निमिले च आवोराजा त्र्यम्बकम् ॥ २-६९२ ॥  
  
पञ्चगव्यक्रमं प्रोक्तं फलोदकविधिं शृणु ।  
बिल्वञ्चकदली चैव नारङ्गद्वयमेव च ॥ २-६९३ ॥  
  
आम्रकेली फलञ्चैव तिन्त्रिणी च फलोदकम् ।  
नाममन्त्रं समुच्चार्य गन्धपुष्पादिभिर्यजेत् ॥ २-६९४ ॥  
  
फलोदकविधिः (-विथिः) प्रोक्तं बीजोदकविधिं शृणु ।  
यवनीवारमुद्गञ्च व्रीहिसिद्धार्त्थ तण्डुलम् ॥ २-६९५ ॥  
  
प्। ७३) सौगन्धिकं हेमशाली बीजोदकमिदं शुभम् ।  
अभ्यर्च्य गन्धपुष्पाद्यैर्मूलबीजं समुच्चरन् ॥ २-६९६ ॥  
  
बीजोदकविधिः प्रोक्तं रत्नोदकविधिं शृणु ।  
माणिक्कञ्चैव गोमेदं पुष्यरागञ्च गारुडम् ॥ २-६९७ ॥  
  
प्रवालं स्फटिकन्नीलं मुक्तारत्नोदकं शुभम् ।  
गन्धैः पुष्पैश्च धूपाद्यैर्वर्णमन्त्रेण पूजयेत् ॥ २-६९८ ॥  
  
इत्थं रत्नोदकं प्रोक्तं गन्धोदकविधिं शृणु ।  
चन्दनञ्चैव कुष्ठञ्च तक्कोलञ्चैव कुङ्कुमम् ॥ २-६९९ ॥  
  
कच्चोलं पिच्छिलाचैव कस्तूरी चागरुस्तथा ।  
उशीरञ्चलवङ्गञ्च तथा चम्पक कुट्मलम् ॥ २-७०० ॥  
  
गन्धादिकन्तु नैवेद्यन्नाममन्त्रेण दापयेत् ।  
इत्थं गन्धोदकं प्रोक्तं पुष्पोदकविधिं शृणु ॥ २-७०१ ॥  
  
चम्पकप्रसवञ्चैव मल्लिका चैव पाटली ।  
केतकी गिरिपुष्पञ्च पुन्नागं कुन्दमेव च ॥ २-७०२ ॥  
  
नन्द्यावर्तं श्रियावर्तं मन्दारं करवीरकम् ।  
जातीनीलोत्पलञ्चैव ह्रीबेरादि विमिश्रितम्(ः) ॥ २-७०३ ॥  
  
गन्धं पुष्पञ्च धूपञ्च शिवमन्त्रेण दापयेत् ।  
इत्थं पुष्पोदकं प्रोक्तमन्नपूजाविधिं शृणु ॥ २-७०४ ॥  
  
तथान्नैरभिषेकन्तु आयुरारोग्य वर्धनम् ।  
अन्नं प्राणात्मकं श्रेष्ठं सर्वजन्तु प्रतिष्ठितम् ॥ २-७०५ ॥  
  
तस्मादन्नाभिषेकन्तु ममप्रीतिकरं शुभम् ।  
अन्नरूपं विशेषेणममरूपं द्विधास्मृतम् ॥ २-७०६ ॥  
  
अन्नपूजाविधिः श्रेष्ठं न भूतो न भविष्यति ।  
तस्मात् सर्वप्रयत्नेन अन्नेनेवाभिषेचयेत् ॥ २-७०७ ॥  
  
प्। ७४) अन्नलिङ्गाकृतिन्दत्वा गन्धम्पुष्पञ्च धूपकम् ।  
दीपञ्च पायसान्नञ्च दद्यात् ताम्बूलमेव च ॥ २-७०८ ॥  
  
अन्नपूजाविधिर्नित्यं शुभं सर्वार्थसाधकम् ।  
अपमृत्युजयं पूतं राजराष्ट्र विवृद्धिदम् ॥ २-७०९ ॥  
  
अन्नपूजा महावश्यन्दक्षिणाराधनोत्तमम् ।  
सर्वशान्तिकरं शुद्धं जयमन्नार्चनं कुरु ॥ २-७१० ॥  
  
अम्बात्मबीजं परमं तस्मादन्नमुदाहृतम् ।  
अन्नपूजान्तु यः कुर्यात् सयाति परमाङ्गतिम् ॥ २-७११ ॥  
  
तस्मात् सर्व प्रयत्नेन अन्नेनैव प्रपूजयेत् ।  
अन्नप्रक्षालनं कृत्वामूलबीजन्न्यसेत् क्रमात् ॥ २-७१२ ॥  
  
गन्धं पुष्पञ्च धूपञ्चदीपञ्चैव प्रदापयेत् ।  
अन्नपूजाविधिः प्रोक्तं जलार्चनविधिं शृणु ॥ २-७१३ ॥  
  
पूर्ववत् संस्कृतन्तोयं हेमपात्रे प्रपूरितम् ।  
अथवाराजते वापि ताम्रे वा यज्ञवृक्षके ॥ २-७१४ ॥  
  
तज्जलस्य च मध्ये तु स्थापयेद् दक्षिणेश्वरम् ।  
दूर्वातिलाक्षतं पुष्पन्दापयेद् दक्षिणेश्वरम् ॥ २-७१५ ॥  
  
गन्धं पुष्पञ्च धूपञ्च दीपञ्चैव प्रदापयेत् ।  
जलार्चनं जपाद्गुह्यं स्थितिकारं सुशोभनम् ॥ २-७१६ ॥  
  
सर्वसिद्धिकरं शुद्धं सर्वरोगविनाशनम् ।  
अभिषेक कालजप्यानिमन्त्राणि * * * * ॥ २-७१७ ॥  
  
त्रयम्बकमुमारुद्रमापो हिष्ठेति शञ्चमे ।  
ईलेशतञ्च कद्रुद्रन्नमस्ते सदसस्पतिम् ॥ २-७१८ ॥  
  
जातवेदसमीशानं हंस आत्वालषेऽपि च ।  
प्। ७५) अघोरं तत् पुरुषं वामं सद्योजातादिकन्ततः ॥ २-७१९ ॥  
  
सहस्र शीर्षान्नपते पूषेमाचाग्निमीलकम् ।  
ये देवाग्ने ममाग्ने च गौरिन्देवाहवेपि च ॥ २-७२० ॥  
  
त्वमग्ने आवोराजानमृतन् तत् सवितुस्तथा ।  
ओमित्ये तत् ब्रह्मसामविश्वेत्ता प्रणवादिकम् ॥ २-७२१ ॥  
  
प्रयुक्तमभिषेकाय मन्त्राः षट्त्रिंशतः क्रमात् ।  
पृथक् पृथक् सकृज्जप्त्वा चाभिषेकं शनैः शनैः ॥ २-७२२ ॥  
  
जलार्चनविधिः प्रोक्तं पात्रलक्षणमुच्यते ।  
सौवर्णं राजतं वापि तथा ताम्रसमुद्भवम् ॥ २-७२३ ॥  
  
शङ्खं वा शुक्तिकां वापिगवां श्रङ्गमथापि वा ।  
अथवामृण्मयं वापि स्नानपात्रं प्रशस्यते ॥ २-७२४ ॥  
  
उत्तमन्द्रोणसम्पूर्णं मध्यमं शिवपूरितम् ।  
पञ्चब्रह्मभिरालभ्य बद्ध्नीयाद्धेनु मुद्रिकाम् ॥ २-७२५ ॥  
  
समुच्चरन्नाममन्त्रमभिषिञ्चेच्छनैः शनैः ।  
अन्नलिङ्गाकृतिं पूज्यतस्याग्रे दक्षिणेश्वरम् ॥ २-७२६ ॥  
  
ध्यात्वा समुच्चरन्नामगन्धं पुष्पञ्च दापयेत् ।  
धूपदीपान्त नैवेद्यन्दद्यान्नामसमुच्चरन् ॥ २-७२७ ॥  
  
अन्नपूर्णेति मन्त्रेण सर्वत्रापि समुच्चरेत् ।  
आढकापूर्णमधं सर्वमेवाढकं भवेत् ॥ २-७२८ ॥  
  
शङ्खशुक्तिकश्रङ्गाणि स्वप्रमाणेन पूरयेत् ।  
सूत्रेण वेष्टयेत् सर्वद्गवाक्षसदृशान्तरम् ॥ २-७२९ ॥  
  
स्थण्डिलं विधिवत् कृत्वा शाल्यक्षततिलैरपि ।  
प्। ७६) आढकञ्च तदर्धं वा कलशानां पृथक् पृथक् ॥ २-७३० ॥  
  
शाल्यर्धन्तण्डुलं ग्राह्यन्तदर्धञ्च तिलन्तथा ।  
सकूर्चान्वस्त्र संयुक्तान् सरत्नान् स्थण्डिलोषितान् ॥ २-७३१ ॥  
  
अलङ्कृतान्विशेषेण कलशान् पूजयेत् गुरुः ।  
कलशस्यमुखेरुद्रो मध्ये माधव देवतम् ॥ २-७३२ ॥  
  
प्राजापत्यन्तु पृष्ठं स्यात् कलशस्याधि देवताः ।  
गन्धपुष्पञ्च धूपञ्च हृदयेन प्रदापयेत् ॥ २-७३३ ॥  
  
महादर्पण मध्ये वा लिङ्गाग्रे वा नटेश्वरम् ।  
अरूपमपिरूपस्थन्दक्षिणद्वारमीश्वरम् ॥ २-७३४ ॥  
  
दर्पणे वा सुलिङ्गे वा अभिषिञ्चेत् सुलेपयेत् ।  
पूजास्थानद्वयं गुह्यन्दक्षिणालयमद्भुतम् ॥ २-७३५ ॥  
  
अभिषेक क्रमं वक्ष्ये विशेषेण महेश्वर ।  
नाममन्त्रं समुच्चार्य त्रयाक्षरमनुं स्मरन् ॥ २-७३६ ॥  
  
गोश्रङ्गाग्र प्रमाणेन स्रोवितेत कराग्रतः ।  
शुद्धतोयेन संस्नाप्य हरिद्रालेपनन्तथा ॥ २-७३७ ॥  
  
सुगन्धामलकञ्चैव धूपञ्चैव प्रदापयेत् ।  
गन्धोदकैस्ततः शुद्धैरभिषेकं शनैः शनैः ॥ २-७३८ ॥  
  
नाममन्त्रं सकृज्जप्त्वा दद्यात् पुष्पञ्चमूर्धनि ।  
पाद्यमाचमनञ्चार्घ्यन्तत्काले तु प्रदापयेत् ॥ २-७३९ ॥  
  
शुद्धवस्त्रं फमादायवस्त्रमुद्रान्तु कल्पयेत् ।  
लिङ्गं पीठं स्थलञ्चैव वसनन्तत् प्रवेशयेत् ॥ २-७४० ॥  
  
प्रवेशवस्त्रमादाय चण्डेशाय प्रदापकयत् ।  
प्। ७७) वास्तोष्पतेतिमन्त्रेण वास्तुनाथं समर्चयेत् ॥ २-७४१ ॥  
  
एतान्विन्द्रस्तु वामे तु आपोहिष्ठेति प्रोक्षणम् ।  
सूक्ष्म वस्त्रन्तु सङ्ग्राह्य बद्ध्नीयाद्धृदयाणुना ॥ २-७४२ ॥  
  
आवेष्ट्य लिङ्गं वस्त्रेण चतुर्भागेकभागतः ।  
ईशानादि च सद्यान्तं त्रिपुण्ट्रं विन्यसेत् क्रमात् ॥ २-७४३ ॥  
  
मनोन्मन्याश्च पीठान्तमङ्गादीनां त्रिपुण्ट्रकम् ।  
चन्दनं कुङ्कुमञ्चैव कर्पूरञ्चैवमीश्रकम् ॥ २-७४४ ॥  
  
पुष्पमाल्योपवीतञ्च ईशमन्त्रेण दापयेत् ।  
शिवमन्त्रशतं जप्त्वातद्गन्धञ्च प्रपूजयेत् ॥ २-७४५ ॥  
  
हारके धूरकटकान्हृन्मन्त्रेण प्रदापयेत् ।  
अङ्गुलीयञ्चमकुटं मूलमन्त्रेण दापयेत् ॥ २-७४६ ॥  
  
जटाग्रे शुद्धगङ्गापः स्वनामाद्येन पूजयेत् ।  
अस्त्रमन्त्रंशतं जप्त्वा खण्टां कवचमन्त्रतः ॥ २-७४७ ॥  
  
धूपन्ताण्डव देवस्य पञ्चवक्त्रेषु दापयेत् ।  
धूपदीपं प्रदातव्यं घण्टारवस समन्वितम् ॥ २-७४८ ॥  
  
आचमनं पुनर्दद्याच्छिवमन्त्रं सकृज्जपन् ।  
तत्काले ताडयेत् घण्टां पटन्तत्राऽपनीय च ॥ २-७४९ ॥  
  
देवतार्चनकाले तु प्रछन्न पटमुत्तमम् ।  
कालाग्निं जाठराग्निन्तु शिवाग्निञ्च प्रपूजयेत् ॥ २-७५० ॥  
  
शिवस्य दर्शने तत्र त्रिपाद्युपरिकल्पयेत् ।  
सौवर्णे राजते ताम्रे पात्रेकाम्स्येऽथवा पुनः ॥ २-७५१ ॥  
  
शालिविष्टमयं श्रेष्ठमथवा गोमयेन वा ।  
प्। ७८) कृत्वा नवपदैर्युक्तं पद्मकर्णिकयान्वितम् ॥ २-७५२ ॥  
  
प्रोक्षयेद्धृदये नैव अस्तशस्त्रमथोफलम् ।  
भारद्वयन्ततः कोष्ठङ्गोमुष्टि द्वयपिष्टकैः ॥ २-७५३ ॥  
  
शुद्धकार्पासजैस्तूलैर्वर्तियुक्तैस्तु पञ्चभिः ।  
कर्णिकायाञ्चतुर्दिक्षु कपिलाघृतसेचितैः ॥ २-७५४ ॥  
  
सद्यादीशान पर्यन्तमन्त्रैर्ज्वलन संयुतम् ।  
वर्णमन्त्रं समुच्चार्य देशिकेन सुधीमता ॥ २-७५५ ॥  
  
सुरभिमुद्रां प्रबद्ध्वा तु दीपमुद्रान्त्वनन्तरम् ।  
कराभ्यान्दिव्यपात्रन्तु धारयेच्च समन्त्रकम् ॥ २-७५६ ॥  
  
त्रिभिरावर्तनं कृत्वा लिङ्गमूर्ध्नि विशेषतः ।  
अर्घ्येण प्रोक्षणं कृत्वा भस्म चैव परिग्रहेत् ॥ २-७५७ ॥  
  
शिवमन्त्रं सकृज्जप्त्वा मूलमन्त्रन्न्यसेत् क्रमात् ।  
तदन्ते दर्पणन्दद्याच्छक्तिमन्त्रं समुच्चरन् ॥ २-७५८ ॥  
  
अघोरं मन्त्रमुच्चार्यव्यजनन्तु प्रदापयेत् ।  
ततश्छत्रञ्चामरञ्च हृदयेन प्रदापयेत् ॥ २-७५९ ॥  
  
वायुमन्त्रं जपित्वा तु पादुके चैव दापयेत् ।  
पुष्पाञ्जलिन्ददेत् पश्चान्नमस्काराख्यमुद्रया ॥ २-७६० ॥  
  
आलिङ्गनन्ततः कृत्वा ज्ञानमुद्रां प्रदापयेत् ।  
ज्वालापात्राणि शिरसा हस्ताभ्याञ्च निवेदयेत् ॥ २-७६१ ॥  
  
उत्तमा रुद्रगणिका ब्रह्मचारी च धारयेत् ।  
हेमकुम्भ स्थितजले दीपं पूर्वे तु निक्षिपेत् ॥ २-७६२ ॥  
  
सर्ववाद्य समायुक्तं बलिपीठे प्रदापयेत् ।  
पुष्पाञ्जलिन्ततः कृत्वा जपलक्षणमुच्यते ॥ २-७६३ ॥  
  
जपञ्चतुर्विधं प्रोक्तं सर्वेषां जपकाङ्क्षिणाम् ।  
प्। ७९) मानसञ्चैव कण्ठोष्ठमुपांशु व्यक्तमेव च ॥ २-७६४ ॥  
  
व्यक्ताद्दशगुणं पांशु तस्मात्कण्ठोष्ठकं शतम् ।  
सहस्रं मानसन्तस्मादङ्गुल्या तु जपं शृणु ॥ २-७६५ ॥  
  
अङ्गुल्या जपसङ्ख्या तु तुल्याचेकफलन्तथा ।  
अग्निकोष्टगुणं (अग्गि-) प्रोक्तमायुतं पुत्रदीपकम् ॥ २-७६६ ॥  
  
शतसङ्ख्या कुशग्रन्धिः प्रवालैस्तु सहस्रकम् ।  
स्फटिकन्दशसाहस्रं रुद्राक्षैस्तु न विद्यते ॥ २-७६७ ॥  
  
अङ्गुष्ठेन तु मोक्षार्थन्तर्जन्या चाभिचारकम् ।  
मध्यमान न काम्ये च शान्तिं कुर्यादनामिकाम् ॥ २-७६८ ॥  
  
कविष्ठाकर्षणञ्चैव तत्तद्देव क्रमं शृणु ।  
अङ्गुष्ठं ब्रह्मदैवत्यन्तर्जनीरुद्रदैवतम् ॥ २-७६९ ॥  
  
मध्यमाङ्गुलिदाशार्हो नामिकाधर्मदैवतम् ।  
कनिष्ठासूर्यदैवत्यं जपदेशफलं शृणु ॥ २-७७० ॥  
  
ग्रहे चेकफलं कुर्याद्गोष्ठे चैव सहस्रकम् ।  
द्विसहस्रन्नदीतीरे पर्वते त्वयुतं मतम् ॥ २-७७१ ॥  
  
समुद्रे दशसासस्रन्देवालयमसङ्ख्यकम् ।  
देवालये विशेषात्तु दक्षिणद्वारमालयम् ॥ २-७७२ ॥  
  
तत्तद्देशेस्मरन्नृत्तं सर्वसिद्धिकरं शुभम् ।  
सहस्रं वा तदर्धं वा शतं मज्जपतोनरः ॥ २-७७३ ॥  
  
नित्यमेवं समायोगात् सर्वपापविनाशनम् ।  
सयातिजपमात्रेण शिवलोकमथाक्षयम् ॥ २-७७४ ॥  
  
नैवेद्यलक्षणञ्चैव शृणुष्व च महेश्वर ।  
श्वेतशाली महाशाली रक्तशाली यवाथवा ॥ २-७७५ ॥  
  
कृष्णशालि च नीवारं वेणुं मुद्गमथाऽपि वा ।  
प्। ८०) नैवेद्य द्रव्यमुख्याः स्युस्तण्डुलार्थं प्रगृह्यताम् ॥ २-७७६ ॥  
  
चातुर्वर्ण्योद्भवस्तीभिः सङ्क्षुद्य च पुनः पुनः ।  
रविरश्मिनि सन्तप्त्वात्थक्षिप्यो मूखले तथा ॥ २-७७७ ॥  
  
प्राङ्मुखोऽदद्मुखोवाऽथ प्रहृत्य मुसलेन तु ।  
त्रियष्टाग्रक चैव कणकम्बु च वर्जयेत् ॥ २-७७८ ॥  
  
नवधामार्गमुद्दिश्य नैवेद्यन्तत्र कल्पयेत् ।  
प्रातः साये तथाभ्यर्च्य मध्याह्ने च निवेदयेत् ॥ २-७७९ ॥  
  
प्रस्थद्वयञ्च तत्काले पाचयित्वा निवेदयेत् ।  
एकदीपं द्विकाले च रात्रौ दीपद्वयं भवेत् ॥ २-७८० ॥  
  
प्रातः काले च मध्याह्ने द्विप्रस्थन्तण्डुलं हवि ।  
सायाह्ने च समभ्यर्च्य दीपञ्च द्विगुणन्ददेत् ॥ २-७८१ ॥  
  
प्रस्थद्वयं द्विकालेषु प्रत्येकञ्च निवेदयेत् ।  
दीपञ्चैव चतुः प्रोक्ताः साये तु द्विगुणन्ददेत् ॥ २-७८२ ॥  
  
मध्यमस्याधमे प्रोक्तं मध्याह्ने चाढकन्ददेत् ।  
प्रस्थद्वयं द्विकाले च दीपं विंशतिकं भवेत् ॥ २-७८३ ॥  
  
मध्यत्रये तु मतिमान्वाद्यध्वनि समायुतम् ।  
त्रिकालं बलिलिङ्गेन बलिदानन्नयेद् बुधः ॥ २-७८४ ॥  
  
मध्यमान्मध्यमं विद्यात् त्रिकालेष्वाढकं हविः ।  
अर्धरात्रौ तु या पूजा सार्धयाममिहोच्यते ॥ २-७८५ ॥  
  
त्रिकालं बलिसंयुक्तं पुष्पान्नाक्षकं क्रमात् ।  
वाद्यध्वनी समायुक्तं नृत्तगेय समन्वितम् ॥ २-७८६ ॥  
  
मध्याह्ने नित्यहोमं स्याद्धूपदीपसमन्वितम् ।  
मध्यमादुत्तमं वक्ष्ये त्रिकालञ्चाढकत्रयम् ॥ २-७८७ ॥  
  
त्रिकालञ्च निवेद्यञ्च पञ्चाशद्दीपसंयुतम् ।  
द्विकालं वाद्यसंयुक्तं विंशतिर्गणिकायुतम् ॥ २-७८८ ॥  
  
प्। ८१) उत्तमादधमन्तत्र त्रिकालं द्रोणमाहरेत् ।  
द्रोणार्धमर्धयामे तु दीपाण्यष्टोत्तरं शतम् ॥ २-७८९ ॥  
  
त्रिकालमन्नलिङ्गं स्यात् त्रिकालं होमसंयुतम् ।  
सर्ववाद्य समायुक्तं नृत्तगेयसमन्वितम् ॥ २-७९० ॥  
  
अष्टोत्तर सहस्रं वा शतं वारुद्रकन्यकाः ।  
रूपयौवनसम्पन्नाः सर्वाभरणभूषिताः ॥ २-७९१ ॥  
  
मध्यमान्मध्यमन्तत्र त्रिकाले तु चतुर्हविः ।  
पायसादीन् पाचयित्वा द्रोण तन्दुलसंयुतम् ॥ २-७९२ ॥  
  
द्रोणेन शुद्धमन्नञ्च पाचयित्वा पृथक् पृथक् ।  
द्रोणं स्यादर्द्धयामेपि दीपानि च शतद्वयम् ॥ २-७९३ ॥  
  
त्रिकाले बलिहोमञ्च शीतारिधूपमादिशेत् ।  
सर्ववाद्य समायुक्तं सर्वमङ्गलवाचकम् ॥ २-७९४ ॥  
  
गणिकाष्टशतोपेतं स्तोत्रद्ध्वनि समाकुलम् ।  
कालं वा द्वितयं प्रोक्तं नृत्तं कुर्याद्विसन्धिषु ॥ २-७९५ ॥  
  
उत्तमोत्तममुद्दिश्य हविष्यक्रममुच्यते ।  
पायसान्नं पाचयित्वा षड्द्रोणैश्वैव तण्डुलैः ॥ २-७९६ ॥  
  
तदर्धमर्धरात्रौ तु दीपाः पञ्चशतं शुभम् ।  
भारद्वयं त्रिकालेषु शुद्धान्नञ्चैव तण्डुलम् ॥ २-७९७ ॥  
  
त्रिकालं बलिहोमं स्यात् सर्ववाद्य समन्वितम् ।  
द्विशतषोडशैर्युक्तं नृत्तं कुर्याद् विशेषतः ॥ २-७९८ ॥  
  
एवं नवविधं प्रोक्तं पायसादीन्यनुक्रमात् ।  
  
निवेदन विधानम् ।  
  
पायसं कृसरद्भौल्यं शुद्धान्नञ्च चतुष्टयम् ॥ २-७९९ ॥  
  
प्। ८२) तण्डुलद्विगुणं क्षीरं कदलीफल संयुतम् ।  
मुद्भभिन्नञ्चतुर्धांशं यथा शक्ति गुलान्वितम् ॥ २-८०० ॥  
  
पायसान्नमिदं प्रोक्तं कृसरान्नन्ततः शृणु ।  
तण्डुलस्य चतुर्थांशं प्रक्षिप्यतिलचूर्णकम् ॥ २-८०१ ॥  
  
तच्चतुर्थांशमाज्यन्तु पाचयित्वा यथाविधि ।  
कृसारान्नमिदं प्रोक्तं गुलान्नञ्च ततः शृणु ॥ २-८०२ ॥  
  
अर्धभारङ्गुलं कृत्वा भारार्धं वाथ तण्डुलम् ।  
गुलार्थं भिन्नममुद्गञ्च क्षीरं प्रस्थं विनिक्षिपेत् ॥ २-८०३ ॥  
  
घृतं द्रोणार्धमर्धं वा शृणु पाचनलक्षणम् ।  
विधिस्नानं पुराकृत्वा ब्रह्मचर्यवृतात्मकः ॥ २-८०४ ॥  
  
शुक्लयज्ञोपवीतश्च शुक्लवस्त्रधरः शुचिः ।  
पादप्रक्षालनं कृत्वा अचम्य विधिपूर्वकम् ॥ २-८०५ ॥  
  
पूर्वोक्तविधिना कुर्यात् त्रिपुण्ट्रलाञ्छनं शुभम् ।  
पवित्रपाणिर्मौनी तु शिवमन्त्रं सदाजपन् ॥ २-८०६ ॥  
  
प्रक्षालनन्ततः कृत्वा जलैः षट्भिस्तु तण्डुलान् ।  
बीजमुख्येन मन्त्रेण शोधयित्वा विचक्षणः ॥ २-८०७ ॥  
  
पूरयेद्वारिभिः शुद्धैस्तण्डुलार्थाथिकैस्तथा ।  
शिखयाज्वालयेदग्निमस्त्रेणेतान्प्रदापयेत् ॥ २-८०९ ॥  
  
पुरुषेण तु मन्त्रेण मौली चैव तु पश्चिमे ।  
निरीक्ष्यनेत्र मन्त्रेण पक्वञ्चैव चरुन्नतः ॥ २-८१० ॥  
  
घृतेन प्लावयेत् पश्चाद्वाममन्त्रमनुस्मरन् ।  
तत्पुरुषेण मन्त्रेण सुपक्वन्तु परीक्षयेत् ॥ २-८११ ॥  
  
प्। ८३) सुभाण्डपण्डि पार्श्वञ्च अघोरेणैव शोधयेत् ।  
एकाङ्गुलं त्रिपुण्ट्रञ्च पात्राणां भस्मनान्यसेत् ॥ २-८१२ ॥  
  
गन्धैः पुष्पैश्च धूपैश्च दीपैश्च वप्रपूजयेत् ।  
पात्राणि च तथा सर्वाणीत्थञ्चै प्रपूजयेत् ॥ २-८१३ ॥  
  
हुङ्कारेणैव तु मन्त्रेण सर्वमुत्थापयेत् क्रमात् ।  
मण्टपे पश्चिमेभागे न्यसेन्मन्त्री यथा क्रमम् ॥ २-८१४ ॥  
  
हविश्चैवोपदंशेन अन्यैश्चैव च कारयेत् ।  
  
निवेदनपात्राणि  
  
सौवर्णं राजतन्ताम्रमथवा कदलीदलम् ॥ २-८१५ ॥  
  
आहरेच्छुद्धकांस्ये वा पात्रे पालाशकेऽपि वा ।  
स्थलिकां वापि पात्रं वा त्रिपादिमध्यमे स्थितम् ॥ २-८१६ ॥  
  
षडुत्सेधं महाभद्रं शुद्धकार्पासछादितम् ।  
सौवर्णं पात्रमादाय सर्वलक्षणसंयुतम् ॥ २-८१७ ॥  
  
तमाज्ये नाभिघार्यादौ पाकमन्नेन पूरयेत् ।  
हविष्याद्यं समुद्गञ्चनैवेद्यं स्याच्छिवस्य तु ॥ २-८१८ ॥  
  
पूर्णचन्द्रनिभाकारं मुद्गभिन्नङ्गुलान्वितम् ।  
फलैः सर्वोपदंश्चै गव्येनाज्येन संयुतम् ॥ २-८१९ ॥  
  
निरीक्षणादिकं कृत्वा हृदयेनावकुण्ठ्य च ।  
बध्नियात् सुरभीमुद्रां हृदयाणुं समुच्चरन् ॥ २-८२० ॥  
  
शिवमन्त्रं सकृज्जप्त्वा ह्रन्मन्त्रेण निवेदयेत् ।  
चतुर्भागेकभागेन परिवार बलिर्भवेत् ॥ २-८२१ ॥  
  
प्। ८४) चतुर्भागेकभागेन होमं कुर्याद्विचक्षणः ।  
चतुर्भागेक भागेन पात्रशेषमिहोच्यते ॥ २-८२२ ॥  
  
अर्द्धन्निवेदयेच्छक्त्यै पात्रशेषं तदर्धकम् ।  
पुनराचमनन्दत्वा सुगन्ध सलिलेन च ॥ २-८२३ ॥  
  
ताम्बूलन्दापयेत् पश्चात् सर्वालङ्कारसंयुतम् ।  
फलेभ्यस्त्रिगुणं पत्रन्दापयेत्तैल संयुतम् ॥ २-८२४ ॥  
  
फलोपहारं पुष्पैश्च हृदयेन प्रदापयेत् ।  
सर्वद्रव्यविशेषन्तु दद्याच्चण्डेश्वराय च ॥ २-८२५ ॥  
  
निर्माल्य विनियोगक्रमः  
  
सदाशिवस्य निर्माल्यन्नभोज्यं सर्वजन्तुभिः ।  
पशुभिश्च गजैर्भोज्यं प्रक्षिपेत् सलिलेषु वा ॥ २-८२६ ॥  
  
सकलानान्निवेद्यन्तु परिचाराः परिग्रहेत् ।  
यथा स्वस्य गुरोच्छिष्टं भोज्यन्तत् पुत्रशिष्ययोः ॥ २-८२७ ॥  
  
सर्वेषाञ्च गुरोस्त्वेव मन्नाद्यञ्च निवेदनम् ।  
तदन्नमन्यजातिस्तु सङ्ग्रहेद्यदिदोषकृत् ॥ २-८२८ ॥  
  
नैवेद्य लक्षणं प्रोक्तं शृणुष्वा वरणान्यथा ।  
गर्भविद्या गणेशाश्च लोकेशास्त्राणि पञ्चकम् ॥ २-८२९ ॥  
  
पद्ममूले प्रतिष्ठाप्य गर्भावरणमर्चयेत् ।  
पद्मार्धे चैव विद्येशान् गणेशांश्च तदर्धतः ॥ २-८३० ॥  
  
पद्माग्रे लोकपालास्तु पद्माथोऽस्त्राणि पूजयेत् ।  
पूर्ववक्त्रन्तु पुरुषं कुङ्कुमारुणविग्रहम् ॥ २-८३१ ॥  
  
अर्चयेद् दक्षिणेऽघोरं भिन्नाञ्जन समप्रभम् ।  
सद्योजातं पश्चिमे च गोक्षीर सदृशप्रभम् ॥ २-८३२ ॥  
  
उत्तरे वामदेवन्तु जपाकुसुमसन्निभम् ।  
प्। ८५) ब्रह्मदेवाश्च सर्वे तु त्रिनेत्राश्चतुर्भुजाः ॥ २-८३३ ॥  
  
शूलटङ्कवराभीति मनोहरकराम्बुजाः ।  
हृदयं शुक्लवर्णन्तु पूजयेदीशदिग्गतम् ॥ २-८३४ ॥  
  
रक्तवर्णं शिरः पश्चादाग्नेय्यान्दिशिपूजयेत् ।  
पीतवर्णां शिखाञ्चैव नै-ऋत्यान्दिशिपूजयेत् ॥ २-८३५ ॥  
  
कवचं बालसूर्याभं वायुस्थाने तु पूजयेत् ।  
नेत्रमीशान कोणे तु चास्त्रन्दक्षिणतोत्तरे ॥ २-८३६ ॥  
  
सर्वेषडङ्गदेवाश्च त्रिनेत्राश्च चतुर्भुजाः ।  
विभ्राणाः शूलमभयं कपालं वरमेव च ॥ २-८३७ ॥  
  
रौद्रमस्त्रञ्च नेत्रञ्च शेषाः सौम्या इति स्मृताः ।  
कम्बीगणाम्बिका चैव गङ्गागौरीह्युमास्तथा ॥ २-८३८ ॥  
  
वामीनीलीच चक्रीतं शङ्खीखट्गीत्वसी तथा ।  
एताश्वैवदशप्रोक्तः गर्भवरणशक्तयः ॥ २-८३९ ॥  
  
विद्येशाऽवरणे चैव देवशक्तिः क्रमाच्छृणु ।  
अनन्तादिशिखड्यन्तं प्राग्दलादिक्रमान्न्यसेत् ॥ २-८४० ॥  
  
अनन्तः सूक्ष्मसञ्ज्ञ शिवोत्तमेक नेत्रकौ ।  
एक रूद्रस्त्रिमूर्तिश्च श्रीकण्ठश्च शिखण्डिनः ॥ २-८४१ ॥  
  
अष्टौ विद्येश्वराश्चेते त्रिनेत्राश्च चतुर्भुजाः ।  
टङ्कन्त्रिशूलमभयं वहन्तो वरमेव च ॥ २-८४२ ॥  
  
रक्तं श्वेतन्तथा नीलं पीतं कृष्णञ्च कुङ्कुमम् ।  
करुणञ्चाञ्जनप्रख्यं क्रमाद्विद्येश वर्णकम् ॥ २-८४३ ॥  
  
भूतिर्मेधा तथा कान्तिः प्रभा तुष्टिस्तथैव च ।  
श्रुतिर्मेधा पराचाष्टौ विद्येशानान्तु शक्तयः ॥ २-८४४ ॥  
  
विद्येशावरणं प्रोक्तं गणेशावरणं शृणु ।  
प्। ८६) उत्तरे तु यजेद्गौरीं वृषभं पूर्वतो यजेत् (यभेत्) ॥ २-८४५ ॥  
  
याम्ये गणेशं सम्पूज्य नन्दीशं वारुणे यजेत् ।  
महाकालञ्च नै-ऋत्यां हृङ्गीशं वायुगोचरे ॥ २-८४६ ॥  
  
ऐशान्यान्दिशि चण्डेशमाग्नेय्यां षण्मुखं यजेत् ।  
द्विनेत्राद्विभुजाः श्यामाः गौरीकरधृतोत्पला ॥ २-८४७ ॥  
  
वृषभ श्वेतवर्णस्तु तीक्ष्णशृङ्गो (-श्रङ्गो) महाबलः ।  
गजाननस्त्रिनेत्रश्च कुङ्कुमाभश्चतुर्भुजः ॥ २-८४८ ॥  
  
पाशन्दन्तन्दधत्सव्ये वामेत्वं कुशलड्डुकम् ।  
चतुर्भुजस्त्रिनेत्रश्च जपाकुसुम सन्निभः ॥ २-८४९ ॥  
  
सर्वद्वारादि देवानां श्रीनन्दी देवनायकः ।  
कृताञ्जलिपुटः श्रीमान्वज्र तोमरधारकः ॥ २-८५० ॥  
  
चतुर्भुजस्त्रिनेत्रञ्च कालमेघ समप्रभः ।  
खट्गं सवज्रमभयं वहन्तं वरमेव च ॥ २-८५१ ॥  
  
द्विभुजञ्च द्विनेत्रञ्च ध्वजाभय समन्वितम् ।  
धूम्रवर्णन्तु भृङ्गी शन्ध्यायेद् दुस्वप्ननाशनम् ॥ २-८५२ ॥  
  
चतुर्भुजस्त्रिणेत्रस्तु चण्डोशश्चण्डनायकः ।  
नीलवर्णोऽभयवरो बिभ्रच्छूल परश्वधम् ॥ २-८५३ ॥  
  
रक्तवर्णो महासेनः षण्मुखः शिखिवाहनः ।  
नेत्र द्वादशकोपेतो बिभ्रद्वादशबाहुभिः ॥ २-८५४ ॥  
  
शूलं वज्रमसिम्बाणमभयं परशाम्पुनः ।  
घण्टाञ्चशिखिनं खेटं वरन्नागन्तथाऽङ्कुशम् ॥ २-८५५ ॥  
  
देवसेनापतिं पूज्य गुलान्नञ्च निवेदयेत् ।  
भद्रा च देवयानी च कान्तिः काली च मन्त्रिणी ॥ २-८५६ ॥  
  
मालिनी च विरूपी च मन्दीचण्डाष्ट शक्तयः ।  
प्। ८७) गणेशावरणं प्रोक्तं लोकेशावरणं शृणु ॥ २-८५७ ॥  
  
इन्द्रं वज्रायुधं पूर्वेवह्नौ वह्निञ्च शक्तिकम् ।  
यमन्दण्डधरं (-थरं) याम्येन्नि-ऋतिं खट्गहस्तकम् ॥ २-८५८ ॥  
  
वरुणं पश्चिमेभागे पाशहस्तं जलाधिपम् (-थिपम्) ।  
वायुमङ्कुशहस्तञ्च वायव्यान्दिशि पूजयेत् ॥ २-८५९ ॥  
  
सोञ्चसौम्यदेशे तु गदाहस्तं प्रपूजयेत् ।  
ईशानमीशदिक्भागे शूलहस्त प्रपूजयेत् ॥ २-८६० ॥  
  
श्वेतं रक्तञ्च कृष्णञ्च निलम्पीतञ्च धूम्रकम् ।  
पीतवर्णञ्च धवलं लोकेशानां क्रमात् प्रभाः ॥ २-८६१ ॥  
  
गजोऽजमहिषसिंह्मो मकरश्च मृगाश्वकौ ।  
वृषभञ्च क्रमादष्टौ वाहनानि च दिक्भृताम् ॥ २-८६२ ॥  
  
शची स्वाहा च सुदेवी च विलोभिन्याख्यया तथा ।  
कालकण्ठी च नीली च जितकारिस्तु देविका ॥ २-८६३ ॥  
  
शक्तयोष्टौ क्रमादेता लोकेशानां प्रकीर्तिताः ।  
लोकेशावरणं प्रोक्तं सौरावरणमुच्यते ॥ २-८६४ ॥  
  
सूर्यदेवो महाशास्त्रा ब्रह्माविघ्नेश्वरस्तथा ।  
सरस्वती च ज्येष्ठा च विष्णुश्च क्षेत्रपालकः ॥ २-८६५ ॥  
  
रक्तं प्रवालवर्णन्तु हेमवर्णातिरक्तकम् ।  
स्फटिकं धूम्रवर्णन्तु श्यामं कृष्णप्रभाः क्रमात् ॥ २-८६६ ॥  
  
उषा च प्रत्युषा चैव सिंहिकी तु सरस्वती ।  
सावित्री चैव कल्याणी ज्ञानी चानन्ददायिनी ॥ २-८६७ ॥  
  
प्रगुणी तु शीलाभूमी देवी चैव सुपालिनी ।  
सौरमावरणं प्रोक्तम् अथास्त्रावरणं शृणु ॥ २-८६८ ॥  
  
वज्रं शक्तिञ्च दण्डञ्च खट्गम्पाशन्तथाङ्कुशम् ।  
प्। ८८) गदात्रिशूलं चक्रञ्च पद्मञ्चैवशायुधम् ॥ २-८६९ ॥  
  
शक्तिर्गदा च स्त्रीरूपा पाशं पद्मन्नपुंसकम् ।  
शेषाश्च पुरुषकारा श्चेकवक्त्रा द्विबाहुकाः ॥ २-८७० ॥  
  
पीतं विद्युज्जपामूर्तिर्विद्रुमङ्काञ्चन प्रभम् ।  
पद्मरागं प्रवालञ्च कृष्णं श्वेतञ्च रक्तकम् ॥ २-८७१ ॥  
  
कालिनी च विरूपी च वारुणी विमुखी तथा ।  
नीलिनी सम्मुखी चैव मर्दिनी भृङ्गमालिनी ॥ २-८७२ ॥  
  
एताः शक्तिरायुधानां स्वनामाद्येन पूजयेत् ।  
अस्त्रावरणमित्युक्तन्दलाधस्तात् प्रपूजयेत् ॥ २-८७३ ॥  
  
गणलोकेश योर्मध्ये सप्तमातृश्च पूजयेत् ।  
ब्राह्मी"वरीमाहे चैव कौमारी वैष्णवी तथा ॥ २-८७४ ॥  
  
वाराही चैव माहेन्द्री चामुण्डाः सप्तमातरः ।  
वीरभद्रञ्च विघ्नेशं पूर्वस्यान्दशि पूजयेत् ॥ २-८७५ ॥  
  
यक्षेश्वरञ्च विधिवत् सौम्यायान्दिशिपूजयेत् ।  
सर्वभूतपिशाचेभ्यो बलिपीठे बलिङ्क्षिपेत् ॥ २-८७६ ॥  
  
बाह्यद्वारस्य बाह्ये तु बलिपीठं प्रतिष्ठितम् ।  
अन्यदेशे प्रतिष्ठाप्य राजराष्ट्रं विनश्यति ॥ २-८७७ ॥  
  
बलिपीठक्रमं वक्ष्ये विशेषात् तु महेश्वर ।  
अन्तर्मण्डल दण्डान्ते भद्रपीठं प्रतिष्ठितम् ॥ २-८७८ ॥  
  
अन्तर्हरासुमध्ये तु वाहनं पीठमुच्यते ।  
अन्ते तु मध्यहारायाः पुष्पपीठं प्रकल्पयेत् ॥ २-८७९ ॥  
  
मर्यदादि प्रतिष्ठायाङ्गणपीठं प्रतिष्ठितम् ।  
प्। ८९) महामर्यादबाह्ये तु बलिपीठं प्रकल्पयेत् ॥ २-८८० ॥  
  
गन्धपुष्पोदकैर्युक्तं धूपदीपसमन्वितम् ।  
वृषाययक्षेशानाय महाकालगणाय च ॥ २-८८१ ॥  
  
महापीठार्चनं कृत्वा सर्वदेवगणान्वितम् ।  
देवाश्च पितरश्चैव ऋषयो दैत्यदानवाः ॥ २-८८२ ॥  
  
यक्षाश्च राक्षसाश्चैव नागाभूतविशाचकाः ।  
किन्नराप्सरसश्चैव मरुतोमात्रकास्तथा ॥ २-८८३ ॥  
  
अनावृष्टि गणाश्चैव रोहिणी गण एव च ।  
कुमारकूश्माण्ड गणाश्चाष्टादशगणास्तथा ॥ २-८८४ ॥  
  
देवदानव गन्धर्वाः पीठमध्ये प्रजापतिः ।  
सर्वभूत पिशाचेभ्यः पीठबाह्ये तु पूजयेत् ॥ २-८८५ ॥  
  
वृषभं पूर्वदिक्भागे दक्षिणेशन्तु दक्षिणे ।  
पश्चिमे तु महाकालं देवानां गणमुत्तरे ॥ २-८८६ ॥  
  
गन्धाद्यैरर्चयित्वा तु बलिं सर्वत्र दापयेत् ।  
मध्य याम्योत्तरे देशे कर्णिकायां बलित्रयम् ॥ २-८८७ ॥  
  
प्रजापतेस्तु देवानामृषीणाञ्च यथाक्रमम् ।  
नागादीशानपर्यन्तं पित्रादीनां प्रदापयेत् ॥ २-८८८ ॥  
  
मार्जनप्रोक्षणं कृत्वा पुनरभ्यर्चनं शुभम् ।  
गन्धं पुष्पञ्च धूपञ्च प्रोक्षणञ्च पृथक् पृथक् ॥ २-८८९ ॥  
  
मुष्टिमात्रन्तदर्धं वा बलिं सर्वत्र दापयेत् ।  
स्वनामाद्येन मन्त्रेण गन्धं पुष्पञ्च दापयेत् ॥ २-८९० ॥  
  
बलिपीठविधिः प्रोक्तम् अग्निकार्यविधिं शृणु ।  
अग्निकार्यविधिं वक्ष्ये सर्वसिद्धि फलप्रदम् ॥ २-८९१ ॥  
  
कुण्डे वा स्थण्डिले वापि होमकर्मविधीयते ।  
प्। ९०) तिस्रोरेखाः पूर्वमुखाः ब्रह्मविष्णुहराधिपाः ॥ २-८९२ ॥  
  
पूर्ववत् स्थण्डिलं कृत्वा शिवाग्निजननं कुरु ।  
सूर्यकान्तोद्भवं श्रेष्ठं मरणेर्मध्यमं भवेत् ॥ २-८९३ ॥  
  
वैदिकाग्नेर्विशेषेण जातवेदसमानयेत् ।  
सौवर्णे राजते ताम्रे सप्तात्रे मृण्मयेऽथवा ॥ २-८९४ ॥  
  
तमग्निन्तत्र निक्षिप्य शिवतन्त्रं (शिवन्त्रं) समुच्चरन् ।  
शोधयेदस्त्रमन्त्रेण कवचेनाऽवकुण्ठयेत् ॥ २-८९५ ॥  
  
बीजमुख्येन मन्त्रेण भावयेदमृतीकृतम् ।  
कुण्डे वा स्थण्डिले वापि सपुष्पं विष्टरन्न्यसेत् ॥ २-८९६ ॥  
  
पद्ममष्टदलोपेतं लिखित्वा कर्णिकान्वितम् ।  
तस्य मध्ये समावाह्य वागीशीं यागकारिणीम् ॥ २-८९७ ॥  
  
मातरं सर्वभूतानामृतुस्नातान्तु भावयेत् ।  
पश्चान्महेश्वरन्देवन्त्रिनेत्रञ्च चतुर्भुजम् ॥ २-८९८ ॥  
  
सर्वलक्षण संयुक्तं सर्वमङ्गलशोभितम् ।  
संसृष्टं सहवागीशीदेव्यास्तत्रापि भावयेत् ॥ २-८९९ ॥  
  
तत्कुण्डन्त्रिःपरिभ्राम्य हृन्मन्त्रं सकृदुच्चरन् ।  
अग्निन्त्वभिमुखं योनौ देवस्यत्वा समुच्चरन् ॥ २-९०० ॥  
  
प्रक्षेपयेत् तु हृन्मन्त्रमुच्चार्येकत्र सङ्ग्रहेत् ।  
पश्चात् सप्ताहुतीः कुर्याद्धृन्मन्त्रं सम्यगुच्चरन् ॥ २-९०१ ॥  
  
गर्भाधानविधौ कुर्यात्पुरुषाहुति सप्तकम् ।  
पुंसवने तु शिरसा सप्तधा होममाचरेत् ॥ २-९०२ ॥  
  
जातकर्मणि वामेन कुर्यादाहुति सप्तकम् ।  
प्। ९१) नामकर्मविधाने च हृदा सप्ताहुतीर्हुनेत् ॥ २-९०३ ॥  
  
शिरसा जुहुयादेव मन्नप्रशानकर्मणि ।  
चौलकर्म वृतविधौ हृन्मन्त्रेण तु सप्तधा ॥ २-९०४ ॥  
  
शिरोमन्त्रशतं हुत्वा समावर्तनमाचरेत् ।  
विवाहाय च हृन्मन्त्रं सप्तधा होमयेद्गुरुः ॥ २-९०५ ॥  
  
धूपदीप प्रदानं तु हृन्मत्रेण पृथक् पृथक् ।  
एवं क्रमात् तु होमेन शिवाग्नेर्जातकं शुभम् ॥ २-९०६ ॥  
  
सृक्सृवौ वामहस्तस्थौ कुशैर्दक्षकरस्थितैः ।  
अग्रैरग्रन्तु संस्पृश्य मध्यैर्मध्यन्तु संस्पृशेत् ॥ २-९०७ ॥  
  
मूलैर्मूलं स्पृशेदेवं भवेत् सृक्सृव शोधनम् ।  
आज्यस्थालीञ्चरुस्थालीं प्रणीता पात्रमेव च ॥ २-९०८ ॥  
  
क्षालयेच्छुद्धतोयेन शस्त्रमन्त्रं समुच्चरन् ।  
प्रणीतां पूरयेत् तोयैस्तत्र कूर्चं विनिक्षिपेत् ॥ २-९०९ ॥  
  
तज्जलैः प्रोक्षयेत् सर्वं होमद्रव्य समुच्चयम् ।  
आज्येन पात्रमाज्यस्य पूरयित्वा सकूर्चकम् ॥ २-९१० ॥  
  
त्रिधाप्रदक्षिणं वह्नेः परिभ्राम्य तथा पुनः ।  
पश्चिमे चोत्तरे चैव चाऽज्यस्थापनमाचरेत् ॥ २-९११ ॥  
  
परिषेचनञ्च हृदय सद्यमन्त्रेण तर्पणम् ।  
निरीक्षणञ्च नेत्रेण परिधिस्थापनं कुरु ॥ २-९१२ ॥  
  
पूर्वाग्रमुत्तराग्रञ्च परिधिस्थापनं शुभम् ।  
इद्रादीशान पर्यन्तान् परिधिस्थान् प्रपूजयेत् ॥ २-९१३ ॥  
  
ध्यानं शिवाग्निरूपस्य शृणुष्वेवं महेश्वर ।  
प्। ९२) एकरूपं द्विवक्त्रञ्च चतुश्रङ्गं द्विनासिकम् ॥ २-९१४ ॥  
  
त्रिमेखलं द्विपादञ्च त्रिनेत्रञ्च त्रिकोणकम् ।  
सोपवीतं जटामौलिं सप्तजिह्वाभिरावृतम् ॥ २-९१५ ॥  
  
हिरण्या कनकारक्ता कृष्णाख्या सुप्रभाह्वया ।  
अतिरक्ता बहुरूपा च जिह्वाः सप्तप्रकीर्तिताः ॥ २-९१६ ॥  
  
हिरण्यावारुणे भागे कनकामध्यमे स्थिता ।  
रक्ता तथोत्तरे भागे कृष्णा याम्यदिशि स्थिता ॥ २-९१७ ॥  
  
सुप्रभा पूर्वदिक्भागे वह्निस्थानेऽतिरक्तका ।  
ऐशान्ये बहुरूपा च जिह्वा स्थानं प्रकीर्तितम् ॥ २-९१८ ॥  
  
ध्यायेदेवं शिवाग्निन्तु सर्वशान्तिकरं शुभम् ।  
अग्निदेवस्य मध्ये तु सादाख्यं सुप्रतिष्ठितम् ॥ २-९१९ ॥  
  
सादाख्यस्य तदूर्ध्वे तु दक्षिणामुखमर्चयेत् ।  
पाद्यमाचनञ्चार्घ्यं गन्धं पुष्पञ्च धूपकम् ॥ २-९२० ॥  
  
दीपञ्चैवेद्य ताम्बूलन्दापयेत् तु नटेश्वरे ।  
समिथो हृदये नैव अघोरेण चरुं हुनेत् ॥ २-९२१ ॥  
  
घृतं पुरुषमन्त्रेण लाजङ्घोरास्त्रमन्त्रतः ।  
वाममन्त्रेण सक्तुञ्च क्षीरं वै सद्यमन्त्रतः ॥ २-९२२ ॥  
  
यवान् हृदयमन्त्रेण सिद्धार्त्थं सद्यमन्त्रतः ।  
तिलमीशान मन्त्रेणमुद्गं माषं हृदा तथा ॥ २-९२३ ॥  
  
द्रव्यान्तेष्वेकहोमन्तु कुर्यात् त्र्यम्बकमुच्चरन् ।  
जप्त्वाशतं वर्णमन्त्र मोदनेन तु होमयेत् ॥ २-९२४ ॥  
  
अपमृत्युजयन्नित्यमाज्याहुति सहस्रकम् ।  
पञ्चावरण देवानामेकं होमं पृथक् पृथक् ॥ २-९२५ ॥  
  
स्वनाम्नेकाहुतिं हुत्वा घण्टाधूपाद्यलङ्कृतम् ।  
प्। ९३) ताम्बूलन्दापयेत् पश्चात् गन्धं पुष्पं प्रदापयेत् ॥ २-९२६ ॥  
  
त्र्यक्षरञ्च सकृज्जप्त्वा तिष्ठन्मध्ये तु होमयेत् ।  
अग्नेरालिङ्गनन्नित्यं विदद्ध्याच्छिवरूपिणः ॥ २-९२७ ॥  
  
बद्ध्नियात् ज्ञानमुद्राञ्च तद्भस्म तु परिग्रहेत् ।  
ललाटे बाहुहृदये ष्वेकाङ्गुलन्त्रिपुण्ट्रकम् ॥ २-९२८ ॥  
  
शेषेषु द्वादशाङ्गेषु तदर्धार्धप्रमाणकम् ।  
मूलत्रिकोणमध्ये तु स्थापयेदग्निदैवतम् ॥ २-९२९ ॥  
  
हृन्मन्त्रैः स्थापयेदग्निं ज्वालामालाभिरावृतम् ।  
कोटिसूर्यप्रतीकाशं ध्यायेन्नादात्मकन्नटम् ॥ २-९३० ॥  
  
ध्यात्वा ज्योतिस्वरूपस्थं शिवमन्त्रं सकृज्जपेत् ।  
अग्निकार्यक्रमं प्रोक्तन्नित्योत्सवविधिं शृणु ॥ २-९३१ ॥  
  
अर्चनान्ते त्रिकालेषु नित्योत्सवमथाऽचरेत् ।  
सर्वसिद्धिकरं शुद्धं सर्वपापविशोधनम् ॥ २-९३२ ॥  
  
सर्वमङ्गल माङ्गल्यं सर्वशत्रुविनाशनम् ।  
यक्षराक्षस पैशा च भूतानागास्तथैव च ॥ २-९३३ ॥  
  
श्रुत्वा तु तद्बलेः शब्दङ्गच्छन्ति च न संशयः ।  
दक्षिणे मण्टपाद्भागे चतुरश्रन्तु मण्डलम् ॥ २-९३४ ॥  
  
सर्वलक्षण संयुक्तं सर्वमङ्गल शोभितम् ।  
सौवर्णं राजतन्ताम्रं कांश्यं वा पात्रमुच्यते ॥ २-९३५ ॥  
  
एकहस्तं द्विहस्तं वा पात्रविस्तारमुच्यते ।  
तत्राष्टदल पद्मञ्चकारयेद्व्यङ्गुलोन्नतम् ॥ २-९३६ ॥  
  
त्रिभागं कर्णिका तत्र तदुत्सेधाङ्गुलद्वयम् ।  
प्। ९४) एवं कृत्वा विशेषेण तत्पात्रं मण्डले न्यसेत् ॥ २-९३७ ॥  
  
अन्नलिङ्गन्तु मध्याह्नेत्वधमाऽधममाचरेत् ।  
पुष्पलिङ्गन्तु पूर्वाह्ने सायाह्ने तण्डुलात्मकम् ॥ २-९३८ ॥  
  
उत्तमं मध्यमं पश्चादधमञ्च त्रिधा भवेत् ।  
उत्तमं त्वाढकं प्रोक्तं मध्यमं तु तदर्धकम् ॥ २-९३९ ॥  
  
अथमं पञ्चपादं स्यात् तण्डुलं पाचयेच्छुभम् ।  
नाऽपक्वन्नातिपक्वञ्च नात्युष्णन्नातिशीतलम् ॥ २-९४० ॥  
  
सर्पिर्दधिपयोभिश्चाऽप्यन्नलिङ्गं प्रकल्पयेत् ।  
उत्सेधं द्वादशङ्गुल्यं मूलन्त द्विगुणं भवेत् ॥ २-९४१ ॥  
  
ऊर्ध्वन्तु द्व्यङ्गुलं प्रोक्तं द्व्यङ्गुलन्नाहमुच्यते ।  
मध्यमं द्वादशङ्गुल्यमूर्ध्वञ्च त्र्यङ्गुलं भवेत् ॥ २-९४२ ॥  
  
अथमं द्व्यङ्गुलं प्रोक्तमूर्ध्वमेकाङ्गुलं भवेत् ।  
सम्पूज्य विद्यावरणन्देवध्यानक्रमं शृणु ॥ २-९४३ ॥  
  
रौद्रं त्र्यक्षञ्चतुर्बाहुशिखाकोटिसमुज्वलम्? ।  
अक्षसूत्रं त्रिशूलञ्च बिभ्राणमभयं वरम् ॥ २-९४४ ॥  
  
ध्यात्वा पाशुपतन्देवं बलिलिङ्गे प्रपूजयेत् ।  
पद्ममुद्रान्नमस्कारं शान्तमुद्रां प्रकल्पयेत् ॥ २-९४५ ॥  
  
तल्लिङ्गे प्रतिमां ध्यात्वा गन्धपुष्पादिभिर्यजेत् ।  
दशायुधानि परितः कल्पयेत् कल्पवित्तमः ॥ २-९४६ ॥  
  
पद्मपीठन्तु यद्धार्य पादुकां धारयेच्छिखाम् ।  
त्रिशूलं पूर्वतोगच्छेच्छिवदण्डं त्वनन्तरे ॥ २-९४७ ॥  
  
रक्तोष्णीषोत्तरीयश्च रक्तमाला विभूषितः ।  
पवित्रपाणिर्मौनी तु हस्तमात्रेण दण्डधृक् ॥ २-९४८ ॥  
  
शिरसाधारयेल्लिङ्गं प्रतिमादिनिषेवितम् ।  
प्। ९५) पूर्वाह्ने ब्रह्मणः प्रीतिर्मध्याह्ने तु शिवप्रियः ॥ २-९४९ ॥  
  
विष्णुप्रीतिस्तु सायाह्ने तद्ध्यानञ्च क्रमात् शृणु ।  
पूर्वोक्तं ब्रह्मवर्णन्तु रुद्रवर्णञ्च कथ्यते ॥ २-९५० ॥  
  
शुक्लोष्णीषोत्तरीयश्च शुक्लमालाविभूषितः ।  
मध्याह्ने धारयेल्लिङ्गं ममप्रतिकरं शुभम् ॥ २-९५१ ॥  
  
पीतोष्णी षोत्तरीयश्च पीतमालाविभूषितः ।  
सायाह्ने धारयेल्लिङ्गं विष्णुप्रीतिकरं शुभम् ॥ २-९५२ ॥  
  
दक्षिणाभिमुखं शिष्यं प्रोक्षयेद्धृदयेन तु ।  
तन्मूर्ध्नि देवं संस्थाप्य गन्धपुष्पादिभिर्यजेत् ॥ २-९५३ ॥  
  
शिबिकायाङ्गजे वापि रथेवाऽरूढयन्त्रके ।  
अथवा पादगमनं प्रदक्षिणन्तु कारयेत् ॥ २-९५४ ॥  
  
पटहैर्मद्दलैश्चैव झल्लरी जयघण्टकैः ।  
काहलैस्ताल जङ्घैश्च वीणावेणुरवैस्तथा ॥ २-९५५ ॥  
  
पीञ्छचामरसंयुक्तं छतृद्ध्वज समायुतम् ।  
धूपदीपसमायुक्तं वितानोपरिशोभितम् ॥ २-९५६ ॥  
  
गणिकानृत्त संयुक्तन्दिव्य गेयसमन्वितम् ।  
स्तोतृद्ध्वनि समायुक्तङ्गेयमङ्गल वाचकम् ॥ २-९५७ ॥  
  
वेदद्ध्वनि समायुक्तन्दिव्यनृत्तसमन्वितम् ।  
त्रिधा प्रदक्षिणं कृत्वा प्रासादन्तु महेश्वर ॥ २-९५८ ॥  
  
आद्यप्रदक्षिणं कृत्वा भृङ्गिणी ताल संयुतम् ।  
गोपुरेवाद्य निश्शब्दं शङ्खद्ध्वनि समायुतम् ॥ २-९५९ ॥  
  
तालगेय समायुक्तं वेदद्ध्वनि निषेवितम् ।  
प्रदक्षिण द्वितीयन्तु नृत्तवाद्य समन्वितम् ॥ २-९६० ॥  
  
समस्तं भृङ्गीणीतालं कर्तृवाद्यन्तु डक्करी ।  
वकुलं कुञ्चितां घ्रिन्तु कूटकं विषमन्तथा ॥ २-९६१ ॥  
  
बाह्यपीठ क्रमावृत्य प्रसादन्त्रिः प्रदक्षिणम् ।  
प्। ९६) बलिताल * * * * * * * * * तालकम् ॥ २-९६२ ॥  
  
नवतालन्नागताल कोटिकांस्यं करिष्य च ।  
इन्द्रादीशानपर्यन्नं बलिदानं यथाक्रमम् ॥ २-९६३ ॥  
  
प्रातः काले तु गान्धारं मद्द्याह्ने तक्करागकम् ।  
कौशिकञ्च ततः कुर्यात् सायाह्ने चेन्दलन्तथा ॥ २-९६४ ॥  
  
पञ्चमञ्चार्धरात्रौ तु गानकालं महेश्वर ।  
इत्येतैः कल्पिताश्चैव प्रासादन्त्रिःप्रदक्षिणम् ॥ २-९६५ ॥  
  
पादप्रक्षालनं कृत्वा पादुकार्चनमारभेत् ।  
  
पादुकार्चना ।  
  
हृदयम्मन्त्रमुच्चार्य गन्धपुष्पादिभिर्यजेत् ॥ २-९६६ ॥  
  
पाद्यमाच मतञ्चार्घ्यं धूपदीपञ्च दापयेत् ।  
प्रतिमां प्रतिलिङ्गन्तु पूजयेत् पुर्ववत् क्रमात् ॥ २-९६७ ॥  
  
पूर्ववच्छस्त्र मन्त्रेण पूर्वस्थाने तु विन्यसेत् ।  
बलिलिङ्गं समभ्यर्च्य बाह्यपीठे तु विन्यसेत् ॥ २-९६८ ॥  
  
देवदेवं पूजयित्वा नमस्कुर्याच्चमुद्रया ।  
  
सव्याऽपसव्यमार्गेण त्रिःकृत्वा तु प्रदक्षिणम् ।  
प्रदक्षिणन्दुःखहरं सोमसूत्रन्नलङ्घयेत् ॥ २-९७० ॥  
  
तीर्थञ्च (तीर्धञ्च) दानं पुण्यञ्च तपोयज्ञेन्तथैव च ।  
प्रदक्षिण समन्नास्ति प्रत्यक्षफलसिद्धिदम् ॥ २-९७१ ॥  
  
द्विर्भेलक्षणं वक्ष्ये शृणुष्वेवं महेश्वर ।  
मौनवृताचरैर्नान्य चिन्तकैश्शिवचिन्तकैः ॥ २-९७२ ॥  
  
चायातस्तत् प्रकर्तव्यं विमाने तु प्रदक्षिणम् ।  
प्। ९७) बलिकाले विशेषन्तु आचार्यं शिष्यसेवितम् ॥ २-९७३ ॥  
  
नदोषमन्य कालेषु छायासूत्रन्नलङ्घयेत् ।  
गोब्राह्मण नृपछायां ज्येष्ठच्छायान्नलङ्घयेत् ॥ २-९७४ ॥  
  
शिवं प्रदक्षिणं शम्भोर्जगद्रक्षार्थ कारणम् ।  
विमानदण्डविस्तारं सोमसूत्रन्नलङ्घयेत् ॥ २-९७५ ॥  
  
आयुर्बलन्तथा रोग्यमपमृत्युजयं भवेत् ।  
सम्पन्नश्चै हिकैर्भोगैरुद्रलोकं सगच्छति ॥ २-९७६ ॥  
  
प्रदक्षिणे विमानानान्दक्षिणं श्रेष्ठमुच्यते ।  
तस्मात् सर्वप्रयत्नेन त्रिधाकुर्यात् प्रदक्षिणम् ॥ २-९७७ ॥  
  
ज्ञानार्थञ्च जयार्थञ्च वश्यार्थञ्च धनार्थकम् ।  
पावनं रोगशान्त्यर्थं रक्षार्थं योजनार्थकम् ॥ २-९७८ ॥  
  
अणिमा महिमार्थञ्च प्रदक्षिणमिहोच्यते ।  
तस्मात् प्रदक्षिणं कुर्याद्दक्षिणद्वारमालयम् ॥ २-९७९ ॥  
  
दक्षिणद्वारदेवन्तु नटेश्वर मनुस्मरेत् ।  
प्रणमेद्दण्डवद्भूमा वष्टाङ्गं सन्निवेशयेत् ॥ २-९८० ॥  
  
शिरोहस्तौ च कर्णौ च चिबुकम्बाहुयुग्मकम् ।  
अष्टाङ्गञ्च नमस्कारं पञ्चाङ्गञ्च ततः शृणु ॥ २-९८१ ॥  
  
शिरोहस्तौ द्विबाहू च कृत्वा जानौ च संस्थिते ।  
इदं पञ्चाङ्गमेवन्तु नमस्कारं द्विधा स्मृतम् ॥ २-९८२ ॥  
  
तदन्ते ताण्डवं कुर्यान्ममप्रीतिकरं शुभम् ।  
तत् काले गानमुच्चार्यं स्तोत्रं वेदं जयन्तथा ॥ २-९८३ ॥  
  
लिङ्गमालिङ्गनं कुर्यात् ज्ञानमुद्रामनन्तरम् ।  
अथोपहार पुष्पाणि दापयेद्दक्षिणेश्वरे ॥ २-९८४ ॥  
  
चलुकोदकम् ॥  
  
चुलुकस्योदकं शुद्धं चुलुकोदकमिष्यते ।  
प्। ९८) आदायजलमर्घ्यस्य सम्पूर्णन्दक्षपाणिना ॥ २-९८५ ॥  
  
चुलुकोदमिदं श्रेष्ठमात्मानं पादमूलतः ।  
निवेदयेत् तु तत् सर्वं मम चित्तेन वै बुधः ॥ २-९८६ ॥  
  
पुस्तकाराधनं कुर्यादागमद्ध्यान पूर्वकम् ।  
  
उद्वासनविधि ॥  
  
उद्वासनविधिं वक्ष्ये शृणुष्वेवं महेश्वर ॥ २-९८७ ॥  
  
पुष्पं कराभ्यां सङ्ग्राह्य मन्त्रमीशानमुच्चरन् ।  
मूर्ध्निमध्ये तु संस्थाप्य विमुखं शिवरूपिणम् ॥ २-९८८ ॥  
  
शक्तिमन्त्रं समुच्चार्य हृन्मध्ये स्थापयेत् ततः ।  
सर्वदेवावृतं पूर्वन्देवं चैव विचिन्तयेत् ॥ २-९८९ ॥  
  
ध्यात्वा हृत्पद्म मध्ये तु बिन्दुनाद स्वरूपकम् ।  
शुभनृत्तं सदाध्यात्वा दक्षिणामुखमव्ययम् ॥ २-९९० ॥  
  
पाद्यमाचमनञ्चार्घ्यङ्गन्धं पुष्पञ्च दापयेत् ।  
वर्णमन्त्रं समुच्चार्य त्रयाक्षरमनुं स्मरन् ॥ २-९९१ ॥  
  
घण्टानाद स्वरूपन्तु ध्यायेन्नृत्तं सदोदितम् ।  
पादमुद्रा प्रकर्तव्यामुखे हृदयगुह्ययोः ॥ २-९९२ ॥  
  
क्षेत्रपालार्चनं वक्ष्ये शृणुष्वेवं महेश्वर ।  
अर्द्धरात्रौ विशेषेण क्षेत्रपालार्चनं शुभम् ॥ २-९९३ ॥  
  
अकारस्यान्तमध्यस्थं कूटबीजं सुपालनम् ।  
बीजनाद समायुक्तमन्तस्थं स्थिति पालनम् ॥ २-९९४ ॥  
  
एकाक्षरं परं रौद्रं पालकं शत्रुनाशनम् ।  
क्षेत्रराजं क्षयहरं मृत्युप्रशमनं शुभम् ॥ २-९९५ ॥  
  
प्। ९९) पाद्यमाचमनञ्चार्घ्यं गन्धपुष्पञ्च धूपकम् ।  
दीपन्निवेदयेत् सर्वं कूटबीजं समुच्चरन् ॥ २-९९६ ॥  
  
श्वानमारूढमेवञ्च स्वनामाद्येन पूजयेत् ।  
ध्यानञ्च क्षेत्रपालस्य वक्ष्ये शृणु महेश्वर ॥ २-९९७ ॥  
  
ऊर्द्ध्वकेशन्त्रिनेत्रञ्च सर्पकुण्डलशोभितम् ।  
दंष्ट्राकाराल वदनं भिन्नाञ्जन समप्रभम् ॥ २-९९८ ॥  
  
दधानन्दक्षपाणिभ्यां शूलण्डमरुकन्तथा ।  
कपालं वामहस्ताभ्यां दण्डञ्च क्रूरविग्रहम् ॥ २-९९९ ॥  
  
भीमवेषधरन्नग्नन्नागयज्ञापवीतिनम् ।  
अष्टभाहुञ्चतुर्बाहुं द्विभाहुं प्रोक्तमुत्तमम् ॥ २-१००० ॥  
  
इत्थं वै क्षेत्रदेवन्तु ध्यात्वा मृत्युविनाशनम् ।  
आवाहयेत् ततो देवमूर्ध्वे सिंहासनस्य तु ॥ २-१००१ ॥  
  
स्नाने पद्मासनं कृत्वा वस्त्रैर्गन्धैः सुपुष्पकैः ।  
धूपदीपैः सदाऽभ्यर्च्य योगासनं प्रकल्पयेत् ॥ २-१००२ ॥  
  
निवेदयेच्च काले तु अनन्तासन संस्थिते ।  
नृत्तं कृत्वा विशेषेण देवे सिंहासन स्थिते ॥ २-१००३ ॥  
  
पद्मासनन्तु सर्वेषां सकलानां यथा क्रमम् ।  
शिवार्चनसमं पुण्यन् न भूतो न भविष्यति ॥ २-१००४ ॥  
  
इति मकुटे त्रिसहस्रसंहितायां क्रियापादे अर्चनाविधिर्द्वितीयः -पटलः ॥ २ ॥  
  