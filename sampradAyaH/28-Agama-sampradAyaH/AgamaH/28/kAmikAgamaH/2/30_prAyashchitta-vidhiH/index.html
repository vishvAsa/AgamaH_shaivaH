<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ३० प्रायश्चित्त-विधिः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="३० प्रायश्चित्त-विधिः">
  <meta property="og:description" content="प्रायश्चित्त विधिं वक्ष्ये श्रूयतां द्विजसत्तमाः ।
विधिर्निषेध इत्येवं चोदना द्विविधा मता ॥ १ ॥
अनुष्ठितायां तस्यांस्याद्यथावद्धर्म सङ्ग्रहः ।
वैपरीत्ये त्वधर्मस्यात्तेन पापं महद्भवेत् ॥ २ ॥
तेनाधो गमने प्राप्ते कर्तुरूर्ध्वं परं पदम् ।
यत्कर्मनयतीत्युक्तं प्रायश्चित्तमिहागमे ॥ ३ ॥
प्रकृष्टायास्समानत्वाद्दोषः प्रायः प्रकीर्तितः ।
चिदात्मा कथितश्शास्त्रे तरणं तु तकारतः ॥ ४ ॥
सदोषस्यात्मनो यस्मात्तरणं पततो ह्यधः ।
तस्मात्प्रकीर्तितं विप्राः प्रायश्चित्तं शिवाश्रिताः ॥ ५ ॥
विधिर्निषेधो वा नास्ति यस्मिन् कर्मण्यनुष्ठिते ।
तस्मिन् पुण्यं च पापं वा नेति शास्त्रार्थ निश्चयः ॥ ६ ॥
आवश्यके कृते पूर्वमुखेनैव प्रति क्रिया ।
कर्तव्या पश्चिमास्येन कोणास्येन न वेति च ॥ ७ ॥
प्रायश्चित्तं विभेदेन न शक्यं वक्तुमग्रजाः ।
कर्मणामप्यनन्तत्वाद् ग्रन्थविस्तार दोषतः ॥ ८ ॥
ततो निगद्यते लेशात् प्रायश्चित्तं सनातनम् ।
स्नानं जपश्शिवध्यानं प्राणायामः प्रदक्षिणम् ॥ ९ ॥
लिङ्ग बेरागमादीनां स्वगुरोर्देशिकस्य च ।
शिवज्ञानरतानां च दर्शनं तन्निरीक्षणम् ॥ १० ॥
नमस्काराद्यमेतेषां शिवधामनिषेवणम् ।
शिवाग्नि गुरु पूजा च भोजनं दीक्षितात्मनाम् ॥ ११ ॥
पुण्यतीर्थावहाह्यश्च पञ्चगव्याशनं ततः ।
शिवास्त्राम्भस्ततो दीक्षा पुण्यक्षेत्राधिवासनम् ॥ १२ ॥
उपवासश्चरोर्भुक्तिः पात्रशेषाशनं च यत् ।
शान्तिश्च शान्तिहोमश्च दिशाख्यः संहिताहुतिः ॥ १३ ॥
मूर्तिहोमो घृतक्षौद्रक्षीरस्नानाद्यनेकधा ।
एकाहाद्युत्सवश्शीतकुम्भो वैशेषिकार्चनम् ॥ १४ ॥
एवमादि समुद्दिष्टं प्रायश्चित्तं सनातनम् ।
विभज्य लक्षणं तेषां केषाञ्चिदिह कथ्यते ॥ १५ ॥
पञ्चगोचर सम्भूतश्शिवद्विज कुलोद्भवः ।
सोष्णीषस्सोत्तरीयश्च नवाम्बर समन्वितः ॥ १६ ॥
पञ्चाङ्ग भूषणोपेतो देशिको निष्कृतिं चरेत् ।
प्रायश्चित्तेऽद्भुते वापि शान्तिं सद्यस्ममाचरेत् ॥ १७ ॥
दिन पक्षर्क्ष लग्नादि प्रेक्षणं नात्र सम्मतम् ।
प्रायश्चित्तं कृतं सद्यो यदि श्रेष्ठं प्रकीर्तितम् ॥ १८ ॥
मध्यं सप्तदिनादर्वाक् पक्षाहादधमं भवेत् ।
तस्मान्मासावसानं तु हीनमित्यभिधीयते ॥ १९ ॥
मासोर्ध्वं नैव कर्तव्यं यदिशान्त्या समाचरेत् ।
लिङ्गपीठविमानादि प्रायश्चित्तादिकं नयेत् ॥ २० ॥
आदौ मध्ये तदन्ते वा सन्धानार्थं द्विजोत्तमाः ।
प्रायश्चित्ते समुत्पन्ने कर्ता वा देशिकोऽथवा ॥ २१ ॥
स्थानिको वा यदा कुर्युरौदासीन्यं क्रियां प्रति ।
वित्ताभावान्मनः क्षोभाद्रागद्वेषादिहेतुभिः ॥ २२ ॥
पापकर्माभिधाताद्वा एते मद्द्वेषिणोनराः ।
नृप भङ्गाय जातास्ते राष्ट्रविक्षोभकारिणः ॥ २३ ॥
अनुशास्याश्च मद्भक्तैर्वीतरागैस्तपस्विभिः ।
देवस्वहारिणो मर्त्या येऽप्येवं शासनार्हकाः ॥ २४ ॥
सश्रद्धं निष्कृतिं कुर्युर्मदीयास्ते नरोत्तमाः ।
राज्ञो हितकराः पुण्यकर्माणो राष्ट्रपोषकाः ॥ २५ ॥
तद्ग्रामर्द्धिकराः स्थानमत्पूजावृद्धि हेतवः ।
इति ज्ञात्वा तु यत्नेन प्रायश्चित्तं समाचरेत् ॥ २६ ॥
अथ मन्त्रजपं कुर्यात् स्नानं चोदितभस्मना ।
मन्त्रकाय उदग्वक्त्रः पूर्वास्यः साक्षमालिकः ॥ २७ ॥
शिवाणुमथवाघोरं यद्वा पाशुपतं वरम् ।
अघोरास्त्रं शिवास्त्रं वा ब्रह्माण्यङ्गानि वा पुनः ॥ २८ ॥
मेलामन्त्रं तु यद्वान्यं परार्धान्तं शतादितः ।
जपेत्तदनुरूपेण मितग्रासो हविष्यभुक् ॥ २९ ॥
अनाहारोऽथ भिक्षाशी चरुभुक् क्षीरपोऽपिवा ।
शाकयावकपिण्याककन्दमूलफलाशनः ॥ ३० ॥
स्मरंस्तद् देवतारूपं जपंस्तस्मै निवेदयेत् ।
जपम् एव समाख्यातः प्रदक्षिण मथोच्यते ॥ ३१ ॥
नानाविधं तदाख्यातमन्तर्बाह्यविभेदतः ।
लिङ्ग प्रासादयोर्मध्ये श्रेष्ठाश्रेष्ठं प्रकीर्तितम् ॥ ३२ ॥
अन्तर्मण्डल शालादावन्तः श्रेष्ठं प्रकीर्तितम् ।
गर्भे प्रदक्षिणं कर्तुं न शक्यं बहुदोषकृत् ॥ ३३ ॥
गर्भगेहे भवेल्लिङ्गच्छाया निर्माल्य सङ्करः ।
सोमसूत्रस्य मूलं च देवसमीप्यमेव वा ॥ ३४ ॥
परिहृत्य कृतं सर्वं यदि सर्वफलावहम् ।
अन्तर्मण्डलदेशेऽपि सोमसूत्रं च विद्यते ॥ ३५ ॥
प्रासादार्ध प्रमाणं प्रासादसममेव वा ।
निर्माल्यसङ्करोऽपि स्याद्धामछाया च विद्यते ॥ ३६ ॥
परिहृत्य तु तत्सर्वं प्रदक्षिण मथाचरेत् ।
सव्यापसव्य मार्गेण कर्तव्यं वा प्रदक्षिणम् ॥ ३७ ॥
सव्यं चण्ड प्रदेशः स्यादपरं सोमसूत्रतः ।
सव्यापसव्यमार्गेण मृदुगत्या समाचरेत् ॥ ३८ ॥
सव्यापसव्यमेवं स्यादन्तर्नित्योत्सवेऽपि वा ।
छायाया लङ्घनं धाम्नो देवदेवोत्सवेऽपि वा ॥ ३९ ॥
तत्कालकृतसेवस्य नैव दोषप्रदं भवेत् ।
तद्बाह्ये नैव दोषस्य प्रवेशोऽस्ति मनागपि ॥ ४० ॥
प्रयत्नोऽपि महान् बाह्ये बहूनि स्युः पदानि च ।
पदे पदेऽश्वमेधस्य फलं दशगुणं भवेत् ॥ ४१ ॥
अङ्गप्रदक्षिणं चान्यदुदयास्तमनान्तकम् ।
अनयोः पुण्यमाहात्म्यं न शक्यं वक्तुमग्रजाः ॥ ४२ ॥
क्षेत्रमाहात्म्यतस्त्वेत देवानन्त फलं भवेत् ।
एवं प्रदक्षिणं ख्यातं शिवाम्भस्तत्र कथ्यते ॥ ४३ ॥
कुम्भे वा कलशे वाथ स्थण्डिलोपरिसंस्थिते ।
सूत्रवस्त्र सुवर्णाम्बु कूर्चचन्दन संयुते ॥ ४४ ॥
शिवेनाङ्गैस्समभ्यर्च्य ब्रह्मभिस्तत्स्थितोदकम् ।
शिवाम्भ इति निर्दिष्टमस्त्रोदं चास्त्र जापतः ॥ ४५ ॥
ततः मृच्छ्रादयः प्रोक्ताः कृच्छ्रोऽन्यस्तप्तसञ्ज्ञकः ।
अतिकृच्छ्रपराकौ द्वौ चान्द्रायणविधिस्ततः ॥ ४६ ॥
त्रिरात्रमेकभुक्तिस्स्यात् त्रिदिनं लङ्घनं भवेत् ।
एवं कृच्छ्रः समाख्यातः प्राजापत्य इति स्मृतः ॥ ४७ ॥
पिबेत्सोष्णं त्र्यहं वारि त्रिदिनं क्षीर भोजनम् ।
सोष्णामाज्यं त्र्यहं चाद्यात् त्रिदिनं केवलोयदा ॥ ४८ ॥
तप्त कृच्छ्रमितिख्यातं त्वतिकृच्छ्रश्च कथ्यते ।
एक विंशति नक्षत्रं त्रिपलं क्षीरभोजनम् ॥ ४९ ॥
अतिकृच्छ्रः समाख्यातः पराक इह कथ्यते ।
द्वादशाहनिर्राहारः पराक इति संस्मृतः ॥ ५० ॥
मासार्धं ग्रासवृद्धिस्स्याच्छुक्ले कृष्णे च हासयेत् ।
चान्द्रायण विधिः प्रोक्तो जलेनैव जलात्मकः ॥ ५१ ॥
सायमाद्यन्तयोरह्नो सायं प्रातश्च मध्यमे ।
चरिष्णुरुपवासं च त्यजेत् भुक्ति चतुष्टयम् ॥ ५२ ॥
मध्यम द्वितयं वाथ तदर्थं दानमेव वा ।
उपवासः समाख्यातश्शान्तिस्त्वत्र निगद्यते ॥ ५३ ॥
मण्डपं तु शुभाशायामग्नौ वा पूर्व वर्त्मना ।
तन्मध्ये कुण्डमापाद्य कृतं हस्तमितन्तथा ॥ ५४ ॥
शिल्पिनं च विसृज्याथ पुण्याहप्रोक्षणं नयेत् ।
देवं संशोध्य विधिना स्नपनं प्रत्यहं नयेत् ॥ ५५ ॥
गन्धाद्यैः पुष्कलैरिष्ट्वा शान्तिकर्म समारभेत् ।
संस्कृत्य कुण्डं वह्निं च शिवं साङ्गं च तर्पयेत् ॥ ५६ ॥
अघोरामथवा शैवमस्त्रं पाशुपतं तु वा ।
अघोरास्त्रमथान्यं वा सुसिद्धं देशिकात्मना ॥ ५७ ॥
कर्णिकायां समभ्यर्च्य साङ्गं सन्तर्पयेदथ ।
समिदाज्यं च गव्यं च मधुरत्रय संयुतम् ॥ ५८ ॥
तिलदूर्वाक्षतैर्युक्तं शुद्धान्नं वाथ पायसम् ।
सहस्रं वा तदर्थं वा शतमष्टाधिकं तु वा ॥ ५९ ॥
प्रत्यहं होमयेदेतैर्मन्त्रमादौ समुच्चरन् ।
स्वाहान्ते भगवन् सर्वक्षोपनाशम्पदं ततः ॥ ६० ॥
कुरुकुर्वीति संयुक्तं प्रतिमन्त्रं दशान्तरम् ।
पञ्चाशदन्तरं वापि शतमन्त्रान्तरं तु वा ॥ ६१ ॥
पठन् होमं समाप्यैवं पूर्णामन्ते समाचरेत् ।
मुखवाससमायुक्तं ताम्बूलं च निवेद्य च ॥ ६२ ॥
कामिकादि शिवज्ञानं पञ्चदिक्षु व्यवस्थितम् ।
तत्तद्दिङ्मुख सञ्जातं पठेयुश्शास्त्रपारगाः ॥ ६३ ॥
प्राचि तत्पुरुषं घोरं दक्षिणे वाममुत्तरे ।
पश्चिमे जातमीशानं जपेयुस्तत्र दीक्षिताः ॥ ६४ ॥
ऋगाद्यध्ययनं कुर्युश्चत्वारो वेदपारगाः ।
स्तोतारो बहवो वैकः पठेयुः स्तोत्र संहतिम् ॥ ६५ ॥
तदर्थ भावनोपेतास्संस्कृताश्शिवदीक्षया ।
एतत् सर्वं प्रकर्तव्यं स्नातैर्होम प्रवर्तकैः ॥ ६६ ॥
होमरक्षां च सङ्गृह्य दत्वार्घ्यं च पराङ्मुखम् ।
निरोध्य तत्र देवेशं दद्यादन्तर्बहिर्बलिम् ॥ ६७ ॥
समाचम्य कृतन्यासः प्रविशेद्देवसन्निधिम् ।
होमकर्म निवेद्यास्मै प्रार्थयेत् दुरित क्षयम् ॥ ६८ ॥
एवं शान्तिस्समादिष्टा नवधा सा समीरिता ।
एक त्रिपञ्चसप्ताहनवाहैश्च द्विसप्तकैः ॥ ६९ ॥
पक्षत्रिसप्त नक्षत्रैरविच्छिन्नायतस्ततः ।
कुण्डे विसर्जनं नोक्तं देवस्याग्नेः पुराविधेः ॥ ७० ॥
विसर्जनं तु वा देवे पावकस्य न सर्वथा ।
शान्तिरेवं समारव्याता शान्तिहोमो विधीयते ॥ ७१ ॥
स च द्विविध उद्दिष्टश्श्रेष्ठः पूर्वं निगद्यते ।
शुभाशास्वग्निदेशे वा मण्डपे समलङ्कृते ॥ ७२ ॥
स्थण्डिलं तत्र सङ्कल्प्य तन्मध्ये विन्यसेत्घटम् ।
ससूत्रं सोदकं कूर्चवस्त्रहेमाम्बुजान्वितम् ॥ ७३ ॥
सितचन्दन दिग्धाङ्गं फलपल्लव संयुतम् ।
परितः कलशानष्टौ वस्त्रकूर्चादि संयुतान् ॥ ७४ ॥
विन्यस्य मध्यमे कुम्भे यजेत्पाशुपताह्वयम् ।
प्रणवासनमारुढं दुराधर्षं महाबलम् ॥ ७५ ॥
पञ्चास्यं दशकर्णं च प्रतिवक्त्रं त्रिलोचनम् ।
दंष्ट्राकराकमत्युग्रं मुक्तनादं सुदुर्जयम् ॥ ७६ ॥
कपालमालाभरणं चन्द्रार्धकृतशेखरम् ।
केकराक्षं महामालानागाभरणलेलिहम् ॥ ७७ ॥
सूर्यकोट्ययुताभं च विघ्नसङ्घात मर्दकम् ।
भुजैर्दशभिरत्युग्रैर्भैरवास्त्रैस्समन्वितम् ॥ ७८ ॥
खड्गचापमहाशूलाभयपाशांश्च दक्षिणे ।
खेटबाणा कपालांश्च वरप्रासौ च वामतः ॥ ७९ ॥
पिङ्गाभस्मश्रु संयुक्तं तथाविधशिरोरुहम् ।
ध्यात्वैवं समुच्चरन् मन्त्रमावाह्यार्चनमारभेत् ॥ ८० ॥
ॐ श्लीङ्कार संयुक्तं पं शुं हुफण्णस्त्विति ।
प्रणवं वह्नि दिग्भागे श्लीङ्कारं शाङ्करे यजेत् ॥ ८१ ॥
पङ्कारं नैक्रते भागे शङ्कारं वायु गोचरे ।
ओङ्कारादि फडान्ताश्च वर्णाः स्थाने हृदादयः ॥ ८२ ॥
सर्वे पाशुपतोपेतहृदयादि समन्विताः ।
फडन्तान् प्रणवोपेतान् वज्रादीन् कलशेषु तान् ॥ ८३ ॥
इष्ट्वा गन्धादिभिर्देवं नैवेद्यान्तं समर्चयेत् ।
तदग्रे हास्तिके वृत्त कुण्डे वा स्थण्डिलेऽपि वा ॥ ८४ ॥
संस्कृते पूर्ववत्पञ्चसंस्काररैस्संस्कृतेऽनले ।
देवं पाशुपतं साङ्गमावाह्याभ्यर्च्य तर्पयेत् ॥ ८५ ॥
समिदाज्यतिलक्षीरसितदूर्वाचरूंस्ततः ।
सहस्रं वा तदर्धं वा शतमष्टोत्तरं तु वा ॥ ८६ ॥
प्रत्येकं जुहुयान्मन्त्रमुच्छरन् कर्मनिर्दिशेत् ।
भगवन् दोषशान्तिं तु कुरुकुर्विति देशिकः ॥ ८७ ॥
अङ्गानि दश चास्त्राणि दशहुत्वा प्रतोषयेत् ।
पूर्णाहुतिं ततो दद्यादस्त्रं पाशुपतं स्मरन् ॥ ८८ ॥
प्रायश्चित्ताहुतिं हुत्वा मन्त्रं पाशुपतं स्मरन् ।
पुनः पूर्णां च ताम्बूलं दत्वार्घ्यं च पराङ्मुखम् ॥ ८९ ॥
कृत्वा लयाङ्गमाकर्मपर्यन्तं परिरक्षयेत् ।
प्रत्यहं वा तदुत्पाद्य तर्पयेदस्त्र रूपिणम् ॥ ९० ॥
अन्तर्बहिर्बलिं दत्वा समाचम्याणुविग्रहः ।
समर्पितक्रिये देवे त्वभीष्टं प्रार्थयेद्गुरुः ॥ ९१ ॥
कुम्भाद्देवं विसृज्याथ द्वादशान्ते नियोजयेत् ।
ततस्तत्कुम्भ पानीयैः प्रोक्षयेदभितस्ततः ॥ ९२ ॥
होमो वा समिदाज्यान्नैः कुम्भसंस्थापनं विना ।
कर्तव्यश्शान्तिहोमोऽयं शान्त्युक्तदिनसङ्ख्यया ॥ ९३ ॥
दिशा होमं ततो वक्ष्ये द्विविधस्स उदाहृतः ।
प्रायश्चित्तार्थमन्योऽयं स्नपनाद्यङ्ग भाग्भवेत् ॥ ९४ ॥
लिङ्गेवा प्रतिमायां वा पीठे प्रासाद एव वा ।
मण्डपे मालिकादौ वा वृक्षादेर्मूल एव वा ॥ ९५ ॥
यदर्थं वर्तते प्रायश्चित्तं तस्यचतसृषु ।
दिक्षु कूटान् प्रपां वापि कृत्वा कुण्ड चतुष्टयम् ॥ ९६ ॥
वेदाश्रं वा सुवृत्तं वा हस्तमात्रमितं यथा ।
स्थण्डिलं वा समापाद्य प्रोक्षयेदस्त्र वारिणा ॥ ९७ ॥
सर्वार्थं वा चतुर्दिक्षु प्रासादस्य तदाचरेत् ।
एकं वा कूटमापाद्य तत्र सर्वं समाचरेत् ॥ ९८ ॥
मध्यमे वेदिकायुक्तं कुम्भसंस्थापनाय च ।
अथैतद्यागशालायां कर्म सर्वं समापयेत् ॥ ९९ ॥
अथान्यत् कुण्डमैशान्यां ब्रह्माङ्ग सहितस्य च ।
तर्पणार्थं महेशस्य कल्प्यं वा मुनिपुङ्गवाः ॥ १०० ॥
शिवं सम्पूज्य विधिवल्लिङ्गे वा स्थण्डिलादिके ।
तदग्रे संयजेदस्त्रंशिवाख्यन्देशिकोत्तमः ॥ १०१ ॥
चतुर्वक्त्रं ज्वलत्केशं विद्युत्पुञ्जसमप्रभम् ।
चन्द्रखण्डसुमूर्धानं सचतुष्कर पल्लवम् ॥ १०२ ॥
अशनिध्वनिसंयुक्तमसह्यं भीमविक्रमम् ।
द्वादशाक्षियुतं शक्तिशूलाभयवरान्वितम् ॥ १०३ ॥
ध्यात्वैवं गन्धपुष्पाद्यैः शिवास्त्रं स्वाणुनार्चयेत् ।
दक्षेऽघोरमभ्यर्च्य पश्चात् पाशुपतं यजेत् ॥ १०४ ॥
सौम्ये प्रत्यङ्गिरा पूज्या तद्ध्यानमन्त्रमुच्यते ।
ॐ ह्रीङ्ङ्कारं ततः कृष्णवाससे चेति यत्पदम् ॥ १०५ ॥
ततश्च सिह्मवदने महावदन इत्यपि ।
महाभैरविवर्णे च सर्वशत्रुपदं ततः ॥ १०६ ॥
कर्मविध्वंसिनीत्येवं परमन्त्रपदं ततः ।
च्छेदनीत्युद्धरे पश्चात् सर्वभूतदमन्यपि ॥ १०७ ॥
सर्वभूतांस्ततो बन्धबन्धेति पदमुद्धरेत् ।
सर्वविघ्नानिति पदं छिन्धिछिन्धीति यत्पदम् ॥ १०८ ॥
सर्वव्याधि निकृन्तेति निकृन्तेति पदं च यत् ।
सर्वदुष्यांस्ततो भक्ष भक्षेति पदमुद्धरेत् ॥ १०९ ॥
ज्वाला जिह्वे करालेति पदं दंष्ट्रेपदं पुन ।
प्रत्यङ्गिरे पदं पश्चात् ह्रीं नमोस्त्विति यत् पदम् ॥ ११० ॥
ते स्वाहेत्युद्धरेदेष मन्त्रः प्रत्यङ्गिरात्मकः ।
प्रणवात् सप्तवर्णं हृच्छिरः पञ्चदशाक्षरम् ॥ १११ ॥
दशाक्षरा शिखा तस्मात् कवचं सप्तवर्णकम् ।
तथैव तस्मान्नेत्राणुश्चतुस्त्रिं।शद्भिरस्त्रकम् ॥ ११२ ॥
त्रयोदशार्णा गायत्री सावित्री सप्तवर्णतः ।
नमः स्वाहावषड्वौषड् ह्रुम्फड् युक्ता हृदादयः ॥ ११३ ॥
सिह्मवक्त्रोग्रदंष्ट्राग्निसप्रभोर्ध्वशिखान्विताम् ।
कृष्णाञ्जननिभां वृत्तरक्तनेत्रत्रयान्विताम् ॥ ११४ ॥
वहन्तीं सव्यहस्ताभ्यां शूलं डमरुकं परम् ।
वहन्तीं वामहस्ताभ्यां मुण्डं शेषे तु पल्लवम् ॥ ११५ ॥
कृष्णाम्बरधरां सास्रमांसास्यां नर्तने रताम् ।
मौक्तिकाभरणैर्युक्तां सर्वावयवभूषणाम् ॥ ११६ ॥
अट्टहासरवोपेतां कृष्णाजिन समन्विताम् ।
ध्यात्वैवं गन्धपुष्पाद्यैरर्चयेत्परमेश्वरीम् ॥ ११७ ॥
अथवा पञ्चकुम्भांस्तु ससूत्रान् वस्त्रवेष्टितान् ।
गन्धोदकोदरान् कूर्चहेम पङ्कजसंयुतान् ॥ ११८ ॥
पृथक् स्थण्डिलकाधारान् सपिधानान् सपल्लवान् ।
चन्दनालिप्तदेहांस्तु विन्यस्य करकेण च ॥ ११९ ॥
तथाविधेन संयुक्तं तत्र मध्ये शिवाम्बिकाम् ।
प्रागुक्तया परितोऽस्त्राणि ततः प्रत्यङ्गिरामपि ॥ १२० ॥
इष्ट्वा विज्ञाप्य होमार्थं विशेयुः पावकालयम् ।
कुण्डं स्वकीयं संस्कृत्य पावकं च यथा पुरा ॥ १२१ ॥
स्वस्वदेवान् समावाह्य साङ्गान् गन्धादिना सह ।
तर्पयेयुर्यथान्यायं मूर्तिपा गुरुणा सह ॥ १२२ ॥
कुर्युश्चाध्ययनं मन्त्रजपं स्तोत्र जपादिकम् ।
प्राग्वत् समाहिताः स्वस्वदिक्षु सम्यग् व्यवस्थिताः ॥ १२३ ॥
प्लक्षोदुम्बरकाश्वत्थ वटास्समिध ईरिताः ।
प्रधानस्य पलाशस्स्यात् स च सर्वत्र वा मतः ॥ १२४ ॥
तिलाज्यदूर्वास्समिधः क्षीराक्तार्काङ्गुलायतः ।
चरूश्च होमद्रव्याणि शतं पञ्चाशदेव वा ॥ १२५ ॥
प्रत्येकमेतैर्जुहुयुः स्वदेवध्यान तत्पराः ।
प्रायश्चित्ताहुतिं पूर्णां ताम्बूलाहुतिसंयुताम् ॥ १२६ ॥
रक्षादानं निरोधार्घ्यं लयाङ्गे सन्निरोधनम् ।
अन्तर्बहिर्बलिं पश्चादाचान्तो मन्त्रविग्रहः ॥ १२७ ॥
कर्म विज्ञापनं देवे प्रार्थयंस्तत्प्रसादतः ।
कर्तुर्भस्मप्रदानं च कुर्यात्सर्वमनुक्रमात् ॥ १२८ ॥
देवं कुम्भस्थपानीयैः संस्नाप्याभ्यर्चयेद्गुरुः ।
देव धाम्निकृतं चैतद्यदि कुम्भोदकैस्तदा ॥ १२९ ॥
प्रायश्चित्तं समुद्दिश्य वर्तते प्रोक्षयेत्तुतम् ।
दिशाहोमस्समाख्यातस्सर्वारिष्ट निवारणः ॥ १३० ॥
दिशाहोमो द्वितीयोऽसौ विशेषतस्तत्र कथ्यते ।
प्रत्यङ्गिरायाश्चास्त्राणां पूजा नात्र समीरिता ॥ १३१ ॥
समिदाज्योदनैर्होमस्सुतिलैस्सिततण्डुलैः ।
होमश्च पुरुषाघोरवामाजैर्दिक्षु सम्मतः ॥ १३२ ॥
स्नपनादिषु होमेऽयं चतुर्दिक्षु च सम्मतः ।
वक्ष्येहं संहिताहोमं सर्वदोषनिकृन्तनम् ॥ १३३ ॥
शुभाशायामथान्यस्मिन् नित्याग्नौ यागमण्डपे ।
उत्सवाद्यग्निमध्ये वा स्थण्डिले वा समाचरेत् ॥ १३४ ॥
सब्रह्माङ्गश्शिवश्शास्त्रे संहितेत्यभिधीयते ।
तैर्मन्त्रैस्संस्कृते वह्नौ गन्धाद्यैरर्चितो गुरुः ॥ १३५ ॥
पलाशसमिदाज्यान्नैश्शत सङ्ख्या शिवाणुना ।
शिवाद्दशांशतोऽङ्गानामाहुतिर्ब्रह्मणामपि ॥ १३६ ॥
ततोऽघोराणुना होमं पञ्चविंशतिसङ्ख्यया ।
प्रायश्चित्तार्थमापाद्य पूर्णां कुर्याद्विधानतः ॥ १३७ ॥
संहिताहोम एष स्यान्मूर्तिहोमो विधीयते ।
हर्म्याग्रेऽन्यत्र वा कृता स्थण्डिलं कृतमण्डले ॥ १३८ ॥
शिवकुम्भं न्यसेन्मध्ये वर्धनीं तस्य दक्षिणे ।
अष्टदिक्ष्वष्ट कुम्भांस्तु वज्राद्यायुध संयुतान् ॥ १३९ ॥
ससूत्रान् सापिधानाश्च सवस्त्रान् सहिरण्यकान् ।
गन्धोदकोदरान् गन्धपुष्पधूपदीप प्रदीपकैः ॥ १४० ॥
मध्यकुम्भे शिवं चेष्टवाघोरास्त्रं करके यजेत् ।
यद्वाघोरास्त्रराजानं मध्यकुम्भे शिवं विना ॥ १४१ ॥
वर्धनीमपि हित्वैव साङ्गमभ्यर्चयेद्गुरुः ।
दत्वासनमथास्त्रासनाय हुं फण्णमस्त्विति ॥ १४२ ॥
दत्वास्त्रमूर्तये हुं फण्णमो मूर्तिं च तामपि ।
ध्यायेत्सूर्यसहस्राभं प्रलयाम्बुदनिस्वनम् ॥ १४३ ॥
प्रदीप्तदशन प्रान्तप्रकाशमुखकन्दरम् ।
त्र्यक्षं तटिल्लताजिह्वादीप्तभ्रूश्ममश्रुमूर्धजम् ॥ १४४ ॥
सर्वोपवीतं शूलासिशक्तिमुद्गरधारिणम् ।
चतुर्भुजं चतुर्वक्त्रं स्फुरच्चन्द्रार्ध शेखरम् ॥ १४५ ॥
नृत्यन्तं तं महाकायं नागाभरण भूषितम् ।
देवदानवदैत्यानां दर्पितानां विमर्दकम् ॥ १४६ ॥
वज्रादि शूल पर्यन्तान्यभितोऽस्त्राणि संयजेत् ।
पद्मं चक्रं तथैशाने नैऋते च क्रमाद्यजेत् ॥ १४७ ॥
तदग्र कल्पिते कुण्डे हास्तिके वृत्तसन्निभे ।
स्थण्डिले संस्कृते वापि वह्निं विन्यस्य देशिकः ॥ १४८ ॥
संस्कृत्य पञ्चसंस्कारैर्वह्निकार्योक्तवर्त्मना ।
तत्रावाह्य यजेत्साङ्गम् अघोरास्त्रं शिवानले ॥ १४९ ॥
समिदाज्य तिलक्षीरसितदूर्वामधुत्रयम् ।
हविष्यान्नं सहस्रं वा तदर्धं शतमेव वा ॥ १५० ॥
प्रत्येकं जुहुयादेतैरघोरास्त्रं शिवानले ।
कर्मनिर्देश संयुक्तमङ्गैरस्त्रैश्च तर्पयेत् ॥ १५१ ॥
पूर्णाहुतिं ततो दत्वा प्रायश्चित्तं समाप्य च ।
पुनः पूर्णां च ताम्बूलं दत्वा स्तुत्वाभिवन्द्य च ॥ १५२ ॥
अध्येष्याभीष्टमाचार्यो होमरक्षां समाचरेत् ।
स्वार्थं च यजमानार्थं च दद्यादर्घ्यं पराङ्मुखम् ॥ १५३ ॥
लयाङ्गं पूजयित्वान्ते शिवं व्याहृतिमाचरेत् ।
तत्रैव रक्षयेन्नित्यं यावत्कर्म समाप्तये ॥ १५४ ॥
प्रत्यहं जनयेद्वाथ स्थण्डिले होमकर्मणि ।
अन्तर्बहिर्बलिं दत्वा समाचम्याणुविग्रहः ॥ १५५ ॥
गत्वा कुम्भान्तिकं कर्म विज्ञाप्येशेऽस्त्ररूपिणि ।
ततस्तत्कुम्भ पानीयैः स्नापयेत् परमेश्वरम् ॥ १५६ ॥
गन्धपुष्पसृगाद्यैश्च नैवेद्यान्तैः प्रपूजयेत् ।
सम्प्रार्थ्य वाञ्चितं देवाल्लब्धानुज्ञः प्रसादजम् ॥ १५७ ॥
भस्मापि यजमानाय दातव्यं होमकर्मणि ।
अत्राप्यध्ययनं मन्त्रजपं शान्तिवदाचरेत् ॥ १५८ ॥
मूर्तिहोमः समाख्यातः प्रायश्चित्तार्थमीरितः ।
अन्योऽपि मूर्तिहोमस्य विशेषस्त्वत्र कथ्यते ॥ १५९ ॥
यजेत् कुम्भास्त्रवर्धन्योर्मध्यमे शिवमम्बिकाम् ।
संयजेन्मूर्तिमूर्तीशानष्ट कुम्भेषु बाह्यतः ॥ १६० ॥
अष्टदिक्षु च शर्वादिमन्त्रैर्होमं समाचरेत् ।
स्थण्डिलेष्वष्टकुण्डेषु वेदिकासहितेषु वा ॥ १६१ ॥
समिदाज्यतिलक्षीरयवैरष्टोत्तरंशतम् ।
पञ्चाशत्सङ्ख्यकं वापि तदर्थं वा पृथक् पृथक् ॥ १६२ ॥
पलाशोदुम्बराश्वत्थ वटा दिक्षु विदिक्ष्वथ ।
शम्यपार्मश्रीवृक्षप्लक्षास्समिध ईरिताः ॥ १६३ ॥
क्षीरसस्येन्द्र हीनैर्वा पञ्चकुण्ड घटैस्तु वा ।
पञ्चपक्षेऽष्तपक्षे वा स्थण्डिलं पूर्वदिग्गतम् ॥ १६४ ॥
विधाय सर्वं मन्त्रैस्तु होमं तत्र समाचरेत् ।
पूर्वस्मिन्नीश कुण्डे वा गुरुस्संहितायाहुतिम् ॥ १६५ ॥
पूर्णाहुतिं ततो दत्वा घटोदैः स्नापयेच्छिवम् ।
सम्पूज्य गन्धपुष्पाद्यैः प्रार्थयेदिष्टसिद्धये ॥ १६६ ॥
एवं श्रेष्ठादि भेदेन मूर्तिहोमस्त्रिधामतः ।
कर्तव्यो मूर्तिहोमोयं मूर्तीशार्चनहोमयुक् ॥ १६७ ॥
सम्प्रोक्षण प्रतिष्ठादौ निष्कृत्यै नायमीरितः ।
शान्त्युक्तदिन सङ्ख्याया वशेनैतत्समाचरेत् ॥ १६८ ॥
मूर्तिहोम इति प्रोक्तो घृतस्नानादिकः पुरा ।
यतो मया समदिष्ट स्ततो नाद्यापि कथ्यते ॥ १६९ ॥
एकसन्ध्यादि भेदेन नित्यपूजा विलोपने ।
द्वारेशार्चनलोपे च पञ्चशुद्धिविलोपने ॥ १७० ॥
लोपे चासनसंस्कारोपचाराणामथावृतेः ।
पाद्यादीनां चतुष्के चाभ्यङ्गकोद्वर्तनेऽपि वा ॥ १७१ ॥
निमज्जन विहीने वा तैलाद्यैस्संयुते शिवे ।
अर्चिते पञ्चगव्ये वा लुप्ते पञ्चामृतेऽपि वा ॥ १७२ ॥
गन्धेऽदत्तेऽथवा स्वल्पे पुष्पे दत्ते विपर्ययात् ।
दीपे चारात्रिके लुप्ते धूपारात्रिकयोरथ ॥ १७३ ॥
नीराजनस्य वा दीपमालास्थेनाहृतेन वा ।
मूषिकाद्यैस्तु दीपेन वह्निना वा द्विजोत्तमाः ॥ १७४ ॥
लिङ्गबेरागमादौ तु स्पृष्टे दुष्टेऽन्यवर्णकैः ।
लिङ्गादिस्थेऽम्बरे दग्धे दग्धे सद्मनिवातथा ॥ १७५ ॥
दीपे च रक्षादीपे वा हविष्यामन्त्रणात्मके ।
हीने काण्डपटे गन्धे पुष्पे नैवेद्यकादिषु ॥ १७६ ॥
कृमिकीटनराद्यस्थिनखरोमादिदर्शने ।
देवाय दत्तद्रव्येषु नखरोमादिदर्शने ॥ १७७ ॥
श्लेष्माश्रुरुधिराद्युक्तद्रव्यैरम्भ्यर्चितेशिवे ।
सामान्यप्राणिसम्भूत मलयुक्तैरथापिवा ॥ १७८ ॥
नैवेद्याहरणे काले तोयसेके विलोपिते ।
तदाक्रमे वा शङ्खस्य निस्वने वा तदुज्झिते ॥ १७९ ॥
प्रागेव निश्चित द्रव्यहीने तस्य वर्धने ।
लिङ्गे बेरादिके शून्यमस्तके पूर्वकल्पिते ॥ १८० ॥
मालाद्येऽवस्थिते म्लाने लिङ्गाद्ये पूजिते सति ।
बलावदत्ते नित्ये वा वह्निकर्मणि नित्यके ॥ १८१ ॥
काम्ये वा त्वकृते कुण्डवह्नि संस्कार लोपने ।
अशैवाग्नौ कृते होमे वैदिकादि क्रियाकृतौ ॥ १८२ ॥
केवले सशिवे वाग्नौ निर्वाणेतु द्विजोत्तमाः ।
होमद्रव्येऽथवा हीने नित्योत्सवविलोपने ॥ १८३ ॥
बेरं विहाय वा तस्मिन् पुष्पलिङ्गादिभिः कृते ।
वृष्टिपातादिभिर्वापि राष्ट्रक्षोभादि हेतुभिः ॥ १८४ ॥
गर्भगेहे कृते तस्मिन् तत्काले दीपलोपने ।
अतोद्य नृत्तकरणे वितानस्य विलोपने ॥ १८५ ॥
बलिप्रदान कालेतु वाद्यदीपविलोपने ।
पादुकाराधन हीने तद्याने वा विलोपिते ॥ १८६ ॥
अयोजितास्त्रनाथे वा लिङ्गे पाशुपताह्वये ।
उक्तप्रदक्षिणे हीने वैपरीत्यप्रदक्षिणे ॥ १८७ ॥
बैरादौ पतिते वान्नलिङ्गे पात्रेऽथ पादुके ।
सौख्ये कृते तदङ्गे वा पञ्चाचार्याधिपोज्झिते ॥ १८८ ॥
सौख्यश्लोकविहीनेतु गणिकापतनेऽथवा ।
तदा दीपेऽथवा गाने विहीने तु द्विजोत्तमाः ॥ १८९ ॥
अतोद्यनृत्तवैकल्ये नीराजनविलोपने ।
तदङ्गे वाप्यदत्तायां रक्षायां भस्मनस्तथा ॥ १९० ॥
अदत्ते दर्पणे छत्रचामरादौ सति प्रभोः ।
कृते पर्युषित पुष्पाद्यैरर्चने गर्भगेहके ॥ १९१ ॥
सनिर्माल्येऽथवा विप्राः द्रव्यैरीशे प्रपूजिते ।
निर्माल्यसङ्करोपेतैः क्षयकुष्ठादिरोगिभिः ॥ १९२ ॥
बधिरैः पापरोगात्तैरपस्मारादिसंयुतैः ।
दुष्टलक्षणयुक्तैश्च हीनाङ्गैर्वाधिकाङ्गिभिः ॥ १९३ ॥
विशिखैर्वाचिते देवे सन्ध्यातिक्रमणे तथा ।
आदिशैव कुलोद्भूतव्यतिरिक्तैश्शिवेऽर्चिते ॥ १९४ ॥
अधिकारविहीनैर्वा देवलैर्वार्चितेशिवे ।
एवं नित्यविधो प्रोक्तः प्रायश्चित्ते ह्यनुक्रमः ॥ १९५ ॥
अनुक्रमानुरूपेण नित्यनिष्कृतिरुच्यते ।
एकसन्ध्यार्चनाहीने पूजयोत्तमया युते ॥ १९६ ॥
स्थानराज्ञोनिरोधः स्याद्दिशाहोमं तदा नयेत् ।
मध्यया मूर्तिहोमस्स्याद्धीनया शान्तिहोमकम् ॥ १९७ ॥
विधाय पूजां त्रिगुणां द्विगुणां वा समामथ ।
उपसन्ध्यार्चने हीने हीनोक्तां निष्कृतिं गुरुः ॥ १९८ ॥
नयेद्दोषापहारार्थं द्विसन्ध्यालोपने ततः ।
कलशैर्नवभिर्दैवं संस्नाप्य तदनन्तरम् ॥ १९९ ॥
प्रायश्चित्तं ततः कुर्यात् प्रागुक्तं देशिकोत्तमः ।
त्रिसन्ध्यार्चन लोपे तु स्नपनं पञ्चविंशतिः ॥ २०० ॥
चतुस्सन्ध्यार्चने हीने पञ्चाशत् स्नपनादिकम् ।
प्रायश्चित्तं प्रकर्तव्यमेकाहे तु विहीनके ॥ २०१ ॥
अष्टोत्तरशतं स्नानादिकं कार्यं पुरोदितम् ।
दिनद्वये विहीने तु द्विदिनं चैतदाचरेत् ॥ २०२ ॥
तत्रापि सन्ध्यालोपश्चेत्तदुक्ता निष्कृतिर्मता ।
दिनानि यानि हीनानि पूजया नित्यसञ्ज्ञया ॥ २०३ ॥
तदहस्सङ्ख्यया कुर्यात् प्रायश्चित्तं पुरोदितम् ।
एक मासावधिं यावत्ततस्सम्प्रोक्षणं नयेत् ॥ २०४ ॥
नान्यथा देवदेवस्य सन्निधिर्द्विजसत्तमाः ।
द्वारपालार्चने हीने विघ्नबाधा द्विजोत्तमाः ॥ २०५ ॥
तदर्थं संहिताहोमं समाप्यद्वारपान्यजेत् ।
पञ्चशुद्धि विहीना या सा पूजा त्वकृता भवेत् ॥ २०६ ॥
आसनस्कन्धहीने तु दुस्थितिर्भुवि जायते ।
शिवसंस्कारहीने तु नराः स्युर्दुष्टचारिणः ॥ २०७ ॥
अथोपचार वैकल्ये क्षुत्पिपासादिभिर्नराः ।
पीड्यन्ते क्रमभङ्गेतु साङ्कर्यं भुविजायते ॥ २०८ ॥
विद्यादावृति भङ्गेतु प्रेष्याणां दुस्थितिं गुरुम् ।
शान्ति होमं तदाकृत्वा यथावत्सर्वमाचरेत् ॥ २०९ ॥
नित्ये नैमित्तिके काम्ये पाद्यादि द्रव्य हीनके ।
तदङ्गे वा भवेल्लोके तत्तद्द्रव्यविनाशनम् ॥ २१० ॥
पाद्यद्रव्ये तदङ्गे वा विहीने पादरोगता ।
तद्वदाचमनाङ्गे वा मुखरोगो भविष्यति ॥ २११ ॥
शिरस्यर्घ्ये तदङ्गे वा हीने रोगो भवेद्ध्रुवम् ।
दूर्वापुष्पाक्षतैर्हीने तदङ्गे तत्फलं ध्रुवम् ॥ २१२ ॥
अभ्यङ्गादि विहीने तु भवेयुस्सरुजा नराः ।
पञ्चगव्य विहीने तु हीने पञ्चामृतेङ्गके ॥ २१३ ॥
तत्तद्द्रव्यविनाशस्तु भवेल्लोके न संशयः ।
गन्धादानेऽङ्गवैकल्ये पुष्पादाने तदङ्गके ॥ २१४ ॥
तत्तद्द्रव्य विनाशो हि भवेल्लोके मुनीश्वराः ।
धूपेऽदत्ते तदङ्गे वा हीने स्याद्घोर रोगता ॥ २१५ ॥
घण्टायास्ताडने हीने पिशाचै राक्षसादिभिः ।
पीडयन्ते सोपसर्गाश्च जायन्ते तन्निवासिनः ॥ २१६ ॥
दीपप्रदाने हीनेऽङ्ग लोपेवा दृष्टरोगता ।
आमन्त्रण हविर्लोपे तदङ्गानामथापिवा ॥ २१७ ॥
नैवेद्य तदङ्गस्याप्रदाने सस्यनाशनम् ।
ताम्बूलानामभावेऽङ्गे हीने वा वक्त्ररोगता ॥ २१८ ॥
अथ काण्डपटे हीने देवानां सन्निधिक्षयः ।
भवेदिति गुरुर्ज्ञात्वा प्रायश्चित्तं समाचरेत् ॥ २१९ ॥
देवं सम्पूज्य तद्द्रव्यं द्विदुणं दापयेच्छिवे ।
शान्तिहोमं ततः कुर्यात् स्नपनं वा गुरुर्नयेत् ॥ २२० ॥
तत्तद्द्रव्यविहीने च द्विगुणं दापयेच्छिवे ।
कर्तव्यस्संहिताहोमश्शताघोर जपोऽथवा ॥ २२१ ॥
द्रव्याणामेव चैतेषामर्धे पादे तदर्धके ।
प्रदत्तेऽघोर मन्त्रेण द्विचतुष्षट्शतं क्रमात् ॥ २२२ ॥
जप्त्वा देवाय तद्द्रव्यन्द्विगुणं दापयेत्ततः ।
द्रव्याण्येतान्यमन्त्रेण दत्तानि यदि शङ्करे ॥ २२३ ॥
अदत्तमेव तद्द्रव्यं देवमभ्यर्च्य देशिकः ।
दद्यादन्ते स्वमन्त्रेण द्रव्यं वा द्विगुणं समम् ॥ २२४ ॥
स्नपनं कारयेद्दिष्टं शतं घोरजपं तु वा ।
नित्ये नैमित्तिके काम्ये पाद्यादित्रयलोपने ॥ २२५ ॥
दद्योजातनरेशानाश्शतधावर्त्य देशिकः ।
याद्यादि द्विगुणं दद्यात्तद्द्रव्यं केवलं तु वा ॥ २२६ ॥
दूर्वापुष्पाक्षते हीने शतं जापोहृदामतः ।
प्रवर्तमानेऽभ्यङ्गे वोद्वर्तनिर्मज्जनादिके ॥ २२७ ॥
हीने हृदा शतं जप्त्वा द्विगुणं दापयेत्ततः ।
संस्थितेऽभ्यङ्ग तैलाद्ये पूजया संहिताहुतिः ॥ २२८ ॥
नित्ये नैमित्तिके काम्ये पूर्वकॢप्तशरावृते ।
विलुप्ते संहिताहोमं कृत्वा द्विगुणमाचरेत् ॥ २२९ ॥
अनेन विधिना कुर्यात् पञ्चगव्यं च निष्कृतिम् ।
पूर्वसङ्कल्पिते गन्धे लुप्ते सद्यः शतं जपेत् ॥ २३० ॥
जुहुयाद्वाथ तद्द्रव्यं द्विगुणं सममेव वा ।
अपुष्कले विहीने वा पुष्पे दत्ते विपर्ययात् ॥ २३१ ॥
शतवारं जपेदीशं तद्दद्यात् द्विगुणं ततः ।
धूपेचारात्रिके घोरं जप्त्वान्ते द्विगुणं ततः ॥ २३२ ॥
धूपारात्रिकयोर्दानकाले नीराजनस्य च ।
दीपमालास्थितेनाथ मुषिकाद्याहृतेन वा ॥ २३३ ॥
वह्निना यदि संस्पृष्टे लिङ्गबेरागमादिके ।
अणुना महता वापि राज्ञो रोगो भविष्यति ॥ २३४ ॥
संशोध्य वह्निना दुष्टं संस्नाप्यपरमेश्वरम् ।
पञ्चामृत समायुक्तं नालिकेरोदकान्वितम् ॥ २३५ ॥
सम्पूज्य देवदेवेशं मूर्तिहोमं समाचरेत् ।
अणुमात्रो भवेद्वह्निर्यदि शान्तिं समाचरेत् ॥ २३६ ॥
लिङ्गबेरादिसंस्थानि वासांसि यदि वह्निना ।
निर्दग्धानि तदा कुर्यात् कर्म सम्प्रोक्षणादिकम् ॥ २३७ ॥
दग्धानि चेत् प्रदेशेन तदा शान्तिं समाचरेत् ।
दहने सद्मनः कुर्यात् सद्म सम्प्रोक्षणात्मकम् ॥ २३८ ॥
देवाय स्नपनं कुर्यात् धामच्छेदादिसम्भव ।
तदुक्तां निष्कृतिं कुर्यात् सन्धानादि समन्वितम् ॥ २३९ ॥
वह्निना लिङ्गबेरादावन्यवर्णमुपायते ।
मानुषं चेत् परित्याज्यं ग्राह्यं स्वायम्भुवादिकम् ॥ २४० ॥
प्रतिक्रियानुकर्मोक्त्या कार्या सम्प्रोक्षणान्विता ।
पुस्तको यदि लेशेन दग्धः शान्तिं समाचरेत् ॥ २४१ ॥
सकले विकले कुर्याच्छिवस्य स्नपनं महत् ।
प्राण्यङ्गधूपादेन च पञ्चमस्य शतं जपेत् ॥ २४२ ॥
दीपानामथ वैकल्ये जपेदघोर शतत्रयम् ।
दीपानि द्विगुणं पश्चात् देवदेव प्रदापयेत् ॥ २४३ ॥
रक्षा दीपस्य विच्छेदेऽप्येवं द्विगुणजापयुक् ।
हविष्य दत्ते देवाय स्नपनं तु विधाय च ॥ २४४ ॥
द्विगुणं दापयेत्पश्चादामन्त्रण हविष्यपि ।
अथ काण्डपटे हीने कवचं द्विशतं जपेत् ॥ २४५ ॥
गन्धपुष्पनिवेद्यादि द्रव्येष्वपि तथा भवेत् ।
कृमिकीटनराद्यस्थिनखरोमादि दर्शने ॥ २४६ ॥
त्यजेत् स्वल्पं तु तद्द्रव्यं महच्चेन्न परित्यजेत् ।
शिवाय दत्तद्रव्येषु नखरोमादि दर्शने ॥ २४७ ॥
पञ्चगव्यैस्सुसंस्नाप्य जपेदघोरं शतत्रयम् ।
श्लिष्माश्रुरुधिराद्युक्त द्रव्यैश्चेत् पूजितः शिवः ॥ २४८ ॥
स्नपनं देवदेवाय कल्पयेत् कर्तुरिच्छया ।
सामान्यप्राणि सम्भूतमलयुक्ते तथाचरेत् ॥ २४९ ॥
नैवेद्याहरणे पाकस्थानात्तोयेन सेचनम् ।
हीनं लङ्घनं तत्र यदि जायेत दोषदम् ॥ २५० ॥
अर्घ्याम्बुना तदाप्रोक्ष्य नैवेद्यं बहुरूपिणा ।
शतं जपेद्विशुध्यर्थं हीने वा शङ्खनिस्वने ॥ २५१ ॥
आतोद्य सहिते स्थाने पुरुषाणां शतं जपेत् ।
प्रागेव निश्चितद्रव्यहीने तद्दोषकारकम् ॥ २५२ ॥
तदा मूलं शतं जप्त्वा द्विगुणं दापयेच्छिवे ।
प्रागेव निश्चितद्रव्यवर्धनं धनवर्धनम् ॥ २५३ ॥
नित्ये नैमित्तिके काम्येऽप्येषा निष्कृतिरीतिता ।
लिङ्गबेरादयश्शून्यमस्तकायदि दोषदाः ॥ २५४ ॥
तदाघोरं शतं जप्त्वा पुष्पाद्यैरर्चयेत्ततः ।
पूर्वसन्ध्यार्चितम्लानपुष्पाद्यैस्समवस्थिते ॥ २५५ ॥
पूजिता लिङ्गबेराद्या यदि दोषकरा नृणाम् ।
अघोरेण शतं जप्त्वा पुनः पूजां समाचरेत् ॥ २५६ ॥
बलिदानविहीनं चेद्भवन्त्यखिलदेवताः ।
तत् स्थान विमुखास्तासां तृप्त्यर्थं द्विगुणं नयेत् ॥ २५७ ॥
दशाहोर्ध्वं विहीनं चेत् स्वाणुनापि शताहुतिः ।
नित्ये नैमित्तिके काम्ये त्वकृते वह्निकर्मणि ॥ २५८ ॥
अवग्रहो भवेत्तत्र शान्तिहोमं समाप्य च ।
पुनस्तत्त्रिगुणं कार्यं तन्मात्रं वा द्विजोत्तमाः ॥ २५९ ॥
यदि देशिकसामर्थ्यं द्विसन्ध्यादौ समाचरेत् ।
होमकार्याणि यावन्ति परित्यक्तानि देशिकैः ॥ २६० ॥
तत्तद्द्रव्यैश्च तावन्ति मिलित्वा दिनवृद्धितः ।
प्रमाणहीनं तत्कुण्डं स्थण्डिलं वारि वृद्धिदम् ॥ २६१ ॥
शान्तिहोमं तदा कृत्वा यथावत्पुनराचरेत् ।
कुण्डसंस्कारहीने तु शिवाग्निर्नैव सिद्ध्यति ॥ २६२ ॥
तथाविधे कृते होमे कुण्डे वा स्थण्डिलेऽपि वा ।
अनिष्पन्ने शिवाग्नौ वा तयोस्संस्कार पूर्वकम् ॥ २६३ ॥
होमः पुनरपीष्टस्स्यान्नान्यथा देव सन्नधिः ।
अशैवाग्नौ कृतो होमश्शैवो व्याधिप्रदो भवेत् ॥ २६४ ॥
शिवाग्निरेव शैवे स्यान्नान्योऽग्निः शिवमन्दिरे ।
वैदिकाग्नि क्रिया या तु नेष्यते शिवमन्दिरे ॥ २६५ ॥
पुण्याहाद्यं कथं चोक्तमिति चेच्छैव चोदितम् ।
इत्यत्र क्रियते नैव स्वमनीषा प्रवर्तितम् ॥ २६६ ॥
शिवालये प्रकर्तव्यमित्यादि श्रुतिचोदितम् ।
अस्ति चैद्वेदिकं कर्मेत्येतत्सिद्धान्तवर्त्मना ॥ २६७ ॥
कामिकादि प्रभेदेन स्थापिते पूजितेऽपिवा ।
नोच्यते वैदिकं वाथ पुराणस्मृतिचोदितम् ॥ २६८ ॥
किमु पाशुपतादीनां प्रवेशो नेतितद्विजाः ।
रक्षितेऽग्नौ तु निर्वाणे यजमान विनाशनम् ॥ २६९ ॥
तदाघोराणुना कुर्यात्सहस्रं जपतर्पणे ।
सशिवेऽपि हि निर्वाणेऽयुतं घोराणुनाहुतिम् ॥ २७० ॥
तत्सङ्ख्याजप संयुक्तां निष्कृत्यर्थं समाचरेत् ।
होम द्रव्य विहीने स्यात् तद्द्रव्य द्विगुणागुतिः ॥ २७१ ॥
नित्योत्सवो विहीनश्चेत् सर्वदोषकरो नृणाम् ।
तदादेवं समभ्यर्च्याघोरेणैव शतं हुनेत् ॥ २७२ ॥
सन्धित्रयेऽपि हीने तु शान्ति होमं समाचरेत् ।
अहोरात्रे विहीने तु स्नपनं कारयेच्छिवे ॥ २७३ ॥
पञ्चाहात्तु तदेव स्यादघोरशतहोमयुक् ।
दशाहे स्नपनं शान्तिहोमसंयुक्तमाचरेत् ॥ २७४ ॥
तस्य पक्षकविच्छेदे शान्तिः स्यात् स्नपनेन तु ।
एकमासान्तरे हीने स्नपनं च शताहुतिः (दिशाहुतिः) ॥ २७५ ॥
शान्तिस्तदूर्ध्वं स्यात् किं तु त्रिदिनं ब्राह्मणोत्तमाः ।
पक्षान्तरे ततोप्यूर्ध्वं यदि निष्कृति ऋक्षकम् ॥ २७६ ॥
वर्धयेद्युग्म सङ्ख्यातं पक्षपक्षावसानकम् ।
नित्योत्सवश्च कर्तव्यो निष्कृतेरनुदेशिकैः ॥ २७७ ॥
निवर्त्यमाने बेरेण तस्मिन्नित्योत्सवे यदा ।
बेरं विहाय पुष्पाद्यैर्लिङ्गैर्निर्वर्तिते सति ॥ २७८ ॥
तदाघोरं जपेन्मन्त्री त्रिशतं द्विशतं तु वा ।
वृष्टिपातादिभिर्वापि राष्ट्रक्षौभादिहेतुभिः ॥ २७९ ॥
गर्भगेहे कृते नित्योत्सवेप्येवं जपोऽर्धभाक् ।
तत्काले दीपविच्छेदे राष्ट्रभन्धतमो भवेत् ॥ २८० ॥
तदाघोरशतं जप्त्वा दीपद्विगुणमाचरेत् ।
एवं स्याद्यदि वाद्ये वा नृत्ते वा दोषकारकम् ॥ २८१ ॥
कृत्वा तु संहिताहोममघोर जपमेव वा ।
सहस्रं द्विगुणं पश्चान्नृत्तं वाद्यं समाचरेत् ॥ २८२ ॥
तदा वितानवैकल्ये तृतीयं त्रिशतं जपेत् ।
एवं स्यात् बलिदानेऽपि वाद्यादीपविलोपने ॥ २८३ ॥
पादुकाराधने हीने याने वा पादरोगता ।
कुर्याद्वा संहिताहोमं सहस्रं दक्षिणं जपेत् ॥ २८४ ॥
अयोजितेऽस्त्रनाथेवा लिङ्गे पाशुपताह्वये ।
विघ्नबाधा जपेद्घोरं कुर्याद्वा संहिताहुतिम् ॥ २८५ ॥
उत्सवे कृत एवं स्याद्वैपरीत्य प्रदक्षिणे ।
उक्त प्रटक्षिणेहीने संहिताहोम इष्यते ॥ २८६ ॥
बेरादिपतने यानकाले संवत्सरोक्तवत् ।
तद्वत्कुर्यान्निष्कृतिं च अन्नलिङ्गादिपातने ॥ २८७ ॥
बेरेतु पतिते कुर्यादन्नलिङ्गोक्त निष्कृतिम् ।
पादुके पतिते राष्ट्रकलहस्तन्निवर्तये ॥ २८८ ॥
ध्वजाधिवासरीत्या तु कुम्भं संस्थाप्य मध्यमे ।
पादुकं च समभ्यर्च्य तत्पुरश्शान्तिहोमकम् ॥ २८९ ॥
विधाय कुम्भन्यासं च कृत्वान्ते स्नानमाचरेत् ।
भेदादावनुकर्मोक्त्या निष्कृतिस्स्याद्विजोत्तमाः ॥ २९० ॥
सौख्यं चेन्न कृतं विद्यात्तदा तल्लोकदुःस्थितम् ।
पञ्चविंशतिभिः कुर्यात्स्नपनं कलशैस्तदा ॥ २९१ ॥
नवभिः कलशैर्वाथ गव्यस्नपनमेव वा ।
सौख्यानि यानि हीनानि तत्सौख्यं द्विगुणं नयेत् ॥ २९२ ॥
पञ्चाशत् स्नपनाख्यं स्यादनेकदिनलोपने ।
सौख्याङ्गे तु विहीने वा द्विगुणं तु तदा नयेत् ॥ २९३ ॥
पञ्चाचार्याः स्वकर्माणि न कुर्वन्ति तदा यदि ।
तदा मर्त्याः स्ववृत्तिस्था न भवन्त्यत्र वासिनः ॥ २९४ ॥
ईशास्याघोरवामाजाञ्जपेन्मन्त्राश्शतं शतम् ।
सर्वाभावे नयेच्छान्तिहोमं बहुदिनेऽपि च ॥ २९५ ॥
सौख्यश्लोक विहीने स्यात् तत्सौख्यमकृतं भवेत् ।
अघोरेण शतं जप्त्वा पुनस्तद्द्विगुणं नयेत् ॥ २९६ ॥
सौख्यकाले तु गणिकापतने राष्ट्रदुःस्थितिः ।
यावदेव तदा कुर्याच्छान्ति होमं तदुक्तवत् ॥ २९७ ॥
स्नपनं वा त्वघोरेण सहस्रजपमेववा ।
सौख्यदीपस्य विच्छेदे घोरेणैक शतं जपेत् ॥ २९८ ॥
गानाभावे च तद्राष्ट्रभीतिस्सौख्यं यथोदितम् ।
प्रायश्चित्तं तदा कार्यं तद्भीतिविनिबृत्तये ॥ २९९ ॥
आतोद्य नृत्तवैकल्ये संहिताहोम इष्यते ।
सहस्रं वा जपेद्घोरं द्विगुणं दापयेत्ततः ॥ ३०० ॥
नीराजने तदङ्गे वा हीनेऽग्निभयमादिशेत् ।
देवं संस्नाप्य गव्येन समभ्यर्च्यादराद्गुरुः ॥ ३०१ ॥
द्विगुणं तु नयेत्पश्चाद्यानि हीनानि तानि च ।
शान्तिहोमस्तु वा कार्यो मूर्तिहोमोथवा मतः ॥ ३०२ ॥
अदत्ता भस्मरक्षा चेदघोरेण शतं जपेत् ।
अदत्ते दर्पणच्छत्रचामारादौ तदा नयेत् ॥ ३०३ ॥
अघोरजपसाहस्रमथ पञ्चशतं तु वा ।
कृतेऽप्युषितपुष्पाद्यैरर्चने राष्ट्र विभ्रमः ॥ ३०४ ॥
स्नपनं देवदेवाय कृत्वा शान्तिं त्र्यहं नयेत् ।
गर्भगेहे सनिर्माल्ये देवानां नात्र सन्निधिः ॥ ३०५ ॥
स्थलशुद्धिं तदा कृत्वा देवं सम्पूज्य यत्नतः ।
अघोराख्यं जपेन्मन्त्रं सहस्रं दोषशान्तये ॥ ३०६ ॥
निर्माल्य सङ्करोपेतैर्द्रव्यैरीशे प्रपूजेते ।
तद्राष्ट्रवासिनो मर्त्याः पीडयन्ते शत्रुभिस्तदा ॥ ३०७ ॥
क्षयकुष्ठादिरोगार्तैर्बधिरैः पापरोगिभिः ।
अपस्मारादिभिर्ग्रस्तैर्दुष्टलक्षण लक्षितैः ॥ ३०८ ॥
हीनाधिकाङ्गैर्वेज्यायां कृतायां विशिखैस्तु वा ।
राष्ट्रक्षोभाय सा पूजा भवेन्निष्कृतिरुच्यते ॥ ३०९ ॥
सकृत् कृतेऽर्चने घोरशतमेकं नेयेद्गुरुः ।
तदूर्ध्वं शतवृद्ध्या तु कालभेदाज्जपं नयेत् ॥ ३१० ॥
पक्षोर्ध्वे संहिताहोमो मासोर्ध्वे शान्तिहोमकः ।
षाण्मासोपरि शान्तिस्स्यान्मूर्तिहोमस्समोपरि ॥ ३११ ॥
स्वदेशकालयोरेव यज्ञा इष्टफलप्रदाः ।
अन्यदेशेऽन्यकाले च त एवानिष्टहेतवः ॥ ३१२ ॥
सन्ध्याति क्रमणे घोर सहस्र जपमाचरेत् ।
सा च पञ्चविधा प्रोक्ता शास्त्रे बालादि भेदतः ॥ ३१३ ॥
बालातिबाला युवतिर्वृद्धाति श्रेयसी मता ।
अतिबालाति वृद्धाभ्यां तास्सार्ध घटिका मताः ॥ ३१४ ॥
मार्ताण्डस्योदयार्धात्तु मध्यमात् पूर्वगानिनी ।
अतिबाला च बाला च नास्ति ग्राह्यस्तिसृष्वपि ॥ ३१५ ॥
सन्ध्यास्तत्पृष्ठगामिन्यो युवत्याद्यस्समीरिताः ।
तास्वेव प्रारभेत्पूजां पूर्वाह्णादिषु सर्वदा ॥ ३१६ ॥
श्रेयस्यामुत्तमा तस्याः पार्श्वयोर्मध्यमे मते ।
अतिबालातिवृद्धा च गर्हितारम्भकर्मणि ॥ ३१७ ॥
आराब्धाचेत्तयोः पूजा पूर्वोक्तानिष्कृतिर्मता ।
सन्ध्यारम्भे तदन्यत्र संहिताहोममाचरेत् ॥ ३१८ ॥
आदिशैव कुलोद्भूत व्यतिरिक्तैश्शिवार्चने ।
कृते परार्थे दोषाय सकृत्सन्ध्यार्चने कृते ॥ ३१९ ॥
आचरेत्संहिताहोमं तद्वृद्ध्यादिनवर्धने ।
पक्षोर्ध्वं शान्तिरित्युक्ता मासोर्ध्वं शान्तिहोमकः ॥ ३२० ॥
द्विमासे मूर्तिहोमः स्याच्चतुर्मासे दिशाहुतिः ।
षाण्मासोर्ध्वे विधातव्यं कर्मसम्प्रोक्षणं द्विजाः ॥ ३२१ ॥
षाण्मासात्परतो यस्मादतो देवलकाह्वये ।
अधिकारोऽनुशैवेस्ति भृत्यर्थं न बवेद्यदि ॥ ३२२ ॥
मध्यदेशोद्भवश्चेद्यस्तस्य तत्राधिकारिता ।
चललिङ्ग प्रतिष्ठायां दीक्षायां सर्वदेशकाः ॥ ३२३ ॥
विन्ध्याद्रे र्दक्षिणे राज्ञामुत्तरे वैश्यजन्मनाम् ।
सान्तानिकस्य सर्वत्र न च शूद्रस्य कीर्तिता ॥ ३२४ ॥
अधिकारविहीनेनानुष्ठितं त्वकृतं भवेत् ।
कृते देवलकाह्वेन स्थापनादौ गुरूत्तमाः ॥ ३२५ ॥
पुनस्संस्थापनं कृत्वा विधिनार्चां समाचरेत् ।
अधिकारविहीनेनानुष्ठितं तद्वदाचरेत् ॥ ३२६ ॥
एवं नित्यविधौ प्रोक्तं प्रायश्चित्तं द्विजोत्तमाः ।
अष्टबन्धादि विश्लेषे निष्कृतिक्रम उच्यते ॥ ३२७ ॥
अष्टबन्धे तु विश्लिष्टे लिङ्गे वा प्रतिमादिके ।
रिपुणा सङ्गृहीतो वा देवी वा केवलाद्विजाः ॥ ३२८ ॥
देवीं विहाय देवो वा केवलो रिपुणा हृतः ।
तत्रापि धाम्नि स्फुटिते महत्स्वल्पादि भेदतः ॥ ३२९ ॥
स्थूप्याद्यवयवच्छेदे स्थलाधो जलनिस्रवे ।
स्थलेऽधः पतिते वापि तदङ्गे वाखिलेऽपि वा ॥ ३३० ॥
पिण्डिकापतने वाधः परिवारविलोपने ।
बलिपीठविहीने तु तज्जीर्णे स्फोटनेऽपिवा ॥ ३३१ ॥
तद्दाहपतनादौ च प्राकारे गोपुरे तथा ।
जीर्णेपि पतिते वापि स्फोटनादिसमन्विते ॥ ३३२ ॥
कपिकुक्कुटकाद्यैर्वा कपोतैस्सूकरैश्श्वभिः ।
उलूकगृध्रकाकैश्च ऋतुस्त्री चोर गर्दभैः ॥ ३३३ ॥
पतितैः प्रेतकैर्वापि पातकैस्सूतकैरथ ।
गूढजैः पापरोगात्तैर्व्रात्यैर्वा प्रतिलोमजैः ॥ ३३४ ॥
गुर्वादिद्रोह संयुक्तैर्दीक्षाहीनैर्द्विजातिभिः ।
चतुष्पादैरथान्यैश्च पक्षिभिर्वा सरीसृपैः ॥ ३३५ ॥
हीनजातिभिरन्यैर्वा नरैर्दीक्षान्तरस्थितैः ।
शिल्पिभिः पाणचण्डालरजकाद्यैरथापि वा ॥ ३३६ ॥
स्पृष्टे पीठेऽथ लिङ्गे वा बेरादौ गर्भगेहके ।
प्रविष्टे वाथ पूर्वे तु मण्डपे प्रतिमाह्वये ॥ ३३७ ॥
परिवारालये वान्तर्मण्डपे वा द्वितीयके ।
महानसे प्रविष्टे वा बलिपीठेषु वा द्विजाः ॥ ३३८ ॥
निर्वाणदीक्षया हीनैश्शूद्राद्यैस्समयस्थितैः ।
परार्थं स्थापिते लिङ्गे स्पृष्टे गर्भे प्रवेशिते ॥ ३३९ ॥
अन्तर्मण्डलसालादौ मालिकादौ च मण्टपे ।
उषिते वा चिरं मध्ये अशुचिक्षेपणेऽथवा ॥ ३४० ॥
गर्भेऽर्धमण्डपे बेरमण्डपे बाह्यदेशके ।
विष्ठाख्यप्रस्रवोद्गारश्लेष्म मद्यादि सेचने ॥ ३४१ ॥
अशौचिभिः त्रिवर्णाद्यैरन्तर्मण्डलवेशने ।
प्रासादे गर्भगेहेऽर्धे प्रतिमा मण्टपादिके ॥ ३४२ ॥
साले वा मालिकायुक्ते केवले गोरुराङ्कणे ।
बेरे पीठे वृषादौ वा तद्धाम्नि बिलपीठके ॥ ३४३ ॥
परिवारालये कूपे पचनालय एव वा ।
आस्थानमण्डपेऽन्यास्मिन् नृपवेश्मनि वा गृहे ॥ ३४४ ॥
सभायां चूलिकायां वा वाल्मीके समुपस्थिते ।
शिथिलीसम्भवे वाथ मधुपञ्जर सम्भवे ॥ ३४५ ॥
बृहत्पिपीलिकाक्षुद्रारक्तस्त्रीक्षुद्रजन्तवः ।
एतेषां वा समुत्पत्तौ द्वारे वा शयनालये ॥ ३४६ ॥
तैलाज्यहविषः स्थाने द्वारनालेऽनिलालये ।
अजगोमहीषादीनां स्थाने वा ग्राम मध्यमे ॥ ३४७ ॥
दार्वादि लिङ्गे बेरादौ वीथ्यां वा चैत्यदारुणि ।
मठे प्रपादिके वापि आरामादावथापि वा ॥ ३४८ ॥
लिङ्ग मूलेऽथवा तेषां वल्मीकादौ समुद्भवे ।
नित्ये नैमित्तिके काम्ये लुप्ते स्नपनकर्मणि ॥ ३४९ ॥
वैकल्ये वा तदङ्गस्य स्थण्डिले वा तदङ्गके ।
कुम्भादीनां विलोपे च कुम्भादौ मानवर्जिते ॥ ३५० ॥
स्थापिते शिवकुम्भे वा करके कलशेऽपिवा ।
भेदादिसहिते दत्ते पृष्टे वा द्विजसत्तमाः ॥ ३५१ ॥
शङ्ख हैमादि पात्रैर्वा ब्रह्मवृक्षादलोद्भवैः ।
स्नपने कल्पिते बेरे सूत्रवेष्टनवर्जिते ॥ ३५२ ॥
स्वल्पेन तन्तुनावाथ वेष्टिते कलशादिके ।
विधानकूर्च लोपे वा उत्कूर्चक्रमलोपने ॥ ३५३ ॥
रत्नहेमाम्बरादीनां विलोपे च घटादिषु ।
गव्यादि द्रव्य लोपे वा पुण्याहे वा विवर्जिते ॥ ३५४ ॥
कुम्भादावर्चनापेते मन्त्रन्यासाप्रकल्पने ।
आषाढादिषु मासेषु कृत्तिकान्तेषु पञ्चसु ॥ ३५५ ॥
पवित्रारोहणे हीने दमनारोहणेऽपिवा ।
कृत्तिकादीपविच्छेदे राष्ट्रक्षोभादिहेतुभिः ॥ ३५६ ॥
बेरादौ भुवि तोये वा गुहायां वा सुरक्षिते ।
पुष्पशून्यशिरोलिङ्गे वृष्टिपातादिसेचिते ॥ ३५७ ॥
भग्नधामस्थिते वापि मृगपक्षिसरीसृपैः ।
पशुभिर्बाधिते लिङ्गे देवतान्तरबाधिते ॥ ३५८ ॥
एवमादिषु कृत्येषु प्रायश्चित्तं विधीयते ।
अष्टबन्धेतु विश्लिष्टे राष्ट्रे शैथिल्यमादिशेत् ॥ ३५९ ॥
अष्टबन्धं त्रिबन्धं वा कृत्वान्ते स्नपनं नयेत् ।
पुरातनं परित्यज्य शास्त्रेणास्त्रं समुच्चरन् ॥ ३६० ॥
अघोरेण शतं होमं समिदाज्यतिलोदनैः ।
रिपुणा सङ्गृहीतं चेल्लिङ्गं वा प्रतिमादिकम् ॥ ३६१ ॥
तद्राष्ट्रनाशो नृपतिश्शत्रुभिः परिपीड्यते ।
सर्वयत्नात् तदाहृत्य तत्रैव स्थापनाय च ॥ ३६२ ॥
लब्धं चेल्लिङ्ग बेराद्यं गुप्तदेशेविधाय च ।
लिङ्गोत्पाटजदोषस्य शान्त्यर्थं घोरमन्त्रतः ॥ ३६३ ॥
सहस्रं होमयेजाद्यतिलाभ्यां चरुणा शतम् ।
मधुरत्रय संयुक्तं सहस्रं दूर्वयाहुतिम् ॥ ३६४ ॥
कृत्वान्ते स्थापनोक्त्यातु स्थापयेत्पूर्वभूतले ।
लक्षणोद्धारणं दृष्टि मोचनं जलवेशनम् ॥ ३६५ ॥
विहायान्यत् प्रकर्तव्यं स्थापयेत् तत्वदर्शिभिः ।
अलब्धं लिङ्गबेराद्यं यदान्यत् स्थापयेन्नवम् ॥ ३६६ ॥
मादादर्वाक् तदूर्ध्वं चेद्यावन्मासत्रयावधि ।
प्रत्यहं शान्तिहोमश्च कर्तव्यः स्थापनान्तकम् ॥ ३६७ ॥
तदूर्ध्वं स्थापनं बाललिङ्गादेश्चात्र नोदितम् ।
तस्मात् सर्वप्रयत्नेन मासत्रितयमध्यमे ॥ ३६८ ॥
संस्थाप्य बाललिङ्गाद्यं बालस्थापन वर्त्मना ।
कैर्गृहीतं क्व चोराद्याः क्व लिङ्गं कीदृशं तु तत् ॥ ३६९ ॥
प्रतिमा मुखलिङ्गं वा बाणलिङ्गादिकं तु वा ।
प्रत्यहं चैवमन्वेष्य स्थितमन्यत्रचेद्ध्रुवम् ॥ ३७० ॥
तदायुद्धेन जित्वा वा वित्तं दत्वाथवादरात् ।
आहृत्य लिङ्गबेराद्यं स्वस्थाने स्थापयेभृशम् ॥ ३७१ ॥
संवत्सरत्रयादर्वाक् संलब्धं बहुयत्नतः ।
संवत्सरत्रयादूर्ध्वमलब्धं चेन्मुनीश्वराः ॥ ३७२ ॥
मूलस्थाने यथापूर्वं तद्द्रव्यैस्तत्प्रमाणतः ।
संस्थाप्य मूललिङ्गाद्यमर्चयेदर्चनोक्तवत् ॥ ३७३ ॥
अज्ञातं पूर्वमानं चेदाकृतिर्वगुरूत्तमैः ।
तत्प्रासादानुरूपेण यजमानानुरूपतः ॥ ३७४ ॥
लिङ्गमापाद्य विधिना स्थापयेदुक्तवर्त्मना ।
बाणलिङ्गं तु वा तत्र स्थापयेत् सर्वसिद्धये ॥ ३७५ ॥
बेराद्यं पीठिकावापि न्यायेनानेन कारयेत् ।
देवीं विहाय देवो वा देवी वा केवला यदा ॥ ३७६ ॥
शत्रुभिस्सङ्गृहीता चेत् स्थितस्यैवानुरूपतः ।
सम्पाद्य चेतरं तस्य प्रतिष्ठां च समाप्य च ॥ ३७७ ॥
कल्याणं कारयेदन्ते विधिना देशिकोत्तमः ।
स्थापनान्ते तु बेरमाद्यमानीतं चेत्तदन्तिके ॥ ३७८ ॥
देशे संस्थाप्य विधिना पूजयेन्नित्यमादरात् ।
पीठं चेत् सन्त्यजेल्लिङ्गे नाथवान्येन योजयेत् ॥ ३७९ ॥
प्रासादस्स्फुटितः पूर्वे यदि राज्ञो भयं भवेत् ।
आग्नेय्यामग्निदाहः स्याद्दक्षिणे कलहो भवेत् ॥ ३८० ॥
नैॠत्यं धननाशस्स्याद्वारुण्यां भृत्यनाशनम् ।
वायव्यां शत्रुवृद्धिस्यादुत्तरे पुत्रनाशनम् ॥ ३८१ ॥
ऐशान्यां दुःखभाग्राजाक्रमेणैवं फलं मतम् ।
उत्तमादि विभेदेन कृत्वा शान्तिं पुरोदिताम् ॥ ३८२ ॥
शान्तिहोमयुतामन्ते सन्धानं धाम्न आचरेत् ।
प्रासादमनुकर्मोक्त्या कारयेद्वा यथाविधि ॥ ३८३ ॥
स्वल्पभेदादियुक्तश्चेच्छान्तिहोमं समाचरेत् ।
प्रासादार्धे त्रिपादे वा पादेऽष्टांशेऽथ भग्नके ॥ ३८४ ॥
कुर्याद्धाम्नोऽथ सन्धानं षट्पञ्चयुगवह्निजम् ।
प्रायश्चित्तं प्रकर्तव्यं पूर्वोक्तं भावितात्मभिः ॥ ३८५ ॥
स्थूप्याद्यवयवच्छिन्नेऽप्येतदेकाहमाचरेत् ।
स्थलाधो जलनिःस्रावे जलेऽधः पतितेऽपिवा ॥ ३८६ ॥
तदङ्गे वा निभग्ने तु भूमौ दोषः प्रजायते ।
शान्तिहोमं तदाकुर्यात् सलिले पतिते त्र्यहम् ॥ ३८७ ॥
कुम्भस्थं वा देवेशं कृत्वा कुर्यात् स्थलक्रियाम् ।
प्रोक्षयेद्वास्त्रतोयेन स्नानार्थं प्रतिसन्ध्यकम् ॥ ३८८ ॥
पुण्याहप्रोक्षणोपेतं शिल्पिभिः कारितेस्थले ।
ततस्सम्प्रोक्षणं कुर्यात् स्थलकर्मावसानके ॥ ३८९ ॥
पिण्डिका पतिताऽधश्चेत् स्वस्थानान्मुनिपुङ्गवाः ।
पीडारिभिर्भवेत् कुम्भवर्धन्योश्च शिवं शिवाम् ॥ ३९० ॥
सविद्येशं समावाह्य पिण्डीं स्थानगतां नयेत् ।
नयेत्तुत्रिदिनं शान्तिं मन्त्रन्यासपुरस्सरम् ॥ ३९१ ॥
ततस्सम्प्रोक्षमं कुर्याच्छिल्प्यादिस्पर्शनं यदि ।
परिवार विहीनेतु भृत्यवर्गस्यनाशनम् ॥ ३९२ ॥
परिवारं समापाद्य प्रतिष्ठां कारयेत्ततः ।
बलिपीठे विहीने तु सर्वदोषावहं भवेत् ॥ ३९३ ॥
सङ्कल्प्य पूर्ववत्पीठं ततस्तत्स्थापनं नयेत् ।
तज्जीर्णे स्फुटिते दाहे पतनादौ सति द्विजाः ॥ ३९४ ॥
शान्तिहोमं तदा कृत्वा सम्प्रोक्षणमथाचरेत् ।
प्राकारे गोपुरे जीर्णे पतिते स्फोटनादिके ॥ ३९५ ॥
राज्ञो भयकरं प्रोक्तं शान्तिहोमं तदा नयेत् ।
ततस्सम्प्रोक्षणं कुर्यात् सन्धानं स्फोटनादिषु ॥ ३९६ ॥
कृत्वा गव्येन सम्प्रोक्ष्य शान्तिमेकाहमाचरेत् ।
कपि कुक्कुटकाद्यैर्वा कपोतैस्सूकरैःश्वभिः ॥ ३९७ ॥
उलूकगृध्रकाकैश्च ऋतुस्त्रीचोर गर्दभैः ।
पतितैः प्रेतकैर्वापि पातकैस्सूतकैरथ ॥ ३९८ ॥
गूढजैः पापरोगात्तैर्व्रात्यैर्वा प्रति लोमजैः ।
गुर्वादिद्रोह संयुक्तैदीक्षाहीनैर्द्विजादिभिः ॥ ३९९ ॥
चतुष्पादैरथान्यैश्च पक्षिभिर्वा सरीसृपैः ।
हीनजातिभिरन्यैर्वा नरैर्दीक्षान्तरस्थितैः ॥ ४०० ॥
शिल्पिभिः पाणचण्डालरजकाद्यैरथापिवा ।
स्पृष्टे पीठेऽथ लिङ्गे वा बेरादौ तत्रवासिनः ॥ ४०१ ॥
राष्ट्रे शत्रु जनैर्मर्त्याः पीडयन्ते सर्व एव ते ।
मृत्भाण्डांस्तु त्यजेदेतैः स्पृष्टानासन्नकानपि ॥ ४०२ ॥
गोमयालेपने कृत्वा पुण्याहं च गुरूत्तमः ।
गव्येन स्नपनं कृत्वा सम्प्रोक्षनमथाचरेत् ॥ ४०३ ॥
ऋतुस्त्रीपातकाशौचकारकैः स्पर्शितेसति ।
शान्तिहोमादिकं कार्यं प्रागुक्तं रजकैरपि ॥ ४०४ ॥
चण्डालपाणकाद्यैश्चेच्छान्तिकर्मादिकं नयेत् ।
गर्भगेहे प्रविष्टे तु स्नपनं शान्तिहोमयुक् ॥ ४०५ ॥
सम्प्रोक्षणं विनाकुर्यात् कपिकुक्कुटकादिभिः ।
ऋतुस्त्रीपातकाद्यैश्चेत् प्रविष्टं गर्भगेहकम् ॥ ४०६ ॥
तदा सम्प्रोक्षणं कुर्यात् केवलं प्राक् प्रचोदितम् ।
चण्डालरजकाद्यैश्चेच्छान्ति होमसमायुतम् ॥ ४०७ ॥
सम्प्रोक्षणं विधातव्यं क्रमादेवं त्रिधा मतम् ।
शान्तिकर्मदिशाहोमं क्रमात्सम्प्रोक्षणं नयेत् ॥ ४०८ ॥
त्रिप्रकारैः क्रमादर्धमण्डपस्य प्रवेशने ।
प्रथमे च द्वितीये च चण्डालविहितं तु यत् ॥ ४०९ ॥
प्रायश्चित्तमृतुस्त्रीणां स्पर्शनादौ विधीयताम् ।
प्रतिमा मण्डपावेशे त्रिप्रकारैः क्रमेण वै ॥ ४१० ॥
शान्तिहोमं च मूर्त्याख्यं दिशाहोमं क्रमान्नयेत् ।
दीक्षाहीनान् द्विजातींश्च हित्वा दीक्षान्तरानपि ॥ ४११ ॥
परिवारालयावेशेऽप्येतदेव समीरितम् ।
कपोतकाकसर्पादि प्रवेशो नात्र दोषभाक् ॥ ४१२ ॥
चण्डालरजकाद्यैश्चेदन्तर्मण्डल वेशनम् ।
कृतं चेन्मूर्तिहोमस्स्याच्छान्तिहोमो द्वितीयके ॥ ४१३ ॥
गोमयालोपनाद्यं च समानं सर्वकर्मसु ।
परिवारालयोक्तं प्रायश्चित्तं महानसे ॥ ४१४ ॥
महानससमा ज्ञेया बलिपीठेषु निष्कृतिः ।
निर्वाण दीक्षया हीनाश्शूद्राद्यास्समयस्थिताः ॥ ४१५ ॥
परार्थं स्थापितं लिङ्गं सुस्थिरं संस्पृशन्ति चेत् ।
कर्तव्यं स्नपनं शान्तिहोमो गर्भ प्रवेशने ॥ ४१६ ॥
अर्धमण्डपवेशादौ तस्य दोषो न विद्यते ।
अन्तर्मण्डलसालादौ मालिकादौ च मण्डपे ॥ ४१७ ॥
चिरं चेदुषितं मर्त्यैरशुचिक्षेपणं तु वा ।
कृतं संशोध्य भूमिं तु क्षालयेद्गोमयादिभिः ॥ ४१८ ॥
उपधातानुरूपेण पुण्याहं शान्तिमाचरेत् ।
गर्भेऽर्धमण्डपे बेरमण्डपे बाह्यतः क्रमात् ॥ ४१९ ॥
विष्ठाख्य प्रस्रवोद्गार श्लेष्म मध्यादि सेचने ।
सम्प्रोक्षणं दिशाहोमं मूर्त्याख्यं शान्तिहोमकम् ॥ ४२० ॥
कुर्याद्गोमयशुद्ध्यादि पूर्ववत् कथितं द्विजाः ।
आशौचिनां त्रिवर्णानामन्तर्मण्डलवेशनम् ॥ ४२१ ॥
दीक्षितानां न दोषाय भवेदेवं मुनीश्वराः ।
ततोन्येषां प्रवेशे तु पञ्चगव्येन सेचयेत् ॥ ४२२ ॥
तत् बहिर्वेशनं तेषां नदोषाय प्रकल्पते ।
मच्चिन्ह धारिणो वाथ शूद्रा वा येऽनुलोमिनः ॥ ४२३ ॥
दीक्षिता वा त्रिवर्णैश्च सदृशास्स्युरदीक्षितैः ।
दीक्षिता मन्त्रहीना वा रुद्रकन्यासमा मताः ॥ ४२४ ॥
पञ्चाचार्याश्च विप्राद्यैर्दीक्षिताश्चेद्दीक्षितैः ।
प्रासादे गर्भगेहेर्धे प्रतिमा मण्डपादिके ॥ ४२५ ॥
साले वा मालिकायुक्ते केवले गोपुरेऽङ्कणे ।
बेरे पीठे वृषादौ वा तद्धाम्नि बलिपीठके ॥ ४२६ ॥
परिवारालये कूपे पचनालय एव वा ।
आस्थानमण्डपेऽन्यस्मिन् नृपवेश्मनि वा गृहे ॥ ४२७ ॥
सभायां चूलिकायां वा वाल्मीके समुपस्थिते ।
शिथिली सम्भवे वाथ मधुपञ्जर सम्भवे ॥ ४२८ ॥
बृहत् पिपीलिका क्षुद्रारक्तस्त्रीक्षुद्रजन्तवः ।
समुत्थिताश्चेद्भूम्यादौ सर्वदोषावहो नृणाम् ॥ ४२९ ॥
पूर्वादितः क्रमेणैषां फलं च शृणुत द्विजाः ।
रोगो भयं वह्निदाहो बन्धुनाशो धनागमः ॥ ४३० ॥
पुत्रनाशस्सुहृत्प्राप्तिर्धान्यमर्थविनाशनम् ।
मध्यादीशानपर्यन्तं वल्मीकस्य च दर्शने ॥ ४३१ ॥
शिथिली सम्भवे मध्ये उत्पद्यन्ते सुखं भवेत् ।
तदूर्ध्वं प्राणिनाशस्स्यादिन्द्रभागे भयं भवेत् ॥ ४३२ ॥
सुहृदागमनं वह्नौ भवेदादौ द्विजोत्तमाः ।
राजक्षोभस्तदूर्ध्वं स्यादर्थलाभो यमे भवेत् ॥ ४३३ ॥
तदूर्ध्वं चैव भार्याया मरणं स्वामिनो भवेत् ।
वृद्धिर्निऋतिकाष्ठायामनर्थं स्यात्तदूर्ध्वतः ॥ ४३४ ॥
वारुण्यां धनलाभस्यादादौ चोरभयं पुनः ।
वायु दिक्स्था तु कन्यायाः सोमे स्याच्छत्रुभिर्भयम् ॥ ४३५ ॥
तदूर्ध्वं धान्यलाभस्स्यादीशाने स्यान्महाभयम् ।
गृहनाशो भवेद्वारे शयनस्थानके मृतिः ॥ ४३६ ॥
तैलाज्यहविषः स्थाने चतुष्पान्नाशनं भवेत् ।
द्वारनाले भवेद्भार्यामरणं भृत्यहारिणी ॥ ४३७ ॥
तिलस्थानगता गोऽजमहिषाद्यालयाश्रिताः ।
दृष्टिरोगो भवेद्ग्राममध्यो देवालयादिके ॥ ४३८ ॥
तदङ्गभूत राष्ट्रस्य भयं लिङ्गे नृपस्य तु ।
सभायां चैत्यवृक्षे वा महावीथ्यां मठेऽपि वा ॥ ४३९ ॥
प्रपारामादिके कूपे वाथ राष्ट्रस्य दुःस्थितिः ।
लिङ्गमूले तु जाताश्चेन्नृपतेर्भयमादिशेत् ॥ ४४० ॥
मधुनीडसमुत्पत्तावेवमेव फलं भवेत् ।
वल्मीकदर्शनेऽप्येवं द्वारादावीरितं फलम् ॥ ४४१ ॥
खातयोग्यं खनित्वादावापूर्य लवणादिभिः ।
शुद्धमृत्खण्ड सहितैर्न यथा पुनरुद्भवः ॥ ४४२ ॥
पुण्याहप्रोक्षणं कृत्वा प्रोक्षयेत् पञ्चगव्यतः ।
संस्थाप्य कलशैर्देवं मूर्तिहोमं समाचरेत् ॥ ४४३ ॥
बाललिङ्गादिके लिङ्गे बेरे पीठेऽथ धाम्नि वा ।
गर्भगेहेऽथवा द्वारि सप्ताहं चैवमाचरेत् ॥ ४४४ ॥
जातेर्धमण्डपे बेरमण्डपे त्रिदिनं नयेत् ।
कुर्यादन्यत्र मूर्त्याख्यं शान्तिहोममथैकहम् ॥ ४४५ ॥
राजधाम्नि दिशाहोमं द्विसप्ताहं समाचरेत् ।
मधुनीडं तु चेत्तत्स्थं मधुनीडं विसर्जयेत् ॥ ४४६ ॥
संशोध्य गोमयाम्भोभिस्सम्प्रोक्ष्यास्रजवारिणा ।
देवेश स्नपनं कृत्वा दिशाहोमं तदा नयेत् ॥ ४४७ ॥
वल्मीकस्य पुरा प्रोक्तदिनसङ्ख्यावशेन तु ।
नित्ये नैमित्तिके काम्ये लुप्ते स्नपनकर्मणि ॥ ४४८ ॥
महाव्याधिर्भवेत् कर्तुश्शान्तिहोमं तदा नयेत् ।
पुनश्च स्नपनं कुर्यादिष्टकाले पुरोक्तवत् ॥ ४४९ ॥
वैकल्ये वा तदङ्गस्य राष्ट्रं पापरतं भवेत् ।
अघोरं त्रिशतं जप्त्वा सम्पूर्णस्नपनं नयेत् ॥ ४५० ॥
विहीने स्थण्डिलाङ्गे वा दुःस्थितिर्भुविजायते ।
हुत्वाऽघोरं सहस्रं तु यथोक्तं स्थण्डिलं नयेत् ॥ ४५१ ॥
कुम्भादयो विहीनाश्चेत् प्रमाणविहिताश्च वा ।
जायते कलहो राष्ट्रे जप्त्वाघोरं सहस्रकम् ॥ ४५२ ॥
पुनश्च स्नपनं कुर्यात् कुम्भास्त्रकरकेतरैः ।
इति तन्मात्रकैरेवं द्विगुणद्रव्य संयुतैः ॥ ४५३ ॥
यदा मनोज्झिताः कुम्भाः पूर्वाघोरशतत्रयम् ।
द्विशतं च शतं कुम्भे वर्धन्यां कलशेषु च ॥ ४५४ ॥
क्रमाज्जपेत् गुरुर्मन्त्री तेषां मान प्रसिद्धय्स ।
स्थापितश्शिवकुम्भो वा वर्धनी कलशोऽथवा ॥ ४५५ ॥
भेदादि सहितोऽदत्तपृष्ठो वा यदि जायते ।
तदा राज्ञो महिष्याश्च कर्मिणां दोषदो भवेत् ॥ ४५६ ॥
तदा पञ्चशतं मन्त्री द्विशतं च शतं क्रमात् ।
जपेदघोर मन्त्रेण सदैव द्विगुणं जपेत् ॥ ४५७ ॥
कुम्भाद्यमन्यमादाय तत्तत्द्रव्ययुतं न्यसेत् ।
शरावशङ्खहैमादिपात्रे वा ब्रह्मवृक्षजे ॥ ४५८ ॥
संस्थाप्य स्नापयेद्देवं शतघोरजपान्वितम् ।
सूत्रैरवेष्टिताः कुम्भपूर्वाश्चेच्छत्रुवर्धनम् ॥ ४५९ ॥
अघोरेणजपः पश्चात् कर्तव्यश्शतसङ्ख्यया ।
तथैव वेष्टितास्स्वल्पतन्तुना निष्कृतिर्मता ॥ ४६० ॥
पिधानलोपे घोरेण शतसङ्ख्यं जपेद्गुरुः ।
कूर्चे विहीने देवानां सन्निधिर्नात्र विद्यते ॥ ४६१ ॥
उत्कूर्चादि विपर्यासे तद्वदेव फलं मतम् ।
तदा हृदा जपेन्मन्त्री द्विशतं त्रिशतं तु वा ॥ ४६२ ॥
रत्नहेमाद्यभावे तु निर्धनः स्थपतिर्भवेत् ।
तथैव वस्त्रलोपे च सहस्रं तु जपेधृदा ॥ ४६३ ॥
पुनश्च स्नपनं कुर्यादुक्तरत्नाभिर्यथा ।
गव्यादि द्रव्य लोपे तु राष्ट्रेकलहमादिशेत् ॥ ४६४ ॥
तदाघोरशतं जप्त्वा तद्द्रव्यं योजयेच्छिवे ।
पुण्याह प्रोक्षणेहीन जपेद्घोरशतं पुनः ॥ ४६५ ॥
कुम्भादावकृतेज्या चेदकृतं स्नपनं भवेत् ।
शान्तिहोमं तदा कुर्यान्मन्त्रन्यासेऽकृते यदि ॥ ४६६ ॥
जपेद्घोरशतं मन्त्री देवसन्निधिहेतवे ।
आषाढादिषु मासेषु कृत्तिकान्तेषु पञ्चसु ॥ ४६७ ॥
पवित्रारोहणे हीने वर्तन्ते तत्य याः क्रियाः ।
तास्सर्वा निष्फला एव प्रासादे वा गृहादिके ॥ ४६८ ॥
देवं सम्पूज्य विधिवत् दिशाहोमं तु कारयेत् ।
इष्टमासे ततः कुर्यात् पवित्रारोहणं परम् ॥ ४६९ ॥
दमनारोहणेऽप्येवं कीर्तितो विधिरग्रजाः ।
दीपावलिर्विहीना चेत् पीड्यन्ते शत्रुभिर्नराः ॥ ४७० ॥
मूर्तिहोमं तदा कृत्वा नयेत्तां लब्धमासके ।
राष्ट्रक्षोभेऽरिचोराद्यैः परस्परविरोधतः ॥ ४७१ ॥
बेरादि बाध शङ्कायां गुहायां वा जलेऽपि वा ।
भूमौ वा रक्षयेत्तस्मिन् क्रियामेनां विधाय च ॥ ४७२ ॥
सम्पूज्य बेरं गन्धाद्यैस्तदग्रे स्थण्डिले कृते ।
कुम्भं च वर्धनीयुक्तं कलशैरावृतं न वा ॥ ४७३ ॥
सूत्रादि सहितं न्यस्त्वावाह्य सोमं महेश्वरम् ।
विद्येश्वरसमोपेतं स्वस्वमन्त्रैस्समर्चयेत् ॥ ४७४ ॥
तत्पूर्वे स्थण्डिलं कृत्वा शिवाग्निं शिवमन्त्रतः ।
शतमर्धं मनोन्मन्या ब्रह्मभिस्त्वङ्गसंयुतैः ॥ ४७५ ॥
विद्येश्वर समायुक्तं प्रत्येकं शतहोमयुक् ।
समिदाज्यान्नसंयुक्तमन्ते पूर्णाहुतिं नयेत् ॥ ४७६ ॥
कुम्भे च करके पीठे मृदादिपरिकल्पिते ।
इष्टकारचिते पीठे लिङ्गे वा विन्यसेन्मनुम् ॥ ४७७ ॥
तत्कुम्भस्थजलेनैव पीठाद्यं स्नापयेद्गुरुः ।
पीठस्याद्यः स्थले देवी पिण्डिकायां तु वा न्यसेत् ॥ ४७८ ॥
तदर्थं प्रत्यहं पूजां लिङ्गे पीठेऽथवा नयेत् ।
एतद्विधानं बेराणां भवेत्सन्निधिकारणम् ॥ ४७९ ॥
पुष्पशून्यशिरोलिङ्गं यस्य राष्ट्रे व्यवस्थितम् ।
क्षयं तस्यावहेन्नित्यं वृष्टिवातातपादिभिः ॥ ४८० ॥
सेवितं भग्नधामस्थं मृगपक्षि सरीसृपैः ।
पशुभिर्बाधितं लिङ्गं देवतान्तरबाधितम् ॥ ४८१ ॥
कर्तारं बाधते नित्यं शक्तानपि च बाधते ।
तस्मात्प्रोक्षण कर्माद्यमचिरात्कारयेन्नृपः ॥ ४८२ ॥
ततः प्रभृति पूजां च कारयेत्स्वस्य वृद्धये ।
उत्तमां मध्यमां हीनां कनिष्ठामथवा द्विजाः ॥ ४८३ ॥
एककालं द्विकालं वा त्रिकालं जपसंयुतम् ।
गन्धोपेतं विशिष्टं स्यात् सधूपं तत्परं मतम् ॥ ४८४ ॥
सदीपं चेत् ततश्शिष्टं सनैवेद्यं ततस्तथा ।
सताम्बूलं ततःश्रेष्ठं सबलिश्शस्यते मतः ॥ ४८५ ॥
साग्निकार्यं ततःपूज्यं सोत्सवेज्या ततो वरा ।
स सौख्य तत उत्कृष्टा ज्ञात्वैवं प्रत्यहं नयेत् ॥ ४८६ ॥
जलं पुष्पं च पत्रं वा प्रत्यहं परिकल्पयेत् ।
वृष्ट्यादि बाधिते लिङ्गे तस्यप्रासादमाचरेत् ॥ ४८७ ॥
भग्ने धाम्नि नवीकुर्यान्मृगाद्यैर्बाधितेऽपि च ।
कवाटार्गलयोगाद्यैस्तस्य रक्षां समाचरेत् ॥ ४८८ ॥
पूर्वस्थितस्य लिङ्गादेर्बाधके स्थापितं यदि ।
ब्रह्मादि बेरं तत्तस्मादन्यत्र स्थापयेत्सुधीः ॥ ४८९ ॥
शिवक्षेत्रे शिवारामे शिवाग्रामे द्विजोत्तमाः ।
विष्णुर्विरिञ्चिश्शक्रश्च बुद्धस्त्वार्हत एव वा ॥ ४९० ॥
अन्येदेवादयो ये च स्वप्रधाना द्विजोत्तमाः ।
नस्थाप्याः स्थापितांश्चापि दूरदेशे निवेशयेत् ॥ ४९१ ॥
तेन राज्ञो भवेच्छान्ति राष्ट्रस्यापि जनस्य च ।
व्यतिरिक्तं शिवक्षेत्रात् स्थापयेद्वैष्णवादिकम् ॥ ४९२ ॥
ततस्थानं देवदेवस्य शिवस्यामिततेजसः ।
योग्यमेवेति निर्दिष्टं शिवस्सर्वाधिपो यतः ॥ ४९३ ॥
वैष्णवं वाथ वैरिञ्च बौद्ध मार्हतकं तथा ।
सौरं वा शाक्रमेवं वा वह्नेः स्थानं यमस्य वा ॥ ४९४ ॥
निऋतेर्वरुणस्यापि वायोर्वैक्षवणस्य वा ।
पार्वत्या वाथ दुर्गायाः क्षेत्रपस्येन्दुमूर्तिनः ॥ ४९५ ॥
ज्येष्ठायाश्च श्रियश्चैव भूम्या वा च स्मरस्य च ।
गणपस्कन्दनन्दीश वसूनां नागपस्य च ॥ ४९६ ॥
मुनीनां च मनुष्याणामसुराणां द्विजोत्तमाः ।
कल्पितं स्थानमीशस्य योग्यमेव न संशयः ॥ ४९७ ॥
सर्वस्मादधिकं येन प्रवदन्ति पिनाकिनम् ।
साधारणं स्मरन्त्येनं ते यान्ति नरकार्णवम् ॥ ४९८ ॥
ब्रह्माच भगवान् विष्णू रुद्रश्चेति समा इति ।
ते तु दुर्मतयः प्रोक्तास्सुचिरं सञ्चरन्त्यलम् ॥ ४९९ ॥
रौरवादिषु नैतेषां मोक्षस्सर्वात्मना मतः ।
मदैक शरणा ये तु तैः पूज्योहं न चापरैः ॥ ५०० ॥
अशीतेरूर्ध्ववर्षो वा बालो वाप्यूनषोडशः ।
प्रायश्चित्तार्धमर्हन्ति स्त्रियो वा व्याधि पीडिताः ॥ ५०१॥
तत्रापि च परिक्लेशं ज्ञात्वार्धार्धं प्रयोजयेत् ।
सुदुष्करं स्वयं कर्तुमक्षमो द्विगुणोन्यतः ॥ ५०२ ॥
देशं कालं वयश्शक्तिं जातिं भक्तिं क्रियाक्रमम् ।
सुविचार्य प्रदातव्यं नोपवासो रुजान्विते ॥ ५०३ ॥
प्रायश्चित्ता समर्थस्य पितृभ्रात्रादि बान्धवै ।
तद्विभज्य विधातव्यं द्विगुणं च परैर्जनैः ॥ ५०४ ॥
बालाबलानां बद्धानामातुराणां च पादतः ।
प्रायश्चित्तं प्रदातव्यं यदि भक्तास्सदाशिवे ॥ ५०५ ॥
ऊनैकादशवर्षस्य पञ्चवर्षात्परस्य च ।
प्रायश्चित्तं चेरद्भ्राता पिता वान्यत् सुहृज्जनः ॥ ५०६ ॥
अतो बालनरस्यास्य नापराधो न पातकम् ।
राजदण्डो न चैवास्ति प्रायश्चित्तं न विद्यते ॥ ५०७ ॥
देश आदिश्यते येन दिशिकस्त्विति कथ्यते ।
देशाश्च बहवश्शास्त्रे मुक्तिस्थानं परं मतम् ॥ ५०८ ॥
भोगस्थानं च देहस्यात्तथा स्थानान्तराणि च ।
हृत्कण्ठतालु भूमध्य ब्रह्मरन्ध्रं क्रमाद्भवेत् ॥ ५०९ ॥
नाभिर्मेढ्रस्य मूलस्य स्थानं देशोऽत्र कथ्यते ।
सकृत्सन्ध्या विलोपे तु सद्योजातं शतं जपेत् ॥ ५१० ॥
प्रतिसन्ध्यं शतं ध्यातुः सन्ध्यालोपे त्वकामतः ।
कामतस्तूपवासश्च लुप्ते देवार्चने यदा ॥ ५११ ॥
एककालार्चके वापि द्विकालाद्यर्चकेपि वा ।
एकाह्नेऽघोर साहस्रजपस्तु ज्ञानतो भवेत् ॥ ५१२ ॥
उपवासोऽपि विज्ञेयः कामतस्त्वननुष्ठिते ।
बहुकालार्चकस्यापि द्विकालादि विलोपने ॥ ५१३ ॥
लुप्तसङ्ख्यावशेनैव प्रायश्चित्तं समाचरेत् ।
द्विदिनादि विलोपे तु बहुरूपसहस्रतः ॥ ५१४ ॥
प्रत्यहं त्रिशतार्धं स्यात् पक्षपूजाविलोपने ।
अयुताघोर जापस्यात्तद्वृद्ध्या प्रतिमासकम् ॥ ५१५ ॥
संवत्सरात्तदूर्ध्वे तु दीक्षयाश्शुद्धिरिष्यते ।
स्वेष्टलिङ्गे परिभ्रष्टे नेष्टदग्धे हृतेऽपि वा ॥ ५१६ ॥
नरवानरकाकाद्यैः स्पृष्टेऽघोर जपात्ततः ।
लिङ्गान्तरं प्रतिष्ठाप्य भवेच्छुद्धो न संशयः ॥ ५१७ ॥
हस्तादेः पतिते लिङ्गे त्वङ्गुलात्तु द्विवृद्धितः ।
सहस्राघोर वृद्धिस्यात् सहस्रात् प्रभृति क्रमात् ॥ ५१८ ॥
साधारे पतिते लिङ्गे ताले तालेऽयुतं जपेत् ।
द्विगुणं तु निराधारे कल्पनीयं गुरूत्तमैः ॥ ५१९ ॥
एकहस्तात् द्विहस्तान्तं पतने त्वेवमीरितम् ।
जप्त्वा दश सहस्रादि पञ्चगव्यामृतादिना ॥ ५२० ॥
संस्नाप्य पूजयेद्देवं विशेषेणार्चयेद्बुधः ।
अव्यङ्गत्वे तदुद्दिष्टं लिङ्गादौ द्विजसत्तमाः ॥ ५२१ ॥
द्विहस्तादूर्ध्वतः पाते त्वव्यङ्गे लक्षजापतः ।
संस्कारेण विशुद्धिःस्यात् प्रतिष्ठा वात्र सम्मता ॥ ५२२ ॥
अकामतो यदालिङ्गं विशीर्णं पिण्डिकाथवा ।
प्रागुक्तद्विगुणं कुर्यात् कामतो निष्कृतिर्नहि ॥ ५२३ ॥
ब्राह्मणाद्यैस्तु संस्पृष्टे शिवसंस्कारवर्जितैः ।
क्रमाज्जपेदघोरस्य शतवृद्ध्या नरोत्तमः ॥ ५२४ ॥
लिङ्गे पादेन संस्पृष्टे लिङ्घिते वायुतद्वयम् ।
पादलग्नरजःस्पृष्टे बहुरूपायुतं जपेत् ॥ ५२५ ॥
श्लेष्माद्युपगते लिङ्गे तत्तद्युक्तोदकादिभिः ।
त्र्ययुतं द्वययुतं कुर्यात् बहुरूपं नरोत्तमः ॥ ५२६ ॥
मूत्रोदकेन संस्पृष्टे जपेत् सार्धायुतद्वयम् ।
रक्तमूत्ररजश्शुक्लदूषितेऽयुतपञ्चकम् ॥ ५२७ ॥
तत्संयुक्तोदकस्पर्शात् पादहीनं जपेदिदम् ।
विष्ठास्पर्शेतु लक्षं स्यात् पादहीनं तदम्भसा ॥ ५२८ ॥
तद्वन्निर्माल्यगर्ते तु पतनाच्छुद्धिमादिशेत् ।
विष्ठादिगर्तपाते तु लक्षमर्धाधिकं जपेत् ॥ ५२९ ॥
स्पृष्टेऽनुलोमजैर्लिङ्गे कुर्यान्मात्रं कुलोचितम् ।
प्रतिलोमादिभिः स्पृष्टे लक्षमावर्त्य शुद्ध्यति ॥ ५३० ॥
वामदक्षादि मार्गस्थिअः स्पृष्टे लिङ्गेऽयुतं जपेत् ।
चण्डालपाणकाद्यैश्च स्पृष्टे शुद्धिः प्रतिष्ठया ॥ ५३१ ॥
लक्षेणस्थिरमुनमूल्य स्थापयेच्च तदेव हि ।
नित्यहोमे विलोपे च प्रायश्चित्तं तु नित्यवत् ॥ ५३२ ॥
अष्टम्यां वा चतुर्दश्यां पर्वण्ययनयोऽरपि ।
विषुग्रहणयोर्नित्यलोपे कुर्याच्चतुर्गुणम् ॥ ५३३ ॥
अन्यपुण्यदिनेष्वेवं तच्चतुर्गुणमाचरेत् ।
प्रागुकनिष्कृतिं वह्नि निर्माणि तां समाचरेत् ॥ ५३४ ॥
अदत्ते च बलौ कुर्याच्छिवस्याष्टाधिकं शतम् ।
व्रतस्यान्य क्रियायाश्च नियमस्य च लोपने ॥ ५३५ ॥
गायत्र्यष्टशतेनैव विशुद्धिमधिगच्छति ।
अविधाय पवित्रं तदाषाढादिषु पञ्चसु ॥ ५३६ ॥
लक्षत्रयमघोरस्य जप्त्वा चान्द्रायणं चरेत् ।
पवित्रारोहणत्यागे प्रायश्चित्तमिदं मतम् ॥ ५३७ ॥
अन्यमासे कृते तस्मिञ्जपमत्रं विधीयते ।
जपोऽपि लक्षमात्रं चान्द्रायणं मतम् ॥ ५३८ ॥
शतद्वय जपाच्छुद्धिरर्घ्यपात्रे विसर्जिते ।
सहस्रेण विनाशे तु तदर्धात् परिवर्तिते ॥ ५३९ ॥
स्फोटे वा त्वक्षसूत्रस्य शुद्धिर्लिङ्गोक्तपादतः ।
नवसूत्रस्य विच्छेदे सहस्रं जपमाचरेत् ॥ ५४० ॥
शतं स्याज्जीर्णसूत्रस्य हस्तपातात्तथा मतम् ।
अक्षमालां कराद्भ्रष्टाम् आलयेद्गन्धवारिणा ॥ ५४१ ॥
गायत्र्याः शतजापोऽपि सैव प्रागुक्त कर्मणि ।
घण्टादोषे तु लिङ्गोक्तादष्टमांशाच्छुचिर्भवेत् ॥ ५४२ ॥
पूजोपकरणं पद्भ्यां स्पृष्टं पीठदिकं यदा ।
शतद्वयमघोरस्य कामतस्त्वयुतं जपेत् ॥ ५४३ ॥
प्राण्यङ्गधूपदाने च पञ्चमस्य शतं जपेत् ।
केशामांशास्थिकीटादिदुष्टनैवेद्यदर्शने ॥ ५४४ ॥
अघोरस्यायुतं कामादकामात्तु शतं जपेत् ।
नित्य नैवेद्यमानस्य ह्रासे नैमित्तिकस्य वा ॥ ५४५ ॥
अयुतं घोरमन्त्रस्य जप्त्वा शुद्धिमवाप्नुयात् ।
पादेनाकामतः स्पृष्ट्वा गुरुं देवं शिवागमम् ॥ ५४६ ॥
द्वययुतं घोरमन्त्रस्य कामतष्षड्गुणं जपेत् ।
महेशगुरु चण्डाज्ञाभङ्गे लक्षेण शुद्ध्यति ॥ ५४७ ॥
एतदर्थार्जितद्रव्यभक्षणात् पादवर्जितम् ।
निर्माल्य भक्षणे घोरं प्रमादादयुतं जपेत् ॥ ५४८ ॥
भक्षणेन समं दानं स्यात् तदर्धमुपेक्षने ।
अथवा भक्षणेऽकामात् प्रजपेत्ब्रह्मपञ्चकम् ॥ ५४९ ॥
यावत्सहस्रमध्यर्धं कामतो दीक्षया सुचिः ।
निर्माल्य लङ्घनं कृत्वा दक्षिणार्धायुतं जपेत् ॥ ५५० ॥
लङ्घनेन समं स्पर्शे समं विक्रयभक्षणे ।
देवस्वं देवताद्रव्यं नैवेद्यं च निवेदितम् ॥ ५५१ ॥
चण्डद्रव्यं च निर्माल्यं षड्विधं स्मृतम् ।
ग्रामदीशस्य देवस्वं देवद्रव्यं पटादिकम् ॥ ५५२ ॥
नैवेद्यं कल्पितं तस्मै देवोच्छिष्टं निवेदितम् ।
चण्डद्रव्यं तु तद्दत्तं निर्माल्यं प्रेरितं बहिः ॥ ५५३ ॥
पिण्डिकास्थं न निर्माल्यमपि देवे विसर्जिते ।
क्रव्यादो जायते दानान्मातङ्गस्तस्य भक्षणात् ॥ ५५४ ॥
लङ्घने सिद्धिहानिश्च विक्रये शबरो भवेत् ।
स्पर्शने जायते स्त्रीत्वं निर्माल्यस्य न संशयः ॥ ५५५ ॥
यन्निर्माल्येन संस्पृष्टं तद्भुजा पुरुषेण वा ।
पादोनं तत्र पूर्वोक्तं स्पर्शलङ्घन भक्षणैः ॥ ५५६ ॥
भक्षणं द्विविधं प्रोक्तमनिवेद्य तदन्यथा ।
देवदेवाय तत्राद्यं देवग्रामादि सम्भवम् ॥ ५५७ ॥
व्रीह्यादि येन केनैवोपाधिनादाय भक्षणम् ।
करोति यस्य सम्मूढा मद्धनस्तेयकृन्मतः ॥ ५५८ ॥
मदर्थं कल्पितं वाथ तण्डुलं चौदनं तु वा ।
यः प्रयच्छति वा भुङ्क्ते सोऽपि स्तेयकृदुच्यते ॥ ५५९ ॥
त एवातीत दुष्टामद्भक्षितादपि सोषदाः ।
तथैवेति चतुष्काष्ठा मद्भुक्तिस्त्वति दोषदा ॥ ५६० ॥
नैवेद्यं कल्पयित्वा तु शिवायेति तदूर्ध्वतः ।
निवेद्य मह्यं तच्छिष्टं भुङ्क्ते प्रत्यहमादरात् ॥ ५६१ ॥
सोऽयं मत्सदृशः प्रोक्तश्चरुभुग्यस्तथा भवेत् ।
मद्भुक्तं चण्डभुक्तं वायो लोभाद्भक्षयेन्नरः ॥ ५६२ ॥
स पापी दुर्मतिः प्रोक्तः पूर्वाभ्यां नातिरिच्यते ।
भक्षयेद्यो नरो भक्त्या पवित्रमिति शंसितम् ॥ ५६३ ॥
शुद्धात्मा ब्राह्मणस्तस्य पापं क्षिप्रं विनश्यति ।
अशुद्धात्मा शुचिर्लोभान्मद्भुक्तं पावनं नरः ॥ ५६४ ॥
भक्षणे नाशमायाति रसभोक्ता यथा द्विजाः ।
मद्देहधारिणो लोके देशिका मत्परायणाः ॥ ५६५ ॥
मदैकशरणास्तेषु योग्यं नैवान्यजन्तषु ।
तस्मान्मदीयं निर्माल्यं भुक्त्वा निष्कृतिमाचरेत् ॥ ५६६ ॥
सर्वेषां देशिकादीनां चतुर्वर्णोद्भवात्मनाम् ।
प्रायश्चित्तमहं वक्ष्ये श्रूयतां द्विजसत्तमाः ॥ ५६७ ॥
मौनं त्रिषवणस्नानं शिवाग्नि गुरुपूजनम् ।
अघोरायुत जापश्च गोमयालिप्तमण्डले ॥ ५६८ ॥
पञ्चगव्यं चरुं दन्तधावनं च क्रमाद्भजेत् ।
प्रतिरात्रं चरेदेतद्व्रतं पाप विशुद्धये ॥ ५६९ ॥
अग्निकार्यां विना वाऽपि जपमात्रं विधीयताम् ।
एतद्व्रतं समाख्यातं दशवृद्ध मनुव्रतम् ॥ ५७० ॥
उपव्रतं तथा तस्माद्दशवृद्धं महाव्रतम् ।
महापातकिनां प्रोक्तं महाव्रतमिहागमे ॥ ५७१ ॥
अन्वादि पातकानां तु व्रतमन्वाद्यमीरितम् ।
ब्रह्महत्या सुरापानं स्तेयं गुर्वङ्गनागमः ॥ ५७२ ॥
महान्ति पातकान्यत्र तत्संयोगेन पञ्चमः ।
कामस्त्वेवमाख्यातमज्ञानदर्धमिष्यते ॥ ५७३ ॥
ब्रह्मघ्न व्रतपादं तु क्षत्रियस्य वधे कृते ।
तदर्धं वैश्यजातेस्तु तदर्धं शूद्र इष्यते ॥ ५७४ ॥
अनुलोमेषु सर्वेषु मातृप्रोक्तं समाचरेत् ।
गूढजेषु च तेष्वर्धं तदर्धं प्रतिलोमेषु ॥ ५७५ ॥
दीक्षितेषु च सर्वेषु द्विगुणं समुदाहृतम् ।
अभिषिक्तस्य हनने दीक्षितोक्तं व्रतं मतम् ॥ ५७६ ॥
पानसं द्राक्षामाधूके खार्जूरं गौलमैक्षवम् ।
माध्वी खण्टकमृद्वीकमैरेयं नालिकेरजम् ॥ ५७७ ॥
सामान्यानि विजानीयाद् मद्यान्येकादशैव तु ।
द्वादश्येव सुरा पैष्टिस्सर्वेषामधमा स्मृता ॥ ५७८ ॥
पीत्वा पैष्टीं सुरां विप्रो महाव्रतमथाचरेत् ।
एकादशसुरापाने कुर्याद्व्रतदशांशकम् ॥ ५७९ ॥
सकृत्पैष्टिं प्रमादेन पीत्वा विप्रो द्विजोत्तमाः ।
गोमूत्रयवकाहारो दशरात्रेण शुद्ध्यति ॥ ५८० ॥
द्वि वारादि प्रयोगेण दिनवृद्धिः प्रशस्यते ।
सर्वेषां क्षत्रियादीनां पूर्वोक्तन्याय ईरितः ॥ ५८१ ॥
सुवर्णस्यापहारेण शतादभ्याधिके वधः ।
क्षत्रियादिषु सम्प्रोक्तो विप्रस्य न वधः क्वचित् ॥ ५८२ ॥
निष्कस्तेयेऽयुतं पञ्च निष्कान्तं लक्षमीरितम् ।
दश लक्षं जपान्तं तु तदूर्ध्वं दशवृद्धितः ॥ ५८३ ॥
शतलक्षान्तमुद्दिष्टं ब्राह्मणे क्षत्रियादिषु ।
शतमर्धार्धह्रासेन स्वर्णस्तेये समीरितम् ॥ ५८४ ॥
रजतस्यापहरणे धान्यस्य द्विगुणं मतम् ।
सुवर्णे रजते धान्ये शतमेकादशोत्तरम् ॥ ५८५ ॥
दरिद्रस्यानुरूपेण द्विगुणाधिकमेव हि ।
गुरुतल्पं विहायान्यस्त्रीयोगे नैव पातकम् ॥ ५८६ ॥
याजनं योनि सम्बन्धं स्वाध्यायं सहभोजनम् ।
पातकैस्सह चेत् कुर्यात् सोऽपि तत्सम इष्यते ॥ ५८७ ॥
वत्सरान्तं तदर्वाक् चेदर्थं पादं समाचरेत् ।
अनुपातकशुद्ध्यर्थमनुव्रतमुदाहृतम् ॥ ५८८ ॥
मातृष्वसा च भगिनी स्वसुता च पितृष्वसा ।
आसां च गमनं विप्रास्त्वनुपातकमीरितम् ॥ ५८९ ॥
विप्रस्त्रीगमनं बन्धोराश्रित्य च यो वधः ।
चण्डालपाण रजकोच्छिष्ट भोगेऽनुपातकम् ॥ ५९० ॥
लिङ्गस्य पिण्डिकायाश्च प्रतिमादेर्द्विजोत्तमाः ।
द्वेषेणोत्पाटनम् कृत्वा पातकादधिको भवेत् ॥ ५९१ ॥
तदुक्तं द्विगुणं कुर्याद्राजचोरभयादिषु ।
दुःस्थाननिम्नदोषादौ परिहर्तुं तदुद्धृतम् ॥ ५९२ ॥
संस्थाप्य विधिनाघोरं लक्षामावर्त्य शुद्ध्यति ।
देवक्षेत्रापहरणं देवोपहरणाहृतिः ॥ ५९३ ॥
शिवागमापहारश्च शिवलिङ्गापहारणम् ।
शैवादीनां चतुर्णां तु दण्डनिर्णय एव च ॥ ५९४ ॥
उपपातक शुद्ध्यर्थमुपव्रतमुदाहृतम् ।
पितृव्यसखि शिष्यस्त्री स्नुषाश्च शरणागताः ॥ ५९५ ॥
राज्ञी प्रव्रजिता धात्री साध्वी वर्णोत्तमा च या ।
सगोत्रा मातुलानीं च समान प्रवरा च या ॥ ५९६ ॥
तासां सङ्गमनं चोपपातकं समुदाहृतम् ।
परिवित्तिः परिवेत्ता तयोर्याजनमेव च ॥ ५९७ ॥
तयोर्दानं च कन्यायाः शिवाग्नयागमनिन्दनम् ।
गुरोश्च प्रतिकूलत्वं तथा निक्षिप्त सङ्ग्रहः ॥ ५९८ ॥
पितृमातृगुरुत्यागः कूटसाक्ष्याभि शापने ।
उक्तित्वं पतितश्चेति तद्धीनं वाथ तद्युतम् ॥ ५९९ ॥
भूवेश्मरत्नवापीनां कुजानामपहर्तृता ।
वापीकूपतटाकादेर्हरणं तूपपातकम् ॥ ६०० ॥
गजाश्वनरनार्युष्ट्रमहिषाणां खरोक्षयोः ।
उपव्रतं वधे कुर्यात्तदर्धं हरणे भवेत् ॥ ६०१ ॥
तन्मांसभक्षणेऽर्धं स्यात्तद्विष्ठास्पृष्टिभक्षणे ।
तत्पादं स्यात्तदालीढस्पर्शादौ स्नानमाचरेत् ॥ ६०२ ॥
तदालीढान्नमुक्तौ च विष्ठास्पृष्ट्यर्धमाचरेत् ।
तद्रोमास्थ्यादि संस्पर्शे स्नानमेव विधीयते ॥ ६०३ ॥
उपव्रतस्य द्विगुणं गोघ्नः कुर्यात्तदर्धकम् ।
गोहर्त्ता तस्य मांसाशी तत्समानं समाचरेत् ॥ ६०४ ॥
गोष्ठे वसन् गोऽनुगामी गोप्रदानेन शुद्ध्यति ।
गवामभावे तन्मूल्यं दातव्यं पुष्कलं तथा ॥ ६०५ ॥
गर्भिणीं कपिलाघ्र दोग्घ्रीहोमधेनुं च सुव्रताम् ।
रोधादिना सादयित्वा द्विगुणं व्रतमाचरेत् ॥ ६०६ ॥
पादमेकं चरेद्रोधे द्वौ पादौ बन्धने चरेत् ।
याजने पादहीनं स्याच्चरेत् सर्वं निपातने ॥ ६०७ ॥
औषधं लवणं चैव स्नेहपिण्याहभोजनम् ।
अतिरिक्तं न दातव्यं काले स्वल्पं तु दापयेत् ॥ ६०८ ॥
न नालिकेर रज्ज्वा च न च मौञ्जेनबन्धयेत् ।
बलाभावाद्विपद्येत गौश्चरन्ती कथञ्चन ॥ ६०९ ॥
जलेवा पल्वले मग्ना मेघविद्युद्धतापि वा ।
श्वभ्रे वा पतिताऽकस्माच्छव पचेनापि भक्षिता ॥ ६१० ॥
शीतवातहता चेत्स्यात्बन्धनेन मृतापि वा ।
शून्यागारे त्वटव्यां वा गृहदाहेऽपि पादपात् ॥ ६११ ॥
उपेक्षाद्यैस्तु तद्विष्ठा भक्षणाद्यं परं मतम् ।
कन्यानां दूषणं चैव परभार्यात्मविक्रयौ ॥ ६१२ ॥
नास्तिक्यमभिचारश्चायाज्य याजनमेव च ।
नीचलोमान्त्यजोच्छिष्ट भोजनं चोपपातकम् ॥ ६१३ ॥
मद्यभाण्डस्थितं द्रव्यं मद्यस्पृष्टं तु वा भवेत् ।
तस्य पानादिना विप्रास्त्वेतद्द्विगुणमाचरेत् ॥ ६१४ ॥
भुक्त्वा शूद्रस्य वाशौचे विप्रस्तूपव्रतार्धभाक् ।
वैश्याशौचेऽर्धभाग्विप्रः क्षत्राशौचे तदर्धभाक् ॥ ६१५ ॥
नृपशूद्रविडाशौचे भुक्त्वा विप्रोऽर्धमाचरेत् ।
वैश्यशूद्रगृहे भुक्त्वा क्षत्रियोक्तार्धमाचरेत् ॥ ६१६ ॥
स्वाशौच भोजने कृत्यमन्त्येष्टावेव कीर्तितम् ।
स्वोत्कृष्टाशौच भुक्त्या तु स्वगृहाशौच भुक्तितः ॥ ६१७ ॥
पादोनं च द्विपादोनं त्रिपादोनं क्रमाच्चरेत् ।
शूद्रस्त्वेवं तदन्यौ चेत् कुर्यात्तां विधिनामुना ॥ ६१८ ॥
विण्मूत्र भक्षणे विप्रः कुर्यादेतदुपव्रतम् ।
रजस्वलामुखास्वादे तथा चण्डालयोषिताम् ॥ ६१९ ॥
रजकादेश्च पैशून्यं कृत्वा तद्वदुपव्रतम् ।
विप्रपातक शुद्ध्यर्थं व्रतमत्र समीरितम् ॥ ६२० ॥
चण्डाल पाणरजकस्त्रीगमे द्विगुणं मतम् ।
व्रतमात्रमुदख्यास्तु शुद्ध्यर्थं विप्र आचरेत् ॥ ६२१ ॥
विप्रस्त्रीगमने चैवोपव्रतन्तु समाचरेत् ।
पादपादविहीनं तु क्षत्रादि त्रितयं चरेत् ॥ ६२२ ॥
ब्राह्मणी शूद्रसंयुक्ता पतिता सप्रजायदि ।
विप्रजोपव्रतार्धं तु सकृदागमने चरेत् ॥ ६२३ ॥
उपव्रतं तु मासोर्ध्वे षण्मासोर्ध्वमनुव्रतम् ।
महाव्रतं समोर्ध्वं स्यात्त्र्यब्दोर्ध्वं पतितैव सा ॥ ६२४ ॥
एतदर्धं तु राज्ञी चेद्वैश्यस्त्री चेत्तदर्धकम् ।
शूद्रस्त्री शूद्रसंयोगात् तदर्धं तु समाचरेत् ॥ ६२५ ॥
शूद्रश्चैव तथा कुर्यात् प्रायश्चित्तं विशुद्धये ।
कन्यासङ्गमने कुर्यात् प्रागुक्तं द्विगुणं द्विजाः ॥ ६२६ ॥
वैश्यश्चेदर्धभाक्तस्मादर्धभाक् क्षत्रियो यर्दिम्? ।
तदर्ध भाग् द्विजः प्रोक्तो विप्रादि स्त्रीसमागमे ॥ ६२७ ॥
अनुलोमाः स्वमात्रुक्तमाचरेयुः स्वशुद्धये ।
प्रतिलोमिषु निर्दिष्टं शूद्रोक्त द्विगुणं व्रतम् ॥ ६२८ ॥
अमानुषीषु पुरुषः प्रतिलोमिष्वयोनिषु ।
रेतस्सित्वा जलेवापि व्रतमब्दं समाचरेत् ॥ ६२९ ॥
नदीशैलूषिकी वेणुजीवनी गमने व्रतम् ।
पतितान्यस्त्रियं गत्वा चण्डालस्यार्धमाचरेत् ॥ ६३० ॥
अन्तर्वत्नी भवेत् स्त्री चेत् प्रायश्चित्तमशक्यतः ।
गर्भे विनिःसृते कुर्यात् द्विगुणं प्रागुदीरितम् ॥ ६३१ ॥
न प्रचारं गृहे कुर्यान्न चान्नादि प्रसाधनम् ।
न शयीत समं भर्त्रा न च भुञ्जीत बन्धुभिः ॥ ६३२ ॥
न च स्नात्वा च भुक्त्वा च गत्वाचैव दिवा स्त्रियम् ।
शेफं बध्वायसाद्यैश्च व्रतमेतत्समाचरेत् ॥ ६३३ ॥
उच्छिष्टं प्रतिलोमानां भुक्त्वा कुर्याद्व्रतं द्विजाः ।
उच्छिष्टं तु समानानां भुक्त्वोपोष्य विशुद्ध्यति ॥ ६३४ ॥
सहस्रमयुतं चैव जपो मध्यमहीनयोः ।
द्वित्रिरात्रोपवासश्च सवर्णोच्छिष्ट भोजने ॥ ६३५ ॥
जघन्योच्छिष्ट सम्पर्कादेवं शतगुणं भवेत् ।
जपोपवासवृद्धिः स्योदेकरात्रादितः क्रमात् ॥ ६३६ ॥
शैवब्राह्मणयोर्निन्दा मद्यपस्त्रीनिषेवणम् ।
स्त्रीहिंसौषधजीवा च वार्द्धुष्यं मूल्यकर्म च ॥ ६३७ ॥
सर्वकार्येष्वधिकारो महायन्त्र प्रवर्तनम् ।
स्वाध्यायाग्नि सुतानां च परित्यागश्च पातकम् ॥ ६३८ ॥
तिलब्रीहिकुलुत्थानां शालीनां मुद्गमाषयोः ।
निष्पावाढक शिम्बानां सर्षपस्य यवस्य च ॥ ६३९ ॥
कुङ्कु प्रियङ्गुनीवारकोद्रवादेर्द्विजोत्तमाः ।
सत्वचां वित्वचां वापि हरणेऽर्धं व्रतस्य च ॥ ६४० ॥
यनश्य्यासनानां च कांस्यरीतिशिलायसाम् ।
त्रपुसीसकताम्रादेर्वस्त्रस्य हरणे कृते ॥ ६४१ ॥
व्रतमात्रं समुद्दिष्टं त्रिगुणं स्तेयमोक्षणम् ।
वानरश्वमृगाणां च विष्ठाशनवराहयोः ॥ ६४२ ॥
दुष्टादुष्टमृगाणां च शिवाय वा वधेकृते ।
शशस्य शिंशुमारस्य शङ्खस्य मकरस्य वा ॥ ६४३ ॥
हनने च व्रतं कुर्यात् तत्पापस्य विशुद्धये ।
उलूककङ्क गृध्राणां काकस्य जलबर्हिणः ॥ ६४४ ॥
कुक्कुटश्येन भासानामथ हंसमयूरयोः ।
पिङ्गलरत्ननेत्रयोश्च सरटाशत पत्रयोः ॥ ६४५ ॥
कपोतस्य बकस्याथ टिट्टिभस्य जराङ्गिणः ।
पिङ्गल्याश्चक्रवाकस्य कौशिकस्य शुकस्य च ॥ ६४६ ॥
मण्डूको गौश्च गौधा च कृकलासश्च मूषिकः ।
नागश्चुचुन्दरी मत्स्यः कूर्मः कर्कटकाह्वयः ॥ ६४७ ॥
वृश्चिकश्चैव शम्बूकश्शलभो मक्षिका तथा ।
पिपीलिका च भूनागो लूताद्या ये च कीर्तिताः ॥ ६४८ ॥
भूगता जलजा वाथ ये चान्ये त्वन्तरिक्षगाः ।
तेषां कृत्वा वधं विप्रो व्रतपादं समाचरेत् ॥ ६४९ ॥
अनस्थिमत्सु चैतेषु शताघोरजपोमतः ।
अन्येनापि प्रकारेण प्रायश्चित्तमिहोच्यते ॥ ६५० ॥
हत्वा कामात् द्विजस्सद्यो गवां गोष्ठे जपेत्तदा ।
पीत्वाकामात् सुरां वाअमं शिवहर्म्येजपेत्तदा ॥ ६५१ ॥
कृत्वास्तेयकामाश्च घोरं पितृवने जपेत् ।
गुरुस्त्रीगमने वक्त्रमकामात्तु जपेद्वने ॥ ६५२ ॥
योगङ्कृत्वा समस्तैस्तु नगाग्रे पञ्चमं जपेत् ।
प्रकाशे कामतस्तस्मिल्लभ मावर्त्य शुद्ध्यति ॥ ६५३ ॥
अकामाद्वा रहस्ये च सहस्राच्छुद्धिरिष्यते ।
कामतस्सरहस्ये च जपेत्तत्रायुतं द्विजाः ॥ ६५४ ॥
अकामतः प्रकाशे च तत्राप्ययुतकद्वयम् ।
गुरुद्रोहादृते शुद्धिः कामतोऽपि भवेदिह ॥ ६५५ ॥
तद्याद्वा देशिकस्तस्य तदाकृच्छ्र पुरस्सरम् ।
पुनर्यागः प्रकर्तव्यस्शुद्धिस्तस्यान्यथान हि ॥ ६५६ ॥
पातकत्रय संयोगस्सामान्यो ब्राह्मणादितः ।
मद्यपानं यदा शूद्रेऽदीक्षिते स्वल्पकं भवेत् ॥ ६५७ ॥
निषेधाभावतस्तस्य दोषस्तत्र न जायते ।
नियमाद्घोर जापस्य प्रकर्तव्यं शतं त्रिकम् ॥ ६५८ ॥
गुरुस्त्रीगमनं यच्छ चतुर्णां सदृशं भवेत् ।
गुरुद्रोहः शिवद्रोहस्तस्मात्तत् पातकं भवेत् ॥ ६५९ ॥
काष्ठादि पार्थिवस्तेये तेजोद्रव्यं विना द्रिजाः ।
सद्योजातजपाच्छुद्धिरकामादिह कथ्यते ॥ ६६० ॥
पञ्चविंशतिकोजापः कर्तव्योऽकामतश्शतम् ।
घृतं वापि गृहीत्वा तु लवणं शर्करादिकम् ॥ ६६१ ॥
कामतोऽकामतोवाऽपि जपेद्वामं तु पूर्वत् ।
रीतिकेतरकांस्यादि गृहीत्वा तैजसं च ॥ ६६२ ॥
धेनुं वा घृतवच्छुद्धिः कामाकामात्तु पूर्ववत् ।
पुष्पं गन्धादिकं हृत्वा पुरुषं स्त्रियमेव वा ॥ ६६३ ॥
अनड्वाहं गजाश्वादि वस्तुजातं तु पूर्ववत् ।
क्षीरं जलं वा शस्त्रं वा हुत्वेशं पूर्वज्जपेत् ॥ ६६४ ॥
अभक्ष्य भक्ष्णे जाते गुह्यकस्य शतञ्जपेत् ।
अकामात् त्रिशशं कमाज्जपेन्मद्यादि वर्जितान् ॥ ६६५ ॥
उदक्यान्नाशने मोहाज्जपेत् गृह्यायुतं बुधः ।
दशोर्ध्वं त्रिशतादर्वाक जप्त्वा स्नानेन शुद्ध्यति ॥ ६६६ ॥
तदूर्ध्वं पञ्चकं यावच्छतं नक्तं विधीयते ।
तदूर्ध्वमुपवासस्यात् त्रिरात्रमयुतोर्ध्वतः ॥ ६६७ ॥
स्वजाति दीक्षितं स्पृष्ट्वा तदाचम्य विशुद्ध्यति ।
आचम्यादीक्षितेनापि सजातीशशतं जपेत् ॥ ६६८ ॥
सदीक्षदीक्षितस्पर्शात् प्रायश्चित्तं तु पूर्ववत् ।
तस्मिन्नदीक्षिते स्पृष्टे जपेत् स्नात्वा शतद्वयम् ॥ ६६९ ॥
इदमेवान्तरस्पर्शाद्दीक्षितस्येतरस्य तु ।
शतत्रिकं जपेत् स्पर्शात् सोपवासः शुचिर्भवेत् ॥ ६७० ॥
भवेत्तदेव शूद्रस्य स्पर्शनाद्दीक्षितस्य तु ।
स्पर्शनाद्दीक्षितस्यापि शतं पञ्चाप्युपोषितम् ॥ ६७१ ॥
इतरे पादहीनं तु कुर्वीरन्नात्मशुद्धये ।
त्रिरात्रमन्त्यजस्पर्शात्सहस्राणि दशिअव तु ॥ ६७२ ॥
पञ्चमस्य तु मन्त्रस्य जपेत्तत्राविचारतः ।
कृच्छ्रो घोर जपः कार्योऽयुतं चण्डालसङ्गमात् ॥ ६७३ ॥
गृहादौ पातकावेशे त्यक्त्वा भाण्डान् प्रलिप्य च ।
कृच्छ्राच्छुद्धिर्भवेत् भुक्तौ तप्तकृच्छ्रं समाचरेत् ॥ ६७४ ॥
ज्ञात्वा भुक्त्वातु पादेन तदासौ तत्समो भवेत् ।
रजकादि प्रवेशादावयुतार्धमजानतः ॥ ६७५ ॥
बहुदेवलकैर्योगे कृच्छ्रचान्द्रायणाच्छुचिः ।
हेमरुप्यादिपात्राणां वारिणा शुद्धिरिष्यते ॥ ६७६ ॥
शङ्खादीनां भवेच्छुद्धिस्तुषौर्वा मथितेन वा ।
भस्मना कांस्यशुद्धिः स्यात् ताम्रमाम्लेन शुद्ध्यति ॥ ६७७ ॥
उच्छिष्टलिप्तपात्राणां शुद्धिरेषा प्रकीर्तिता ।
प्रोक्ष्य शुद्ध्यत्यसन्देहादुच्छिष्टस्पृष्टभाजनम् ॥ ६७८ ॥
तुम्ब्यादि वेणुपात्राणां गोवालैस्तोयघर्षणात् ।
दारवं लोहजोत्कृष्टं वारिणा तद्विशुद्ध्यति ॥ ६७९ ॥
चर्मणां रज्जुवस्त्राणां शुद्धिःस्यात् क्षारवारिणा ।
शुद्धिश्चोदक भाण्डानां पर्यग्निकरणात्मिका ॥ ६८० ॥
तृणादिकं च यत् किञ्चित् काष्ठं वा प्रोक्षितंशुचिः ।
उल्लेखात् भूमिशुद्धिः स्यात् तथा गोमय घर्षणात् ॥ ६८१ ॥
विष्ठाद्युपगतं भाण्डं त्याज्यं स्याद्वेणुमृण्मयम् ।
तद्वन्निर्माल्यसंस्पृष्टं रजसा स्त्री विशुद्ध्यति ॥ ६८२ ॥
शेषस्य पूर्ववच्छुद्धिः वस्त्रशुद्धिर्जलाद्भवेत् ।
शरावपत्र पुटक प्रभृतीनां च भोजने ॥ ६८३ ॥
शुद्धि रत्रोपयुक्तानां परित्यागो विधीयते ।
सत्यन् मनसश्शुद्धिरिन्द्रियाणां यमादिभिः ॥ ६८४ ॥
गर्वस्य शमता दृष्टा शुद्ध्यर्थमविचारतः ।
बुद्धेरपि मुनिव्याघ्रास्सङ्गत्यागात् प्रकीर्तिताः ॥ ६८५ ॥
प्राणाश्शुद्ध्यन्ति विधिवत् प्राणायामबलात्सदा ।
ध्यानाच्छुद्धिस्समुद्दिष्टा प्रधानस्य गुणात्मनः ॥ ६८६ ॥
विवेकाच्छुध्यते ह्यात्मा नात्र कार्या विचारणा ।
श्वमार्जाररवरादीनां विलेहे स्नानमाचरेत् ॥ ६८७ ॥
नाभेरूर्ध्वमधस्ताद्वा मृद्भिश्शुद्ध्यति सप्तभिः ।
उत्तमाङ्ग विधानेन स्नात्वा विद्याङ्ग पञ्चकम् ॥ ६८८ ॥
जप्तव्यं शतमेकं स्याद्विगुणं मन्त्रवादिना ।
अदीक्षितेन संस्पृष्टे स्नानमाग्नेयमाचरेत् ॥ ६८९ ॥
निर्माल्यसङ्करे कामात् सम्पूज्यश्चण्डनायकः ।
तस्यैव देवदेवस्य जपस्साङ्गस्य वै शतम् ॥ ६९० ॥
अकामतोवा सम्पर्कात् केवलस्य शतं भवेत् ।
वारिणा त्वश्मजातीनां मथितेनाश्च मस्तुना ॥ ६९१ ॥
जलजानां च सर्वेषां वैणवानां तथाम्भसा ।
स्निग्धानां रूक्षणाच्छुद्धिः पात्राणां परिकीर्तिता ॥ ६९२ ॥
शुद्धिः स्यादप्यशुद्धानां प्रोक्षणादेव केवलात् ।
मधुनः पाकतश्शुद्धिस्तथैवेक्षुरसस्य च ॥ ६९३ ॥
फलानां क्षालनाच्छुद्धिर्दघ्नश्चैव निरीक्षणात् ।
क्वथितं शुद्ध्यते क्षीरं पक्वानां प्रोक्षणादपि ॥ ६९४ ॥
अथ शैव गुरोरस्य शुद्धिर्वाचा विधीयते ।
परेभ्यो दुःखमापाद्य वाङ्मनःकायकर्मभिः ॥ ६९५ ॥
प्रमादतः परिज्ञाय शुद्धिश्शक्ति जपात्सदा ।
समयानां प्रमादे तु शक्तिजापः प्रशस्यते ॥ ६९६ ॥
वस्त्रशय्यासनादीनां स्तेये गायत्रिकाशतम् ।
गुरुदेवाग्निकार्येषु गर्हितस्य निवेदनात् ॥ ६९७ ॥
शुध्यते नीयमानस्य त्वन्यायान्मुनिपुङ्गवाः ।
म्लानेभ्यो व्याधितेभ्यो वा यतिभ्यः किञ्चिदौषधम् ॥ ६९८ ॥
सर्वेभ्यस्सर्वदा ग्राह्यं न दोषो ह्यत्र शासने ।
पुनः पाकेन संशुद्धिर्लवणस्य सहाम्भसा ॥ ६९९ ॥
अन्यायेन गृहीतस्तु न्यायमर्थयते तु यः ।
यमुद्दिश्य त्यजेत्प्राणान् ब्रह्महा सतु कीतर्यते ॥ ७०० ॥
देवार्थं गुरुपित्रर्थमात्मार्थमथवा तु यः ।
यमुद्दिश्य त्यजेत्प्राणान् ब्रह्महा स च कीर्त्यते ॥ ७०१ ॥
अग्निदो गरदश्चैव शस्त्रपाणिर्धनापहः ।
क्षेत्रदारहरश्चैव षडेते आततायिनः ॥ ७०२ ॥
आततायिनमायान्तमपि शस्त्रान्तगं रणे ।
जिघांसन्तं जिघांसेत्तु न तेन भ्रूणहा भवेत् ॥ ७०३ ॥
युवानां बालवृद्धौ वा ब्राह्मणं वा बहुश्रुतम् ।
आततायिनमायान्तं हन्यादेवा विचारतः ॥ ७०४ ॥
असूर्या नाम ये लोका अन्धेन तमसावृताः ।
तांस्ते प्रेत्याधिगच्छन्ति ये चात्महननाज्जानाः ॥ ७०५ ॥
न च दुःखसमुत्पत्तौ कामतो देहमुत्सृजेत् ।
यदा निर्वेदमायातः प्राप्तभोगोऽथवा पुनः ॥ ७०६ ॥
ध्यानधारणायोदेन शिवलीनमनास्त्यजेत् ।
शिवादित्रय निन्दास्तु श्रुत्वा देहं स्वकं त्यजेत् ॥ ७०७ ॥
तं वा हन्यान्न दोषस्स्याच्छिवत्वं च समाप्नुयात् ।
शैवं पाशुपतं कालामुखं कापालधारिणम् ॥ ७०८ ॥
यदि हन्याज्जगत्सर्वं हतं तेन दुरात्मना ।
ब्रह्मघ्नश्च कृतघ्नश्च विशुद्धावपि कर्मतः ॥ ७०९ ॥
शरणागतहन्ता च योषिद्घ्नश्चापि पापिनौ ।
तथा चागमविप्लावी स्वर्णस्तेयसमो भवेत् ॥ ७१० ॥
अश्वरत्न मनुष्यस्त्रीभू धेनुहरणं तथा ।
निक्षेपस्य च सर्वं हि स्वर्णस्तेयं समं भवेत् ॥ ७११ ॥
देवब्राह्मणहत्तिश्च कूटसाक्ष्यं सुहृद्वधः ।
तथैवेह समुद्दिष्टमभिशापो महात्मनि ॥ ७१२ ॥
औषधं स्नेहमाहारं ददतो बन्धकस्य च ।
प्राणिनां प्राणवृत्त्यर्थं तत्रदोषो न विद्यते ॥ ७१३ ॥
प्रतिसंवत्सरं मासं तिथियुक्तं तु तीर्थभम् ।
निश्चित्य वर्तते पूर्वमुत्सवो यैर्दिनैःपुरा ॥ ७१४ ॥
नवाहाद्यैर्युतो भेरीताडनादिपुरस्सरः ।
तद्दिनत्रिगुणे वापि द्विगुणे वाथ तद्दिने ॥ ७१५ ॥
तदन्यथाकृते राष्ट्रराज्ञोदोषावहो भवेत् ।
तत्र शान्तिर्विधेयादौ प्राग्वदुत्सवमाचरेत् ॥ ७१६ ॥
किं तु मासान्तरे तु स्यात् तस्मिन्मासेऽथवा भवेत् ।
द्विगुणे तद्दिने वाथ मूर्तिहोमं दिशाहुतिम् ॥ ७१७ ॥
क्रमाद्विधाय कर्तव्यमुत्सवं तद्विधानतः ।
ध्वजारोहण पूर्वेत्तु त्रिगुणाह प्रकल्पिते ॥ ७१८ ॥
विधानमेतदाख्यातं द्विगुणेप्येवमूह्यताम् ।
लिङ्गं स्वायम्भुवं चेत्तु विधानमिदमीरितम् ॥ ७१९ ॥
मानुषे वाणलिङ्गादौ दैविके वार्षकेपिवा ।
मासभं तीर्थनक्षत्रमन्यथा वा नयेत्पुनः ॥ ७२० ॥
उत्सवो यो दिनैर्हीनस्तस्य वृद्धिः फलप्रदा ।
राष्ट्रक्षोभे च दुर्भिक्षे राजचोरभयादिषु ॥ ७२१ ॥
वित्ताऽभावेन्यहेतुभ्यः प्राग्वत्कर्तुमशक्यता ।
यदि जायेत तत्रापि शान्तिं पूर्वं विदाय च ॥ ७२२ ॥
दिनहीनं तु वा कुर्यादुत्सवं पूर्वमार्गतः ।
सर्व लोपात् प्रशस्तस्स्यादल्पाहै निर्मितोत्सवः ॥ ७२३ ॥
सर्वलोपेकृते तस्य महादोषः प्रजायते ।
शान्तिं च शान्तिहोमं च मूर्तिहोमं तदा नयेत् ॥ ७२४ ॥
अनेन विधिना येन सर्वैनैमित्तिकादितः ।
विघ्नाद्यरुत्सवो हीनः प्रारब्धोराष्ट्रनाशनः ॥ ७२५ ॥
शान्तिहोमं तदा कुर्यात् पुन्रुत्सवमाचरेत् ।
वृषाधिवासने हीने ध्वजे वारोपिते सति ॥ ७२६ ॥
गावो नश्यन्ति तत्कुर्याच्छान्तिहोमं तदुक्तवत् ।
वृषयागं नयेत्तत्र ध्वजदण्डस्य मूलतः ॥ ७२७ ॥
किन्तूर्ध्वस्थध्वजे मन्त्रन्यासाद्यं मनसाचरेत् ।
ध्वजारोपे विहीने तु नृपतेर्भङ्गमादिशेत् ॥ ७२८ ॥
शान्ति कृत्वा तदामन्त्री पुनरारेपयेत् ध्वजम् ।
ध्वजस्य भ्रमणेहीने ग्रामादावशुभावहः ॥ ७२९ ॥
शान्तिहोमं तदा कुर्यात् सर्वदोषनिवृत्तये ।
वेदी विहीना वा हीनलक्षणा वाशुभप्रदा ॥ ७३० ॥
शान्तिहोमं तदा कृत्वा वेदीं कुर्यात्सलक्षणाम् ।
दण्डोलक्षणहीनश्चेत् प्रधानस्याशुभावहः ॥ ७३१ ॥
मूर्तिहोमं तदा कुर्याच्छान्तिहोममथापि वा ।
स्वलक्षण विहीनश्चेदुपदण्डो भयप्रदः ॥ ७३२ ॥
स्कन्धमानस्य वै हानौ शान्तिहोमं तदानयेत् ।
दण्डोपदण्डस्कन्धादेर्भेद भङ्गादि सम्भवे ॥ ७३३ ॥
शान्तिहोमं तदाकुर्याद्भग्ने शान्त्यन्तरं नयेत् ।
ध्वजो लक्षणहीनश्चेद्राष्ट्रस्यास्य भयङ्करः ॥ ७३४ ॥
सलक्षणं ध्वजं चान्यं रोहणार्थं समाहरेत् ।
शान्तिकर्म नयेद्धीमाल्लक्षणध्वजरोहणम् ॥ ७३५ ॥
एवमेव वृषे कुर्यान्निष्कृतिं दोषहानयेत् ।
ऊर्ध्ववेत्रविहीनश्चेत् ध्वजस्येशं शतं जपेत् ॥ ७३६ ॥
अधोवेत्रविहीनश्चेन्नैवः दोषाय कल्पते ।
रज्जुछेदेऽरिभिर्बाधा शान्तिहोमं समाचरेत् ॥ ७३७ ॥
आख्वादिदष्टे वस्त्राद्ये शान्तिहोमं तदाचरेत् ।
पताका पतितौ भूमौ यदिराष्ट्रस्य दुःस्थितिः ॥ ७३८ ॥
शान्तिहोमं तदा कृत्वा विधिनारोपयेत् ध्वजम् ।
ध्वजे भेदादि संयुक्ते शान्तिकर्म तदाचरेत् ॥ ७३९ ॥
पताकां रोपयेदन्यां सप्ताहाभ्यन्तरे द्विजाः ।
पूर्वं पूर्वं प्रशस्तं स्यादल्पहानिर्यादि द्विजाः ॥ ७४० ॥
मूर्तिहोमं तदाकुर्याच्छान्तिहोममथापि वा ।
केतावारुह्यमाणेऽस्मिन्यष्ट्याद्यभिभेवेन च ॥ ७४१ ॥
लम्बिते दोषदश्शान्त्यै शान्तिहोमं समाचरेत् ।
दर्भमाला विहीना चेच्छान्तिहोमं तदाचरेत् ॥ ७४२ ॥
दण्डं सलक्षण दर्भमालया वेष्टयेत्ततः ।
रज्जुर्वा दर्भमाला वा प्रदक्षिण विधानतः ॥ ७४३ ॥
दण्डेऽसुयोजिता सा चेज्जप्त्वाघोरं सहस्रशः ।
प्रदक्षिणक्रमादग्राद्दर्भमालादिकां नयेत् ॥ ७४४ ॥
उपदण्डो विकूर्चश्चेज्जपेद्घोरं शतत्रयम् ।
ध्वजघण्टा विहीना चेन्न स्याद्वृषभसन्निधिः ॥ ७४५ ॥
आवर्तयेदघोरेण त्रिशतं देशिकस्तदा ।
घण्टायाः पतने भूमौ दक्षिणं त्रिशतं जपेत् ॥ ७४६ ॥
आरुह्य बन्धनं नेष्टं दण्डनाथश्शिवो यथा ।
ध्वजारोहणकाले तु कुम्भन्यासो न चेत्कृतः ॥ ७४७ ॥
वृषकुम्भविभेदादिकारणात् केतुरोहणम् ।
कृत्वान्ते शान्तिहोमं च कुम्भं संस्थाप्य पूर्ववत् ॥ ७४८ ॥
मन्त्रन्यासं ततःकुर्यात् मनसोक्षं हृदम्बुजे ।
तदावरणकुम्भाम्भोऽभिषेको न कृतो यदि ॥ ७४९ ॥
एकैकं स्वस्वमन्त्रैस्तु जपं कुर्याच्छतं शतम् ।
आरोपिते ध्वजे तस्मिन् वलयादवलम्बिते ॥ ७५० ॥
एकद्वित्रिचतुर्मात्रैर्न दोषाय प्रकल्पितः ।
ततोऽधो रविमात्रान्तघोरं त्रिशतं जपेत् ॥ ७५१ ॥
तदधो लम्बिते केतौ शान्तिहोमं विधाय च ।
आरोपयेत् ध्वजं पश्चात् वृषभार्चन संयुतम् ॥ ७५२ ॥
भेरीसन्ताडने हीने लोको मूकः प्रजायते ।
शान्तिहोमं तदा कृत्वा भेरीसन्ताडयेत्ततः ॥ ७५३ ॥
उत्सवारम्भतःपूर्वं देवताह्वान संयुतम् ।
देवतावाहने हीने देवादीनामसन्निधिः ॥ ७५४ ॥
शान्तिहोमं नयेत्प्राग्वद्देवताह्वानमाचरेत् ।
ईशाम्बस्कन्दविघ्नेशभानुचण्डेश्वरादयः ॥ ७५५ ॥
अनाहूतास्तदा दोषो नान्यानाहूतिरापदि ।
पताकारोपणोपेते देवानावाहयेन्न वा ॥ ७५६ ॥
भेरीताडनकार्यं तु तद्वदेव समाचरेत् ।
भेरीचर्मादि भेदादौ कोणच्छेदादि सम्भवे ॥ ७५७ ॥
अघोरं त्रिशतं जप्त्वा भेरीमन्यामथाहरेत् ।
तथैव कोणमन्यं च गृहीत्वा प्राग्वदाचरेत् ॥ ७५८ ॥
कोणे वा पतिते भूमावघोरं त्रिशतं जपेत् ।
तत्काले बलिकाले वा वादके पतिते भुवि ॥ ७५९ ॥
शान्तिहोमं तदा कुर्याद्राष्ट्रदुःस्थितिहानये ।
भेरिकापतने भूमौ भवेद्राज्ञो भयं महत् ॥ ७६० ॥
शान्तिहोमं तदा कृत्वा भेरीं सम्पूजयेद्धृदा ।
यागशालाग्निदग्धा वा विहीना लक्षणैस्तु वा ॥ ७६१ ॥
विमानं कुण्डवेदी वा राष्ट्रदुःस्थितिमावहेत् ।
कुर्याद्यथावत्तत्सर्वमुत्सवं तूत्सवे यदि ॥ ७६२ ॥
प्रत्यहं शान्तिहोमस्स्याद्यावत्तीर्थ दिनं भवेत् ।
ज्ञात्वा चेदुत्सवान्ते च यागशालां विलक्षणाम् ॥ ७६३ ॥
शान्तिं कुर्यात्तदेकाहं तद्दोष विनिवृत्तये ।
विधानमेतत्सामान्यं प्रतिष्ठायां च निष्कृतौ ॥ ७६४ ॥
स्नपने प्रोक्षणे मासपूजादौ सूत्ररोपणे ।
उत्सवाङ्गे च वान्यस्मिञ्जीर्णोद्धारेष्टकाविधौ ॥ ७६५ ॥
नित्ये नैमित्तिके काम्ये कर्मण्यन्यत्र योज्यताम् ।
यागोपकरणेऽप्येवं किं तु यागावसानके ॥ ७६६ ॥
शान्तिहोमो विधेयस्स्यादेकाहमुत्सवेऽपि च ।
प्रधानाधममध्यानां करणानां विलोपने ॥ ७६७ ॥
शान्तिहोममघोराणां द्विशतं त्रिशतं जपेत् ।
विहीने स्थण्डिलेऽङ्गे वा शान्तिहोमं तदाचरेत् ॥ ७६८ ॥
पूर्ववत्स्थण्डिलं कुर्यात् सस्यनाशनिवृत्तये ।
शिवकुम्भेषुवर्धन्यावृतेषु घटेषु वा ॥ ७६९ ॥
उत्सवाङ्गेषु चान्येषु कलशेषु यदा भवेत् ।
भेदो वा सुषुरच्छेदो वैलक्षण्यं क्रमेण तु ॥ ७७० ॥
शान्तिहोममघोराणुजपं पञ्चशतं चतुः ।
शतं त्रिशतमित्येवं कुर्याद्दोषापनुत्तये ॥ ७७१ ॥
कुम्भाद्यं नवमानीय प्राग्वत् संस्थापनं नयेत् ।
वर्धनी वाथ कुम्भो वा घटा विद्येश्वराधिपाः ॥ ७७२ ॥
स्वर्णाम्बुजविहीना वा स्वल्पस्वर्ण समन्विताः ।
कुर्युः कर्तुस्च दारिद्रयं जप्त्वाघोरं सहस्रकम् ॥ ७७३ ॥
शास्त्रसिद्धं पुनर्दद्यात् तद्दोषविनिवृत्तये ।
कुम्भाद्या वस्त्रहीनाश्चेद्वातरोगो भवेन्नृणाम् ॥ ७७४ ॥
जप्त्वाघोर सहस्रं तु दद्याद्वस्त्रं पुनर्गुरुः ।
पञ्चरत्नादि वैकल्येऽप्येवमेव समाचरेत् ॥ ७७५ ॥
सूत्रकूर्चपिधानादेरभावेऽप्येवमाचरेत् ।
हीने कौतुकबन्धेतु तदङ्गे वा पुरोदिते ॥ ७७६ ॥
स यागो निष्फलः प्रोक्तस्तस्मात्तद्दोषहानये ।
शान्तिहोमं तदाकुर्यात् कौतुकं बन्धयेत्ततः ॥ ७७७ ॥
जपेद्घोरं त्रिशतं तदङ्गानां विलोपने ।
तद्वदह्निकृते तस्मिन् कृत्वा सद्योऽधिवासनम् ॥ ७७८ ॥
पूर्वस्थानस्थिते देवे प्रोक्तं कौतुक बन्धनम् ।
आनीते मण्टपादौ वा जप्त्वाघोरं शतार्धकम् ॥ ७७९ ॥
बलितालाद्यभावे तु सहस्रं दक्षिणं जपेत् ।
त्रिशतं दीपहानौ च द्विगुणं दीपमाचरेत् ॥ ७८० ॥
उत्सवो यानहीनश्चेत् सर्वदोषावहो नृणाम् ।
स्नपनं शान्तिहोमं च प्रतियानं समाचरेत् ॥ ७८१ ॥
वृषिकाले महावाते राष्ट्रक्षोभे महाभये ।
ग्रामप्रदक्षिणं नेष्टमिष्टं धामप्रदक्षिणम् ॥ ७८२ ॥
स्नपनं शान्तिहोमं च तदा कार्यं द्विजोत्तमाः ।
एकवास्तुनि विप्रेन्द्रा वर्तमाने शिवोत्सवे ॥ ७८३ ॥
अन्यदेवोत्सवस्तत्र कृतश्चेत् ग्राम विभ्रमः ।
तद्दोषविनिवृत्यर्थं शान्तिहोमं समाचरेत् ॥ ७८४ ॥
तथैव मातृशान्तौ च प्रायश्चित्तं समाचरेत् ।
अङ्गारकबलिश्चैव यामलोक्तो नदोषदः ॥ ७८५ ॥
वामभैरवसिद्धश्चेद्बलिर्ग्रामक्षयो भवेत् ।
बलिः प्रमादाद्दत्तश्चेच्छान्तिहोमं समाचरेत् ॥ ७८६ ॥
तथैव मातृशान्तौ च प्रायश्चित्तं समाचरेत् ।
शून्यग्रामं समाश्रित्य बलियाने प्रकल्पिते ॥ ७८७ ॥
तदा राष्ट्रक्षयं विद्यात् कृतं चेच्छान्तिमाचरेत् ।
आलये बलियाने वा तस्यां देवालयावृतौ ॥ ७८८ ॥
देवाङ्गवास्तौ शस्तस्स्यात् परवास्तोर्विशेषतः ।
तथैवासन्नवास्तुश्च दूरवास्तौ द्विजोत्तमाः ॥ ७८९ ॥
नानावृक्ष समायुक्तोऽनेकवेश्म समन्वितः ।
इतरस्मात् प्रशस्तस्स्याद्विपरीते विपत्करम् ॥ ७९० ॥
ब्रह्मक्षत्रविशां वास्तुः श्रेष्ठ इत्यभिधीयते ।
अनुकल्पो ह्यशक्तानामन्यत्रैव समाचरेत् ॥ ७९१ ॥
अनुलोमाधिवासो वा शौद्रो वा मध्यमौ मतो ।
तद्विनाधिष्ठितो वास्तुर्हीन इत्यभिधीयते ॥ ७९२ ॥
अन्तर्वातोर्वि शिष्टस्स्याद्बहिर्वास्तु बलिभ्रमः ।
एकत्र बलियाने च श्रेष्ठमित्यभिधीयते ॥ ७९३ ॥
अनुकल्पो ह्यशक्तानामन्यत्रैवं समाचरेत् ।
अनुकल्पप्रवृत्तानां शान्तिहोमो जपोऽथवा ॥ ७९४ ॥
हीनेविताने घोरणोः शतसङ्ख्यं जपं नयेत् ।
ध्वेज विहीनेऽप्येवं स्याज्जपोऽत्र शतसङ्ख्यया ॥ ७९५ ॥
ध्वजे विहीने रात्रौतु दोषो नास्ति द्विजोत्तमाः ।
बलिद्रव्ये विहीने तु क्षुद्बाधा जायते नृणाम् ॥ ७९६ ॥
तद्दिनाधिपमन्त्रेण जपेतद्विशतसङ्ख्यया ।
बलिद्रव्य समायुक्तं दापयेदन्यसन्धिके ॥ ७९७ ॥
बलिदाने विहीने च क्षुद्बाधा जायते नृणाम् ।
मूर्तिहोमं ततः कृत्वा यानान्ते वा बलिं नयेत् ॥ ७९८ ॥
देवालये बलिर्हीनो यदाघोरं शतं जपेत् ।
यस्सां दिशि बलिर्हीनो ग्रामादौ संहिताहुतिम् ॥ ७९९ ॥
तत्तद्दिशापतेर्मन्त्रं शतजापसमन्वितम् ।
विधाय यानकाले वातदन्ते वा बलिं नयेत् ॥ ८०० ॥
अन्नलिङ्गे विहिने तु दुर्भिक्षं जायते भुवि ।
शान्तिहोमं ततःकृत्वा सान्नलिङ्गं बलिं नयेत् ॥ ८०१ ॥
तच्छेदभेदपातादौ तथैव फलमादिशेत् ।
तल्लिङ्गं सुदृढं कृत्वा यजेदस्त्रं तु तद्गतम् ॥ ८०२ ॥
विधाय संहिताहोमं तस्मिन्स्थानेऽप्यनन्तरम् ।
नयेदारभ्य तल्लिङ्ग पातस्थानात्प्रदक्षिणम् ॥ ८०३ ॥
पतितं चेत्यजेदन्नं सम्पाद्यान्नं समाचरेत् ।
समाप्य पूर्ववद्यानं संहिताहोममाचरेत् ॥ ८०४ ॥
बलिपात्रेषु पतिते त्वघोरेण शतं जपेत् ।
भेदादावन्यदादाय बलिद्रव्यं तु निक्षिपेत् ॥ ८०५ ॥
दशायुधानि वा भूमौ सम्भूतानि पतन्तिचेत् ।
निर्वाणानि तदा कुर्याच्छान्ति होमं तदा नयेत् ॥ ८०६ ॥
च्छेदभेदादियुक्तानि यदि दारुमयानि वा ।
तथान्यानि समापाद्य सम्भूतानीतराणि वा ॥ ८०७ ॥
संस्कृत्य स्वस्वमन्त्रैस्तु सावशेषं समापयेत् ।
लोहजान्यनुकर्मोक्तया नीत्वान्ते स्थापनं नयेत् ॥ ८०८ ॥
शूलास्त्रे पतिते राज्ञो भयं भवति तत्र च ।
धामादौ वा दिशाहोमं नयेदस्त्रार्चनान्वितम् ॥ ८०९ ॥
च्छेदभेदादिके जाते त्वापाद्यैवानुकर्मवत् ।
उत्सवं पूर्ववत् कुर्यादन्येनास्त्रेण वा द्विजाः ॥ ८१० ॥
समाप्योत्सवकार्यं तु तत्सन्धायानुकर्मवत् ।
सम्प्रोक्षणं ततः कुर्यादस्त्रराजप्रतिष्ठया ॥ ८११ ॥
यानकालेऽन्यकाले वा बेरादौ पतिते सति ।
राजा मरणमाप्नोति सद्यः कुर्यात् प्रतिक्रियाम् ॥ ८१२ ॥
अव्यङ्गे पतिते बेरे पतिते वा करादधः ।
द्विकरात् त्रिकराद्वापि तदूर्ध्वं च क्रमान्नयेत् ॥ ८१३ ॥
संहिताशान्तिहोमौ च शान्तिं मूर्तिदिशाहुती ।
स्नपनं च जपेत् घोरमन्त्रेण शतसहस्रकम् ॥ ८१४ ॥
नैवेद्यमपि सामान्यमुत्सवं शेषमाचरेत् ।
अङ्गहीने ऽनुकर्मोक्त्या सन्धानाद्यं च निष्कृतिम् ॥ ८१५ ॥
अधिवासादिकं कर्म सद्य एव समाचरेत् ।
मासर्क्ष तिथिवारादि प्रेक्षां हित्वैव देशिकः ॥ ८१६ ॥
पुनश्च कौतुकं बध्वा उत्सवाद्यं प्रकल्पयेत् ।
उत्तमाङ्गादिहीने चानुकर्मोक्त्या समाचरेत् ॥ ८१७ ॥
तत्राप्यन्येन बेरेण सन्धानान्तं हि चोत्सवम् ।
कारयेद्देशिको धीमान् प्रत्यहं शान्तिहोमयुक् ॥ ८१८ ॥
धामान्तरगतेनाथ कर्तव्यो वा द्विजोत्तमाः ।
गर्भद्वारादिमानेष्टमानयुक्तेन नान्यथा ॥ ८१९ ॥
ततो बेरं समापाद्यानुकर्मोक्त्या तदेव हि ।
प्रतिष्ठा च विधायान्ते चाङ्कुरार्पण पूर्वकम् ॥ ८२० ॥
उत्सवं कारयेद्देवं नवाहाद्युत्सवेषु च ।
लिङ्गेऽप्येवं समानं दर्म हे शिवदीक्षिताः ॥ ८२१ ॥
उत्सवे ग्रामबाह्ये तु बद्धप्रतिसरे द्विजाः ।
बेरेऽतिनिन्दिते दोषो राज्ञो भवति शान्तये ॥ ८२२ ॥
शान्तिहोमं तदा कुर्यात् संहिताहोममेव वा ।
कुर्वाणश्चेत् क्रियाम्भूमौ पतितो देशिकस्तदा ॥ ८२३ ॥
ग्रामानवस्थितिर्ज्ञेया तदर्थं बहुरूपिणम् ।
जपेत् पञ्चशतं मन्त्री पतितेऽप्येवमेव हि ॥ ८२४ ॥
बलिदातरि तत्काले पतिते तं शतं जपेत् ।
आयुधास्त्रान्नलिङ्गेशवाहने पतिते भुवि ॥ ८२५ ॥
गुरुश्शतं जपेद्घोरं द्विगुणं शकरास्त्रयोः ।
पूजायाश्चैव सन्ध्यादिविभिन्नाया विलोपने ॥ ८२६ ॥
पाद्यादीनां च गन्धस्य पुष्पाणां धूपदीपयोः ।
अनिर्वाण प्रदीपस्य नैवद्यादेर्विलोपने ॥ ८२७ ॥
प्रागुक्तविधिना कुर्यात् प्रायश्चित्तं गुरुत्तमाः ।
विलुप्ते वह्निकार्ये वा होमद्रव्यविलोपने ॥ ८२८ ॥
निर्वाणेऽग्नौ शिवोपेतेऽप्यशिवे वाथ पूर्ववत् ।
रथारोहो विहीनश्चेन्नीचास्स्युर्मनुजा भुवि ॥ ८२९ ॥
शान्तिहोमं तदा कृत्वा रथारोहणमाचरेत् ।
यानकाले रथादीनां भङ्गे भङ्गो भुवो भवेत् ॥ ८३० ॥
सन्धानयोग्यं सन्धानं कृत्वा शान्तिं समाचरेत् ।
तद्देश धाम्नि वा कुर्याद्यानादौ दोषशान्तये ॥ ८३१ ॥
सन्धानकर्मायोग्यश्चेद्रथान्तरमथानयेत् ।
आनीय शिविकाद्यं वा तत्रारोप्य महेश्वरम् ॥ ८३२ ॥
पूर्ववत् देवदेवेशं स्वालये विनिवेशयेत् ।
विनोद दर्शन काले जातश्चेत् कलहो महान् ॥ ८३३ ॥
शान्तिहोमं तदा कुर्यादघोरस्यायुतं जपेत् ।
विनोददर्शने हीने संहिताहोममाचरेत् ॥ ८३४ ॥
नीराजनविधौ हीने प्रायश्चित्तं तु पूर्ववत् ।
यानान्तस्नस्नपने हीने शान्तिहोमविलोपिते ॥ ८३५ ॥
देवसनिधि वैकल्यं मूर्ति होमः प्रतिक्रिया ।
स्नपनं शान्तिहोमं च नयेत् सन्निधि सिद्धये ॥ ८३६ ॥
हीनाधिष्ठितदेशे वा देवयाने प्रवर्तिते ।
प्रचुरस्नपनं कुर्याच्छान्तिहोमं महत्तरम् ॥ ८३७ ॥
तैलाभ्यङ्गे विहीने तु शिरोरोगो नृणामिह ।
शान्तिहोमं तदा कृत्वा तैलाभ्यङ्गं समाचरेत् ॥ ८३८ ॥
नृत्तमूर्त्युत्सवे हीने पूर्वसङ्कल्पिते नराः ।
भवन्ति पापिनस्सर्वे तदर्थं शान्तिमाचरेत् ॥ ८३९ ॥
नटेशभ्रमणं पश्चादिष्टकाले समाचरेत् ।
यात्रादानस्य विच्छेदे सा यात्रा निष्फला भवेत् ॥ ८४० ॥
शान्तिहोमं तदा कृत्वा पूर्ववद्दानमाचरेत् ।
मृगयायास्तु वैकल्ये नृपस्यापजयो भवेत् ॥ ८४१ ॥
शान्तिहोमं तदा कृत्वा मृगयामिष्टभे नयेत् ।
हीने कौतुकतीर्थे स्यान्नैव गङ्गादिसन्निधिः ॥ ८४२ ॥
तद्वत्सूर्योदयात् पश्चात् तीर्थकार्ये कृते सति ।
निष्कृतिस्स्यात् क्रमाच्छान्तिहोमो वा संहिताहुतिः ॥ ८४३ ॥
एतत् कौतुकतीर्थे स्यात् ध्वजारोहे कृते सति ।
अन्यत्रकौतुक स्नानं कल्पयेद्वर्जयेत्तुवा ॥ ८४४ ॥
चूर्णोत्सवे तदङ्गे वा हीने स्याद्रोगपीडनम् ।
शान्तिहोमो भवेदङ्गिन्यङ्गे स्यात्संहिताहुतिः ॥ ८४५ ॥
विलुप्ते धाम्नि वा स स्यात्तीर्थस्नानेऽथवा पुनः ।
चूर्णोत्सवभ्रमे हीने संहिताहोममाचरेत् ॥ ८४६ ॥
महातीर्थ विलुप्तस्यात्स यागो निष्फलो निष्फलो द्विजाः ।
शान्तिं कृत्वा तदर्थं तु तीर्थकार्यं ततो नयेत् ॥ ८४७ ॥
पूर्वं नद्यादिके तस्मिन्वर्तमाने तदन्यथा ।
कृते तद्दोष शान्त्यर्थं शान्तिहोमं तदाचरेत् ॥ ८४८ ॥
तीर्थाङ्ग लोपे कर्तव्यस्संहिताहोम इष्टदः ।
प्रासादे मनुजे जाते मृते राजो भयं महत् ॥ ८४९ ॥
मृतादि तत्प्रोदेशान्त्तु विसृज्य च बहिस्ततः ।
प्रोक्षयेत् गोमयाम्भोभिर्येन देशेन ते गताः ॥ ८५० ॥
तद्देशे तु ततः कुर्यात् पुण्याह प्रोक्षणं च वै ।
मृतप्रसूतदेशं तु खानयोग्यं खनेत्तदा ॥ ८५१ ॥
परित्यज्य मृदोऽशुद्धा मृद्भिश्च परिपूरयेत् ।
प्रक्षाल्यासन्नकुड्याद्यं गोमयालेपनं स्थले ॥ ८५२ ॥
पुण्याहं तत्र गव्येन प्रोक्षणं च क्रमान्नयेत् ।
शैव सम्भोजनं चान्ते जलसम्प्रोक्षणं नयेत् ॥ ८५३ ॥
स्नपनं शान्तिहोमं च यदिगर्भगृहे भवेत् ।
शान्तिहोमोज्झितं कुर्यादर्धमण्डपके सति ॥ ८५४ ॥
प्रतिमामण्डपे शान्तिहोमं च स्नपनं विना ।
अन्तस्सालान्तरे चेद्धि जलसम्प्रोक्षणं नयेत् ॥ ८५५ ॥
अन्तस्सालस्थ देवानां स्नपनं शान्तिहोमवत् ।
गव्येन प्रोक्षयेत्तत्स्थपीठान्यपि विशुद्धये ॥ ८५६ ॥
त्यजेन्मार्दानि भाण्डानि क्षालयेद्दारवं जलैः ।
अन्तस्सालस्य बाह्ये चेत् स्नपनेन दिशाहुतिः ॥ ८५७ ॥
पाकस्थानादि देशेषु मरणादौ च सम्भवे ।
पूर्वच्छुद्धिमापाद्य पर्यग्निकरणं नयेत् ॥ ८५८ ॥
शान्तिहोमं ततः कुर्यान्मूर्तिहोममथापि वा ।
प्राकारद्वय बाह्ये चेच्छान्तिहोमं समाचरेत् ॥ ८५९ ॥
धाम्नो द्वादशदण्डान्तवास्तौ मर्त्यो मृतो यदि ।
परित्यज्यैव तत् कुर्यान्नित्यनैमित्तिकादिकम् ॥ ८६० ॥
कृतश्चेद् ग्रामनाशस्स्यात् तदर्थं स्नपनं नयेत् ।
सूतावापि मृता धाम्नि पक्षिणः पशवोः मृगाः ॥ ८६१ ॥
सर्पो वा जायते राष्ट्रनराणामिह दुःस्थितिः ।
गोमयालेपनं तत्र प्रोक्षयेत् पञ्यगव्यतः ॥ ८६२ ॥
स्नपनं गर्भगेहे चेच्छान्तिहोमं च कारयेत् ।
केवलस्नपनं चार्धमण्डपे परिकल्पयेत् ॥ ८६३ ॥
देवतामण्डपे तत्स्थदेवान् सम्प्रोक्ष्य गव्यतः ।
सम्पूज्य गन्धपुष्पाद्यैश्शान्तिहोमं च कारयेत् ॥ ८६४ ॥
एतत्सर्वं तु सामान्यमुत्सवेऽनुत्सवेऽपि च ।
उष्णीषमुत्तरीयं वा वसनं यज्ञसूत्रकम् ॥ ८६५ ॥
शिरो वा वह्निना दग्धं स्यादाचार्यस्य सुव्रताः ।
ज्वरबाधा भवेद्ग्रामे तद्दोषशमनाय च ॥ ८६६ ॥
गुरुस्स्नात्वा शुचिर्भूत्वा शान्तिहोमं च कारयेत् ।
एवमेव भवेत् कर्तृहोत्रादीनां मुनीश्वराः ॥ ८६७ ॥
वस्त्रशय्यासनादीनां दाहच्छेदादि सम्भवे ।
दष्टे वा मूषिकाद्यैस्तु क्रमात् फलमिहोच्यते ॥ ८६८ ॥
कोणे वा भोगवृद्धिस्स्यात् प्रान्तेऽनिष्टं प्रक्रीर्तितम् ।
पुत्रोत्पत्तिर्यशश्चैव दशपाशान्तमध्यमे ॥ ८६९ ॥
प्रान्तेनिष्टं समाख्यातं रोगो वा मृत्युरन्यतः ।
वस्त्रं वा त्रिगुणं कृत्वा ब्रह्मेन्द्रयमवह्निषु ॥ ८७० ॥
महादोष समाख्यातो दोषो नान्यत्र कथ्यते ।
एवमेव नराणां च तदा स्नानं विधाय च ॥ ८७१ ॥
जप्त्वाघोर सह्रस्रं तु दष्टवस्त्राणि दापयेत् ।
नराणां शिवभक्तानां दीक्षितानां शिवाय वा ॥ ८७२ ॥
वस्त्राद्यं दैविकं चेद्धि प्रोक्ष्य गव्येन शुद्धये ।
कारयेत् संहिताहोमघोरं वा जपेत्तथा ॥ ८७३ ॥
अदीक्षितैश्च शूद्राद्यैः प्रविष्टे यागमण्डपे ।
सम्प्रोक्ष्यास्त्राम्बुना घोरं दशवारं जपेन्मनुम् ॥ ८७४ ॥
तत्संस्पृष्टे तु कुम्भादौ तदन्यं विनिवेशयेत् ।
संहिताहोमपूर्वं तु श्वादीनां च प्रवेशने ॥ ८७५ ॥
गोमयालेपनं चैव पुण्याहप्रोक्षणान्वितम् ।
गव्यसम्प्रोक्षणोपेतं प्रतिलोमान्त्यजैर्यदि ॥ ८७६ ॥
सूतकैः प्रेतकाद्यर्वा कुम्भादींस्तद्गतांस्त्जेत् ।
गोमयालेपनं कृत्वा पर्यग्निकरणं नयेत् ॥ ८७७ ॥
मूर्तिहोमं विधायान्ते कुम्भादीन् पूर्ववन्यसेत् ।
श्वादीनां स्पर्शनेप्येवं निष्कृतिः परिकीर्तिता ॥ ८७८ ॥
चण्डालाद्यैः प्रविष्टश्चेदेवं कृत्वा तदन्तिके ।
स्नपनं कारयेच्छम्भोर्दिशाहोमं च कारयेत् ॥ ८७९ ॥
तैः स्पृष्टाः प्रतिमाद्याश्चेत् प्राग्वन्निष्कृतिमाचरेत् ।
यागशालाग्निदग्धश्चेद्भयं स्याद्राजवेश्मनि ॥ ८८० ॥
व्यपोह्य पूर्वकुम्भादीन् सम्पूज्य वृषभध्वजम् ।
मूर्तिहोमं विधायान्ते पूर्ववद्यागमण्डपम् ॥ ८८१ ॥
कृत्वा सद्योऽधिवासं तु पूर्ववत्सर्वमाचरेत् ।
कुम्भसंस्थापनोपेते विदग्धे यागमण्डपे ॥ ८८२ ॥
महानसेऽथवा स्थानमण्डपे गोपुरादिके ।
विदग्धे शान्तिहोमं तु कृत्वा पूर्ववदाचरेत् ॥ ८८३ ॥
प्रपायामग्निदग्धायां संहिताहोममाचरेत् ।
विदग्धे गर्भगेहेऽर्धमण्डपे प्रतिमादिके ॥ ८८४ ॥
अन्तस्सालान्तरे बाह्ये साले च क्रमशो भवेत् ।
स्नपनेन दिशाहोमो मूर्तिहोमस्तथाविधः ॥ ८८५ ॥
शान्तिश्च शान्तिहोमश्च संहिता होम एव च ।
दुष्टे तु लिङ्गबेरादौ तदुक्तां निष्कृतिं नयेत् ॥ ८८६ ॥
परिवालये कुर्यात् प्रतिमामण्डपोक्तवत् ।
उत्सवेऽप्यनुत्सवेप्येतत् सामान्यं कर्म सम्मतम् ॥ ८८७ ॥
ग्रामादिवेश्मदाहे तु सम्हिताहोममाचरेत् ।
महादाहोद्भावे ग्रामे शान्तिहोमं समाचरेत् ॥ ८८८ ॥
प्रतिक्रियाह्यदत्ता चेद्वसनं चोत्तरीयकम् ।
सोष्णीषं देशिकद्रव्यं हैमपञ्चाङ्गभूषणम् ॥ ८८९ ॥
अङ्गुलीयकमात्रं वा तानि यानीष्टमानतः ।
अघोरशतमावर्त्य दद्यात्तान्यादराद्गुरोः ॥ ८९० ॥
आचार्य सङ्करो राष्ट्रं राजानं नाशयत्यथ ।
एकाचार्येण कर्तव्यमेकदेवालयास्थितम् ॥ ८९१ ॥
कर्मान्येन कृतं तच्छेत् तस्यादाचार्यसङ्करः ॥
ऋषय ऊचः जलाद्याहरणं गन्धपुष्पधूपादि
कल्पनम् ॥ ८९२ ॥
दीपनैवेद्य सङ्कॢप्तिर्देवे नित्यार्चनं च यत् ।
सकलाराधनं यच्च परिवारार्चनादिकम् ॥ ८९३ ॥
नित्योत्सवश्च गानाद्यं स्नपनाद्यङ्गकल्पनम् ।
उत्सवाद्यङ्गकॢप्तिर्वा देवतावाहनादिकम् ॥ ८९४ ॥
तत्काले मूललिङ्गादिपूजनं नित्यहोमकम् ।
अनेक नरनिर्वत्य कथमेकः करोत्यहो ॥ ८९५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="३० प्रायश्चित्त-विधिः">
  <meta itemprop="description" content="प्रायश्चित्त विधिं वक्ष्ये श्रूयतां द्विजसत्तमाः ।
विधिर्निषेध इत्येवं चोदना द्विविधा मता ॥ १ ॥
अनुष्ठितायां तस्यांस्याद्यथावद्धर्म सङ्ग्रहः ।
वैपरीत्ये त्वधर्मस्यात्तेन पापं महद्भवेत् ॥ २ ॥
तेनाधो गमने प्राप्ते कर्तुरूर्ध्वं परं पदम् ।
यत्कर्मनयतीत्युक्तं प्रायश्चित्तमिहागमे ॥ ३ ॥
प्रकृष्टायास्समानत्वाद्दोषः प्रायः प्रकीर्तितः ।
चिदात्मा कथितश्शास्त्रे तरणं तु तकारतः ॥ ४ ॥
सदोषस्यात्मनो यस्मात्तरणं पततो ह्यधः ।
तस्मात्प्रकीर्तितं विप्राः प्रायश्चित्तं शिवाश्रिताः ॥ ५ ॥
विधिर्निषेधो वा नास्ति यस्मिन् कर्मण्यनुष्ठिते ।
तस्मिन् पुण्यं च पापं वा नेति शास्त्रार्थ निश्चयः ॥ ६ ॥
आवश्यके कृते पूर्वमुखेनैव प्रति क्रिया ।
कर्तव्या पश्चिमास्येन कोणास्येन न वेति च ॥ ७ ॥
प्रायश्चित्तं विभेदेन न शक्यं वक्तुमग्रजाः ।
कर्मणामप्यनन्तत्वाद् ग्रन्थविस्तार दोषतः ॥ ८ ॥
ततो निगद्यते लेशात् प्रायश्चित्तं सनातनम् ।
स्नानं जपश्शिवध्यानं प्राणायामः प्रदक्षिणम् ॥ ९ ॥
लिङ्ग बेरागमादीनां स्वगुरोर्देशिकस्य च ।
शिवज्ञानरतानां च दर्शनं तन्निरीक्षणम् ॥ १० ॥
नमस्काराद्यमेतेषां शिवधामनिषेवणम् ।
शिवाग्नि गुरु पूजा च भोजनं दीक्षितात्मनाम् ॥ ११ ॥
पुण्यतीर्थावहाह्यश्च पञ्चगव्याशनं ततः ।
शिवास्त्राम्भस्ततो दीक्षा पुण्यक्षेत्राधिवासनम् ॥ १२ ॥
उपवासश्चरोर्भुक्तिः पात्रशेषाशनं च यत् ।
शान्तिश्च शान्तिहोमश्च दिशाख्यः संहिताहुतिः ॥ १३ ॥
मूर्तिहोमो घृतक्षौद्रक्षीरस्नानाद्यनेकधा ।
एकाहाद्युत्सवश्शीतकुम्भो वैशेषिकार्चनम् ॥ १४ ॥
एवमादि समुद्दिष्टं प्रायश्चित्तं सनातनम् ।
विभज्य लक्षणं तेषां केषाञ्चिदिह कथ्यते ॥ १५ ॥
पञ्चगोचर सम्भूतश्शिवद्विज कुलोद्भवः ।
सोष्णीषस्सोत्तरीयश्च नवाम्बर समन्वितः ॥ १६ ॥
पञ्चाङ्ग भूषणोपेतो देशिको निष्कृतिं चरेत् ।
प्रायश्चित्तेऽद्भुते वापि शान्तिं सद्यस्ममाचरेत् ॥ १७ ॥
दिन पक्षर्क्ष लग्नादि प्रेक्षणं नात्र सम्मतम् ।
प्रायश्चित्तं कृतं सद्यो यदि श्रेष्ठं प्रकीर्तितम् ॥ १८ ॥
मध्यं सप्तदिनादर्वाक् पक्षाहादधमं भवेत् ।
तस्मान्मासावसानं तु हीनमित्यभिधीयते ॥ १९ ॥
मासोर्ध्वं नैव कर्तव्यं यदिशान्त्या समाचरेत् ।
लिङ्गपीठविमानादि प्रायश्चित्तादिकं नयेत् ॥ २० ॥
आदौ मध्ये तदन्ते वा सन्धानार्थं द्विजोत्तमाः ।
प्रायश्चित्ते समुत्पन्ने कर्ता वा देशिकोऽथवा ॥ २१ ॥
स्थानिको वा यदा कुर्युरौदासीन्यं क्रियां प्रति ।
वित्ताभावान्मनः क्षोभाद्रागद्वेषादिहेतुभिः ॥ २२ ॥
पापकर्माभिधाताद्वा एते मद्द्वेषिणोनराः ।
नृप भङ्गाय जातास्ते राष्ट्रविक्षोभकारिणः ॥ २३ ॥
अनुशास्याश्च मद्भक्तैर्वीतरागैस्तपस्विभिः ।
देवस्वहारिणो मर्त्या येऽप्येवं शासनार्हकाः ॥ २४ ॥
सश्रद्धं निष्कृतिं कुर्युर्मदीयास्ते नरोत्तमाः ।
राज्ञो हितकराः पुण्यकर्माणो राष्ट्रपोषकाः ॥ २५ ॥
तद्ग्रामर्द्धिकराः स्थानमत्पूजावृद्धि हेतवः ।
इति ज्ञात्वा तु यत्नेन प्रायश्चित्तं समाचरेत् ॥ २६ ॥
अथ मन्त्रजपं कुर्यात् स्नानं चोदितभस्मना ।
मन्त्रकाय उदग्वक्त्रः पूर्वास्यः साक्षमालिकः ॥ २७ ॥
शिवाणुमथवाघोरं यद्वा पाशुपतं वरम् ।
अघोरास्त्रं शिवास्त्रं वा ब्रह्माण्यङ्गानि वा पुनः ॥ २८ ॥
मेलामन्त्रं तु यद्वान्यं परार्धान्तं शतादितः ।
जपेत्तदनुरूपेण मितग्रासो हविष्यभुक् ॥ २९ ॥
अनाहारोऽथ भिक्षाशी चरुभुक् क्षीरपोऽपिवा ।
शाकयावकपिण्याककन्दमूलफलाशनः ॥ ३० ॥
स्मरंस्तद् देवतारूपं जपंस्तस्मै निवेदयेत् ।
जपम् एव समाख्यातः प्रदक्षिण मथोच्यते ॥ ३१ ॥
नानाविधं तदाख्यातमन्तर्बाह्यविभेदतः ।
लिङ्ग प्रासादयोर्मध्ये श्रेष्ठाश्रेष्ठं प्रकीर्तितम् ॥ ३२ ॥
अन्तर्मण्डल शालादावन्तः श्रेष्ठं प्रकीर्तितम् ।
गर्भे प्रदक्षिणं कर्तुं न शक्यं बहुदोषकृत् ॥ ३३ ॥
गर्भगेहे भवेल्लिङ्गच्छाया निर्माल्य सङ्करः ।
सोमसूत्रस्य मूलं च देवसमीप्यमेव वा ॥ ३४ ॥
परिहृत्य कृतं सर्वं यदि सर्वफलावहम् ।
अन्तर्मण्डलदेशेऽपि सोमसूत्रं च विद्यते ॥ ३५ ॥
प्रासादार्ध प्रमाणं प्रासादसममेव वा ।
निर्माल्यसङ्करोऽपि स्याद्धामछाया च विद्यते ॥ ३६ ॥
परिहृत्य तु तत्सर्वं प्रदक्षिण मथाचरेत् ।
सव्यापसव्य मार्गेण कर्तव्यं वा प्रदक्षिणम् ॥ ३७ ॥
सव्यं चण्ड प्रदेशः स्यादपरं सोमसूत्रतः ।
सव्यापसव्यमार्गेण मृदुगत्या समाचरेत् ॥ ३८ ॥
सव्यापसव्यमेवं स्यादन्तर्नित्योत्सवेऽपि वा ।
छायाया लङ्घनं धाम्नो देवदेवोत्सवेऽपि वा ॥ ३९ ॥
तत्कालकृतसेवस्य नैव दोषप्रदं भवेत् ।
तद्बाह्ये नैव दोषस्य प्रवेशोऽस्ति मनागपि ॥ ४० ॥
प्रयत्नोऽपि महान् बाह्ये बहूनि स्युः पदानि च ।
पदे पदेऽश्वमेधस्य फलं दशगुणं भवेत् ॥ ४१ ॥
अङ्गप्रदक्षिणं चान्यदुदयास्तमनान्तकम् ।
अनयोः पुण्यमाहात्म्यं न शक्यं वक्तुमग्रजाः ॥ ४२ ॥
क्षेत्रमाहात्म्यतस्त्वेत देवानन्त फलं भवेत् ।
एवं प्रदक्षिणं ख्यातं शिवाम्भस्तत्र कथ्यते ॥ ४३ ॥
कुम्भे वा कलशे वाथ स्थण्डिलोपरिसंस्थिते ।
सूत्रवस्त्र सुवर्णाम्बु कूर्चचन्दन संयुते ॥ ४४ ॥
शिवेनाङ्गैस्समभ्यर्च्य ब्रह्मभिस्तत्स्थितोदकम् ।
शिवाम्भ इति निर्दिष्टमस्त्रोदं चास्त्र जापतः ॥ ४५ ॥
ततः मृच्छ्रादयः प्रोक्ताः कृच्छ्रोऽन्यस्तप्तसञ्ज्ञकः ।
अतिकृच्छ्रपराकौ द्वौ चान्द्रायणविधिस्ततः ॥ ४६ ॥
त्रिरात्रमेकभुक्तिस्स्यात् त्रिदिनं लङ्घनं भवेत् ।
एवं कृच्छ्रः समाख्यातः प्राजापत्य इति स्मृतः ॥ ४७ ॥
पिबेत्सोष्णं त्र्यहं वारि त्रिदिनं क्षीर भोजनम् ।
सोष्णामाज्यं त्र्यहं चाद्यात् त्रिदिनं केवलोयदा ॥ ४८ ॥
तप्त कृच्छ्रमितिख्यातं त्वतिकृच्छ्रश्च कथ्यते ।
एक विंशति नक्षत्रं त्रिपलं क्षीरभोजनम् ॥ ४९ ॥
अतिकृच्छ्रः समाख्यातः पराक इह कथ्यते ।
द्वादशाहनिर्राहारः पराक इति संस्मृतः ॥ ५० ॥
मासार्धं ग्रासवृद्धिस्स्याच्छुक्ले कृष्णे च हासयेत् ।
चान्द्रायण विधिः प्रोक्तो जलेनैव जलात्मकः ॥ ५१ ॥
सायमाद्यन्तयोरह्नो सायं प्रातश्च मध्यमे ।
चरिष्णुरुपवासं च त्यजेत् भुक्ति चतुष्टयम् ॥ ५२ ॥
मध्यम द्वितयं वाथ तदर्थं दानमेव वा ।
उपवासः समाख्यातश्शान्तिस्त्वत्र निगद्यते ॥ ५३ ॥
मण्डपं तु शुभाशायामग्नौ वा पूर्व वर्त्मना ।
तन्मध्ये कुण्डमापाद्य कृतं हस्तमितन्तथा ॥ ५४ ॥
शिल्पिनं च विसृज्याथ पुण्याहप्रोक्षणं नयेत् ।
देवं संशोध्य विधिना स्नपनं प्रत्यहं नयेत् ॥ ५५ ॥
गन्धाद्यैः पुष्कलैरिष्ट्वा शान्तिकर्म समारभेत् ।
संस्कृत्य कुण्डं वह्निं च शिवं साङ्गं च तर्पयेत् ॥ ५६ ॥
अघोरामथवा शैवमस्त्रं पाशुपतं तु वा ।
अघोरास्त्रमथान्यं वा सुसिद्धं देशिकात्मना ॥ ५७ ॥
कर्णिकायां समभ्यर्च्य साङ्गं सन्तर्पयेदथ ।
समिदाज्यं च गव्यं च मधुरत्रय संयुतम् ॥ ५८ ॥
तिलदूर्वाक्षतैर्युक्तं शुद्धान्नं वाथ पायसम् ।
सहस्रं वा तदर्थं वा शतमष्टाधिकं तु वा ॥ ५९ ॥
प्रत्यहं होमयेदेतैर्मन्त्रमादौ समुच्चरन् ।
स्वाहान्ते भगवन् सर्वक्षोपनाशम्पदं ततः ॥ ६० ॥
कुरुकुर्वीति संयुक्तं प्रतिमन्त्रं दशान्तरम् ।
पञ्चाशदन्तरं वापि शतमन्त्रान्तरं तु वा ॥ ६१ ॥
पठन् होमं समाप्यैवं पूर्णामन्ते समाचरेत् ।
मुखवाससमायुक्तं ताम्बूलं च निवेद्य च ॥ ६२ ॥
कामिकादि शिवज्ञानं पञ्चदिक्षु व्यवस्थितम् ।
तत्तद्दिङ्मुख सञ्जातं पठेयुश्शास्त्रपारगाः ॥ ६३ ॥
प्राचि तत्पुरुषं घोरं दक्षिणे वाममुत्तरे ।
पश्चिमे जातमीशानं जपेयुस्तत्र दीक्षिताः ॥ ६४ ॥
ऋगाद्यध्ययनं कुर्युश्चत्वारो वेदपारगाः ।
स्तोतारो बहवो वैकः पठेयुः स्तोत्र संहतिम् ॥ ६५ ॥
तदर्थ भावनोपेतास्संस्कृताश्शिवदीक्षया ।
एतत् सर्वं प्रकर्तव्यं स्नातैर्होम प्रवर्तकैः ॥ ६६ ॥
होमरक्षां च सङ्गृह्य दत्वार्घ्यं च पराङ्मुखम् ।
निरोध्य तत्र देवेशं दद्यादन्तर्बहिर्बलिम् ॥ ६७ ॥
समाचम्य कृतन्यासः प्रविशेद्देवसन्निधिम् ।
होमकर्म निवेद्यास्मै प्रार्थयेत् दुरित क्षयम् ॥ ६८ ॥
एवं शान्तिस्समादिष्टा नवधा सा समीरिता ।
एक त्रिपञ्चसप्ताहनवाहैश्च द्विसप्तकैः ॥ ६९ ॥
पक्षत्रिसप्त नक्षत्रैरविच्छिन्नायतस्ततः ।
कुण्डे विसर्जनं नोक्तं देवस्याग्नेः पुराविधेः ॥ ७० ॥
विसर्जनं तु वा देवे पावकस्य न सर्वथा ।
शान्तिरेवं समारव्याता शान्तिहोमो विधीयते ॥ ७१ ॥
स च द्विविध उद्दिष्टश्श्रेष्ठः पूर्वं निगद्यते ।
शुभाशास्वग्निदेशे वा मण्डपे समलङ्कृते ॥ ७२ ॥
स्थण्डिलं तत्र सङ्कल्प्य तन्मध्ये विन्यसेत्घटम् ।
ससूत्रं सोदकं कूर्चवस्त्रहेमाम्बुजान्वितम् ॥ ७३ ॥
सितचन्दन दिग्धाङ्गं फलपल्लव संयुतम् ।
परितः कलशानष्टौ वस्त्रकूर्चादि संयुतान् ॥ ७४ ॥
विन्यस्य मध्यमे कुम्भे यजेत्पाशुपताह्वयम् ।
प्रणवासनमारुढं दुराधर्षं महाबलम् ॥ ७५ ॥
पञ्चास्यं दशकर्णं च प्रतिवक्त्रं त्रिलोचनम् ।
दंष्ट्राकराकमत्युग्रं मुक्तनादं सुदुर्जयम् ॥ ७६ ॥
कपालमालाभरणं चन्द्रार्धकृतशेखरम् ।
केकराक्षं महामालानागाभरणलेलिहम् ॥ ७७ ॥
सूर्यकोट्ययुताभं च विघ्नसङ्घात मर्दकम् ।
भुजैर्दशभिरत्युग्रैर्भैरवास्त्रैस्समन्वितम् ॥ ७८ ॥
खड्गचापमहाशूलाभयपाशांश्च दक्षिणे ।
खेटबाणा कपालांश्च वरप्रासौ च वामतः ॥ ७९ ॥
पिङ्गाभस्मश्रु संयुक्तं तथाविधशिरोरुहम् ।
ध्यात्वैवं समुच्चरन् मन्त्रमावाह्यार्चनमारभेत् ॥ ८० ॥
ॐ श्लीङ्कार संयुक्तं पं शुं हुफण्णस्त्विति ।
प्रणवं वह्नि दिग्भागे श्लीङ्कारं शाङ्करे यजेत् ॥ ८१ ॥
पङ्कारं नैक्रते भागे शङ्कारं वायु गोचरे ।
ओङ्कारादि फडान्ताश्च वर्णाः स्थाने हृदादयः ॥ ८२ ॥
सर्वे पाशुपतोपेतहृदयादि समन्विताः ।
फडन्तान् प्रणवोपेतान् वज्रादीन् कलशेषु तान् ॥ ८३ ॥
इष्ट्वा गन्धादिभिर्देवं नैवेद्यान्तं समर्चयेत् ।
तदग्रे हास्तिके वृत्त कुण्डे वा स्थण्डिलेऽपि वा ॥ ८४ ॥
संस्कृते पूर्ववत्पञ्चसंस्काररैस्संस्कृतेऽनले ।
देवं पाशुपतं साङ्गमावाह्याभ्यर्च्य तर्पयेत् ॥ ८५ ॥
समिदाज्यतिलक्षीरसितदूर्वाचरूंस्ततः ।
सहस्रं वा तदर्धं वा शतमष्टोत्तरं तु वा ॥ ८६ ॥
प्रत्येकं जुहुयान्मन्त्रमुच्छरन् कर्मनिर्दिशेत् ।
भगवन् दोषशान्तिं तु कुरुकुर्विति देशिकः ॥ ८७ ॥
अङ्गानि दश चास्त्राणि दशहुत्वा प्रतोषयेत् ।
पूर्णाहुतिं ततो दद्यादस्त्रं पाशुपतं स्मरन् ॥ ८८ ॥
प्रायश्चित्ताहुतिं हुत्वा मन्त्रं पाशुपतं स्मरन् ।
पुनः पूर्णां च ताम्बूलं दत्वार्घ्यं च पराङ्मुखम् ॥ ८९ ॥
कृत्वा लयाङ्गमाकर्मपर्यन्तं परिरक्षयेत् ।
प्रत्यहं वा तदुत्पाद्य तर्पयेदस्त्र रूपिणम् ॥ ९० ॥
अन्तर्बहिर्बलिं दत्वा समाचम्याणुविग्रहः ।
समर्पितक्रिये देवे त्वभीष्टं प्रार्थयेद्गुरुः ॥ ९१ ॥
कुम्भाद्देवं विसृज्याथ द्वादशान्ते नियोजयेत् ।
ततस्तत्कुम्भ पानीयैः प्रोक्षयेदभितस्ततः ॥ ९२ ॥
होमो वा समिदाज्यान्नैः कुम्भसंस्थापनं विना ।
कर्तव्यश्शान्तिहोमोऽयं शान्त्युक्तदिनसङ्ख्यया ॥ ९३ ॥
दिशा होमं ततो वक्ष्ये द्विविधस्स उदाहृतः ।
प्रायश्चित्तार्थमन्योऽयं स्नपनाद्यङ्ग भाग्भवेत् ॥ ९४ ॥
लिङ्गेवा प्रतिमायां वा पीठे प्रासाद एव वा ।
मण्डपे मालिकादौ वा वृक्षादेर्मूल एव वा ॥ ९५ ॥
यदर्थं वर्तते प्रायश्चित्तं तस्यचतसृषु ।
दिक्षु कूटान् प्रपां वापि कृत्वा कुण्ड चतुष्टयम् ॥ ९६ ॥
वेदाश्रं वा सुवृत्तं वा हस्तमात्रमितं यथा ।
स्थण्डिलं वा समापाद्य प्रोक्षयेदस्त्र वारिणा ॥ ९७ ॥
सर्वार्थं वा चतुर्दिक्षु प्रासादस्य तदाचरेत् ।
एकं वा कूटमापाद्य तत्र सर्वं समाचरेत् ॥ ९८ ॥
मध्यमे वेदिकायुक्तं कुम्भसंस्थापनाय च ।
अथैतद्यागशालायां कर्म सर्वं समापयेत् ॥ ९९ ॥
अथान्यत् कुण्डमैशान्यां ब्रह्माङ्ग सहितस्य च ।
तर्पणार्थं महेशस्य कल्प्यं वा मुनिपुङ्गवाः ॥ १०० ॥
शिवं सम्पूज्य विधिवल्लिङ्गे वा स्थण्डिलादिके ।
तदग्रे संयजेदस्त्रंशिवाख्यन्देशिकोत्तमः ॥ १०१ ॥
चतुर्वक्त्रं ज्वलत्केशं विद्युत्पुञ्जसमप्रभम् ।
चन्द्रखण्डसुमूर्धानं सचतुष्कर पल्लवम् ॥ १०२ ॥
अशनिध्वनिसंयुक्तमसह्यं भीमविक्रमम् ।
द्वादशाक्षियुतं शक्तिशूलाभयवरान्वितम् ॥ १०३ ॥
ध्यात्वैवं गन्धपुष्पाद्यैः शिवास्त्रं स्वाणुनार्चयेत् ।
दक्षेऽघोरमभ्यर्च्य पश्चात् पाशुपतं यजेत् ॥ १०४ ॥
सौम्ये प्रत्यङ्गिरा पूज्या तद्ध्यानमन्त्रमुच्यते ।
ॐ ह्रीङ्ङ्कारं ततः कृष्णवाससे चेति यत्पदम् ॥ १०५ ॥
ततश्च सिह्मवदने महावदन इत्यपि ।
महाभैरविवर्णे च सर्वशत्रुपदं ततः ॥ १०६ ॥
कर्मविध्वंसिनीत्येवं परमन्त्रपदं ततः ।
च्छेदनीत्युद्धरे पश्चात् सर्वभूतदमन्यपि ॥ १०७ ॥
सर्वभूतांस्ततो बन्धबन्धेति पदमुद्धरेत् ।
सर्वविघ्नानिति पदं छिन्धिछिन्धीति यत्पदम् ॥ १०८ ॥
सर्वव्याधि निकृन्तेति निकृन्तेति पदं च यत् ।
सर्वदुष्यांस्ततो भक्ष भक्षेति पदमुद्धरेत् ॥ १०९ ॥
ज्वाला जिह्वे करालेति पदं दंष्ट्रेपदं पुन ।
प्रत्यङ्गिरे पदं पश्चात् ह्रीं नमोस्त्विति यत् पदम् ॥ ११० ॥
ते स्वाहेत्युद्धरेदेष मन्त्रः प्रत्यङ्गिरात्मकः ।
प्रणवात् सप्तवर्णं हृच्छिरः पञ्चदशाक्षरम् ॥ १११ ॥
दशाक्षरा शिखा तस्मात् कवचं सप्तवर्णकम् ।
तथैव तस्मान्नेत्राणुश्चतुस्त्रिं।शद्भिरस्त्रकम् ॥ ११२ ॥
त्रयोदशार्णा गायत्री सावित्री सप्तवर्णतः ।
नमः स्वाहावषड्वौषड् ह्रुम्फड् युक्ता हृदादयः ॥ ११३ ॥
सिह्मवक्त्रोग्रदंष्ट्राग्निसप्रभोर्ध्वशिखान्विताम् ।
कृष्णाञ्जननिभां वृत्तरक्तनेत्रत्रयान्विताम् ॥ ११४ ॥
वहन्तीं सव्यहस्ताभ्यां शूलं डमरुकं परम् ।
वहन्तीं वामहस्ताभ्यां मुण्डं शेषे तु पल्लवम् ॥ ११५ ॥
कृष्णाम्बरधरां सास्रमांसास्यां नर्तने रताम् ।
मौक्तिकाभरणैर्युक्तां सर्वावयवभूषणाम् ॥ ११६ ॥
अट्टहासरवोपेतां कृष्णाजिन समन्विताम् ।
ध्यात्वैवं गन्धपुष्पाद्यैरर्चयेत्परमेश्वरीम् ॥ ११७ ॥
अथवा पञ्चकुम्भांस्तु ससूत्रान् वस्त्रवेष्टितान् ।
गन्धोदकोदरान् कूर्चहेम पङ्कजसंयुतान् ॥ ११८ ॥
पृथक् स्थण्डिलकाधारान् सपिधानान् सपल्लवान् ।
चन्दनालिप्तदेहांस्तु विन्यस्य करकेण च ॥ ११९ ॥
तथाविधेन संयुक्तं तत्र मध्ये शिवाम्बिकाम् ।
प्रागुक्तया परितोऽस्त्राणि ततः प्रत्यङ्गिरामपि ॥ १२० ॥
इष्ट्वा विज्ञाप्य होमार्थं विशेयुः पावकालयम् ।
कुण्डं स्वकीयं संस्कृत्य पावकं च यथा पुरा ॥ १२१ ॥
स्वस्वदेवान् समावाह्य साङ्गान् गन्धादिना सह ।
तर्पयेयुर्यथान्यायं मूर्तिपा गुरुणा सह ॥ १२२ ॥
कुर्युश्चाध्ययनं मन्त्रजपं स्तोत्र जपादिकम् ।
प्राग्वत् समाहिताः स्वस्वदिक्षु सम्यग् व्यवस्थिताः ॥ १२३ ॥
प्लक्षोदुम्बरकाश्वत्थ वटास्समिध ईरिताः ।
प्रधानस्य पलाशस्स्यात् स च सर्वत्र वा मतः ॥ १२४ ॥
तिलाज्यदूर्वास्समिधः क्षीराक्तार्काङ्गुलायतः ।
चरूश्च होमद्रव्याणि शतं पञ्चाशदेव वा ॥ १२५ ॥
प्रत्येकमेतैर्जुहुयुः स्वदेवध्यान तत्पराः ।
प्रायश्चित्ताहुतिं पूर्णां ताम्बूलाहुतिसंयुताम् ॥ १२६ ॥
रक्षादानं निरोधार्घ्यं लयाङ्गे सन्निरोधनम् ।
अन्तर्बहिर्बलिं पश्चादाचान्तो मन्त्रविग्रहः ॥ १२७ ॥
कर्म विज्ञापनं देवे प्रार्थयंस्तत्प्रसादतः ।
कर्तुर्भस्मप्रदानं च कुर्यात्सर्वमनुक्रमात् ॥ १२८ ॥
देवं कुम्भस्थपानीयैः संस्नाप्याभ्यर्चयेद्गुरुः ।
देव धाम्निकृतं चैतद्यदि कुम्भोदकैस्तदा ॥ १२९ ॥
प्रायश्चित्तं समुद्दिश्य वर्तते प्रोक्षयेत्तुतम् ।
दिशाहोमस्समाख्यातस्सर्वारिष्ट निवारणः ॥ १३० ॥
दिशाहोमो द्वितीयोऽसौ विशेषतस्तत्र कथ्यते ।
प्रत्यङ्गिरायाश्चास्त्राणां पूजा नात्र समीरिता ॥ १३१ ॥
समिदाज्योदनैर्होमस्सुतिलैस्सिततण्डुलैः ।
होमश्च पुरुषाघोरवामाजैर्दिक्षु सम्मतः ॥ १३२ ॥
स्नपनादिषु होमेऽयं चतुर्दिक्षु च सम्मतः ।
वक्ष्येहं संहिताहोमं सर्वदोषनिकृन्तनम् ॥ १३३ ॥
शुभाशायामथान्यस्मिन् नित्याग्नौ यागमण्डपे ।
उत्सवाद्यग्निमध्ये वा स्थण्डिले वा समाचरेत् ॥ १३४ ॥
सब्रह्माङ्गश्शिवश्शास्त्रे संहितेत्यभिधीयते ।
तैर्मन्त्रैस्संस्कृते वह्नौ गन्धाद्यैरर्चितो गुरुः ॥ १३५ ॥
पलाशसमिदाज्यान्नैश्शत सङ्ख्या शिवाणुना ।
शिवाद्दशांशतोऽङ्गानामाहुतिर्ब्रह्मणामपि ॥ १३६ ॥
ततोऽघोराणुना होमं पञ्चविंशतिसङ्ख्यया ।
प्रायश्चित्तार्थमापाद्य पूर्णां कुर्याद्विधानतः ॥ १३७ ॥
संहिताहोम एष स्यान्मूर्तिहोमो विधीयते ।
हर्म्याग्रेऽन्यत्र वा कृता स्थण्डिलं कृतमण्डले ॥ १३८ ॥
शिवकुम्भं न्यसेन्मध्ये वर्धनीं तस्य दक्षिणे ।
अष्टदिक्ष्वष्ट कुम्भांस्तु वज्राद्यायुध संयुतान् ॥ १३९ ॥
ससूत्रान् सापिधानाश्च सवस्त्रान् सहिरण्यकान् ।
गन्धोदकोदरान् गन्धपुष्पधूपदीप प्रदीपकैः ॥ १४० ॥
मध्यकुम्भे शिवं चेष्टवाघोरास्त्रं करके यजेत् ।
यद्वाघोरास्त्रराजानं मध्यकुम्भे शिवं विना ॥ १४१ ॥
वर्धनीमपि हित्वैव साङ्गमभ्यर्चयेद्गुरुः ।
दत्वासनमथास्त्रासनाय हुं फण्णमस्त्विति ॥ १४२ ॥
दत्वास्त्रमूर्तये हुं फण्णमो मूर्तिं च तामपि ।
ध्यायेत्सूर्यसहस्राभं प्रलयाम्बुदनिस्वनम् ॥ १४३ ॥
प्रदीप्तदशन प्रान्तप्रकाशमुखकन्दरम् ।
त्र्यक्षं तटिल्लताजिह्वादीप्तभ्रूश्ममश्रुमूर्धजम् ॥ १४४ ॥
सर्वोपवीतं शूलासिशक्तिमुद्गरधारिणम् ।
चतुर्भुजं चतुर्वक्त्रं स्फुरच्चन्द्रार्ध शेखरम् ॥ १४५ ॥
नृत्यन्तं तं महाकायं नागाभरण भूषितम् ।
देवदानवदैत्यानां दर्पितानां विमर्दकम् ॥ १४६ ॥
वज्रादि शूल पर्यन्तान्यभितोऽस्त्राणि संयजेत् ।
पद्मं चक्रं तथैशाने नैऋते च क्रमाद्यजेत् ॥ १४७ ॥
तदग्र कल्पिते कुण्डे हास्तिके वृत्तसन्निभे ।
स्थण्डिले संस्कृते वापि वह्निं विन्यस्य देशिकः ॥ १४८ ॥
संस्कृत्य पञ्चसंस्कारैर्वह्निकार्योक्तवर्त्मना ।
तत्रावाह्य यजेत्साङ्गम् अघोरास्त्रं शिवानले ॥ १४९ ॥
समिदाज्य तिलक्षीरसितदूर्वामधुत्रयम् ।
हविष्यान्नं सहस्रं वा तदर्धं शतमेव वा ॥ १५० ॥
प्रत्येकं जुहुयादेतैरघोरास्त्रं शिवानले ।
कर्मनिर्देश संयुक्तमङ्गैरस्त्रैश्च तर्पयेत् ॥ १५१ ॥
पूर्णाहुतिं ततो दत्वा प्रायश्चित्तं समाप्य च ।
पुनः पूर्णां च ताम्बूलं दत्वा स्तुत्वाभिवन्द्य च ॥ १५२ ॥
अध्येष्याभीष्टमाचार्यो होमरक्षां समाचरेत् ।
स्वार्थं च यजमानार्थं च दद्यादर्घ्यं पराङ्मुखम् ॥ १५३ ॥
लयाङ्गं पूजयित्वान्ते शिवं व्याहृतिमाचरेत् ।
तत्रैव रक्षयेन्नित्यं यावत्कर्म समाप्तये ॥ १५४ ॥
प्रत्यहं जनयेद्वाथ स्थण्डिले होमकर्मणि ।
अन्तर्बहिर्बलिं दत्वा समाचम्याणुविग्रहः ॥ १५५ ॥
गत्वा कुम्भान्तिकं कर्म विज्ञाप्येशेऽस्त्ररूपिणि ।
ततस्तत्कुम्भ पानीयैः स्नापयेत् परमेश्वरम् ॥ १५६ ॥
गन्धपुष्पसृगाद्यैश्च नैवेद्यान्तैः प्रपूजयेत् ।
सम्प्रार्थ्य वाञ्चितं देवाल्लब्धानुज्ञः प्रसादजम् ॥ १५७ ॥
भस्मापि यजमानाय दातव्यं होमकर्मणि ।
अत्राप्यध्ययनं मन्त्रजपं शान्तिवदाचरेत् ॥ १५८ ॥
मूर्तिहोमः समाख्यातः प्रायश्चित्तार्थमीरितः ।
अन्योऽपि मूर्तिहोमस्य विशेषस्त्वत्र कथ्यते ॥ १५९ ॥
यजेत् कुम्भास्त्रवर्धन्योर्मध्यमे शिवमम्बिकाम् ।
संयजेन्मूर्तिमूर्तीशानष्ट कुम्भेषु बाह्यतः ॥ १६० ॥
अष्टदिक्षु च शर्वादिमन्त्रैर्होमं समाचरेत् ।
स्थण्डिलेष्वष्टकुण्डेषु वेदिकासहितेषु वा ॥ १६१ ॥
समिदाज्यतिलक्षीरयवैरष्टोत्तरंशतम् ।
पञ्चाशत्सङ्ख्यकं वापि तदर्थं वा पृथक् पृथक् ॥ १६२ ॥
पलाशोदुम्बराश्वत्थ वटा दिक्षु विदिक्ष्वथ ।
शम्यपार्मश्रीवृक्षप्लक्षास्समिध ईरिताः ॥ १६३ ॥
क्षीरसस्येन्द्र हीनैर्वा पञ्चकुण्ड घटैस्तु वा ।
पञ्चपक्षेऽष्तपक्षे वा स्थण्डिलं पूर्वदिग्गतम् ॥ १६४ ॥
विधाय सर्वं मन्त्रैस्तु होमं तत्र समाचरेत् ।
पूर्वस्मिन्नीश कुण्डे वा गुरुस्संहितायाहुतिम् ॥ १६५ ॥
पूर्णाहुतिं ततो दत्वा घटोदैः स्नापयेच्छिवम् ।
सम्पूज्य गन्धपुष्पाद्यैः प्रार्थयेदिष्टसिद्धये ॥ १६६ ॥
एवं श्रेष्ठादि भेदेन मूर्तिहोमस्त्रिधामतः ।
कर्तव्यो मूर्तिहोमोयं मूर्तीशार्चनहोमयुक् ॥ १६७ ॥
सम्प्रोक्षण प्रतिष्ठादौ निष्कृत्यै नायमीरितः ।
शान्त्युक्तदिन सङ्ख्याया वशेनैतत्समाचरेत् ॥ १६८ ॥
मूर्तिहोम इति प्रोक्तो घृतस्नानादिकः पुरा ।
यतो मया समदिष्ट स्ततो नाद्यापि कथ्यते ॥ १६९ ॥
एकसन्ध्यादि भेदेन नित्यपूजा विलोपने ।
द्वारेशार्चनलोपे च पञ्चशुद्धिविलोपने ॥ १७० ॥
लोपे चासनसंस्कारोपचाराणामथावृतेः ।
पाद्यादीनां चतुष्के चाभ्यङ्गकोद्वर्तनेऽपि वा ॥ १७१ ॥
निमज्जन विहीने वा तैलाद्यैस्संयुते शिवे ।
अर्चिते पञ्चगव्ये वा लुप्ते पञ्चामृतेऽपि वा ॥ १७२ ॥
गन्धेऽदत्तेऽथवा स्वल्पे पुष्पे दत्ते विपर्ययात् ।
दीपे चारात्रिके लुप्ते धूपारात्रिकयोरथ ॥ १७३ ॥
नीराजनस्य वा दीपमालास्थेनाहृतेन वा ।
मूषिकाद्यैस्तु दीपेन वह्निना वा द्विजोत्तमाः ॥ १७४ ॥
लिङ्गबेरागमादौ तु स्पृष्टे दुष्टेऽन्यवर्णकैः ।
लिङ्गादिस्थेऽम्बरे दग्धे दग्धे सद्मनिवातथा ॥ १७५ ॥
दीपे च रक्षादीपे वा हविष्यामन्त्रणात्मके ।
हीने काण्डपटे गन्धे पुष्पे नैवेद्यकादिषु ॥ १७६ ॥
कृमिकीटनराद्यस्थिनखरोमादिदर्शने ।
देवाय दत्तद्रव्येषु नखरोमादिदर्शने ॥ १७७ ॥
श्लेष्माश्रुरुधिराद्युक्तद्रव्यैरम्भ्यर्चितेशिवे ।
सामान्यप्राणिसम्भूत मलयुक्तैरथापिवा ॥ १७८ ॥
नैवेद्याहरणे काले तोयसेके विलोपिते ।
तदाक्रमे वा शङ्खस्य निस्वने वा तदुज्झिते ॥ १७९ ॥
प्रागेव निश्चित द्रव्यहीने तस्य वर्धने ।
लिङ्गे बेरादिके शून्यमस्तके पूर्वकल्पिते ॥ १८० ॥
मालाद्येऽवस्थिते म्लाने लिङ्गाद्ये पूजिते सति ।
बलावदत्ते नित्ये वा वह्निकर्मणि नित्यके ॥ १८१ ॥
काम्ये वा त्वकृते कुण्डवह्नि संस्कार लोपने ।
अशैवाग्नौ कृते होमे वैदिकादि क्रियाकृतौ ॥ १८२ ॥
केवले सशिवे वाग्नौ निर्वाणेतु द्विजोत्तमाः ।
होमद्रव्येऽथवा हीने नित्योत्सवविलोपने ॥ १८३ ॥
बेरं विहाय वा तस्मिन् पुष्पलिङ्गादिभिः कृते ।
वृष्टिपातादिभिर्वापि राष्ट्रक्षोभादि हेतुभिः ॥ १८४ ॥
गर्भगेहे कृते तस्मिन् तत्काले दीपलोपने ।
अतोद्य नृत्तकरणे वितानस्य विलोपने ॥ १८५ ॥
बलिप्रदान कालेतु वाद्यदीपविलोपने ।
पादुकाराधन हीने तद्याने वा विलोपिते ॥ १८६ ॥
अयोजितास्त्रनाथे वा लिङ्गे पाशुपताह्वये ।
उक्तप्रदक्षिणे हीने वैपरीत्यप्रदक्षिणे ॥ १८७ ॥
बैरादौ पतिते वान्नलिङ्गे पात्रेऽथ पादुके ।
सौख्ये कृते तदङ्गे वा पञ्चाचार्याधिपोज्झिते ॥ १८८ ॥
सौख्यश्लोकविहीनेतु गणिकापतनेऽथवा ।
तदा दीपेऽथवा गाने विहीने तु द्विजोत्तमाः ॥ १८९ ॥
अतोद्यनृत्तवैकल्ये नीराजनविलोपने ।
तदङ्गे वाप्यदत्तायां रक्षायां भस्मनस्तथा ॥ १९० ॥
अदत्ते दर्पणे छत्रचामरादौ सति प्रभोः ।
कृते पर्युषित पुष्पाद्यैरर्चने गर्भगेहके ॥ १९१ ॥
सनिर्माल्येऽथवा विप्राः द्रव्यैरीशे प्रपूजिते ।
निर्माल्यसङ्करोपेतैः क्षयकुष्ठादिरोगिभिः ॥ १९२ ॥
बधिरैः पापरोगात्तैरपस्मारादिसंयुतैः ।
दुष्टलक्षणयुक्तैश्च हीनाङ्गैर्वाधिकाङ्गिभिः ॥ १९३ ॥
विशिखैर्वाचिते देवे सन्ध्यातिक्रमणे तथा ।
आदिशैव कुलोद्भूतव्यतिरिक्तैश्शिवेऽर्चिते ॥ १९४ ॥
अधिकारविहीनैर्वा देवलैर्वार्चितेशिवे ।
एवं नित्यविधो प्रोक्तः प्रायश्चित्ते ह्यनुक्रमः ॥ १९५ ॥
अनुक्रमानुरूपेण नित्यनिष्कृतिरुच्यते ।
एकसन्ध्यार्चनाहीने पूजयोत्तमया युते ॥ १९६ ॥
स्थानराज्ञोनिरोधः स्याद्दिशाहोमं तदा नयेत् ।
मध्यया मूर्तिहोमस्स्याद्धीनया शान्तिहोमकम् ॥ १९७ ॥
विधाय पूजां त्रिगुणां द्विगुणां वा समामथ ।
उपसन्ध्यार्चने हीने हीनोक्तां निष्कृतिं गुरुः ॥ १९८ ॥
नयेद्दोषापहारार्थं द्विसन्ध्यालोपने ततः ।
कलशैर्नवभिर्दैवं संस्नाप्य तदनन्तरम् ॥ १९९ ॥
प्रायश्चित्तं ततः कुर्यात् प्रागुक्तं देशिकोत्तमः ।
त्रिसन्ध्यार्चन लोपे तु स्नपनं पञ्चविंशतिः ॥ २०० ॥
चतुस्सन्ध्यार्चने हीने पञ्चाशत् स्नपनादिकम् ।
प्रायश्चित्तं प्रकर्तव्यमेकाहे तु विहीनके ॥ २०१ ॥
अष्टोत्तरशतं स्नानादिकं कार्यं पुरोदितम् ।
दिनद्वये विहीने तु द्विदिनं चैतदाचरेत् ॥ २०२ ॥
तत्रापि सन्ध्यालोपश्चेत्तदुक्ता निष्कृतिर्मता ।
दिनानि यानि हीनानि पूजया नित्यसञ्ज्ञया ॥ २०३ ॥
तदहस्सङ्ख्यया कुर्यात् प्रायश्चित्तं पुरोदितम् ।
एक मासावधिं यावत्ततस्सम्प्रोक्षणं नयेत् ॥ २०४ ॥
नान्यथा देवदेवस्य सन्निधिर्द्विजसत्तमाः ।
द्वारपालार्चने हीने विघ्नबाधा द्विजोत्तमाः ॥ २०५ ॥
तदर्थं संहिताहोमं समाप्यद्वारपान्यजेत् ।
पञ्चशुद्धि विहीना या सा पूजा त्वकृता भवेत् ॥ २०६ ॥
आसनस्कन्धहीने तु दुस्थितिर्भुवि जायते ।
शिवसंस्कारहीने तु नराः स्युर्दुष्टचारिणः ॥ २०७ ॥
अथोपचार वैकल्ये क्षुत्पिपासादिभिर्नराः ।
पीड्यन्ते क्रमभङ्गेतु साङ्कर्यं भुविजायते ॥ २०८ ॥
विद्यादावृति भङ्गेतु प्रेष्याणां दुस्थितिं गुरुम् ।
शान्ति होमं तदाकृत्वा यथावत्सर्वमाचरेत् ॥ २०९ ॥
नित्ये नैमित्तिके काम्ये पाद्यादि द्रव्य हीनके ।
तदङ्गे वा भवेल्लोके तत्तद्द्रव्यविनाशनम् ॥ २१० ॥
पाद्यद्रव्ये तदङ्गे वा विहीने पादरोगता ।
तद्वदाचमनाङ्गे वा मुखरोगो भविष्यति ॥ २११ ॥
शिरस्यर्घ्ये तदङ्गे वा हीने रोगो भवेद्ध्रुवम् ।
दूर्वापुष्पाक्षतैर्हीने तदङ्गे तत्फलं ध्रुवम् ॥ २१२ ॥
अभ्यङ्गादि विहीने तु भवेयुस्सरुजा नराः ।
पञ्चगव्य विहीने तु हीने पञ्चामृतेङ्गके ॥ २१३ ॥
तत्तद्द्रव्यविनाशस्तु भवेल्लोके न संशयः ।
गन्धादानेऽङ्गवैकल्ये पुष्पादाने तदङ्गके ॥ २१४ ॥
तत्तद्द्रव्य विनाशो हि भवेल्लोके मुनीश्वराः ।
धूपेऽदत्ते तदङ्गे वा हीने स्याद्घोर रोगता ॥ २१५ ॥
घण्टायास्ताडने हीने पिशाचै राक्षसादिभिः ।
पीडयन्ते सोपसर्गाश्च जायन्ते तन्निवासिनः ॥ २१६ ॥
दीपप्रदाने हीनेऽङ्ग लोपेवा दृष्टरोगता ।
आमन्त्रण हविर्लोपे तदङ्गानामथापिवा ॥ २१७ ॥
नैवेद्य तदङ्गस्याप्रदाने सस्यनाशनम् ।
ताम्बूलानामभावेऽङ्गे हीने वा वक्त्ररोगता ॥ २१८ ॥
अथ काण्डपटे हीने देवानां सन्निधिक्षयः ।
भवेदिति गुरुर्ज्ञात्वा प्रायश्चित्तं समाचरेत् ॥ २१९ ॥
देवं सम्पूज्य तद्द्रव्यं द्विदुणं दापयेच्छिवे ।
शान्तिहोमं ततः कुर्यात् स्नपनं वा गुरुर्नयेत् ॥ २२० ॥
तत्तद्द्रव्यविहीने च द्विगुणं दापयेच्छिवे ।
कर्तव्यस्संहिताहोमश्शताघोर जपोऽथवा ॥ २२१ ॥
द्रव्याणामेव चैतेषामर्धे पादे तदर्धके ।
प्रदत्तेऽघोर मन्त्रेण द्विचतुष्षट्शतं क्रमात् ॥ २२२ ॥
जप्त्वा देवाय तद्द्रव्यन्द्विगुणं दापयेत्ततः ।
द्रव्याण्येतान्यमन्त्रेण दत्तानि यदि शङ्करे ॥ २२३ ॥
अदत्तमेव तद्द्रव्यं देवमभ्यर्च्य देशिकः ।
दद्यादन्ते स्वमन्त्रेण द्रव्यं वा द्विगुणं समम् ॥ २२४ ॥
स्नपनं कारयेद्दिष्टं शतं घोरजपं तु वा ।
नित्ये नैमित्तिके काम्ये पाद्यादित्रयलोपने ॥ २२५ ॥
दद्योजातनरेशानाश्शतधावर्त्य देशिकः ।
याद्यादि द्विगुणं दद्यात्तद्द्रव्यं केवलं तु वा ॥ २२६ ॥
दूर्वापुष्पाक्षते हीने शतं जापोहृदामतः ।
प्रवर्तमानेऽभ्यङ्गे वोद्वर्तनिर्मज्जनादिके ॥ २२७ ॥
हीने हृदा शतं जप्त्वा द्विगुणं दापयेत्ततः ।
संस्थितेऽभ्यङ्ग तैलाद्ये पूजया संहिताहुतिः ॥ २२८ ॥
नित्ये नैमित्तिके काम्ये पूर्वकॢप्तशरावृते ।
विलुप्ते संहिताहोमं कृत्वा द्विगुणमाचरेत् ॥ २२९ ॥
अनेन विधिना कुर्यात् पञ्चगव्यं च निष्कृतिम् ।
पूर्वसङ्कल्पिते गन्धे लुप्ते सद्यः शतं जपेत् ॥ २३० ॥
जुहुयाद्वाथ तद्द्रव्यं द्विगुणं सममेव वा ।
अपुष्कले विहीने वा पुष्पे दत्ते विपर्ययात् ॥ २३१ ॥
शतवारं जपेदीशं तद्दद्यात् द्विगुणं ततः ।
धूपेचारात्रिके घोरं जप्त्वान्ते द्विगुणं ततः ॥ २३२ ॥
धूपारात्रिकयोर्दानकाले नीराजनस्य च ।
दीपमालास्थितेनाथ मुषिकाद्याहृतेन वा ॥ २३३ ॥
वह्निना यदि संस्पृष्टे लिङ्गबेरागमादिके ।
अणुना महता वापि राज्ञो रोगो भविष्यति ॥ २३४ ॥
संशोध्य वह्निना दुष्टं संस्नाप्यपरमेश्वरम् ।
पञ्चामृत समायुक्तं नालिकेरोदकान्वितम् ॥ २३५ ॥
सम्पूज्य देवदेवेशं मूर्तिहोमं समाचरेत् ।
अणुमात्रो भवेद्वह्निर्यदि शान्तिं समाचरेत् ॥ २३६ ॥
लिङ्गबेरादिसंस्थानि वासांसि यदि वह्निना ।
निर्दग्धानि तदा कुर्यात् कर्म सम्प्रोक्षणादिकम् ॥ २३७ ॥
दग्धानि चेत् प्रदेशेन तदा शान्तिं समाचरेत् ।
दहने सद्मनः कुर्यात् सद्म सम्प्रोक्षणात्मकम् ॥ २३८ ॥
देवाय स्नपनं कुर्यात् धामच्छेदादिसम्भव ।
तदुक्तां निष्कृतिं कुर्यात् सन्धानादि समन्वितम् ॥ २३९ ॥
वह्निना लिङ्गबेरादावन्यवर्णमुपायते ।
मानुषं चेत् परित्याज्यं ग्राह्यं स्वायम्भुवादिकम् ॥ २४० ॥
प्रतिक्रियानुकर्मोक्त्या कार्या सम्प्रोक्षणान्विता ।
पुस्तको यदि लेशेन दग्धः शान्तिं समाचरेत् ॥ २४१ ॥
सकले विकले कुर्याच्छिवस्य स्नपनं महत् ।
प्राण्यङ्गधूपादेन च पञ्चमस्य शतं जपेत् ॥ २४२ ॥
दीपानामथ वैकल्ये जपेदघोर शतत्रयम् ।
दीपानि द्विगुणं पश्चात् देवदेव प्रदापयेत् ॥ २४३ ॥
रक्षा दीपस्य विच्छेदेऽप्येवं द्विगुणजापयुक् ।
हविष्य दत्ते देवाय स्नपनं तु विधाय च ॥ २४४ ॥
द्विगुणं दापयेत्पश्चादामन्त्रण हविष्यपि ।
अथ काण्डपटे हीने कवचं द्विशतं जपेत् ॥ २४५ ॥
गन्धपुष्पनिवेद्यादि द्रव्येष्वपि तथा भवेत् ।
कृमिकीटनराद्यस्थिनखरोमादि दर्शने ॥ २४६ ॥
त्यजेत् स्वल्पं तु तद्द्रव्यं महच्चेन्न परित्यजेत् ।
शिवाय दत्तद्रव्येषु नखरोमादि दर्शने ॥ २४७ ॥
पञ्चगव्यैस्सुसंस्नाप्य जपेदघोरं शतत्रयम् ।
श्लिष्माश्रुरुधिराद्युक्त द्रव्यैश्चेत् पूजितः शिवः ॥ २४८ ॥
स्नपनं देवदेवाय कल्पयेत् कर्तुरिच्छया ।
सामान्यप्राणि सम्भूतमलयुक्ते तथाचरेत् ॥ २४९ ॥
नैवेद्याहरणे पाकस्थानात्तोयेन सेचनम् ।
हीनं लङ्घनं तत्र यदि जायेत दोषदम् ॥ २५० ॥
अर्घ्याम्बुना तदाप्रोक्ष्य नैवेद्यं बहुरूपिणा ।
शतं जपेद्विशुध्यर्थं हीने वा शङ्खनिस्वने ॥ २५१ ॥
आतोद्य सहिते स्थाने पुरुषाणां शतं जपेत् ।
प्रागेव निश्चितद्रव्यहीने तद्दोषकारकम् ॥ २५२ ॥
तदा मूलं शतं जप्त्वा द्विगुणं दापयेच्छिवे ।
प्रागेव निश्चितद्रव्यवर्धनं धनवर्धनम् ॥ २५३ ॥
नित्ये नैमित्तिके काम्येऽप्येषा निष्कृतिरीतिता ।
लिङ्गबेरादयश्शून्यमस्तकायदि दोषदाः ॥ २५४ ॥
तदाघोरं शतं जप्त्वा पुष्पाद्यैरर्चयेत्ततः ।
पूर्वसन्ध्यार्चितम्लानपुष्पाद्यैस्समवस्थिते ॥ २५५ ॥
पूजिता लिङ्गबेराद्या यदि दोषकरा नृणाम् ।
अघोरेण शतं जप्त्वा पुनः पूजां समाचरेत् ॥ २५६ ॥
बलिदानविहीनं चेद्भवन्त्यखिलदेवताः ।
तत् स्थान विमुखास्तासां तृप्त्यर्थं द्विगुणं नयेत् ॥ २५७ ॥
दशाहोर्ध्वं विहीनं चेत् स्वाणुनापि शताहुतिः ।
नित्ये नैमित्तिके काम्ये त्वकृते वह्निकर्मणि ॥ २५८ ॥
अवग्रहो भवेत्तत्र शान्तिहोमं समाप्य च ।
पुनस्तत्त्रिगुणं कार्यं तन्मात्रं वा द्विजोत्तमाः ॥ २५९ ॥
यदि देशिकसामर्थ्यं द्विसन्ध्यादौ समाचरेत् ।
होमकार्याणि यावन्ति परित्यक्तानि देशिकैः ॥ २६० ॥
तत्तद्द्रव्यैश्च तावन्ति मिलित्वा दिनवृद्धितः ।
प्रमाणहीनं तत्कुण्डं स्थण्डिलं वारि वृद्धिदम् ॥ २६१ ॥
शान्तिहोमं तदा कृत्वा यथावत्पुनराचरेत् ।
कुण्डसंस्कारहीने तु शिवाग्निर्नैव सिद्ध्यति ॥ २६२ ॥
तथाविधे कृते होमे कुण्डे वा स्थण्डिलेऽपि वा ।
अनिष्पन्ने शिवाग्नौ वा तयोस्संस्कार पूर्वकम् ॥ २६३ ॥
होमः पुनरपीष्टस्स्यान्नान्यथा देव सन्नधिः ।
अशैवाग्नौ कृतो होमश्शैवो व्याधिप्रदो भवेत् ॥ २६४ ॥
शिवाग्निरेव शैवे स्यान्नान्योऽग्निः शिवमन्दिरे ।
वैदिकाग्नि क्रिया या तु नेष्यते शिवमन्दिरे ॥ २६५ ॥
पुण्याहाद्यं कथं चोक्तमिति चेच्छैव चोदितम् ।
इत्यत्र क्रियते नैव स्वमनीषा प्रवर्तितम् ॥ २६६ ॥
शिवालये प्रकर्तव्यमित्यादि श्रुतिचोदितम् ।
अस्ति चैद्वेदिकं कर्मेत्येतत्सिद्धान्तवर्त्मना ॥ २६७ ॥
कामिकादि प्रभेदेन स्थापिते पूजितेऽपिवा ।
नोच्यते वैदिकं वाथ पुराणस्मृतिचोदितम् ॥ २६८ ॥
किमु पाशुपतादीनां प्रवेशो नेतितद्विजाः ।
रक्षितेऽग्नौ तु निर्वाणे यजमान विनाशनम् ॥ २६९ ॥
तदाघोराणुना कुर्यात्सहस्रं जपतर्पणे ।
सशिवेऽपि हि निर्वाणेऽयुतं घोराणुनाहुतिम् ॥ २७० ॥
तत्सङ्ख्याजप संयुक्तां निष्कृत्यर्थं समाचरेत् ।
होम द्रव्य विहीने स्यात् तद्द्रव्य द्विगुणागुतिः ॥ २७१ ॥
नित्योत्सवो विहीनश्चेत् सर्वदोषकरो नृणाम् ।
तदादेवं समभ्यर्च्याघोरेणैव शतं हुनेत् ॥ २७२ ॥
सन्धित्रयेऽपि हीने तु शान्ति होमं समाचरेत् ।
अहोरात्रे विहीने तु स्नपनं कारयेच्छिवे ॥ २७३ ॥
पञ्चाहात्तु तदेव स्यादघोरशतहोमयुक् ।
दशाहे स्नपनं शान्तिहोमसंयुक्तमाचरेत् ॥ २७४ ॥
तस्य पक्षकविच्छेदे शान्तिः स्यात् स्नपनेन तु ।
एकमासान्तरे हीने स्नपनं च शताहुतिः (दिशाहुतिः) ॥ २७५ ॥
शान्तिस्तदूर्ध्वं स्यात् किं तु त्रिदिनं ब्राह्मणोत्तमाः ।
पक्षान्तरे ततोप्यूर्ध्वं यदि निष्कृति ऋक्षकम् ॥ २७६ ॥
वर्धयेद्युग्म सङ्ख्यातं पक्षपक्षावसानकम् ।
नित्योत्सवश्च कर्तव्यो निष्कृतेरनुदेशिकैः ॥ २७७ ॥
निवर्त्यमाने बेरेण तस्मिन्नित्योत्सवे यदा ।
बेरं विहाय पुष्पाद्यैर्लिङ्गैर्निर्वर्तिते सति ॥ २७८ ॥
तदाघोरं जपेन्मन्त्री त्रिशतं द्विशतं तु वा ।
वृष्टिपातादिभिर्वापि राष्ट्रक्षौभादिहेतुभिः ॥ २७९ ॥
गर्भगेहे कृते नित्योत्सवेप्येवं जपोऽर्धभाक् ।
तत्काले दीपविच्छेदे राष्ट्रभन्धतमो भवेत् ॥ २८० ॥
तदाघोरशतं जप्त्वा दीपद्विगुणमाचरेत् ।
एवं स्याद्यदि वाद्ये वा नृत्ते वा दोषकारकम् ॥ २८१ ॥
कृत्वा तु संहिताहोममघोर जपमेव वा ।
सहस्रं द्विगुणं पश्चान्नृत्तं वाद्यं समाचरेत् ॥ २८२ ॥
तदा वितानवैकल्ये तृतीयं त्रिशतं जपेत् ।
एवं स्यात् बलिदानेऽपि वाद्यादीपविलोपने ॥ २८३ ॥
पादुकाराधने हीने याने वा पादरोगता ।
कुर्याद्वा संहिताहोमं सहस्रं दक्षिणं जपेत् ॥ २८४ ॥
अयोजितेऽस्त्रनाथेवा लिङ्गे पाशुपताह्वये ।
विघ्नबाधा जपेद्घोरं कुर्याद्वा संहिताहुतिम् ॥ २८५ ॥
उत्सवे कृत एवं स्याद्वैपरीत्य प्रदक्षिणे ।
उक्त प्रटक्षिणेहीने संहिताहोम इष्यते ॥ २८६ ॥
बेरादिपतने यानकाले संवत्सरोक्तवत् ।
तद्वत्कुर्यान्निष्कृतिं च अन्नलिङ्गादिपातने ॥ २८७ ॥
बेरेतु पतिते कुर्यादन्नलिङ्गोक्त निष्कृतिम् ।
पादुके पतिते राष्ट्रकलहस्तन्निवर्तये ॥ २८८ ॥
ध्वजाधिवासरीत्या तु कुम्भं संस्थाप्य मध्यमे ।
पादुकं च समभ्यर्च्य तत्पुरश्शान्तिहोमकम् ॥ २८९ ॥
विधाय कुम्भन्यासं च कृत्वान्ते स्नानमाचरेत् ।
भेदादावनुकर्मोक्त्या निष्कृतिस्स्याद्विजोत्तमाः ॥ २९० ॥
सौख्यं चेन्न कृतं विद्यात्तदा तल्लोकदुःस्थितम् ।
पञ्चविंशतिभिः कुर्यात्स्नपनं कलशैस्तदा ॥ २९१ ॥
नवभिः कलशैर्वाथ गव्यस्नपनमेव वा ।
सौख्यानि यानि हीनानि तत्सौख्यं द्विगुणं नयेत् ॥ २९२ ॥
पञ्चाशत् स्नपनाख्यं स्यादनेकदिनलोपने ।
सौख्याङ्गे तु विहीने वा द्विगुणं तु तदा नयेत् ॥ २९३ ॥
पञ्चाचार्याः स्वकर्माणि न कुर्वन्ति तदा यदि ।
तदा मर्त्याः स्ववृत्तिस्था न भवन्त्यत्र वासिनः ॥ २९४ ॥
ईशास्याघोरवामाजाञ्जपेन्मन्त्राश्शतं शतम् ।
सर्वाभावे नयेच्छान्तिहोमं बहुदिनेऽपि च ॥ २९५ ॥
सौख्यश्लोक विहीने स्यात् तत्सौख्यमकृतं भवेत् ।
अघोरेण शतं जप्त्वा पुनस्तद्द्विगुणं नयेत् ॥ २९६ ॥
सौख्यकाले तु गणिकापतने राष्ट्रदुःस्थितिः ।
यावदेव तदा कुर्याच्छान्ति होमं तदुक्तवत् ॥ २९७ ॥
स्नपनं वा त्वघोरेण सहस्रजपमेववा ।
सौख्यदीपस्य विच्छेदे घोरेणैक शतं जपेत् ॥ २९८ ॥
गानाभावे च तद्राष्ट्रभीतिस्सौख्यं यथोदितम् ।
प्रायश्चित्तं तदा कार्यं तद्भीतिविनिबृत्तये ॥ २९९ ॥
आतोद्य नृत्तवैकल्ये संहिताहोम इष्यते ।
सहस्रं वा जपेद्घोरं द्विगुणं दापयेत्ततः ॥ ३०० ॥
नीराजने तदङ्गे वा हीनेऽग्निभयमादिशेत् ।
देवं संस्नाप्य गव्येन समभ्यर्च्यादराद्गुरुः ॥ ३०१ ॥
द्विगुणं तु नयेत्पश्चाद्यानि हीनानि तानि च ।
शान्तिहोमस्तु वा कार्यो मूर्तिहोमोथवा मतः ॥ ३०२ ॥
अदत्ता भस्मरक्षा चेदघोरेण शतं जपेत् ।
अदत्ते दर्पणच्छत्रचामारादौ तदा नयेत् ॥ ३०३ ॥
अघोरजपसाहस्रमथ पञ्चशतं तु वा ।
कृतेऽप्युषितपुष्पाद्यैरर्चने राष्ट्र विभ्रमः ॥ ३०४ ॥
स्नपनं देवदेवाय कृत्वा शान्तिं त्र्यहं नयेत् ।
गर्भगेहे सनिर्माल्ये देवानां नात्र सन्निधिः ॥ ३०५ ॥
स्थलशुद्धिं तदा कृत्वा देवं सम्पूज्य यत्नतः ।
अघोराख्यं जपेन्मन्त्रं सहस्रं दोषशान्तये ॥ ३०६ ॥
निर्माल्य सङ्करोपेतैर्द्रव्यैरीशे प्रपूजेते ।
तद्राष्ट्रवासिनो मर्त्याः पीडयन्ते शत्रुभिस्तदा ॥ ३०७ ॥
क्षयकुष्ठादिरोगार्तैर्बधिरैः पापरोगिभिः ।
अपस्मारादिभिर्ग्रस्तैर्दुष्टलक्षण लक्षितैः ॥ ३०८ ॥
हीनाधिकाङ्गैर्वेज्यायां कृतायां विशिखैस्तु वा ।
राष्ट्रक्षोभाय सा पूजा भवेन्निष्कृतिरुच्यते ॥ ३०९ ॥
सकृत् कृतेऽर्चने घोरशतमेकं नेयेद्गुरुः ।
तदूर्ध्वं शतवृद्ध्या तु कालभेदाज्जपं नयेत् ॥ ३१० ॥
पक्षोर्ध्वे संहिताहोमो मासोर्ध्वे शान्तिहोमकः ।
षाण्मासोपरि शान्तिस्स्यान्मूर्तिहोमस्समोपरि ॥ ३११ ॥
स्वदेशकालयोरेव यज्ञा इष्टफलप्रदाः ।
अन्यदेशेऽन्यकाले च त एवानिष्टहेतवः ॥ ३१२ ॥
सन्ध्याति क्रमणे घोर सहस्र जपमाचरेत् ।
सा च पञ्चविधा प्रोक्ता शास्त्रे बालादि भेदतः ॥ ३१३ ॥
बालातिबाला युवतिर्वृद्धाति श्रेयसी मता ।
अतिबालाति वृद्धाभ्यां तास्सार्ध घटिका मताः ॥ ३१४ ॥
मार्ताण्डस्योदयार्धात्तु मध्यमात् पूर्वगानिनी ।
अतिबाला च बाला च नास्ति ग्राह्यस्तिसृष्वपि ॥ ३१५ ॥
सन्ध्यास्तत्पृष्ठगामिन्यो युवत्याद्यस्समीरिताः ।
तास्वेव प्रारभेत्पूजां पूर्वाह्णादिषु सर्वदा ॥ ३१६ ॥
श्रेयस्यामुत्तमा तस्याः पार्श्वयोर्मध्यमे मते ।
अतिबालातिवृद्धा च गर्हितारम्भकर्मणि ॥ ३१७ ॥
आराब्धाचेत्तयोः पूजा पूर्वोक्तानिष्कृतिर्मता ।
सन्ध्यारम्भे तदन्यत्र संहिताहोममाचरेत् ॥ ३१८ ॥
आदिशैव कुलोद्भूत व्यतिरिक्तैश्शिवार्चने ।
कृते परार्थे दोषाय सकृत्सन्ध्यार्चने कृते ॥ ३१९ ॥
आचरेत्संहिताहोमं तद्वृद्ध्यादिनवर्धने ।
पक्षोर्ध्वं शान्तिरित्युक्ता मासोर्ध्वं शान्तिहोमकः ॥ ३२० ॥
द्विमासे मूर्तिहोमः स्याच्चतुर्मासे दिशाहुतिः ।
षाण्मासोर्ध्वे विधातव्यं कर्मसम्प्रोक्षणं द्विजाः ॥ ३२१ ॥
षाण्मासात्परतो यस्मादतो देवलकाह्वये ।
अधिकारोऽनुशैवेस्ति भृत्यर्थं न बवेद्यदि ॥ ३२२ ॥
मध्यदेशोद्भवश्चेद्यस्तस्य तत्राधिकारिता ।
चललिङ्ग प्रतिष्ठायां दीक्षायां सर्वदेशकाः ॥ ३२३ ॥
विन्ध्याद्रे र्दक्षिणे राज्ञामुत्तरे वैश्यजन्मनाम् ।
सान्तानिकस्य सर्वत्र न च शूद्रस्य कीर्तिता ॥ ३२४ ॥
अधिकारविहीनेनानुष्ठितं त्वकृतं भवेत् ।
कृते देवलकाह्वेन स्थापनादौ गुरूत्तमाः ॥ ३२५ ॥
पुनस्संस्थापनं कृत्वा विधिनार्चां समाचरेत् ।
अधिकारविहीनेनानुष्ठितं तद्वदाचरेत् ॥ ३२६ ॥
एवं नित्यविधौ प्रोक्तं प्रायश्चित्तं द्विजोत्तमाः ।
अष्टबन्धादि विश्लेषे निष्कृतिक्रम उच्यते ॥ ३२७ ॥
अष्टबन्धे तु विश्लिष्टे लिङ्गे वा प्रतिमादिके ।
रिपुणा सङ्गृहीतो वा देवी वा केवलाद्विजाः ॥ ३२८ ॥
देवीं विहाय देवो वा केवलो रिपुणा हृतः ।
तत्रापि धाम्नि स्फुटिते महत्स्वल्पादि भेदतः ॥ ३२९ ॥
स्थूप्याद्यवयवच्छेदे स्थलाधो जलनिस्रवे ।
स्थलेऽधः पतिते वापि तदङ्गे वाखिलेऽपि वा ॥ ३३० ॥
पिण्डिकापतने वाधः परिवारविलोपने ।
बलिपीठविहीने तु तज्जीर्णे स्फोटनेऽपिवा ॥ ३३१ ॥
तद्दाहपतनादौ च प्राकारे गोपुरे तथा ।
जीर्णेपि पतिते वापि स्फोटनादिसमन्विते ॥ ३३२ ॥
कपिकुक्कुटकाद्यैर्वा कपोतैस्सूकरैश्श्वभिः ।
उलूकगृध्रकाकैश्च ऋतुस्त्री चोर गर्दभैः ॥ ३३३ ॥
पतितैः प्रेतकैर्वापि पातकैस्सूतकैरथ ।
गूढजैः पापरोगात्तैर्व्रात्यैर्वा प्रतिलोमजैः ॥ ३३४ ॥
गुर्वादिद्रोह संयुक्तैर्दीक्षाहीनैर्द्विजातिभिः ।
चतुष्पादैरथान्यैश्च पक्षिभिर्वा सरीसृपैः ॥ ३३५ ॥
हीनजातिभिरन्यैर्वा नरैर्दीक्षान्तरस्थितैः ।
शिल्पिभिः पाणचण्डालरजकाद्यैरथापि वा ॥ ३३६ ॥
स्पृष्टे पीठेऽथ लिङ्गे वा बेरादौ गर्भगेहके ।
प्रविष्टे वाथ पूर्वे तु मण्डपे प्रतिमाह्वये ॥ ३३७ ॥
परिवारालये वान्तर्मण्डपे वा द्वितीयके ।
महानसे प्रविष्टे वा बलिपीठेषु वा द्विजाः ॥ ३३८ ॥
निर्वाणदीक्षया हीनैश्शूद्राद्यैस्समयस्थितैः ।
परार्थं स्थापिते लिङ्गे स्पृष्टे गर्भे प्रवेशिते ॥ ३३९ ॥
अन्तर्मण्डलसालादौ मालिकादौ च मण्टपे ।
उषिते वा चिरं मध्ये अशुचिक्षेपणेऽथवा ॥ ३४० ॥
गर्भेऽर्धमण्डपे बेरमण्डपे बाह्यदेशके ।
विष्ठाख्यप्रस्रवोद्गारश्लेष्म मद्यादि सेचने ॥ ३४१ ॥
अशौचिभिः त्रिवर्णाद्यैरन्तर्मण्डलवेशने ।
प्रासादे गर्भगेहेऽर्धे प्रतिमा मण्टपादिके ॥ ३४२ ॥
साले वा मालिकायुक्ते केवले गोरुराङ्कणे ।
बेरे पीठे वृषादौ वा तद्धाम्नि बिलपीठके ॥ ३४३ ॥
परिवारालये कूपे पचनालय एव वा ।
आस्थानमण्डपेऽन्यास्मिन् नृपवेश्मनि वा गृहे ॥ ३४४ ॥
सभायां चूलिकायां वा वाल्मीके समुपस्थिते ।
शिथिलीसम्भवे वाथ मधुपञ्जर सम्भवे ॥ ३४५ ॥
बृहत्पिपीलिकाक्षुद्रारक्तस्त्रीक्षुद्रजन्तवः ।
एतेषां वा समुत्पत्तौ द्वारे वा शयनालये ॥ ३४६ ॥
तैलाज्यहविषः स्थाने द्वारनालेऽनिलालये ।
अजगोमहीषादीनां स्थाने वा ग्राम मध्यमे ॥ ३४७ ॥
दार्वादि लिङ्गे बेरादौ वीथ्यां वा चैत्यदारुणि ।
मठे प्रपादिके वापि आरामादावथापि वा ॥ ३४८ ॥
लिङ्ग मूलेऽथवा तेषां वल्मीकादौ समुद्भवे ।
नित्ये नैमित्तिके काम्ये लुप्ते स्नपनकर्मणि ॥ ३४९ ॥
वैकल्ये वा तदङ्गस्य स्थण्डिले वा तदङ्गके ।
कुम्भादीनां विलोपे च कुम्भादौ मानवर्जिते ॥ ३५० ॥
स्थापिते शिवकुम्भे वा करके कलशेऽपिवा ।
भेदादिसहिते दत्ते पृष्टे वा द्विजसत्तमाः ॥ ३५१ ॥
शङ्ख हैमादि पात्रैर्वा ब्रह्मवृक्षादलोद्भवैः ।
स्नपने कल्पिते बेरे सूत्रवेष्टनवर्जिते ॥ ३५२ ॥
स्वल्पेन तन्तुनावाथ वेष्टिते कलशादिके ।
विधानकूर्च लोपे वा उत्कूर्चक्रमलोपने ॥ ३५३ ॥
रत्नहेमाम्बरादीनां विलोपे च घटादिषु ।
गव्यादि द्रव्य लोपे वा पुण्याहे वा विवर्जिते ॥ ३५४ ॥
कुम्भादावर्चनापेते मन्त्रन्यासाप्रकल्पने ।
आषाढादिषु मासेषु कृत्तिकान्तेषु पञ्चसु ॥ ३५५ ॥
पवित्रारोहणे हीने दमनारोहणेऽपिवा ।
कृत्तिकादीपविच्छेदे राष्ट्रक्षोभादिहेतुभिः ॥ ३५६ ॥
बेरादौ भुवि तोये वा गुहायां वा सुरक्षिते ।
पुष्पशून्यशिरोलिङ्गे वृष्टिपातादिसेचिते ॥ ३५७ ॥
भग्नधामस्थिते वापि मृगपक्षिसरीसृपैः ।
पशुभिर्बाधिते लिङ्गे देवतान्तरबाधिते ॥ ३५८ ॥
एवमादिषु कृत्येषु प्रायश्चित्तं विधीयते ।
अष्टबन्धेतु विश्लिष्टे राष्ट्रे शैथिल्यमादिशेत् ॥ ३५९ ॥
अष्टबन्धं त्रिबन्धं वा कृत्वान्ते स्नपनं नयेत् ।
पुरातनं परित्यज्य शास्त्रेणास्त्रं समुच्चरन् ॥ ३६० ॥
अघोरेण शतं होमं समिदाज्यतिलोदनैः ।
रिपुणा सङ्गृहीतं चेल्लिङ्गं वा प्रतिमादिकम् ॥ ३६१ ॥
तद्राष्ट्रनाशो नृपतिश्शत्रुभिः परिपीड्यते ।
सर्वयत्नात् तदाहृत्य तत्रैव स्थापनाय च ॥ ३६२ ॥
लब्धं चेल्लिङ्ग बेराद्यं गुप्तदेशेविधाय च ।
लिङ्गोत्पाटजदोषस्य शान्त्यर्थं घोरमन्त्रतः ॥ ३६३ ॥
सहस्रं होमयेजाद्यतिलाभ्यां चरुणा शतम् ।
मधुरत्रय संयुक्तं सहस्रं दूर्वयाहुतिम् ॥ ३६४ ॥
कृत्वान्ते स्थापनोक्त्यातु स्थापयेत्पूर्वभूतले ।
लक्षणोद्धारणं दृष्टि मोचनं जलवेशनम् ॥ ३६५ ॥
विहायान्यत् प्रकर्तव्यं स्थापयेत् तत्वदर्शिभिः ।
अलब्धं लिङ्गबेराद्यं यदान्यत् स्थापयेन्नवम् ॥ ३६६ ॥
मादादर्वाक् तदूर्ध्वं चेद्यावन्मासत्रयावधि ।
प्रत्यहं शान्तिहोमश्च कर्तव्यः स्थापनान्तकम् ॥ ३६७ ॥
तदूर्ध्वं स्थापनं बाललिङ्गादेश्चात्र नोदितम् ।
तस्मात् सर्वप्रयत्नेन मासत्रितयमध्यमे ॥ ३६८ ॥
संस्थाप्य बाललिङ्गाद्यं बालस्थापन वर्त्मना ।
कैर्गृहीतं क्व चोराद्याः क्व लिङ्गं कीदृशं तु तत् ॥ ३६९ ॥
प्रतिमा मुखलिङ्गं वा बाणलिङ्गादिकं तु वा ।
प्रत्यहं चैवमन्वेष्य स्थितमन्यत्रचेद्ध्रुवम् ॥ ३७० ॥
तदायुद्धेन जित्वा वा वित्तं दत्वाथवादरात् ।
आहृत्य लिङ्गबेराद्यं स्वस्थाने स्थापयेभृशम् ॥ ३७१ ॥
संवत्सरत्रयादर्वाक् संलब्धं बहुयत्नतः ।
संवत्सरत्रयादूर्ध्वमलब्धं चेन्मुनीश्वराः ॥ ३७२ ॥
मूलस्थाने यथापूर्वं तद्द्रव्यैस्तत्प्रमाणतः ।
संस्थाप्य मूललिङ्गाद्यमर्चयेदर्चनोक्तवत् ॥ ३७३ ॥
अज्ञातं पूर्वमानं चेदाकृतिर्वगुरूत्तमैः ।
तत्प्रासादानुरूपेण यजमानानुरूपतः ॥ ३७४ ॥
लिङ्गमापाद्य विधिना स्थापयेदुक्तवर्त्मना ।
बाणलिङ्गं तु वा तत्र स्थापयेत् सर्वसिद्धये ॥ ३७५ ॥
बेराद्यं पीठिकावापि न्यायेनानेन कारयेत् ।
देवीं विहाय देवो वा देवी वा केवला यदा ॥ ३७६ ॥
शत्रुभिस्सङ्गृहीता चेत् स्थितस्यैवानुरूपतः ।
सम्पाद्य चेतरं तस्य प्रतिष्ठां च समाप्य च ॥ ३७७ ॥
कल्याणं कारयेदन्ते विधिना देशिकोत्तमः ।
स्थापनान्ते तु बेरमाद्यमानीतं चेत्तदन्तिके ॥ ३७८ ॥
देशे संस्थाप्य विधिना पूजयेन्नित्यमादरात् ।
पीठं चेत् सन्त्यजेल्लिङ्गे नाथवान्येन योजयेत् ॥ ३७९ ॥
प्रासादस्स्फुटितः पूर्वे यदि राज्ञो भयं भवेत् ।
आग्नेय्यामग्निदाहः स्याद्दक्षिणे कलहो भवेत् ॥ ३८० ॥
नैॠत्यं धननाशस्स्याद्वारुण्यां भृत्यनाशनम् ।
वायव्यां शत्रुवृद्धिस्यादुत्तरे पुत्रनाशनम् ॥ ३८१ ॥
ऐशान्यां दुःखभाग्राजाक्रमेणैवं फलं मतम् ।
उत्तमादि विभेदेन कृत्वा शान्तिं पुरोदिताम् ॥ ३८२ ॥
शान्तिहोमयुतामन्ते सन्धानं धाम्न आचरेत् ।
प्रासादमनुकर्मोक्त्या कारयेद्वा यथाविधि ॥ ३८३ ॥
स्वल्पभेदादियुक्तश्चेच्छान्तिहोमं समाचरेत् ।
प्रासादार्धे त्रिपादे वा पादेऽष्टांशेऽथ भग्नके ॥ ३८४ ॥
कुर्याद्धाम्नोऽथ सन्धानं षट्पञ्चयुगवह्निजम् ।
प्रायश्चित्तं प्रकर्तव्यं पूर्वोक्तं भावितात्मभिः ॥ ३८५ ॥
स्थूप्याद्यवयवच्छिन्नेऽप्येतदेकाहमाचरेत् ।
स्थलाधो जलनिःस्रावे जलेऽधः पतितेऽपिवा ॥ ३८६ ॥
तदङ्गे वा निभग्ने तु भूमौ दोषः प्रजायते ।
शान्तिहोमं तदाकुर्यात् सलिले पतिते त्र्यहम् ॥ ३८७ ॥
कुम्भस्थं वा देवेशं कृत्वा कुर्यात् स्थलक्रियाम् ।
प्रोक्षयेद्वास्त्रतोयेन स्नानार्थं प्रतिसन्ध्यकम् ॥ ३८८ ॥
पुण्याहप्रोक्षणोपेतं शिल्पिभिः कारितेस्थले ।
ततस्सम्प्रोक्षणं कुर्यात् स्थलकर्मावसानके ॥ ३८९ ॥
पिण्डिका पतिताऽधश्चेत् स्वस्थानान्मुनिपुङ्गवाः ।
पीडारिभिर्भवेत् कुम्भवर्धन्योश्च शिवं शिवाम् ॥ ३९० ॥
सविद्येशं समावाह्य पिण्डीं स्थानगतां नयेत् ।
नयेत्तुत्रिदिनं शान्तिं मन्त्रन्यासपुरस्सरम् ॥ ३९१ ॥
ततस्सम्प्रोक्षमं कुर्याच्छिल्प्यादिस्पर्शनं यदि ।
परिवार विहीनेतु भृत्यवर्गस्यनाशनम् ॥ ३९२ ॥
परिवारं समापाद्य प्रतिष्ठां कारयेत्ततः ।
बलिपीठे विहीने तु सर्वदोषावहं भवेत् ॥ ३९३ ॥
सङ्कल्प्य पूर्ववत्पीठं ततस्तत्स्थापनं नयेत् ।
तज्जीर्णे स्फुटिते दाहे पतनादौ सति द्विजाः ॥ ३९४ ॥
शान्तिहोमं तदा कृत्वा सम्प्रोक्षणमथाचरेत् ।
प्राकारे गोपुरे जीर्णे पतिते स्फोटनादिके ॥ ३९५ ॥
राज्ञो भयकरं प्रोक्तं शान्तिहोमं तदा नयेत् ।
ततस्सम्प्रोक्षणं कुर्यात् सन्धानं स्फोटनादिषु ॥ ३९६ ॥
कृत्वा गव्येन सम्प्रोक्ष्य शान्तिमेकाहमाचरेत् ।
कपि कुक्कुटकाद्यैर्वा कपोतैस्सूकरैःश्वभिः ॥ ३९७ ॥
उलूकगृध्रकाकैश्च ऋतुस्त्रीचोर गर्दभैः ।
पतितैः प्रेतकैर्वापि पातकैस्सूतकैरथ ॥ ३९८ ॥
गूढजैः पापरोगात्तैर्व्रात्यैर्वा प्रति लोमजैः ।
गुर्वादिद्रोह संयुक्तैदीक्षाहीनैर्द्विजादिभिः ॥ ३९९ ॥
चतुष्पादैरथान्यैश्च पक्षिभिर्वा सरीसृपैः ।
हीनजातिभिरन्यैर्वा नरैर्दीक्षान्तरस्थितैः ॥ ४०० ॥
शिल्पिभिः पाणचण्डालरजकाद्यैरथापिवा ।
स्पृष्टे पीठेऽथ लिङ्गे वा बेरादौ तत्रवासिनः ॥ ४०१ ॥
राष्ट्रे शत्रु जनैर्मर्त्याः पीडयन्ते सर्व एव ते ।
मृत्भाण्डांस्तु त्यजेदेतैः स्पृष्टानासन्नकानपि ॥ ४०२ ॥
गोमयालेपने कृत्वा पुण्याहं च गुरूत्तमः ।
गव्येन स्नपनं कृत्वा सम्प्रोक्षनमथाचरेत् ॥ ४०३ ॥
ऋतुस्त्रीपातकाशौचकारकैः स्पर्शितेसति ।
शान्तिहोमादिकं कार्यं प्रागुक्तं रजकैरपि ॥ ४०४ ॥
चण्डालपाणकाद्यैश्चेच्छान्तिकर्मादिकं नयेत् ।
गर्भगेहे प्रविष्टे तु स्नपनं शान्तिहोमयुक् ॥ ४०५ ॥
सम्प्रोक्षणं विनाकुर्यात् कपिकुक्कुटकादिभिः ।
ऋतुस्त्रीपातकाद्यैश्चेत् प्रविष्टं गर्भगेहकम् ॥ ४०६ ॥
तदा सम्प्रोक्षणं कुर्यात् केवलं प्राक् प्रचोदितम् ।
चण्डालरजकाद्यैश्चेच्छान्ति होमसमायुतम् ॥ ४०७ ॥
सम्प्रोक्षणं विधातव्यं क्रमादेवं त्रिधा मतम् ।
शान्तिकर्मदिशाहोमं क्रमात्सम्प्रोक्षणं नयेत् ॥ ४०८ ॥
त्रिप्रकारैः क्रमादर्धमण्डपस्य प्रवेशने ।
प्रथमे च द्वितीये च चण्डालविहितं तु यत् ॥ ४०९ ॥
प्रायश्चित्तमृतुस्त्रीणां स्पर्शनादौ विधीयताम् ।
प्रतिमा मण्डपावेशे त्रिप्रकारैः क्रमेण वै ॥ ४१० ॥
शान्तिहोमं च मूर्त्याख्यं दिशाहोमं क्रमान्नयेत् ।
दीक्षाहीनान् द्विजातींश्च हित्वा दीक्षान्तरानपि ॥ ४११ ॥
परिवारालयावेशेऽप्येतदेव समीरितम् ।
कपोतकाकसर्पादि प्रवेशो नात्र दोषभाक् ॥ ४१२ ॥
चण्डालरजकाद्यैश्चेदन्तर्मण्डल वेशनम् ।
कृतं चेन्मूर्तिहोमस्स्याच्छान्तिहोमो द्वितीयके ॥ ४१३ ॥
गोमयालोपनाद्यं च समानं सर्वकर्मसु ।
परिवारालयोक्तं प्रायश्चित्तं महानसे ॥ ४१४ ॥
महानससमा ज्ञेया बलिपीठेषु निष्कृतिः ।
निर्वाण दीक्षया हीनाश्शूद्राद्यास्समयस्थिताः ॥ ४१५ ॥
परार्थं स्थापितं लिङ्गं सुस्थिरं संस्पृशन्ति चेत् ।
कर्तव्यं स्नपनं शान्तिहोमो गर्भ प्रवेशने ॥ ४१६ ॥
अर्धमण्डपवेशादौ तस्य दोषो न विद्यते ।
अन्तर्मण्डलसालादौ मालिकादौ च मण्डपे ॥ ४१७ ॥
चिरं चेदुषितं मर्त्यैरशुचिक्षेपणं तु वा ।
कृतं संशोध्य भूमिं तु क्षालयेद्गोमयादिभिः ॥ ४१८ ॥
उपधातानुरूपेण पुण्याहं शान्तिमाचरेत् ।
गर्भेऽर्धमण्डपे बेरमण्डपे बाह्यतः क्रमात् ॥ ४१९ ॥
विष्ठाख्य प्रस्रवोद्गार श्लेष्म मध्यादि सेचने ।
सम्प्रोक्षणं दिशाहोमं मूर्त्याख्यं शान्तिहोमकम् ॥ ४२० ॥
कुर्याद्गोमयशुद्ध्यादि पूर्ववत् कथितं द्विजाः ।
आशौचिनां त्रिवर्णानामन्तर्मण्डलवेशनम् ॥ ४२१ ॥
दीक्षितानां न दोषाय भवेदेवं मुनीश्वराः ।
ततोन्येषां प्रवेशे तु पञ्चगव्येन सेचयेत् ॥ ४२२ ॥
तत् बहिर्वेशनं तेषां नदोषाय प्रकल्पते ।
मच्चिन्ह धारिणो वाथ शूद्रा वा येऽनुलोमिनः ॥ ४२३ ॥
दीक्षिता वा त्रिवर्णैश्च सदृशास्स्युरदीक्षितैः ।
दीक्षिता मन्त्रहीना वा रुद्रकन्यासमा मताः ॥ ४२४ ॥
पञ्चाचार्याश्च विप्राद्यैर्दीक्षिताश्चेद्दीक्षितैः ।
प्रासादे गर्भगेहेर्धे प्रतिमा मण्डपादिके ॥ ४२५ ॥
साले वा मालिकायुक्ते केवले गोपुरेऽङ्कणे ।
बेरे पीठे वृषादौ वा तद्धाम्नि बलिपीठके ॥ ४२६ ॥
परिवारालये कूपे पचनालय एव वा ।
आस्थानमण्डपेऽन्यस्मिन् नृपवेश्मनि वा गृहे ॥ ४२७ ॥
सभायां चूलिकायां वा वाल्मीके समुपस्थिते ।
शिथिली सम्भवे वाथ मधुपञ्जर सम्भवे ॥ ४२८ ॥
बृहत् पिपीलिका क्षुद्रारक्तस्त्रीक्षुद्रजन्तवः ।
समुत्थिताश्चेद्भूम्यादौ सर्वदोषावहो नृणाम् ॥ ४२९ ॥
पूर्वादितः क्रमेणैषां फलं च शृणुत द्विजाः ।
रोगो भयं वह्निदाहो बन्धुनाशो धनागमः ॥ ४३० ॥
पुत्रनाशस्सुहृत्प्राप्तिर्धान्यमर्थविनाशनम् ।
मध्यादीशानपर्यन्तं वल्मीकस्य च दर्शने ॥ ४३१ ॥
शिथिली सम्भवे मध्ये उत्पद्यन्ते सुखं भवेत् ।
तदूर्ध्वं प्राणिनाशस्स्यादिन्द्रभागे भयं भवेत् ॥ ४३२ ॥
सुहृदागमनं वह्नौ भवेदादौ द्विजोत्तमाः ।
राजक्षोभस्तदूर्ध्वं स्यादर्थलाभो यमे भवेत् ॥ ४३३ ॥
तदूर्ध्वं चैव भार्याया मरणं स्वामिनो भवेत् ।
वृद्धिर्निऋतिकाष्ठायामनर्थं स्यात्तदूर्ध्वतः ॥ ४३४ ॥
वारुण्यां धनलाभस्यादादौ चोरभयं पुनः ।
वायु दिक्स्था तु कन्यायाः सोमे स्याच्छत्रुभिर्भयम् ॥ ४३५ ॥
तदूर्ध्वं धान्यलाभस्स्यादीशाने स्यान्महाभयम् ।
गृहनाशो भवेद्वारे शयनस्थानके मृतिः ॥ ४३६ ॥
तैलाज्यहविषः स्थाने चतुष्पान्नाशनं भवेत् ।
द्वारनाले भवेद्भार्यामरणं भृत्यहारिणी ॥ ४३७ ॥
तिलस्थानगता गोऽजमहिषाद्यालयाश्रिताः ।
दृष्टिरोगो भवेद्ग्राममध्यो देवालयादिके ॥ ४३८ ॥
तदङ्गभूत राष्ट्रस्य भयं लिङ्गे नृपस्य तु ।
सभायां चैत्यवृक्षे वा महावीथ्यां मठेऽपि वा ॥ ४३९ ॥
प्रपारामादिके कूपे वाथ राष्ट्रस्य दुःस्थितिः ।
लिङ्गमूले तु जाताश्चेन्नृपतेर्भयमादिशेत् ॥ ४४० ॥
मधुनीडसमुत्पत्तावेवमेव फलं भवेत् ।
वल्मीकदर्शनेऽप्येवं द्वारादावीरितं फलम् ॥ ४४१ ॥
खातयोग्यं खनित्वादावापूर्य लवणादिभिः ।
शुद्धमृत्खण्ड सहितैर्न यथा पुनरुद्भवः ॥ ४४२ ॥
पुण्याहप्रोक्षणं कृत्वा प्रोक्षयेत् पञ्चगव्यतः ।
संस्थाप्य कलशैर्देवं मूर्तिहोमं समाचरेत् ॥ ४४३ ॥
बाललिङ्गादिके लिङ्गे बेरे पीठेऽथ धाम्नि वा ।
गर्भगेहेऽथवा द्वारि सप्ताहं चैवमाचरेत् ॥ ४४४ ॥
जातेर्धमण्डपे बेरमण्डपे त्रिदिनं नयेत् ।
कुर्यादन्यत्र मूर्त्याख्यं शान्तिहोममथैकहम् ॥ ४४५ ॥
राजधाम्नि दिशाहोमं द्विसप्ताहं समाचरेत् ।
मधुनीडं तु चेत्तत्स्थं मधुनीडं विसर्जयेत् ॥ ४४६ ॥
संशोध्य गोमयाम्भोभिस्सम्प्रोक्ष्यास्रजवारिणा ।
देवेश स्नपनं कृत्वा दिशाहोमं तदा नयेत् ॥ ४४७ ॥
वल्मीकस्य पुरा प्रोक्तदिनसङ्ख्यावशेन तु ।
नित्ये नैमित्तिके काम्ये लुप्ते स्नपनकर्मणि ॥ ४४८ ॥
महाव्याधिर्भवेत् कर्तुश्शान्तिहोमं तदा नयेत् ।
पुनश्च स्नपनं कुर्यादिष्टकाले पुरोक्तवत् ॥ ४४९ ॥
वैकल्ये वा तदङ्गस्य राष्ट्रं पापरतं भवेत् ।
अघोरं त्रिशतं जप्त्वा सम्पूर्णस्नपनं नयेत् ॥ ४५० ॥
विहीने स्थण्डिलाङ्गे वा दुःस्थितिर्भुविजायते ।
हुत्वाऽघोरं सहस्रं तु यथोक्तं स्थण्डिलं नयेत् ॥ ४५१ ॥
कुम्भादयो विहीनाश्चेत् प्रमाणविहिताश्च वा ।
जायते कलहो राष्ट्रे जप्त्वाघोरं सहस्रकम् ॥ ४५२ ॥
पुनश्च स्नपनं कुर्यात् कुम्भास्त्रकरकेतरैः ।
इति तन्मात्रकैरेवं द्विगुणद्रव्य संयुतैः ॥ ४५३ ॥
यदा मनोज्झिताः कुम्भाः पूर्वाघोरशतत्रयम् ।
द्विशतं च शतं कुम्भे वर्धन्यां कलशेषु च ॥ ४५४ ॥
क्रमाज्जपेत् गुरुर्मन्त्री तेषां मान प्रसिद्धय्स ।
स्थापितश्शिवकुम्भो वा वर्धनी कलशोऽथवा ॥ ४५५ ॥
भेदादि सहितोऽदत्तपृष्ठो वा यदि जायते ।
तदा राज्ञो महिष्याश्च कर्मिणां दोषदो भवेत् ॥ ४५६ ॥
तदा पञ्चशतं मन्त्री द्विशतं च शतं क्रमात् ।
जपेदघोर मन्त्रेण सदैव द्विगुणं जपेत् ॥ ४५७ ॥
कुम्भाद्यमन्यमादाय तत्तत्द्रव्ययुतं न्यसेत् ।
शरावशङ्खहैमादिपात्रे वा ब्रह्मवृक्षजे ॥ ४५८ ॥
संस्थाप्य स्नापयेद्देवं शतघोरजपान्वितम् ।
सूत्रैरवेष्टिताः कुम्भपूर्वाश्चेच्छत्रुवर्धनम् ॥ ४५९ ॥
अघोरेणजपः पश्चात् कर्तव्यश्शतसङ्ख्यया ।
तथैव वेष्टितास्स्वल्पतन्तुना निष्कृतिर्मता ॥ ४६० ॥
पिधानलोपे घोरेण शतसङ्ख्यं जपेद्गुरुः ।
कूर्चे विहीने देवानां सन्निधिर्नात्र विद्यते ॥ ४६१ ॥
उत्कूर्चादि विपर्यासे तद्वदेव फलं मतम् ।
तदा हृदा जपेन्मन्त्री द्विशतं त्रिशतं तु वा ॥ ४६२ ॥
रत्नहेमाद्यभावे तु निर्धनः स्थपतिर्भवेत् ।
तथैव वस्त्रलोपे च सहस्रं तु जपेधृदा ॥ ४६३ ॥
पुनश्च स्नपनं कुर्यादुक्तरत्नाभिर्यथा ।
गव्यादि द्रव्य लोपे तु राष्ट्रेकलहमादिशेत् ॥ ४६४ ॥
तदाघोरशतं जप्त्वा तद्द्रव्यं योजयेच्छिवे ।
पुण्याह प्रोक्षणेहीन जपेद्घोरशतं पुनः ॥ ४६५ ॥
कुम्भादावकृतेज्या चेदकृतं स्नपनं भवेत् ।
शान्तिहोमं तदा कुर्यान्मन्त्रन्यासेऽकृते यदि ॥ ४६६ ॥
जपेद्घोरशतं मन्त्री देवसन्निधिहेतवे ।
आषाढादिषु मासेषु कृत्तिकान्तेषु पञ्चसु ॥ ४६७ ॥
पवित्रारोहणे हीने वर्तन्ते तत्य याः क्रियाः ।
तास्सर्वा निष्फला एव प्रासादे वा गृहादिके ॥ ४६८ ॥
देवं सम्पूज्य विधिवत् दिशाहोमं तु कारयेत् ।
इष्टमासे ततः कुर्यात् पवित्रारोहणं परम् ॥ ४६९ ॥
दमनारोहणेऽप्येवं कीर्तितो विधिरग्रजाः ।
दीपावलिर्विहीना चेत् पीड्यन्ते शत्रुभिर्नराः ॥ ४७० ॥
मूर्तिहोमं तदा कृत्वा नयेत्तां लब्धमासके ।
राष्ट्रक्षोभेऽरिचोराद्यैः परस्परविरोधतः ॥ ४७१ ॥
बेरादि बाध शङ्कायां गुहायां वा जलेऽपि वा ।
भूमौ वा रक्षयेत्तस्मिन् क्रियामेनां विधाय च ॥ ४७२ ॥
सम्पूज्य बेरं गन्धाद्यैस्तदग्रे स्थण्डिले कृते ।
कुम्भं च वर्धनीयुक्तं कलशैरावृतं न वा ॥ ४७३ ॥
सूत्रादि सहितं न्यस्त्वावाह्य सोमं महेश्वरम् ।
विद्येश्वरसमोपेतं स्वस्वमन्त्रैस्समर्चयेत् ॥ ४७४ ॥
तत्पूर्वे स्थण्डिलं कृत्वा शिवाग्निं शिवमन्त्रतः ।
शतमर्धं मनोन्मन्या ब्रह्मभिस्त्वङ्गसंयुतैः ॥ ४७५ ॥
विद्येश्वर समायुक्तं प्रत्येकं शतहोमयुक् ।
समिदाज्यान्नसंयुक्तमन्ते पूर्णाहुतिं नयेत् ॥ ४७६ ॥
कुम्भे च करके पीठे मृदादिपरिकल्पिते ।
इष्टकारचिते पीठे लिङ्गे वा विन्यसेन्मनुम् ॥ ४७७ ॥
तत्कुम्भस्थजलेनैव पीठाद्यं स्नापयेद्गुरुः ।
पीठस्याद्यः स्थले देवी पिण्डिकायां तु वा न्यसेत् ॥ ४७८ ॥
तदर्थं प्रत्यहं पूजां लिङ्गे पीठेऽथवा नयेत् ।
एतद्विधानं बेराणां भवेत्सन्निधिकारणम् ॥ ४७९ ॥
पुष्पशून्यशिरोलिङ्गं यस्य राष्ट्रे व्यवस्थितम् ।
क्षयं तस्यावहेन्नित्यं वृष्टिवातातपादिभिः ॥ ४८० ॥
सेवितं भग्नधामस्थं मृगपक्षि सरीसृपैः ।
पशुभिर्बाधितं लिङ्गं देवतान्तरबाधितम् ॥ ४८१ ॥
कर्तारं बाधते नित्यं शक्तानपि च बाधते ।
तस्मात्प्रोक्षण कर्माद्यमचिरात्कारयेन्नृपः ॥ ४८२ ॥
ततः प्रभृति पूजां च कारयेत्स्वस्य वृद्धये ।
उत्तमां मध्यमां हीनां कनिष्ठामथवा द्विजाः ॥ ४८३ ॥
एककालं द्विकालं वा त्रिकालं जपसंयुतम् ।
गन्धोपेतं विशिष्टं स्यात् सधूपं तत्परं मतम् ॥ ४८४ ॥
सदीपं चेत् ततश्शिष्टं सनैवेद्यं ततस्तथा ।
सताम्बूलं ततःश्रेष्ठं सबलिश्शस्यते मतः ॥ ४८५ ॥
साग्निकार्यं ततःपूज्यं सोत्सवेज्या ततो वरा ।
स सौख्य तत उत्कृष्टा ज्ञात्वैवं प्रत्यहं नयेत् ॥ ४८६ ॥
जलं पुष्पं च पत्रं वा प्रत्यहं परिकल्पयेत् ।
वृष्ट्यादि बाधिते लिङ्गे तस्यप्रासादमाचरेत् ॥ ४८७ ॥
भग्ने धाम्नि नवीकुर्यान्मृगाद्यैर्बाधितेऽपि च ।
कवाटार्गलयोगाद्यैस्तस्य रक्षां समाचरेत् ॥ ४८८ ॥
पूर्वस्थितस्य लिङ्गादेर्बाधके स्थापितं यदि ।
ब्रह्मादि बेरं तत्तस्मादन्यत्र स्थापयेत्सुधीः ॥ ४८९ ॥
शिवक्षेत्रे शिवारामे शिवाग्रामे द्विजोत्तमाः ।
विष्णुर्विरिञ्चिश्शक्रश्च बुद्धस्त्वार्हत एव वा ॥ ४९० ॥
अन्येदेवादयो ये च स्वप्रधाना द्विजोत्तमाः ।
नस्थाप्याः स्थापितांश्चापि दूरदेशे निवेशयेत् ॥ ४९१ ॥
तेन राज्ञो भवेच्छान्ति राष्ट्रस्यापि जनस्य च ।
व्यतिरिक्तं शिवक्षेत्रात् स्थापयेद्वैष्णवादिकम् ॥ ४९२ ॥
ततस्थानं देवदेवस्य शिवस्यामिततेजसः ।
योग्यमेवेति निर्दिष्टं शिवस्सर्वाधिपो यतः ॥ ४९३ ॥
वैष्णवं वाथ वैरिञ्च बौद्ध मार्हतकं तथा ।
सौरं वा शाक्रमेवं वा वह्नेः स्थानं यमस्य वा ॥ ४९४ ॥
निऋतेर्वरुणस्यापि वायोर्वैक्षवणस्य वा ।
पार्वत्या वाथ दुर्गायाः क्षेत्रपस्येन्दुमूर्तिनः ॥ ४९५ ॥
ज्येष्ठायाश्च श्रियश्चैव भूम्या वा च स्मरस्य च ।
गणपस्कन्दनन्दीश वसूनां नागपस्य च ॥ ४९६ ॥
मुनीनां च मनुष्याणामसुराणां द्विजोत्तमाः ।
कल्पितं स्थानमीशस्य योग्यमेव न संशयः ॥ ४९७ ॥
सर्वस्मादधिकं येन प्रवदन्ति पिनाकिनम् ।
साधारणं स्मरन्त्येनं ते यान्ति नरकार्णवम् ॥ ४९८ ॥
ब्रह्माच भगवान् विष्णू रुद्रश्चेति समा इति ।
ते तु दुर्मतयः प्रोक्तास्सुचिरं सञ्चरन्त्यलम् ॥ ४९९ ॥
रौरवादिषु नैतेषां मोक्षस्सर्वात्मना मतः ।
मदैक शरणा ये तु तैः पूज्योहं न चापरैः ॥ ५०० ॥
अशीतेरूर्ध्ववर्षो वा बालो वाप्यूनषोडशः ।
प्रायश्चित्तार्धमर्हन्ति स्त्रियो वा व्याधि पीडिताः ॥ ५०१॥
तत्रापि च परिक्लेशं ज्ञात्वार्धार्धं प्रयोजयेत् ।
सुदुष्करं स्वयं कर्तुमक्षमो द्विगुणोन्यतः ॥ ५०२ ॥
देशं कालं वयश्शक्तिं जातिं भक्तिं क्रियाक्रमम् ।
सुविचार्य प्रदातव्यं नोपवासो रुजान्विते ॥ ५०३ ॥
प्रायश्चित्ता समर्थस्य पितृभ्रात्रादि बान्धवै ।
तद्विभज्य विधातव्यं द्विगुणं च परैर्जनैः ॥ ५०४ ॥
बालाबलानां बद्धानामातुराणां च पादतः ।
प्रायश्चित्तं प्रदातव्यं यदि भक्तास्सदाशिवे ॥ ५०५ ॥
ऊनैकादशवर्षस्य पञ्चवर्षात्परस्य च ।
प्रायश्चित्तं चेरद्भ्राता पिता वान्यत् सुहृज्जनः ॥ ५०६ ॥
अतो बालनरस्यास्य नापराधो न पातकम् ।
राजदण्डो न चैवास्ति प्रायश्चित्तं न विद्यते ॥ ५०७ ॥
देश आदिश्यते येन दिशिकस्त्विति कथ्यते ।
देशाश्च बहवश्शास्त्रे मुक्तिस्थानं परं मतम् ॥ ५०८ ॥
भोगस्थानं च देहस्यात्तथा स्थानान्तराणि च ।
हृत्कण्ठतालु भूमध्य ब्रह्मरन्ध्रं क्रमाद्भवेत् ॥ ५०९ ॥
नाभिर्मेढ्रस्य मूलस्य स्थानं देशोऽत्र कथ्यते ।
सकृत्सन्ध्या विलोपे तु सद्योजातं शतं जपेत् ॥ ५१० ॥
प्रतिसन्ध्यं शतं ध्यातुः सन्ध्यालोपे त्वकामतः ।
कामतस्तूपवासश्च लुप्ते देवार्चने यदा ॥ ५११ ॥
एककालार्चके वापि द्विकालाद्यर्चकेपि वा ।
एकाह्नेऽघोर साहस्रजपस्तु ज्ञानतो भवेत् ॥ ५१२ ॥
उपवासोऽपि विज्ञेयः कामतस्त्वननुष्ठिते ।
बहुकालार्चकस्यापि द्विकालादि विलोपने ॥ ५१३ ॥
लुप्तसङ्ख्यावशेनैव प्रायश्चित्तं समाचरेत् ।
द्विदिनादि विलोपे तु बहुरूपसहस्रतः ॥ ५१४ ॥
प्रत्यहं त्रिशतार्धं स्यात् पक्षपूजाविलोपने ।
अयुताघोर जापस्यात्तद्वृद्ध्या प्रतिमासकम् ॥ ५१५ ॥
संवत्सरात्तदूर्ध्वे तु दीक्षयाश्शुद्धिरिष्यते ।
स्वेष्टलिङ्गे परिभ्रष्टे नेष्टदग्धे हृतेऽपि वा ॥ ५१६ ॥
नरवानरकाकाद्यैः स्पृष्टेऽघोर जपात्ततः ।
लिङ्गान्तरं प्रतिष्ठाप्य भवेच्छुद्धो न संशयः ॥ ५१७ ॥
हस्तादेः पतिते लिङ्गे त्वङ्गुलात्तु द्विवृद्धितः ।
सहस्राघोर वृद्धिस्यात् सहस्रात् प्रभृति क्रमात् ॥ ५१८ ॥
साधारे पतिते लिङ्गे ताले तालेऽयुतं जपेत् ।
द्विगुणं तु निराधारे कल्पनीयं गुरूत्तमैः ॥ ५१९ ॥
एकहस्तात् द्विहस्तान्तं पतने त्वेवमीरितम् ।
जप्त्वा दश सहस्रादि पञ्चगव्यामृतादिना ॥ ५२० ॥
संस्नाप्य पूजयेद्देवं विशेषेणार्चयेद्बुधः ।
अव्यङ्गत्वे तदुद्दिष्टं लिङ्गादौ द्विजसत्तमाः ॥ ५२१ ॥
द्विहस्तादूर्ध्वतः पाते त्वव्यङ्गे लक्षजापतः ।
संस्कारेण विशुद्धिःस्यात् प्रतिष्ठा वात्र सम्मता ॥ ५२२ ॥
अकामतो यदालिङ्गं विशीर्णं पिण्डिकाथवा ।
प्रागुक्तद्विगुणं कुर्यात् कामतो निष्कृतिर्नहि ॥ ५२३ ॥
ब्राह्मणाद्यैस्तु संस्पृष्टे शिवसंस्कारवर्जितैः ।
क्रमाज्जपेदघोरस्य शतवृद्ध्या नरोत्तमः ॥ ५२४ ॥
लिङ्गे पादेन संस्पृष्टे लिङ्घिते वायुतद्वयम् ।
पादलग्नरजःस्पृष्टे बहुरूपायुतं जपेत् ॥ ५२५ ॥
श्लेष्माद्युपगते लिङ्गे तत्तद्युक्तोदकादिभिः ।
त्र्ययुतं द्वययुतं कुर्यात् बहुरूपं नरोत्तमः ॥ ५२६ ॥
मूत्रोदकेन संस्पृष्टे जपेत् सार्धायुतद्वयम् ।
रक्तमूत्ररजश्शुक्लदूषितेऽयुतपञ्चकम् ॥ ५२७ ॥
तत्संयुक्तोदकस्पर्शात् पादहीनं जपेदिदम् ।
विष्ठास्पर्शेतु लक्षं स्यात् पादहीनं तदम्भसा ॥ ५२८ ॥
तद्वन्निर्माल्यगर्ते तु पतनाच्छुद्धिमादिशेत् ।
विष्ठादिगर्तपाते तु लक्षमर्धाधिकं जपेत् ॥ ५२९ ॥
स्पृष्टेऽनुलोमजैर्लिङ्गे कुर्यान्मात्रं कुलोचितम् ।
प्रतिलोमादिभिः स्पृष्टे लक्षमावर्त्य शुद्ध्यति ॥ ५३० ॥
वामदक्षादि मार्गस्थिअः स्पृष्टे लिङ्गेऽयुतं जपेत् ।
चण्डालपाणकाद्यैश्च स्पृष्टे शुद्धिः प्रतिष्ठया ॥ ५३१ ॥
लक्षेणस्थिरमुनमूल्य स्थापयेच्च तदेव हि ।
नित्यहोमे विलोपे च प्रायश्चित्तं तु नित्यवत् ॥ ५३२ ॥
अष्टम्यां वा चतुर्दश्यां पर्वण्ययनयोऽरपि ।
विषुग्रहणयोर्नित्यलोपे कुर्याच्चतुर्गुणम् ॥ ५३३ ॥
अन्यपुण्यदिनेष्वेवं तच्चतुर्गुणमाचरेत् ।
प्रागुकनिष्कृतिं वह्नि निर्माणि तां समाचरेत् ॥ ५३४ ॥
अदत्ते च बलौ कुर्याच्छिवस्याष्टाधिकं शतम् ।
व्रतस्यान्य क्रियायाश्च नियमस्य च लोपने ॥ ५३५ ॥
गायत्र्यष्टशतेनैव विशुद्धिमधिगच्छति ।
अविधाय पवित्रं तदाषाढादिषु पञ्चसु ॥ ५३६ ॥
लक्षत्रयमघोरस्य जप्त्वा चान्द्रायणं चरेत् ।
पवित्रारोहणत्यागे प्रायश्चित्तमिदं मतम् ॥ ५३७ ॥
अन्यमासे कृते तस्मिञ्जपमत्रं विधीयते ।
जपोऽपि लक्षमात्रं चान्द्रायणं मतम् ॥ ५३८ ॥
शतद्वय जपाच्छुद्धिरर्घ्यपात्रे विसर्जिते ।
सहस्रेण विनाशे तु तदर्धात् परिवर्तिते ॥ ५३९ ॥
स्फोटे वा त्वक्षसूत्रस्य शुद्धिर्लिङ्गोक्तपादतः ।
नवसूत्रस्य विच्छेदे सहस्रं जपमाचरेत् ॥ ५४० ॥
शतं स्याज्जीर्णसूत्रस्य हस्तपातात्तथा मतम् ।
अक्षमालां कराद्भ्रष्टाम् आलयेद्गन्धवारिणा ॥ ५४१ ॥
गायत्र्याः शतजापोऽपि सैव प्रागुक्त कर्मणि ।
घण्टादोषे तु लिङ्गोक्तादष्टमांशाच्छुचिर्भवेत् ॥ ५४२ ॥
पूजोपकरणं पद्भ्यां स्पृष्टं पीठदिकं यदा ।
शतद्वयमघोरस्य कामतस्त्वयुतं जपेत् ॥ ५४३ ॥
प्राण्यङ्गधूपदाने च पञ्चमस्य शतं जपेत् ।
केशामांशास्थिकीटादिदुष्टनैवेद्यदर्शने ॥ ५४४ ॥
अघोरस्यायुतं कामादकामात्तु शतं जपेत् ।
नित्य नैवेद्यमानस्य ह्रासे नैमित्तिकस्य वा ॥ ५४५ ॥
अयुतं घोरमन्त्रस्य जप्त्वा शुद्धिमवाप्नुयात् ।
पादेनाकामतः स्पृष्ट्वा गुरुं देवं शिवागमम् ॥ ५४६ ॥
द्वययुतं घोरमन्त्रस्य कामतष्षड्गुणं जपेत् ।
महेशगुरु चण्डाज्ञाभङ्गे लक्षेण शुद्ध्यति ॥ ५४७ ॥
एतदर्थार्जितद्रव्यभक्षणात् पादवर्जितम् ।
निर्माल्य भक्षणे घोरं प्रमादादयुतं जपेत् ॥ ५४८ ॥
भक्षणेन समं दानं स्यात् तदर्धमुपेक्षने ।
अथवा भक्षणेऽकामात् प्रजपेत्ब्रह्मपञ्चकम् ॥ ५४९ ॥
यावत्सहस्रमध्यर्धं कामतो दीक्षया सुचिः ।
निर्माल्य लङ्घनं कृत्वा दक्षिणार्धायुतं जपेत् ॥ ५५० ॥
लङ्घनेन समं स्पर्शे समं विक्रयभक्षणे ।
देवस्वं देवताद्रव्यं नैवेद्यं च निवेदितम् ॥ ५५१ ॥
चण्डद्रव्यं च निर्माल्यं षड्विधं स्मृतम् ।
ग्रामदीशस्य देवस्वं देवद्रव्यं पटादिकम् ॥ ५५२ ॥
नैवेद्यं कल्पितं तस्मै देवोच्छिष्टं निवेदितम् ।
चण्डद्रव्यं तु तद्दत्तं निर्माल्यं प्रेरितं बहिः ॥ ५५३ ॥
पिण्डिकास्थं न निर्माल्यमपि देवे विसर्जिते ।
क्रव्यादो जायते दानान्मातङ्गस्तस्य भक्षणात् ॥ ५५४ ॥
लङ्घने सिद्धिहानिश्च विक्रये शबरो भवेत् ।
स्पर्शने जायते स्त्रीत्वं निर्माल्यस्य न संशयः ॥ ५५५ ॥
यन्निर्माल्येन संस्पृष्टं तद्भुजा पुरुषेण वा ।
पादोनं तत्र पूर्वोक्तं स्पर्शलङ्घन भक्षणैः ॥ ५५६ ॥
भक्षणं द्विविधं प्रोक्तमनिवेद्य तदन्यथा ।
देवदेवाय तत्राद्यं देवग्रामादि सम्भवम् ॥ ५५७ ॥
व्रीह्यादि येन केनैवोपाधिनादाय भक्षणम् ।
करोति यस्य सम्मूढा मद्धनस्तेयकृन्मतः ॥ ५५८ ॥
मदर्थं कल्पितं वाथ तण्डुलं चौदनं तु वा ।
यः प्रयच्छति वा भुङ्क्ते सोऽपि स्तेयकृदुच्यते ॥ ५५९ ॥
त एवातीत दुष्टामद्भक्षितादपि सोषदाः ।
तथैवेति चतुष्काष्ठा मद्भुक्तिस्त्वति दोषदा ॥ ५६० ॥
नैवेद्यं कल्पयित्वा तु शिवायेति तदूर्ध्वतः ।
निवेद्य मह्यं तच्छिष्टं भुङ्क्ते प्रत्यहमादरात् ॥ ५६१ ॥
सोऽयं मत्सदृशः प्रोक्तश्चरुभुग्यस्तथा भवेत् ।
मद्भुक्तं चण्डभुक्तं वायो लोभाद्भक्षयेन्नरः ॥ ५६२ ॥
स पापी दुर्मतिः प्रोक्तः पूर्वाभ्यां नातिरिच्यते ।
भक्षयेद्यो नरो भक्त्या पवित्रमिति शंसितम् ॥ ५६३ ॥
शुद्धात्मा ब्राह्मणस्तस्य पापं क्षिप्रं विनश्यति ।
अशुद्धात्मा शुचिर्लोभान्मद्भुक्तं पावनं नरः ॥ ५६४ ॥
भक्षणे नाशमायाति रसभोक्ता यथा द्विजाः ।
मद्देहधारिणो लोके देशिका मत्परायणाः ॥ ५६५ ॥
मदैकशरणास्तेषु योग्यं नैवान्यजन्तषु ।
तस्मान्मदीयं निर्माल्यं भुक्त्वा निष्कृतिमाचरेत् ॥ ५६६ ॥
सर्वेषां देशिकादीनां चतुर्वर्णोद्भवात्मनाम् ।
प्रायश्चित्तमहं वक्ष्ये श्रूयतां द्विजसत्तमाः ॥ ५६७ ॥
मौनं त्रिषवणस्नानं शिवाग्नि गुरुपूजनम् ।
अघोरायुत जापश्च गोमयालिप्तमण्डले ॥ ५६८ ॥
पञ्चगव्यं चरुं दन्तधावनं च क्रमाद्भजेत् ।
प्रतिरात्रं चरेदेतद्व्रतं पाप विशुद्धये ॥ ५६९ ॥
अग्निकार्यां विना वाऽपि जपमात्रं विधीयताम् ।
एतद्व्रतं समाख्यातं दशवृद्ध मनुव्रतम् ॥ ५७० ॥
उपव्रतं तथा तस्माद्दशवृद्धं महाव्रतम् ।
महापातकिनां प्रोक्तं महाव्रतमिहागमे ॥ ५७१ ॥
अन्वादि पातकानां तु व्रतमन्वाद्यमीरितम् ।
ब्रह्महत्या सुरापानं स्तेयं गुर्वङ्गनागमः ॥ ५७२ ॥
महान्ति पातकान्यत्र तत्संयोगेन पञ्चमः ।
कामस्त्वेवमाख्यातमज्ञानदर्धमिष्यते ॥ ५७३ ॥
ब्रह्मघ्न व्रतपादं तु क्षत्रियस्य वधे कृते ।
तदर्धं वैश्यजातेस्तु तदर्धं शूद्र इष्यते ॥ ५७४ ॥
अनुलोमेषु सर्वेषु मातृप्रोक्तं समाचरेत् ।
गूढजेषु च तेष्वर्धं तदर्धं प्रतिलोमेषु ॥ ५७५ ॥
दीक्षितेषु च सर्वेषु द्विगुणं समुदाहृतम् ।
अभिषिक्तस्य हनने दीक्षितोक्तं व्रतं मतम् ॥ ५७६ ॥
पानसं द्राक्षामाधूके खार्जूरं गौलमैक्षवम् ।
माध्वी खण्टकमृद्वीकमैरेयं नालिकेरजम् ॥ ५७७ ॥
सामान्यानि विजानीयाद् मद्यान्येकादशैव तु ।
द्वादश्येव सुरा पैष्टिस्सर्वेषामधमा स्मृता ॥ ५७८ ॥
पीत्वा पैष्टीं सुरां विप्रो महाव्रतमथाचरेत् ।
एकादशसुरापाने कुर्याद्व्रतदशांशकम् ॥ ५७९ ॥
सकृत्पैष्टिं प्रमादेन पीत्वा विप्रो द्विजोत्तमाः ।
गोमूत्रयवकाहारो दशरात्रेण शुद्ध्यति ॥ ५८० ॥
द्वि वारादि प्रयोगेण दिनवृद्धिः प्रशस्यते ।
सर्वेषां क्षत्रियादीनां पूर्वोक्तन्याय ईरितः ॥ ५८१ ॥
सुवर्णस्यापहारेण शतादभ्याधिके वधः ।
क्षत्रियादिषु सम्प्रोक्तो विप्रस्य न वधः क्वचित् ॥ ५८२ ॥
निष्कस्तेयेऽयुतं पञ्च निष्कान्तं लक्षमीरितम् ।
दश लक्षं जपान्तं तु तदूर्ध्वं दशवृद्धितः ॥ ५८३ ॥
शतलक्षान्तमुद्दिष्टं ब्राह्मणे क्षत्रियादिषु ।
शतमर्धार्धह्रासेन स्वर्णस्तेये समीरितम् ॥ ५८४ ॥
रजतस्यापहरणे धान्यस्य द्विगुणं मतम् ।
सुवर्णे रजते धान्ये शतमेकादशोत्तरम् ॥ ५८५ ॥
दरिद्रस्यानुरूपेण द्विगुणाधिकमेव हि ।
गुरुतल्पं विहायान्यस्त्रीयोगे नैव पातकम् ॥ ५८६ ॥
याजनं योनि सम्बन्धं स्वाध्यायं सहभोजनम् ।
पातकैस्सह चेत् कुर्यात् सोऽपि तत्सम इष्यते ॥ ५८७ ॥
वत्सरान्तं तदर्वाक् चेदर्थं पादं समाचरेत् ।
अनुपातकशुद्ध्यर्थमनुव्रतमुदाहृतम् ॥ ५८८ ॥
मातृष्वसा च भगिनी स्वसुता च पितृष्वसा ।
आसां च गमनं विप्रास्त्वनुपातकमीरितम् ॥ ५८९ ॥
विप्रस्त्रीगमनं बन्धोराश्रित्य च यो वधः ।
चण्डालपाण रजकोच्छिष्ट भोगेऽनुपातकम् ॥ ५९० ॥
लिङ्गस्य पिण्डिकायाश्च प्रतिमादेर्द्विजोत्तमाः ।
द्वेषेणोत्पाटनम् कृत्वा पातकादधिको भवेत् ॥ ५९१ ॥
तदुक्तं द्विगुणं कुर्याद्राजचोरभयादिषु ।
दुःस्थाननिम्नदोषादौ परिहर्तुं तदुद्धृतम् ॥ ५९२ ॥
संस्थाप्य विधिनाघोरं लक्षामावर्त्य शुद्ध्यति ।
देवक्षेत्रापहरणं देवोपहरणाहृतिः ॥ ५९३ ॥
शिवागमापहारश्च शिवलिङ्गापहारणम् ।
शैवादीनां चतुर्णां तु दण्डनिर्णय एव च ॥ ५९४ ॥
उपपातक शुद्ध्यर्थमुपव्रतमुदाहृतम् ।
पितृव्यसखि शिष्यस्त्री स्नुषाश्च शरणागताः ॥ ५९५ ॥
राज्ञी प्रव्रजिता धात्री साध्वी वर्णोत्तमा च या ।
सगोत्रा मातुलानीं च समान प्रवरा च या ॥ ५९६ ॥
तासां सङ्गमनं चोपपातकं समुदाहृतम् ।
परिवित्तिः परिवेत्ता तयोर्याजनमेव च ॥ ५९७ ॥
तयोर्दानं च कन्यायाः शिवाग्नयागमनिन्दनम् ।
गुरोश्च प्रतिकूलत्वं तथा निक्षिप्त सङ्ग्रहः ॥ ५९८ ॥
पितृमातृगुरुत्यागः कूटसाक्ष्याभि शापने ।
उक्तित्वं पतितश्चेति तद्धीनं वाथ तद्युतम् ॥ ५९९ ॥
भूवेश्मरत्नवापीनां कुजानामपहर्तृता ।
वापीकूपतटाकादेर्हरणं तूपपातकम् ॥ ६०० ॥
गजाश्वनरनार्युष्ट्रमहिषाणां खरोक्षयोः ।
उपव्रतं वधे कुर्यात्तदर्धं हरणे भवेत् ॥ ६०१ ॥
तन्मांसभक्षणेऽर्धं स्यात्तद्विष्ठास्पृष्टिभक्षणे ।
तत्पादं स्यात्तदालीढस्पर्शादौ स्नानमाचरेत् ॥ ६०२ ॥
तदालीढान्नमुक्तौ च विष्ठास्पृष्ट्यर्धमाचरेत् ।
तद्रोमास्थ्यादि संस्पर्शे स्नानमेव विधीयते ॥ ६०३ ॥
उपव्रतस्य द्विगुणं गोघ्नः कुर्यात्तदर्धकम् ।
गोहर्त्ता तस्य मांसाशी तत्समानं समाचरेत् ॥ ६०४ ॥
गोष्ठे वसन् गोऽनुगामी गोप्रदानेन शुद्ध्यति ।
गवामभावे तन्मूल्यं दातव्यं पुष्कलं तथा ॥ ६०५ ॥
गर्भिणीं कपिलाघ्र दोग्घ्रीहोमधेनुं च सुव्रताम् ।
रोधादिना सादयित्वा द्विगुणं व्रतमाचरेत् ॥ ६०६ ॥
पादमेकं चरेद्रोधे द्वौ पादौ बन्धने चरेत् ।
याजने पादहीनं स्याच्चरेत् सर्वं निपातने ॥ ६०७ ॥
औषधं लवणं चैव स्नेहपिण्याहभोजनम् ।
अतिरिक्तं न दातव्यं काले स्वल्पं तु दापयेत् ॥ ६०८ ॥
न नालिकेर रज्ज्वा च न च मौञ्जेनबन्धयेत् ।
बलाभावाद्विपद्येत गौश्चरन्ती कथञ्चन ॥ ६०९ ॥
जलेवा पल्वले मग्ना मेघविद्युद्धतापि वा ।
श्वभ्रे वा पतिताऽकस्माच्छव पचेनापि भक्षिता ॥ ६१० ॥
शीतवातहता चेत्स्यात्बन्धनेन मृतापि वा ।
शून्यागारे त्वटव्यां वा गृहदाहेऽपि पादपात् ॥ ६११ ॥
उपेक्षाद्यैस्तु तद्विष्ठा भक्षणाद्यं परं मतम् ।
कन्यानां दूषणं चैव परभार्यात्मविक्रयौ ॥ ६१२ ॥
नास्तिक्यमभिचारश्चायाज्य याजनमेव च ।
नीचलोमान्त्यजोच्छिष्ट भोजनं चोपपातकम् ॥ ६१३ ॥
मद्यभाण्डस्थितं द्रव्यं मद्यस्पृष्टं तु वा भवेत् ।
तस्य पानादिना विप्रास्त्वेतद्द्विगुणमाचरेत् ॥ ६१४ ॥
भुक्त्वा शूद्रस्य वाशौचे विप्रस्तूपव्रतार्धभाक् ।
वैश्याशौचेऽर्धभाग्विप्रः क्षत्राशौचे तदर्धभाक् ॥ ६१५ ॥
नृपशूद्रविडाशौचे भुक्त्वा विप्रोऽर्धमाचरेत् ।
वैश्यशूद्रगृहे भुक्त्वा क्षत्रियोक्तार्धमाचरेत् ॥ ६१६ ॥
स्वाशौच भोजने कृत्यमन्त्येष्टावेव कीर्तितम् ।
स्वोत्कृष्टाशौच भुक्त्या तु स्वगृहाशौच भुक्तितः ॥ ६१७ ॥
पादोनं च द्विपादोनं त्रिपादोनं क्रमाच्चरेत् ।
शूद्रस्त्वेवं तदन्यौ चेत् कुर्यात्तां विधिनामुना ॥ ६१८ ॥
विण्मूत्र भक्षणे विप्रः कुर्यादेतदुपव्रतम् ।
रजस्वलामुखास्वादे तथा चण्डालयोषिताम् ॥ ६१९ ॥
रजकादेश्च पैशून्यं कृत्वा तद्वदुपव्रतम् ।
विप्रपातक शुद्ध्यर्थं व्रतमत्र समीरितम् ॥ ६२० ॥
चण्डाल पाणरजकस्त्रीगमे द्विगुणं मतम् ।
व्रतमात्रमुदख्यास्तु शुद्ध्यर्थं विप्र आचरेत् ॥ ६२१ ॥
विप्रस्त्रीगमने चैवोपव्रतन्तु समाचरेत् ।
पादपादविहीनं तु क्षत्रादि त्रितयं चरेत् ॥ ६२२ ॥
ब्राह्मणी शूद्रसंयुक्ता पतिता सप्रजायदि ।
विप्रजोपव्रतार्धं तु सकृदागमने चरेत् ॥ ६२३ ॥
उपव्रतं तु मासोर्ध्वे षण्मासोर्ध्वमनुव्रतम् ।
महाव्रतं समोर्ध्वं स्यात्त्र्यब्दोर्ध्वं पतितैव सा ॥ ६२४ ॥
एतदर्धं तु राज्ञी चेद्वैश्यस्त्री चेत्तदर्धकम् ।
शूद्रस्त्री शूद्रसंयोगात् तदर्धं तु समाचरेत् ॥ ६२५ ॥
शूद्रश्चैव तथा कुर्यात् प्रायश्चित्तं विशुद्धये ।
कन्यासङ्गमने कुर्यात् प्रागुक्तं द्विगुणं द्विजाः ॥ ६२६ ॥
वैश्यश्चेदर्धभाक्तस्मादर्धभाक् क्षत्रियो यर्दिम्? ।
तदर्ध भाग् द्विजः प्रोक्तो विप्रादि स्त्रीसमागमे ॥ ६२७ ॥
अनुलोमाः स्वमात्रुक्तमाचरेयुः स्वशुद्धये ।
प्रतिलोमिषु निर्दिष्टं शूद्रोक्त द्विगुणं व्रतम् ॥ ६२८ ॥
अमानुषीषु पुरुषः प्रतिलोमिष्वयोनिषु ।
रेतस्सित्वा जलेवापि व्रतमब्दं समाचरेत् ॥ ६२९ ॥
नदीशैलूषिकी वेणुजीवनी गमने व्रतम् ।
पतितान्यस्त्रियं गत्वा चण्डालस्यार्धमाचरेत् ॥ ६३० ॥
अन्तर्वत्नी भवेत् स्त्री चेत् प्रायश्चित्तमशक्यतः ।
गर्भे विनिःसृते कुर्यात् द्विगुणं प्रागुदीरितम् ॥ ६३१ ॥
न प्रचारं गृहे कुर्यान्न चान्नादि प्रसाधनम् ।
न शयीत समं भर्त्रा न च भुञ्जीत बन्धुभिः ॥ ६३२ ॥
न च स्नात्वा च भुक्त्वा च गत्वाचैव दिवा स्त्रियम् ।
शेफं बध्वायसाद्यैश्च व्रतमेतत्समाचरेत् ॥ ६३३ ॥
उच्छिष्टं प्रतिलोमानां भुक्त्वा कुर्याद्व्रतं द्विजाः ।
उच्छिष्टं तु समानानां भुक्त्वोपोष्य विशुद्ध्यति ॥ ६३४ ॥
सहस्रमयुतं चैव जपो मध्यमहीनयोः ।
द्वित्रिरात्रोपवासश्च सवर्णोच्छिष्ट भोजने ॥ ६३५ ॥
जघन्योच्छिष्ट सम्पर्कादेवं शतगुणं भवेत् ।
जपोपवासवृद्धिः स्योदेकरात्रादितः क्रमात् ॥ ६३६ ॥
शैवब्राह्मणयोर्निन्दा मद्यपस्त्रीनिषेवणम् ।
स्त्रीहिंसौषधजीवा च वार्द्धुष्यं मूल्यकर्म च ॥ ६३७ ॥
सर्वकार्येष्वधिकारो महायन्त्र प्रवर्तनम् ।
स्वाध्यायाग्नि सुतानां च परित्यागश्च पातकम् ॥ ६३८ ॥
तिलब्रीहिकुलुत्थानां शालीनां मुद्गमाषयोः ।
निष्पावाढक शिम्बानां सर्षपस्य यवस्य च ॥ ६३९ ॥
कुङ्कु प्रियङ्गुनीवारकोद्रवादेर्द्विजोत्तमाः ।
सत्वचां वित्वचां वापि हरणेऽर्धं व्रतस्य च ॥ ६४० ॥
यनश्य्यासनानां च कांस्यरीतिशिलायसाम् ।
त्रपुसीसकताम्रादेर्वस्त्रस्य हरणे कृते ॥ ६४१ ॥
व्रतमात्रं समुद्दिष्टं त्रिगुणं स्तेयमोक्षणम् ।
वानरश्वमृगाणां च विष्ठाशनवराहयोः ॥ ६४२ ॥
दुष्टादुष्टमृगाणां च शिवाय वा वधेकृते ।
शशस्य शिंशुमारस्य शङ्खस्य मकरस्य वा ॥ ६४३ ॥
हनने च व्रतं कुर्यात् तत्पापस्य विशुद्धये ।
उलूककङ्क गृध्राणां काकस्य जलबर्हिणः ॥ ६४४ ॥
कुक्कुटश्येन भासानामथ हंसमयूरयोः ।
पिङ्गलरत्ननेत्रयोश्च सरटाशत पत्रयोः ॥ ६४५ ॥
कपोतस्य बकस्याथ टिट्टिभस्य जराङ्गिणः ।
पिङ्गल्याश्चक्रवाकस्य कौशिकस्य शुकस्य च ॥ ६४६ ॥
मण्डूको गौश्च गौधा च कृकलासश्च मूषिकः ।
नागश्चुचुन्दरी मत्स्यः कूर्मः कर्कटकाह्वयः ॥ ६४७ ॥
वृश्चिकश्चैव शम्बूकश्शलभो मक्षिका तथा ।
पिपीलिका च भूनागो लूताद्या ये च कीर्तिताः ॥ ६४८ ॥
भूगता जलजा वाथ ये चान्ये त्वन्तरिक्षगाः ।
तेषां कृत्वा वधं विप्रो व्रतपादं समाचरेत् ॥ ६४९ ॥
अनस्थिमत्सु चैतेषु शताघोरजपोमतः ।
अन्येनापि प्रकारेण प्रायश्चित्तमिहोच्यते ॥ ६५० ॥
हत्वा कामात् द्विजस्सद्यो गवां गोष्ठे जपेत्तदा ।
पीत्वाकामात् सुरां वाअमं शिवहर्म्येजपेत्तदा ॥ ६५१ ॥
कृत्वास्तेयकामाश्च घोरं पितृवने जपेत् ।
गुरुस्त्रीगमने वक्त्रमकामात्तु जपेद्वने ॥ ६५२ ॥
योगङ्कृत्वा समस्तैस्तु नगाग्रे पञ्चमं जपेत् ।
प्रकाशे कामतस्तस्मिल्लभ मावर्त्य शुद्ध्यति ॥ ६५३ ॥
अकामाद्वा रहस्ये च सहस्राच्छुद्धिरिष्यते ।
कामतस्सरहस्ये च जपेत्तत्रायुतं द्विजाः ॥ ६५४ ॥
अकामतः प्रकाशे च तत्राप्ययुतकद्वयम् ।
गुरुद्रोहादृते शुद्धिः कामतोऽपि भवेदिह ॥ ६५५ ॥
तद्याद्वा देशिकस्तस्य तदाकृच्छ्र पुरस्सरम् ।
पुनर्यागः प्रकर्तव्यस्शुद्धिस्तस्यान्यथान हि ॥ ६५६ ॥
पातकत्रय संयोगस्सामान्यो ब्राह्मणादितः ।
मद्यपानं यदा शूद्रेऽदीक्षिते स्वल्पकं भवेत् ॥ ६५७ ॥
निषेधाभावतस्तस्य दोषस्तत्र न जायते ।
नियमाद्घोर जापस्य प्रकर्तव्यं शतं त्रिकम् ॥ ६५८ ॥
गुरुस्त्रीगमनं यच्छ चतुर्णां सदृशं भवेत् ।
गुरुद्रोहः शिवद्रोहस्तस्मात्तत् पातकं भवेत् ॥ ६५९ ॥
काष्ठादि पार्थिवस्तेये तेजोद्रव्यं विना द्रिजाः ।
सद्योजातजपाच्छुद्धिरकामादिह कथ्यते ॥ ६६० ॥
पञ्चविंशतिकोजापः कर्तव्योऽकामतश्शतम् ।
घृतं वापि गृहीत्वा तु लवणं शर्करादिकम् ॥ ६६१ ॥
कामतोऽकामतोवाऽपि जपेद्वामं तु पूर्वत् ।
रीतिकेतरकांस्यादि गृहीत्वा तैजसं च ॥ ६६२ ॥
धेनुं वा घृतवच्छुद्धिः कामाकामात्तु पूर्ववत् ।
पुष्पं गन्धादिकं हृत्वा पुरुषं स्त्रियमेव वा ॥ ६६३ ॥
अनड्वाहं गजाश्वादि वस्तुजातं तु पूर्ववत् ।
क्षीरं जलं वा शस्त्रं वा हुत्वेशं पूर्वज्जपेत् ॥ ६६४ ॥
अभक्ष्य भक्ष्णे जाते गुह्यकस्य शतञ्जपेत् ।
अकामात् त्रिशशं कमाज्जपेन्मद्यादि वर्जितान् ॥ ६६५ ॥
उदक्यान्नाशने मोहाज्जपेत् गृह्यायुतं बुधः ।
दशोर्ध्वं त्रिशतादर्वाक जप्त्वा स्नानेन शुद्ध्यति ॥ ६६६ ॥
तदूर्ध्वं पञ्चकं यावच्छतं नक्तं विधीयते ।
तदूर्ध्वमुपवासस्यात् त्रिरात्रमयुतोर्ध्वतः ॥ ६६७ ॥
स्वजाति दीक्षितं स्पृष्ट्वा तदाचम्य विशुद्ध्यति ।
आचम्यादीक्षितेनापि सजातीशशतं जपेत् ॥ ६६८ ॥
सदीक्षदीक्षितस्पर्शात् प्रायश्चित्तं तु पूर्ववत् ।
तस्मिन्नदीक्षिते स्पृष्टे जपेत् स्नात्वा शतद्वयम् ॥ ६६९ ॥
इदमेवान्तरस्पर्शाद्दीक्षितस्येतरस्य तु ।
शतत्रिकं जपेत् स्पर्शात् सोपवासः शुचिर्भवेत् ॥ ६७० ॥
भवेत्तदेव शूद्रस्य स्पर्शनाद्दीक्षितस्य तु ।
स्पर्शनाद्दीक्षितस्यापि शतं पञ्चाप्युपोषितम् ॥ ६७१ ॥
इतरे पादहीनं तु कुर्वीरन्नात्मशुद्धये ।
त्रिरात्रमन्त्यजस्पर्शात्सहस्राणि दशिअव तु ॥ ६७२ ॥
पञ्चमस्य तु मन्त्रस्य जपेत्तत्राविचारतः ।
कृच्छ्रो घोर जपः कार्योऽयुतं चण्डालसङ्गमात् ॥ ६७३ ॥
गृहादौ पातकावेशे त्यक्त्वा भाण्डान् प्रलिप्य च ।
कृच्छ्राच्छुद्धिर्भवेत् भुक्तौ तप्तकृच्छ्रं समाचरेत् ॥ ६७४ ॥
ज्ञात्वा भुक्त्वातु पादेन तदासौ तत्समो भवेत् ।
रजकादि प्रवेशादावयुतार्धमजानतः ॥ ६७५ ॥
बहुदेवलकैर्योगे कृच्छ्रचान्द्रायणाच्छुचिः ।
हेमरुप्यादिपात्राणां वारिणा शुद्धिरिष्यते ॥ ६७६ ॥
शङ्खादीनां भवेच्छुद्धिस्तुषौर्वा मथितेन वा ।
भस्मना कांस्यशुद्धिः स्यात् ताम्रमाम्लेन शुद्ध्यति ॥ ६७७ ॥
उच्छिष्टलिप्तपात्राणां शुद्धिरेषा प्रकीर्तिता ।
प्रोक्ष्य शुद्ध्यत्यसन्देहादुच्छिष्टस्पृष्टभाजनम् ॥ ६७८ ॥
तुम्ब्यादि वेणुपात्राणां गोवालैस्तोयघर्षणात् ।
दारवं लोहजोत्कृष्टं वारिणा तद्विशुद्ध्यति ॥ ६७९ ॥
चर्मणां रज्जुवस्त्राणां शुद्धिःस्यात् क्षारवारिणा ।
शुद्धिश्चोदक भाण्डानां पर्यग्निकरणात्मिका ॥ ६८० ॥
तृणादिकं च यत् किञ्चित् काष्ठं वा प्रोक्षितंशुचिः ।
उल्लेखात् भूमिशुद्धिः स्यात् तथा गोमय घर्षणात् ॥ ६८१ ॥
विष्ठाद्युपगतं भाण्डं त्याज्यं स्याद्वेणुमृण्मयम् ।
तद्वन्निर्माल्यसंस्पृष्टं रजसा स्त्री विशुद्ध्यति ॥ ६८२ ॥
शेषस्य पूर्ववच्छुद्धिः वस्त्रशुद्धिर्जलाद्भवेत् ।
शरावपत्र पुटक प्रभृतीनां च भोजने ॥ ६८३ ॥
शुद्धि रत्रोपयुक्तानां परित्यागो विधीयते ।
सत्यन् मनसश्शुद्धिरिन्द्रियाणां यमादिभिः ॥ ६८४ ॥
गर्वस्य शमता दृष्टा शुद्ध्यर्थमविचारतः ।
बुद्धेरपि मुनिव्याघ्रास्सङ्गत्यागात् प्रकीर्तिताः ॥ ६८५ ॥
प्राणाश्शुद्ध्यन्ति विधिवत् प्राणायामबलात्सदा ।
ध्यानाच्छुद्धिस्समुद्दिष्टा प्रधानस्य गुणात्मनः ॥ ६८६ ॥
विवेकाच्छुध्यते ह्यात्मा नात्र कार्या विचारणा ।
श्वमार्जाररवरादीनां विलेहे स्नानमाचरेत् ॥ ६८७ ॥
नाभेरूर्ध्वमधस्ताद्वा मृद्भिश्शुद्ध्यति सप्तभिः ।
उत्तमाङ्ग विधानेन स्नात्वा विद्याङ्ग पञ्चकम् ॥ ६८८ ॥
जप्तव्यं शतमेकं स्याद्विगुणं मन्त्रवादिना ।
अदीक्षितेन संस्पृष्टे स्नानमाग्नेयमाचरेत् ॥ ६८९ ॥
निर्माल्यसङ्करे कामात् सम्पूज्यश्चण्डनायकः ।
तस्यैव देवदेवस्य जपस्साङ्गस्य वै शतम् ॥ ६९० ॥
अकामतोवा सम्पर्कात् केवलस्य शतं भवेत् ।
वारिणा त्वश्मजातीनां मथितेनाश्च मस्तुना ॥ ६९१ ॥
जलजानां च सर्वेषां वैणवानां तथाम्भसा ।
स्निग्धानां रूक्षणाच्छुद्धिः पात्राणां परिकीर्तिता ॥ ६९२ ॥
शुद्धिः स्यादप्यशुद्धानां प्रोक्षणादेव केवलात् ।
मधुनः पाकतश्शुद्धिस्तथैवेक्षुरसस्य च ॥ ६९३ ॥
फलानां क्षालनाच्छुद्धिर्दघ्नश्चैव निरीक्षणात् ।
क्वथितं शुद्ध्यते क्षीरं पक्वानां प्रोक्षणादपि ॥ ६९४ ॥
अथ शैव गुरोरस्य शुद्धिर्वाचा विधीयते ।
परेभ्यो दुःखमापाद्य वाङ्मनःकायकर्मभिः ॥ ६९५ ॥
प्रमादतः परिज्ञाय शुद्धिश्शक्ति जपात्सदा ।
समयानां प्रमादे तु शक्तिजापः प्रशस्यते ॥ ६९६ ॥
वस्त्रशय्यासनादीनां स्तेये गायत्रिकाशतम् ।
गुरुदेवाग्निकार्येषु गर्हितस्य निवेदनात् ॥ ६९७ ॥
शुध्यते नीयमानस्य त्वन्यायान्मुनिपुङ्गवाः ।
म्लानेभ्यो व्याधितेभ्यो वा यतिभ्यः किञ्चिदौषधम् ॥ ६९८ ॥
सर्वेभ्यस्सर्वदा ग्राह्यं न दोषो ह्यत्र शासने ।
पुनः पाकेन संशुद्धिर्लवणस्य सहाम्भसा ॥ ६९९ ॥
अन्यायेन गृहीतस्तु न्यायमर्थयते तु यः ।
यमुद्दिश्य त्यजेत्प्राणान् ब्रह्महा सतु कीतर्यते ॥ ७०० ॥
देवार्थं गुरुपित्रर्थमात्मार्थमथवा तु यः ।
यमुद्दिश्य त्यजेत्प्राणान् ब्रह्महा स च कीर्त्यते ॥ ७०१ ॥
अग्निदो गरदश्चैव शस्त्रपाणिर्धनापहः ।
क्षेत्रदारहरश्चैव षडेते आततायिनः ॥ ७०२ ॥
आततायिनमायान्तमपि शस्त्रान्तगं रणे ।
जिघांसन्तं जिघांसेत्तु न तेन भ्रूणहा भवेत् ॥ ७०३ ॥
युवानां बालवृद्धौ वा ब्राह्मणं वा बहुश्रुतम् ।
आततायिनमायान्तं हन्यादेवा विचारतः ॥ ७०४ ॥
असूर्या नाम ये लोका अन्धेन तमसावृताः ।
तांस्ते प्रेत्याधिगच्छन्ति ये चात्महननाज्जानाः ॥ ७०५ ॥
न च दुःखसमुत्पत्तौ कामतो देहमुत्सृजेत् ।
यदा निर्वेदमायातः प्राप्तभोगोऽथवा पुनः ॥ ७०६ ॥
ध्यानधारणायोदेन शिवलीनमनास्त्यजेत् ।
शिवादित्रय निन्दास्तु श्रुत्वा देहं स्वकं त्यजेत् ॥ ७०७ ॥
तं वा हन्यान्न दोषस्स्याच्छिवत्वं च समाप्नुयात् ।
शैवं पाशुपतं कालामुखं कापालधारिणम् ॥ ७०८ ॥
यदि हन्याज्जगत्सर्वं हतं तेन दुरात्मना ।
ब्रह्मघ्नश्च कृतघ्नश्च विशुद्धावपि कर्मतः ॥ ७०९ ॥
शरणागतहन्ता च योषिद्घ्नश्चापि पापिनौ ।
तथा चागमविप्लावी स्वर्णस्तेयसमो भवेत् ॥ ७१० ॥
अश्वरत्न मनुष्यस्त्रीभू धेनुहरणं तथा ।
निक्षेपस्य च सर्वं हि स्वर्णस्तेयं समं भवेत् ॥ ७११ ॥
देवब्राह्मणहत्तिश्च कूटसाक्ष्यं सुहृद्वधः ।
तथैवेह समुद्दिष्टमभिशापो महात्मनि ॥ ७१२ ॥
औषधं स्नेहमाहारं ददतो बन्धकस्य च ।
प्राणिनां प्राणवृत्त्यर्थं तत्रदोषो न विद्यते ॥ ७१३ ॥
प्रतिसंवत्सरं मासं तिथियुक्तं तु तीर्थभम् ।
निश्चित्य वर्तते पूर्वमुत्सवो यैर्दिनैःपुरा ॥ ७१४ ॥
नवाहाद्यैर्युतो भेरीताडनादिपुरस्सरः ।
तद्दिनत्रिगुणे वापि द्विगुणे वाथ तद्दिने ॥ ७१५ ॥
तदन्यथाकृते राष्ट्रराज्ञोदोषावहो भवेत् ।
तत्र शान्तिर्विधेयादौ प्राग्वदुत्सवमाचरेत् ॥ ७१६ ॥
किं तु मासान्तरे तु स्यात् तस्मिन्मासेऽथवा भवेत् ।
द्विगुणे तद्दिने वाथ मूर्तिहोमं दिशाहुतिम् ॥ ७१७ ॥
क्रमाद्विधाय कर्तव्यमुत्सवं तद्विधानतः ।
ध्वजारोहण पूर्वेत्तु त्रिगुणाह प्रकल्पिते ॥ ७१८ ॥
विधानमेतदाख्यातं द्विगुणेप्येवमूह्यताम् ।
लिङ्गं स्वायम्भुवं चेत्तु विधानमिदमीरितम् ॥ ७१९ ॥
मानुषे वाणलिङ्गादौ दैविके वार्षकेपिवा ।
मासभं तीर्थनक्षत्रमन्यथा वा नयेत्पुनः ॥ ७२० ॥
उत्सवो यो दिनैर्हीनस्तस्य वृद्धिः फलप्रदा ।
राष्ट्रक्षोभे च दुर्भिक्षे राजचोरभयादिषु ॥ ७२१ ॥
वित्ताऽभावेन्यहेतुभ्यः प्राग्वत्कर्तुमशक्यता ।
यदि जायेत तत्रापि शान्तिं पूर्वं विदाय च ॥ ७२२ ॥
दिनहीनं तु वा कुर्यादुत्सवं पूर्वमार्गतः ।
सर्व लोपात् प्रशस्तस्स्यादल्पाहै निर्मितोत्सवः ॥ ७२३ ॥
सर्वलोपेकृते तस्य महादोषः प्रजायते ।
शान्तिं च शान्तिहोमं च मूर्तिहोमं तदा नयेत् ॥ ७२४ ॥
अनेन विधिना येन सर्वैनैमित्तिकादितः ।
विघ्नाद्यरुत्सवो हीनः प्रारब्धोराष्ट्रनाशनः ॥ ७२५ ॥
शान्तिहोमं तदा कुर्यात् पुन्रुत्सवमाचरेत् ।
वृषाधिवासने हीने ध्वजे वारोपिते सति ॥ ७२६ ॥
गावो नश्यन्ति तत्कुर्याच्छान्तिहोमं तदुक्तवत् ।
वृषयागं नयेत्तत्र ध्वजदण्डस्य मूलतः ॥ ७२७ ॥
किन्तूर्ध्वस्थध्वजे मन्त्रन्यासाद्यं मनसाचरेत् ।
ध्वजारोपे विहीने तु नृपतेर्भङ्गमादिशेत् ॥ ७२८ ॥
शान्ति कृत्वा तदामन्त्री पुनरारेपयेत् ध्वजम् ।
ध्वजस्य भ्रमणेहीने ग्रामादावशुभावहः ॥ ७२९ ॥
शान्तिहोमं तदा कुर्यात् सर्वदोषनिवृत्तये ।
वेदी विहीना वा हीनलक्षणा वाशुभप्रदा ॥ ७३० ॥
शान्तिहोमं तदा कृत्वा वेदीं कुर्यात्सलक्षणाम् ।
दण्डोलक्षणहीनश्चेत् प्रधानस्याशुभावहः ॥ ७३१ ॥
मूर्तिहोमं तदा कुर्याच्छान्तिहोममथापि वा ।
स्वलक्षण विहीनश्चेदुपदण्डो भयप्रदः ॥ ७३२ ॥
स्कन्धमानस्य वै हानौ शान्तिहोमं तदानयेत् ।
दण्डोपदण्डस्कन्धादेर्भेद भङ्गादि सम्भवे ॥ ७३३ ॥
शान्तिहोमं तदाकुर्याद्भग्ने शान्त्यन्तरं नयेत् ।
ध्वजो लक्षणहीनश्चेद्राष्ट्रस्यास्य भयङ्करः ॥ ७३४ ॥
सलक्षणं ध्वजं चान्यं रोहणार्थं समाहरेत् ।
शान्तिकर्म नयेद्धीमाल्लक्षणध्वजरोहणम् ॥ ७३५ ॥
एवमेव वृषे कुर्यान्निष्कृतिं दोषहानयेत् ।
ऊर्ध्ववेत्रविहीनश्चेत् ध्वजस्येशं शतं जपेत् ॥ ७३६ ॥
अधोवेत्रविहीनश्चेन्नैवः दोषाय कल्पते ।
रज्जुछेदेऽरिभिर्बाधा शान्तिहोमं समाचरेत् ॥ ७३७ ॥
आख्वादिदष्टे वस्त्राद्ये शान्तिहोमं तदाचरेत् ।
पताका पतितौ भूमौ यदिराष्ट्रस्य दुःस्थितिः ॥ ७३८ ॥
शान्तिहोमं तदा कृत्वा विधिनारोपयेत् ध्वजम् ।
ध्वजे भेदादि संयुक्ते शान्तिकर्म तदाचरेत् ॥ ७३९ ॥
पताकां रोपयेदन्यां सप्ताहाभ्यन्तरे द्विजाः ।
पूर्वं पूर्वं प्रशस्तं स्यादल्पहानिर्यादि द्विजाः ॥ ७४० ॥
मूर्तिहोमं तदाकुर्याच्छान्तिहोममथापि वा ।
केतावारुह्यमाणेऽस्मिन्यष्ट्याद्यभिभेवेन च ॥ ७४१ ॥
लम्बिते दोषदश्शान्त्यै शान्तिहोमं समाचरेत् ।
दर्भमाला विहीना चेच्छान्तिहोमं तदाचरेत् ॥ ७४२ ॥
दण्डं सलक्षण दर्भमालया वेष्टयेत्ततः ।
रज्जुर्वा दर्भमाला वा प्रदक्षिण विधानतः ॥ ७४३ ॥
दण्डेऽसुयोजिता सा चेज्जप्त्वाघोरं सहस्रशः ।
प्रदक्षिणक्रमादग्राद्दर्भमालादिकां नयेत् ॥ ७४४ ॥
उपदण्डो विकूर्चश्चेज्जपेद्घोरं शतत्रयम् ।
ध्वजघण्टा विहीना चेन्न स्याद्वृषभसन्निधिः ॥ ७४५ ॥
आवर्तयेदघोरेण त्रिशतं देशिकस्तदा ।
घण्टायाः पतने भूमौ दक्षिणं त्रिशतं जपेत् ॥ ७४६ ॥
आरुह्य बन्धनं नेष्टं दण्डनाथश्शिवो यथा ।
ध्वजारोहणकाले तु कुम्भन्यासो न चेत्कृतः ॥ ७४७ ॥
वृषकुम्भविभेदादिकारणात् केतुरोहणम् ।
कृत्वान्ते शान्तिहोमं च कुम्भं संस्थाप्य पूर्ववत् ॥ ७४८ ॥
मन्त्रन्यासं ततःकुर्यात् मनसोक्षं हृदम्बुजे ।
तदावरणकुम्भाम्भोऽभिषेको न कृतो यदि ॥ ७४९ ॥
एकैकं स्वस्वमन्त्रैस्तु जपं कुर्याच्छतं शतम् ।
आरोपिते ध्वजे तस्मिन् वलयादवलम्बिते ॥ ७५० ॥
एकद्वित्रिचतुर्मात्रैर्न दोषाय प्रकल्पितः ।
ततोऽधो रविमात्रान्तघोरं त्रिशतं जपेत् ॥ ७५१ ॥
तदधो लम्बिते केतौ शान्तिहोमं विधाय च ।
आरोपयेत् ध्वजं पश्चात् वृषभार्चन संयुतम् ॥ ७५२ ॥
भेरीसन्ताडने हीने लोको मूकः प्रजायते ।
शान्तिहोमं तदा कृत्वा भेरीसन्ताडयेत्ततः ॥ ७५३ ॥
उत्सवारम्भतःपूर्वं देवताह्वान संयुतम् ।
देवतावाहने हीने देवादीनामसन्निधिः ॥ ७५४ ॥
शान्तिहोमं नयेत्प्राग्वद्देवताह्वानमाचरेत् ।
ईशाम्बस्कन्दविघ्नेशभानुचण्डेश्वरादयः ॥ ७५५ ॥
अनाहूतास्तदा दोषो नान्यानाहूतिरापदि ।
पताकारोपणोपेते देवानावाहयेन्न वा ॥ ७५६ ॥
भेरीताडनकार्यं तु तद्वदेव समाचरेत् ।
भेरीचर्मादि भेदादौ कोणच्छेदादि सम्भवे ॥ ७५७ ॥
अघोरं त्रिशतं जप्त्वा भेरीमन्यामथाहरेत् ।
तथैव कोणमन्यं च गृहीत्वा प्राग्वदाचरेत् ॥ ७५८ ॥
कोणे वा पतिते भूमावघोरं त्रिशतं जपेत् ।
तत्काले बलिकाले वा वादके पतिते भुवि ॥ ७५९ ॥
शान्तिहोमं तदा कुर्याद्राष्ट्रदुःस्थितिहानये ।
भेरिकापतने भूमौ भवेद्राज्ञो भयं महत् ॥ ७६० ॥
शान्तिहोमं तदा कृत्वा भेरीं सम्पूजयेद्धृदा ।
यागशालाग्निदग्धा वा विहीना लक्षणैस्तु वा ॥ ७६१ ॥
विमानं कुण्डवेदी वा राष्ट्रदुःस्थितिमावहेत् ।
कुर्याद्यथावत्तत्सर्वमुत्सवं तूत्सवे यदि ॥ ७६२ ॥
प्रत्यहं शान्तिहोमस्स्याद्यावत्तीर्थ दिनं भवेत् ।
ज्ञात्वा चेदुत्सवान्ते च यागशालां विलक्षणाम् ॥ ७६३ ॥
शान्तिं कुर्यात्तदेकाहं तद्दोष विनिवृत्तये ।
विधानमेतत्सामान्यं प्रतिष्ठायां च निष्कृतौ ॥ ७६४ ॥
स्नपने प्रोक्षणे मासपूजादौ सूत्ररोपणे ।
उत्सवाङ्गे च वान्यस्मिञ्जीर्णोद्धारेष्टकाविधौ ॥ ७६५ ॥
नित्ये नैमित्तिके काम्ये कर्मण्यन्यत्र योज्यताम् ।
यागोपकरणेऽप्येवं किं तु यागावसानके ॥ ७६६ ॥
शान्तिहोमो विधेयस्स्यादेकाहमुत्सवेऽपि च ।
प्रधानाधममध्यानां करणानां विलोपने ॥ ७६७ ॥
शान्तिहोममघोराणां द्विशतं त्रिशतं जपेत् ।
विहीने स्थण्डिलेऽङ्गे वा शान्तिहोमं तदाचरेत् ॥ ७६८ ॥
पूर्ववत्स्थण्डिलं कुर्यात् सस्यनाशनिवृत्तये ।
शिवकुम्भेषुवर्धन्यावृतेषु घटेषु वा ॥ ७६९ ॥
उत्सवाङ्गेषु चान्येषु कलशेषु यदा भवेत् ।
भेदो वा सुषुरच्छेदो वैलक्षण्यं क्रमेण तु ॥ ७७० ॥
शान्तिहोममघोराणुजपं पञ्चशतं चतुः ।
शतं त्रिशतमित्येवं कुर्याद्दोषापनुत्तये ॥ ७७१ ॥
कुम्भाद्यं नवमानीय प्राग्वत् संस्थापनं नयेत् ।
वर्धनी वाथ कुम्भो वा घटा विद्येश्वराधिपाः ॥ ७७२ ॥
स्वर्णाम्बुजविहीना वा स्वल्पस्वर्ण समन्विताः ।
कुर्युः कर्तुस्च दारिद्रयं जप्त्वाघोरं सहस्रकम् ॥ ७७३ ॥
शास्त्रसिद्धं पुनर्दद्यात् तद्दोषविनिवृत्तये ।
कुम्भाद्या वस्त्रहीनाश्चेद्वातरोगो भवेन्नृणाम् ॥ ७७४ ॥
जप्त्वाघोर सहस्रं तु दद्याद्वस्त्रं पुनर्गुरुः ।
पञ्चरत्नादि वैकल्येऽप्येवमेव समाचरेत् ॥ ७७५ ॥
सूत्रकूर्चपिधानादेरभावेऽप्येवमाचरेत् ।
हीने कौतुकबन्धेतु तदङ्गे वा पुरोदिते ॥ ७७६ ॥
स यागो निष्फलः प्रोक्तस्तस्मात्तद्दोषहानये ।
शान्तिहोमं तदाकुर्यात् कौतुकं बन्धयेत्ततः ॥ ७७७ ॥
जपेद्घोरं त्रिशतं तदङ्गानां विलोपने ।
तद्वदह्निकृते तस्मिन् कृत्वा सद्योऽधिवासनम् ॥ ७७८ ॥
पूर्वस्थानस्थिते देवे प्रोक्तं कौतुक बन्धनम् ।
आनीते मण्टपादौ वा जप्त्वाघोरं शतार्धकम् ॥ ७७९ ॥
बलितालाद्यभावे तु सहस्रं दक्षिणं जपेत् ।
त्रिशतं दीपहानौ च द्विगुणं दीपमाचरेत् ॥ ७८० ॥
उत्सवो यानहीनश्चेत् सर्वदोषावहो नृणाम् ।
स्नपनं शान्तिहोमं च प्रतियानं समाचरेत् ॥ ७८१ ॥
वृषिकाले महावाते राष्ट्रक्षोभे महाभये ।
ग्रामप्रदक्षिणं नेष्टमिष्टं धामप्रदक्षिणम् ॥ ७८२ ॥
स्नपनं शान्तिहोमं च तदा कार्यं द्विजोत्तमाः ।
एकवास्तुनि विप्रेन्द्रा वर्तमाने शिवोत्सवे ॥ ७८३ ॥
अन्यदेवोत्सवस्तत्र कृतश्चेत् ग्राम विभ्रमः ।
तद्दोषविनिवृत्यर्थं शान्तिहोमं समाचरेत् ॥ ७८४ ॥
तथैव मातृशान्तौ च प्रायश्चित्तं समाचरेत् ।
अङ्गारकबलिश्चैव यामलोक्तो नदोषदः ॥ ७८५ ॥
वामभैरवसिद्धश्चेद्बलिर्ग्रामक्षयो भवेत् ।
बलिः प्रमादाद्दत्तश्चेच्छान्तिहोमं समाचरेत् ॥ ७८६ ॥
तथैव मातृशान्तौ च प्रायश्चित्तं समाचरेत् ।
शून्यग्रामं समाश्रित्य बलियाने प्रकल्पिते ॥ ७८७ ॥
तदा राष्ट्रक्षयं विद्यात् कृतं चेच्छान्तिमाचरेत् ।
आलये बलियाने वा तस्यां देवालयावृतौ ॥ ७८८ ॥
देवाङ्गवास्तौ शस्तस्स्यात् परवास्तोर्विशेषतः ।
तथैवासन्नवास्तुश्च दूरवास्तौ द्विजोत्तमाः ॥ ७८९ ॥
नानावृक्ष समायुक्तोऽनेकवेश्म समन्वितः ।
इतरस्मात् प्रशस्तस्स्याद्विपरीते विपत्करम् ॥ ७९० ॥
ब्रह्मक्षत्रविशां वास्तुः श्रेष्ठ इत्यभिधीयते ।
अनुकल्पो ह्यशक्तानामन्यत्रैव समाचरेत् ॥ ७९१ ॥
अनुलोमाधिवासो वा शौद्रो वा मध्यमौ मतो ।
तद्विनाधिष्ठितो वास्तुर्हीन इत्यभिधीयते ॥ ७९२ ॥
अन्तर्वातोर्वि शिष्टस्स्याद्बहिर्वास्तु बलिभ्रमः ।
एकत्र बलियाने च श्रेष्ठमित्यभिधीयते ॥ ७९३ ॥
अनुकल्पो ह्यशक्तानामन्यत्रैवं समाचरेत् ।
अनुकल्पप्रवृत्तानां शान्तिहोमो जपोऽथवा ॥ ७९४ ॥
हीनेविताने घोरणोः शतसङ्ख्यं जपं नयेत् ।
ध्वेज विहीनेऽप्येवं स्याज्जपोऽत्र शतसङ्ख्यया ॥ ७९५ ॥
ध्वजे विहीने रात्रौतु दोषो नास्ति द्विजोत्तमाः ।
बलिद्रव्ये विहीने तु क्षुद्बाधा जायते नृणाम् ॥ ७९६ ॥
तद्दिनाधिपमन्त्रेण जपेतद्विशतसङ्ख्यया ।
बलिद्रव्य समायुक्तं दापयेदन्यसन्धिके ॥ ७९७ ॥
बलिदाने विहीने च क्षुद्बाधा जायते नृणाम् ।
मूर्तिहोमं ततः कृत्वा यानान्ते वा बलिं नयेत् ॥ ७९८ ॥
देवालये बलिर्हीनो यदाघोरं शतं जपेत् ।
यस्सां दिशि बलिर्हीनो ग्रामादौ संहिताहुतिम् ॥ ७९९ ॥
तत्तद्दिशापतेर्मन्त्रं शतजापसमन्वितम् ।
विधाय यानकाले वातदन्ते वा बलिं नयेत् ॥ ८०० ॥
अन्नलिङ्गे विहिने तु दुर्भिक्षं जायते भुवि ।
शान्तिहोमं ततःकृत्वा सान्नलिङ्गं बलिं नयेत् ॥ ८०१ ॥
तच्छेदभेदपातादौ तथैव फलमादिशेत् ।
तल्लिङ्गं सुदृढं कृत्वा यजेदस्त्रं तु तद्गतम् ॥ ८०२ ॥
विधाय संहिताहोमं तस्मिन्स्थानेऽप्यनन्तरम् ।
नयेदारभ्य तल्लिङ्ग पातस्थानात्प्रदक्षिणम् ॥ ८०३ ॥
पतितं चेत्यजेदन्नं सम्पाद्यान्नं समाचरेत् ।
समाप्य पूर्ववद्यानं संहिताहोममाचरेत् ॥ ८०४ ॥
बलिपात्रेषु पतिते त्वघोरेण शतं जपेत् ।
भेदादावन्यदादाय बलिद्रव्यं तु निक्षिपेत् ॥ ८०५ ॥
दशायुधानि वा भूमौ सम्भूतानि पतन्तिचेत् ।
निर्वाणानि तदा कुर्याच्छान्ति होमं तदा नयेत् ॥ ८०६ ॥
च्छेदभेदादियुक्तानि यदि दारुमयानि वा ।
तथान्यानि समापाद्य सम्भूतानीतराणि वा ॥ ८०७ ॥
संस्कृत्य स्वस्वमन्त्रैस्तु सावशेषं समापयेत् ।
लोहजान्यनुकर्मोक्तया नीत्वान्ते स्थापनं नयेत् ॥ ८०८ ॥
शूलास्त्रे पतिते राज्ञो भयं भवति तत्र च ।
धामादौ वा दिशाहोमं नयेदस्त्रार्चनान्वितम् ॥ ८०९ ॥
च्छेदभेदादिके जाते त्वापाद्यैवानुकर्मवत् ।
उत्सवं पूर्ववत् कुर्यादन्येनास्त्रेण वा द्विजाः ॥ ८१० ॥
समाप्योत्सवकार्यं तु तत्सन्धायानुकर्मवत् ।
सम्प्रोक्षणं ततः कुर्यादस्त्रराजप्रतिष्ठया ॥ ८११ ॥
यानकालेऽन्यकाले वा बेरादौ पतिते सति ।
राजा मरणमाप्नोति सद्यः कुर्यात् प्रतिक्रियाम् ॥ ८१२ ॥
अव्यङ्गे पतिते बेरे पतिते वा करादधः ।
द्विकरात् त्रिकराद्वापि तदूर्ध्वं च क्रमान्नयेत् ॥ ८१३ ॥
संहिताशान्तिहोमौ च शान्तिं मूर्तिदिशाहुती ।
स्नपनं च जपेत् घोरमन्त्रेण शतसहस्रकम् ॥ ८१४ ॥
नैवेद्यमपि सामान्यमुत्सवं शेषमाचरेत् ।
अङ्गहीने ऽनुकर्मोक्त्या सन्धानाद्यं च निष्कृतिम् ॥ ८१५ ॥
अधिवासादिकं कर्म सद्य एव समाचरेत् ।
मासर्क्ष तिथिवारादि प्रेक्षां हित्वैव देशिकः ॥ ८१६ ॥
पुनश्च कौतुकं बध्वा उत्सवाद्यं प्रकल्पयेत् ।
उत्तमाङ्गादिहीने चानुकर्मोक्त्या समाचरेत् ॥ ८१७ ॥
तत्राप्यन्येन बेरेण सन्धानान्तं हि चोत्सवम् ।
कारयेद्देशिको धीमान् प्रत्यहं शान्तिहोमयुक् ॥ ८१८ ॥
धामान्तरगतेनाथ कर्तव्यो वा द्विजोत्तमाः ।
गर्भद्वारादिमानेष्टमानयुक्तेन नान्यथा ॥ ८१९ ॥
ततो बेरं समापाद्यानुकर्मोक्त्या तदेव हि ।
प्रतिष्ठा च विधायान्ते चाङ्कुरार्पण पूर्वकम् ॥ ८२० ॥
उत्सवं कारयेद्देवं नवाहाद्युत्सवेषु च ।
लिङ्गेऽप्येवं समानं दर्म हे शिवदीक्षिताः ॥ ८२१ ॥
उत्सवे ग्रामबाह्ये तु बद्धप्रतिसरे द्विजाः ।
बेरेऽतिनिन्दिते दोषो राज्ञो भवति शान्तये ॥ ८२२ ॥
शान्तिहोमं तदा कुर्यात् संहिताहोममेव वा ।
कुर्वाणश्चेत् क्रियाम्भूमौ पतितो देशिकस्तदा ॥ ८२३ ॥
ग्रामानवस्थितिर्ज्ञेया तदर्थं बहुरूपिणम् ।
जपेत् पञ्चशतं मन्त्री पतितेऽप्येवमेव हि ॥ ८२४ ॥
बलिदातरि तत्काले पतिते तं शतं जपेत् ।
आयुधास्त्रान्नलिङ्गेशवाहने पतिते भुवि ॥ ८२५ ॥
गुरुश्शतं जपेद्घोरं द्विगुणं शकरास्त्रयोः ।
पूजायाश्चैव सन्ध्यादिविभिन्नाया विलोपने ॥ ८२६ ॥
पाद्यादीनां च गन्धस्य पुष्पाणां धूपदीपयोः ।
अनिर्वाण प्रदीपस्य नैवद्यादेर्विलोपने ॥ ८२७ ॥
प्रागुक्तविधिना कुर्यात् प्रायश्चित्तं गुरुत्तमाः ।
विलुप्ते वह्निकार्ये वा होमद्रव्यविलोपने ॥ ८२८ ॥
निर्वाणेऽग्नौ शिवोपेतेऽप्यशिवे वाथ पूर्ववत् ।
रथारोहो विहीनश्चेन्नीचास्स्युर्मनुजा भुवि ॥ ८२९ ॥
शान्तिहोमं तदा कृत्वा रथारोहणमाचरेत् ।
यानकाले रथादीनां भङ्गे भङ्गो भुवो भवेत् ॥ ८३० ॥
सन्धानयोग्यं सन्धानं कृत्वा शान्तिं समाचरेत् ।
तद्देश धाम्नि वा कुर्याद्यानादौ दोषशान्तये ॥ ८३१ ॥
सन्धानकर्मायोग्यश्चेद्रथान्तरमथानयेत् ।
आनीय शिविकाद्यं वा तत्रारोप्य महेश्वरम् ॥ ८३२ ॥
पूर्ववत् देवदेवेशं स्वालये विनिवेशयेत् ।
विनोद दर्शन काले जातश्चेत् कलहो महान् ॥ ८३३ ॥
शान्तिहोमं तदा कुर्यादघोरस्यायुतं जपेत् ।
विनोददर्शने हीने संहिताहोममाचरेत् ॥ ८३४ ॥
नीराजनविधौ हीने प्रायश्चित्तं तु पूर्ववत् ।
यानान्तस्नस्नपने हीने शान्तिहोमविलोपिते ॥ ८३५ ॥
देवसनिधि वैकल्यं मूर्ति होमः प्रतिक्रिया ।
स्नपनं शान्तिहोमं च नयेत् सन्निधि सिद्धये ॥ ८३६ ॥
हीनाधिष्ठितदेशे वा देवयाने प्रवर्तिते ।
प्रचुरस्नपनं कुर्याच्छान्तिहोमं महत्तरम् ॥ ८३७ ॥
तैलाभ्यङ्गे विहीने तु शिरोरोगो नृणामिह ।
शान्तिहोमं तदा कृत्वा तैलाभ्यङ्गं समाचरेत् ॥ ८३८ ॥
नृत्तमूर्त्युत्सवे हीने पूर्वसङ्कल्पिते नराः ।
भवन्ति पापिनस्सर्वे तदर्थं शान्तिमाचरेत् ॥ ८३९ ॥
नटेशभ्रमणं पश्चादिष्टकाले समाचरेत् ।
यात्रादानस्य विच्छेदे सा यात्रा निष्फला भवेत् ॥ ८४० ॥
शान्तिहोमं तदा कृत्वा पूर्ववद्दानमाचरेत् ।
मृगयायास्तु वैकल्ये नृपस्यापजयो भवेत् ॥ ८४१ ॥
शान्तिहोमं तदा कृत्वा मृगयामिष्टभे नयेत् ।
हीने कौतुकतीर्थे स्यान्नैव गङ्गादिसन्निधिः ॥ ८४२ ॥
तद्वत्सूर्योदयात् पश्चात् तीर्थकार्ये कृते सति ।
निष्कृतिस्स्यात् क्रमाच्छान्तिहोमो वा संहिताहुतिः ॥ ८४३ ॥
एतत् कौतुकतीर्थे स्यात् ध्वजारोहे कृते सति ।
अन्यत्रकौतुक स्नानं कल्पयेद्वर्जयेत्तुवा ॥ ८४४ ॥
चूर्णोत्सवे तदङ्गे वा हीने स्याद्रोगपीडनम् ।
शान्तिहोमो भवेदङ्गिन्यङ्गे स्यात्संहिताहुतिः ॥ ८४५ ॥
विलुप्ते धाम्नि वा स स्यात्तीर्थस्नानेऽथवा पुनः ।
चूर्णोत्सवभ्रमे हीने संहिताहोममाचरेत् ॥ ८४६ ॥
महातीर्थ विलुप्तस्यात्स यागो निष्फलो निष्फलो द्विजाः ।
शान्तिं कृत्वा तदर्थं तु तीर्थकार्यं ततो नयेत् ॥ ८४७ ॥
पूर्वं नद्यादिके तस्मिन्वर्तमाने तदन्यथा ।
कृते तद्दोष शान्त्यर्थं शान्तिहोमं तदाचरेत् ॥ ८४८ ॥
तीर्थाङ्ग लोपे कर्तव्यस्संहिताहोम इष्टदः ।
प्रासादे मनुजे जाते मृते राजो भयं महत् ॥ ८४९ ॥
मृतादि तत्प्रोदेशान्त्तु विसृज्य च बहिस्ततः ।
प्रोक्षयेत् गोमयाम्भोभिर्येन देशेन ते गताः ॥ ८५० ॥
तद्देशे तु ततः कुर्यात् पुण्याह प्रोक्षणं च वै ।
मृतप्रसूतदेशं तु खानयोग्यं खनेत्तदा ॥ ८५१ ॥
परित्यज्य मृदोऽशुद्धा मृद्भिश्च परिपूरयेत् ।
प्रक्षाल्यासन्नकुड्याद्यं गोमयालेपनं स्थले ॥ ८५२ ॥
पुण्याहं तत्र गव्येन प्रोक्षणं च क्रमान्नयेत् ।
शैव सम्भोजनं चान्ते जलसम्प्रोक्षणं नयेत् ॥ ८५३ ॥
स्नपनं शान्तिहोमं च यदिगर्भगृहे भवेत् ।
शान्तिहोमोज्झितं कुर्यादर्धमण्डपके सति ॥ ८५४ ॥
प्रतिमामण्डपे शान्तिहोमं च स्नपनं विना ।
अन्तस्सालान्तरे चेद्धि जलसम्प्रोक्षणं नयेत् ॥ ८५५ ॥
अन्तस्सालस्थ देवानां स्नपनं शान्तिहोमवत् ।
गव्येन प्रोक्षयेत्तत्स्थपीठान्यपि विशुद्धये ॥ ८५६ ॥
त्यजेन्मार्दानि भाण्डानि क्षालयेद्दारवं जलैः ।
अन्तस्सालस्य बाह्ये चेत् स्नपनेन दिशाहुतिः ॥ ८५७ ॥
पाकस्थानादि देशेषु मरणादौ च सम्भवे ।
पूर्वच्छुद्धिमापाद्य पर्यग्निकरणं नयेत् ॥ ८५८ ॥
शान्तिहोमं ततः कुर्यान्मूर्तिहोममथापि वा ।
प्राकारद्वय बाह्ये चेच्छान्तिहोमं समाचरेत् ॥ ८५९ ॥
धाम्नो द्वादशदण्डान्तवास्तौ मर्त्यो मृतो यदि ।
परित्यज्यैव तत् कुर्यान्नित्यनैमित्तिकादिकम् ॥ ८६० ॥
कृतश्चेद् ग्रामनाशस्स्यात् तदर्थं स्नपनं नयेत् ।
सूतावापि मृता धाम्नि पक्षिणः पशवोः मृगाः ॥ ८६१ ॥
सर्पो वा जायते राष्ट्रनराणामिह दुःस्थितिः ।
गोमयालेपनं तत्र प्रोक्षयेत् पञ्यगव्यतः ॥ ८६२ ॥
स्नपनं गर्भगेहे चेच्छान्तिहोमं च कारयेत् ।
केवलस्नपनं चार्धमण्डपे परिकल्पयेत् ॥ ८६३ ॥
देवतामण्डपे तत्स्थदेवान् सम्प्रोक्ष्य गव्यतः ।
सम्पूज्य गन्धपुष्पाद्यैश्शान्तिहोमं च कारयेत् ॥ ८६४ ॥
एतत्सर्वं तु सामान्यमुत्सवेऽनुत्सवेऽपि च ।
उष्णीषमुत्तरीयं वा वसनं यज्ञसूत्रकम् ॥ ८६५ ॥
शिरो वा वह्निना दग्धं स्यादाचार्यस्य सुव्रताः ।
ज्वरबाधा भवेद्ग्रामे तद्दोषशमनाय च ॥ ८६६ ॥
गुरुस्स्नात्वा शुचिर्भूत्वा शान्तिहोमं च कारयेत् ।
एवमेव भवेत् कर्तृहोत्रादीनां मुनीश्वराः ॥ ८६७ ॥
वस्त्रशय्यासनादीनां दाहच्छेदादि सम्भवे ।
दष्टे वा मूषिकाद्यैस्तु क्रमात् फलमिहोच्यते ॥ ८६८ ॥
कोणे वा भोगवृद्धिस्स्यात् प्रान्तेऽनिष्टं प्रक्रीर्तितम् ।
पुत्रोत्पत्तिर्यशश्चैव दशपाशान्तमध्यमे ॥ ८६९ ॥
प्रान्तेनिष्टं समाख्यातं रोगो वा मृत्युरन्यतः ।
वस्त्रं वा त्रिगुणं कृत्वा ब्रह्मेन्द्रयमवह्निषु ॥ ८७० ॥
महादोष समाख्यातो दोषो नान्यत्र कथ्यते ।
एवमेव नराणां च तदा स्नानं विधाय च ॥ ८७१ ॥
जप्त्वाघोर सह्रस्रं तु दष्टवस्त्राणि दापयेत् ।
नराणां शिवभक्तानां दीक्षितानां शिवाय वा ॥ ८७२ ॥
वस्त्राद्यं दैविकं चेद्धि प्रोक्ष्य गव्येन शुद्धये ।
कारयेत् संहिताहोमघोरं वा जपेत्तथा ॥ ८७३ ॥
अदीक्षितैश्च शूद्राद्यैः प्रविष्टे यागमण्डपे ।
सम्प्रोक्ष्यास्त्राम्बुना घोरं दशवारं जपेन्मनुम् ॥ ८७४ ॥
तत्संस्पृष्टे तु कुम्भादौ तदन्यं विनिवेशयेत् ।
संहिताहोमपूर्वं तु श्वादीनां च प्रवेशने ॥ ८७५ ॥
गोमयालेपनं चैव पुण्याहप्रोक्षणान्वितम् ।
गव्यसम्प्रोक्षणोपेतं प्रतिलोमान्त्यजैर्यदि ॥ ८७६ ॥
सूतकैः प्रेतकाद्यर्वा कुम्भादींस्तद्गतांस्त्जेत् ।
गोमयालेपनं कृत्वा पर्यग्निकरणं नयेत् ॥ ८७७ ॥
मूर्तिहोमं विधायान्ते कुम्भादीन् पूर्ववन्यसेत् ।
श्वादीनां स्पर्शनेप्येवं निष्कृतिः परिकीर्तिता ॥ ८७८ ॥
चण्डालाद्यैः प्रविष्टश्चेदेवं कृत्वा तदन्तिके ।
स्नपनं कारयेच्छम्भोर्दिशाहोमं च कारयेत् ॥ ८७९ ॥
तैः स्पृष्टाः प्रतिमाद्याश्चेत् प्राग्वन्निष्कृतिमाचरेत् ।
यागशालाग्निदग्धश्चेद्भयं स्याद्राजवेश्मनि ॥ ८८० ॥
व्यपोह्य पूर्वकुम्भादीन् सम्पूज्य वृषभध्वजम् ।
मूर्तिहोमं विधायान्ते पूर्ववद्यागमण्डपम् ॥ ८८१ ॥
कृत्वा सद्योऽधिवासं तु पूर्ववत्सर्वमाचरेत् ।
कुम्भसंस्थापनोपेते विदग्धे यागमण्डपे ॥ ८८२ ॥
महानसेऽथवा स्थानमण्डपे गोपुरादिके ।
विदग्धे शान्तिहोमं तु कृत्वा पूर्ववदाचरेत् ॥ ८८३ ॥
प्रपायामग्निदग्धायां संहिताहोममाचरेत् ।
विदग्धे गर्भगेहेऽर्धमण्डपे प्रतिमादिके ॥ ८८४ ॥
अन्तस्सालान्तरे बाह्ये साले च क्रमशो भवेत् ।
स्नपनेन दिशाहोमो मूर्तिहोमस्तथाविधः ॥ ८८५ ॥
शान्तिश्च शान्तिहोमश्च संहिता होम एव च ।
दुष्टे तु लिङ्गबेरादौ तदुक्तां निष्कृतिं नयेत् ॥ ८८६ ॥
परिवालये कुर्यात् प्रतिमामण्डपोक्तवत् ।
उत्सवेऽप्यनुत्सवेप्येतत् सामान्यं कर्म सम्मतम् ॥ ८८७ ॥
ग्रामादिवेश्मदाहे तु सम्हिताहोममाचरेत् ।
महादाहोद्भावे ग्रामे शान्तिहोमं समाचरेत् ॥ ८८८ ॥
प्रतिक्रियाह्यदत्ता चेद्वसनं चोत्तरीयकम् ।
सोष्णीषं देशिकद्रव्यं हैमपञ्चाङ्गभूषणम् ॥ ८८९ ॥
अङ्गुलीयकमात्रं वा तानि यानीष्टमानतः ।
अघोरशतमावर्त्य दद्यात्तान्यादराद्गुरोः ॥ ८९० ॥
आचार्य सङ्करो राष्ट्रं राजानं नाशयत्यथ ।
एकाचार्येण कर्तव्यमेकदेवालयास्थितम् ॥ ८९१ ॥
कर्मान्येन कृतं तच्छेत् तस्यादाचार्यसङ्करः ॥
ऋषय ऊचः जलाद्याहरणं गन्धपुष्पधूपादि
कल्पनम् ॥ ८९२ ॥
दीपनैवेद्य सङ्कॢप्तिर्देवे नित्यार्चनं च यत् ।
सकलाराधनं यच्च परिवारार्चनादिकम् ॥ ८९३ ॥
नित्योत्सवश्च गानाद्यं स्नपनाद्यङ्गकल्पनम् ।
उत्सवाद्यङ्गकॢप्तिर्वा देवतावाहनादिकम् ॥ ८९४ ॥
तत्काले मूललिङ्गादिपूजनं नित्यहोमकम् ।
अनेक नरनिर्वत्य कथमेकः करोत्यहो ॥ ८९५ ॥">
  <meta itemprop="wordCount" content="61426">
  <meta name="twitter:card" content="summary">
  <meta name="twitter:title" content="३० प्रायश्चित्त-विधिः">
  <meta name="twitter:description" content="प्रायश्चित्त विधिं वक्ष्ये श्रूयतां द्विजसत्तमाः ।
विधिर्निषेध इत्येवं चोदना द्विविधा मता ॥ १ ॥
अनुष्ठितायां तस्यांस्याद्यथावद्धर्म सङ्ग्रहः ।
वैपरीत्ये त्वधर्मस्यात्तेन पापं महद्भवेत् ॥ २ ॥
तेनाधो गमने प्राप्ते कर्तुरूर्ध्वं परं पदम् ।
यत्कर्मनयतीत्युक्तं प्रायश्चित्तमिहागमे ॥ ३ ॥
प्रकृष्टायास्समानत्वाद्दोषः प्रायः प्रकीर्तितः ।
चिदात्मा कथितश्शास्त्रे तरणं तु तकारतः ॥ ४ ॥
सदोषस्यात्मनो यस्मात्तरणं पततो ह्यधः ।
तस्मात्प्रकीर्तितं विप्राः प्रायश्चित्तं शिवाश्रिताः ॥ ५ ॥
विधिर्निषेधो वा नास्ति यस्मिन् कर्मण्यनुष्ठिते ।
तस्मिन् पुण्यं च पापं वा नेति शास्त्रार्थ निश्चयः ॥ ६ ॥
आवश्यके कृते पूर्वमुखेनैव प्रति क्रिया ।
कर्तव्या पश्चिमास्येन कोणास्येन न वेति च ॥ ७ ॥
प्रायश्चित्तं विभेदेन न शक्यं वक्तुमग्रजाः ।
कर्मणामप्यनन्तत्वाद् ग्रन्थविस्तार दोषतः ॥ ८ ॥
ततो निगद्यते लेशात् प्रायश्चित्तं सनातनम् ।
स्नानं जपश्शिवध्यानं प्राणायामः प्रदक्षिणम् ॥ ९ ॥
लिङ्ग बेरागमादीनां स्वगुरोर्देशिकस्य च ।
शिवज्ञानरतानां च दर्शनं तन्निरीक्षणम् ॥ १० ॥
नमस्काराद्यमेतेषां शिवधामनिषेवणम् ।
शिवाग्नि गुरु पूजा च भोजनं दीक्षितात्मनाम् ॥ ११ ॥
पुण्यतीर्थावहाह्यश्च पञ्चगव्याशनं ततः ।
शिवास्त्राम्भस्ततो दीक्षा पुण्यक्षेत्राधिवासनम् ॥ १२ ॥
उपवासश्चरोर्भुक्तिः पात्रशेषाशनं च यत् ।
शान्तिश्च शान्तिहोमश्च दिशाख्यः संहिताहुतिः ॥ १३ ॥
मूर्तिहोमो घृतक्षौद्रक्षीरस्नानाद्यनेकधा ।
एकाहाद्युत्सवश्शीतकुम्भो वैशेषिकार्चनम् ॥ १४ ॥
एवमादि समुद्दिष्टं प्रायश्चित्तं सनातनम् ।
विभज्य लक्षणं तेषां केषाञ्चिदिह कथ्यते ॥ १५ ॥
पञ्चगोचर सम्भूतश्शिवद्विज कुलोद्भवः ।
सोष्णीषस्सोत्तरीयश्च नवाम्बर समन्वितः ॥ १६ ॥
पञ्चाङ्ग भूषणोपेतो देशिको निष्कृतिं चरेत् ।
प्रायश्चित्तेऽद्भुते वापि शान्तिं सद्यस्ममाचरेत् ॥ १७ ॥
दिन पक्षर्क्ष लग्नादि प्रेक्षणं नात्र सम्मतम् ।
प्रायश्चित्तं कृतं सद्यो यदि श्रेष्ठं प्रकीर्तितम् ॥ १८ ॥
मध्यं सप्तदिनादर्वाक् पक्षाहादधमं भवेत् ।
तस्मान्मासावसानं तु हीनमित्यभिधीयते ॥ १९ ॥
मासोर्ध्वं नैव कर्तव्यं यदिशान्त्या समाचरेत् ।
लिङ्गपीठविमानादि प्रायश्चित्तादिकं नयेत् ॥ २० ॥
आदौ मध्ये तदन्ते वा सन्धानार्थं द्विजोत्तमाः ।
प्रायश्चित्ते समुत्पन्ने कर्ता वा देशिकोऽथवा ॥ २१ ॥
स्थानिको वा यदा कुर्युरौदासीन्यं क्रियां प्रति ।
वित्ताभावान्मनः क्षोभाद्रागद्वेषादिहेतुभिः ॥ २२ ॥
पापकर्माभिधाताद्वा एते मद्द्वेषिणोनराः ।
नृप भङ्गाय जातास्ते राष्ट्रविक्षोभकारिणः ॥ २३ ॥
अनुशास्याश्च मद्भक्तैर्वीतरागैस्तपस्विभिः ।
देवस्वहारिणो मर्त्या येऽप्येवं शासनार्हकाः ॥ २४ ॥
सश्रद्धं निष्कृतिं कुर्युर्मदीयास्ते नरोत्तमाः ।
राज्ञो हितकराः पुण्यकर्माणो राष्ट्रपोषकाः ॥ २५ ॥
तद्ग्रामर्द्धिकराः स्थानमत्पूजावृद्धि हेतवः ।
इति ज्ञात्वा तु यत्नेन प्रायश्चित्तं समाचरेत् ॥ २६ ॥
अथ मन्त्रजपं कुर्यात् स्नानं चोदितभस्मना ।
मन्त्रकाय उदग्वक्त्रः पूर्वास्यः साक्षमालिकः ॥ २७ ॥
शिवाणुमथवाघोरं यद्वा पाशुपतं वरम् ।
अघोरास्त्रं शिवास्त्रं वा ब्रह्माण्यङ्गानि वा पुनः ॥ २८ ॥
मेलामन्त्रं तु यद्वान्यं परार्धान्तं शतादितः ।
जपेत्तदनुरूपेण मितग्रासो हविष्यभुक् ॥ २९ ॥
अनाहारोऽथ भिक्षाशी चरुभुक् क्षीरपोऽपिवा ।
शाकयावकपिण्याककन्दमूलफलाशनः ॥ ३० ॥
स्मरंस्तद् देवतारूपं जपंस्तस्मै निवेदयेत् ।
जपम् एव समाख्यातः प्रदक्षिण मथोच्यते ॥ ३१ ॥
नानाविधं तदाख्यातमन्तर्बाह्यविभेदतः ।
लिङ्ग प्रासादयोर्मध्ये श्रेष्ठाश्रेष्ठं प्रकीर्तितम् ॥ ३२ ॥
अन्तर्मण्डल शालादावन्तः श्रेष्ठं प्रकीर्तितम् ।
गर्भे प्रदक्षिणं कर्तुं न शक्यं बहुदोषकृत् ॥ ३३ ॥
गर्भगेहे भवेल्लिङ्गच्छाया निर्माल्य सङ्करः ।
सोमसूत्रस्य मूलं च देवसमीप्यमेव वा ॥ ३४ ॥
परिहृत्य कृतं सर्वं यदि सर्वफलावहम् ।
अन्तर्मण्डलदेशेऽपि सोमसूत्रं च विद्यते ॥ ३५ ॥
प्रासादार्ध प्रमाणं प्रासादसममेव वा ।
निर्माल्यसङ्करोऽपि स्याद्धामछाया च विद्यते ॥ ३६ ॥
परिहृत्य तु तत्सर्वं प्रदक्षिण मथाचरेत् ।
सव्यापसव्य मार्गेण कर्तव्यं वा प्रदक्षिणम् ॥ ३७ ॥
सव्यं चण्ड प्रदेशः स्यादपरं सोमसूत्रतः ।
सव्यापसव्यमार्गेण मृदुगत्या समाचरेत् ॥ ३८ ॥
सव्यापसव्यमेवं स्यादन्तर्नित्योत्सवेऽपि वा ।
छायाया लङ्घनं धाम्नो देवदेवोत्सवेऽपि वा ॥ ३९ ॥
तत्कालकृतसेवस्य नैव दोषप्रदं भवेत् ।
तद्बाह्ये नैव दोषस्य प्रवेशोऽस्ति मनागपि ॥ ४० ॥
प्रयत्नोऽपि महान् बाह्ये बहूनि स्युः पदानि च ।
पदे पदेऽश्वमेधस्य फलं दशगुणं भवेत् ॥ ४१ ॥
अङ्गप्रदक्षिणं चान्यदुदयास्तमनान्तकम् ।
अनयोः पुण्यमाहात्म्यं न शक्यं वक्तुमग्रजाः ॥ ४२ ॥
क्षेत्रमाहात्म्यतस्त्वेत देवानन्त फलं भवेत् ।
एवं प्रदक्षिणं ख्यातं शिवाम्भस्तत्र कथ्यते ॥ ४३ ॥
कुम्भे वा कलशे वाथ स्थण्डिलोपरिसंस्थिते ।
सूत्रवस्त्र सुवर्णाम्बु कूर्चचन्दन संयुते ॥ ४४ ॥
शिवेनाङ्गैस्समभ्यर्च्य ब्रह्मभिस्तत्स्थितोदकम् ।
शिवाम्भ इति निर्दिष्टमस्त्रोदं चास्त्र जापतः ॥ ४५ ॥
ततः मृच्छ्रादयः प्रोक्ताः कृच्छ्रोऽन्यस्तप्तसञ्ज्ञकः ।
अतिकृच्छ्रपराकौ द्वौ चान्द्रायणविधिस्ततः ॥ ४६ ॥
त्रिरात्रमेकभुक्तिस्स्यात् त्रिदिनं लङ्घनं भवेत् ।
एवं कृच्छ्रः समाख्यातः प्राजापत्य इति स्मृतः ॥ ४७ ॥
पिबेत्सोष्णं त्र्यहं वारि त्रिदिनं क्षीर भोजनम् ।
सोष्णामाज्यं त्र्यहं चाद्यात् त्रिदिनं केवलोयदा ॥ ४८ ॥
तप्त कृच्छ्रमितिख्यातं त्वतिकृच्छ्रश्च कथ्यते ।
एक विंशति नक्षत्रं त्रिपलं क्षीरभोजनम् ॥ ४९ ॥
अतिकृच्छ्रः समाख्यातः पराक इह कथ्यते ।
द्वादशाहनिर्राहारः पराक इति संस्मृतः ॥ ५० ॥
मासार्धं ग्रासवृद्धिस्स्याच्छुक्ले कृष्णे च हासयेत् ।
चान्द्रायण विधिः प्रोक्तो जलेनैव जलात्मकः ॥ ५१ ॥
सायमाद्यन्तयोरह्नो सायं प्रातश्च मध्यमे ।
चरिष्णुरुपवासं च त्यजेत् भुक्ति चतुष्टयम् ॥ ५२ ॥
मध्यम द्वितयं वाथ तदर्थं दानमेव वा ।
उपवासः समाख्यातश्शान्तिस्त्वत्र निगद्यते ॥ ५३ ॥
मण्डपं तु शुभाशायामग्नौ वा पूर्व वर्त्मना ।
तन्मध्ये कुण्डमापाद्य कृतं हस्तमितन्तथा ॥ ५४ ॥
शिल्पिनं च विसृज्याथ पुण्याहप्रोक्षणं नयेत् ।
देवं संशोध्य विधिना स्नपनं प्रत्यहं नयेत् ॥ ५५ ॥
गन्धाद्यैः पुष्कलैरिष्ट्वा शान्तिकर्म समारभेत् ।
संस्कृत्य कुण्डं वह्निं च शिवं साङ्गं च तर्पयेत् ॥ ५६ ॥
अघोरामथवा शैवमस्त्रं पाशुपतं तु वा ।
अघोरास्त्रमथान्यं वा सुसिद्धं देशिकात्मना ॥ ५७ ॥
कर्णिकायां समभ्यर्च्य साङ्गं सन्तर्पयेदथ ।
समिदाज्यं च गव्यं च मधुरत्रय संयुतम् ॥ ५८ ॥
तिलदूर्वाक्षतैर्युक्तं शुद्धान्नं वाथ पायसम् ।
सहस्रं वा तदर्थं वा शतमष्टाधिकं तु वा ॥ ५९ ॥
प्रत्यहं होमयेदेतैर्मन्त्रमादौ समुच्चरन् ।
स्वाहान्ते भगवन् सर्वक्षोपनाशम्पदं ततः ॥ ६० ॥
कुरुकुर्वीति संयुक्तं प्रतिमन्त्रं दशान्तरम् ।
पञ्चाशदन्तरं वापि शतमन्त्रान्तरं तु वा ॥ ६१ ॥
पठन् होमं समाप्यैवं पूर्णामन्ते समाचरेत् ।
मुखवाससमायुक्तं ताम्बूलं च निवेद्य च ॥ ६२ ॥
कामिकादि शिवज्ञानं पञ्चदिक्षु व्यवस्थितम् ।
तत्तद्दिङ्मुख सञ्जातं पठेयुश्शास्त्रपारगाः ॥ ६३ ॥
प्राचि तत्पुरुषं घोरं दक्षिणे वाममुत्तरे ।
पश्चिमे जातमीशानं जपेयुस्तत्र दीक्षिताः ॥ ६४ ॥
ऋगाद्यध्ययनं कुर्युश्चत्वारो वेदपारगाः ।
स्तोतारो बहवो वैकः पठेयुः स्तोत्र संहतिम् ॥ ६५ ॥
तदर्थ भावनोपेतास्संस्कृताश्शिवदीक्षया ।
एतत् सर्वं प्रकर्तव्यं स्नातैर्होम प्रवर्तकैः ॥ ६६ ॥
होमरक्षां च सङ्गृह्य दत्वार्घ्यं च पराङ्मुखम् ।
निरोध्य तत्र देवेशं दद्यादन्तर्बहिर्बलिम् ॥ ६७ ॥
समाचम्य कृतन्यासः प्रविशेद्देवसन्निधिम् ।
होमकर्म निवेद्यास्मै प्रार्थयेत् दुरित क्षयम् ॥ ६८ ॥
एवं शान्तिस्समादिष्टा नवधा सा समीरिता ।
एक त्रिपञ्चसप्ताहनवाहैश्च द्विसप्तकैः ॥ ६९ ॥
पक्षत्रिसप्त नक्षत्रैरविच्छिन्नायतस्ततः ।
कुण्डे विसर्जनं नोक्तं देवस्याग्नेः पुराविधेः ॥ ७० ॥
विसर्जनं तु वा देवे पावकस्य न सर्वथा ।
शान्तिरेवं समारव्याता शान्तिहोमो विधीयते ॥ ७१ ॥
स च द्विविध उद्दिष्टश्श्रेष्ठः पूर्वं निगद्यते ।
शुभाशास्वग्निदेशे वा मण्डपे समलङ्कृते ॥ ७२ ॥
स्थण्डिलं तत्र सङ्कल्प्य तन्मध्ये विन्यसेत्घटम् ।
ससूत्रं सोदकं कूर्चवस्त्रहेमाम्बुजान्वितम् ॥ ७३ ॥
सितचन्दन दिग्धाङ्गं फलपल्लव संयुतम् ।
परितः कलशानष्टौ वस्त्रकूर्चादि संयुतान् ॥ ७४ ॥
विन्यस्य मध्यमे कुम्भे यजेत्पाशुपताह्वयम् ।
प्रणवासनमारुढं दुराधर्षं महाबलम् ॥ ७५ ॥
पञ्चास्यं दशकर्णं च प्रतिवक्त्रं त्रिलोचनम् ।
दंष्ट्राकराकमत्युग्रं मुक्तनादं सुदुर्जयम् ॥ ७६ ॥
कपालमालाभरणं चन्द्रार्धकृतशेखरम् ।
केकराक्षं महामालानागाभरणलेलिहम् ॥ ७७ ॥
सूर्यकोट्ययुताभं च विघ्नसङ्घात मर्दकम् ।
भुजैर्दशभिरत्युग्रैर्भैरवास्त्रैस्समन्वितम् ॥ ७८ ॥
खड्गचापमहाशूलाभयपाशांश्च दक्षिणे ।
खेटबाणा कपालांश्च वरप्रासौ च वामतः ॥ ७९ ॥
पिङ्गाभस्मश्रु संयुक्तं तथाविधशिरोरुहम् ।
ध्यात्वैवं समुच्चरन् मन्त्रमावाह्यार्चनमारभेत् ॥ ८० ॥
ॐ श्लीङ्कार संयुक्तं पं शुं हुफण्णस्त्विति ।
प्रणवं वह्नि दिग्भागे श्लीङ्कारं शाङ्करे यजेत् ॥ ८१ ॥
पङ्कारं नैक्रते भागे शङ्कारं वायु गोचरे ।
ओङ्कारादि फडान्ताश्च वर्णाः स्थाने हृदादयः ॥ ८२ ॥
सर्वे पाशुपतोपेतहृदयादि समन्विताः ।
फडन्तान् प्रणवोपेतान् वज्रादीन् कलशेषु तान् ॥ ८३ ॥
इष्ट्वा गन्धादिभिर्देवं नैवेद्यान्तं समर्चयेत् ।
तदग्रे हास्तिके वृत्त कुण्डे वा स्थण्डिलेऽपि वा ॥ ८४ ॥
संस्कृते पूर्ववत्पञ्चसंस्काररैस्संस्कृतेऽनले ।
देवं पाशुपतं साङ्गमावाह्याभ्यर्च्य तर्पयेत् ॥ ८५ ॥
समिदाज्यतिलक्षीरसितदूर्वाचरूंस्ततः ।
सहस्रं वा तदर्धं वा शतमष्टोत्तरं तु वा ॥ ८६ ॥
प्रत्येकं जुहुयान्मन्त्रमुच्छरन् कर्मनिर्दिशेत् ।
भगवन् दोषशान्तिं तु कुरुकुर्विति देशिकः ॥ ८७ ॥
अङ्गानि दश चास्त्राणि दशहुत्वा प्रतोषयेत् ।
पूर्णाहुतिं ततो दद्यादस्त्रं पाशुपतं स्मरन् ॥ ८८ ॥
प्रायश्चित्ताहुतिं हुत्वा मन्त्रं पाशुपतं स्मरन् ।
पुनः पूर्णां च ताम्बूलं दत्वार्घ्यं च पराङ्मुखम् ॥ ८९ ॥
कृत्वा लयाङ्गमाकर्मपर्यन्तं परिरक्षयेत् ।
प्रत्यहं वा तदुत्पाद्य तर्पयेदस्त्र रूपिणम् ॥ ९० ॥
अन्तर्बहिर्बलिं दत्वा समाचम्याणुविग्रहः ।
समर्पितक्रिये देवे त्वभीष्टं प्रार्थयेद्गुरुः ॥ ९१ ॥
कुम्भाद्देवं विसृज्याथ द्वादशान्ते नियोजयेत् ।
ततस्तत्कुम्भ पानीयैः प्रोक्षयेदभितस्ततः ॥ ९२ ॥
होमो वा समिदाज्यान्नैः कुम्भसंस्थापनं विना ।
कर्तव्यश्शान्तिहोमोऽयं शान्त्युक्तदिनसङ्ख्यया ॥ ९३ ॥
दिशा होमं ततो वक्ष्ये द्विविधस्स उदाहृतः ।
प्रायश्चित्तार्थमन्योऽयं स्नपनाद्यङ्ग भाग्भवेत् ॥ ९४ ॥
लिङ्गेवा प्रतिमायां वा पीठे प्रासाद एव वा ।
मण्डपे मालिकादौ वा वृक्षादेर्मूल एव वा ॥ ९५ ॥
यदर्थं वर्तते प्रायश्चित्तं तस्यचतसृषु ।
दिक्षु कूटान् प्रपां वापि कृत्वा कुण्ड चतुष्टयम् ॥ ९६ ॥
वेदाश्रं वा सुवृत्तं वा हस्तमात्रमितं यथा ।
स्थण्डिलं वा समापाद्य प्रोक्षयेदस्त्र वारिणा ॥ ९७ ॥
सर्वार्थं वा चतुर्दिक्षु प्रासादस्य तदाचरेत् ।
एकं वा कूटमापाद्य तत्र सर्वं समाचरेत् ॥ ९८ ॥
मध्यमे वेदिकायुक्तं कुम्भसंस्थापनाय च ।
अथैतद्यागशालायां कर्म सर्वं समापयेत् ॥ ९९ ॥
अथान्यत् कुण्डमैशान्यां ब्रह्माङ्ग सहितस्य च ।
तर्पणार्थं महेशस्य कल्प्यं वा मुनिपुङ्गवाः ॥ १०० ॥
शिवं सम्पूज्य विधिवल्लिङ्गे वा स्थण्डिलादिके ।
तदग्रे संयजेदस्त्रंशिवाख्यन्देशिकोत्तमः ॥ १०१ ॥
चतुर्वक्त्रं ज्वलत्केशं विद्युत्पुञ्जसमप्रभम् ।
चन्द्रखण्डसुमूर्धानं सचतुष्कर पल्लवम् ॥ १०२ ॥
अशनिध्वनिसंयुक्तमसह्यं भीमविक्रमम् ।
द्वादशाक्षियुतं शक्तिशूलाभयवरान्वितम् ॥ १०३ ॥
ध्यात्वैवं गन्धपुष्पाद्यैः शिवास्त्रं स्वाणुनार्चयेत् ।
दक्षेऽघोरमभ्यर्च्य पश्चात् पाशुपतं यजेत् ॥ १०४ ॥
सौम्ये प्रत्यङ्गिरा पूज्या तद्ध्यानमन्त्रमुच्यते ।
ॐ ह्रीङ्ङ्कारं ततः कृष्णवाससे चेति यत्पदम् ॥ १०५ ॥
ततश्च सिह्मवदने महावदन इत्यपि ।
महाभैरविवर्णे च सर्वशत्रुपदं ततः ॥ १०६ ॥
कर्मविध्वंसिनीत्येवं परमन्त्रपदं ततः ।
च्छेदनीत्युद्धरे पश्चात् सर्वभूतदमन्यपि ॥ १०७ ॥
सर्वभूतांस्ततो बन्धबन्धेति पदमुद्धरेत् ।
सर्वविघ्नानिति पदं छिन्धिछिन्धीति यत्पदम् ॥ १०८ ॥
सर्वव्याधि निकृन्तेति निकृन्तेति पदं च यत् ।
सर्वदुष्यांस्ततो भक्ष भक्षेति पदमुद्धरेत् ॥ १०९ ॥
ज्वाला जिह्वे करालेति पदं दंष्ट्रेपदं पुन ।
प्रत्यङ्गिरे पदं पश्चात् ह्रीं नमोस्त्विति यत् पदम् ॥ ११० ॥
ते स्वाहेत्युद्धरेदेष मन्त्रः प्रत्यङ्गिरात्मकः ।
प्रणवात् सप्तवर्णं हृच्छिरः पञ्चदशाक्षरम् ॥ १११ ॥
दशाक्षरा शिखा तस्मात् कवचं सप्तवर्णकम् ।
तथैव तस्मान्नेत्राणुश्चतुस्त्रिं।शद्भिरस्त्रकम् ॥ ११२ ॥
त्रयोदशार्णा गायत्री सावित्री सप्तवर्णतः ।
नमः स्वाहावषड्वौषड् ह्रुम्फड् युक्ता हृदादयः ॥ ११३ ॥
सिह्मवक्त्रोग्रदंष्ट्राग्निसप्रभोर्ध्वशिखान्विताम् ।
कृष्णाञ्जननिभां वृत्तरक्तनेत्रत्रयान्विताम् ॥ ११४ ॥
वहन्तीं सव्यहस्ताभ्यां शूलं डमरुकं परम् ।
वहन्तीं वामहस्ताभ्यां मुण्डं शेषे तु पल्लवम् ॥ ११५ ॥
कृष्णाम्बरधरां सास्रमांसास्यां नर्तने रताम् ।
मौक्तिकाभरणैर्युक्तां सर्वावयवभूषणाम् ॥ ११६ ॥
अट्टहासरवोपेतां कृष्णाजिन समन्विताम् ।
ध्यात्वैवं गन्धपुष्पाद्यैरर्चयेत्परमेश्वरीम् ॥ ११७ ॥
अथवा पञ्चकुम्भांस्तु ससूत्रान् वस्त्रवेष्टितान् ।
गन्धोदकोदरान् कूर्चहेम पङ्कजसंयुतान् ॥ ११८ ॥
पृथक् स्थण्डिलकाधारान् सपिधानान् सपल्लवान् ।
चन्दनालिप्तदेहांस्तु विन्यस्य करकेण च ॥ ११९ ॥
तथाविधेन संयुक्तं तत्र मध्ये शिवाम्बिकाम् ।
प्रागुक्तया परितोऽस्त्राणि ततः प्रत्यङ्गिरामपि ॥ १२० ॥
इष्ट्वा विज्ञाप्य होमार्थं विशेयुः पावकालयम् ।
कुण्डं स्वकीयं संस्कृत्य पावकं च यथा पुरा ॥ १२१ ॥
स्वस्वदेवान् समावाह्य साङ्गान् गन्धादिना सह ।
तर्पयेयुर्यथान्यायं मूर्तिपा गुरुणा सह ॥ १२२ ॥
कुर्युश्चाध्ययनं मन्त्रजपं स्तोत्र जपादिकम् ।
प्राग्वत् समाहिताः स्वस्वदिक्षु सम्यग् व्यवस्थिताः ॥ १२३ ॥
प्लक्षोदुम्बरकाश्वत्थ वटास्समिध ईरिताः ।
प्रधानस्य पलाशस्स्यात् स च सर्वत्र वा मतः ॥ १२४ ॥
तिलाज्यदूर्वास्समिधः क्षीराक्तार्काङ्गुलायतः ।
चरूश्च होमद्रव्याणि शतं पञ्चाशदेव वा ॥ १२५ ॥
प्रत्येकमेतैर्जुहुयुः स्वदेवध्यान तत्पराः ।
प्रायश्चित्ताहुतिं पूर्णां ताम्बूलाहुतिसंयुताम् ॥ १२६ ॥
रक्षादानं निरोधार्घ्यं लयाङ्गे सन्निरोधनम् ।
अन्तर्बहिर्बलिं पश्चादाचान्तो मन्त्रविग्रहः ॥ १२७ ॥
कर्म विज्ञापनं देवे प्रार्थयंस्तत्प्रसादतः ।
कर्तुर्भस्मप्रदानं च कुर्यात्सर्वमनुक्रमात् ॥ १२८ ॥
देवं कुम्भस्थपानीयैः संस्नाप्याभ्यर्चयेद्गुरुः ।
देव धाम्निकृतं चैतद्यदि कुम्भोदकैस्तदा ॥ १२९ ॥
प्रायश्चित्तं समुद्दिश्य वर्तते प्रोक्षयेत्तुतम् ।
दिशाहोमस्समाख्यातस्सर्वारिष्ट निवारणः ॥ १३० ॥
दिशाहोमो द्वितीयोऽसौ विशेषतस्तत्र कथ्यते ।
प्रत्यङ्गिरायाश्चास्त्राणां पूजा नात्र समीरिता ॥ १३१ ॥
समिदाज्योदनैर्होमस्सुतिलैस्सिततण्डुलैः ।
होमश्च पुरुषाघोरवामाजैर्दिक्षु सम्मतः ॥ १३२ ॥
स्नपनादिषु होमेऽयं चतुर्दिक्षु च सम्मतः ।
वक्ष्येहं संहिताहोमं सर्वदोषनिकृन्तनम् ॥ १३३ ॥
शुभाशायामथान्यस्मिन् नित्याग्नौ यागमण्डपे ।
उत्सवाद्यग्निमध्ये वा स्थण्डिले वा समाचरेत् ॥ १३४ ॥
सब्रह्माङ्गश्शिवश्शास्त्रे संहितेत्यभिधीयते ।
तैर्मन्त्रैस्संस्कृते वह्नौ गन्धाद्यैरर्चितो गुरुः ॥ १३५ ॥
पलाशसमिदाज्यान्नैश्शत सङ्ख्या शिवाणुना ।
शिवाद्दशांशतोऽङ्गानामाहुतिर्ब्रह्मणामपि ॥ १३६ ॥
ततोऽघोराणुना होमं पञ्चविंशतिसङ्ख्यया ।
प्रायश्चित्तार्थमापाद्य पूर्णां कुर्याद्विधानतः ॥ १३७ ॥
संहिताहोम एष स्यान्मूर्तिहोमो विधीयते ।
हर्म्याग्रेऽन्यत्र वा कृता स्थण्डिलं कृतमण्डले ॥ १३८ ॥
शिवकुम्भं न्यसेन्मध्ये वर्धनीं तस्य दक्षिणे ।
अष्टदिक्ष्वष्ट कुम्भांस्तु वज्राद्यायुध संयुतान् ॥ १३९ ॥
ससूत्रान् सापिधानाश्च सवस्त्रान् सहिरण्यकान् ।
गन्धोदकोदरान् गन्धपुष्पधूपदीप प्रदीपकैः ॥ १४० ॥
मध्यकुम्भे शिवं चेष्टवाघोरास्त्रं करके यजेत् ।
यद्वाघोरास्त्रराजानं मध्यकुम्भे शिवं विना ॥ १४१ ॥
वर्धनीमपि हित्वैव साङ्गमभ्यर्चयेद्गुरुः ।
दत्वासनमथास्त्रासनाय हुं फण्णमस्त्विति ॥ १४२ ॥
दत्वास्त्रमूर्तये हुं फण्णमो मूर्तिं च तामपि ।
ध्यायेत्सूर्यसहस्राभं प्रलयाम्बुदनिस्वनम् ॥ १४३ ॥
प्रदीप्तदशन प्रान्तप्रकाशमुखकन्दरम् ।
त्र्यक्षं तटिल्लताजिह्वादीप्तभ्रूश्ममश्रुमूर्धजम् ॥ १४४ ॥
सर्वोपवीतं शूलासिशक्तिमुद्गरधारिणम् ।
चतुर्भुजं चतुर्वक्त्रं स्फुरच्चन्द्रार्ध शेखरम् ॥ १४५ ॥
नृत्यन्तं तं महाकायं नागाभरण भूषितम् ।
देवदानवदैत्यानां दर्पितानां विमर्दकम् ॥ १४६ ॥
वज्रादि शूल पर्यन्तान्यभितोऽस्त्राणि संयजेत् ।
पद्मं चक्रं तथैशाने नैऋते च क्रमाद्यजेत् ॥ १४७ ॥
तदग्र कल्पिते कुण्डे हास्तिके वृत्तसन्निभे ।
स्थण्डिले संस्कृते वापि वह्निं विन्यस्य देशिकः ॥ १४८ ॥
संस्कृत्य पञ्चसंस्कारैर्वह्निकार्योक्तवर्त्मना ।
तत्रावाह्य यजेत्साङ्गम् अघोरास्त्रं शिवानले ॥ १४९ ॥
समिदाज्य तिलक्षीरसितदूर्वामधुत्रयम् ।
हविष्यान्नं सहस्रं वा तदर्धं शतमेव वा ॥ १५० ॥
प्रत्येकं जुहुयादेतैरघोरास्त्रं शिवानले ।
कर्मनिर्देश संयुक्तमङ्गैरस्त्रैश्च तर्पयेत् ॥ १५१ ॥
पूर्णाहुतिं ततो दत्वा प्रायश्चित्तं समाप्य च ।
पुनः पूर्णां च ताम्बूलं दत्वा स्तुत्वाभिवन्द्य च ॥ १५२ ॥
अध्येष्याभीष्टमाचार्यो होमरक्षां समाचरेत् ।
स्वार्थं च यजमानार्थं च दद्यादर्घ्यं पराङ्मुखम् ॥ १५३ ॥
लयाङ्गं पूजयित्वान्ते शिवं व्याहृतिमाचरेत् ।
तत्रैव रक्षयेन्नित्यं यावत्कर्म समाप्तये ॥ १५४ ॥
प्रत्यहं जनयेद्वाथ स्थण्डिले होमकर्मणि ।
अन्तर्बहिर्बलिं दत्वा समाचम्याणुविग्रहः ॥ १५५ ॥
गत्वा कुम्भान्तिकं कर्म विज्ञाप्येशेऽस्त्ररूपिणि ।
ततस्तत्कुम्भ पानीयैः स्नापयेत् परमेश्वरम् ॥ १५६ ॥
गन्धपुष्पसृगाद्यैश्च नैवेद्यान्तैः प्रपूजयेत् ।
सम्प्रार्थ्य वाञ्चितं देवाल्लब्धानुज्ञः प्रसादजम् ॥ १५७ ॥
भस्मापि यजमानाय दातव्यं होमकर्मणि ।
अत्राप्यध्ययनं मन्त्रजपं शान्तिवदाचरेत् ॥ १५८ ॥
मूर्तिहोमः समाख्यातः प्रायश्चित्तार्थमीरितः ।
अन्योऽपि मूर्तिहोमस्य विशेषस्त्वत्र कथ्यते ॥ १५९ ॥
यजेत् कुम्भास्त्रवर्धन्योर्मध्यमे शिवमम्बिकाम् ।
संयजेन्मूर्तिमूर्तीशानष्ट कुम्भेषु बाह्यतः ॥ १६० ॥
अष्टदिक्षु च शर्वादिमन्त्रैर्होमं समाचरेत् ।
स्थण्डिलेष्वष्टकुण्डेषु वेदिकासहितेषु वा ॥ १६१ ॥
समिदाज्यतिलक्षीरयवैरष्टोत्तरंशतम् ।
पञ्चाशत्सङ्ख्यकं वापि तदर्थं वा पृथक् पृथक् ॥ १६२ ॥
पलाशोदुम्बराश्वत्थ वटा दिक्षु विदिक्ष्वथ ।
शम्यपार्मश्रीवृक्षप्लक्षास्समिध ईरिताः ॥ १६३ ॥
क्षीरसस्येन्द्र हीनैर्वा पञ्चकुण्ड घटैस्तु वा ।
पञ्चपक्षेऽष्तपक्षे वा स्थण्डिलं पूर्वदिग्गतम् ॥ १६४ ॥
विधाय सर्वं मन्त्रैस्तु होमं तत्र समाचरेत् ।
पूर्वस्मिन्नीश कुण्डे वा गुरुस्संहितायाहुतिम् ॥ १६५ ॥
पूर्णाहुतिं ततो दत्वा घटोदैः स्नापयेच्छिवम् ।
सम्पूज्य गन्धपुष्पाद्यैः प्रार्थयेदिष्टसिद्धये ॥ १६६ ॥
एवं श्रेष्ठादि भेदेन मूर्तिहोमस्त्रिधामतः ।
कर्तव्यो मूर्तिहोमोयं मूर्तीशार्चनहोमयुक् ॥ १६७ ॥
सम्प्रोक्षण प्रतिष्ठादौ निष्कृत्यै नायमीरितः ।
शान्त्युक्तदिन सङ्ख्याया वशेनैतत्समाचरेत् ॥ १६८ ॥
मूर्तिहोम इति प्रोक्तो घृतस्नानादिकः पुरा ।
यतो मया समदिष्ट स्ततो नाद्यापि कथ्यते ॥ १६९ ॥
एकसन्ध्यादि भेदेन नित्यपूजा विलोपने ।
द्वारेशार्चनलोपे च पञ्चशुद्धिविलोपने ॥ १७० ॥
लोपे चासनसंस्कारोपचाराणामथावृतेः ।
पाद्यादीनां चतुष्के चाभ्यङ्गकोद्वर्तनेऽपि वा ॥ १७१ ॥
निमज्जन विहीने वा तैलाद्यैस्संयुते शिवे ।
अर्चिते पञ्चगव्ये वा लुप्ते पञ्चामृतेऽपि वा ॥ १७२ ॥
गन्धेऽदत्तेऽथवा स्वल्पे पुष्पे दत्ते विपर्ययात् ।
दीपे चारात्रिके लुप्ते धूपारात्रिकयोरथ ॥ १७३ ॥
नीराजनस्य वा दीपमालास्थेनाहृतेन वा ।
मूषिकाद्यैस्तु दीपेन वह्निना वा द्विजोत्तमाः ॥ १७४ ॥
लिङ्गबेरागमादौ तु स्पृष्टे दुष्टेऽन्यवर्णकैः ।
लिङ्गादिस्थेऽम्बरे दग्धे दग्धे सद्मनिवातथा ॥ १७५ ॥
दीपे च रक्षादीपे वा हविष्यामन्त्रणात्मके ।
हीने काण्डपटे गन्धे पुष्पे नैवेद्यकादिषु ॥ १७६ ॥
कृमिकीटनराद्यस्थिनखरोमादिदर्शने ।
देवाय दत्तद्रव्येषु नखरोमादिदर्शने ॥ १७७ ॥
श्लेष्माश्रुरुधिराद्युक्तद्रव्यैरम्भ्यर्चितेशिवे ।
सामान्यप्राणिसम्भूत मलयुक्तैरथापिवा ॥ १७८ ॥
नैवेद्याहरणे काले तोयसेके विलोपिते ।
तदाक्रमे वा शङ्खस्य निस्वने वा तदुज्झिते ॥ १७९ ॥
प्रागेव निश्चित द्रव्यहीने तस्य वर्धने ।
लिङ्गे बेरादिके शून्यमस्तके पूर्वकल्पिते ॥ १८० ॥
मालाद्येऽवस्थिते म्लाने लिङ्गाद्ये पूजिते सति ।
बलावदत्ते नित्ये वा वह्निकर्मणि नित्यके ॥ १८१ ॥
काम्ये वा त्वकृते कुण्डवह्नि संस्कार लोपने ।
अशैवाग्नौ कृते होमे वैदिकादि क्रियाकृतौ ॥ १८२ ॥
केवले सशिवे वाग्नौ निर्वाणेतु द्विजोत्तमाः ।
होमद्रव्येऽथवा हीने नित्योत्सवविलोपने ॥ १८३ ॥
बेरं विहाय वा तस्मिन् पुष्पलिङ्गादिभिः कृते ।
वृष्टिपातादिभिर्वापि राष्ट्रक्षोभादि हेतुभिः ॥ १८४ ॥
गर्भगेहे कृते तस्मिन् तत्काले दीपलोपने ।
अतोद्य नृत्तकरणे वितानस्य विलोपने ॥ १८५ ॥
बलिप्रदान कालेतु वाद्यदीपविलोपने ।
पादुकाराधन हीने तद्याने वा विलोपिते ॥ १८६ ॥
अयोजितास्त्रनाथे वा लिङ्गे पाशुपताह्वये ।
उक्तप्रदक्षिणे हीने वैपरीत्यप्रदक्षिणे ॥ १८७ ॥
बैरादौ पतिते वान्नलिङ्गे पात्रेऽथ पादुके ।
सौख्ये कृते तदङ्गे वा पञ्चाचार्याधिपोज्झिते ॥ १८८ ॥
सौख्यश्लोकविहीनेतु गणिकापतनेऽथवा ।
तदा दीपेऽथवा गाने विहीने तु द्विजोत्तमाः ॥ १८९ ॥
अतोद्यनृत्तवैकल्ये नीराजनविलोपने ।
तदङ्गे वाप्यदत्तायां रक्षायां भस्मनस्तथा ॥ १९० ॥
अदत्ते दर्पणे छत्रचामरादौ सति प्रभोः ।
कृते पर्युषित पुष्पाद्यैरर्चने गर्भगेहके ॥ १९१ ॥
सनिर्माल्येऽथवा विप्राः द्रव्यैरीशे प्रपूजिते ।
निर्माल्यसङ्करोपेतैः क्षयकुष्ठादिरोगिभिः ॥ १९२ ॥
बधिरैः पापरोगात्तैरपस्मारादिसंयुतैः ।
दुष्टलक्षणयुक्तैश्च हीनाङ्गैर्वाधिकाङ्गिभिः ॥ १९३ ॥
विशिखैर्वाचिते देवे सन्ध्यातिक्रमणे तथा ।
आदिशैव कुलोद्भूतव्यतिरिक्तैश्शिवेऽर्चिते ॥ १९४ ॥
अधिकारविहीनैर्वा देवलैर्वार्चितेशिवे ।
एवं नित्यविधो प्रोक्तः प्रायश्चित्ते ह्यनुक्रमः ॥ १९५ ॥
अनुक्रमानुरूपेण नित्यनिष्कृतिरुच्यते ।
एकसन्ध्यार्चनाहीने पूजयोत्तमया युते ॥ १९६ ॥
स्थानराज्ञोनिरोधः स्याद्दिशाहोमं तदा नयेत् ।
मध्यया मूर्तिहोमस्स्याद्धीनया शान्तिहोमकम् ॥ १९७ ॥
विधाय पूजां त्रिगुणां द्विगुणां वा समामथ ।
उपसन्ध्यार्चने हीने हीनोक्तां निष्कृतिं गुरुः ॥ १९८ ॥
नयेद्दोषापहारार्थं द्विसन्ध्यालोपने ततः ।
कलशैर्नवभिर्दैवं संस्नाप्य तदनन्तरम् ॥ १९९ ॥
प्रायश्चित्तं ततः कुर्यात् प्रागुक्तं देशिकोत्तमः ।
त्रिसन्ध्यार्चन लोपे तु स्नपनं पञ्चविंशतिः ॥ २०० ॥
चतुस्सन्ध्यार्चने हीने पञ्चाशत् स्नपनादिकम् ।
प्रायश्चित्तं प्रकर्तव्यमेकाहे तु विहीनके ॥ २०१ ॥
अष्टोत्तरशतं स्नानादिकं कार्यं पुरोदितम् ।
दिनद्वये विहीने तु द्विदिनं चैतदाचरेत् ॥ २०२ ॥
तत्रापि सन्ध्यालोपश्चेत्तदुक्ता निष्कृतिर्मता ।
दिनानि यानि हीनानि पूजया नित्यसञ्ज्ञया ॥ २०३ ॥
तदहस्सङ्ख्यया कुर्यात् प्रायश्चित्तं पुरोदितम् ।
एक मासावधिं यावत्ततस्सम्प्रोक्षणं नयेत् ॥ २०४ ॥
नान्यथा देवदेवस्य सन्निधिर्द्विजसत्तमाः ।
द्वारपालार्चने हीने विघ्नबाधा द्विजोत्तमाः ॥ २०५ ॥
तदर्थं संहिताहोमं समाप्यद्वारपान्यजेत् ।
पञ्चशुद्धि विहीना या सा पूजा त्वकृता भवेत् ॥ २०६ ॥
आसनस्कन्धहीने तु दुस्थितिर्भुवि जायते ।
शिवसंस्कारहीने तु नराः स्युर्दुष्टचारिणः ॥ २०७ ॥
अथोपचार वैकल्ये क्षुत्पिपासादिभिर्नराः ।
पीड्यन्ते क्रमभङ्गेतु साङ्कर्यं भुविजायते ॥ २०८ ॥
विद्यादावृति भङ्गेतु प्रेष्याणां दुस्थितिं गुरुम् ।
शान्ति होमं तदाकृत्वा यथावत्सर्वमाचरेत् ॥ २०९ ॥
नित्ये नैमित्तिके काम्ये पाद्यादि द्रव्य हीनके ।
तदङ्गे वा भवेल्लोके तत्तद्द्रव्यविनाशनम् ॥ २१० ॥
पाद्यद्रव्ये तदङ्गे वा विहीने पादरोगता ।
तद्वदाचमनाङ्गे वा मुखरोगो भविष्यति ॥ २११ ॥
शिरस्यर्घ्ये तदङ्गे वा हीने रोगो भवेद्ध्रुवम् ।
दूर्वापुष्पाक्षतैर्हीने तदङ्गे तत्फलं ध्रुवम् ॥ २१२ ॥
अभ्यङ्गादि विहीने तु भवेयुस्सरुजा नराः ।
पञ्चगव्य विहीने तु हीने पञ्चामृतेङ्गके ॥ २१३ ॥
तत्तद्द्रव्यविनाशस्तु भवेल्लोके न संशयः ।
गन्धादानेऽङ्गवैकल्ये पुष्पादाने तदङ्गके ॥ २१४ ॥
तत्तद्द्रव्य विनाशो हि भवेल्लोके मुनीश्वराः ।
धूपेऽदत्ते तदङ्गे वा हीने स्याद्घोर रोगता ॥ २१५ ॥
घण्टायास्ताडने हीने पिशाचै राक्षसादिभिः ।
पीडयन्ते सोपसर्गाश्च जायन्ते तन्निवासिनः ॥ २१६ ॥
दीपप्रदाने हीनेऽङ्ग लोपेवा दृष्टरोगता ।
आमन्त्रण हविर्लोपे तदङ्गानामथापिवा ॥ २१७ ॥
नैवेद्य तदङ्गस्याप्रदाने सस्यनाशनम् ।
ताम्बूलानामभावेऽङ्गे हीने वा वक्त्ररोगता ॥ २१८ ॥
अथ काण्डपटे हीने देवानां सन्निधिक्षयः ।
भवेदिति गुरुर्ज्ञात्वा प्रायश्चित्तं समाचरेत् ॥ २१९ ॥
देवं सम्पूज्य तद्द्रव्यं द्विदुणं दापयेच्छिवे ।
शान्तिहोमं ततः कुर्यात् स्नपनं वा गुरुर्नयेत् ॥ २२० ॥
तत्तद्द्रव्यविहीने च द्विगुणं दापयेच्छिवे ।
कर्तव्यस्संहिताहोमश्शताघोर जपोऽथवा ॥ २२१ ॥
द्रव्याणामेव चैतेषामर्धे पादे तदर्धके ।
प्रदत्तेऽघोर मन्त्रेण द्विचतुष्षट्शतं क्रमात् ॥ २२२ ॥
जप्त्वा देवाय तद्द्रव्यन्द्विगुणं दापयेत्ततः ।
द्रव्याण्येतान्यमन्त्रेण दत्तानि यदि शङ्करे ॥ २२३ ॥
अदत्तमेव तद्द्रव्यं देवमभ्यर्च्य देशिकः ।
दद्यादन्ते स्वमन्त्रेण द्रव्यं वा द्विगुणं समम् ॥ २२४ ॥
स्नपनं कारयेद्दिष्टं शतं घोरजपं तु वा ।
नित्ये नैमित्तिके काम्ये पाद्यादित्रयलोपने ॥ २२५ ॥
दद्योजातनरेशानाश्शतधावर्त्य देशिकः ।
याद्यादि द्विगुणं दद्यात्तद्द्रव्यं केवलं तु वा ॥ २२६ ॥
दूर्वापुष्पाक्षते हीने शतं जापोहृदामतः ।
प्रवर्तमानेऽभ्यङ्गे वोद्वर्तनिर्मज्जनादिके ॥ २२७ ॥
हीने हृदा शतं जप्त्वा द्विगुणं दापयेत्ततः ।
संस्थितेऽभ्यङ्ग तैलाद्ये पूजया संहिताहुतिः ॥ २२८ ॥
नित्ये नैमित्तिके काम्ये पूर्वकॢप्तशरावृते ।
विलुप्ते संहिताहोमं कृत्वा द्विगुणमाचरेत् ॥ २२९ ॥
अनेन विधिना कुर्यात् पञ्चगव्यं च निष्कृतिम् ।
पूर्वसङ्कल्पिते गन्धे लुप्ते सद्यः शतं जपेत् ॥ २३० ॥
जुहुयाद्वाथ तद्द्रव्यं द्विगुणं सममेव वा ।
अपुष्कले विहीने वा पुष्पे दत्ते विपर्ययात् ॥ २३१ ॥
शतवारं जपेदीशं तद्दद्यात् द्विगुणं ततः ।
धूपेचारात्रिके घोरं जप्त्वान्ते द्विगुणं ततः ॥ २३२ ॥
धूपारात्रिकयोर्दानकाले नीराजनस्य च ।
दीपमालास्थितेनाथ मुषिकाद्याहृतेन वा ॥ २३३ ॥
वह्निना यदि संस्पृष्टे लिङ्गबेरागमादिके ।
अणुना महता वापि राज्ञो रोगो भविष्यति ॥ २३४ ॥
संशोध्य वह्निना दुष्टं संस्नाप्यपरमेश्वरम् ।
पञ्चामृत समायुक्तं नालिकेरोदकान्वितम् ॥ २३५ ॥
सम्पूज्य देवदेवेशं मूर्तिहोमं समाचरेत् ।
अणुमात्रो भवेद्वह्निर्यदि शान्तिं समाचरेत् ॥ २३६ ॥
लिङ्गबेरादिसंस्थानि वासांसि यदि वह्निना ।
निर्दग्धानि तदा कुर्यात् कर्म सम्प्रोक्षणादिकम् ॥ २३७ ॥
दग्धानि चेत् प्रदेशेन तदा शान्तिं समाचरेत् ।
दहने सद्मनः कुर्यात् सद्म सम्प्रोक्षणात्मकम् ॥ २३८ ॥
देवाय स्नपनं कुर्यात् धामच्छेदादिसम्भव ।
तदुक्तां निष्कृतिं कुर्यात् सन्धानादि समन्वितम् ॥ २३९ ॥
वह्निना लिङ्गबेरादावन्यवर्णमुपायते ।
मानुषं चेत् परित्याज्यं ग्राह्यं स्वायम्भुवादिकम् ॥ २४० ॥
प्रतिक्रियानुकर्मोक्त्या कार्या सम्प्रोक्षणान्विता ।
पुस्तको यदि लेशेन दग्धः शान्तिं समाचरेत् ॥ २४१ ॥
सकले विकले कुर्याच्छिवस्य स्नपनं महत् ।
प्राण्यङ्गधूपादेन च पञ्चमस्य शतं जपेत् ॥ २४२ ॥
दीपानामथ वैकल्ये जपेदघोर शतत्रयम् ।
दीपानि द्विगुणं पश्चात् देवदेव प्रदापयेत् ॥ २४३ ॥
रक्षा दीपस्य विच्छेदेऽप्येवं द्विगुणजापयुक् ।
हविष्य दत्ते देवाय स्नपनं तु विधाय च ॥ २४४ ॥
द्विगुणं दापयेत्पश्चादामन्त्रण हविष्यपि ।
अथ काण्डपटे हीने कवचं द्विशतं जपेत् ॥ २४५ ॥
गन्धपुष्पनिवेद्यादि द्रव्येष्वपि तथा भवेत् ।
कृमिकीटनराद्यस्थिनखरोमादि दर्शने ॥ २४६ ॥
त्यजेत् स्वल्पं तु तद्द्रव्यं महच्चेन्न परित्यजेत् ।
शिवाय दत्तद्रव्येषु नखरोमादि दर्शने ॥ २४७ ॥
पञ्चगव्यैस्सुसंस्नाप्य जपेदघोरं शतत्रयम् ।
श्लिष्माश्रुरुधिराद्युक्त द्रव्यैश्चेत् पूजितः शिवः ॥ २४८ ॥
स्नपनं देवदेवाय कल्पयेत् कर्तुरिच्छया ।
सामान्यप्राणि सम्भूतमलयुक्ते तथाचरेत् ॥ २४९ ॥
नैवेद्याहरणे पाकस्थानात्तोयेन सेचनम् ।
हीनं लङ्घनं तत्र यदि जायेत दोषदम् ॥ २५० ॥
अर्घ्याम्बुना तदाप्रोक्ष्य नैवेद्यं बहुरूपिणा ।
शतं जपेद्विशुध्यर्थं हीने वा शङ्खनिस्वने ॥ २५१ ॥
आतोद्य सहिते स्थाने पुरुषाणां शतं जपेत् ।
प्रागेव निश्चितद्रव्यहीने तद्दोषकारकम् ॥ २५२ ॥
तदा मूलं शतं जप्त्वा द्विगुणं दापयेच्छिवे ।
प्रागेव निश्चितद्रव्यवर्धनं धनवर्धनम् ॥ २५३ ॥
नित्ये नैमित्तिके काम्येऽप्येषा निष्कृतिरीतिता ।
लिङ्गबेरादयश्शून्यमस्तकायदि दोषदाः ॥ २५४ ॥
तदाघोरं शतं जप्त्वा पुष्पाद्यैरर्चयेत्ततः ।
पूर्वसन्ध्यार्चितम्लानपुष्पाद्यैस्समवस्थिते ॥ २५५ ॥
पूजिता लिङ्गबेराद्या यदि दोषकरा नृणाम् ।
अघोरेण शतं जप्त्वा पुनः पूजां समाचरेत् ॥ २५६ ॥
बलिदानविहीनं चेद्भवन्त्यखिलदेवताः ।
तत् स्थान विमुखास्तासां तृप्त्यर्थं द्विगुणं नयेत् ॥ २५७ ॥
दशाहोर्ध्वं विहीनं चेत् स्वाणुनापि शताहुतिः ।
नित्ये नैमित्तिके काम्ये त्वकृते वह्निकर्मणि ॥ २५८ ॥
अवग्रहो भवेत्तत्र शान्तिहोमं समाप्य च ।
पुनस्तत्त्रिगुणं कार्यं तन्मात्रं वा द्विजोत्तमाः ॥ २५९ ॥
यदि देशिकसामर्थ्यं द्विसन्ध्यादौ समाचरेत् ।
होमकार्याणि यावन्ति परित्यक्तानि देशिकैः ॥ २६० ॥
तत्तद्द्रव्यैश्च तावन्ति मिलित्वा दिनवृद्धितः ।
प्रमाणहीनं तत्कुण्डं स्थण्डिलं वारि वृद्धिदम् ॥ २६१ ॥
शान्तिहोमं तदा कृत्वा यथावत्पुनराचरेत् ।
कुण्डसंस्कारहीने तु शिवाग्निर्नैव सिद्ध्यति ॥ २६२ ॥
तथाविधे कृते होमे कुण्डे वा स्थण्डिलेऽपि वा ।
अनिष्पन्ने शिवाग्नौ वा तयोस्संस्कार पूर्वकम् ॥ २६३ ॥
होमः पुनरपीष्टस्स्यान्नान्यथा देव सन्नधिः ।
अशैवाग्नौ कृतो होमश्शैवो व्याधिप्रदो भवेत् ॥ २६४ ॥
शिवाग्निरेव शैवे स्यान्नान्योऽग्निः शिवमन्दिरे ।
वैदिकाग्नि क्रिया या तु नेष्यते शिवमन्दिरे ॥ २६५ ॥
पुण्याहाद्यं कथं चोक्तमिति चेच्छैव चोदितम् ।
इत्यत्र क्रियते नैव स्वमनीषा प्रवर्तितम् ॥ २६६ ॥
शिवालये प्रकर्तव्यमित्यादि श्रुतिचोदितम् ।
अस्ति चैद्वेदिकं कर्मेत्येतत्सिद्धान्तवर्त्मना ॥ २६७ ॥
कामिकादि प्रभेदेन स्थापिते पूजितेऽपिवा ।
नोच्यते वैदिकं वाथ पुराणस्मृतिचोदितम् ॥ २६८ ॥
किमु पाशुपतादीनां प्रवेशो नेतितद्विजाः ।
रक्षितेऽग्नौ तु निर्वाणे यजमान विनाशनम् ॥ २६९ ॥
तदाघोराणुना कुर्यात्सहस्रं जपतर्पणे ।
सशिवेऽपि हि निर्वाणेऽयुतं घोराणुनाहुतिम् ॥ २७० ॥
तत्सङ्ख्याजप संयुक्तां निष्कृत्यर्थं समाचरेत् ।
होम द्रव्य विहीने स्यात् तद्द्रव्य द्विगुणागुतिः ॥ २७१ ॥
नित्योत्सवो विहीनश्चेत् सर्वदोषकरो नृणाम् ।
तदादेवं समभ्यर्च्याघोरेणैव शतं हुनेत् ॥ २७२ ॥
सन्धित्रयेऽपि हीने तु शान्ति होमं समाचरेत् ।
अहोरात्रे विहीने तु स्नपनं कारयेच्छिवे ॥ २७३ ॥
पञ्चाहात्तु तदेव स्यादघोरशतहोमयुक् ।
दशाहे स्नपनं शान्तिहोमसंयुक्तमाचरेत् ॥ २७४ ॥
तस्य पक्षकविच्छेदे शान्तिः स्यात् स्नपनेन तु ।
एकमासान्तरे हीने स्नपनं च शताहुतिः (दिशाहुतिः) ॥ २७५ ॥
शान्तिस्तदूर्ध्वं स्यात् किं तु त्रिदिनं ब्राह्मणोत्तमाः ।
पक्षान्तरे ततोप्यूर्ध्वं यदि निष्कृति ऋक्षकम् ॥ २७६ ॥
वर्धयेद्युग्म सङ्ख्यातं पक्षपक्षावसानकम् ।
नित्योत्सवश्च कर्तव्यो निष्कृतेरनुदेशिकैः ॥ २७७ ॥
निवर्त्यमाने बेरेण तस्मिन्नित्योत्सवे यदा ।
बेरं विहाय पुष्पाद्यैर्लिङ्गैर्निर्वर्तिते सति ॥ २७८ ॥
तदाघोरं जपेन्मन्त्री त्रिशतं द्विशतं तु वा ।
वृष्टिपातादिभिर्वापि राष्ट्रक्षौभादिहेतुभिः ॥ २७९ ॥
गर्भगेहे कृते नित्योत्सवेप्येवं जपोऽर्धभाक् ।
तत्काले दीपविच्छेदे राष्ट्रभन्धतमो भवेत् ॥ २८० ॥
तदाघोरशतं जप्त्वा दीपद्विगुणमाचरेत् ।
एवं स्याद्यदि वाद्ये वा नृत्ते वा दोषकारकम् ॥ २८१ ॥
कृत्वा तु संहिताहोममघोर जपमेव वा ।
सहस्रं द्विगुणं पश्चान्नृत्तं वाद्यं समाचरेत् ॥ २८२ ॥
तदा वितानवैकल्ये तृतीयं त्रिशतं जपेत् ।
एवं स्यात् बलिदानेऽपि वाद्यादीपविलोपने ॥ २८३ ॥
पादुकाराधने हीने याने वा पादरोगता ।
कुर्याद्वा संहिताहोमं सहस्रं दक्षिणं जपेत् ॥ २८४ ॥
अयोजितेऽस्त्रनाथेवा लिङ्गे पाशुपताह्वये ।
विघ्नबाधा जपेद्घोरं कुर्याद्वा संहिताहुतिम् ॥ २८५ ॥
उत्सवे कृत एवं स्याद्वैपरीत्य प्रदक्षिणे ।
उक्त प्रटक्षिणेहीने संहिताहोम इष्यते ॥ २८६ ॥
बेरादिपतने यानकाले संवत्सरोक्तवत् ।
तद्वत्कुर्यान्निष्कृतिं च अन्नलिङ्गादिपातने ॥ २८७ ॥
बेरेतु पतिते कुर्यादन्नलिङ्गोक्त निष्कृतिम् ।
पादुके पतिते राष्ट्रकलहस्तन्निवर्तये ॥ २८८ ॥
ध्वजाधिवासरीत्या तु कुम्भं संस्थाप्य मध्यमे ।
पादुकं च समभ्यर्च्य तत्पुरश्शान्तिहोमकम् ॥ २८९ ॥
विधाय कुम्भन्यासं च कृत्वान्ते स्नानमाचरेत् ।
भेदादावनुकर्मोक्त्या निष्कृतिस्स्याद्विजोत्तमाः ॥ २९० ॥
सौख्यं चेन्न कृतं विद्यात्तदा तल्लोकदुःस्थितम् ।
पञ्चविंशतिभिः कुर्यात्स्नपनं कलशैस्तदा ॥ २९१ ॥
नवभिः कलशैर्वाथ गव्यस्नपनमेव वा ।
सौख्यानि यानि हीनानि तत्सौख्यं द्विगुणं नयेत् ॥ २९२ ॥
पञ्चाशत् स्नपनाख्यं स्यादनेकदिनलोपने ।
सौख्याङ्गे तु विहीने वा द्विगुणं तु तदा नयेत् ॥ २९३ ॥
पञ्चाचार्याः स्वकर्माणि न कुर्वन्ति तदा यदि ।
तदा मर्त्याः स्ववृत्तिस्था न भवन्त्यत्र वासिनः ॥ २९४ ॥
ईशास्याघोरवामाजाञ्जपेन्मन्त्राश्शतं शतम् ।
सर्वाभावे नयेच्छान्तिहोमं बहुदिनेऽपि च ॥ २९५ ॥
सौख्यश्लोक विहीने स्यात् तत्सौख्यमकृतं भवेत् ।
अघोरेण शतं जप्त्वा पुनस्तद्द्विगुणं नयेत् ॥ २९६ ॥
सौख्यकाले तु गणिकापतने राष्ट्रदुःस्थितिः ।
यावदेव तदा कुर्याच्छान्ति होमं तदुक्तवत् ॥ २९७ ॥
स्नपनं वा त्वघोरेण सहस्रजपमेववा ।
सौख्यदीपस्य विच्छेदे घोरेणैक शतं जपेत् ॥ २९८ ॥
गानाभावे च तद्राष्ट्रभीतिस्सौख्यं यथोदितम् ।
प्रायश्चित्तं तदा कार्यं तद्भीतिविनिबृत्तये ॥ २९९ ॥
आतोद्य नृत्तवैकल्ये संहिताहोम इष्यते ।
सहस्रं वा जपेद्घोरं द्विगुणं दापयेत्ततः ॥ ३०० ॥
नीराजने तदङ्गे वा हीनेऽग्निभयमादिशेत् ।
देवं संस्नाप्य गव्येन समभ्यर्च्यादराद्गुरुः ॥ ३०१ ॥
द्विगुणं तु नयेत्पश्चाद्यानि हीनानि तानि च ।
शान्तिहोमस्तु वा कार्यो मूर्तिहोमोथवा मतः ॥ ३०२ ॥
अदत्ता भस्मरक्षा चेदघोरेण शतं जपेत् ।
अदत्ते दर्पणच्छत्रचामारादौ तदा नयेत् ॥ ३०३ ॥
अघोरजपसाहस्रमथ पञ्चशतं तु वा ।
कृतेऽप्युषितपुष्पाद्यैरर्चने राष्ट्र विभ्रमः ॥ ३०४ ॥
स्नपनं देवदेवाय कृत्वा शान्तिं त्र्यहं नयेत् ।
गर्भगेहे सनिर्माल्ये देवानां नात्र सन्निधिः ॥ ३०५ ॥
स्थलशुद्धिं तदा कृत्वा देवं सम्पूज्य यत्नतः ।
अघोराख्यं जपेन्मन्त्रं सहस्रं दोषशान्तये ॥ ३०६ ॥
निर्माल्य सङ्करोपेतैर्द्रव्यैरीशे प्रपूजेते ।
तद्राष्ट्रवासिनो मर्त्याः पीडयन्ते शत्रुभिस्तदा ॥ ३०७ ॥
क्षयकुष्ठादिरोगार्तैर्बधिरैः पापरोगिभिः ।
अपस्मारादिभिर्ग्रस्तैर्दुष्टलक्षण लक्षितैः ॥ ३०८ ॥
हीनाधिकाङ्गैर्वेज्यायां कृतायां विशिखैस्तु वा ।
राष्ट्रक्षोभाय सा पूजा भवेन्निष्कृतिरुच्यते ॥ ३०९ ॥
सकृत् कृतेऽर्चने घोरशतमेकं नेयेद्गुरुः ।
तदूर्ध्वं शतवृद्ध्या तु कालभेदाज्जपं नयेत् ॥ ३१० ॥
पक्षोर्ध्वे संहिताहोमो मासोर्ध्वे शान्तिहोमकः ।
षाण्मासोपरि शान्तिस्स्यान्मूर्तिहोमस्समोपरि ॥ ३११ ॥
स्वदेशकालयोरेव यज्ञा इष्टफलप्रदाः ।
अन्यदेशेऽन्यकाले च त एवानिष्टहेतवः ॥ ३१२ ॥
सन्ध्याति क्रमणे घोर सहस्र जपमाचरेत् ।
सा च पञ्चविधा प्रोक्ता शास्त्रे बालादि भेदतः ॥ ३१३ ॥
बालातिबाला युवतिर्वृद्धाति श्रेयसी मता ।
अतिबालाति वृद्धाभ्यां तास्सार्ध घटिका मताः ॥ ३१४ ॥
मार्ताण्डस्योदयार्धात्तु मध्यमात् पूर्वगानिनी ।
अतिबाला च बाला च नास्ति ग्राह्यस्तिसृष्वपि ॥ ३१५ ॥
सन्ध्यास्तत्पृष्ठगामिन्यो युवत्याद्यस्समीरिताः ।
तास्वेव प्रारभेत्पूजां पूर्वाह्णादिषु सर्वदा ॥ ३१६ ॥
श्रेयस्यामुत्तमा तस्याः पार्श्वयोर्मध्यमे मते ।
अतिबालातिवृद्धा च गर्हितारम्भकर्मणि ॥ ३१७ ॥
आराब्धाचेत्तयोः पूजा पूर्वोक्तानिष्कृतिर्मता ।
सन्ध्यारम्भे तदन्यत्र संहिताहोममाचरेत् ॥ ३१८ ॥
आदिशैव कुलोद्भूत व्यतिरिक्तैश्शिवार्चने ।
कृते परार्थे दोषाय सकृत्सन्ध्यार्चने कृते ॥ ३१९ ॥
आचरेत्संहिताहोमं तद्वृद्ध्यादिनवर्धने ।
पक्षोर्ध्वं शान्तिरित्युक्ता मासोर्ध्वं शान्तिहोमकः ॥ ३२० ॥
द्विमासे मूर्तिहोमः स्याच्चतुर्मासे दिशाहुतिः ।
षाण्मासोर्ध्वे विधातव्यं कर्मसम्प्रोक्षणं द्विजाः ॥ ३२१ ॥
षाण्मासात्परतो यस्मादतो देवलकाह्वये ।
अधिकारोऽनुशैवेस्ति भृत्यर्थं न बवेद्यदि ॥ ३२२ ॥
मध्यदेशोद्भवश्चेद्यस्तस्य तत्राधिकारिता ।
चललिङ्ग प्रतिष्ठायां दीक्षायां सर्वदेशकाः ॥ ३२३ ॥
विन्ध्याद्रे र्दक्षिणे राज्ञामुत्तरे वैश्यजन्मनाम् ।
सान्तानिकस्य सर्वत्र न च शूद्रस्य कीर्तिता ॥ ३२४ ॥
अधिकारविहीनेनानुष्ठितं त्वकृतं भवेत् ।
कृते देवलकाह्वेन स्थापनादौ गुरूत्तमाः ॥ ३२५ ॥
पुनस्संस्थापनं कृत्वा विधिनार्चां समाचरेत् ।
अधिकारविहीनेनानुष्ठितं तद्वदाचरेत् ॥ ३२६ ॥
एवं नित्यविधौ प्रोक्तं प्रायश्चित्तं द्विजोत्तमाः ।
अष्टबन्धादि विश्लेषे निष्कृतिक्रम उच्यते ॥ ३२७ ॥
अष्टबन्धे तु विश्लिष्टे लिङ्गे वा प्रतिमादिके ।
रिपुणा सङ्गृहीतो वा देवी वा केवलाद्विजाः ॥ ३२८ ॥
देवीं विहाय देवो वा केवलो रिपुणा हृतः ।
तत्रापि धाम्नि स्फुटिते महत्स्वल्पादि भेदतः ॥ ३२९ ॥
स्थूप्याद्यवयवच्छेदे स्थलाधो जलनिस्रवे ।
स्थलेऽधः पतिते वापि तदङ्गे वाखिलेऽपि वा ॥ ३३० ॥
पिण्डिकापतने वाधः परिवारविलोपने ।
बलिपीठविहीने तु तज्जीर्णे स्फोटनेऽपिवा ॥ ३३१ ॥
तद्दाहपतनादौ च प्राकारे गोपुरे तथा ।
जीर्णेपि पतिते वापि स्फोटनादिसमन्विते ॥ ३३२ ॥
कपिकुक्कुटकाद्यैर्वा कपोतैस्सूकरैश्श्वभिः ।
उलूकगृध्रकाकैश्च ऋतुस्त्री चोर गर्दभैः ॥ ३३३ ॥
पतितैः प्रेतकैर्वापि पातकैस्सूतकैरथ ।
गूढजैः पापरोगात्तैर्व्रात्यैर्वा प्रतिलोमजैः ॥ ३३४ ॥
गुर्वादिद्रोह संयुक्तैर्दीक्षाहीनैर्द्विजातिभिः ।
चतुष्पादैरथान्यैश्च पक्षिभिर्वा सरीसृपैः ॥ ३३५ ॥
हीनजातिभिरन्यैर्वा नरैर्दीक्षान्तरस्थितैः ।
शिल्पिभिः पाणचण्डालरजकाद्यैरथापि वा ॥ ३३६ ॥
स्पृष्टे पीठेऽथ लिङ्गे वा बेरादौ गर्भगेहके ।
प्रविष्टे वाथ पूर्वे तु मण्डपे प्रतिमाह्वये ॥ ३३७ ॥
परिवारालये वान्तर्मण्डपे वा द्वितीयके ।
महानसे प्रविष्टे वा बलिपीठेषु वा द्विजाः ॥ ३३८ ॥
निर्वाणदीक्षया हीनैश्शूद्राद्यैस्समयस्थितैः ।
परार्थं स्थापिते लिङ्गे स्पृष्टे गर्भे प्रवेशिते ॥ ३३९ ॥
अन्तर्मण्डलसालादौ मालिकादौ च मण्टपे ।
उषिते वा चिरं मध्ये अशुचिक्षेपणेऽथवा ॥ ३४० ॥
गर्भेऽर्धमण्डपे बेरमण्डपे बाह्यदेशके ।
विष्ठाख्यप्रस्रवोद्गारश्लेष्म मद्यादि सेचने ॥ ३४१ ॥
अशौचिभिः त्रिवर्णाद्यैरन्तर्मण्डलवेशने ।
प्रासादे गर्भगेहेऽर्धे प्रतिमा मण्टपादिके ॥ ३४२ ॥
साले वा मालिकायुक्ते केवले गोरुराङ्कणे ।
बेरे पीठे वृषादौ वा तद्धाम्नि बिलपीठके ॥ ३४३ ॥
परिवारालये कूपे पचनालय एव वा ।
आस्थानमण्डपेऽन्यास्मिन् नृपवेश्मनि वा गृहे ॥ ३४४ ॥
सभायां चूलिकायां वा वाल्मीके समुपस्थिते ।
शिथिलीसम्भवे वाथ मधुपञ्जर सम्भवे ॥ ३४५ ॥
बृहत्पिपीलिकाक्षुद्रारक्तस्त्रीक्षुद्रजन्तवः ।
एतेषां वा समुत्पत्तौ द्वारे वा शयनालये ॥ ३४६ ॥
तैलाज्यहविषः स्थाने द्वारनालेऽनिलालये ।
अजगोमहीषादीनां स्थाने वा ग्राम मध्यमे ॥ ३४७ ॥
दार्वादि लिङ्गे बेरादौ वीथ्यां वा चैत्यदारुणि ।
मठे प्रपादिके वापि आरामादावथापि वा ॥ ३४८ ॥
लिङ्ग मूलेऽथवा तेषां वल्मीकादौ समुद्भवे ।
नित्ये नैमित्तिके काम्ये लुप्ते स्नपनकर्मणि ॥ ३४९ ॥
वैकल्ये वा तदङ्गस्य स्थण्डिले वा तदङ्गके ।
कुम्भादीनां विलोपे च कुम्भादौ मानवर्जिते ॥ ३५० ॥
स्थापिते शिवकुम्भे वा करके कलशेऽपिवा ।
भेदादिसहिते दत्ते पृष्टे वा द्विजसत्तमाः ॥ ३५१ ॥
शङ्ख हैमादि पात्रैर्वा ब्रह्मवृक्षादलोद्भवैः ।
स्नपने कल्पिते बेरे सूत्रवेष्टनवर्जिते ॥ ३५२ ॥
स्वल्पेन तन्तुनावाथ वेष्टिते कलशादिके ।
विधानकूर्च लोपे वा उत्कूर्चक्रमलोपने ॥ ३५३ ॥
रत्नहेमाम्बरादीनां विलोपे च घटादिषु ।
गव्यादि द्रव्य लोपे वा पुण्याहे वा विवर्जिते ॥ ३५४ ॥
कुम्भादावर्चनापेते मन्त्रन्यासाप्रकल्पने ।
आषाढादिषु मासेषु कृत्तिकान्तेषु पञ्चसु ॥ ३५५ ॥
पवित्रारोहणे हीने दमनारोहणेऽपिवा ।
कृत्तिकादीपविच्छेदे राष्ट्रक्षोभादिहेतुभिः ॥ ३५६ ॥
बेरादौ भुवि तोये वा गुहायां वा सुरक्षिते ।
पुष्पशून्यशिरोलिङ्गे वृष्टिपातादिसेचिते ॥ ३५७ ॥
भग्नधामस्थिते वापि मृगपक्षिसरीसृपैः ।
पशुभिर्बाधिते लिङ्गे देवतान्तरबाधिते ॥ ३५८ ॥
एवमादिषु कृत्येषु प्रायश्चित्तं विधीयते ।
अष्टबन्धेतु विश्लिष्टे राष्ट्रे शैथिल्यमादिशेत् ॥ ३५९ ॥
अष्टबन्धं त्रिबन्धं वा कृत्वान्ते स्नपनं नयेत् ।
पुरातनं परित्यज्य शास्त्रेणास्त्रं समुच्चरन् ॥ ३६० ॥
अघोरेण शतं होमं समिदाज्यतिलोदनैः ।
रिपुणा सङ्गृहीतं चेल्लिङ्गं वा प्रतिमादिकम् ॥ ३६१ ॥
तद्राष्ट्रनाशो नृपतिश्शत्रुभिः परिपीड्यते ।
सर्वयत्नात् तदाहृत्य तत्रैव स्थापनाय च ॥ ३६२ ॥
लब्धं चेल्लिङ्ग बेराद्यं गुप्तदेशेविधाय च ।
लिङ्गोत्पाटजदोषस्य शान्त्यर्थं घोरमन्त्रतः ॥ ३६३ ॥
सहस्रं होमयेजाद्यतिलाभ्यां चरुणा शतम् ।
मधुरत्रय संयुक्तं सहस्रं दूर्वयाहुतिम् ॥ ३६४ ॥
कृत्वान्ते स्थापनोक्त्यातु स्थापयेत्पूर्वभूतले ।
लक्षणोद्धारणं दृष्टि मोचनं जलवेशनम् ॥ ३६५ ॥
विहायान्यत् प्रकर्तव्यं स्थापयेत् तत्वदर्शिभिः ।
अलब्धं लिङ्गबेराद्यं यदान्यत् स्थापयेन्नवम् ॥ ३६६ ॥
मादादर्वाक् तदूर्ध्वं चेद्यावन्मासत्रयावधि ।
प्रत्यहं शान्तिहोमश्च कर्तव्यः स्थापनान्तकम् ॥ ३६७ ॥
तदूर्ध्वं स्थापनं बाललिङ्गादेश्चात्र नोदितम् ।
तस्मात् सर्वप्रयत्नेन मासत्रितयमध्यमे ॥ ३६८ ॥
संस्थाप्य बाललिङ्गाद्यं बालस्थापन वर्त्मना ।
कैर्गृहीतं क्व चोराद्याः क्व लिङ्गं कीदृशं तु तत् ॥ ३६९ ॥
प्रतिमा मुखलिङ्गं वा बाणलिङ्गादिकं तु वा ।
प्रत्यहं चैवमन्वेष्य स्थितमन्यत्रचेद्ध्रुवम् ॥ ३७० ॥
तदायुद्धेन जित्वा वा वित्तं दत्वाथवादरात् ।
आहृत्य लिङ्गबेराद्यं स्वस्थाने स्थापयेभृशम् ॥ ३७१ ॥
संवत्सरत्रयादर्वाक् संलब्धं बहुयत्नतः ।
संवत्सरत्रयादूर्ध्वमलब्धं चेन्मुनीश्वराः ॥ ३७२ ॥
मूलस्थाने यथापूर्वं तद्द्रव्यैस्तत्प्रमाणतः ।
संस्थाप्य मूललिङ्गाद्यमर्चयेदर्चनोक्तवत् ॥ ३७३ ॥
अज्ञातं पूर्वमानं चेदाकृतिर्वगुरूत्तमैः ।
तत्प्रासादानुरूपेण यजमानानुरूपतः ॥ ३७४ ॥
लिङ्गमापाद्य विधिना स्थापयेदुक्तवर्त्मना ।
बाणलिङ्गं तु वा तत्र स्थापयेत् सर्वसिद्धये ॥ ३७५ ॥
बेराद्यं पीठिकावापि न्यायेनानेन कारयेत् ।
देवीं विहाय देवो वा देवी वा केवला यदा ॥ ३७६ ॥
शत्रुभिस्सङ्गृहीता चेत् स्थितस्यैवानुरूपतः ।
सम्पाद्य चेतरं तस्य प्रतिष्ठां च समाप्य च ॥ ३७७ ॥
कल्याणं कारयेदन्ते विधिना देशिकोत्तमः ।
स्थापनान्ते तु बेरमाद्यमानीतं चेत्तदन्तिके ॥ ३७८ ॥
देशे संस्थाप्य विधिना पूजयेन्नित्यमादरात् ।
पीठं चेत् सन्त्यजेल्लिङ्गे नाथवान्येन योजयेत् ॥ ३७९ ॥
प्रासादस्स्फुटितः पूर्वे यदि राज्ञो भयं भवेत् ।
आग्नेय्यामग्निदाहः स्याद्दक्षिणे कलहो भवेत् ॥ ३८० ॥
नैॠत्यं धननाशस्स्याद्वारुण्यां भृत्यनाशनम् ।
वायव्यां शत्रुवृद्धिस्यादुत्तरे पुत्रनाशनम् ॥ ३८१ ॥
ऐशान्यां दुःखभाग्राजाक्रमेणैवं फलं मतम् ।
उत्तमादि विभेदेन कृत्वा शान्तिं पुरोदिताम् ॥ ३८२ ॥
शान्तिहोमयुतामन्ते सन्धानं धाम्न आचरेत् ।
प्रासादमनुकर्मोक्त्या कारयेद्वा यथाविधि ॥ ३८३ ॥
स्वल्पभेदादियुक्तश्चेच्छान्तिहोमं समाचरेत् ।
प्रासादार्धे त्रिपादे वा पादेऽष्टांशेऽथ भग्नके ॥ ३८४ ॥
कुर्याद्धाम्नोऽथ सन्धानं षट्पञ्चयुगवह्निजम् ।
प्रायश्चित्तं प्रकर्तव्यं पूर्वोक्तं भावितात्मभिः ॥ ३८५ ॥
स्थूप्याद्यवयवच्छिन्नेऽप्येतदेकाहमाचरेत् ।
स्थलाधो जलनिःस्रावे जलेऽधः पतितेऽपिवा ॥ ३८६ ॥
तदङ्गे वा निभग्ने तु भूमौ दोषः प्रजायते ।
शान्तिहोमं तदाकुर्यात् सलिले पतिते त्र्यहम् ॥ ३८७ ॥
कुम्भस्थं वा देवेशं कृत्वा कुर्यात् स्थलक्रियाम् ।
प्रोक्षयेद्वास्त्रतोयेन स्नानार्थं प्रतिसन्ध्यकम् ॥ ३८८ ॥
पुण्याहप्रोक्षणोपेतं शिल्पिभिः कारितेस्थले ।
ततस्सम्प्रोक्षणं कुर्यात् स्थलकर्मावसानके ॥ ३८९ ॥
पिण्डिका पतिताऽधश्चेत् स्वस्थानान्मुनिपुङ्गवाः ।
पीडारिभिर्भवेत् कुम्भवर्धन्योश्च शिवं शिवाम् ॥ ३९० ॥
सविद्येशं समावाह्य पिण्डीं स्थानगतां नयेत् ।
नयेत्तुत्रिदिनं शान्तिं मन्त्रन्यासपुरस्सरम् ॥ ३९१ ॥
ततस्सम्प्रोक्षमं कुर्याच्छिल्प्यादिस्पर्शनं यदि ।
परिवार विहीनेतु भृत्यवर्गस्यनाशनम् ॥ ३९२ ॥
परिवारं समापाद्य प्रतिष्ठां कारयेत्ततः ।
बलिपीठे विहीने तु सर्वदोषावहं भवेत् ॥ ३९३ ॥
सङ्कल्प्य पूर्ववत्पीठं ततस्तत्स्थापनं नयेत् ।
तज्जीर्णे स्फुटिते दाहे पतनादौ सति द्विजाः ॥ ३९४ ॥
शान्तिहोमं तदा कृत्वा सम्प्रोक्षणमथाचरेत् ।
प्राकारे गोपुरे जीर्णे पतिते स्फोटनादिके ॥ ३९५ ॥
राज्ञो भयकरं प्रोक्तं शान्तिहोमं तदा नयेत् ।
ततस्सम्प्रोक्षणं कुर्यात् सन्धानं स्फोटनादिषु ॥ ३९६ ॥
कृत्वा गव्येन सम्प्रोक्ष्य शान्तिमेकाहमाचरेत् ।
कपि कुक्कुटकाद्यैर्वा कपोतैस्सूकरैःश्वभिः ॥ ३९७ ॥
उलूकगृध्रकाकैश्च ऋतुस्त्रीचोर गर्दभैः ।
पतितैः प्रेतकैर्वापि पातकैस्सूतकैरथ ॥ ३९८ ॥
गूढजैः पापरोगात्तैर्व्रात्यैर्वा प्रति लोमजैः ।
गुर्वादिद्रोह संयुक्तैदीक्षाहीनैर्द्विजादिभिः ॥ ३९९ ॥
चतुष्पादैरथान्यैश्च पक्षिभिर्वा सरीसृपैः ।
हीनजातिभिरन्यैर्वा नरैर्दीक्षान्तरस्थितैः ॥ ४०० ॥
शिल्पिभिः पाणचण्डालरजकाद्यैरथापिवा ।
स्पृष्टे पीठेऽथ लिङ्गे वा बेरादौ तत्रवासिनः ॥ ४०१ ॥
राष्ट्रे शत्रु जनैर्मर्त्याः पीडयन्ते सर्व एव ते ।
मृत्भाण्डांस्तु त्यजेदेतैः स्पृष्टानासन्नकानपि ॥ ४०२ ॥
गोमयालेपने कृत्वा पुण्याहं च गुरूत्तमः ।
गव्येन स्नपनं कृत्वा सम्प्रोक्षनमथाचरेत् ॥ ४०३ ॥
ऋतुस्त्रीपातकाशौचकारकैः स्पर्शितेसति ।
शान्तिहोमादिकं कार्यं प्रागुक्तं रजकैरपि ॥ ४०४ ॥
चण्डालपाणकाद्यैश्चेच्छान्तिकर्मादिकं नयेत् ।
गर्भगेहे प्रविष्टे तु स्नपनं शान्तिहोमयुक् ॥ ४०५ ॥
सम्प्रोक्षणं विनाकुर्यात् कपिकुक्कुटकादिभिः ।
ऋतुस्त्रीपातकाद्यैश्चेत् प्रविष्टं गर्भगेहकम् ॥ ४०६ ॥
तदा सम्प्रोक्षणं कुर्यात् केवलं प्राक् प्रचोदितम् ।
चण्डालरजकाद्यैश्चेच्छान्ति होमसमायुतम् ॥ ४०७ ॥
सम्प्रोक्षणं विधातव्यं क्रमादेवं त्रिधा मतम् ।
शान्तिकर्मदिशाहोमं क्रमात्सम्प्रोक्षणं नयेत् ॥ ४०८ ॥
त्रिप्रकारैः क्रमादर्धमण्डपस्य प्रवेशने ।
प्रथमे च द्वितीये च चण्डालविहितं तु यत् ॥ ४०९ ॥
प्रायश्चित्तमृतुस्त्रीणां स्पर्शनादौ विधीयताम् ।
प्रतिमा मण्डपावेशे त्रिप्रकारैः क्रमेण वै ॥ ४१० ॥
शान्तिहोमं च मूर्त्याख्यं दिशाहोमं क्रमान्नयेत् ।
दीक्षाहीनान् द्विजातींश्च हित्वा दीक्षान्तरानपि ॥ ४११ ॥
परिवारालयावेशेऽप्येतदेव समीरितम् ।
कपोतकाकसर्पादि प्रवेशो नात्र दोषभाक् ॥ ४१२ ॥
चण्डालरजकाद्यैश्चेदन्तर्मण्डल वेशनम् ।
कृतं चेन्मूर्तिहोमस्स्याच्छान्तिहोमो द्वितीयके ॥ ४१३ ॥
गोमयालोपनाद्यं च समानं सर्वकर्मसु ।
परिवारालयोक्तं प्रायश्चित्तं महानसे ॥ ४१४ ॥
महानससमा ज्ञेया बलिपीठेषु निष्कृतिः ।
निर्वाण दीक्षया हीनाश्शूद्राद्यास्समयस्थिताः ॥ ४१५ ॥
परार्थं स्थापितं लिङ्गं सुस्थिरं संस्पृशन्ति चेत् ।
कर्तव्यं स्नपनं शान्तिहोमो गर्भ प्रवेशने ॥ ४१६ ॥
अर्धमण्डपवेशादौ तस्य दोषो न विद्यते ।
अन्तर्मण्डलसालादौ मालिकादौ च मण्डपे ॥ ४१७ ॥
चिरं चेदुषितं मर्त्यैरशुचिक्षेपणं तु वा ।
कृतं संशोध्य भूमिं तु क्षालयेद्गोमयादिभिः ॥ ४१८ ॥
उपधातानुरूपेण पुण्याहं शान्तिमाचरेत् ।
गर्भेऽर्धमण्डपे बेरमण्डपे बाह्यतः क्रमात् ॥ ४१९ ॥
विष्ठाख्य प्रस्रवोद्गार श्लेष्म मध्यादि सेचने ।
सम्प्रोक्षणं दिशाहोमं मूर्त्याख्यं शान्तिहोमकम् ॥ ४२० ॥
कुर्याद्गोमयशुद्ध्यादि पूर्ववत् कथितं द्विजाः ।
आशौचिनां त्रिवर्णानामन्तर्मण्डलवेशनम् ॥ ४२१ ॥
दीक्षितानां न दोषाय भवेदेवं मुनीश्वराः ।
ततोन्येषां प्रवेशे तु पञ्चगव्येन सेचयेत् ॥ ४२२ ॥
तत् बहिर्वेशनं तेषां नदोषाय प्रकल्पते ।
मच्चिन्ह धारिणो वाथ शूद्रा वा येऽनुलोमिनः ॥ ४२३ ॥
दीक्षिता वा त्रिवर्णैश्च सदृशास्स्युरदीक्षितैः ।
दीक्षिता मन्त्रहीना वा रुद्रकन्यासमा मताः ॥ ४२४ ॥
पञ्चाचार्याश्च विप्राद्यैर्दीक्षिताश्चेद्दीक्षितैः ।
प्रासादे गर्भगेहेर्धे प्रतिमा मण्डपादिके ॥ ४२५ ॥
साले वा मालिकायुक्ते केवले गोपुरेऽङ्कणे ।
बेरे पीठे वृषादौ वा तद्धाम्नि बलिपीठके ॥ ४२६ ॥
परिवारालये कूपे पचनालय एव वा ।
आस्थानमण्डपेऽन्यस्मिन् नृपवेश्मनि वा गृहे ॥ ४२७ ॥
सभायां चूलिकायां वा वाल्मीके समुपस्थिते ।
शिथिली सम्भवे वाथ मधुपञ्जर सम्भवे ॥ ४२८ ॥
बृहत् पिपीलिका क्षुद्रारक्तस्त्रीक्षुद्रजन्तवः ।
समुत्थिताश्चेद्भूम्यादौ सर्वदोषावहो नृणाम् ॥ ४२९ ॥
पूर्वादितः क्रमेणैषां फलं च शृणुत द्विजाः ।
रोगो भयं वह्निदाहो बन्धुनाशो धनागमः ॥ ४३० ॥
पुत्रनाशस्सुहृत्प्राप्तिर्धान्यमर्थविनाशनम् ।
मध्यादीशानपर्यन्तं वल्मीकस्य च दर्शने ॥ ४३१ ॥
शिथिली सम्भवे मध्ये उत्पद्यन्ते सुखं भवेत् ।
तदूर्ध्वं प्राणिनाशस्स्यादिन्द्रभागे भयं भवेत् ॥ ४३२ ॥
सुहृदागमनं वह्नौ भवेदादौ द्विजोत्तमाः ।
राजक्षोभस्तदूर्ध्वं स्यादर्थलाभो यमे भवेत् ॥ ४३३ ॥
तदूर्ध्वं चैव भार्याया मरणं स्वामिनो भवेत् ।
वृद्धिर्निऋतिकाष्ठायामनर्थं स्यात्तदूर्ध्वतः ॥ ४३४ ॥
वारुण्यां धनलाभस्यादादौ चोरभयं पुनः ।
वायु दिक्स्था तु कन्यायाः सोमे स्याच्छत्रुभिर्भयम् ॥ ४३५ ॥
तदूर्ध्वं धान्यलाभस्स्यादीशाने स्यान्महाभयम् ।
गृहनाशो भवेद्वारे शयनस्थानके मृतिः ॥ ४३६ ॥
तैलाज्यहविषः स्थाने चतुष्पान्नाशनं भवेत् ।
द्वारनाले भवेद्भार्यामरणं भृत्यहारिणी ॥ ४३७ ॥
तिलस्थानगता गोऽजमहिषाद्यालयाश्रिताः ।
दृष्टिरोगो भवेद्ग्राममध्यो देवालयादिके ॥ ४३८ ॥
तदङ्गभूत राष्ट्रस्य भयं लिङ्गे नृपस्य तु ।
सभायां चैत्यवृक्षे वा महावीथ्यां मठेऽपि वा ॥ ४३९ ॥
प्रपारामादिके कूपे वाथ राष्ट्रस्य दुःस्थितिः ।
लिङ्गमूले तु जाताश्चेन्नृपतेर्भयमादिशेत् ॥ ४४० ॥
मधुनीडसमुत्पत्तावेवमेव फलं भवेत् ।
वल्मीकदर्शनेऽप्येवं द्वारादावीरितं फलम् ॥ ४४१ ॥
खातयोग्यं खनित्वादावापूर्य लवणादिभिः ।
शुद्धमृत्खण्ड सहितैर्न यथा पुनरुद्भवः ॥ ४४२ ॥
पुण्याहप्रोक्षणं कृत्वा प्रोक्षयेत् पञ्चगव्यतः ।
संस्थाप्य कलशैर्देवं मूर्तिहोमं समाचरेत् ॥ ४४३ ॥
बाललिङ्गादिके लिङ्गे बेरे पीठेऽथ धाम्नि वा ।
गर्भगेहेऽथवा द्वारि सप्ताहं चैवमाचरेत् ॥ ४४४ ॥
जातेर्धमण्डपे बेरमण्डपे त्रिदिनं नयेत् ।
कुर्यादन्यत्र मूर्त्याख्यं शान्तिहोममथैकहम् ॥ ४४५ ॥
राजधाम्नि दिशाहोमं द्विसप्ताहं समाचरेत् ।
मधुनीडं तु चेत्तत्स्थं मधुनीडं विसर्जयेत् ॥ ४४६ ॥
संशोध्य गोमयाम्भोभिस्सम्प्रोक्ष्यास्रजवारिणा ।
देवेश स्नपनं कृत्वा दिशाहोमं तदा नयेत् ॥ ४४७ ॥
वल्मीकस्य पुरा प्रोक्तदिनसङ्ख्यावशेन तु ।
नित्ये नैमित्तिके काम्ये लुप्ते स्नपनकर्मणि ॥ ४४८ ॥
महाव्याधिर्भवेत् कर्तुश्शान्तिहोमं तदा नयेत् ।
पुनश्च स्नपनं कुर्यादिष्टकाले पुरोक्तवत् ॥ ४४९ ॥
वैकल्ये वा तदङ्गस्य राष्ट्रं पापरतं भवेत् ।
अघोरं त्रिशतं जप्त्वा सम्पूर्णस्नपनं नयेत् ॥ ४५० ॥
विहीने स्थण्डिलाङ्गे वा दुःस्थितिर्भुविजायते ।
हुत्वाऽघोरं सहस्रं तु यथोक्तं स्थण्डिलं नयेत् ॥ ४५१ ॥
कुम्भादयो विहीनाश्चेत् प्रमाणविहिताश्च वा ।
जायते कलहो राष्ट्रे जप्त्वाघोरं सहस्रकम् ॥ ४५२ ॥
पुनश्च स्नपनं कुर्यात् कुम्भास्त्रकरकेतरैः ।
इति तन्मात्रकैरेवं द्विगुणद्रव्य संयुतैः ॥ ४५३ ॥
यदा मनोज्झिताः कुम्भाः पूर्वाघोरशतत्रयम् ।
द्विशतं च शतं कुम्भे वर्धन्यां कलशेषु च ॥ ४५४ ॥
क्रमाज्जपेत् गुरुर्मन्त्री तेषां मान प्रसिद्धय्स ।
स्थापितश्शिवकुम्भो वा वर्धनी कलशोऽथवा ॥ ४५५ ॥
भेदादि सहितोऽदत्तपृष्ठो वा यदि जायते ।
तदा राज्ञो महिष्याश्च कर्मिणां दोषदो भवेत् ॥ ४५६ ॥
तदा पञ्चशतं मन्त्री द्विशतं च शतं क्रमात् ।
जपेदघोर मन्त्रेण सदैव द्विगुणं जपेत् ॥ ४५७ ॥
कुम्भाद्यमन्यमादाय तत्तत्द्रव्ययुतं न्यसेत् ।
शरावशङ्खहैमादिपात्रे वा ब्रह्मवृक्षजे ॥ ४५८ ॥
संस्थाप्य स्नापयेद्देवं शतघोरजपान्वितम् ।
सूत्रैरवेष्टिताः कुम्भपूर्वाश्चेच्छत्रुवर्धनम् ॥ ४५९ ॥
अघोरेणजपः पश्चात् कर्तव्यश्शतसङ्ख्यया ।
तथैव वेष्टितास्स्वल्पतन्तुना निष्कृतिर्मता ॥ ४६० ॥
पिधानलोपे घोरेण शतसङ्ख्यं जपेद्गुरुः ।
कूर्चे विहीने देवानां सन्निधिर्नात्र विद्यते ॥ ४६१ ॥
उत्कूर्चादि विपर्यासे तद्वदेव फलं मतम् ।
तदा हृदा जपेन्मन्त्री द्विशतं त्रिशतं तु वा ॥ ४६२ ॥
रत्नहेमाद्यभावे तु निर्धनः स्थपतिर्भवेत् ।
तथैव वस्त्रलोपे च सहस्रं तु जपेधृदा ॥ ४६३ ॥
पुनश्च स्नपनं कुर्यादुक्तरत्नाभिर्यथा ।
गव्यादि द्रव्य लोपे तु राष्ट्रेकलहमादिशेत् ॥ ४६४ ॥
तदाघोरशतं जप्त्वा तद्द्रव्यं योजयेच्छिवे ।
पुण्याह प्रोक्षणेहीन जपेद्घोरशतं पुनः ॥ ४६५ ॥
कुम्भादावकृतेज्या चेदकृतं स्नपनं भवेत् ।
शान्तिहोमं तदा कुर्यान्मन्त्रन्यासेऽकृते यदि ॥ ४६६ ॥
जपेद्घोरशतं मन्त्री देवसन्निधिहेतवे ।
आषाढादिषु मासेषु कृत्तिकान्तेषु पञ्चसु ॥ ४६७ ॥
पवित्रारोहणे हीने वर्तन्ते तत्य याः क्रियाः ।
तास्सर्वा निष्फला एव प्रासादे वा गृहादिके ॥ ४६८ ॥
देवं सम्पूज्य विधिवत् दिशाहोमं तु कारयेत् ।
इष्टमासे ततः कुर्यात् पवित्रारोहणं परम् ॥ ४६९ ॥
दमनारोहणेऽप्येवं कीर्तितो विधिरग्रजाः ।
दीपावलिर्विहीना चेत् पीड्यन्ते शत्रुभिर्नराः ॥ ४७० ॥
मूर्तिहोमं तदा कृत्वा नयेत्तां लब्धमासके ।
राष्ट्रक्षोभेऽरिचोराद्यैः परस्परविरोधतः ॥ ४७१ ॥
बेरादि बाध शङ्कायां गुहायां वा जलेऽपि वा ।
भूमौ वा रक्षयेत्तस्मिन् क्रियामेनां विधाय च ॥ ४७२ ॥
सम्पूज्य बेरं गन्धाद्यैस्तदग्रे स्थण्डिले कृते ।
कुम्भं च वर्धनीयुक्तं कलशैरावृतं न वा ॥ ४७३ ॥
सूत्रादि सहितं न्यस्त्वावाह्य सोमं महेश्वरम् ।
विद्येश्वरसमोपेतं स्वस्वमन्त्रैस्समर्चयेत् ॥ ४७४ ॥
तत्पूर्वे स्थण्डिलं कृत्वा शिवाग्निं शिवमन्त्रतः ।
शतमर्धं मनोन्मन्या ब्रह्मभिस्त्वङ्गसंयुतैः ॥ ४७५ ॥
विद्येश्वर समायुक्तं प्रत्येकं शतहोमयुक् ।
समिदाज्यान्नसंयुक्तमन्ते पूर्णाहुतिं नयेत् ॥ ४७६ ॥
कुम्भे च करके पीठे मृदादिपरिकल्पिते ।
इष्टकारचिते पीठे लिङ्गे वा विन्यसेन्मनुम् ॥ ४७७ ॥
तत्कुम्भस्थजलेनैव पीठाद्यं स्नापयेद्गुरुः ।
पीठस्याद्यः स्थले देवी पिण्डिकायां तु वा न्यसेत् ॥ ४७८ ॥
तदर्थं प्रत्यहं पूजां लिङ्गे पीठेऽथवा नयेत् ।
एतद्विधानं बेराणां भवेत्सन्निधिकारणम् ॥ ४७९ ॥
पुष्पशून्यशिरोलिङ्गं यस्य राष्ट्रे व्यवस्थितम् ।
क्षयं तस्यावहेन्नित्यं वृष्टिवातातपादिभिः ॥ ४८० ॥
सेवितं भग्नधामस्थं मृगपक्षि सरीसृपैः ।
पशुभिर्बाधितं लिङ्गं देवतान्तरबाधितम् ॥ ४८१ ॥
कर्तारं बाधते नित्यं शक्तानपि च बाधते ।
तस्मात्प्रोक्षण कर्माद्यमचिरात्कारयेन्नृपः ॥ ४८२ ॥
ततः प्रभृति पूजां च कारयेत्स्वस्य वृद्धये ।
उत्तमां मध्यमां हीनां कनिष्ठामथवा द्विजाः ॥ ४८३ ॥
एककालं द्विकालं वा त्रिकालं जपसंयुतम् ।
गन्धोपेतं विशिष्टं स्यात् सधूपं तत्परं मतम् ॥ ४८४ ॥
सदीपं चेत् ततश्शिष्टं सनैवेद्यं ततस्तथा ।
सताम्बूलं ततःश्रेष्ठं सबलिश्शस्यते मतः ॥ ४८५ ॥
साग्निकार्यं ततःपूज्यं सोत्सवेज्या ततो वरा ।
स सौख्य तत उत्कृष्टा ज्ञात्वैवं प्रत्यहं नयेत् ॥ ४८६ ॥
जलं पुष्पं च पत्रं वा प्रत्यहं परिकल्पयेत् ।
वृष्ट्यादि बाधिते लिङ्गे तस्यप्रासादमाचरेत् ॥ ४८७ ॥
भग्ने धाम्नि नवीकुर्यान्मृगाद्यैर्बाधितेऽपि च ।
कवाटार्गलयोगाद्यैस्तस्य रक्षां समाचरेत् ॥ ४८८ ॥
पूर्वस्थितस्य लिङ्गादेर्बाधके स्थापितं यदि ।
ब्रह्मादि बेरं तत्तस्मादन्यत्र स्थापयेत्सुधीः ॥ ४८९ ॥
शिवक्षेत्रे शिवारामे शिवाग्रामे द्विजोत्तमाः ।
विष्णुर्विरिञ्चिश्शक्रश्च बुद्धस्त्वार्हत एव वा ॥ ४९० ॥
अन्येदेवादयो ये च स्वप्रधाना द्विजोत्तमाः ।
नस्थाप्याः स्थापितांश्चापि दूरदेशे निवेशयेत् ॥ ४९१ ॥
तेन राज्ञो भवेच्छान्ति राष्ट्रस्यापि जनस्य च ।
व्यतिरिक्तं शिवक्षेत्रात् स्थापयेद्वैष्णवादिकम् ॥ ४९२ ॥
ततस्थानं देवदेवस्य शिवस्यामिततेजसः ।
योग्यमेवेति निर्दिष्टं शिवस्सर्वाधिपो यतः ॥ ४९३ ॥
वैष्णवं वाथ वैरिञ्च बौद्ध मार्हतकं तथा ।
सौरं वा शाक्रमेवं वा वह्नेः स्थानं यमस्य वा ॥ ४९४ ॥
निऋतेर्वरुणस्यापि वायोर्वैक्षवणस्य वा ।
पार्वत्या वाथ दुर्गायाः क्षेत्रपस्येन्दुमूर्तिनः ॥ ४९५ ॥
ज्येष्ठायाश्च श्रियश्चैव भूम्या वा च स्मरस्य च ।
गणपस्कन्दनन्दीश वसूनां नागपस्य च ॥ ४९६ ॥
मुनीनां च मनुष्याणामसुराणां द्विजोत्तमाः ।
कल्पितं स्थानमीशस्य योग्यमेव न संशयः ॥ ४९७ ॥
सर्वस्मादधिकं येन प्रवदन्ति पिनाकिनम् ।
साधारणं स्मरन्त्येनं ते यान्ति नरकार्णवम् ॥ ४९८ ॥
ब्रह्माच भगवान् विष्णू रुद्रश्चेति समा इति ।
ते तु दुर्मतयः प्रोक्तास्सुचिरं सञ्चरन्त्यलम् ॥ ४९९ ॥
रौरवादिषु नैतेषां मोक्षस्सर्वात्मना मतः ।
मदैक शरणा ये तु तैः पूज्योहं न चापरैः ॥ ५०० ॥
अशीतेरूर्ध्ववर्षो वा बालो वाप्यूनषोडशः ।
प्रायश्चित्तार्धमर्हन्ति स्त्रियो वा व्याधि पीडिताः ॥ ५०१॥
तत्रापि च परिक्लेशं ज्ञात्वार्धार्धं प्रयोजयेत् ।
सुदुष्करं स्वयं कर्तुमक्षमो द्विगुणोन्यतः ॥ ५०२ ॥
देशं कालं वयश्शक्तिं जातिं भक्तिं क्रियाक्रमम् ।
सुविचार्य प्रदातव्यं नोपवासो रुजान्विते ॥ ५०३ ॥
प्रायश्चित्ता समर्थस्य पितृभ्रात्रादि बान्धवै ।
तद्विभज्य विधातव्यं द्विगुणं च परैर्जनैः ॥ ५०४ ॥
बालाबलानां बद्धानामातुराणां च पादतः ।
प्रायश्चित्तं प्रदातव्यं यदि भक्तास्सदाशिवे ॥ ५०५ ॥
ऊनैकादशवर्षस्य पञ्चवर्षात्परस्य च ।
प्रायश्चित्तं चेरद्भ्राता पिता वान्यत् सुहृज्जनः ॥ ५०६ ॥
अतो बालनरस्यास्य नापराधो न पातकम् ।
राजदण्डो न चैवास्ति प्रायश्चित्तं न विद्यते ॥ ५०७ ॥
देश आदिश्यते येन दिशिकस्त्विति कथ्यते ।
देशाश्च बहवश्शास्त्रे मुक्तिस्थानं परं मतम् ॥ ५०८ ॥
भोगस्थानं च देहस्यात्तथा स्थानान्तराणि च ।
हृत्कण्ठतालु भूमध्य ब्रह्मरन्ध्रं क्रमाद्भवेत् ॥ ५०९ ॥
नाभिर्मेढ्रस्य मूलस्य स्थानं देशोऽत्र कथ्यते ।
सकृत्सन्ध्या विलोपे तु सद्योजातं शतं जपेत् ॥ ५१० ॥
प्रतिसन्ध्यं शतं ध्यातुः सन्ध्यालोपे त्वकामतः ।
कामतस्तूपवासश्च लुप्ते देवार्चने यदा ॥ ५११ ॥
एककालार्चके वापि द्विकालाद्यर्चकेपि वा ।
एकाह्नेऽघोर साहस्रजपस्तु ज्ञानतो भवेत् ॥ ५१२ ॥
उपवासोऽपि विज्ञेयः कामतस्त्वननुष्ठिते ।
बहुकालार्चकस्यापि द्विकालादि विलोपने ॥ ५१३ ॥
लुप्तसङ्ख्यावशेनैव प्रायश्चित्तं समाचरेत् ।
द्विदिनादि विलोपे तु बहुरूपसहस्रतः ॥ ५१४ ॥
प्रत्यहं त्रिशतार्धं स्यात् पक्षपूजाविलोपने ।
अयुताघोर जापस्यात्तद्वृद्ध्या प्रतिमासकम् ॥ ५१५ ॥
संवत्सरात्तदूर्ध्वे तु दीक्षयाश्शुद्धिरिष्यते ।
स्वेष्टलिङ्गे परिभ्रष्टे नेष्टदग्धे हृतेऽपि वा ॥ ५१६ ॥
नरवानरकाकाद्यैः स्पृष्टेऽघोर जपात्ततः ।
लिङ्गान्तरं प्रतिष्ठाप्य भवेच्छुद्धो न संशयः ॥ ५१७ ॥
हस्तादेः पतिते लिङ्गे त्वङ्गुलात्तु द्विवृद्धितः ।
सहस्राघोर वृद्धिस्यात् सहस्रात् प्रभृति क्रमात् ॥ ५१८ ॥
साधारे पतिते लिङ्गे ताले तालेऽयुतं जपेत् ।
द्विगुणं तु निराधारे कल्पनीयं गुरूत्तमैः ॥ ५१९ ॥
एकहस्तात् द्विहस्तान्तं पतने त्वेवमीरितम् ।
जप्त्वा दश सहस्रादि पञ्चगव्यामृतादिना ॥ ५२० ॥
संस्नाप्य पूजयेद्देवं विशेषेणार्चयेद्बुधः ।
अव्यङ्गत्वे तदुद्दिष्टं लिङ्गादौ द्विजसत्तमाः ॥ ५२१ ॥
द्विहस्तादूर्ध्वतः पाते त्वव्यङ्गे लक्षजापतः ।
संस्कारेण विशुद्धिःस्यात् प्रतिष्ठा वात्र सम्मता ॥ ५२२ ॥
अकामतो यदालिङ्गं विशीर्णं पिण्डिकाथवा ।
प्रागुक्तद्विगुणं कुर्यात् कामतो निष्कृतिर्नहि ॥ ५२३ ॥
ब्राह्मणाद्यैस्तु संस्पृष्टे शिवसंस्कारवर्जितैः ।
क्रमाज्जपेदघोरस्य शतवृद्ध्या नरोत्तमः ॥ ५२४ ॥
लिङ्गे पादेन संस्पृष्टे लिङ्घिते वायुतद्वयम् ।
पादलग्नरजःस्पृष्टे बहुरूपायुतं जपेत् ॥ ५२५ ॥
श्लेष्माद्युपगते लिङ्गे तत्तद्युक्तोदकादिभिः ।
त्र्ययुतं द्वययुतं कुर्यात् बहुरूपं नरोत्तमः ॥ ५२६ ॥
मूत्रोदकेन संस्पृष्टे जपेत् सार्धायुतद्वयम् ।
रक्तमूत्ररजश्शुक्लदूषितेऽयुतपञ्चकम् ॥ ५२७ ॥
तत्संयुक्तोदकस्पर्शात् पादहीनं जपेदिदम् ।
विष्ठास्पर्शेतु लक्षं स्यात् पादहीनं तदम्भसा ॥ ५२८ ॥
तद्वन्निर्माल्यगर्ते तु पतनाच्छुद्धिमादिशेत् ।
विष्ठादिगर्तपाते तु लक्षमर्धाधिकं जपेत् ॥ ५२९ ॥
स्पृष्टेऽनुलोमजैर्लिङ्गे कुर्यान्मात्रं कुलोचितम् ।
प्रतिलोमादिभिः स्पृष्टे लक्षमावर्त्य शुद्ध्यति ॥ ५३० ॥
वामदक्षादि मार्गस्थिअः स्पृष्टे लिङ्गेऽयुतं जपेत् ।
चण्डालपाणकाद्यैश्च स्पृष्टे शुद्धिः प्रतिष्ठया ॥ ५३१ ॥
लक्षेणस्थिरमुनमूल्य स्थापयेच्च तदेव हि ।
नित्यहोमे विलोपे च प्रायश्चित्तं तु नित्यवत् ॥ ५३२ ॥
अष्टम्यां वा चतुर्दश्यां पर्वण्ययनयोऽरपि ।
विषुग्रहणयोर्नित्यलोपे कुर्याच्चतुर्गुणम् ॥ ५३३ ॥
अन्यपुण्यदिनेष्वेवं तच्चतुर्गुणमाचरेत् ।
प्रागुकनिष्कृतिं वह्नि निर्माणि तां समाचरेत् ॥ ५३४ ॥
अदत्ते च बलौ कुर्याच्छिवस्याष्टाधिकं शतम् ।
व्रतस्यान्य क्रियायाश्च नियमस्य च लोपने ॥ ५३५ ॥
गायत्र्यष्टशतेनैव विशुद्धिमधिगच्छति ।
अविधाय पवित्रं तदाषाढादिषु पञ्चसु ॥ ५३६ ॥
लक्षत्रयमघोरस्य जप्त्वा चान्द्रायणं चरेत् ।
पवित्रारोहणत्यागे प्रायश्चित्तमिदं मतम् ॥ ५३७ ॥
अन्यमासे कृते तस्मिञ्जपमत्रं विधीयते ।
जपोऽपि लक्षमात्रं चान्द्रायणं मतम् ॥ ५३८ ॥
शतद्वय जपाच्छुद्धिरर्घ्यपात्रे विसर्जिते ।
सहस्रेण विनाशे तु तदर्धात् परिवर्तिते ॥ ५३९ ॥
स्फोटे वा त्वक्षसूत्रस्य शुद्धिर्लिङ्गोक्तपादतः ।
नवसूत्रस्य विच्छेदे सहस्रं जपमाचरेत् ॥ ५४० ॥
शतं स्याज्जीर्णसूत्रस्य हस्तपातात्तथा मतम् ।
अक्षमालां कराद्भ्रष्टाम् आलयेद्गन्धवारिणा ॥ ५४१ ॥
गायत्र्याः शतजापोऽपि सैव प्रागुक्त कर्मणि ।
घण्टादोषे तु लिङ्गोक्तादष्टमांशाच्छुचिर्भवेत् ॥ ५४२ ॥
पूजोपकरणं पद्भ्यां स्पृष्टं पीठदिकं यदा ।
शतद्वयमघोरस्य कामतस्त्वयुतं जपेत् ॥ ५४३ ॥
प्राण्यङ्गधूपदाने च पञ्चमस्य शतं जपेत् ।
केशामांशास्थिकीटादिदुष्टनैवेद्यदर्शने ॥ ५४४ ॥
अघोरस्यायुतं कामादकामात्तु शतं जपेत् ।
नित्य नैवेद्यमानस्य ह्रासे नैमित्तिकस्य वा ॥ ५४५ ॥
अयुतं घोरमन्त्रस्य जप्त्वा शुद्धिमवाप्नुयात् ।
पादेनाकामतः स्पृष्ट्वा गुरुं देवं शिवागमम् ॥ ५४६ ॥
द्वययुतं घोरमन्त्रस्य कामतष्षड्गुणं जपेत् ।
महेशगुरु चण्डाज्ञाभङ्गे लक्षेण शुद्ध्यति ॥ ५४७ ॥
एतदर्थार्जितद्रव्यभक्षणात् पादवर्जितम् ।
निर्माल्य भक्षणे घोरं प्रमादादयुतं जपेत् ॥ ५४८ ॥
भक्षणेन समं दानं स्यात् तदर्धमुपेक्षने ।
अथवा भक्षणेऽकामात् प्रजपेत्ब्रह्मपञ्चकम् ॥ ५४९ ॥
यावत्सहस्रमध्यर्धं कामतो दीक्षया सुचिः ।
निर्माल्य लङ्घनं कृत्वा दक्षिणार्धायुतं जपेत् ॥ ५५० ॥
लङ्घनेन समं स्पर्शे समं विक्रयभक्षणे ।
देवस्वं देवताद्रव्यं नैवेद्यं च निवेदितम् ॥ ५५१ ॥
चण्डद्रव्यं च निर्माल्यं षड्विधं स्मृतम् ।
ग्रामदीशस्य देवस्वं देवद्रव्यं पटादिकम् ॥ ५५२ ॥
नैवेद्यं कल्पितं तस्मै देवोच्छिष्टं निवेदितम् ।
चण्डद्रव्यं तु तद्दत्तं निर्माल्यं प्रेरितं बहिः ॥ ५५३ ॥
पिण्डिकास्थं न निर्माल्यमपि देवे विसर्जिते ।
क्रव्यादो जायते दानान्मातङ्गस्तस्य भक्षणात् ॥ ५५४ ॥
लङ्घने सिद्धिहानिश्च विक्रये शबरो भवेत् ।
स्पर्शने जायते स्त्रीत्वं निर्माल्यस्य न संशयः ॥ ५५५ ॥
यन्निर्माल्येन संस्पृष्टं तद्भुजा पुरुषेण वा ।
पादोनं तत्र पूर्वोक्तं स्पर्शलङ्घन भक्षणैः ॥ ५५६ ॥
भक्षणं द्विविधं प्रोक्तमनिवेद्य तदन्यथा ।
देवदेवाय तत्राद्यं देवग्रामादि सम्भवम् ॥ ५५७ ॥
व्रीह्यादि येन केनैवोपाधिनादाय भक्षणम् ।
करोति यस्य सम्मूढा मद्धनस्तेयकृन्मतः ॥ ५५८ ॥
मदर्थं कल्पितं वाथ तण्डुलं चौदनं तु वा ।
यः प्रयच्छति वा भुङ्क्ते सोऽपि स्तेयकृदुच्यते ॥ ५५९ ॥
त एवातीत दुष्टामद्भक्षितादपि सोषदाः ।
तथैवेति चतुष्काष्ठा मद्भुक्तिस्त्वति दोषदा ॥ ५६० ॥
नैवेद्यं कल्पयित्वा तु शिवायेति तदूर्ध्वतः ।
निवेद्य मह्यं तच्छिष्टं भुङ्क्ते प्रत्यहमादरात् ॥ ५६१ ॥
सोऽयं मत्सदृशः प्रोक्तश्चरुभुग्यस्तथा भवेत् ।
मद्भुक्तं चण्डभुक्तं वायो लोभाद्भक्षयेन्नरः ॥ ५६२ ॥
स पापी दुर्मतिः प्रोक्तः पूर्वाभ्यां नातिरिच्यते ।
भक्षयेद्यो नरो भक्त्या पवित्रमिति शंसितम् ॥ ५६३ ॥
शुद्धात्मा ब्राह्मणस्तस्य पापं क्षिप्रं विनश्यति ।
अशुद्धात्मा शुचिर्लोभान्मद्भुक्तं पावनं नरः ॥ ५६४ ॥
भक्षणे नाशमायाति रसभोक्ता यथा द्विजाः ।
मद्देहधारिणो लोके देशिका मत्परायणाः ॥ ५६५ ॥
मदैकशरणास्तेषु योग्यं नैवान्यजन्तषु ।
तस्मान्मदीयं निर्माल्यं भुक्त्वा निष्कृतिमाचरेत् ॥ ५६६ ॥
सर्वेषां देशिकादीनां चतुर्वर्णोद्भवात्मनाम् ।
प्रायश्चित्तमहं वक्ष्ये श्रूयतां द्विजसत्तमाः ॥ ५६७ ॥
मौनं त्रिषवणस्नानं शिवाग्नि गुरुपूजनम् ।
अघोरायुत जापश्च गोमयालिप्तमण्डले ॥ ५६८ ॥
पञ्चगव्यं चरुं दन्तधावनं च क्रमाद्भजेत् ।
प्रतिरात्रं चरेदेतद्व्रतं पाप विशुद्धये ॥ ५६९ ॥
अग्निकार्यां विना वाऽपि जपमात्रं विधीयताम् ।
एतद्व्रतं समाख्यातं दशवृद्ध मनुव्रतम् ॥ ५७० ॥
उपव्रतं तथा तस्माद्दशवृद्धं महाव्रतम् ।
महापातकिनां प्रोक्तं महाव्रतमिहागमे ॥ ५७१ ॥
अन्वादि पातकानां तु व्रतमन्वाद्यमीरितम् ।
ब्रह्महत्या सुरापानं स्तेयं गुर्वङ्गनागमः ॥ ५७२ ॥
महान्ति पातकान्यत्र तत्संयोगेन पञ्चमः ।
कामस्त्वेवमाख्यातमज्ञानदर्धमिष्यते ॥ ५७३ ॥
ब्रह्मघ्न व्रतपादं तु क्षत्रियस्य वधे कृते ।
तदर्धं वैश्यजातेस्तु तदर्धं शूद्र इष्यते ॥ ५७४ ॥
अनुलोमेषु सर्वेषु मातृप्रोक्तं समाचरेत् ।
गूढजेषु च तेष्वर्धं तदर्धं प्रतिलोमेषु ॥ ५७५ ॥
दीक्षितेषु च सर्वेषु द्विगुणं समुदाहृतम् ।
अभिषिक्तस्य हनने दीक्षितोक्तं व्रतं मतम् ॥ ५७६ ॥
पानसं द्राक्षामाधूके खार्जूरं गौलमैक्षवम् ।
माध्वी खण्टकमृद्वीकमैरेयं नालिकेरजम् ॥ ५७७ ॥
सामान्यानि विजानीयाद् मद्यान्येकादशैव तु ।
द्वादश्येव सुरा पैष्टिस्सर्वेषामधमा स्मृता ॥ ५७८ ॥
पीत्वा पैष्टीं सुरां विप्रो महाव्रतमथाचरेत् ।
एकादशसुरापाने कुर्याद्व्रतदशांशकम् ॥ ५७९ ॥
सकृत्पैष्टिं प्रमादेन पीत्वा विप्रो द्विजोत्तमाः ।
गोमूत्रयवकाहारो दशरात्रेण शुद्ध्यति ॥ ५८० ॥
द्वि वारादि प्रयोगेण दिनवृद्धिः प्रशस्यते ।
सर्वेषां क्षत्रियादीनां पूर्वोक्तन्याय ईरितः ॥ ५८१ ॥
सुवर्णस्यापहारेण शतादभ्याधिके वधः ।
क्षत्रियादिषु सम्प्रोक्तो विप्रस्य न वधः क्वचित् ॥ ५८२ ॥
निष्कस्तेयेऽयुतं पञ्च निष्कान्तं लक्षमीरितम् ।
दश लक्षं जपान्तं तु तदूर्ध्वं दशवृद्धितः ॥ ५८३ ॥
शतलक्षान्तमुद्दिष्टं ब्राह्मणे क्षत्रियादिषु ।
शतमर्धार्धह्रासेन स्वर्णस्तेये समीरितम् ॥ ५८४ ॥
रजतस्यापहरणे धान्यस्य द्विगुणं मतम् ।
सुवर्णे रजते धान्ये शतमेकादशोत्तरम् ॥ ५८५ ॥
दरिद्रस्यानुरूपेण द्विगुणाधिकमेव हि ।
गुरुतल्पं विहायान्यस्त्रीयोगे नैव पातकम् ॥ ५८६ ॥
याजनं योनि सम्बन्धं स्वाध्यायं सहभोजनम् ।
पातकैस्सह चेत् कुर्यात् सोऽपि तत्सम इष्यते ॥ ५८७ ॥
वत्सरान्तं तदर्वाक् चेदर्थं पादं समाचरेत् ।
अनुपातकशुद्ध्यर्थमनुव्रतमुदाहृतम् ॥ ५८८ ॥
मातृष्वसा च भगिनी स्वसुता च पितृष्वसा ।
आसां च गमनं विप्रास्त्वनुपातकमीरितम् ॥ ५८९ ॥
विप्रस्त्रीगमनं बन्धोराश्रित्य च यो वधः ।
चण्डालपाण रजकोच्छिष्ट भोगेऽनुपातकम् ॥ ५९० ॥
लिङ्गस्य पिण्डिकायाश्च प्रतिमादेर्द्विजोत्तमाः ।
द्वेषेणोत्पाटनम् कृत्वा पातकादधिको भवेत् ॥ ५९१ ॥
तदुक्तं द्विगुणं कुर्याद्राजचोरभयादिषु ।
दुःस्थाननिम्नदोषादौ परिहर्तुं तदुद्धृतम् ॥ ५९२ ॥
संस्थाप्य विधिनाघोरं लक्षामावर्त्य शुद्ध्यति ।
देवक्षेत्रापहरणं देवोपहरणाहृतिः ॥ ५९३ ॥
शिवागमापहारश्च शिवलिङ्गापहारणम् ।
शैवादीनां चतुर्णां तु दण्डनिर्णय एव च ॥ ५९४ ॥
उपपातक शुद्ध्यर्थमुपव्रतमुदाहृतम् ।
पितृव्यसखि शिष्यस्त्री स्नुषाश्च शरणागताः ॥ ५९५ ॥
राज्ञी प्रव्रजिता धात्री साध्वी वर्णोत्तमा च या ।
सगोत्रा मातुलानीं च समान प्रवरा च या ॥ ५९६ ॥
तासां सङ्गमनं चोपपातकं समुदाहृतम् ।
परिवित्तिः परिवेत्ता तयोर्याजनमेव च ॥ ५९७ ॥
तयोर्दानं च कन्यायाः शिवाग्नयागमनिन्दनम् ।
गुरोश्च प्रतिकूलत्वं तथा निक्षिप्त सङ्ग्रहः ॥ ५९८ ॥
पितृमातृगुरुत्यागः कूटसाक्ष्याभि शापने ।
उक्तित्वं पतितश्चेति तद्धीनं वाथ तद्युतम् ॥ ५९९ ॥
भूवेश्मरत्नवापीनां कुजानामपहर्तृता ।
वापीकूपतटाकादेर्हरणं तूपपातकम् ॥ ६०० ॥
गजाश्वनरनार्युष्ट्रमहिषाणां खरोक्षयोः ।
उपव्रतं वधे कुर्यात्तदर्धं हरणे भवेत् ॥ ६०१ ॥
तन्मांसभक्षणेऽर्धं स्यात्तद्विष्ठास्पृष्टिभक्षणे ।
तत्पादं स्यात्तदालीढस्पर्शादौ स्नानमाचरेत् ॥ ६०२ ॥
तदालीढान्नमुक्तौ च विष्ठास्पृष्ट्यर्धमाचरेत् ।
तद्रोमास्थ्यादि संस्पर्शे स्नानमेव विधीयते ॥ ६०३ ॥
उपव्रतस्य द्विगुणं गोघ्नः कुर्यात्तदर्धकम् ।
गोहर्त्ता तस्य मांसाशी तत्समानं समाचरेत् ॥ ६०४ ॥
गोष्ठे वसन् गोऽनुगामी गोप्रदानेन शुद्ध्यति ।
गवामभावे तन्मूल्यं दातव्यं पुष्कलं तथा ॥ ६०५ ॥
गर्भिणीं कपिलाघ्र दोग्घ्रीहोमधेनुं च सुव्रताम् ।
रोधादिना सादयित्वा द्विगुणं व्रतमाचरेत् ॥ ६०६ ॥
पादमेकं चरेद्रोधे द्वौ पादौ बन्धने चरेत् ।
याजने पादहीनं स्याच्चरेत् सर्वं निपातने ॥ ६०७ ॥
औषधं लवणं चैव स्नेहपिण्याहभोजनम् ।
अतिरिक्तं न दातव्यं काले स्वल्पं तु दापयेत् ॥ ६०८ ॥
न नालिकेर रज्ज्वा च न च मौञ्जेनबन्धयेत् ।
बलाभावाद्विपद्येत गौश्चरन्ती कथञ्चन ॥ ६०९ ॥
जलेवा पल्वले मग्ना मेघविद्युद्धतापि वा ।
श्वभ्रे वा पतिताऽकस्माच्छव पचेनापि भक्षिता ॥ ६१० ॥
शीतवातहता चेत्स्यात्बन्धनेन मृतापि वा ।
शून्यागारे त्वटव्यां वा गृहदाहेऽपि पादपात् ॥ ६११ ॥
उपेक्षाद्यैस्तु तद्विष्ठा भक्षणाद्यं परं मतम् ।
कन्यानां दूषणं चैव परभार्यात्मविक्रयौ ॥ ६१२ ॥
नास्तिक्यमभिचारश्चायाज्य याजनमेव च ।
नीचलोमान्त्यजोच्छिष्ट भोजनं चोपपातकम् ॥ ६१३ ॥
मद्यभाण्डस्थितं द्रव्यं मद्यस्पृष्टं तु वा भवेत् ।
तस्य पानादिना विप्रास्त्वेतद्द्विगुणमाचरेत् ॥ ६१४ ॥
भुक्त्वा शूद्रस्य वाशौचे विप्रस्तूपव्रतार्धभाक् ।
वैश्याशौचेऽर्धभाग्विप्रः क्षत्राशौचे तदर्धभाक् ॥ ६१५ ॥
नृपशूद्रविडाशौचे भुक्त्वा विप्रोऽर्धमाचरेत् ।
वैश्यशूद्रगृहे भुक्त्वा क्षत्रियोक्तार्धमाचरेत् ॥ ६१६ ॥
स्वाशौच भोजने कृत्यमन्त्येष्टावेव कीर्तितम् ।
स्वोत्कृष्टाशौच भुक्त्या तु स्वगृहाशौच भुक्तितः ॥ ६१७ ॥
पादोनं च द्विपादोनं त्रिपादोनं क्रमाच्चरेत् ।
शूद्रस्त्वेवं तदन्यौ चेत् कुर्यात्तां विधिनामुना ॥ ६१८ ॥
विण्मूत्र भक्षणे विप्रः कुर्यादेतदुपव्रतम् ।
रजस्वलामुखास्वादे तथा चण्डालयोषिताम् ॥ ६१९ ॥
रजकादेश्च पैशून्यं कृत्वा तद्वदुपव्रतम् ।
विप्रपातक शुद्ध्यर्थं व्रतमत्र समीरितम् ॥ ६२० ॥
चण्डाल पाणरजकस्त्रीगमे द्विगुणं मतम् ।
व्रतमात्रमुदख्यास्तु शुद्ध्यर्थं विप्र आचरेत् ॥ ६२१ ॥
विप्रस्त्रीगमने चैवोपव्रतन्तु समाचरेत् ।
पादपादविहीनं तु क्षत्रादि त्रितयं चरेत् ॥ ६२२ ॥
ब्राह्मणी शूद्रसंयुक्ता पतिता सप्रजायदि ।
विप्रजोपव्रतार्धं तु सकृदागमने चरेत् ॥ ६२३ ॥
उपव्रतं तु मासोर्ध्वे षण्मासोर्ध्वमनुव्रतम् ।
महाव्रतं समोर्ध्वं स्यात्त्र्यब्दोर्ध्वं पतितैव सा ॥ ६२४ ॥
एतदर्धं तु राज्ञी चेद्वैश्यस्त्री चेत्तदर्धकम् ।
शूद्रस्त्री शूद्रसंयोगात् तदर्धं तु समाचरेत् ॥ ६२५ ॥
शूद्रश्चैव तथा कुर्यात् प्रायश्चित्तं विशुद्धये ।
कन्यासङ्गमने कुर्यात् प्रागुक्तं द्विगुणं द्विजाः ॥ ६२६ ॥
वैश्यश्चेदर्धभाक्तस्मादर्धभाक् क्षत्रियो यर्दिम्? ।
तदर्ध भाग् द्विजः प्रोक्तो विप्रादि स्त्रीसमागमे ॥ ६२७ ॥
अनुलोमाः स्वमात्रुक्तमाचरेयुः स्वशुद्धये ।
प्रतिलोमिषु निर्दिष्टं शूद्रोक्त द्विगुणं व्रतम् ॥ ६२८ ॥
अमानुषीषु पुरुषः प्रतिलोमिष्वयोनिषु ।
रेतस्सित्वा जलेवापि व्रतमब्दं समाचरेत् ॥ ६२९ ॥
नदीशैलूषिकी वेणुजीवनी गमने व्रतम् ।
पतितान्यस्त्रियं गत्वा चण्डालस्यार्धमाचरेत् ॥ ६३० ॥
अन्तर्वत्नी भवेत् स्त्री चेत् प्रायश्चित्तमशक्यतः ।
गर्भे विनिःसृते कुर्यात् द्विगुणं प्रागुदीरितम् ॥ ६३१ ॥
न प्रचारं गृहे कुर्यान्न चान्नादि प्रसाधनम् ।
न शयीत समं भर्त्रा न च भुञ्जीत बन्धुभिः ॥ ६३२ ॥
न च स्नात्वा च भुक्त्वा च गत्वाचैव दिवा स्त्रियम् ।
शेफं बध्वायसाद्यैश्च व्रतमेतत्समाचरेत् ॥ ६३३ ॥
उच्छिष्टं प्रतिलोमानां भुक्त्वा कुर्याद्व्रतं द्विजाः ।
उच्छिष्टं तु समानानां भुक्त्वोपोष्य विशुद्ध्यति ॥ ६३४ ॥
सहस्रमयुतं चैव जपो मध्यमहीनयोः ।
द्वित्रिरात्रोपवासश्च सवर्णोच्छिष्ट भोजने ॥ ६३५ ॥
जघन्योच्छिष्ट सम्पर्कादेवं शतगुणं भवेत् ।
जपोपवासवृद्धिः स्योदेकरात्रादितः क्रमात् ॥ ६३६ ॥
शैवब्राह्मणयोर्निन्दा मद्यपस्त्रीनिषेवणम् ।
स्त्रीहिंसौषधजीवा च वार्द्धुष्यं मूल्यकर्म च ॥ ६३७ ॥
सर्वकार्येष्वधिकारो महायन्त्र प्रवर्तनम् ।
स्वाध्यायाग्नि सुतानां च परित्यागश्च पातकम् ॥ ६३८ ॥
तिलब्रीहिकुलुत्थानां शालीनां मुद्गमाषयोः ।
निष्पावाढक शिम्बानां सर्षपस्य यवस्य च ॥ ६३९ ॥
कुङ्कु प्रियङ्गुनीवारकोद्रवादेर्द्विजोत्तमाः ।
सत्वचां वित्वचां वापि हरणेऽर्धं व्रतस्य च ॥ ६४० ॥
यनश्य्यासनानां च कांस्यरीतिशिलायसाम् ।
त्रपुसीसकताम्रादेर्वस्त्रस्य हरणे कृते ॥ ६४१ ॥
व्रतमात्रं समुद्दिष्टं त्रिगुणं स्तेयमोक्षणम् ।
वानरश्वमृगाणां च विष्ठाशनवराहयोः ॥ ६४२ ॥
दुष्टादुष्टमृगाणां च शिवाय वा वधेकृते ।
शशस्य शिंशुमारस्य शङ्खस्य मकरस्य वा ॥ ६४३ ॥
हनने च व्रतं कुर्यात् तत्पापस्य विशुद्धये ।
उलूककङ्क गृध्राणां काकस्य जलबर्हिणः ॥ ६४४ ॥
कुक्कुटश्येन भासानामथ हंसमयूरयोः ।
पिङ्गलरत्ननेत्रयोश्च सरटाशत पत्रयोः ॥ ६४५ ॥
कपोतस्य बकस्याथ टिट्टिभस्य जराङ्गिणः ।
पिङ्गल्याश्चक्रवाकस्य कौशिकस्य शुकस्य च ॥ ६४६ ॥
मण्डूको गौश्च गौधा च कृकलासश्च मूषिकः ।
नागश्चुचुन्दरी मत्स्यः कूर्मः कर्कटकाह्वयः ॥ ६४७ ॥
वृश्चिकश्चैव शम्बूकश्शलभो मक्षिका तथा ।
पिपीलिका च भूनागो लूताद्या ये च कीर्तिताः ॥ ६४८ ॥
भूगता जलजा वाथ ये चान्ये त्वन्तरिक्षगाः ।
तेषां कृत्वा वधं विप्रो व्रतपादं समाचरेत् ॥ ६४९ ॥
अनस्थिमत्सु चैतेषु शताघोरजपोमतः ।
अन्येनापि प्रकारेण प्रायश्चित्तमिहोच्यते ॥ ६५० ॥
हत्वा कामात् द्विजस्सद्यो गवां गोष्ठे जपेत्तदा ।
पीत्वाकामात् सुरां वाअमं शिवहर्म्येजपेत्तदा ॥ ६५१ ॥
कृत्वास्तेयकामाश्च घोरं पितृवने जपेत् ।
गुरुस्त्रीगमने वक्त्रमकामात्तु जपेद्वने ॥ ६५२ ॥
योगङ्कृत्वा समस्तैस्तु नगाग्रे पञ्चमं जपेत् ।
प्रकाशे कामतस्तस्मिल्लभ मावर्त्य शुद्ध्यति ॥ ६५३ ॥
अकामाद्वा रहस्ये च सहस्राच्छुद्धिरिष्यते ।
कामतस्सरहस्ये च जपेत्तत्रायुतं द्विजाः ॥ ६५४ ॥
अकामतः प्रकाशे च तत्राप्ययुतकद्वयम् ।
गुरुद्रोहादृते शुद्धिः कामतोऽपि भवेदिह ॥ ६५५ ॥
तद्याद्वा देशिकस्तस्य तदाकृच्छ्र पुरस्सरम् ।
पुनर्यागः प्रकर्तव्यस्शुद्धिस्तस्यान्यथान हि ॥ ६५६ ॥
पातकत्रय संयोगस्सामान्यो ब्राह्मणादितः ।
मद्यपानं यदा शूद्रेऽदीक्षिते स्वल्पकं भवेत् ॥ ६५७ ॥
निषेधाभावतस्तस्य दोषस्तत्र न जायते ।
नियमाद्घोर जापस्य प्रकर्तव्यं शतं त्रिकम् ॥ ६५८ ॥
गुरुस्त्रीगमनं यच्छ चतुर्णां सदृशं भवेत् ।
गुरुद्रोहः शिवद्रोहस्तस्मात्तत् पातकं भवेत् ॥ ६५९ ॥
काष्ठादि पार्थिवस्तेये तेजोद्रव्यं विना द्रिजाः ।
सद्योजातजपाच्छुद्धिरकामादिह कथ्यते ॥ ६६० ॥
पञ्चविंशतिकोजापः कर्तव्योऽकामतश्शतम् ।
घृतं वापि गृहीत्वा तु लवणं शर्करादिकम् ॥ ६६१ ॥
कामतोऽकामतोवाऽपि जपेद्वामं तु पूर्वत् ।
रीतिकेतरकांस्यादि गृहीत्वा तैजसं च ॥ ६६२ ॥
धेनुं वा घृतवच्छुद्धिः कामाकामात्तु पूर्ववत् ।
पुष्पं गन्धादिकं हृत्वा पुरुषं स्त्रियमेव वा ॥ ६६३ ॥
अनड्वाहं गजाश्वादि वस्तुजातं तु पूर्ववत् ।
क्षीरं जलं वा शस्त्रं वा हुत्वेशं पूर्वज्जपेत् ॥ ६६४ ॥
अभक्ष्य भक्ष्णे जाते गुह्यकस्य शतञ्जपेत् ।
अकामात् त्रिशशं कमाज्जपेन्मद्यादि वर्जितान् ॥ ६६५ ॥
उदक्यान्नाशने मोहाज्जपेत् गृह्यायुतं बुधः ।
दशोर्ध्वं त्रिशतादर्वाक जप्त्वा स्नानेन शुद्ध्यति ॥ ६६६ ॥
तदूर्ध्वं पञ्चकं यावच्छतं नक्तं विधीयते ।
तदूर्ध्वमुपवासस्यात् त्रिरात्रमयुतोर्ध्वतः ॥ ६६७ ॥
स्वजाति दीक्षितं स्पृष्ट्वा तदाचम्य विशुद्ध्यति ।
आचम्यादीक्षितेनापि सजातीशशतं जपेत् ॥ ६६८ ॥
सदीक्षदीक्षितस्पर्शात् प्रायश्चित्तं तु पूर्ववत् ।
तस्मिन्नदीक्षिते स्पृष्टे जपेत् स्नात्वा शतद्वयम् ॥ ६६९ ॥
इदमेवान्तरस्पर्शाद्दीक्षितस्येतरस्य तु ।
शतत्रिकं जपेत् स्पर्शात् सोपवासः शुचिर्भवेत् ॥ ६७० ॥
भवेत्तदेव शूद्रस्य स्पर्शनाद्दीक्षितस्य तु ।
स्पर्शनाद्दीक्षितस्यापि शतं पञ्चाप्युपोषितम् ॥ ६७१ ॥
इतरे पादहीनं तु कुर्वीरन्नात्मशुद्धये ।
त्रिरात्रमन्त्यजस्पर्शात्सहस्राणि दशिअव तु ॥ ६७२ ॥
पञ्चमस्य तु मन्त्रस्य जपेत्तत्राविचारतः ।
कृच्छ्रो घोर जपः कार्योऽयुतं चण्डालसङ्गमात् ॥ ६७३ ॥
गृहादौ पातकावेशे त्यक्त्वा भाण्डान् प्रलिप्य च ।
कृच्छ्राच्छुद्धिर्भवेत् भुक्तौ तप्तकृच्छ्रं समाचरेत् ॥ ६७४ ॥
ज्ञात्वा भुक्त्वातु पादेन तदासौ तत्समो भवेत् ।
रजकादि प्रवेशादावयुतार्धमजानतः ॥ ६७५ ॥
बहुदेवलकैर्योगे कृच्छ्रचान्द्रायणाच्छुचिः ।
हेमरुप्यादिपात्राणां वारिणा शुद्धिरिष्यते ॥ ६७६ ॥
शङ्खादीनां भवेच्छुद्धिस्तुषौर्वा मथितेन वा ।
भस्मना कांस्यशुद्धिः स्यात् ताम्रमाम्लेन शुद्ध्यति ॥ ६७७ ॥
उच्छिष्टलिप्तपात्राणां शुद्धिरेषा प्रकीर्तिता ।
प्रोक्ष्य शुद्ध्यत्यसन्देहादुच्छिष्टस्पृष्टभाजनम् ॥ ६७८ ॥
तुम्ब्यादि वेणुपात्राणां गोवालैस्तोयघर्षणात् ।
दारवं लोहजोत्कृष्टं वारिणा तद्विशुद्ध्यति ॥ ६७९ ॥
चर्मणां रज्जुवस्त्राणां शुद्धिःस्यात् क्षारवारिणा ।
शुद्धिश्चोदक भाण्डानां पर्यग्निकरणात्मिका ॥ ६८० ॥
तृणादिकं च यत् किञ्चित् काष्ठं वा प्रोक्षितंशुचिः ।
उल्लेखात् भूमिशुद्धिः स्यात् तथा गोमय घर्षणात् ॥ ६८१ ॥
विष्ठाद्युपगतं भाण्डं त्याज्यं स्याद्वेणुमृण्मयम् ।
तद्वन्निर्माल्यसंस्पृष्टं रजसा स्त्री विशुद्ध्यति ॥ ६८२ ॥
शेषस्य पूर्ववच्छुद्धिः वस्त्रशुद्धिर्जलाद्भवेत् ।
शरावपत्र पुटक प्रभृतीनां च भोजने ॥ ६८३ ॥
शुद्धि रत्रोपयुक्तानां परित्यागो विधीयते ।
सत्यन् मनसश्शुद्धिरिन्द्रियाणां यमादिभिः ॥ ६८४ ॥
गर्वस्य शमता दृष्टा शुद्ध्यर्थमविचारतः ।
बुद्धेरपि मुनिव्याघ्रास्सङ्गत्यागात् प्रकीर्तिताः ॥ ६८५ ॥
प्राणाश्शुद्ध्यन्ति विधिवत् प्राणायामबलात्सदा ।
ध्यानाच्छुद्धिस्समुद्दिष्टा प्रधानस्य गुणात्मनः ॥ ६८६ ॥
विवेकाच्छुध्यते ह्यात्मा नात्र कार्या विचारणा ।
श्वमार्जाररवरादीनां विलेहे स्नानमाचरेत् ॥ ६८७ ॥
नाभेरूर्ध्वमधस्ताद्वा मृद्भिश्शुद्ध्यति सप्तभिः ।
उत्तमाङ्ग विधानेन स्नात्वा विद्याङ्ग पञ्चकम् ॥ ६८८ ॥
जप्तव्यं शतमेकं स्याद्विगुणं मन्त्रवादिना ।
अदीक्षितेन संस्पृष्टे स्नानमाग्नेयमाचरेत् ॥ ६८९ ॥
निर्माल्यसङ्करे कामात् सम्पूज्यश्चण्डनायकः ।
तस्यैव देवदेवस्य जपस्साङ्गस्य वै शतम् ॥ ६९० ॥
अकामतोवा सम्पर्कात् केवलस्य शतं भवेत् ।
वारिणा त्वश्मजातीनां मथितेनाश्च मस्तुना ॥ ६९१ ॥
जलजानां च सर्वेषां वैणवानां तथाम्भसा ।
स्निग्धानां रूक्षणाच्छुद्धिः पात्राणां परिकीर्तिता ॥ ६९२ ॥
शुद्धिः स्यादप्यशुद्धानां प्रोक्षणादेव केवलात् ।
मधुनः पाकतश्शुद्धिस्तथैवेक्षुरसस्य च ॥ ६९३ ॥
फलानां क्षालनाच्छुद्धिर्दघ्नश्चैव निरीक्षणात् ।
क्वथितं शुद्ध्यते क्षीरं पक्वानां प्रोक्षणादपि ॥ ६९४ ॥
अथ शैव गुरोरस्य शुद्धिर्वाचा विधीयते ।
परेभ्यो दुःखमापाद्य वाङ्मनःकायकर्मभिः ॥ ६९५ ॥
प्रमादतः परिज्ञाय शुद्धिश्शक्ति जपात्सदा ।
समयानां प्रमादे तु शक्तिजापः प्रशस्यते ॥ ६९६ ॥
वस्त्रशय्यासनादीनां स्तेये गायत्रिकाशतम् ।
गुरुदेवाग्निकार्येषु गर्हितस्य निवेदनात् ॥ ६९७ ॥
शुध्यते नीयमानस्य त्वन्यायान्मुनिपुङ्गवाः ।
म्लानेभ्यो व्याधितेभ्यो वा यतिभ्यः किञ्चिदौषधम् ॥ ६९८ ॥
सर्वेभ्यस्सर्वदा ग्राह्यं न दोषो ह्यत्र शासने ।
पुनः पाकेन संशुद्धिर्लवणस्य सहाम्भसा ॥ ६९९ ॥
अन्यायेन गृहीतस्तु न्यायमर्थयते तु यः ।
यमुद्दिश्य त्यजेत्प्राणान् ब्रह्महा सतु कीतर्यते ॥ ७०० ॥
देवार्थं गुरुपित्रर्थमात्मार्थमथवा तु यः ।
यमुद्दिश्य त्यजेत्प्राणान् ब्रह्महा स च कीर्त्यते ॥ ७०१ ॥
अग्निदो गरदश्चैव शस्त्रपाणिर्धनापहः ।
क्षेत्रदारहरश्चैव षडेते आततायिनः ॥ ७०२ ॥
आततायिनमायान्तमपि शस्त्रान्तगं रणे ।
जिघांसन्तं जिघांसेत्तु न तेन भ्रूणहा भवेत् ॥ ७०३ ॥
युवानां बालवृद्धौ वा ब्राह्मणं वा बहुश्रुतम् ।
आततायिनमायान्तं हन्यादेवा विचारतः ॥ ७०४ ॥
असूर्या नाम ये लोका अन्धेन तमसावृताः ।
तांस्ते प्रेत्याधिगच्छन्ति ये चात्महननाज्जानाः ॥ ७०५ ॥
न च दुःखसमुत्पत्तौ कामतो देहमुत्सृजेत् ।
यदा निर्वेदमायातः प्राप्तभोगोऽथवा पुनः ॥ ७०६ ॥
ध्यानधारणायोदेन शिवलीनमनास्त्यजेत् ।
शिवादित्रय निन्दास्तु श्रुत्वा देहं स्वकं त्यजेत् ॥ ७०७ ॥
तं वा हन्यान्न दोषस्स्याच्छिवत्वं च समाप्नुयात् ।
शैवं पाशुपतं कालामुखं कापालधारिणम् ॥ ७०८ ॥
यदि हन्याज्जगत्सर्वं हतं तेन दुरात्मना ।
ब्रह्मघ्नश्च कृतघ्नश्च विशुद्धावपि कर्मतः ॥ ७०९ ॥
शरणागतहन्ता च योषिद्घ्नश्चापि पापिनौ ।
तथा चागमविप्लावी स्वर्णस्तेयसमो भवेत् ॥ ७१० ॥
अश्वरत्न मनुष्यस्त्रीभू धेनुहरणं तथा ।
निक्षेपस्य च सर्वं हि स्वर्णस्तेयं समं भवेत् ॥ ७११ ॥
देवब्राह्मणहत्तिश्च कूटसाक्ष्यं सुहृद्वधः ।
तथैवेह समुद्दिष्टमभिशापो महात्मनि ॥ ७१२ ॥
औषधं स्नेहमाहारं ददतो बन्धकस्य च ।
प्राणिनां प्राणवृत्त्यर्थं तत्रदोषो न विद्यते ॥ ७१३ ॥
प्रतिसंवत्सरं मासं तिथियुक्तं तु तीर्थभम् ।
निश्चित्य वर्तते पूर्वमुत्सवो यैर्दिनैःपुरा ॥ ७१४ ॥
नवाहाद्यैर्युतो भेरीताडनादिपुरस्सरः ।
तद्दिनत्रिगुणे वापि द्विगुणे वाथ तद्दिने ॥ ७१५ ॥
तदन्यथाकृते राष्ट्रराज्ञोदोषावहो भवेत् ।
तत्र शान्तिर्विधेयादौ प्राग्वदुत्सवमाचरेत् ॥ ७१६ ॥
किं तु मासान्तरे तु स्यात् तस्मिन्मासेऽथवा भवेत् ।
द्विगुणे तद्दिने वाथ मूर्तिहोमं दिशाहुतिम् ॥ ७१७ ॥
क्रमाद्विधाय कर्तव्यमुत्सवं तद्विधानतः ।
ध्वजारोहण पूर्वेत्तु त्रिगुणाह प्रकल्पिते ॥ ७१८ ॥
विधानमेतदाख्यातं द्विगुणेप्येवमूह्यताम् ।
लिङ्गं स्वायम्भुवं चेत्तु विधानमिदमीरितम् ॥ ७१९ ॥
मानुषे वाणलिङ्गादौ दैविके वार्षकेपिवा ।
मासभं तीर्थनक्षत्रमन्यथा वा नयेत्पुनः ॥ ७२० ॥
उत्सवो यो दिनैर्हीनस्तस्य वृद्धिः फलप्रदा ।
राष्ट्रक्षोभे च दुर्भिक्षे राजचोरभयादिषु ॥ ७२१ ॥
वित्ताऽभावेन्यहेतुभ्यः प्राग्वत्कर्तुमशक्यता ।
यदि जायेत तत्रापि शान्तिं पूर्वं विदाय च ॥ ७२२ ॥
दिनहीनं तु वा कुर्यादुत्सवं पूर्वमार्गतः ।
सर्व लोपात् प्रशस्तस्स्यादल्पाहै निर्मितोत्सवः ॥ ७२३ ॥
सर्वलोपेकृते तस्य महादोषः प्रजायते ।
शान्तिं च शान्तिहोमं च मूर्तिहोमं तदा नयेत् ॥ ७२४ ॥
अनेन विधिना येन सर्वैनैमित्तिकादितः ।
विघ्नाद्यरुत्सवो हीनः प्रारब्धोराष्ट्रनाशनः ॥ ७२५ ॥
शान्तिहोमं तदा कुर्यात् पुन्रुत्सवमाचरेत् ।
वृषाधिवासने हीने ध्वजे वारोपिते सति ॥ ७२६ ॥
गावो नश्यन्ति तत्कुर्याच्छान्तिहोमं तदुक्तवत् ।
वृषयागं नयेत्तत्र ध्वजदण्डस्य मूलतः ॥ ७२७ ॥
किन्तूर्ध्वस्थध्वजे मन्त्रन्यासाद्यं मनसाचरेत् ।
ध्वजारोपे विहीने तु नृपतेर्भङ्गमादिशेत् ॥ ७२८ ॥
शान्ति कृत्वा तदामन्त्री पुनरारेपयेत् ध्वजम् ।
ध्वजस्य भ्रमणेहीने ग्रामादावशुभावहः ॥ ७२९ ॥
शान्तिहोमं तदा कुर्यात् सर्वदोषनिवृत्तये ।
वेदी विहीना वा हीनलक्षणा वाशुभप्रदा ॥ ७३० ॥
शान्तिहोमं तदा कृत्वा वेदीं कुर्यात्सलक्षणाम् ।
दण्डोलक्षणहीनश्चेत् प्रधानस्याशुभावहः ॥ ७३१ ॥
मूर्तिहोमं तदा कुर्याच्छान्तिहोममथापि वा ।
स्वलक्षण विहीनश्चेदुपदण्डो भयप्रदः ॥ ७३२ ॥
स्कन्धमानस्य वै हानौ शान्तिहोमं तदानयेत् ।
दण्डोपदण्डस्कन्धादेर्भेद भङ्गादि सम्भवे ॥ ७३३ ॥
शान्तिहोमं तदाकुर्याद्भग्ने शान्त्यन्तरं नयेत् ।
ध्वजो लक्षणहीनश्चेद्राष्ट्रस्यास्य भयङ्करः ॥ ७३४ ॥
सलक्षणं ध्वजं चान्यं रोहणार्थं समाहरेत् ।
शान्तिकर्म नयेद्धीमाल्लक्षणध्वजरोहणम् ॥ ७३५ ॥
एवमेव वृषे कुर्यान्निष्कृतिं दोषहानयेत् ।
ऊर्ध्ववेत्रविहीनश्चेत् ध्वजस्येशं शतं जपेत् ॥ ७३६ ॥
अधोवेत्रविहीनश्चेन्नैवः दोषाय कल्पते ।
रज्जुछेदेऽरिभिर्बाधा शान्तिहोमं समाचरेत् ॥ ७३७ ॥
आख्वादिदष्टे वस्त्राद्ये शान्तिहोमं तदाचरेत् ।
पताका पतितौ भूमौ यदिराष्ट्रस्य दुःस्थितिः ॥ ७३८ ॥
शान्तिहोमं तदा कृत्वा विधिनारोपयेत् ध्वजम् ।
ध्वजे भेदादि संयुक्ते शान्तिकर्म तदाचरेत् ॥ ७३९ ॥
पताकां रोपयेदन्यां सप्ताहाभ्यन्तरे द्विजाः ।
पूर्वं पूर्वं प्रशस्तं स्यादल्पहानिर्यादि द्विजाः ॥ ७४० ॥
मूर्तिहोमं तदाकुर्याच्छान्तिहोममथापि वा ।
केतावारुह्यमाणेऽस्मिन्यष्ट्याद्यभिभेवेन च ॥ ७४१ ॥
लम्बिते दोषदश्शान्त्यै शान्तिहोमं समाचरेत् ।
दर्भमाला विहीना चेच्छान्तिहोमं तदाचरेत् ॥ ७४२ ॥
दण्डं सलक्षण दर्भमालया वेष्टयेत्ततः ।
रज्जुर्वा दर्भमाला वा प्रदक्षिण विधानतः ॥ ७४३ ॥
दण्डेऽसुयोजिता सा चेज्जप्त्वाघोरं सहस्रशः ।
प्रदक्षिणक्रमादग्राद्दर्भमालादिकां नयेत् ॥ ७४४ ॥
उपदण्डो विकूर्चश्चेज्जपेद्घोरं शतत्रयम् ।
ध्वजघण्टा विहीना चेन्न स्याद्वृषभसन्निधिः ॥ ७४५ ॥
आवर्तयेदघोरेण त्रिशतं देशिकस्तदा ।
घण्टायाः पतने भूमौ दक्षिणं त्रिशतं जपेत् ॥ ७४६ ॥
आरुह्य बन्धनं नेष्टं दण्डनाथश्शिवो यथा ।
ध्वजारोहणकाले तु कुम्भन्यासो न चेत्कृतः ॥ ७४७ ॥
वृषकुम्भविभेदादिकारणात् केतुरोहणम् ।
कृत्वान्ते शान्तिहोमं च कुम्भं संस्थाप्य पूर्ववत् ॥ ७४८ ॥
मन्त्रन्यासं ततःकुर्यात् मनसोक्षं हृदम्बुजे ।
तदावरणकुम्भाम्भोऽभिषेको न कृतो यदि ॥ ७४९ ॥
एकैकं स्वस्वमन्त्रैस्तु जपं कुर्याच्छतं शतम् ।
आरोपिते ध्वजे तस्मिन् वलयादवलम्बिते ॥ ७५० ॥
एकद्वित्रिचतुर्मात्रैर्न दोषाय प्रकल्पितः ।
ततोऽधो रविमात्रान्तघोरं त्रिशतं जपेत् ॥ ७५१ ॥
तदधो लम्बिते केतौ शान्तिहोमं विधाय च ।
आरोपयेत् ध्वजं पश्चात् वृषभार्चन संयुतम् ॥ ७५२ ॥
भेरीसन्ताडने हीने लोको मूकः प्रजायते ।
शान्तिहोमं तदा कृत्वा भेरीसन्ताडयेत्ततः ॥ ७५३ ॥
उत्सवारम्भतःपूर्वं देवताह्वान संयुतम् ।
देवतावाहने हीने देवादीनामसन्निधिः ॥ ७५४ ॥
शान्तिहोमं नयेत्प्राग्वद्देवताह्वानमाचरेत् ।
ईशाम्बस्कन्दविघ्नेशभानुचण्डेश्वरादयः ॥ ७५५ ॥
अनाहूतास्तदा दोषो नान्यानाहूतिरापदि ।
पताकारोपणोपेते देवानावाहयेन्न वा ॥ ७५६ ॥
भेरीताडनकार्यं तु तद्वदेव समाचरेत् ।
भेरीचर्मादि भेदादौ कोणच्छेदादि सम्भवे ॥ ७५७ ॥
अघोरं त्रिशतं जप्त्वा भेरीमन्यामथाहरेत् ।
तथैव कोणमन्यं च गृहीत्वा प्राग्वदाचरेत् ॥ ७५८ ॥
कोणे वा पतिते भूमावघोरं त्रिशतं जपेत् ।
तत्काले बलिकाले वा वादके पतिते भुवि ॥ ७५९ ॥
शान्तिहोमं तदा कुर्याद्राष्ट्रदुःस्थितिहानये ।
भेरिकापतने भूमौ भवेद्राज्ञो भयं महत् ॥ ७६० ॥
शान्तिहोमं तदा कृत्वा भेरीं सम्पूजयेद्धृदा ।
यागशालाग्निदग्धा वा विहीना लक्षणैस्तु वा ॥ ७६१ ॥
विमानं कुण्डवेदी वा राष्ट्रदुःस्थितिमावहेत् ।
कुर्याद्यथावत्तत्सर्वमुत्सवं तूत्सवे यदि ॥ ७६२ ॥
प्रत्यहं शान्तिहोमस्स्याद्यावत्तीर्थ दिनं भवेत् ।
ज्ञात्वा चेदुत्सवान्ते च यागशालां विलक्षणाम् ॥ ७६३ ॥
शान्तिं कुर्यात्तदेकाहं तद्दोष विनिवृत्तये ।
विधानमेतत्सामान्यं प्रतिष्ठायां च निष्कृतौ ॥ ७६४ ॥
स्नपने प्रोक्षणे मासपूजादौ सूत्ररोपणे ।
उत्सवाङ्गे च वान्यस्मिञ्जीर्णोद्धारेष्टकाविधौ ॥ ७६५ ॥
नित्ये नैमित्तिके काम्ये कर्मण्यन्यत्र योज्यताम् ।
यागोपकरणेऽप्येवं किं तु यागावसानके ॥ ७६६ ॥
शान्तिहोमो विधेयस्स्यादेकाहमुत्सवेऽपि च ।
प्रधानाधममध्यानां करणानां विलोपने ॥ ७६७ ॥
शान्तिहोममघोराणां द्विशतं त्रिशतं जपेत् ।
विहीने स्थण्डिलेऽङ्गे वा शान्तिहोमं तदाचरेत् ॥ ७६८ ॥
पूर्ववत्स्थण्डिलं कुर्यात् सस्यनाशनिवृत्तये ।
शिवकुम्भेषुवर्धन्यावृतेषु घटेषु वा ॥ ७६९ ॥
उत्सवाङ्गेषु चान्येषु कलशेषु यदा भवेत् ।
भेदो वा सुषुरच्छेदो वैलक्षण्यं क्रमेण तु ॥ ७७० ॥
शान्तिहोममघोराणुजपं पञ्चशतं चतुः ।
शतं त्रिशतमित्येवं कुर्याद्दोषापनुत्तये ॥ ७७१ ॥
कुम्भाद्यं नवमानीय प्राग्वत् संस्थापनं नयेत् ।
वर्धनी वाथ कुम्भो वा घटा विद्येश्वराधिपाः ॥ ७७२ ॥
स्वर्णाम्बुजविहीना वा स्वल्पस्वर्ण समन्विताः ।
कुर्युः कर्तुस्च दारिद्रयं जप्त्वाघोरं सहस्रकम् ॥ ७७३ ॥
शास्त्रसिद्धं पुनर्दद्यात् तद्दोषविनिवृत्तये ।
कुम्भाद्या वस्त्रहीनाश्चेद्वातरोगो भवेन्नृणाम् ॥ ७७४ ॥
जप्त्वाघोर सहस्रं तु दद्याद्वस्त्रं पुनर्गुरुः ।
पञ्चरत्नादि वैकल्येऽप्येवमेव समाचरेत् ॥ ७७५ ॥
सूत्रकूर्चपिधानादेरभावेऽप्येवमाचरेत् ।
हीने कौतुकबन्धेतु तदङ्गे वा पुरोदिते ॥ ७७६ ॥
स यागो निष्फलः प्रोक्तस्तस्मात्तद्दोषहानये ।
शान्तिहोमं तदाकुर्यात् कौतुकं बन्धयेत्ततः ॥ ७७७ ॥
जपेद्घोरं त्रिशतं तदङ्गानां विलोपने ।
तद्वदह्निकृते तस्मिन् कृत्वा सद्योऽधिवासनम् ॥ ७७८ ॥
पूर्वस्थानस्थिते देवे प्रोक्तं कौतुक बन्धनम् ।
आनीते मण्टपादौ वा जप्त्वाघोरं शतार्धकम् ॥ ७७९ ॥
बलितालाद्यभावे तु सहस्रं दक्षिणं जपेत् ।
त्रिशतं दीपहानौ च द्विगुणं दीपमाचरेत् ॥ ७८० ॥
उत्सवो यानहीनश्चेत् सर्वदोषावहो नृणाम् ।
स्नपनं शान्तिहोमं च प्रतियानं समाचरेत् ॥ ७८१ ॥
वृषिकाले महावाते राष्ट्रक्षोभे महाभये ।
ग्रामप्रदक्षिणं नेष्टमिष्टं धामप्रदक्षिणम् ॥ ७८२ ॥
स्नपनं शान्तिहोमं च तदा कार्यं द्विजोत्तमाः ।
एकवास्तुनि विप्रेन्द्रा वर्तमाने शिवोत्सवे ॥ ७८३ ॥
अन्यदेवोत्सवस्तत्र कृतश्चेत् ग्राम विभ्रमः ।
तद्दोषविनिवृत्यर्थं शान्तिहोमं समाचरेत् ॥ ७८४ ॥
तथैव मातृशान्तौ च प्रायश्चित्तं समाचरेत् ।
अङ्गारकबलिश्चैव यामलोक्तो नदोषदः ॥ ७८५ ॥
वामभैरवसिद्धश्चेद्बलिर्ग्रामक्षयो भवेत् ।
बलिः प्रमादाद्दत्तश्चेच्छान्तिहोमं समाचरेत् ॥ ७८६ ॥
तथैव मातृशान्तौ च प्रायश्चित्तं समाचरेत् ।
शून्यग्रामं समाश्रित्य बलियाने प्रकल्पिते ॥ ७८७ ॥
तदा राष्ट्रक्षयं विद्यात् कृतं चेच्छान्तिमाचरेत् ।
आलये बलियाने वा तस्यां देवालयावृतौ ॥ ७८८ ॥
देवाङ्गवास्तौ शस्तस्स्यात् परवास्तोर्विशेषतः ।
तथैवासन्नवास्तुश्च दूरवास्तौ द्विजोत्तमाः ॥ ७८९ ॥
नानावृक्ष समायुक्तोऽनेकवेश्म समन्वितः ।
इतरस्मात् प्रशस्तस्स्याद्विपरीते विपत्करम् ॥ ७९० ॥
ब्रह्मक्षत्रविशां वास्तुः श्रेष्ठ इत्यभिधीयते ।
अनुकल्पो ह्यशक्तानामन्यत्रैव समाचरेत् ॥ ७९१ ॥
अनुलोमाधिवासो वा शौद्रो वा मध्यमौ मतो ।
तद्विनाधिष्ठितो वास्तुर्हीन इत्यभिधीयते ॥ ७९२ ॥
अन्तर्वातोर्वि शिष्टस्स्याद्बहिर्वास्तु बलिभ्रमः ।
एकत्र बलियाने च श्रेष्ठमित्यभिधीयते ॥ ७९३ ॥
अनुकल्पो ह्यशक्तानामन्यत्रैवं समाचरेत् ।
अनुकल्पप्रवृत्तानां शान्तिहोमो जपोऽथवा ॥ ७९४ ॥
हीनेविताने घोरणोः शतसङ्ख्यं जपं नयेत् ।
ध्वेज विहीनेऽप्येवं स्याज्जपोऽत्र शतसङ्ख्यया ॥ ७९५ ॥
ध्वजे विहीने रात्रौतु दोषो नास्ति द्विजोत्तमाः ।
बलिद्रव्ये विहीने तु क्षुद्बाधा जायते नृणाम् ॥ ७९६ ॥
तद्दिनाधिपमन्त्रेण जपेतद्विशतसङ्ख्यया ।
बलिद्रव्य समायुक्तं दापयेदन्यसन्धिके ॥ ७९७ ॥
बलिदाने विहीने च क्षुद्बाधा जायते नृणाम् ।
मूर्तिहोमं ततः कृत्वा यानान्ते वा बलिं नयेत् ॥ ७९८ ॥
देवालये बलिर्हीनो यदाघोरं शतं जपेत् ।
यस्सां दिशि बलिर्हीनो ग्रामादौ संहिताहुतिम् ॥ ७९९ ॥
तत्तद्दिशापतेर्मन्त्रं शतजापसमन्वितम् ।
विधाय यानकाले वातदन्ते वा बलिं नयेत् ॥ ८०० ॥
अन्नलिङ्गे विहिने तु दुर्भिक्षं जायते भुवि ।
शान्तिहोमं ततःकृत्वा सान्नलिङ्गं बलिं नयेत् ॥ ८०१ ॥
तच्छेदभेदपातादौ तथैव फलमादिशेत् ।
तल्लिङ्गं सुदृढं कृत्वा यजेदस्त्रं तु तद्गतम् ॥ ८०२ ॥
विधाय संहिताहोमं तस्मिन्स्थानेऽप्यनन्तरम् ।
नयेदारभ्य तल्लिङ्ग पातस्थानात्प्रदक्षिणम् ॥ ८०३ ॥
पतितं चेत्यजेदन्नं सम्पाद्यान्नं समाचरेत् ।
समाप्य पूर्ववद्यानं संहिताहोममाचरेत् ॥ ८०४ ॥
बलिपात्रेषु पतिते त्वघोरेण शतं जपेत् ।
भेदादावन्यदादाय बलिद्रव्यं तु निक्षिपेत् ॥ ८०५ ॥
दशायुधानि वा भूमौ सम्भूतानि पतन्तिचेत् ।
निर्वाणानि तदा कुर्याच्छान्ति होमं तदा नयेत् ॥ ८०६ ॥
च्छेदभेदादियुक्तानि यदि दारुमयानि वा ।
तथान्यानि समापाद्य सम्भूतानीतराणि वा ॥ ८०७ ॥
संस्कृत्य स्वस्वमन्त्रैस्तु सावशेषं समापयेत् ।
लोहजान्यनुकर्मोक्तया नीत्वान्ते स्थापनं नयेत् ॥ ८०८ ॥
शूलास्त्रे पतिते राज्ञो भयं भवति तत्र च ।
धामादौ वा दिशाहोमं नयेदस्त्रार्चनान्वितम् ॥ ८०९ ॥
च्छेदभेदादिके जाते त्वापाद्यैवानुकर्मवत् ।
उत्सवं पूर्ववत् कुर्यादन्येनास्त्रेण वा द्विजाः ॥ ८१० ॥
समाप्योत्सवकार्यं तु तत्सन्धायानुकर्मवत् ।
सम्प्रोक्षणं ततः कुर्यादस्त्रराजप्रतिष्ठया ॥ ८११ ॥
यानकालेऽन्यकाले वा बेरादौ पतिते सति ।
राजा मरणमाप्नोति सद्यः कुर्यात् प्रतिक्रियाम् ॥ ८१२ ॥
अव्यङ्गे पतिते बेरे पतिते वा करादधः ।
द्विकरात् त्रिकराद्वापि तदूर्ध्वं च क्रमान्नयेत् ॥ ८१३ ॥
संहिताशान्तिहोमौ च शान्तिं मूर्तिदिशाहुती ।
स्नपनं च जपेत् घोरमन्त्रेण शतसहस्रकम् ॥ ८१४ ॥
नैवेद्यमपि सामान्यमुत्सवं शेषमाचरेत् ।
अङ्गहीने ऽनुकर्मोक्त्या सन्धानाद्यं च निष्कृतिम् ॥ ८१५ ॥
अधिवासादिकं कर्म सद्य एव समाचरेत् ।
मासर्क्ष तिथिवारादि प्रेक्षां हित्वैव देशिकः ॥ ८१६ ॥
पुनश्च कौतुकं बध्वा उत्सवाद्यं प्रकल्पयेत् ।
उत्तमाङ्गादिहीने चानुकर्मोक्त्या समाचरेत् ॥ ८१७ ॥
तत्राप्यन्येन बेरेण सन्धानान्तं हि चोत्सवम् ।
कारयेद्देशिको धीमान् प्रत्यहं शान्तिहोमयुक् ॥ ८१८ ॥
धामान्तरगतेनाथ कर्तव्यो वा द्विजोत्तमाः ।
गर्भद्वारादिमानेष्टमानयुक्तेन नान्यथा ॥ ८१९ ॥
ततो बेरं समापाद्यानुकर्मोक्त्या तदेव हि ।
प्रतिष्ठा च विधायान्ते चाङ्कुरार्पण पूर्वकम् ॥ ८२० ॥
उत्सवं कारयेद्देवं नवाहाद्युत्सवेषु च ।
लिङ्गेऽप्येवं समानं दर्म हे शिवदीक्षिताः ॥ ८२१ ॥
उत्सवे ग्रामबाह्ये तु बद्धप्रतिसरे द्विजाः ।
बेरेऽतिनिन्दिते दोषो राज्ञो भवति शान्तये ॥ ८२२ ॥
शान्तिहोमं तदा कुर्यात् संहिताहोममेव वा ।
कुर्वाणश्चेत् क्रियाम्भूमौ पतितो देशिकस्तदा ॥ ८२३ ॥
ग्रामानवस्थितिर्ज्ञेया तदर्थं बहुरूपिणम् ।
जपेत् पञ्चशतं मन्त्री पतितेऽप्येवमेव हि ॥ ८२४ ॥
बलिदातरि तत्काले पतिते तं शतं जपेत् ।
आयुधास्त्रान्नलिङ्गेशवाहने पतिते भुवि ॥ ८२५ ॥
गुरुश्शतं जपेद्घोरं द्विगुणं शकरास्त्रयोः ।
पूजायाश्चैव सन्ध्यादिविभिन्नाया विलोपने ॥ ८२६ ॥
पाद्यादीनां च गन्धस्य पुष्पाणां धूपदीपयोः ।
अनिर्वाण प्रदीपस्य नैवद्यादेर्विलोपने ॥ ८२७ ॥
प्रागुक्तविधिना कुर्यात् प्रायश्चित्तं गुरुत्तमाः ।
विलुप्ते वह्निकार्ये वा होमद्रव्यविलोपने ॥ ८२८ ॥
निर्वाणेऽग्नौ शिवोपेतेऽप्यशिवे वाथ पूर्ववत् ।
रथारोहो विहीनश्चेन्नीचास्स्युर्मनुजा भुवि ॥ ८२९ ॥
शान्तिहोमं तदा कृत्वा रथारोहणमाचरेत् ।
यानकाले रथादीनां भङ्गे भङ्गो भुवो भवेत् ॥ ८३० ॥
सन्धानयोग्यं सन्धानं कृत्वा शान्तिं समाचरेत् ।
तद्देश धाम्नि वा कुर्याद्यानादौ दोषशान्तये ॥ ८३१ ॥
सन्धानकर्मायोग्यश्चेद्रथान्तरमथानयेत् ।
आनीय शिविकाद्यं वा तत्रारोप्य महेश्वरम् ॥ ८३२ ॥
पूर्ववत् देवदेवेशं स्वालये विनिवेशयेत् ।
विनोद दर्शन काले जातश्चेत् कलहो महान् ॥ ८३३ ॥
शान्तिहोमं तदा कुर्यादघोरस्यायुतं जपेत् ।
विनोददर्शने हीने संहिताहोममाचरेत् ॥ ८३४ ॥
नीराजनविधौ हीने प्रायश्चित्तं तु पूर्ववत् ।
यानान्तस्नस्नपने हीने शान्तिहोमविलोपिते ॥ ८३५ ॥
देवसनिधि वैकल्यं मूर्ति होमः प्रतिक्रिया ।
स्नपनं शान्तिहोमं च नयेत् सन्निधि सिद्धये ॥ ८३६ ॥
हीनाधिष्ठितदेशे वा देवयाने प्रवर्तिते ।
प्रचुरस्नपनं कुर्याच्छान्तिहोमं महत्तरम् ॥ ८३७ ॥
तैलाभ्यङ्गे विहीने तु शिरोरोगो नृणामिह ।
शान्तिहोमं तदा कृत्वा तैलाभ्यङ्गं समाचरेत् ॥ ८३८ ॥
नृत्तमूर्त्युत्सवे हीने पूर्वसङ्कल्पिते नराः ।
भवन्ति पापिनस्सर्वे तदर्थं शान्तिमाचरेत् ॥ ८३९ ॥
नटेशभ्रमणं पश्चादिष्टकाले समाचरेत् ।
यात्रादानस्य विच्छेदे सा यात्रा निष्फला भवेत् ॥ ८४० ॥
शान्तिहोमं तदा कृत्वा पूर्ववद्दानमाचरेत् ।
मृगयायास्तु वैकल्ये नृपस्यापजयो भवेत् ॥ ८४१ ॥
शान्तिहोमं तदा कृत्वा मृगयामिष्टभे नयेत् ।
हीने कौतुकतीर्थे स्यान्नैव गङ्गादिसन्निधिः ॥ ८४२ ॥
तद्वत्सूर्योदयात् पश्चात् तीर्थकार्ये कृते सति ।
निष्कृतिस्स्यात् क्रमाच्छान्तिहोमो वा संहिताहुतिः ॥ ८४३ ॥
एतत् कौतुकतीर्थे स्यात् ध्वजारोहे कृते सति ।
अन्यत्रकौतुक स्नानं कल्पयेद्वर्जयेत्तुवा ॥ ८४४ ॥
चूर्णोत्सवे तदङ्गे वा हीने स्याद्रोगपीडनम् ।
शान्तिहोमो भवेदङ्गिन्यङ्गे स्यात्संहिताहुतिः ॥ ८४५ ॥
विलुप्ते धाम्नि वा स स्यात्तीर्थस्नानेऽथवा पुनः ।
चूर्णोत्सवभ्रमे हीने संहिताहोममाचरेत् ॥ ८४६ ॥
महातीर्थ विलुप्तस्यात्स यागो निष्फलो निष्फलो द्विजाः ।
शान्तिं कृत्वा तदर्थं तु तीर्थकार्यं ततो नयेत् ॥ ८४७ ॥
पूर्वं नद्यादिके तस्मिन्वर्तमाने तदन्यथा ।
कृते तद्दोष शान्त्यर्थं शान्तिहोमं तदाचरेत् ॥ ८४८ ॥
तीर्थाङ्ग लोपे कर्तव्यस्संहिताहोम इष्टदः ।
प्रासादे मनुजे जाते मृते राजो भयं महत् ॥ ८४९ ॥
मृतादि तत्प्रोदेशान्त्तु विसृज्य च बहिस्ततः ।
प्रोक्षयेत् गोमयाम्भोभिर्येन देशेन ते गताः ॥ ८५० ॥
तद्देशे तु ततः कुर्यात् पुण्याह प्रोक्षणं च वै ।
मृतप्रसूतदेशं तु खानयोग्यं खनेत्तदा ॥ ८५१ ॥
परित्यज्य मृदोऽशुद्धा मृद्भिश्च परिपूरयेत् ।
प्रक्षाल्यासन्नकुड्याद्यं गोमयालेपनं स्थले ॥ ८५२ ॥
पुण्याहं तत्र गव्येन प्रोक्षणं च क्रमान्नयेत् ।
शैव सम्भोजनं चान्ते जलसम्प्रोक्षणं नयेत् ॥ ८५३ ॥
स्नपनं शान्तिहोमं च यदिगर्भगृहे भवेत् ।
शान्तिहोमोज्झितं कुर्यादर्धमण्डपके सति ॥ ८५४ ॥
प्रतिमामण्डपे शान्तिहोमं च स्नपनं विना ।
अन्तस्सालान्तरे चेद्धि जलसम्प्रोक्षणं नयेत् ॥ ८५५ ॥
अन्तस्सालस्थ देवानां स्नपनं शान्तिहोमवत् ।
गव्येन प्रोक्षयेत्तत्स्थपीठान्यपि विशुद्धये ॥ ८५६ ॥
त्यजेन्मार्दानि भाण्डानि क्षालयेद्दारवं जलैः ।
अन्तस्सालस्य बाह्ये चेत् स्नपनेन दिशाहुतिः ॥ ८५७ ॥
पाकस्थानादि देशेषु मरणादौ च सम्भवे ।
पूर्वच्छुद्धिमापाद्य पर्यग्निकरणं नयेत् ॥ ८५८ ॥
शान्तिहोमं ततः कुर्यान्मूर्तिहोममथापि वा ।
प्राकारद्वय बाह्ये चेच्छान्तिहोमं समाचरेत् ॥ ८५९ ॥
धाम्नो द्वादशदण्डान्तवास्तौ मर्त्यो मृतो यदि ।
परित्यज्यैव तत् कुर्यान्नित्यनैमित्तिकादिकम् ॥ ८६० ॥
कृतश्चेद् ग्रामनाशस्स्यात् तदर्थं स्नपनं नयेत् ।
सूतावापि मृता धाम्नि पक्षिणः पशवोः मृगाः ॥ ८६१ ॥
सर्पो वा जायते राष्ट्रनराणामिह दुःस्थितिः ।
गोमयालेपनं तत्र प्रोक्षयेत् पञ्यगव्यतः ॥ ८६२ ॥
स्नपनं गर्भगेहे चेच्छान्तिहोमं च कारयेत् ।
केवलस्नपनं चार्धमण्डपे परिकल्पयेत् ॥ ८६३ ॥
देवतामण्डपे तत्स्थदेवान् सम्प्रोक्ष्य गव्यतः ।
सम्पूज्य गन्धपुष्पाद्यैश्शान्तिहोमं च कारयेत् ॥ ८६४ ॥
एतत्सर्वं तु सामान्यमुत्सवेऽनुत्सवेऽपि च ।
उष्णीषमुत्तरीयं वा वसनं यज्ञसूत्रकम् ॥ ८६५ ॥
शिरो वा वह्निना दग्धं स्यादाचार्यस्य सुव्रताः ।
ज्वरबाधा भवेद्ग्रामे तद्दोषशमनाय च ॥ ८६६ ॥
गुरुस्स्नात्वा शुचिर्भूत्वा शान्तिहोमं च कारयेत् ।
एवमेव भवेत् कर्तृहोत्रादीनां मुनीश्वराः ॥ ८६७ ॥
वस्त्रशय्यासनादीनां दाहच्छेदादि सम्भवे ।
दष्टे वा मूषिकाद्यैस्तु क्रमात् फलमिहोच्यते ॥ ८६८ ॥
कोणे वा भोगवृद्धिस्स्यात् प्रान्तेऽनिष्टं प्रक्रीर्तितम् ।
पुत्रोत्पत्तिर्यशश्चैव दशपाशान्तमध्यमे ॥ ८६९ ॥
प्रान्तेनिष्टं समाख्यातं रोगो वा मृत्युरन्यतः ।
वस्त्रं वा त्रिगुणं कृत्वा ब्रह्मेन्द्रयमवह्निषु ॥ ८७० ॥
महादोष समाख्यातो दोषो नान्यत्र कथ्यते ।
एवमेव नराणां च तदा स्नानं विधाय च ॥ ८७१ ॥
जप्त्वाघोर सह्रस्रं तु दष्टवस्त्राणि दापयेत् ।
नराणां शिवभक्तानां दीक्षितानां शिवाय वा ॥ ८७२ ॥
वस्त्राद्यं दैविकं चेद्धि प्रोक्ष्य गव्येन शुद्धये ।
कारयेत् संहिताहोमघोरं वा जपेत्तथा ॥ ८७३ ॥
अदीक्षितैश्च शूद्राद्यैः प्रविष्टे यागमण्डपे ।
सम्प्रोक्ष्यास्त्राम्बुना घोरं दशवारं जपेन्मनुम् ॥ ८७४ ॥
तत्संस्पृष्टे तु कुम्भादौ तदन्यं विनिवेशयेत् ।
संहिताहोमपूर्वं तु श्वादीनां च प्रवेशने ॥ ८७५ ॥
गोमयालेपनं चैव पुण्याहप्रोक्षणान्वितम् ।
गव्यसम्प्रोक्षणोपेतं प्रतिलोमान्त्यजैर्यदि ॥ ८७६ ॥
सूतकैः प्रेतकाद्यर्वा कुम्भादींस्तद्गतांस्त्जेत् ।
गोमयालेपनं कृत्वा पर्यग्निकरणं नयेत् ॥ ८७७ ॥
मूर्तिहोमं विधायान्ते कुम्भादीन् पूर्ववन्यसेत् ।
श्वादीनां स्पर्शनेप्येवं निष्कृतिः परिकीर्तिता ॥ ८७८ ॥
चण्डालाद्यैः प्रविष्टश्चेदेवं कृत्वा तदन्तिके ।
स्नपनं कारयेच्छम्भोर्दिशाहोमं च कारयेत् ॥ ८७९ ॥
तैः स्पृष्टाः प्रतिमाद्याश्चेत् प्राग्वन्निष्कृतिमाचरेत् ।
यागशालाग्निदग्धश्चेद्भयं स्याद्राजवेश्मनि ॥ ८८० ॥
व्यपोह्य पूर्वकुम्भादीन् सम्पूज्य वृषभध्वजम् ।
मूर्तिहोमं विधायान्ते पूर्ववद्यागमण्डपम् ॥ ८८१ ॥
कृत्वा सद्योऽधिवासं तु पूर्ववत्सर्वमाचरेत् ।
कुम्भसंस्थापनोपेते विदग्धे यागमण्डपे ॥ ८८२ ॥
महानसेऽथवा स्थानमण्डपे गोपुरादिके ।
विदग्धे शान्तिहोमं तु कृत्वा पूर्ववदाचरेत् ॥ ८८३ ॥
प्रपायामग्निदग्धायां संहिताहोममाचरेत् ।
विदग्धे गर्भगेहेऽर्धमण्डपे प्रतिमादिके ॥ ८८४ ॥
अन्तस्सालान्तरे बाह्ये साले च क्रमशो भवेत् ।
स्नपनेन दिशाहोमो मूर्तिहोमस्तथाविधः ॥ ८८५ ॥
शान्तिश्च शान्तिहोमश्च संहिता होम एव च ।
दुष्टे तु लिङ्गबेरादौ तदुक्तां निष्कृतिं नयेत् ॥ ८८६ ॥
परिवालये कुर्यात् प्रतिमामण्डपोक्तवत् ।
उत्सवेऽप्यनुत्सवेप्येतत् सामान्यं कर्म सम्मतम् ॥ ८८७ ॥
ग्रामादिवेश्मदाहे तु सम्हिताहोममाचरेत् ।
महादाहोद्भावे ग्रामे शान्तिहोमं समाचरेत् ॥ ८८८ ॥
प्रतिक्रियाह्यदत्ता चेद्वसनं चोत्तरीयकम् ।
सोष्णीषं देशिकद्रव्यं हैमपञ्चाङ्गभूषणम् ॥ ८८९ ॥
अङ्गुलीयकमात्रं वा तानि यानीष्टमानतः ।
अघोरशतमावर्त्य दद्यात्तान्यादराद्गुरोः ॥ ८९० ॥
आचार्य सङ्करो राष्ट्रं राजानं नाशयत्यथ ।
एकाचार्येण कर्तव्यमेकदेवालयास्थितम् ॥ ८९१ ॥
कर्मान्येन कृतं तच्छेत् तस्यादाचार्यसङ्करः ॥
ऋषय ऊचः जलाद्याहरणं गन्धपुष्पधूपादि
कल्पनम् ॥ ८९२ ॥
दीपनैवेद्य सङ्कॢप्तिर्देवे नित्यार्चनं च यत् ।
सकलाराधनं यच्च परिवारार्चनादिकम् ॥ ८९३ ॥
नित्योत्सवश्च गानाद्यं स्नपनाद्यङ्गकल्पनम् ।
उत्सवाद्यङ्गकॢप्तिर्वा देवतावाहनादिकम् ॥ ८९४ ॥
तत्काले मूललिङ्गादिपूजनं नित्यहोमकम् ।
अनेक नरनिर्वत्य कथमेकः करोत्यहो ॥ ८९५ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/28-Agama-sampradAyaH\/AgamaH\/28\/kAmikAgamaH\/2\/30_prAyashchitta-vidhiH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/28-Agama-sampradAyaH\/AgamaH\/28\/kAmikAgamaH\/2\/30_prAyashchitta-vidhiH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ३० प्रायश्चित्त-विधिः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३० प्रायश्चित्त-विधिः">३० प्रायश्चित्त-विधिः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रायश्चित्त विधिं वक्ष्ये श्रूयतां द्विजसत्तमाः ।<br>
विधिर्निषेध इत्येवं चोदना द्विविधा मता ॥ १ ॥<br>
अनुष्ठितायां तस्यांस्याद्यथावद्धर्म सङ्ग्रहः ।<br>
वैपरीत्ये त्वधर्मस्यात्तेन पापं महद्भवेत् ॥ २ ॥<br>
तेनाधो गमने प्राप्ते कर्तुरूर्ध्वं परं पदम् ।<br>
यत्कर्मनयतीत्युक्तं प्रायश्चित्तमिहागमे ॥ ३ ॥<br>
प्रकृष्टायास्समानत्वाद्दोषः प्रायः प्रकीर्तितः ।<br>
चिदात्मा कथितश्शास्त्रे तरणं तु तकारतः ॥ ४ ॥<br>
सदोषस्यात्मनो यस्मात्तरणं पततो ह्यधः ।<br>
तस्मात्प्रकीर्तितं विप्राः प्रायश्चित्तं शिवाश्रिताः ॥ ५ ॥<br>
विधिर्निषेधो वा नास्ति यस्मिन् कर्मण्यनुष्ठिते ।<br>
तस्मिन् पुण्यं च पापं वा नेति शास्त्रार्थ निश्चयः ॥ ६ ॥<br>
आवश्यके कृते पूर्वमुखेनैव प्रति क्रिया ।<br>
कर्तव्या पश्चिमास्येन कोणास्येन न वेति च ॥ ७ ॥<br>
प्रायश्चित्तं विभेदेन न शक्यं वक्तुमग्रजाः ।<br>
कर्मणामप्यनन्तत्वाद् ग्रन्थविस्तार दोषतः ॥ ८ ॥<br>
ततो निगद्यते लेशात् प्रायश्चित्तं सनातनम् ।<br>
स्नानं जपश्शिवध्यानं प्राणायामः प्रदक्षिणम् ॥ ९ ॥<br>
लिङ्ग बेरागमादीनां स्वगुरोर्देशिकस्य च ।<br>
शिवज्ञानरतानां च दर्शनं तन्निरीक्षणम् ॥ १० ॥<br>
नमस्काराद्यमेतेषां शिवधामनिषेवणम् ।<br>
शिवाग्नि गुरु पूजा च भोजनं दीक्षितात्मनाम् ॥ ११ ॥<br>
पुण्यतीर्थावहाह्यश्च पञ्चगव्याशनं ततः ।<br>
शिवास्त्राम्भस्ततो दीक्षा पुण्यक्षेत्राधिवासनम् ॥ १२ ॥<br>
उपवासश्चरोर्भुक्तिः पात्रशेषाशनं च यत् ।<br>
शान्तिश्च शान्तिहोमश्च दिशाख्यः संहिताहुतिः ॥ १३ ॥<br>
मूर्तिहोमो घृतक्षौद्रक्षीरस्नानाद्यनेकधा ।<br>
एकाहाद्युत्सवश्शीतकुम्भो वैशेषिकार्चनम् ॥ १४ ॥<br>
एवमादि समुद्दिष्टं प्रायश्चित्तं सनातनम् ।<br>
विभज्य लक्षणं तेषां केषाञ्चिदिह कथ्यते ॥ १५ ॥<br>
पञ्चगोचर सम्भूतश्शिवद्विज कुलोद्भवः ।<br>
सोष्णीषस्सोत्तरीयश्च नवाम्बर समन्वितः ॥ १६ ॥<br>
पञ्चाङ्ग भूषणोपेतो देशिको निष्कृतिं चरेत् ।<br>
प्रायश्चित्तेऽद्भुते वापि शान्तिं सद्यस्ममाचरेत् ॥ १७ ॥<br>
दिन पक्षर्क्ष लग्नादि प्रेक्षणं नात्र सम्मतम् ।<br>
प्रायश्चित्तं कृतं सद्यो यदि श्रेष्ठं प्रकीर्तितम् ॥ १८ ॥<br>
मध्यं सप्तदिनादर्वाक् पक्षाहादधमं भवेत् ।<br>
तस्मान्मासावसानं तु हीनमित्यभिधीयते ॥ १९ ॥<br>
मासोर्ध्वं नैव कर्तव्यं यदिशान्त्या समाचरेत् ।<br>
लिङ्गपीठविमानादि प्रायश्चित्तादिकं नयेत् ॥ २० ॥<br>
आदौ मध्ये तदन्ते वा सन्धानार्थं द्विजोत्तमाः ।<br>
प्रायश्चित्ते समुत्पन्ने कर्ता वा देशिकोऽथवा ॥ २१ ॥<br>
स्थानिको वा यदा कुर्युरौदासीन्यं क्रियां प्रति ।<br>
वित्ताभावान्मनः क्षोभाद्रागद्वेषादिहेतुभिः ॥ २२ ॥<br>
पापकर्माभिधाताद्वा एते मद्द्वेषिणोनराः ।<br>
नृप भङ्गाय जातास्ते राष्ट्रविक्षोभकारिणः ॥ २३ ॥<br>
अनुशास्याश्च मद्भक्तैर्वीतरागैस्तपस्विभिः ।<br>
देवस्वहारिणो मर्त्या येऽप्येवं शासनार्हकाः ॥ २४ ॥<br>
सश्रद्धं निष्कृतिं कुर्युर्मदीयास्ते नरोत्तमाः ।<br>
राज्ञो हितकराः पुण्यकर्माणो राष्ट्रपोषकाः ॥ २५ ॥<br>
तद्ग्रामर्द्धिकराः स्थानमत्पूजावृद्धि हेतवः ।<br>
इति ज्ञात्वा तु यत्नेन प्रायश्चित्तं समाचरेत् ॥ २६ ॥<br>
अथ मन्त्रजपं कुर्यात् स्नानं चोदितभस्मना ।<br>
मन्त्रकाय उदग्वक्त्रः पूर्वास्यः साक्षमालिकः ॥ २७ ॥<br>
शिवाणुमथवाघोरं यद्वा पाशुपतं वरम् ।<br>
अघोरास्त्रं शिवास्त्रं वा ब्रह्माण्यङ्गानि वा पुनः ॥ २८ ॥<br>
मेलामन्त्रं तु यद्वान्यं परार्धान्तं शतादितः ।<br>
जपेत्तदनुरूपेण मितग्रासो हविष्यभुक् ॥ २९ ॥<br>
अनाहारोऽथ भिक्षाशी चरुभुक् क्षीरपोऽपिवा ।<br>
शाकयावकपिण्याककन्दमूलफलाशनः ॥ ३० ॥<br>
स्मरंस्तद् देवतारूपं जपंस्तस्मै निवेदयेत् ।<br>
जपम् एव समाख्यातः प्रदक्षिण मथोच्यते ॥ ३१ ॥<br>
नानाविधं तदाख्यातमन्तर्बाह्यविभेदतः ।<br>
लिङ्ग प्रासादयोर्मध्ये श्रेष्ठाश्रेष्ठं प्रकीर्तितम् ॥ ३२ ॥<br>
अन्तर्मण्डल शालादावन्तः श्रेष्ठं प्रकीर्तितम् ।<br>
गर्भे प्रदक्षिणं कर्तुं न शक्यं बहुदोषकृत् ॥ ३३ ॥<br>
गर्भगेहे भवेल्लिङ्गच्छाया निर्माल्य सङ्करः ।<br>
सोमसूत्रस्य मूलं च देवसमीप्यमेव वा ॥ ३४ ॥<br>
परिहृत्य कृतं सर्वं यदि सर्वफलावहम् ।<br>
अन्तर्मण्डलदेशेऽपि सोमसूत्रं च विद्यते ॥ ३५ ॥<br>
प्रासादार्ध प्रमाणं प्रासादसममेव वा ।<br>
निर्माल्यसङ्करोऽपि स्याद्धामछाया च विद्यते ॥ ३६ ॥<br>
परिहृत्य तु तत्सर्वं प्रदक्षिण मथाचरेत् ।<br>
सव्यापसव्य मार्गेण कर्तव्यं वा प्रदक्षिणम् ॥ ३७ ॥<br>
सव्यं चण्ड प्रदेशः स्यादपरं सोमसूत्रतः ।<br>
सव्यापसव्यमार्गेण मृदुगत्या समाचरेत् ॥ ३८ ॥<br>
सव्यापसव्यमेवं स्यादन्तर्नित्योत्सवेऽपि वा ।<br>
छायाया लङ्घनं धाम्नो देवदेवोत्सवेऽपि वा ॥ ३९ ॥<br>
तत्कालकृतसेवस्य नैव दोषप्रदं भवेत् ।<br>
तद्बाह्ये नैव दोषस्य प्रवेशोऽस्ति मनागपि ॥ ४० ॥<br>
प्रयत्नोऽपि महान् बाह्ये बहूनि स्युः पदानि च ।<br>
पदे पदेऽश्वमेधस्य फलं दशगुणं भवेत् ॥ ४१ ॥<br>
अङ्गप्रदक्षिणं चान्यदुदयास्तमनान्तकम् ।<br>
अनयोः पुण्यमाहात्म्यं न शक्यं वक्तुमग्रजाः ॥ ४२ ॥<br>
क्षेत्रमाहात्म्यतस्त्वेत देवानन्त फलं भवेत् ।<br>
एवं प्रदक्षिणं ख्यातं शिवाम्भस्तत्र कथ्यते ॥ ४३ ॥<br>
कुम्भे वा कलशे वाथ स्थण्डिलोपरिसंस्थिते ।<br>
सूत्रवस्त्र सुवर्णाम्बु कूर्चचन्दन संयुते ॥ ४४ ॥<br>
शिवेनाङ्गैस्समभ्यर्च्य ब्रह्मभिस्तत्स्थितोदकम् ।<br>
शिवाम्भ इति निर्दिष्टमस्त्रोदं चास्त्र जापतः ॥ ४५ ॥<br>
ततः मृच्छ्रादयः प्रोक्ताः कृच्छ्रोऽन्यस्तप्तसञ्ज्ञकः ।<br>
अतिकृच्छ्रपराकौ द्वौ चान्द्रायणविधिस्ततः ॥ ४६ ॥<br>
त्रिरात्रमेकभुक्तिस्स्यात् त्रिदिनं लङ्घनं भवेत् ।<br>
एवं कृच्छ्रः समाख्यातः प्राजापत्य इति स्मृतः ॥ ४७ ॥<br>
पिबेत्सोष्णं त्र्यहं वारि त्रिदिनं क्षीर भोजनम् ।<br>
सोष्णामाज्यं त्र्यहं चाद्यात् त्रिदिनं केवलोयदा ॥ ४८ ॥<br>
तप्त कृच्छ्रमितिख्यातं त्वतिकृच्छ्रश्च कथ्यते ।<br>
एक विंशति नक्षत्रं त्रिपलं क्षीरभोजनम् ॥ ४९ ॥<br>
अतिकृच्छ्रः समाख्यातः पराक इह कथ्यते ।<br>
द्वादशाहनिर्राहारः पराक इति संस्मृतः ॥ ५० ॥<br>
मासार्धं ग्रासवृद्धिस्स्याच्छुक्ले कृष्णे च हासयेत् ।<br>
चान्द्रायण विधिः प्रोक्तो जलेनैव जलात्मकः ॥ ५१ ॥<br>
सायमाद्यन्तयोरह्नो सायं प्रातश्च मध्यमे ।<br>
चरिष्णुरुपवासं च त्यजेत् भुक्ति चतुष्टयम् ॥ ५२ ॥<br>
मध्यम द्वितयं वाथ तदर्थं दानमेव वा ।<br>
उपवासः समाख्यातश्शान्तिस्त्वत्र निगद्यते ॥ ५३ ॥<br>
मण्डपं तु शुभाशायामग्नौ वा पूर्व वर्त्मना ।<br>
तन्मध्ये कुण्डमापाद्य कृतं हस्तमितन्तथा ॥ ५४ ॥<br>
शिल्पिनं च विसृज्याथ पुण्याहप्रोक्षणं नयेत् ।<br>
देवं संशोध्य विधिना स्नपनं प्रत्यहं नयेत् ॥ ५५ ॥<br>
गन्धाद्यैः पुष्कलैरिष्ट्वा शान्तिकर्म समारभेत् ।<br>
संस्कृत्य कुण्डं वह्निं च शिवं साङ्गं च तर्पयेत् ॥ ५६ ॥<br>
अघोरामथवा शैवमस्त्रं पाशुपतं तु वा ।<br>
अघोरास्त्रमथान्यं वा सुसिद्धं देशिकात्मना ॥ ५७ ॥<br>
कर्णिकायां समभ्यर्च्य साङ्गं सन्तर्पयेदथ ।<br>
समिदाज्यं च गव्यं च मधुरत्रय संयुतम् ॥ ५८ ॥<br>
तिलदूर्वाक्षतैर्युक्तं शुद्धान्नं वाथ पायसम् ।<br>
सहस्रं वा तदर्थं वा शतमष्टाधिकं तु वा ॥ ५९ ॥<br>
प्रत्यहं होमयेदेतैर्मन्त्रमादौ समुच्चरन् ।<br>
स्वाहान्ते भगवन् सर्वक्षोपनाशम्पदं ततः ॥ ६० ॥<br>
कुरुकुर्वीति संयुक्तं प्रतिमन्त्रं दशान्तरम् ।<br>
पञ्चाशदन्तरं वापि शतमन्त्रान्तरं तु वा ॥ ६१ ॥<br>
पठन् होमं समाप्यैवं पूर्णामन्ते समाचरेत् ।<br>
मुखवाससमायुक्तं ताम्बूलं च निवेद्य च ॥ ६२ ॥<br>
कामिकादि शिवज्ञानं पञ्चदिक्षु व्यवस्थितम् ।<br>
तत्तद्दिङ्मुख सञ्जातं पठेयुश्शास्त्रपारगाः ॥ ६३ ॥<br>
प्राचि तत्पुरुषं घोरं दक्षिणे वाममुत्तरे ।<br>
पश्चिमे जातमीशानं जपेयुस्तत्र दीक्षिताः ॥ ६४ ॥<br>
ऋगाद्यध्ययनं कुर्युश्चत्वारो वेदपारगाः ।<br>
स्तोतारो बहवो वैकः पठेयुः स्तोत्र संहतिम् ॥ ६५ ॥<br>
तदर्थ भावनोपेतास्संस्कृताश्शिवदीक्षया ।<br>
एतत् सर्वं प्रकर्तव्यं स्नातैर्होम प्रवर्तकैः ॥ ६६ ॥<br>
होमरक्षां च सङ्गृह्य दत्वार्घ्यं च पराङ्मुखम् ।<br>
निरोध्य तत्र देवेशं दद्यादन्तर्बहिर्बलिम् ॥ ६७ ॥<br>
समाचम्य कृतन्यासः प्रविशेद्देवसन्निधिम् ।<br>
होमकर्म निवेद्यास्मै प्रार्थयेत् दुरित क्षयम् ॥ ६८ ॥<br>
एवं शान्तिस्समादिष्टा नवधा सा समीरिता ।<br>
एक त्रिपञ्चसप्ताहनवाहैश्च द्विसप्तकैः ॥ ६९ ॥<br>
पक्षत्रिसप्त नक्षत्रैरविच्छिन्नायतस्ततः ।<br>
कुण्डे विसर्जनं नोक्तं देवस्याग्नेः पुराविधेः ॥ ७० ॥<br>
विसर्जनं तु वा देवे पावकस्य न सर्वथा ।<br>
शान्तिरेवं समारव्याता शान्तिहोमो विधीयते ॥ ७१ ॥<br>
स च द्विविध उद्दिष्टश्श्रेष्ठः पूर्वं निगद्यते ।<br>
शुभाशास्वग्निदेशे वा मण्डपे समलङ्कृते ॥ ७२ ॥<br>
स्थण्डिलं तत्र सङ्कल्प्य तन्मध्ये विन्यसेत्घटम् ।<br>
ससूत्रं सोदकं कूर्चवस्त्रहेमाम्बुजान्वितम् ॥ ७३ ॥<br>
सितचन्दन दिग्धाङ्गं फलपल्लव संयुतम् ।<br>
परितः कलशानष्टौ वस्त्रकूर्चादि संयुतान् ॥ ७४ ॥<br>
विन्यस्य मध्यमे कुम्भे यजेत्पाशुपताह्वयम् ।<br>
प्रणवासनमारुढं दुराधर्षं महाबलम् ॥ ७५ ॥<br>
पञ्चास्यं दशकर्णं च प्रतिवक्त्रं त्रिलोचनम् ।<br>
दंष्ट्राकराकमत्युग्रं मुक्तनादं सुदुर्जयम् ॥ ७६ ॥<br>
कपालमालाभरणं चन्द्रार्धकृतशेखरम् ।<br>
केकराक्षं महामालानागाभरणलेलिहम् ॥ ७७ ॥<br>
सूर्यकोट्ययुताभं च विघ्नसङ्घात मर्दकम् ।<br>
भुजैर्दशभिरत्युग्रैर्भैरवास्त्रैस्समन्वितम् ॥ ७८ ॥<br>
खड्गचापमहाशूलाभयपाशांश्च दक्षिणे ।<br>
खेटबाणा कपालांश्च वरप्रासौ च वामतः ॥ ७९ ॥<br>
पिङ्गाभस्मश्रु संयुक्तं तथाविधशिरोरुहम् ।<br>
ध्यात्वैवं समुच्चरन् मन्त्रमावाह्यार्चनमारभेत् ॥ ८० ॥<br>
ॐ श्लीङ्कार संयुक्तं पं शुं हुफण्णस्त्विति ।<br>
प्रणवं वह्नि दिग्भागे श्लीङ्कारं शाङ्करे यजेत् ॥ ८१ ॥<br>
पङ्कारं नैक्रते भागे शङ्कारं वायु गोचरे ।<br>
ओङ्कारादि फडान्ताश्च वर्णाः स्थाने हृदादयः ॥ ८२ ॥<br>
सर्वे पाशुपतोपेतहृदयादि समन्विताः ।<br>
फडन्तान् प्रणवोपेतान् वज्रादीन् कलशेषु तान् ॥ ८३ ॥<br>
इष्ट्वा गन्धादिभिर्देवं नैवेद्यान्तं समर्चयेत् ।<br>
तदग्रे हास्तिके वृत्त कुण्डे वा स्थण्डिलेऽपि वा ॥ ८४ ॥<br>
संस्कृते पूर्ववत्पञ्चसंस्काररैस्संस्कृतेऽनले ।<br>
देवं पाशुपतं साङ्गमावाह्याभ्यर्च्य तर्पयेत् ॥ ८५ ॥<br>
समिदाज्यतिलक्षीरसितदूर्वाचरूंस्ततः ।<br>
सहस्रं वा तदर्धं वा शतमष्टोत्तरं तु वा ॥ ८६ ॥<br>
प्रत्येकं जुहुयान्मन्त्रमुच्छरन् कर्मनिर्दिशेत् ।<br>
भगवन् दोषशान्तिं तु कुरुकुर्विति देशिकः ॥ ८७ ॥<br>
अङ्गानि दश चास्त्राणि दशहुत्वा प्रतोषयेत् ।<br>
पूर्णाहुतिं ततो दद्यादस्त्रं पाशुपतं स्मरन् ॥ ८८ ॥<br>
प्रायश्चित्ताहुतिं हुत्वा मन्त्रं पाशुपतं स्मरन् ।<br>
पुनः पूर्णां च ताम्बूलं दत्वार्घ्यं च पराङ्मुखम् ॥ ८९ ॥<br>
कृत्वा लयाङ्गमाकर्मपर्यन्तं परिरक्षयेत् ।<br>
प्रत्यहं वा तदुत्पाद्य तर्पयेदस्त्र रूपिणम् ॥ ९० ॥<br>
अन्तर्बहिर्बलिं दत्वा समाचम्याणुविग्रहः ।<br>
समर्पितक्रिये देवे त्वभीष्टं प्रार्थयेद्गुरुः ॥ ९१ ॥<br>
कुम्भाद्देवं विसृज्याथ द्वादशान्ते नियोजयेत् ।<br>
ततस्तत्कुम्भ पानीयैः प्रोक्षयेदभितस्ततः ॥ ९२ ॥<br>
होमो वा समिदाज्यान्नैः कुम्भसंस्थापनं विना ।<br>
कर्तव्यश्शान्तिहोमोऽयं शान्त्युक्तदिनसङ्ख्यया ॥ ९३ ॥<br>
दिशा होमं ततो वक्ष्ये द्विविधस्स उदाहृतः ।<br>
प्रायश्चित्तार्थमन्योऽयं स्नपनाद्यङ्ग भाग्भवेत् ॥ ९४ ॥<br>
लिङ्गेवा प्रतिमायां वा पीठे प्रासाद एव वा ।<br>
मण्डपे मालिकादौ वा वृक्षादेर्मूल एव वा ॥ ९५ ॥<br>
यदर्थं वर्तते प्रायश्चित्तं तस्यचतसृषु ।<br>
दिक्षु कूटान् प्रपां वापि कृत्वा कुण्ड चतुष्टयम् ॥ ९६ ॥<br>
वेदाश्रं वा सुवृत्तं वा हस्तमात्रमितं यथा ।<br>
स्थण्डिलं वा समापाद्य प्रोक्षयेदस्त्र वारिणा ॥ ९७ ॥<br>
सर्वार्थं वा चतुर्दिक्षु प्रासादस्य तदाचरेत् ।<br>
एकं वा कूटमापाद्य तत्र सर्वं समाचरेत् ॥ ९८ ॥<br>
मध्यमे वेदिकायुक्तं कुम्भसंस्थापनाय च ।<br>
अथैतद्यागशालायां कर्म सर्वं समापयेत् ॥ ९९ ॥<br>
अथान्यत् कुण्डमैशान्यां ब्रह्माङ्ग सहितस्य च ।<br>
तर्पणार्थं महेशस्य कल्प्यं वा मुनिपुङ्गवाः ॥ १०० ॥<br>
शिवं सम्पूज्य विधिवल्लिङ्गे वा स्थण्डिलादिके ।<br>
तदग्रे संयजेदस्त्रंशिवाख्यन्देशिकोत्तमः ॥ १०१ ॥<br>
चतुर्वक्त्रं ज्वलत्केशं विद्युत्पुञ्जसमप्रभम् ।<br>
चन्द्रखण्डसुमूर्धानं सचतुष्कर पल्लवम् ॥ १०२ ॥<br>
अशनिध्वनिसंयुक्तमसह्यं भीमविक्रमम् ।<br>
द्वादशाक्षियुतं शक्तिशूलाभयवरान्वितम् ॥ १०३ ॥<br>
ध्यात्वैवं गन्धपुष्पाद्यैः शिवास्त्रं स्वाणुनार्चयेत् ।<br>
दक्षेऽघोरमभ्यर्च्य पश्चात् पाशुपतं यजेत् ॥ १०४ ॥<br>
सौम्ये प्रत्यङ्गिरा पूज्या तद्ध्यानमन्त्रमुच्यते ।<br>
ॐ ह्रीङ्ङ्कारं ततः कृष्णवाससे चेति यत्पदम् ॥ १०५ ॥<br>
ततश्च सिह्मवदने महावदन इत्यपि ।<br>
महाभैरविवर्णे च सर्वशत्रुपदं ततः ॥ १०६ ॥<br>
कर्मविध्वंसिनीत्येवं परमन्त्रपदं ततः ।<br>
च्छेदनीत्युद्धरे पश्चात् सर्वभूतदमन्यपि ॥ १०७ ॥<br>
सर्वभूतांस्ततो बन्धबन्धेति पदमुद्धरेत् ।<br>
सर्वविघ्नानिति पदं छिन्धिछिन्धीति यत्पदम् ॥ १०८ ॥<br>
सर्वव्याधि निकृन्तेति निकृन्तेति पदं च यत् ।<br>
सर्वदुष्यांस्ततो भक्ष भक्षेति पदमुद्धरेत् ॥ १०९ ॥<br>
ज्वाला जिह्वे करालेति पदं दंष्ट्रेपदं पुन ।<br>
प्रत्यङ्गिरे पदं पश्चात् ह्रीं नमोस्त्विति यत् पदम् ॥ ११० ॥<br>
ते स्वाहेत्युद्धरेदेष मन्त्रः प्रत्यङ्गिरात्मकः ।<br>
प्रणवात् सप्तवर्णं हृच्छिरः पञ्चदशाक्षरम् ॥ १११ ॥<br>
दशाक्षरा शिखा तस्मात् कवचं सप्तवर्णकम् ।<br>
तथैव तस्मान्नेत्राणुश्चतुस्त्रिं।शद्भिरस्त्रकम् ॥ ११२ ॥<br>
त्रयोदशार्णा गायत्री सावित्री सप्तवर्णतः ।<br>
नमः स्वाहावषड्वौषड् ह्रुम्फड् युक्ता हृदादयः ॥ ११३ ॥<br>
सिह्मवक्त्रोग्रदंष्ट्राग्निसप्रभोर्ध्वशिखान्विताम् ।<br>
कृष्णाञ्जननिभां वृत्तरक्तनेत्रत्रयान्विताम् ॥ ११४ ॥<br>
वहन्तीं सव्यहस्ताभ्यां शूलं डमरुकं परम् ।<br>
वहन्तीं वामहस्ताभ्यां मुण्डं शेषे तु पल्लवम् ॥ ११५ ॥<br>
कृष्णाम्बरधरां सास्रमांसास्यां नर्तने रताम् ।<br>
मौक्तिकाभरणैर्युक्तां सर्वावयवभूषणाम् ॥ ११६ ॥<br>
अट्टहासरवोपेतां कृष्णाजिन समन्विताम् ।<br>
ध्यात्वैवं गन्धपुष्पाद्यैरर्चयेत्परमेश्वरीम् ॥ ११७ ॥<br>
अथवा पञ्चकुम्भांस्तु ससूत्रान् वस्त्रवेष्टितान् ।<br>
गन्धोदकोदरान् कूर्चहेम पङ्कजसंयुतान् ॥ ११८ ॥<br>
पृथक् स्थण्डिलकाधारान् सपिधानान् सपल्लवान् ।<br>
चन्दनालिप्तदेहांस्तु विन्यस्य करकेण च ॥ ११९ ॥<br>
तथाविधेन संयुक्तं तत्र मध्ये शिवाम्बिकाम् ।<br>
प्रागुक्तया परितोऽस्त्राणि ततः प्रत्यङ्गिरामपि ॥ १२० ॥<br>
इष्ट्वा विज्ञाप्य होमार्थं विशेयुः पावकालयम् ।<br>
कुण्डं स्वकीयं संस्कृत्य पावकं च यथा पुरा ॥ १२१ ॥<br>
स्वस्वदेवान् समावाह्य साङ्गान् गन्धादिना सह ।<br>
तर्पयेयुर्यथान्यायं मूर्तिपा गुरुणा सह ॥ १२२ ॥<br>
कुर्युश्चाध्ययनं मन्त्रजपं स्तोत्र जपादिकम् ।<br>
प्राग्वत् समाहिताः स्वस्वदिक्षु सम्यग् व्यवस्थिताः ॥ १२३ ॥<br>
प्लक्षोदुम्बरकाश्वत्थ वटास्समिध ईरिताः ।<br>
प्रधानस्य पलाशस्स्यात् स च सर्वत्र वा मतः ॥ १२४ ॥<br>
तिलाज्यदूर्वास्समिधः क्षीराक्तार्काङ्गुलायतः ।<br>
चरूश्च होमद्रव्याणि शतं पञ्चाशदेव वा ॥ १२५ ॥<br>
प्रत्येकमेतैर्जुहुयुः स्वदेवध्यान तत्पराः ।<br>
प्रायश्चित्ताहुतिं पूर्णां ताम्बूलाहुतिसंयुताम् ॥ १२६ ॥<br>
रक्षादानं निरोधार्घ्यं लयाङ्गे सन्निरोधनम् ।<br>
अन्तर्बहिर्बलिं पश्चादाचान्तो मन्त्रविग्रहः ॥ १२७ ॥<br>
कर्म विज्ञापनं देवे प्रार्थयंस्तत्प्रसादतः ।<br>
कर्तुर्भस्मप्रदानं च कुर्यात्सर्वमनुक्रमात् ॥ १२८ ॥<br>
देवं कुम्भस्थपानीयैः संस्नाप्याभ्यर्चयेद्गुरुः ।<br>
देव धाम्निकृतं चैतद्यदि कुम्भोदकैस्तदा ॥ १२९ ॥<br>
प्रायश्चित्तं समुद्दिश्य वर्तते प्रोक्षयेत्तुतम् ।<br>
दिशाहोमस्समाख्यातस्सर्वारिष्ट निवारणः ॥ १३० ॥<br>
दिशाहोमो द्वितीयोऽसौ विशेषतस्तत्र कथ्यते ।<br>
प्रत्यङ्गिरायाश्चास्त्राणां पूजा नात्र समीरिता ॥ १३१ ॥<br>
समिदाज्योदनैर्होमस्सुतिलैस्सिततण्डुलैः ।<br>
होमश्च पुरुषाघोरवामाजैर्दिक्षु सम्मतः ॥ १३२ ॥<br>
स्नपनादिषु होमेऽयं चतुर्दिक्षु च सम्मतः ।<br>
वक्ष्येहं संहिताहोमं सर्वदोषनिकृन्तनम् ॥ १३३ ॥<br>
शुभाशायामथान्यस्मिन् नित्याग्नौ यागमण्डपे ।<br>
उत्सवाद्यग्निमध्ये वा स्थण्डिले वा समाचरेत् ॥ १३४ ॥<br>
सब्रह्माङ्गश्शिवश्शास्त्रे संहितेत्यभिधीयते ।<br>
तैर्मन्त्रैस्संस्कृते वह्नौ गन्धाद्यैरर्चितो गुरुः ॥ १३५ ॥<br>
पलाशसमिदाज्यान्नैश्शत सङ्ख्या शिवाणुना ।<br>
शिवाद्दशांशतोऽङ्गानामाहुतिर्ब्रह्मणामपि ॥ १३६ ॥<br>
ततोऽघोराणुना होमं पञ्चविंशतिसङ्ख्यया ।<br>
प्रायश्चित्तार्थमापाद्य पूर्णां कुर्याद्विधानतः ॥ १३७ ॥<br>
संहिताहोम एष स्यान्मूर्तिहोमो विधीयते ।<br>
हर्म्याग्रेऽन्यत्र वा कृता स्थण्डिलं कृतमण्डले ॥ १३८ ॥<br>
शिवकुम्भं न्यसेन्मध्ये वर्धनीं तस्य दक्षिणे ।<br>
अष्टदिक्ष्वष्ट कुम्भांस्तु वज्राद्यायुध संयुतान् ॥ १३९ ॥<br>
ससूत्रान् सापिधानाश्च सवस्त्रान् सहिरण्यकान् ।<br>
गन्धोदकोदरान् गन्धपुष्पधूपदीप प्रदीपकैः ॥ १४० ॥<br>
मध्यकुम्भे शिवं चेष्टवाघोरास्त्रं करके यजेत् ।<br>
यद्वाघोरास्त्रराजानं मध्यकुम्भे शिवं विना ॥ १४१ ॥<br>
वर्धनीमपि हित्वैव साङ्गमभ्यर्चयेद्गुरुः ।<br>
दत्वासनमथास्त्रासनाय हुं फण्णमस्त्विति ॥ १४२ ॥<br>
दत्वास्त्रमूर्तये हुं फण्णमो मूर्तिं च तामपि ।<br>
ध्यायेत्सूर्यसहस्राभं प्रलयाम्बुदनिस्वनम् ॥ १४३ ॥<br>
प्रदीप्तदशन प्रान्तप्रकाशमुखकन्दरम् ।<br>
त्र्यक्षं तटिल्लताजिह्वादीप्तभ्रूश्ममश्रुमूर्धजम् ॥ १४४ ॥<br>
सर्वोपवीतं शूलासिशक्तिमुद्गरधारिणम् ।<br>
चतुर्भुजं चतुर्वक्त्रं स्फुरच्चन्द्रार्ध शेखरम् ॥ १४५ ॥<br>
नृत्यन्तं तं महाकायं नागाभरण भूषितम् ।<br>
देवदानवदैत्यानां दर्पितानां विमर्दकम् ॥ १४६ ॥<br>
वज्रादि शूल पर्यन्तान्यभितोऽस्त्राणि संयजेत् ।<br>
पद्मं चक्रं तथैशाने नैऋते च क्रमाद्यजेत् ॥ १४७ ॥<br>
तदग्र कल्पिते कुण्डे हास्तिके वृत्तसन्निभे ।<br>
स्थण्डिले संस्कृते वापि वह्निं विन्यस्य देशिकः ॥ १४८ ॥<br>
संस्कृत्य पञ्चसंस्कारैर्वह्निकार्योक्तवर्त्मना ।<br>
तत्रावाह्य यजेत्साङ्गम् अघोरास्त्रं शिवानले ॥ १४९ ॥<br>
समिदाज्य तिलक्षीरसितदूर्वामधुत्रयम् ।<br>
हविष्यान्नं सहस्रं वा तदर्धं शतमेव वा ॥ १५० ॥<br>
प्रत्येकं जुहुयादेतैरघोरास्त्रं शिवानले ।<br>
कर्मनिर्देश संयुक्तमङ्गैरस्त्रैश्च तर्पयेत् ॥ १५१ ॥<br>
पूर्णाहुतिं ततो दत्वा प्रायश्चित्तं समाप्य च ।<br>
पुनः पूर्णां च ताम्बूलं दत्वा स्तुत्वाभिवन्द्य च ॥ १५२ ॥<br>
अध्येष्याभीष्टमाचार्यो होमरक्षां समाचरेत् ।<br>
स्वार्थं च यजमानार्थं च दद्यादर्घ्यं पराङ्मुखम् ॥ १५३ ॥<br>
लयाङ्गं पूजयित्वान्ते शिवं व्याहृतिमाचरेत् ।<br>
तत्रैव रक्षयेन्नित्यं यावत्कर्म समाप्तये ॥ १५४ ॥<br>
प्रत्यहं जनयेद्वाथ स्थण्डिले होमकर्मणि ।<br>
अन्तर्बहिर्बलिं दत्वा समाचम्याणुविग्रहः ॥ १५५ ॥<br>
गत्वा कुम्भान्तिकं कर्म विज्ञाप्येशेऽस्त्ररूपिणि ।<br>
ततस्तत्कुम्भ पानीयैः स्नापयेत् परमेश्वरम् ॥ १५६ ॥<br>
गन्धपुष्पसृगाद्यैश्च नैवेद्यान्तैः प्रपूजयेत् ।<br>
सम्प्रार्थ्य वाञ्चितं देवाल्लब्धानुज्ञः प्रसादजम् ॥ १५७ ॥<br>
भस्मापि यजमानाय दातव्यं होमकर्मणि ।<br>
अत्राप्यध्ययनं मन्त्रजपं शान्तिवदाचरेत् ॥ १५८ ॥<br>
मूर्तिहोमः समाख्यातः प्रायश्चित्तार्थमीरितः ।<br>
अन्योऽपि मूर्तिहोमस्य विशेषस्त्वत्र कथ्यते ॥ १५९ ॥<br>
यजेत् कुम्भास्त्रवर्धन्योर्मध्यमे शिवमम्बिकाम् ।<br>
संयजेन्मूर्तिमूर्तीशानष्ट कुम्भेषु बाह्यतः ॥ १६० ॥<br>
अष्टदिक्षु च शर्वादिमन्त्रैर्होमं समाचरेत् ।<br>
स्थण्डिलेष्वष्टकुण्डेषु वेदिकासहितेषु वा ॥ १६१ ॥<br>
समिदाज्यतिलक्षीरयवैरष्टोत्तरंशतम् ।<br>
पञ्चाशत्सङ्ख्यकं वापि तदर्थं वा पृथक् पृथक् ॥ १६२ ॥<br>
पलाशोदुम्बराश्वत्थ वटा दिक्षु विदिक्ष्वथ ।<br>
शम्यपार्मश्रीवृक्षप्लक्षास्समिध ईरिताः ॥ १६३ ॥<br>
क्षीरसस्येन्द्र हीनैर्वा पञ्चकुण्ड घटैस्तु वा ।<br>
पञ्चपक्षेऽष्तपक्षे वा स्थण्डिलं पूर्वदिग्गतम् ॥ १६४ ॥<br>
विधाय सर्वं मन्त्रैस्तु होमं तत्र समाचरेत् ।<br>
पूर्वस्मिन्नीश कुण्डे वा गुरुस्संहितायाहुतिम् ॥ १६५ ॥<br>
पूर्णाहुतिं ततो दत्वा घटोदैः स्नापयेच्छिवम् ।<br>
सम्पूज्य गन्धपुष्पाद्यैः प्रार्थयेदिष्टसिद्धये ॥ १६६ ॥<br>
एवं श्रेष्ठादि भेदेन मूर्तिहोमस्त्रिधामतः ।<br>
कर्तव्यो मूर्तिहोमोयं मूर्तीशार्चनहोमयुक् ॥ १६७ ॥<br>
सम्प्रोक्षण प्रतिष्ठादौ निष्कृत्यै नायमीरितः ।<br>
शान्त्युक्तदिन सङ्ख्याया वशेनैतत्समाचरेत् ॥ १६८ ॥<br>
मूर्तिहोम इति प्रोक्तो घृतस्नानादिकः पुरा ।<br>
यतो मया समदिष्ट स्ततो नाद्यापि कथ्यते ॥ १६९ ॥<br>
एकसन्ध्यादि भेदेन नित्यपूजा विलोपने ।<br>
द्वारेशार्चनलोपे च पञ्चशुद्धिविलोपने ॥ १७० ॥<br>
लोपे चासनसंस्कारोपचाराणामथावृतेः ।<br>
पाद्यादीनां चतुष्के चाभ्यङ्गकोद्वर्तनेऽपि वा ॥ १७१ ॥<br>
निमज्जन विहीने वा तैलाद्यैस्संयुते शिवे ।<br>
अर्चिते पञ्चगव्ये वा लुप्ते पञ्चामृतेऽपि वा ॥ १७२ ॥<br>
गन्धेऽदत्तेऽथवा स्वल्पे पुष्पे दत्ते विपर्ययात् ।<br>
दीपे चारात्रिके लुप्ते धूपारात्रिकयोरथ ॥ १७३ ॥<br>
नीराजनस्य वा दीपमालास्थेनाहृतेन वा ।<br>
मूषिकाद्यैस्तु दीपेन वह्निना वा द्विजोत्तमाः ॥ १७४ ॥<br>
लिङ्गबेरागमादौ तु स्पृष्टे दुष्टेऽन्यवर्णकैः ।<br>
लिङ्गादिस्थेऽम्बरे दग्धे दग्धे सद्मनिवातथा ॥ १७५ ॥<br>
दीपे च रक्षादीपे वा हविष्यामन्त्रणात्मके ।<br>
हीने काण्डपटे गन्धे पुष्पे नैवेद्यकादिषु ॥ १७६ ॥<br>
कृमिकीटनराद्यस्थिनखरोमादिदर्शने ।<br>
देवाय दत्तद्रव्येषु नखरोमादिदर्शने ॥ १७७ ॥<br>
श्लेष्माश्रुरुधिराद्युक्तद्रव्यैरम्भ्यर्चितेशिवे ।<br>
सामान्यप्राणिसम्भूत मलयुक्तैरथापिवा ॥ १७८ ॥<br>
नैवेद्याहरणे काले तोयसेके विलोपिते ।<br>
तदाक्रमे वा शङ्खस्य निस्वने वा तदुज्झिते ॥ १७९ ॥<br>
प्रागेव निश्चित द्रव्यहीने तस्य वर्धने ।<br>
लिङ्गे बेरादिके शून्यमस्तके पूर्वकल्पिते ॥ १८० ॥<br>
मालाद्येऽवस्थिते म्लाने लिङ्गाद्ये पूजिते सति ।<br>
बलावदत्ते नित्ये वा वह्निकर्मणि नित्यके ॥ १८१ ॥<br>
काम्ये वा त्वकृते कुण्डवह्नि संस्कार लोपने ।<br>
अशैवाग्नौ कृते होमे वैदिकादि क्रियाकृतौ ॥ १८२ ॥<br>
केवले सशिवे वाग्नौ निर्वाणेतु द्विजोत्तमाः ।<br>
होमद्रव्येऽथवा हीने नित्योत्सवविलोपने ॥ १८३ ॥<br>
बेरं विहाय वा तस्मिन् पुष्पलिङ्गादिभिः कृते ।<br>
वृष्टिपातादिभिर्वापि राष्ट्रक्षोभादि हेतुभिः ॥ १८४ ॥<br>
गर्भगेहे कृते तस्मिन् तत्काले दीपलोपने ।<br>
अतोद्य नृत्तकरणे वितानस्य विलोपने ॥ १८५ ॥<br>
बलिप्रदान कालेतु वाद्यदीपविलोपने ।<br>
पादुकाराधन हीने तद्याने वा विलोपिते ॥ १८६ ॥<br>
अयोजितास्त्रनाथे वा लिङ्गे पाशुपताह्वये ।<br>
उक्तप्रदक्षिणे हीने वैपरीत्यप्रदक्षिणे ॥ १८७ ॥<br>
बैरादौ पतिते वान्नलिङ्गे पात्रेऽथ पादुके ।<br>
सौख्ये कृते तदङ्गे वा पञ्चाचार्याधिपोज्झिते ॥ १८८ ॥<br>
सौख्यश्लोकविहीनेतु गणिकापतनेऽथवा ।<br>
तदा दीपेऽथवा गाने विहीने तु द्विजोत्तमाः ॥ १८९ ॥<br>
अतोद्यनृत्तवैकल्ये नीराजनविलोपने ।<br>
तदङ्गे वाप्यदत्तायां रक्षायां भस्मनस्तथा ॥ १९० ॥<br>
अदत्ते दर्पणे छत्रचामरादौ सति प्रभोः ।<br>
कृते पर्युषित पुष्पाद्यैरर्चने गर्भगेहके ॥ १९१ ॥<br>
सनिर्माल्येऽथवा विप्राः द्रव्यैरीशे प्रपूजिते ।<br>
निर्माल्यसङ्करोपेतैः क्षयकुष्ठादिरोगिभिः ॥ १९२ ॥<br>
बधिरैः पापरोगात्तैरपस्मारादिसंयुतैः ।<br>
दुष्टलक्षणयुक्तैश्च हीनाङ्गैर्वाधिकाङ्गिभिः ॥ १९३ ॥<br>
विशिखैर्वाचिते देवे सन्ध्यातिक्रमणे तथा ।<br>
आदिशैव कुलोद्भूतव्यतिरिक्तैश्शिवेऽर्चिते ॥ १९४ ॥<br>
अधिकारविहीनैर्वा देवलैर्वार्चितेशिवे ।<br>
एवं नित्यविधो प्रोक्तः प्रायश्चित्ते ह्यनुक्रमः ॥ १९५ ॥<br>
अनुक्रमानुरूपेण नित्यनिष्कृतिरुच्यते ।<br>
एकसन्ध्यार्चनाहीने पूजयोत्तमया युते ॥ १९६ ॥<br>
स्थानराज्ञोनिरोधः स्याद्दिशाहोमं तदा नयेत् ।<br>
मध्यया मूर्तिहोमस्स्याद्धीनया शान्तिहोमकम् ॥ १९७ ॥<br>
विधाय पूजां त्रिगुणां द्विगुणां वा समामथ ।<br>
उपसन्ध्यार्चने हीने हीनोक्तां निष्कृतिं गुरुः ॥ १९८ ॥<br>
नयेद्दोषापहारार्थं द्विसन्ध्यालोपने ततः ।<br>
कलशैर्नवभिर्दैवं संस्नाप्य तदनन्तरम् ॥ १९९ ॥<br>
प्रायश्चित्तं ततः कुर्यात् प्रागुक्तं देशिकोत्तमः ।<br>
त्रिसन्ध्यार्चन लोपे तु स्नपनं पञ्चविंशतिः ॥ २०० ॥<br>
चतुस्सन्ध्यार्चने हीने पञ्चाशत् स्नपनादिकम् ।<br>
प्रायश्चित्तं प्रकर्तव्यमेकाहे तु विहीनके ॥ २०१ ॥<br>
अष्टोत्तरशतं स्नानादिकं कार्यं पुरोदितम् ।<br>
दिनद्वये विहीने तु द्विदिनं चैतदाचरेत् ॥ २०२ ॥<br>
तत्रापि सन्ध्यालोपश्चेत्तदुक्ता निष्कृतिर्मता ।<br>
दिनानि यानि हीनानि पूजया नित्यसञ्ज्ञया ॥ २०३ ॥<br>
तदहस्सङ्ख्यया कुर्यात् प्रायश्चित्तं पुरोदितम् ।<br>
एक मासावधिं यावत्ततस्सम्प्रोक्षणं नयेत् ॥ २०४ ॥<br>
नान्यथा देवदेवस्य सन्निधिर्द्विजसत्तमाः ।<br>
द्वारपालार्चने हीने विघ्नबाधा द्विजोत्तमाः ॥ २०५ ॥<br>
तदर्थं संहिताहोमं समाप्यद्वारपान्यजेत् ।<br>
पञ्चशुद्धि विहीना या सा पूजा त्वकृता भवेत् ॥ २०६ ॥<br>
आसनस्कन्धहीने तु दुस्थितिर्भुवि जायते ।<br>
शिवसंस्कारहीने तु नराः स्युर्दुष्टचारिणः ॥ २०७ ॥<br>
अथोपचार वैकल्ये क्षुत्पिपासादिभिर्नराः ।<br>
पीड्यन्ते क्रमभङ्गेतु साङ्कर्यं भुविजायते ॥ २०८ ॥<br>
विद्यादावृति भङ्गेतु प्रेष्याणां दुस्थितिं गुरुम् ।<br>
शान्ति होमं तदाकृत्वा यथावत्सर्वमाचरेत् ॥ २०९ ॥<br>
नित्ये नैमित्तिके काम्ये पाद्यादि द्रव्य हीनके ।<br>
तदङ्गे वा भवेल्लोके तत्तद्द्रव्यविनाशनम् ॥ २१० ॥<br>
पाद्यद्रव्ये तदङ्गे वा विहीने पादरोगता ।<br>
तद्वदाचमनाङ्गे वा मुखरोगो भविष्यति ॥ २११ ॥<br>
शिरस्यर्घ्ये तदङ्गे वा हीने रोगो भवेद्ध्रुवम् ।<br>
दूर्वापुष्पाक्षतैर्हीने तदङ्गे तत्फलं ध्रुवम् ॥ २१२ ॥<br>
अभ्यङ्गादि विहीने तु भवेयुस्सरुजा नराः ।<br>
पञ्चगव्य विहीने तु हीने पञ्चामृतेङ्गके ॥ २१३ ॥<br>
तत्तद्द्रव्यविनाशस्तु भवेल्लोके न संशयः ।<br>
गन्धादानेऽङ्गवैकल्ये पुष्पादाने तदङ्गके ॥ २१४ ॥<br>
तत्तद्द्रव्य विनाशो हि भवेल्लोके मुनीश्वराः ।<br>
धूपेऽदत्ते तदङ्गे वा हीने स्याद्घोर रोगता ॥ २१५ ॥<br>
घण्टायास्ताडने हीने पिशाचै राक्षसादिभिः ।<br>
पीडयन्ते सोपसर्गाश्च जायन्ते तन्निवासिनः ॥ २१६ ॥<br>
दीपप्रदाने हीनेऽङ्ग लोपेवा दृष्टरोगता ।<br>
आमन्त्रण हविर्लोपे तदङ्गानामथापिवा ॥ २१७ ॥<br>
नैवेद्य तदङ्गस्याप्रदाने सस्यनाशनम् ।<br>
ताम्बूलानामभावेऽङ्गे हीने वा वक्त्ररोगता ॥ २१८ ॥<br>
अथ काण्डपटे हीने देवानां सन्निधिक्षयः ।<br>
भवेदिति गुरुर्ज्ञात्वा प्रायश्चित्तं समाचरेत् ॥ २१९ ॥<br>
देवं सम्पूज्य तद्द्रव्यं द्विदुणं दापयेच्छिवे ।<br>
शान्तिहोमं ततः कुर्यात् स्नपनं वा गुरुर्नयेत् ॥ २२० ॥<br>
तत्तद्द्रव्यविहीने च द्विगुणं दापयेच्छिवे ।<br>
कर्तव्यस्संहिताहोमश्शताघोर जपोऽथवा ॥ २२१ ॥<br>
द्रव्याणामेव चैतेषामर्धे पादे तदर्धके ।<br>
प्रदत्तेऽघोर मन्त्रेण द्विचतुष्षट्शतं क्रमात् ॥ २२२ ॥<br>
जप्त्वा देवाय तद्द्रव्यन्द्विगुणं दापयेत्ततः ।<br>
द्रव्याण्येतान्यमन्त्रेण दत्तानि यदि शङ्करे ॥ २२३ ॥<br>
अदत्तमेव तद्द्रव्यं देवमभ्यर्च्य देशिकः ।<br>
दद्यादन्ते स्वमन्त्रेण द्रव्यं वा द्विगुणं समम् ॥ २२४ ॥<br>
स्नपनं कारयेद्दिष्टं शतं घोरजपं तु वा ।<br>
नित्ये नैमित्तिके काम्ये पाद्यादित्रयलोपने ॥ २२५ ॥<br>
दद्योजातनरेशानाश्शतधावर्त्य देशिकः ।<br>
याद्यादि द्विगुणं दद्यात्तद्द्रव्यं केवलं तु वा ॥ २२६ ॥<br>
दूर्वापुष्पाक्षते हीने शतं जापोहृदामतः ।<br>
प्रवर्तमानेऽभ्यङ्गे वोद्वर्तनिर्मज्जनादिके ॥ २२७ ॥<br>
हीने हृदा शतं जप्त्वा द्विगुणं दापयेत्ततः ।<br>
संस्थितेऽभ्यङ्ग तैलाद्ये पूजया संहिताहुतिः ॥ २२८ ॥<br>
नित्ये नैमित्तिके काम्ये पूर्वकॢप्तशरावृते ।<br>
विलुप्ते संहिताहोमं कृत्वा द्विगुणमाचरेत् ॥ २२९ ॥<br>
अनेन विधिना कुर्यात् पञ्चगव्यं च निष्कृतिम् ।<br>
पूर्वसङ्कल्पिते गन्धे लुप्ते सद्यः शतं जपेत् ॥ २३० ॥<br>
जुहुयाद्वाथ तद्द्रव्यं द्विगुणं सममेव वा ।<br>
अपुष्कले विहीने वा पुष्पे दत्ते विपर्ययात् ॥ २३१ ॥<br>
शतवारं जपेदीशं तद्दद्यात् द्विगुणं ततः ।<br>
धूपेचारात्रिके घोरं जप्त्वान्ते द्विगुणं ततः ॥ २३२ ॥<br>
धूपारात्रिकयोर्दानकाले नीराजनस्य च ।<br>
दीपमालास्थितेनाथ मुषिकाद्याहृतेन वा ॥ २३३ ॥<br>
वह्निना यदि संस्पृष्टे लिङ्गबेरागमादिके ।<br>
अणुना महता वापि राज्ञो रोगो भविष्यति ॥ २३४ ॥<br>
संशोध्य वह्निना दुष्टं संस्नाप्यपरमेश्वरम् ।<br>
पञ्चामृत समायुक्तं नालिकेरोदकान्वितम् ॥ २३५ ॥<br>
सम्पूज्य देवदेवेशं मूर्तिहोमं समाचरेत् ।<br>
अणुमात्रो भवेद्वह्निर्यदि शान्तिं समाचरेत् ॥ २३६ ॥<br>
लिङ्गबेरादिसंस्थानि वासांसि यदि वह्निना ।<br>
निर्दग्धानि तदा कुर्यात् कर्म सम्प्रोक्षणादिकम् ॥ २३७ ॥<br>
दग्धानि चेत् प्रदेशेन तदा शान्तिं समाचरेत् ।<br>
दहने सद्मनः कुर्यात् सद्म सम्प्रोक्षणात्मकम् ॥ २३८ ॥<br>
देवाय स्नपनं कुर्यात् धामच्छेदादिसम्भव ।<br>
तदुक्तां निष्कृतिं कुर्यात् सन्धानादि समन्वितम् ॥ २३९ ॥<br>
वह्निना लिङ्गबेरादावन्यवर्णमुपायते ।<br>
मानुषं चेत् परित्याज्यं ग्राह्यं स्वायम्भुवादिकम् ॥ २४० ॥<br>
प्रतिक्रियानुकर्मोक्त्या कार्या सम्प्रोक्षणान्विता ।<br>
पुस्तको यदि लेशेन दग्धः शान्तिं समाचरेत् ॥ २४१ ॥<br>
सकले विकले कुर्याच्छिवस्य स्नपनं महत् ।<br>
प्राण्यङ्गधूपादेन च पञ्चमस्य शतं जपेत् ॥ २४२ ॥<br>
दीपानामथ वैकल्ये जपेदघोर शतत्रयम् ।<br>
दीपानि द्विगुणं पश्चात् देवदेव प्रदापयेत् ॥ २४३ ॥<br>
रक्षा दीपस्य विच्छेदेऽप्येवं द्विगुणजापयुक् ।<br>
हविष्य दत्ते देवाय स्नपनं तु विधाय च ॥ २४४ ॥<br>
द्विगुणं दापयेत्पश्चादामन्त्रण हविष्यपि ।<br>
अथ काण्डपटे हीने कवचं द्विशतं जपेत् ॥ २४५ ॥<br>
गन्धपुष्पनिवेद्यादि द्रव्येष्वपि तथा भवेत् ।<br>
कृमिकीटनराद्यस्थिनखरोमादि दर्शने ॥ २४६ ॥<br>
त्यजेत् स्वल्पं तु तद्द्रव्यं महच्चेन्न परित्यजेत् ।<br>
शिवाय दत्तद्रव्येषु नखरोमादि दर्शने ॥ २४७ ॥<br>
पञ्चगव्यैस्सुसंस्नाप्य जपेदघोरं शतत्रयम् ।<br>
श्लिष्माश्रुरुधिराद्युक्त द्रव्यैश्चेत् पूजितः शिवः ॥ २४८ ॥<br>
स्नपनं देवदेवाय कल्पयेत् कर्तुरिच्छया ।<br>
सामान्यप्राणि सम्भूतमलयुक्ते तथाचरेत् ॥ २४९ ॥<br>
नैवेद्याहरणे पाकस्थानात्तोयेन सेचनम् ।<br>
हीनं लङ्घनं तत्र यदि जायेत दोषदम् ॥ २५० ॥<br>
अर्घ्याम्बुना तदाप्रोक्ष्य नैवेद्यं बहुरूपिणा ।<br>
शतं जपेद्विशुध्यर्थं हीने वा शङ्खनिस्वने ॥ २५१ ॥<br>
आतोद्य सहिते स्थाने पुरुषाणां शतं जपेत् ।<br>
प्रागेव निश्चितद्रव्यहीने तद्दोषकारकम् ॥ २५२ ॥<br>
तदा मूलं शतं जप्त्वा द्विगुणं दापयेच्छिवे ।<br>
प्रागेव निश्चितद्रव्यवर्धनं धनवर्धनम् ॥ २५३ ॥<br>
नित्ये नैमित्तिके काम्येऽप्येषा निष्कृतिरीतिता ।<br>
लिङ्गबेरादयश्शून्यमस्तकायदि दोषदाः ॥ २५४ ॥<br>
तदाघोरं शतं जप्त्वा पुष्पाद्यैरर्चयेत्ततः ।<br>
पूर्वसन्ध्यार्चितम्लानपुष्पाद्यैस्समवस्थिते ॥ २५५ ॥<br>
पूजिता लिङ्गबेराद्या यदि दोषकरा नृणाम् ।<br>
अघोरेण शतं जप्त्वा पुनः पूजां समाचरेत् ॥ २५६ ॥<br>
बलिदानविहीनं चेद्भवन्त्यखिलदेवताः ।<br>
तत् स्थान विमुखास्तासां तृप्त्यर्थं द्विगुणं नयेत् ॥ २५७ ॥<br>
दशाहोर्ध्वं विहीनं चेत् स्वाणुनापि शताहुतिः ।<br>
नित्ये नैमित्तिके काम्ये त्वकृते वह्निकर्मणि ॥ २५८ ॥<br>
अवग्रहो भवेत्तत्र शान्तिहोमं समाप्य च ।<br>
पुनस्तत्त्रिगुणं कार्यं तन्मात्रं वा द्विजोत्तमाः ॥ २५९ ॥<br>
यदि देशिकसामर्थ्यं द्विसन्ध्यादौ समाचरेत् ।<br>
होमकार्याणि यावन्ति परित्यक्तानि देशिकैः ॥ २६० ॥<br>
तत्तद्द्रव्यैश्च तावन्ति मिलित्वा दिनवृद्धितः ।<br>
प्रमाणहीनं तत्कुण्डं स्थण्डिलं वारि वृद्धिदम् ॥ २६१ ॥<br>
शान्तिहोमं तदा कृत्वा यथावत्पुनराचरेत् ।<br>
कुण्डसंस्कारहीने तु शिवाग्निर्नैव सिद्ध्यति ॥ २६२ ॥<br>
तथाविधे कृते होमे कुण्डे वा स्थण्डिलेऽपि वा ।<br>
अनिष्पन्ने शिवाग्नौ वा तयोस्संस्कार पूर्वकम् ॥ २६३ ॥<br>
होमः पुनरपीष्टस्स्यान्नान्यथा देव सन्नधिः ।<br>
अशैवाग्नौ कृतो होमश्शैवो व्याधिप्रदो भवेत् ॥ २६४ ॥<br>
शिवाग्निरेव शैवे स्यान्नान्योऽग्निः शिवमन्दिरे ।<br>
वैदिकाग्नि क्रिया या तु नेष्यते शिवमन्दिरे ॥ २६५ ॥<br>
पुण्याहाद्यं कथं चोक्तमिति चेच्छैव चोदितम् ।<br>
इत्यत्र क्रियते नैव स्वमनीषा प्रवर्तितम् ॥ २६६ ॥<br>
शिवालये प्रकर्तव्यमित्यादि श्रुतिचोदितम् ।<br>
अस्ति चैद्वेदिकं कर्मेत्येतत्सिद्धान्तवर्त्मना ॥ २६७ ॥<br>
कामिकादि प्रभेदेन स्थापिते पूजितेऽपिवा ।<br>
नोच्यते वैदिकं वाथ पुराणस्मृतिचोदितम् ॥ २६८ ॥<br>
किमु पाशुपतादीनां प्रवेशो नेतितद्विजाः ।<br>
रक्षितेऽग्नौ तु निर्वाणे यजमान विनाशनम् ॥ २६९ ॥<br>
तदाघोराणुना कुर्यात्सहस्रं जपतर्पणे ।<br>
सशिवेऽपि हि निर्वाणेऽयुतं घोराणुनाहुतिम् ॥ २७० ॥<br>
तत्सङ्ख्याजप संयुक्तां निष्कृत्यर्थं समाचरेत् ।<br>
होम द्रव्य विहीने स्यात् तद्द्रव्य द्विगुणागुतिः ॥ २७१ ॥<br>
नित्योत्सवो विहीनश्चेत् सर्वदोषकरो नृणाम् ।<br>
तदादेवं समभ्यर्च्याघोरेणैव शतं हुनेत् ॥ २७२ ॥<br>
सन्धित्रयेऽपि हीने तु शान्ति होमं समाचरेत् ।<br>
अहोरात्रे विहीने तु स्नपनं कारयेच्छिवे ॥ २७३ ॥<br>
पञ्चाहात्तु तदेव स्यादघोरशतहोमयुक् ।<br>
दशाहे स्नपनं शान्तिहोमसंयुक्तमाचरेत् ॥ २७४ ॥<br>
तस्य पक्षकविच्छेदे शान्तिः स्यात् स्नपनेन तु ।<br>
एकमासान्तरे हीने स्नपनं च शताहुतिः (दिशाहुतिः) ॥ २७५ ॥<br>
शान्तिस्तदूर्ध्वं स्यात् किं तु त्रिदिनं ब्राह्मणोत्तमाः ।<br>
पक्षान्तरे ततोप्यूर्ध्वं यदि निष्कृति ऋक्षकम् ॥ २७६ ॥<br>
वर्धयेद्युग्म सङ्ख्यातं पक्षपक्षावसानकम् ।<br>
नित्योत्सवश्च कर्तव्यो निष्कृतेरनुदेशिकैः ॥ २७७ ॥<br>
निवर्त्यमाने बेरेण तस्मिन्नित्योत्सवे यदा ।<br>
बेरं विहाय पुष्पाद्यैर्लिङ्गैर्निर्वर्तिते सति ॥ २७८ ॥<br>
तदाघोरं जपेन्मन्त्री त्रिशतं द्विशतं तु वा ।<br>
वृष्टिपातादिभिर्वापि राष्ट्रक्षौभादिहेतुभिः ॥ २७९ ॥<br>
गर्भगेहे कृते नित्योत्सवेप्येवं जपोऽर्धभाक् ।<br>
तत्काले दीपविच्छेदे राष्ट्रभन्धतमो भवेत् ॥ २८० ॥<br>
तदाघोरशतं जप्त्वा दीपद्विगुणमाचरेत् ।<br>
एवं स्याद्यदि वाद्ये वा नृत्ते वा दोषकारकम् ॥ २८१ ॥<br>
कृत्वा तु संहिताहोममघोर जपमेव वा ।<br>
सहस्रं द्विगुणं पश्चान्नृत्तं वाद्यं समाचरेत् ॥ २८२ ॥<br>
तदा वितानवैकल्ये तृतीयं त्रिशतं जपेत् ।<br>
एवं स्यात् बलिदानेऽपि वाद्यादीपविलोपने ॥ २८३ ॥<br>
पादुकाराधने हीने याने वा पादरोगता ।<br>
कुर्याद्वा संहिताहोमं सहस्रं दक्षिणं जपेत् ॥ २८४ ॥<br>
अयोजितेऽस्त्रनाथेवा लिङ्गे पाशुपताह्वये ।<br>
विघ्नबाधा जपेद्घोरं कुर्याद्वा संहिताहुतिम् ॥ २८५ ॥<br>
उत्सवे कृत एवं स्याद्वैपरीत्य प्रदक्षिणे ।<br>
उक्त प्रटक्षिणेहीने संहिताहोम इष्यते ॥ २८६ ॥<br>
बेरादिपतने यानकाले संवत्सरोक्तवत् ।<br>
तद्वत्कुर्यान्निष्कृतिं च अन्नलिङ्गादिपातने ॥ २८७ ॥<br>
बेरेतु पतिते कुर्यादन्नलिङ्गोक्त निष्कृतिम् ।<br>
पादुके पतिते राष्ट्रकलहस्तन्निवर्तये ॥ २८८ ॥<br>
ध्वजाधिवासरीत्या तु कुम्भं संस्थाप्य मध्यमे ।<br>
पादुकं च समभ्यर्च्य तत्पुरश्शान्तिहोमकम् ॥ २८९ ॥<br>
विधाय कुम्भन्यासं च कृत्वान्ते स्नानमाचरेत् ।<br>
भेदादावनुकर्मोक्त्या निष्कृतिस्स्याद्विजोत्तमाः ॥ २९० ॥<br>
सौख्यं चेन्न कृतं विद्यात्तदा तल्लोकदुःस्थितम् ।<br>
पञ्चविंशतिभिः कुर्यात्स्नपनं कलशैस्तदा ॥ २९१ ॥<br>
नवभिः कलशैर्वाथ गव्यस्नपनमेव वा ।<br>
सौख्यानि यानि हीनानि तत्सौख्यं द्विगुणं नयेत् ॥ २९२ ॥<br>
पञ्चाशत् स्नपनाख्यं स्यादनेकदिनलोपने ।<br>
सौख्याङ्गे तु विहीने वा द्विगुणं तु तदा नयेत् ॥ २९३ ॥<br>
पञ्चाचार्याः स्वकर्माणि न कुर्वन्ति तदा यदि ।<br>
तदा मर्त्याः स्ववृत्तिस्था न भवन्त्यत्र वासिनः ॥ २९४ ॥<br>
ईशास्याघोरवामाजाञ्जपेन्मन्त्राश्शतं शतम् ।<br>
सर्वाभावे नयेच्छान्तिहोमं बहुदिनेऽपि च ॥ २९५ ॥<br>
सौख्यश्लोक विहीने स्यात् तत्सौख्यमकृतं भवेत् ।<br>
अघोरेण शतं जप्त्वा पुनस्तद्द्विगुणं नयेत् ॥ २९६ ॥<br>
सौख्यकाले तु गणिकापतने राष्ट्रदुःस्थितिः ।<br>
यावदेव तदा कुर्याच्छान्ति होमं तदुक्तवत् ॥ २९७ ॥<br>
स्नपनं वा त्वघोरेण सहस्रजपमेववा ।<br>
सौख्यदीपस्य विच्छेदे घोरेणैक शतं जपेत् ॥ २९८ ॥<br>
गानाभावे च तद्राष्ट्रभीतिस्सौख्यं यथोदितम् ।<br>
प्रायश्चित्तं तदा कार्यं तद्भीतिविनिबृत्तये ॥ २९९ ॥<br>
आतोद्य नृत्तवैकल्ये संहिताहोम इष्यते ।<br>
सहस्रं वा जपेद्घोरं द्विगुणं दापयेत्ततः ॥ ३०० ॥<br>
नीराजने तदङ्गे वा हीनेऽग्निभयमादिशेत् ।<br>
देवं संस्नाप्य गव्येन समभ्यर्च्यादराद्गुरुः ॥ ३०१ ॥<br>
द्विगुणं तु नयेत्पश्चाद्यानि हीनानि तानि च ।<br>
शान्तिहोमस्तु वा कार्यो मूर्तिहोमोथवा मतः ॥ ३०२ ॥<br>
अदत्ता भस्मरक्षा चेदघोरेण शतं जपेत् ।<br>
अदत्ते दर्पणच्छत्रचामारादौ तदा नयेत् ॥ ३०३ ॥<br>
अघोरजपसाहस्रमथ पञ्चशतं तु वा ।<br>
कृतेऽप्युषितपुष्पाद्यैरर्चने राष्ट्र विभ्रमः ॥ ३०४ ॥<br>
स्नपनं देवदेवाय कृत्वा शान्तिं त्र्यहं नयेत् ।<br>
गर्भगेहे सनिर्माल्ये देवानां नात्र सन्निधिः ॥ ३०५ ॥<br>
स्थलशुद्धिं तदा कृत्वा देवं सम्पूज्य यत्नतः ।<br>
अघोराख्यं जपेन्मन्त्रं सहस्रं दोषशान्तये ॥ ३०६ ॥<br>
निर्माल्य सङ्करोपेतैर्द्रव्यैरीशे प्रपूजेते ।<br>
तद्राष्ट्रवासिनो मर्त्याः पीडयन्ते शत्रुभिस्तदा ॥ ३०७ ॥<br>
क्षयकुष्ठादिरोगार्तैर्बधिरैः पापरोगिभिः ।<br>
अपस्मारादिभिर्ग्रस्तैर्दुष्टलक्षण लक्षितैः ॥ ३०८ ॥<br>
हीनाधिकाङ्गैर्वेज्यायां कृतायां विशिखैस्तु वा ।<br>
राष्ट्रक्षोभाय सा पूजा भवेन्निष्कृतिरुच्यते ॥ ३०९ ॥<br>
सकृत् कृतेऽर्चने घोरशतमेकं नेयेद्गुरुः ।<br>
तदूर्ध्वं शतवृद्ध्या तु कालभेदाज्जपं नयेत् ॥ ३१० ॥<br>
पक्षोर्ध्वे संहिताहोमो मासोर्ध्वे शान्तिहोमकः ।<br>
षाण्मासोपरि शान्तिस्स्यान्मूर्तिहोमस्समोपरि ॥ ३११ ॥<br>
स्वदेशकालयोरेव यज्ञा इष्टफलप्रदाः ।<br>
अन्यदेशेऽन्यकाले च त एवानिष्टहेतवः ॥ ३१२ ॥<br>
सन्ध्याति क्रमणे घोर सहस्र जपमाचरेत् ।<br>
सा च पञ्चविधा प्रोक्ता शास्त्रे बालादि भेदतः ॥ ३१३ ॥<br>
बालातिबाला युवतिर्वृद्धाति श्रेयसी मता ।<br>
अतिबालाति वृद्धाभ्यां तास्सार्ध घटिका मताः ॥ ३१४ ॥<br>
मार्ताण्डस्योदयार्धात्तु मध्यमात् पूर्वगानिनी ।<br>
अतिबाला च बाला च नास्ति ग्राह्यस्तिसृष्वपि ॥ ३१५ ॥<br>
सन्ध्यास्तत्पृष्ठगामिन्यो युवत्याद्यस्समीरिताः ।<br>
तास्वेव प्रारभेत्पूजां पूर्वाह्णादिषु सर्वदा ॥ ३१६ ॥<br>
श्रेयस्यामुत्तमा तस्याः पार्श्वयोर्मध्यमे मते ।<br>
अतिबालातिवृद्धा च गर्हितारम्भकर्मणि ॥ ३१७ ॥<br>
आराब्धाचेत्तयोः पूजा पूर्वोक्तानिष्कृतिर्मता ।<br>
सन्ध्यारम्भे तदन्यत्र संहिताहोममाचरेत् ॥ ३१८ ॥<br>
आदिशैव कुलोद्भूत व्यतिरिक्तैश्शिवार्चने ।<br>
कृते परार्थे दोषाय सकृत्सन्ध्यार्चने कृते ॥ ३१९ ॥<br>
आचरेत्संहिताहोमं तद्वृद्ध्यादिनवर्धने ।<br>
पक्षोर्ध्वं शान्तिरित्युक्ता मासोर्ध्वं शान्तिहोमकः ॥ ३२० ॥<br>
द्विमासे मूर्तिहोमः स्याच्चतुर्मासे दिशाहुतिः ।<br>
षाण्मासोर्ध्वे विधातव्यं कर्मसम्प्रोक्षणं द्विजाः ॥ ३२१ ॥<br>
षाण्मासात्परतो यस्मादतो देवलकाह्वये ।<br>
अधिकारोऽनुशैवेस्ति भृत्यर्थं न बवेद्यदि ॥ ३२२ ॥<br>
मध्यदेशोद्भवश्चेद्यस्तस्य तत्राधिकारिता ।<br>
चललिङ्ग प्रतिष्ठायां दीक्षायां सर्वदेशकाः ॥ ३२३ ॥<br>
विन्ध्याद्रे र्दक्षिणे राज्ञामुत्तरे वैश्यजन्मनाम् ।<br>
सान्तानिकस्य सर्वत्र न च शूद्रस्य कीर्तिता ॥ ३२४ ॥<br>
अधिकारविहीनेनानुष्ठितं त्वकृतं भवेत् ।<br>
कृते देवलकाह्वेन स्थापनादौ गुरूत्तमाः ॥ ३२५ ॥<br>
पुनस्संस्थापनं कृत्वा विधिनार्चां समाचरेत् ।<br>
अधिकारविहीनेनानुष्ठितं तद्वदाचरेत् ॥ ३२६ ॥<br>
एवं नित्यविधौ प्रोक्तं प्रायश्चित्तं द्विजोत्तमाः ।<br>
अष्टबन्धादि विश्लेषे निष्कृतिक्रम उच्यते ॥ ३२७ ॥<br>
अष्टबन्धे तु विश्लिष्टे लिङ्गे वा प्रतिमादिके ।<br>
रिपुणा सङ्गृहीतो वा देवी वा केवलाद्विजाः ॥ ३२८ ॥<br>
देवीं विहाय देवो वा केवलो रिपुणा हृतः ।<br>
तत्रापि धाम्नि स्फुटिते महत्स्वल्पादि भेदतः ॥ ३२९ ॥<br>
स्थूप्याद्यवयवच्छेदे स्थलाधो जलनिस्रवे ।<br>
स्थलेऽधः पतिते वापि तदङ्गे वाखिलेऽपि वा ॥ ३३० ॥<br>
पिण्डिकापतने वाधः परिवारविलोपने ।<br>
बलिपीठविहीने तु तज्जीर्णे स्फोटनेऽपिवा ॥ ३३१ ॥<br>
तद्दाहपतनादौ च प्राकारे गोपुरे तथा ।<br>
जीर्णेपि पतिते वापि स्फोटनादिसमन्विते ॥ ३३२ ॥<br>
कपिकुक्कुटकाद्यैर्वा कपोतैस्सूकरैश्श्वभिः ।<br>
उलूकगृध्रकाकैश्च ऋतुस्त्री चोर गर्दभैः ॥ ३३३ ॥<br>
पतितैः प्रेतकैर्वापि पातकैस्सूतकैरथ ।<br>
गूढजैः पापरोगात्तैर्व्रात्यैर्वा प्रतिलोमजैः ॥ ३३४ ॥<br>
गुर्वादिद्रोह संयुक्तैर्दीक्षाहीनैर्द्विजातिभिः ।<br>
चतुष्पादैरथान्यैश्च पक्षिभिर्वा सरीसृपैः ॥ ३३५ ॥<br>
हीनजातिभिरन्यैर्वा नरैर्दीक्षान्तरस्थितैः ।<br>
शिल्पिभिः पाणचण्डालरजकाद्यैरथापि वा ॥ ३३६ ॥<br>
स्पृष्टे पीठेऽथ लिङ्गे वा बेरादौ गर्भगेहके ।<br>
प्रविष्टे वाथ पूर्वे तु मण्डपे प्रतिमाह्वये ॥ ३३७ ॥<br>
परिवारालये वान्तर्मण्डपे वा द्वितीयके ।<br>
महानसे प्रविष्टे वा बलिपीठेषु वा द्विजाः ॥ ३३८ ॥<br>
निर्वाणदीक्षया हीनैश्शूद्राद्यैस्समयस्थितैः ।<br>
परार्थं स्थापिते लिङ्गे स्पृष्टे गर्भे प्रवेशिते ॥ ३३९ ॥<br>
अन्तर्मण्डलसालादौ मालिकादौ च मण्टपे ।<br>
उषिते वा चिरं मध्ये अशुचिक्षेपणेऽथवा ॥ ३४० ॥<br>
गर्भेऽर्धमण्डपे बेरमण्डपे बाह्यदेशके ।<br>
विष्ठाख्यप्रस्रवोद्गारश्लेष्म मद्यादि सेचने ॥ ३४१ ॥<br>
अशौचिभिः त्रिवर्णाद्यैरन्तर्मण्डलवेशने ।<br>
प्रासादे गर्भगेहेऽर्धे प्रतिमा मण्टपादिके ॥ ३४२ ॥<br>
साले वा मालिकायुक्ते केवले गोरुराङ्कणे ।<br>
बेरे पीठे वृषादौ वा तद्धाम्नि बिलपीठके ॥ ३४३ ॥<br>
परिवारालये कूपे पचनालय एव वा ।<br>
आस्थानमण्डपेऽन्यास्मिन् नृपवेश्मनि वा गृहे ॥ ३४४ ॥<br>
सभायां चूलिकायां वा वाल्मीके समुपस्थिते ।<br>
शिथिलीसम्भवे वाथ मधुपञ्जर सम्भवे ॥ ३४५ ॥<br>
बृहत्पिपीलिकाक्षुद्रारक्तस्त्रीक्षुद्रजन्तवः ।<br>
एतेषां वा समुत्पत्तौ द्वारे वा शयनालये ॥ ३४६ ॥<br>
तैलाज्यहविषः स्थाने द्वारनालेऽनिलालये ।<br>
अजगोमहीषादीनां स्थाने वा ग्राम मध्यमे ॥ ३४७ ॥<br>
दार्वादि लिङ्गे बेरादौ वीथ्यां वा चैत्यदारुणि ।<br>
मठे प्रपादिके वापि आरामादावथापि वा ॥ ३४८ ॥<br>
लिङ्ग मूलेऽथवा तेषां वल्मीकादौ समुद्भवे ।<br>
नित्ये नैमित्तिके काम्ये लुप्ते स्नपनकर्मणि ॥ ३४९ ॥<br>
वैकल्ये वा तदङ्गस्य स्थण्डिले वा तदङ्गके ।<br>
कुम्भादीनां विलोपे च कुम्भादौ मानवर्जिते ॥ ३५० ॥<br>
स्थापिते शिवकुम्भे वा करके कलशेऽपिवा ।<br>
भेदादिसहिते दत्ते पृष्टे वा द्विजसत्तमाः ॥ ३५१ ॥<br>
शङ्ख हैमादि पात्रैर्वा ब्रह्मवृक्षादलोद्भवैः ।<br>
स्नपने कल्पिते बेरे सूत्रवेष्टनवर्जिते ॥ ३५२ ॥<br>
स्वल्पेन तन्तुनावाथ वेष्टिते कलशादिके ।<br>
विधानकूर्च लोपे वा उत्कूर्चक्रमलोपने ॥ ३५३ ॥<br>
रत्नहेमाम्बरादीनां विलोपे च घटादिषु ।<br>
गव्यादि द्रव्य लोपे वा पुण्याहे वा विवर्जिते ॥ ३५४ ॥<br>
कुम्भादावर्चनापेते मन्त्रन्यासाप्रकल्पने ।<br>
आषाढादिषु मासेषु कृत्तिकान्तेषु पञ्चसु ॥ ३५५ ॥<br>
पवित्रारोहणे हीने दमनारोहणेऽपिवा ।<br>
कृत्तिकादीपविच्छेदे राष्ट्रक्षोभादिहेतुभिः ॥ ३५६ ॥<br>
बेरादौ भुवि तोये वा गुहायां वा सुरक्षिते ।<br>
पुष्पशून्यशिरोलिङ्गे वृष्टिपातादिसेचिते ॥ ३५७ ॥<br>
भग्नधामस्थिते वापि मृगपक्षिसरीसृपैः ।<br>
पशुभिर्बाधिते लिङ्गे देवतान्तरबाधिते ॥ ३५८ ॥<br>
एवमादिषु कृत्येषु प्रायश्चित्तं विधीयते ।<br>
अष्टबन्धेतु विश्लिष्टे राष्ट्रे शैथिल्यमादिशेत् ॥ ३५९ ॥<br>
अष्टबन्धं त्रिबन्धं वा कृत्वान्ते स्नपनं नयेत् ।<br>
पुरातनं परित्यज्य शास्त्रेणास्त्रं समुच्चरन् ॥ ३६० ॥<br>
अघोरेण शतं होमं समिदाज्यतिलोदनैः ।<br>
रिपुणा सङ्गृहीतं चेल्लिङ्गं वा प्रतिमादिकम् ॥ ३६१ ॥<br>
तद्राष्ट्रनाशो नृपतिश्शत्रुभिः परिपीड्यते ।<br>
सर्वयत्नात् तदाहृत्य तत्रैव स्थापनाय च ॥ ३६२ ॥<br>
लब्धं चेल्लिङ्ग बेराद्यं गुप्तदेशेविधाय च ।<br>
लिङ्गोत्पाटजदोषस्य शान्त्यर्थं घोरमन्त्रतः ॥ ३६३ ॥<br>
सहस्रं होमयेजाद्यतिलाभ्यां चरुणा शतम् ।<br>
मधुरत्रय संयुक्तं सहस्रं दूर्वयाहुतिम् ॥ ३६४ ॥<br>
कृत्वान्ते स्थापनोक्त्यातु स्थापयेत्पूर्वभूतले ।<br>
लक्षणोद्धारणं दृष्टि मोचनं जलवेशनम् ॥ ३६५ ॥<br>
विहायान्यत् प्रकर्तव्यं स्थापयेत् तत्वदर्शिभिः ।<br>
अलब्धं लिङ्गबेराद्यं यदान्यत् स्थापयेन्नवम् ॥ ३६६ ॥<br>
मादादर्वाक् तदूर्ध्वं चेद्यावन्मासत्रयावधि ।<br>
प्रत्यहं शान्तिहोमश्च कर्तव्यः स्थापनान्तकम् ॥ ३६७ ॥<br>
तदूर्ध्वं स्थापनं बाललिङ्गादेश्चात्र नोदितम् ।<br>
तस्मात् सर्वप्रयत्नेन मासत्रितयमध्यमे ॥ ३६८ ॥<br>
संस्थाप्य बाललिङ्गाद्यं बालस्थापन वर्त्मना ।<br>
कैर्गृहीतं क्व चोराद्याः क्व लिङ्गं कीदृशं तु तत् ॥ ३६९ ॥<br>
प्रतिमा मुखलिङ्गं वा बाणलिङ्गादिकं तु वा ।<br>
प्रत्यहं चैवमन्वेष्य स्थितमन्यत्रचेद्ध्रुवम् ॥ ३७० ॥<br>
तदायुद्धेन जित्वा वा वित्तं दत्वाथवादरात् ।<br>
आहृत्य लिङ्गबेराद्यं स्वस्थाने स्थापयेभृशम् ॥ ३७१ ॥<br>
संवत्सरत्रयादर्वाक् संलब्धं बहुयत्नतः ।<br>
संवत्सरत्रयादूर्ध्वमलब्धं चेन्मुनीश्वराः ॥ ३७२ ॥<br>
मूलस्थाने यथापूर्वं तद्द्रव्यैस्तत्प्रमाणतः ।<br>
संस्थाप्य मूललिङ्गाद्यमर्चयेदर्चनोक्तवत् ॥ ३७३ ॥<br>
अज्ञातं पूर्वमानं चेदाकृतिर्वगुरूत्तमैः ।<br>
तत्प्रासादानुरूपेण यजमानानुरूपतः ॥ ३७४ ॥<br>
लिङ्गमापाद्य विधिना स्थापयेदुक्तवर्त्मना ।<br>
बाणलिङ्गं तु वा तत्र स्थापयेत् सर्वसिद्धये ॥ ३७५ ॥<br>
बेराद्यं पीठिकावापि न्यायेनानेन कारयेत् ।<br>
देवीं विहाय देवो वा देवी वा केवला यदा ॥ ३७६ ॥<br>
शत्रुभिस्सङ्गृहीता चेत् स्थितस्यैवानुरूपतः ।<br>
सम्पाद्य चेतरं तस्य प्रतिष्ठां च समाप्य च ॥ ३७७ ॥<br>
कल्याणं कारयेदन्ते विधिना देशिकोत्तमः ।<br>
स्थापनान्ते तु बेरमाद्यमानीतं चेत्तदन्तिके ॥ ३७८ ॥<br>
देशे संस्थाप्य विधिना पूजयेन्नित्यमादरात् ।<br>
पीठं चेत् सन्त्यजेल्लिङ्गे नाथवान्येन योजयेत् ॥ ३७९ ॥<br>
प्रासादस्स्फुटितः पूर्वे यदि राज्ञो भयं भवेत् ।<br>
आग्नेय्यामग्निदाहः स्याद्दक्षिणे कलहो भवेत् ॥ ३८० ॥<br>
नैॠत्यं धननाशस्स्याद्वारुण्यां भृत्यनाशनम् ।<br>
वायव्यां शत्रुवृद्धिस्यादुत्तरे पुत्रनाशनम् ॥ ३८१ ॥<br>
ऐशान्यां दुःखभाग्राजाक्रमेणैवं फलं मतम् ।<br>
उत्तमादि विभेदेन कृत्वा शान्तिं पुरोदिताम् ॥ ३८२ ॥<br>
शान्तिहोमयुतामन्ते सन्धानं धाम्न आचरेत् ।<br>
प्रासादमनुकर्मोक्त्या कारयेद्वा यथाविधि ॥ ३८३ ॥<br>
स्वल्पभेदादियुक्तश्चेच्छान्तिहोमं समाचरेत् ।<br>
प्रासादार्धे त्रिपादे वा पादेऽष्टांशेऽथ भग्नके ॥ ३८४ ॥<br>
कुर्याद्धाम्नोऽथ सन्धानं षट्पञ्चयुगवह्निजम् ।<br>
प्रायश्चित्तं प्रकर्तव्यं पूर्वोक्तं भावितात्मभिः ॥ ३८५ ॥<br>
स्थूप्याद्यवयवच्छिन्नेऽप्येतदेकाहमाचरेत् ।<br>
स्थलाधो जलनिःस्रावे जलेऽधः पतितेऽपिवा ॥ ३८६ ॥<br>
तदङ्गे वा निभग्ने तु भूमौ दोषः प्रजायते ।<br>
शान्तिहोमं तदाकुर्यात् सलिले पतिते त्र्यहम् ॥ ३८७ ॥<br>
कुम्भस्थं वा देवेशं कृत्वा कुर्यात् स्थलक्रियाम् ।<br>
प्रोक्षयेद्वास्त्रतोयेन स्नानार्थं प्रतिसन्ध्यकम् ॥ ३८८ ॥<br>
पुण्याहप्रोक्षणोपेतं शिल्पिभिः कारितेस्थले ।<br>
ततस्सम्प्रोक्षणं कुर्यात् स्थलकर्मावसानके ॥ ३८९ ॥<br>
पिण्डिका पतिताऽधश्चेत् स्वस्थानान्मुनिपुङ्गवाः ।<br>
पीडारिभिर्भवेत् कुम्भवर्धन्योश्च शिवं शिवाम् ॥ ३९० ॥<br>
सविद्येशं समावाह्य पिण्डीं स्थानगतां नयेत् ।<br>
नयेत्तुत्रिदिनं शान्तिं मन्त्रन्यासपुरस्सरम् ॥ ३९१ ॥<br>
ततस्सम्प्रोक्षमं कुर्याच्छिल्प्यादिस्पर्शनं यदि ।<br>
परिवार विहीनेतु भृत्यवर्गस्यनाशनम् ॥ ३९२ ॥<br>
परिवारं समापाद्य प्रतिष्ठां कारयेत्ततः ।<br>
बलिपीठे विहीने तु सर्वदोषावहं भवेत् ॥ ३९३ ॥<br>
सङ्कल्प्य पूर्ववत्पीठं ततस्तत्स्थापनं नयेत् ।<br>
तज्जीर्णे स्फुटिते दाहे पतनादौ सति द्विजाः ॥ ३९४ ॥<br>
शान्तिहोमं तदा कृत्वा सम्प्रोक्षणमथाचरेत् ।<br>
प्राकारे गोपुरे जीर्णे पतिते स्फोटनादिके ॥ ३९५ ॥<br>
राज्ञो भयकरं प्रोक्तं शान्तिहोमं तदा नयेत् ।<br>
ततस्सम्प्रोक्षणं कुर्यात् सन्धानं स्फोटनादिषु ॥ ३९६ ॥<br>
कृत्वा गव्येन सम्प्रोक्ष्य शान्तिमेकाहमाचरेत् ।<br>
कपि कुक्कुटकाद्यैर्वा कपोतैस्सूकरैःश्वभिः ॥ ३९७ ॥<br>
उलूकगृध्रकाकैश्च ऋतुस्त्रीचोर गर्दभैः ।<br>
पतितैः प्रेतकैर्वापि पातकैस्सूतकैरथ ॥ ३९८ ॥<br>
गूढजैः पापरोगात्तैर्व्रात्यैर्वा प्रति लोमजैः ।<br>
गुर्वादिद्रोह संयुक्तैदीक्षाहीनैर्द्विजादिभिः ॥ ३९९ ॥<br>
चतुष्पादैरथान्यैश्च पक्षिभिर्वा सरीसृपैः ।<br>
हीनजातिभिरन्यैर्वा नरैर्दीक्षान्तरस्थितैः ॥ ४०० ॥<br>
शिल्पिभिः पाणचण्डालरजकाद्यैरथापिवा ।<br>
स्पृष्टे पीठेऽथ लिङ्गे वा बेरादौ तत्रवासिनः ॥ ४०१ ॥<br>
राष्ट्रे शत्रु जनैर्मर्त्याः पीडयन्ते सर्व एव ते ।<br>
मृत्भाण्डांस्तु त्यजेदेतैः स्पृष्टानासन्नकानपि ॥ ४०२ ॥<br>
गोमयालेपने कृत्वा पुण्याहं च गुरूत्तमः ।<br>
गव्येन स्नपनं कृत्वा सम्प्रोक्षनमथाचरेत् ॥ ४०३ ॥<br>
ऋतुस्त्रीपातकाशौचकारकैः स्पर्शितेसति ।<br>
शान्तिहोमादिकं कार्यं प्रागुक्तं रजकैरपि ॥ ४०४ ॥<br>
चण्डालपाणकाद्यैश्चेच्छान्तिकर्मादिकं नयेत् ।<br>
गर्भगेहे प्रविष्टे तु स्नपनं शान्तिहोमयुक् ॥ ४०५ ॥<br>
सम्प्रोक्षणं विनाकुर्यात् कपिकुक्कुटकादिभिः ।<br>
ऋतुस्त्रीपातकाद्यैश्चेत् प्रविष्टं गर्भगेहकम् ॥ ४०६ ॥<br>
तदा सम्प्रोक्षणं कुर्यात् केवलं प्राक् प्रचोदितम् ।<br>
चण्डालरजकाद्यैश्चेच्छान्ति होमसमायुतम् ॥ ४०७ ॥<br>
सम्प्रोक्षणं विधातव्यं क्रमादेवं त्रिधा मतम् ।<br>
शान्तिकर्मदिशाहोमं क्रमात्सम्प्रोक्षणं नयेत् ॥ ४०८ ॥<br>
त्रिप्रकारैः क्रमादर्धमण्डपस्य प्रवेशने ।<br>
प्रथमे च द्वितीये च चण्डालविहितं तु यत् ॥ ४०९ ॥<br>
प्रायश्चित्तमृतुस्त्रीणां स्पर्शनादौ विधीयताम् ।<br>
प्रतिमा मण्डपावेशे त्रिप्रकारैः क्रमेण वै ॥ ४१० ॥<br>
शान्तिहोमं च मूर्त्याख्यं दिशाहोमं क्रमान्नयेत् ।<br>
दीक्षाहीनान् द्विजातींश्च हित्वा दीक्षान्तरानपि ॥ ४११ ॥<br>
परिवारालयावेशेऽप्येतदेव समीरितम् ।<br>
कपोतकाकसर्पादि प्रवेशो नात्र दोषभाक् ॥ ४१२ ॥<br>
चण्डालरजकाद्यैश्चेदन्तर्मण्डल वेशनम् ।<br>
कृतं चेन्मूर्तिहोमस्स्याच्छान्तिहोमो द्वितीयके ॥ ४१३ ॥<br>
गोमयालोपनाद्यं च समानं सर्वकर्मसु ।<br>
परिवारालयोक्तं प्रायश्चित्तं महानसे ॥ ४१४ ॥<br>
महानससमा ज्ञेया बलिपीठेषु निष्कृतिः ।<br>
निर्वाण दीक्षया हीनाश्शूद्राद्यास्समयस्थिताः ॥ ४१५ ॥<br>
परार्थं स्थापितं लिङ्गं सुस्थिरं संस्पृशन्ति चेत् ।<br>
कर्तव्यं स्नपनं शान्तिहोमो गर्भ प्रवेशने ॥ ४१६ ॥<br>
अर्धमण्डपवेशादौ तस्य दोषो न विद्यते ।<br>
अन्तर्मण्डलसालादौ मालिकादौ च मण्डपे ॥ ४१७ ॥<br>
चिरं चेदुषितं मर्त्यैरशुचिक्षेपणं तु वा ।<br>
कृतं संशोध्य भूमिं तु क्षालयेद्गोमयादिभिः ॥ ४१८ ॥<br>
उपधातानुरूपेण पुण्याहं शान्तिमाचरेत् ।<br>
गर्भेऽर्धमण्डपे बेरमण्डपे बाह्यतः क्रमात् ॥ ४१९ ॥<br>
विष्ठाख्य प्रस्रवोद्गार श्लेष्म मध्यादि सेचने ।<br>
सम्प्रोक्षणं दिशाहोमं मूर्त्याख्यं शान्तिहोमकम् ॥ ४२० ॥<br>
कुर्याद्गोमयशुद्ध्यादि पूर्ववत् कथितं द्विजाः ।<br>
आशौचिनां त्रिवर्णानामन्तर्मण्डलवेशनम् ॥ ४२१ ॥<br>
दीक्षितानां न दोषाय भवेदेवं मुनीश्वराः ।<br>
ततोन्येषां प्रवेशे तु पञ्चगव्येन सेचयेत् ॥ ४२२ ॥<br>
तत् बहिर्वेशनं तेषां नदोषाय प्रकल्पते ।<br>
मच्चिन्ह धारिणो वाथ शूद्रा वा येऽनुलोमिनः ॥ ४२३ ॥<br>
दीक्षिता वा त्रिवर्णैश्च सदृशास्स्युरदीक्षितैः ।<br>
दीक्षिता मन्त्रहीना वा रुद्रकन्यासमा मताः ॥ ४२४ ॥<br>
पञ्चाचार्याश्च विप्राद्यैर्दीक्षिताश्चेद्दीक्षितैः ।<br>
प्रासादे गर्भगेहेर्धे प्रतिमा मण्डपादिके ॥ ४२५ ॥<br>
साले वा मालिकायुक्ते केवले गोपुरेऽङ्कणे ।<br>
बेरे पीठे वृषादौ वा तद्धाम्नि बलिपीठके ॥ ४२६ ॥<br>
परिवारालये कूपे पचनालय एव वा ।<br>
आस्थानमण्डपेऽन्यस्मिन् नृपवेश्मनि वा गृहे ॥ ४२७ ॥<br>
सभायां चूलिकायां वा वाल्मीके समुपस्थिते ।<br>
शिथिली सम्भवे वाथ मधुपञ्जर सम्भवे ॥ ४२८ ॥<br>
बृहत् पिपीलिका क्षुद्रारक्तस्त्रीक्षुद्रजन्तवः ।<br>
समुत्थिताश्चेद्भूम्यादौ सर्वदोषावहो नृणाम् ॥ ४२९ ॥<br>
पूर्वादितः क्रमेणैषां फलं च शृणुत द्विजाः ।<br>
रोगो भयं वह्निदाहो बन्धुनाशो धनागमः ॥ ४३० ॥<br>
पुत्रनाशस्सुहृत्प्राप्तिर्धान्यमर्थविनाशनम् ।<br>
मध्यादीशानपर्यन्तं वल्मीकस्य च दर्शने ॥ ४३१ ॥<br>
शिथिली सम्भवे मध्ये उत्पद्यन्ते सुखं भवेत् ।<br>
तदूर्ध्वं प्राणिनाशस्स्यादिन्द्रभागे भयं भवेत् ॥ ४३२ ॥<br>
सुहृदागमनं वह्नौ भवेदादौ द्विजोत्तमाः ।<br>
राजक्षोभस्तदूर्ध्वं स्यादर्थलाभो यमे भवेत् ॥ ४३३ ॥<br>
तदूर्ध्वं चैव भार्याया मरणं स्वामिनो भवेत् ।<br>
वृद्धिर्निऋतिकाष्ठायामनर्थं स्यात्तदूर्ध्वतः ॥ ४३४ ॥<br>
वारुण्यां धनलाभस्यादादौ चोरभयं पुनः ।<br>
वायु दिक्स्था तु कन्यायाः सोमे स्याच्छत्रुभिर्भयम् ॥ ४३५ ॥<br>
तदूर्ध्वं धान्यलाभस्स्यादीशाने स्यान्महाभयम् ।<br>
गृहनाशो भवेद्वारे शयनस्थानके मृतिः ॥ ४३६ ॥<br>
तैलाज्यहविषः स्थाने चतुष्पान्नाशनं भवेत् ।<br>
द्वारनाले भवेद्भार्यामरणं भृत्यहारिणी ॥ ४३७ ॥<br>
तिलस्थानगता गोऽजमहिषाद्यालयाश्रिताः ।<br>
दृष्टिरोगो भवेद्ग्राममध्यो देवालयादिके ॥ ४३८ ॥<br>
तदङ्गभूत राष्ट्रस्य भयं लिङ्गे नृपस्य तु ।<br>
सभायां चैत्यवृक्षे वा महावीथ्यां मठेऽपि वा ॥ ४३९ ॥<br>
प्रपारामादिके कूपे वाथ राष्ट्रस्य दुःस्थितिः ।<br>
लिङ्गमूले तु जाताश्चेन्नृपतेर्भयमादिशेत् ॥ ४४० ॥<br>
मधुनीडसमुत्पत्तावेवमेव फलं भवेत् ।<br>
वल्मीकदर्शनेऽप्येवं द्वारादावीरितं फलम् ॥ ४४१ ॥<br>
खातयोग्यं खनित्वादावापूर्य लवणादिभिः ।<br>
शुद्धमृत्खण्ड सहितैर्न यथा पुनरुद्भवः ॥ ४४२ ॥<br>
पुण्याहप्रोक्षणं कृत्वा प्रोक्षयेत् पञ्चगव्यतः ।<br>
संस्थाप्य कलशैर्देवं मूर्तिहोमं समाचरेत् ॥ ४४३ ॥<br>
बाललिङ्गादिके लिङ्गे बेरे पीठेऽथ धाम्नि वा ।<br>
गर्भगेहेऽथवा द्वारि सप्ताहं चैवमाचरेत् ॥ ४४४ ॥<br>
जातेर्धमण्डपे बेरमण्डपे त्रिदिनं नयेत् ।<br>
कुर्यादन्यत्र मूर्त्याख्यं शान्तिहोममथैकहम् ॥ ४४५ ॥<br>
राजधाम्नि दिशाहोमं द्विसप्ताहं समाचरेत् ।<br>
मधुनीडं तु चेत्तत्स्थं मधुनीडं विसर्जयेत् ॥ ४४६ ॥<br>
संशोध्य गोमयाम्भोभिस्सम्प्रोक्ष्यास्रजवारिणा ।<br>
देवेश स्नपनं कृत्वा दिशाहोमं तदा नयेत् ॥ ४४७ ॥<br>
वल्मीकस्य पुरा प्रोक्तदिनसङ्ख्यावशेन तु ।<br>
नित्ये नैमित्तिके काम्ये लुप्ते स्नपनकर्मणि ॥ ४४८ ॥<br>
महाव्याधिर्भवेत् कर्तुश्शान्तिहोमं तदा नयेत् ।<br>
पुनश्च स्नपनं कुर्यादिष्टकाले पुरोक्तवत् ॥ ४४९ ॥<br>
वैकल्ये वा तदङ्गस्य राष्ट्रं पापरतं भवेत् ।<br>
अघोरं त्रिशतं जप्त्वा सम्पूर्णस्नपनं नयेत् ॥ ४५० ॥<br>
विहीने स्थण्डिलाङ्गे वा दुःस्थितिर्भुविजायते ।<br>
हुत्वाऽघोरं सहस्रं तु यथोक्तं स्थण्डिलं नयेत् ॥ ४५१ ॥<br>
कुम्भादयो विहीनाश्चेत् प्रमाणविहिताश्च वा ।<br>
जायते कलहो राष्ट्रे जप्त्वाघोरं सहस्रकम् ॥ ४५२ ॥<br>
पुनश्च स्नपनं कुर्यात् कुम्भास्त्रकरकेतरैः ।<br>
इति तन्मात्रकैरेवं द्विगुणद्रव्य संयुतैः ॥ ४५३ ॥<br>
यदा मनोज्झिताः कुम्भाः पूर्वाघोरशतत्रयम् ।<br>
द्विशतं च शतं कुम्भे वर्धन्यां कलशेषु च ॥ ४५४ ॥<br>
क्रमाज्जपेत् गुरुर्मन्त्री तेषां मान प्रसिद्धय्स ।<br>
स्थापितश्शिवकुम्भो वा वर्धनी कलशोऽथवा ॥ ४५५ ॥<br>
भेदादि सहितोऽदत्तपृष्ठो वा यदि जायते ।<br>
तदा राज्ञो महिष्याश्च कर्मिणां दोषदो भवेत् ॥ ४५६ ॥<br>
तदा पञ्चशतं मन्त्री द्विशतं च शतं क्रमात् ।<br>
जपेदघोर मन्त्रेण सदैव द्विगुणं जपेत् ॥ ४५७ ॥<br>
कुम्भाद्यमन्यमादाय तत्तत्द्रव्ययुतं न्यसेत् ।<br>
शरावशङ्खहैमादिपात्रे वा ब्रह्मवृक्षजे ॥ ४५८ ॥<br>
संस्थाप्य स्नापयेद्देवं शतघोरजपान्वितम् ।<br>
सूत्रैरवेष्टिताः कुम्भपूर्वाश्चेच्छत्रुवर्धनम् ॥ ४५९ ॥<br>
अघोरेणजपः पश्चात् कर्तव्यश्शतसङ्ख्यया ।<br>
तथैव वेष्टितास्स्वल्पतन्तुना निष्कृतिर्मता ॥ ४६० ॥<br>
पिधानलोपे घोरेण शतसङ्ख्यं जपेद्गुरुः ।<br>
कूर्चे विहीने देवानां सन्निधिर्नात्र विद्यते ॥ ४६१ ॥<br>
उत्कूर्चादि विपर्यासे तद्वदेव फलं मतम् ।<br>
तदा हृदा जपेन्मन्त्री द्विशतं त्रिशतं तु वा ॥ ४६२ ॥<br>
रत्नहेमाद्यभावे तु निर्धनः स्थपतिर्भवेत् ।<br>
तथैव वस्त्रलोपे च सहस्रं तु जपेधृदा ॥ ४६३ ॥<br>
पुनश्च स्नपनं कुर्यादुक्तरत्नाभिर्यथा ।<br>
गव्यादि द्रव्य लोपे तु राष्ट्रेकलहमादिशेत् ॥ ४६४ ॥<br>
तदाघोरशतं जप्त्वा तद्द्रव्यं योजयेच्छिवे ।<br>
पुण्याह प्रोक्षणेहीन जपेद्घोरशतं पुनः ॥ ४६५ ॥<br>
कुम्भादावकृतेज्या चेदकृतं स्नपनं भवेत् ।<br>
शान्तिहोमं तदा कुर्यान्मन्त्रन्यासेऽकृते यदि ॥ ४६६ ॥<br>
जपेद्घोरशतं मन्त्री देवसन्निधिहेतवे ।<br>
आषाढादिषु मासेषु कृत्तिकान्तेषु पञ्चसु ॥ ४६७ ॥<br>
पवित्रारोहणे हीने वर्तन्ते तत्य याः क्रियाः ।<br>
तास्सर्वा निष्फला एव प्रासादे वा गृहादिके ॥ ४६८ ॥<br>
देवं सम्पूज्य विधिवत् दिशाहोमं तु कारयेत् ।<br>
इष्टमासे ततः कुर्यात् पवित्रारोहणं परम् ॥ ४६९ ॥<br>
दमनारोहणेऽप्येवं कीर्तितो विधिरग्रजाः ।<br>
दीपावलिर्विहीना चेत् पीड्यन्ते शत्रुभिर्नराः ॥ ४७० ॥<br>
मूर्तिहोमं तदा कृत्वा नयेत्तां लब्धमासके ।<br>
राष्ट्रक्षोभेऽरिचोराद्यैः परस्परविरोधतः ॥ ४७१ ॥<br>
बेरादि बाध शङ्कायां गुहायां वा जलेऽपि वा ।<br>
भूमौ वा रक्षयेत्तस्मिन् क्रियामेनां विधाय च ॥ ४७२ ॥<br>
सम्पूज्य बेरं गन्धाद्यैस्तदग्रे स्थण्डिले कृते ।<br>
कुम्भं च वर्धनीयुक्तं कलशैरावृतं न वा ॥ ४७३ ॥<br>
सूत्रादि सहितं न्यस्त्वावाह्य सोमं महेश्वरम् ।<br>
विद्येश्वरसमोपेतं स्वस्वमन्त्रैस्समर्चयेत् ॥ ४७४ ॥<br>
तत्पूर्वे स्थण्डिलं कृत्वा शिवाग्निं शिवमन्त्रतः ।<br>
शतमर्धं मनोन्मन्या ब्रह्मभिस्त्वङ्गसंयुतैः ॥ ४७५ ॥<br>
विद्येश्वर समायुक्तं प्रत्येकं शतहोमयुक् ।<br>
समिदाज्यान्नसंयुक्तमन्ते पूर्णाहुतिं नयेत् ॥ ४७६ ॥<br>
कुम्भे च करके पीठे मृदादिपरिकल्पिते ।<br>
इष्टकारचिते पीठे लिङ्गे वा विन्यसेन्मनुम् ॥ ४७७ ॥<br>
तत्कुम्भस्थजलेनैव पीठाद्यं स्नापयेद्गुरुः ।<br>
पीठस्याद्यः स्थले देवी पिण्डिकायां तु वा न्यसेत् ॥ ४७८ ॥<br>
तदर्थं प्रत्यहं पूजां लिङ्गे पीठेऽथवा नयेत् ।<br>
एतद्विधानं बेराणां भवेत्सन्निधिकारणम् ॥ ४७९ ॥<br>
पुष्पशून्यशिरोलिङ्गं यस्य राष्ट्रे व्यवस्थितम् ।<br>
क्षयं तस्यावहेन्नित्यं वृष्टिवातातपादिभिः ॥ ४८० ॥<br>
सेवितं भग्नधामस्थं मृगपक्षि सरीसृपैः ।<br>
पशुभिर्बाधितं लिङ्गं देवतान्तरबाधितम् ॥ ४८१ ॥<br>
कर्तारं बाधते नित्यं शक्तानपि च बाधते ।<br>
तस्मात्प्रोक्षण कर्माद्यमचिरात्कारयेन्नृपः ॥ ४८२ ॥<br>
ततः प्रभृति पूजां च कारयेत्स्वस्य वृद्धये ।<br>
उत्तमां मध्यमां हीनां कनिष्ठामथवा द्विजाः ॥ ४८३ ॥<br>
एककालं द्विकालं वा त्रिकालं जपसंयुतम् ।<br>
गन्धोपेतं विशिष्टं स्यात् सधूपं तत्परं मतम् ॥ ४८४ ॥<br>
सदीपं चेत् ततश्शिष्टं सनैवेद्यं ततस्तथा ।<br>
सताम्बूलं ततःश्रेष्ठं सबलिश्शस्यते मतः ॥ ४८५ ॥<br>
साग्निकार्यं ततःपूज्यं सोत्सवेज्या ततो वरा ।<br>
स सौख्य तत उत्कृष्टा ज्ञात्वैवं प्रत्यहं नयेत् ॥ ४८६ ॥<br>
जलं पुष्पं च पत्रं वा प्रत्यहं परिकल्पयेत् ।<br>
वृष्ट्यादि बाधिते लिङ्गे तस्यप्रासादमाचरेत् ॥ ४८७ ॥<br>
भग्ने धाम्नि नवीकुर्यान्मृगाद्यैर्बाधितेऽपि च ।<br>
कवाटार्गलयोगाद्यैस्तस्य रक्षां समाचरेत् ॥ ४८८ ॥<br>
पूर्वस्थितस्य लिङ्गादेर्बाधके स्थापितं यदि ।<br>
ब्रह्मादि बेरं तत्तस्मादन्यत्र स्थापयेत्सुधीः ॥ ४८९ ॥<br>
शिवक्षेत्रे शिवारामे शिवाग्रामे द्विजोत्तमाः ।<br>
विष्णुर्विरिञ्चिश्शक्रश्च बुद्धस्त्वार्हत एव वा ॥ ४९० ॥<br>
अन्येदेवादयो ये च स्वप्रधाना द्विजोत्तमाः ।<br>
नस्थाप्याः स्थापितांश्चापि दूरदेशे निवेशयेत् ॥ ४९१ ॥<br>
तेन राज्ञो भवेच्छान्ति राष्ट्रस्यापि जनस्य च ।<br>
व्यतिरिक्तं शिवक्षेत्रात् स्थापयेद्वैष्णवादिकम् ॥ ४९२ ॥<br>
ततस्थानं देवदेवस्य शिवस्यामिततेजसः ।<br>
योग्यमेवेति निर्दिष्टं शिवस्सर्वाधिपो यतः ॥ ४९३ ॥<br>
वैष्णवं वाथ वैरिञ्च बौद्ध मार्हतकं तथा ।<br>
सौरं वा शाक्रमेवं वा वह्नेः स्थानं यमस्य वा ॥ ४९४ ॥<br>
निऋतेर्वरुणस्यापि वायोर्वैक्षवणस्य वा ।<br>
पार्वत्या वाथ दुर्गायाः क्षेत्रपस्येन्दुमूर्तिनः ॥ ४९५ ॥<br>
ज्येष्ठायाश्च श्रियश्चैव भूम्या वा च स्मरस्य च ।<br>
गणपस्कन्दनन्दीश वसूनां नागपस्य च ॥ ४९६ ॥<br>
मुनीनां च मनुष्याणामसुराणां द्विजोत्तमाः ।<br>
कल्पितं स्थानमीशस्य योग्यमेव न संशयः ॥ ४९७ ॥<br>
सर्वस्मादधिकं येन प्रवदन्ति पिनाकिनम् ।<br>
साधारणं स्मरन्त्येनं ते यान्ति नरकार्णवम् ॥ ४९८ ॥<br>
ब्रह्माच भगवान् विष्णू रुद्रश्चेति समा इति ।<br>
ते तु दुर्मतयः प्रोक्तास्सुचिरं सञ्चरन्त्यलम् ॥ ४९९ ॥<br>
रौरवादिषु नैतेषां मोक्षस्सर्वात्मना मतः ।<br>
मदैक शरणा ये तु तैः पूज्योहं न चापरैः ॥ ५०० ॥<br>
अशीतेरूर्ध्ववर्षो वा बालो वाप्यूनषोडशः ।<br>
प्रायश्चित्तार्धमर्हन्ति स्त्रियो वा व्याधि पीडिताः ॥ ५०१॥<br>
तत्रापि च परिक्लेशं ज्ञात्वार्धार्धं प्रयोजयेत् ।<br>
सुदुष्करं स्वयं कर्तुमक्षमो द्विगुणोन्यतः ॥ ५०२ ॥<br>
देशं कालं वयश्शक्तिं जातिं भक्तिं क्रियाक्रमम् ।<br>
सुविचार्य प्रदातव्यं नोपवासो रुजान्विते ॥ ५०३ ॥<br>
प्रायश्चित्ता समर्थस्य पितृभ्रात्रादि बान्धवै ।<br>
तद्विभज्य विधातव्यं द्विगुणं च परैर्जनैः ॥ ५०४ ॥<br>
बालाबलानां बद्धानामातुराणां च पादतः ।<br>
प्रायश्चित्तं प्रदातव्यं यदि भक्तास्सदाशिवे ॥ ५०५ ॥<br>
ऊनैकादशवर्षस्य पञ्चवर्षात्परस्य च ।<br>
प्रायश्चित्तं चेरद्भ्राता पिता वान्यत् सुहृज्जनः ॥ ५०६ ॥<br>
अतो बालनरस्यास्य नापराधो न पातकम् ।<br>
राजदण्डो न चैवास्ति प्रायश्चित्तं न विद्यते ॥ ५०७ ॥<br>
देश आदिश्यते येन दिशिकस्त्विति कथ्यते ।<br>
देशाश्च बहवश्शास्त्रे मुक्तिस्थानं परं मतम् ॥ ५०८ ॥<br>
भोगस्थानं च देहस्यात्तथा स्थानान्तराणि च ।<br>
हृत्कण्ठतालु भूमध्य ब्रह्मरन्ध्रं क्रमाद्भवेत् ॥ ५०९ ॥<br>
नाभिर्मेढ्रस्य मूलस्य स्थानं देशोऽत्र कथ्यते ।<br>
सकृत्सन्ध्या विलोपे तु सद्योजातं शतं जपेत् ॥ ५१० ॥<br>
प्रतिसन्ध्यं शतं ध्यातुः सन्ध्यालोपे त्वकामतः ।<br>
कामतस्तूपवासश्च लुप्ते देवार्चने यदा ॥ ५११ ॥<br>
एककालार्चके वापि द्विकालाद्यर्चकेपि वा ।<br>
एकाह्नेऽघोर साहस्रजपस्तु ज्ञानतो भवेत् ॥ ५१२ ॥<br>
उपवासोऽपि विज्ञेयः कामतस्त्वननुष्ठिते ।<br>
बहुकालार्चकस्यापि द्विकालादि विलोपने ॥ ५१३ ॥<br>
लुप्तसङ्ख्यावशेनैव प्रायश्चित्तं समाचरेत् ।<br>
द्विदिनादि विलोपे तु बहुरूपसहस्रतः ॥ ५१४ ॥<br>
प्रत्यहं त्रिशतार्धं स्यात् पक्षपूजाविलोपने ।<br>
अयुताघोर जापस्यात्तद्वृद्ध्या प्रतिमासकम् ॥ ५१५ ॥<br>
संवत्सरात्तदूर्ध्वे तु दीक्षयाश्शुद्धिरिष्यते ।<br>
स्वेष्टलिङ्गे परिभ्रष्टे नेष्टदग्धे हृतेऽपि वा ॥ ५१६ ॥<br>
नरवानरकाकाद्यैः स्पृष्टेऽघोर जपात्ततः ।<br>
लिङ्गान्तरं प्रतिष्ठाप्य भवेच्छुद्धो न संशयः ॥ ५१७ ॥<br>
हस्तादेः पतिते लिङ्गे त्वङ्गुलात्तु द्विवृद्धितः ।<br>
सहस्राघोर वृद्धिस्यात् सहस्रात् प्रभृति क्रमात् ॥ ५१८ ॥<br>
साधारे पतिते लिङ्गे ताले तालेऽयुतं जपेत् ।<br>
द्विगुणं तु निराधारे कल्पनीयं गुरूत्तमैः ॥ ५१९ ॥<br>
एकहस्तात् द्विहस्तान्तं पतने त्वेवमीरितम् ।<br>
जप्त्वा दश सहस्रादि पञ्चगव्यामृतादिना ॥ ५२० ॥<br>
संस्नाप्य पूजयेद्देवं विशेषेणार्चयेद्बुधः ।<br>
अव्यङ्गत्वे तदुद्दिष्टं लिङ्गादौ द्विजसत्तमाः ॥ ५२१ ॥<br>
द्विहस्तादूर्ध्वतः पाते त्वव्यङ्गे लक्षजापतः ।<br>
संस्कारेण विशुद्धिःस्यात् प्रतिष्ठा वात्र सम्मता ॥ ५२२ ॥<br>
अकामतो यदालिङ्गं विशीर्णं पिण्डिकाथवा ।<br>
प्रागुक्तद्विगुणं कुर्यात् कामतो निष्कृतिर्नहि ॥ ५२३ ॥<br>
ब्राह्मणाद्यैस्तु संस्पृष्टे शिवसंस्कारवर्जितैः ।<br>
क्रमाज्जपेदघोरस्य शतवृद्ध्या नरोत्तमः ॥ ५२४ ॥<br>
लिङ्गे पादेन संस्पृष्टे लिङ्घिते वायुतद्वयम् ।<br>
पादलग्नरजःस्पृष्टे बहुरूपायुतं जपेत् ॥ ५२५ ॥<br>
श्लेष्माद्युपगते लिङ्गे तत्तद्युक्तोदकादिभिः ।<br>
त्र्ययुतं द्वययुतं कुर्यात् बहुरूपं नरोत्तमः ॥ ५२६ ॥<br>
मूत्रोदकेन संस्पृष्टे जपेत् सार्धायुतद्वयम् ।<br>
रक्तमूत्ररजश्शुक्लदूषितेऽयुतपञ्चकम् ॥ ५२७ ॥<br>
तत्संयुक्तोदकस्पर्शात् पादहीनं जपेदिदम् ।<br>
विष्ठास्पर्शेतु लक्षं स्यात् पादहीनं तदम्भसा ॥ ५२८ ॥<br>
तद्वन्निर्माल्यगर्ते तु पतनाच्छुद्धिमादिशेत् ।<br>
विष्ठादिगर्तपाते तु लक्षमर्धाधिकं जपेत् ॥ ५२९ ॥<br>
स्पृष्टेऽनुलोमजैर्लिङ्गे कुर्यान्मात्रं कुलोचितम् ।<br>
प्रतिलोमादिभिः स्पृष्टे लक्षमावर्त्य शुद्ध्यति ॥ ५३० ॥<br>
वामदक्षादि मार्गस्थिअः स्पृष्टे लिङ्गेऽयुतं जपेत् ।<br>
चण्डालपाणकाद्यैश्च स्पृष्टे शुद्धिः प्रतिष्ठया ॥ ५३१ ॥<br>
लक्षेणस्थिरमुनमूल्य स्थापयेच्च तदेव हि ।<br>
नित्यहोमे विलोपे च प्रायश्चित्तं तु नित्यवत् ॥ ५३२ ॥<br>
अष्टम्यां वा चतुर्दश्यां पर्वण्ययनयोऽरपि ।<br>
विषुग्रहणयोर्नित्यलोपे कुर्याच्चतुर्गुणम् ॥ ५३३ ॥<br>
अन्यपुण्यदिनेष्वेवं तच्चतुर्गुणमाचरेत् ।<br>
प्रागुकनिष्कृतिं वह्नि निर्माणि तां समाचरेत् ॥ ५३४ ॥<br>
अदत्ते च बलौ कुर्याच्छिवस्याष्टाधिकं शतम् ।<br>
व्रतस्यान्य क्रियायाश्च नियमस्य च लोपने ॥ ५३५ ॥<br>
गायत्र्यष्टशतेनैव विशुद्धिमधिगच्छति ।<br>
अविधाय पवित्रं तदाषाढादिषु पञ्चसु ॥ ५३६ ॥<br>
लक्षत्रयमघोरस्य जप्त्वा चान्द्रायणं चरेत् ।<br>
पवित्रारोहणत्यागे प्रायश्चित्तमिदं मतम् ॥ ५३७ ॥<br>
अन्यमासे कृते तस्मिञ्जपमत्रं विधीयते ।<br>
जपोऽपि लक्षमात्रं चान्द्रायणं मतम् ॥ ५३८ ॥<br>
शतद्वय जपाच्छुद्धिरर्घ्यपात्रे विसर्जिते ।<br>
सहस्रेण विनाशे तु तदर्धात् परिवर्तिते ॥ ५३९ ॥<br>
स्फोटे वा त्वक्षसूत्रस्य शुद्धिर्लिङ्गोक्तपादतः ।<br>
नवसूत्रस्य विच्छेदे सहस्रं जपमाचरेत् ॥ ५४० ॥<br>
शतं स्याज्जीर्णसूत्रस्य हस्तपातात्तथा मतम् ।<br>
अक्षमालां कराद्भ्रष्टाम् आलयेद्गन्धवारिणा ॥ ५४१ ॥<br>
गायत्र्याः शतजापोऽपि सैव प्रागुक्त कर्मणि ।<br>
घण्टादोषे तु लिङ्गोक्तादष्टमांशाच्छुचिर्भवेत् ॥ ५४२ ॥<br>
पूजोपकरणं पद्भ्यां स्पृष्टं पीठदिकं यदा ।<br>
शतद्वयमघोरस्य कामतस्त्वयुतं जपेत् ॥ ५४३ ॥<br>
प्राण्यङ्गधूपदाने च पञ्चमस्य शतं जपेत् ।<br>
केशामांशास्थिकीटादिदुष्टनैवेद्यदर्शने ॥ ५४४ ॥<br>
अघोरस्यायुतं कामादकामात्तु शतं जपेत् ।<br>
नित्य नैवेद्यमानस्य ह्रासे नैमित्तिकस्य वा ॥ ५४५ ॥<br>
अयुतं घोरमन्त्रस्य जप्त्वा शुद्धिमवाप्नुयात् ।<br>
पादेनाकामतः स्पृष्ट्वा गुरुं देवं शिवागमम् ॥ ५४६ ॥<br>
द्वययुतं घोरमन्त्रस्य कामतष्षड्गुणं जपेत् ।<br>
महेशगुरु चण्डाज्ञाभङ्गे लक्षेण शुद्ध्यति ॥ ५४७ ॥<br>
एतदर्थार्जितद्रव्यभक्षणात् पादवर्जितम् ।<br>
निर्माल्य भक्षणे घोरं प्रमादादयुतं जपेत् ॥ ५४८ ॥<br>
भक्षणेन समं दानं स्यात् तदर्धमुपेक्षने ।<br>
अथवा भक्षणेऽकामात् प्रजपेत्ब्रह्मपञ्चकम् ॥ ५४९ ॥<br>
यावत्सहस्रमध्यर्धं कामतो दीक्षया सुचिः ।<br>
निर्माल्य लङ्घनं कृत्वा दक्षिणार्धायुतं जपेत् ॥ ५५० ॥<br>
लङ्घनेन समं स्पर्शे समं विक्रयभक्षणे ।<br>
देवस्वं देवताद्रव्यं नैवेद्यं च निवेदितम् ॥ ५५१ ॥<br>
चण्डद्रव्यं च निर्माल्यं षड्विधं स्मृतम् ।<br>
ग्रामदीशस्य देवस्वं देवद्रव्यं पटादिकम् ॥ ५५२ ॥<br>
नैवेद्यं कल्पितं तस्मै देवोच्छिष्टं निवेदितम् ।<br>
चण्डद्रव्यं तु तद्दत्तं निर्माल्यं प्रेरितं बहिः ॥ ५५३ ॥<br>
पिण्डिकास्थं न निर्माल्यमपि देवे विसर्जिते ।<br>
क्रव्यादो जायते दानान्मातङ्गस्तस्य भक्षणात् ॥ ५५४ ॥<br>
लङ्घने सिद्धिहानिश्च विक्रये शबरो भवेत् ।<br>
स्पर्शने जायते स्त्रीत्वं निर्माल्यस्य न संशयः ॥ ५५५ ॥<br>
यन्निर्माल्येन संस्पृष्टं तद्भुजा पुरुषेण वा ।<br>
पादोनं तत्र पूर्वोक्तं स्पर्शलङ्घन भक्षणैः ॥ ५५६ ॥<br>
भक्षणं द्विविधं प्रोक्तमनिवेद्य तदन्यथा ।<br>
देवदेवाय तत्राद्यं देवग्रामादि सम्भवम् ॥ ५५७ ॥<br>
व्रीह्यादि येन केनैवोपाधिनादाय भक्षणम् ।<br>
करोति यस्य सम्मूढा मद्धनस्तेयकृन्मतः ॥ ५५८ ॥<br>
मदर्थं कल्पितं वाथ तण्डुलं चौदनं तु वा ।<br>
यः प्रयच्छति वा भुङ्क्ते सोऽपि स्तेयकृदुच्यते ॥ ५५९ ॥<br>
त एवातीत दुष्टामद्भक्षितादपि सोषदाः ।<br>
तथैवेति चतुष्काष्ठा मद्भुक्तिस्त्वति दोषदा ॥ ५६० ॥<br>
नैवेद्यं कल्पयित्वा तु शिवायेति तदूर्ध्वतः ।<br>
निवेद्य मह्यं तच्छिष्टं भुङ्क्ते प्रत्यहमादरात् ॥ ५६१ ॥<br>
सोऽयं मत्सदृशः प्रोक्तश्चरुभुग्यस्तथा भवेत् ।<br>
मद्भुक्तं चण्डभुक्तं वायो लोभाद्भक्षयेन्नरः ॥ ५६२ ॥<br>
स पापी दुर्मतिः प्रोक्तः पूर्वाभ्यां नातिरिच्यते ।<br>
भक्षयेद्यो नरो भक्त्या पवित्रमिति शंसितम् ॥ ५६३ ॥<br>
शुद्धात्मा ब्राह्मणस्तस्य पापं क्षिप्रं विनश्यति ।<br>
अशुद्धात्मा शुचिर्लोभान्मद्भुक्तं पावनं नरः ॥ ५६४ ॥<br>
भक्षणे नाशमायाति रसभोक्ता यथा द्विजाः ।<br>
मद्देहधारिणो लोके देशिका मत्परायणाः ॥ ५६५ ॥<br>
मदैकशरणास्तेषु योग्यं नैवान्यजन्तषु ।<br>
तस्मान्मदीयं निर्माल्यं भुक्त्वा निष्कृतिमाचरेत् ॥ ५६६ ॥<br>
सर्वेषां देशिकादीनां चतुर्वर्णोद्भवात्मनाम् ।<br>
प्रायश्चित्तमहं वक्ष्ये श्रूयतां द्विजसत्तमाः ॥ ५६७ ॥<br>
मौनं त्रिषवणस्नानं शिवाग्नि गुरुपूजनम् ।<br>
अघोरायुत जापश्च गोमयालिप्तमण्डले ॥ ५६८ ॥<br>
पञ्चगव्यं चरुं दन्तधावनं च क्रमाद्भजेत् ।<br>
प्रतिरात्रं चरेदेतद्व्रतं पाप विशुद्धये ॥ ५६९ ॥<br>
अग्निकार्यां विना वाऽपि जपमात्रं विधीयताम् ।<br>
एतद्व्रतं समाख्यातं दशवृद्ध मनुव्रतम् ॥ ५७० ॥<br>
उपव्रतं तथा तस्माद्दशवृद्धं महाव्रतम् ।<br>
महापातकिनां प्रोक्तं महाव्रतमिहागमे ॥ ५७१ ॥<br>
अन्वादि पातकानां तु व्रतमन्वाद्यमीरितम् ।<br>
ब्रह्महत्या सुरापानं स्तेयं गुर्वङ्गनागमः ॥ ५७२ ॥<br>
महान्ति पातकान्यत्र तत्संयोगेन पञ्चमः ।<br>
कामस्त्वेवमाख्यातमज्ञानदर्धमिष्यते ॥ ५७३ ॥<br>
ब्रह्मघ्न व्रतपादं तु क्षत्रियस्य वधे कृते ।<br>
तदर्धं वैश्यजातेस्तु तदर्धं शूद्र इष्यते ॥ ५७४ ॥<br>
अनुलोमेषु सर्वेषु मातृप्रोक्तं समाचरेत् ।<br>
गूढजेषु च तेष्वर्धं तदर्धं प्रतिलोमेषु ॥ ५७५ ॥<br>
दीक्षितेषु च सर्वेषु द्विगुणं समुदाहृतम् ।<br>
अभिषिक्तस्य हनने दीक्षितोक्तं व्रतं मतम् ॥ ५७६ ॥<br>
पानसं द्राक्षामाधूके खार्जूरं गौलमैक्षवम् ।<br>
माध्वी खण्टकमृद्वीकमैरेयं नालिकेरजम् ॥ ५७७ ॥<br>
सामान्यानि विजानीयाद् मद्यान्येकादशैव तु ।<br>
द्वादश्येव सुरा पैष्टिस्सर्वेषामधमा स्मृता ॥ ५७८ ॥<br>
पीत्वा पैष्टीं सुरां विप्रो महाव्रतमथाचरेत् ।<br>
एकादशसुरापाने कुर्याद्व्रतदशांशकम् ॥ ५७९ ॥<br>
सकृत्पैष्टिं प्रमादेन पीत्वा विप्रो द्विजोत्तमाः ।<br>
गोमूत्रयवकाहारो दशरात्रेण शुद्ध्यति ॥ ५८० ॥<br>
द्वि वारादि प्रयोगेण दिनवृद्धिः प्रशस्यते ।<br>
सर्वेषां क्षत्रियादीनां पूर्वोक्तन्याय ईरितः ॥ ५८१ ॥<br>
सुवर्णस्यापहारेण शतादभ्याधिके वधः ।<br>
क्षत्रियादिषु सम्प्रोक्तो विप्रस्य न वधः क्वचित् ॥ ५८२ ॥<br>
निष्कस्तेयेऽयुतं पञ्च निष्कान्तं लक्षमीरितम् ।<br>
दश लक्षं जपान्तं तु तदूर्ध्वं दशवृद्धितः ॥ ५८३ ॥<br>
शतलक्षान्तमुद्दिष्टं ब्राह्मणे क्षत्रियादिषु ।<br>
शतमर्धार्धह्रासेन स्वर्णस्तेये समीरितम् ॥ ५८४ ॥<br>
रजतस्यापहरणे धान्यस्य द्विगुणं मतम् ।<br>
सुवर्णे रजते धान्ये शतमेकादशोत्तरम् ॥ ५८५ ॥<br>
दरिद्रस्यानुरूपेण द्विगुणाधिकमेव हि ।<br>
गुरुतल्पं विहायान्यस्त्रीयोगे नैव पातकम् ॥ ५८६ ॥<br>
याजनं योनि सम्बन्धं स्वाध्यायं सहभोजनम् ।<br>
पातकैस्सह चेत् कुर्यात् सोऽपि तत्सम इष्यते ॥ ५८७ ॥<br>
वत्सरान्तं तदर्वाक् चेदर्थं पादं समाचरेत् ।<br>
अनुपातकशुद्ध्यर्थमनुव्रतमुदाहृतम् ॥ ५८८ ॥<br>
मातृष्वसा च भगिनी स्वसुता च पितृष्वसा ।<br>
आसां च गमनं विप्रास्त्वनुपातकमीरितम् ॥ ५८९ ॥<br>
विप्रस्त्रीगमनं बन्धोराश्रित्य च यो वधः ।<br>
चण्डालपाण रजकोच्छिष्ट भोगेऽनुपातकम् ॥ ५९० ॥<br>
लिङ्गस्य पिण्डिकायाश्च प्रतिमादेर्द्विजोत्तमाः ।<br>
द्वेषेणोत्पाटनम् कृत्वा पातकादधिको भवेत् ॥ ५९१ ॥<br>
तदुक्तं द्विगुणं कुर्याद्राजचोरभयादिषु ।<br>
दुःस्थाननिम्नदोषादौ परिहर्तुं तदुद्धृतम् ॥ ५९२ ॥<br>
संस्थाप्य विधिनाघोरं लक्षामावर्त्य शुद्ध्यति ।<br>
देवक्षेत्रापहरणं देवोपहरणाहृतिः ॥ ५९३ ॥<br>
शिवागमापहारश्च शिवलिङ्गापहारणम् ।<br>
शैवादीनां चतुर्णां तु दण्डनिर्णय एव च ॥ ५९४ ॥<br>
उपपातक शुद्ध्यर्थमुपव्रतमुदाहृतम् ।<br>
पितृव्यसखि शिष्यस्त्री स्नुषाश्च शरणागताः ॥ ५९५ ॥<br>
राज्ञी प्रव्रजिता धात्री साध्वी वर्णोत्तमा च या ।<br>
सगोत्रा मातुलानीं च समान प्रवरा च या ॥ ५९६ ॥<br>
तासां सङ्गमनं चोपपातकं समुदाहृतम् ।<br>
परिवित्तिः परिवेत्ता तयोर्याजनमेव च ॥ ५९७ ॥<br>
तयोर्दानं च कन्यायाः शिवाग्नयागमनिन्दनम् ।<br>
गुरोश्च प्रतिकूलत्वं तथा निक्षिप्त सङ्ग्रहः ॥ ५९८ ॥<br>
पितृमातृगुरुत्यागः कूटसाक्ष्याभि शापने ।<br>
उक्तित्वं पतितश्चेति तद्धीनं वाथ तद्युतम् ॥ ५९९ ॥<br>
भूवेश्मरत्नवापीनां कुजानामपहर्तृता ।<br>
वापीकूपतटाकादेर्हरणं तूपपातकम् ॥ ६०० ॥<br>
गजाश्वनरनार्युष्ट्रमहिषाणां खरोक्षयोः ।<br>
उपव्रतं वधे कुर्यात्तदर्धं हरणे भवेत् ॥ ६०१ ॥<br>
तन्मांसभक्षणेऽर्धं स्यात्तद्विष्ठास्पृष्टिभक्षणे ।<br>
तत्पादं स्यात्तदालीढस्पर्शादौ स्नानमाचरेत् ॥ ६०२ ॥<br>
तदालीढान्नमुक्तौ च विष्ठास्पृष्ट्यर्धमाचरेत् ।<br>
तद्रोमास्थ्यादि संस्पर्शे स्नानमेव विधीयते ॥ ६०३ ॥<br>
उपव्रतस्य द्विगुणं गोघ्नः कुर्यात्तदर्धकम् ।<br>
गोहर्त्ता तस्य मांसाशी तत्समानं समाचरेत् ॥ ६०४ ॥<br>
गोष्ठे वसन् गोऽनुगामी गोप्रदानेन शुद्ध्यति ।<br>
गवामभावे तन्मूल्यं दातव्यं पुष्कलं तथा ॥ ६०५ ॥<br>
गर्भिणीं कपिलाघ्र दोग्घ्रीहोमधेनुं च सुव्रताम् ।<br>
रोधादिना सादयित्वा द्विगुणं व्रतमाचरेत् ॥ ६०६ ॥<br>
पादमेकं चरेद्रोधे द्वौ पादौ बन्धने चरेत् ।<br>
याजने पादहीनं स्याच्चरेत् सर्वं निपातने ॥ ६०७ ॥<br>
औषधं लवणं चैव स्नेहपिण्याहभोजनम् ।<br>
अतिरिक्तं न दातव्यं काले स्वल्पं तु दापयेत् ॥ ६०८ ॥<br>
न नालिकेर रज्ज्वा च न च मौञ्जेनबन्धयेत् ।<br>
बलाभावाद्विपद्येत गौश्चरन्ती कथञ्चन ॥ ६०९ ॥<br>
जलेवा पल्वले मग्ना मेघविद्युद्धतापि वा ।<br>
श्वभ्रे वा पतिताऽकस्माच्छव पचेनापि भक्षिता ॥ ६१० ॥<br>
शीतवातहता चेत्स्यात्बन्धनेन मृतापि वा ।<br>
शून्यागारे त्वटव्यां वा गृहदाहेऽपि पादपात् ॥ ६११ ॥<br>
उपेक्षाद्यैस्तु तद्विष्ठा भक्षणाद्यं परं मतम् ।<br>
कन्यानां दूषणं चैव परभार्यात्मविक्रयौ ॥ ६१२ ॥<br>
नास्तिक्यमभिचारश्चायाज्य याजनमेव च ।<br>
नीचलोमान्त्यजोच्छिष्ट भोजनं चोपपातकम् ॥ ६१३ ॥<br>
मद्यभाण्डस्थितं द्रव्यं मद्यस्पृष्टं तु वा भवेत् ।<br>
तस्य पानादिना विप्रास्त्वेतद्द्विगुणमाचरेत् ॥ ६१४ ॥<br>
भुक्त्वा शूद्रस्य वाशौचे विप्रस्तूपव्रतार्धभाक् ।<br>
वैश्याशौचेऽर्धभाग्विप्रः क्षत्राशौचे तदर्धभाक् ॥ ६१५ ॥<br>
नृपशूद्रविडाशौचे भुक्त्वा विप्रोऽर्धमाचरेत् ।<br>
वैश्यशूद्रगृहे भुक्त्वा क्षत्रियोक्तार्धमाचरेत् ॥ ६१६ ॥<br>
स्वाशौच भोजने कृत्यमन्त्येष्टावेव कीर्तितम् ।<br>
स्वोत्कृष्टाशौच भुक्त्या तु स्वगृहाशौच भुक्तितः ॥ ६१७ ॥<br>
पादोनं च द्विपादोनं त्रिपादोनं क्रमाच्चरेत् ।<br>
शूद्रस्त्वेवं तदन्यौ चेत् कुर्यात्तां विधिनामुना ॥ ६१८ ॥<br>
विण्मूत्र भक्षणे विप्रः कुर्यादेतदुपव्रतम् ।<br>
रजस्वलामुखास्वादे तथा चण्डालयोषिताम् ॥ ६१९ ॥<br>
रजकादेश्च पैशून्यं कृत्वा तद्वदुपव्रतम् ।<br>
विप्रपातक शुद्ध्यर्थं व्रतमत्र समीरितम् ॥ ६२० ॥<br>
चण्डाल पाणरजकस्त्रीगमे द्विगुणं मतम् ।<br>
व्रतमात्रमुदख्यास्तु शुद्ध्यर्थं विप्र आचरेत् ॥ ६२१ ॥<br>
विप्रस्त्रीगमने चैवोपव्रतन्तु समाचरेत् ।<br>
पादपादविहीनं तु क्षत्रादि त्रितयं चरेत् ॥ ६२२ ॥<br>
ब्राह्मणी शूद्रसंयुक्ता पतिता सप्रजायदि ।<br>
विप्रजोपव्रतार्धं तु सकृदागमने चरेत् ॥ ६२३ ॥<br>
उपव्रतं तु मासोर्ध्वे षण्मासोर्ध्वमनुव्रतम् ।<br>
महाव्रतं समोर्ध्वं स्यात्त्र्यब्दोर्ध्वं पतितैव सा ॥ ६२४ ॥<br>
एतदर्धं तु राज्ञी चेद्वैश्यस्त्री चेत्तदर्धकम् ।<br>
शूद्रस्त्री शूद्रसंयोगात् तदर्धं तु समाचरेत् ॥ ६२५ ॥<br>
शूद्रश्चैव तथा कुर्यात् प्रायश्चित्तं विशुद्धये ।<br>
कन्यासङ्गमने कुर्यात् प्रागुक्तं द्विगुणं द्विजाः ॥ ६२६ ॥<br>
वैश्यश्चेदर्धभाक्तस्मादर्धभाक् क्षत्रियो यर्दिम्? ।<br>
तदर्ध भाग् द्विजः प्रोक्तो विप्रादि स्त्रीसमागमे ॥ ६२७ ॥<br>
अनुलोमाः स्वमात्रुक्तमाचरेयुः स्वशुद्धये ।<br>
प्रतिलोमिषु निर्दिष्टं शूद्रोक्त द्विगुणं व्रतम् ॥ ६२८ ॥<br>
अमानुषीषु पुरुषः प्रतिलोमिष्वयोनिषु ।<br>
रेतस्सित्वा जलेवापि व्रतमब्दं समाचरेत् ॥ ६२९ ॥<br>
नदीशैलूषिकी वेणुजीवनी गमने व्रतम् ।<br>
पतितान्यस्त्रियं गत्वा चण्डालस्यार्धमाचरेत् ॥ ६३० ॥<br>
अन्तर्वत्नी भवेत् स्त्री चेत् प्रायश्चित्तमशक्यतः ।<br>
गर्भे विनिःसृते कुर्यात् द्विगुणं प्रागुदीरितम् ॥ ६३१ ॥<br>
न प्रचारं गृहे कुर्यान्न चान्नादि प्रसाधनम् ।<br>
न शयीत समं भर्त्रा न च भुञ्जीत बन्धुभिः ॥ ६३२ ॥<br>
न च स्नात्वा च भुक्त्वा च गत्वाचैव दिवा स्त्रियम् ।<br>
शेफं बध्वायसाद्यैश्च व्रतमेतत्समाचरेत् ॥ ६३३ ॥<br>
उच्छिष्टं प्रतिलोमानां भुक्त्वा कुर्याद्व्रतं द्विजाः ।<br>
उच्छिष्टं तु समानानां भुक्त्वोपोष्य विशुद्ध्यति ॥ ६३४ ॥<br>
सहस्रमयुतं चैव जपो मध्यमहीनयोः ।<br>
द्वित्रिरात्रोपवासश्च सवर्णोच्छिष्ट भोजने ॥ ६३५ ॥<br>
जघन्योच्छिष्ट सम्पर्कादेवं शतगुणं भवेत् ।<br>
जपोपवासवृद्धिः स्योदेकरात्रादितः क्रमात् ॥ ६३६ ॥<br>
शैवब्राह्मणयोर्निन्दा मद्यपस्त्रीनिषेवणम् ।<br>
स्त्रीहिंसौषधजीवा च वार्द्धुष्यं मूल्यकर्म च ॥ ६३७ ॥<br>
सर्वकार्येष्वधिकारो महायन्त्र प्रवर्तनम् ।<br>
स्वाध्यायाग्नि सुतानां च परित्यागश्च पातकम् ॥ ६३८ ॥<br>
तिलब्रीहिकुलुत्थानां शालीनां मुद्गमाषयोः ।<br>
निष्पावाढक शिम्बानां सर्षपस्य यवस्य च ॥ ६३९ ॥<br>
कुङ्कु प्रियङ्गुनीवारकोद्रवादेर्द्विजोत्तमाः ।<br>
सत्वचां वित्वचां वापि हरणेऽर्धं व्रतस्य च ॥ ६४० ॥<br>
यनश्य्यासनानां च कांस्यरीतिशिलायसाम् ।<br>
त्रपुसीसकताम्रादेर्वस्त्रस्य हरणे कृते ॥ ६४१ ॥<br>
व्रतमात्रं समुद्दिष्टं त्रिगुणं स्तेयमोक्षणम् ।<br>
वानरश्वमृगाणां च विष्ठाशनवराहयोः ॥ ६४२ ॥<br>
दुष्टादुष्टमृगाणां च शिवाय वा वधेकृते ।<br>
शशस्य शिंशुमारस्य शङ्खस्य मकरस्य वा ॥ ६४३ ॥<br>
हनने च व्रतं कुर्यात् तत्पापस्य विशुद्धये ।<br>
उलूककङ्क गृध्राणां काकस्य जलबर्हिणः ॥ ६४४ ॥<br>
कुक्कुटश्येन भासानामथ हंसमयूरयोः ।<br>
पिङ्गलरत्ननेत्रयोश्च सरटाशत पत्रयोः ॥ ६४५ ॥<br>
कपोतस्य बकस्याथ टिट्टिभस्य जराङ्गिणः ।<br>
पिङ्गल्याश्चक्रवाकस्य कौशिकस्य शुकस्य च ॥ ६४६ ॥<br>
मण्डूको गौश्च गौधा च कृकलासश्च मूषिकः ।<br>
नागश्चुचुन्दरी मत्स्यः कूर्मः कर्कटकाह्वयः ॥ ६४७ ॥<br>
वृश्चिकश्चैव शम्बूकश्शलभो मक्षिका तथा ।<br>
पिपीलिका च भूनागो लूताद्या ये च कीर्तिताः ॥ ६४८ ॥<br>
भूगता जलजा वाथ ये चान्ये त्वन्तरिक्षगाः ।<br>
तेषां कृत्वा वधं विप्रो व्रतपादं समाचरेत् ॥ ६४९ ॥<br>
अनस्थिमत्सु चैतेषु शताघोरजपोमतः ।<br>
अन्येनापि प्रकारेण प्रायश्चित्तमिहोच्यते ॥ ६५० ॥<br>
हत्वा कामात् द्विजस्सद्यो गवां गोष्ठे जपेत्तदा ।<br>
पीत्वाकामात् सुरां वाअमं शिवहर्म्येजपेत्तदा ॥ ६५१ ॥<br>
कृत्वास्तेयकामाश्च घोरं पितृवने जपेत् ।<br>
गुरुस्त्रीगमने वक्त्रमकामात्तु जपेद्वने ॥ ६५२ ॥<br>
योगङ्कृत्वा समस्तैस्तु नगाग्रे पञ्चमं जपेत् ।<br>
प्रकाशे कामतस्तस्मिल्लभ मावर्त्य शुद्ध्यति ॥ ६५३ ॥<br>
अकामाद्वा रहस्ये च सहस्राच्छुद्धिरिष्यते ।<br>
कामतस्सरहस्ये च जपेत्तत्रायुतं द्विजाः ॥ ६५४ ॥<br>
अकामतः प्रकाशे च तत्राप्ययुतकद्वयम् ।<br>
गुरुद्रोहादृते शुद्धिः कामतोऽपि भवेदिह ॥ ६५५ ॥<br>
तद्याद्वा देशिकस्तस्य तदाकृच्छ्र पुरस्सरम् ।<br>
पुनर्यागः प्रकर्तव्यस्शुद्धिस्तस्यान्यथान हि ॥ ६५६ ॥<br>
पातकत्रय संयोगस्सामान्यो ब्राह्मणादितः ।<br>
मद्यपानं यदा शूद्रेऽदीक्षिते स्वल्पकं भवेत् ॥ ६५७ ॥<br>
निषेधाभावतस्तस्य दोषस्तत्र न जायते ।<br>
नियमाद्घोर जापस्य प्रकर्तव्यं शतं त्रिकम् ॥ ६५८ ॥<br>
गुरुस्त्रीगमनं यच्छ चतुर्णां सदृशं भवेत् ।<br>
गुरुद्रोहः शिवद्रोहस्तस्मात्तत् पातकं भवेत् ॥ ६५९ ॥<br>
काष्ठादि पार्थिवस्तेये तेजोद्रव्यं विना द्रिजाः ।<br>
सद्योजातजपाच्छुद्धिरकामादिह कथ्यते ॥ ६६० ॥<br>
पञ्चविंशतिकोजापः कर्तव्योऽकामतश्शतम् ।<br>
घृतं वापि गृहीत्वा तु लवणं शर्करादिकम् ॥ ६६१ ॥<br>
कामतोऽकामतोवाऽपि जपेद्वामं तु पूर्वत् ।<br>
रीतिकेतरकांस्यादि गृहीत्वा तैजसं च ॥ ६६२ ॥<br>
धेनुं वा घृतवच्छुद्धिः कामाकामात्तु पूर्ववत् ।<br>
पुष्पं गन्धादिकं हृत्वा पुरुषं स्त्रियमेव वा ॥ ६६३ ॥<br>
अनड्वाहं गजाश्वादि वस्तुजातं तु पूर्ववत् ।<br>
क्षीरं जलं वा शस्त्रं वा हुत्वेशं पूर्वज्जपेत् ॥ ६६४ ॥<br>
अभक्ष्य भक्ष्णे जाते गुह्यकस्य शतञ्जपेत् ।<br>
अकामात् त्रिशशं कमाज्जपेन्मद्यादि वर्जितान् ॥ ६६५ ॥<br>
उदक्यान्नाशने मोहाज्जपेत् गृह्यायुतं बुधः ।<br>
दशोर्ध्वं त्रिशतादर्वाक जप्त्वा स्नानेन शुद्ध्यति ॥ ६६६ ॥<br>
तदूर्ध्वं पञ्चकं यावच्छतं नक्तं विधीयते ।<br>
तदूर्ध्वमुपवासस्यात् त्रिरात्रमयुतोर्ध्वतः ॥ ६६७ ॥<br>
स्वजाति दीक्षितं स्पृष्ट्वा तदाचम्य विशुद्ध्यति ।<br>
आचम्यादीक्षितेनापि सजातीशशतं जपेत् ॥ ६६८ ॥<br>
सदीक्षदीक्षितस्पर्शात् प्रायश्चित्तं तु पूर्ववत् ।<br>
तस्मिन्नदीक्षिते स्पृष्टे जपेत् स्नात्वा शतद्वयम् ॥ ६६९ ॥<br>
इदमेवान्तरस्पर्शाद्दीक्षितस्येतरस्य तु ।<br>
शतत्रिकं जपेत् स्पर्शात् सोपवासः शुचिर्भवेत् ॥ ६७० ॥<br>
भवेत्तदेव शूद्रस्य स्पर्शनाद्दीक्षितस्य तु ।<br>
स्पर्शनाद्दीक्षितस्यापि शतं पञ्चाप्युपोषितम् ॥ ६७१ ॥<br>
इतरे पादहीनं तु कुर्वीरन्नात्मशुद्धये ।<br>
त्रिरात्रमन्त्यजस्पर्शात्सहस्राणि दशिअव तु ॥ ६७२ ॥<br>
पञ्चमस्य तु मन्त्रस्य जपेत्तत्राविचारतः ।<br>
कृच्छ्रो घोर जपः कार्योऽयुतं चण्डालसङ्गमात् ॥ ६७३ ॥<br>
गृहादौ पातकावेशे त्यक्त्वा भाण्डान् प्रलिप्य च ।<br>
कृच्छ्राच्छुद्धिर्भवेत् भुक्तौ तप्तकृच्छ्रं समाचरेत् ॥ ६७४ ॥<br>
ज्ञात्वा भुक्त्वातु पादेन तदासौ तत्समो भवेत् ।<br>
रजकादि प्रवेशादावयुतार्धमजानतः ॥ ६७५ ॥<br>
बहुदेवलकैर्योगे कृच्छ्रचान्द्रायणाच्छुचिः ।<br>
हेमरुप्यादिपात्राणां वारिणा शुद्धिरिष्यते ॥ ६७६ ॥<br>
शङ्खादीनां भवेच्छुद्धिस्तुषौर्वा मथितेन वा ।<br>
भस्मना कांस्यशुद्धिः स्यात् ताम्रमाम्लेन शुद्ध्यति ॥ ६७७ ॥<br>
उच्छिष्टलिप्तपात्राणां शुद्धिरेषा प्रकीर्तिता ।<br>
प्रोक्ष्य शुद्ध्यत्यसन्देहादुच्छिष्टस्पृष्टभाजनम् ॥ ६७८ ॥<br>
तुम्ब्यादि वेणुपात्राणां गोवालैस्तोयघर्षणात् ।<br>
दारवं लोहजोत्कृष्टं वारिणा तद्विशुद्ध्यति ॥ ६७९ ॥<br>
चर्मणां रज्जुवस्त्राणां शुद्धिःस्यात् क्षारवारिणा ।<br>
शुद्धिश्चोदक भाण्डानां पर्यग्निकरणात्मिका ॥ ६८० ॥<br>
तृणादिकं च यत् किञ्चित् काष्ठं वा प्रोक्षितंशुचिः ।<br>
उल्लेखात् भूमिशुद्धिः स्यात् तथा गोमय घर्षणात् ॥ ६८१ ॥<br>
विष्ठाद्युपगतं भाण्डं त्याज्यं स्याद्वेणुमृण्मयम् ।<br>
तद्वन्निर्माल्यसंस्पृष्टं रजसा स्त्री विशुद्ध्यति ॥ ६८२ ॥<br>
शेषस्य पूर्ववच्छुद्धिः वस्त्रशुद्धिर्जलाद्भवेत् ।<br>
शरावपत्र पुटक प्रभृतीनां च भोजने ॥ ६८३ ॥<br>
शुद्धि रत्रोपयुक्तानां परित्यागो विधीयते ।<br>
सत्यन् मनसश्शुद्धिरिन्द्रियाणां यमादिभिः ॥ ६८४ ॥<br>
गर्वस्य शमता दृष्टा शुद्ध्यर्थमविचारतः ।<br>
बुद्धेरपि मुनिव्याघ्रास्सङ्गत्यागात् प्रकीर्तिताः ॥ ६८५ ॥<br>
प्राणाश्शुद्ध्यन्ति विधिवत् प्राणायामबलात्सदा ।<br>
ध्यानाच्छुद्धिस्समुद्दिष्टा प्रधानस्य गुणात्मनः ॥ ६८६ ॥<br>
विवेकाच्छुध्यते ह्यात्मा नात्र कार्या विचारणा ।<br>
श्वमार्जाररवरादीनां विलेहे स्नानमाचरेत् ॥ ६८७ ॥<br>
नाभेरूर्ध्वमधस्ताद्वा मृद्भिश्शुद्ध्यति सप्तभिः ।<br>
उत्तमाङ्ग विधानेन स्नात्वा विद्याङ्ग पञ्चकम् ॥ ६८८ ॥<br>
जप्तव्यं शतमेकं स्याद्विगुणं मन्त्रवादिना ।<br>
अदीक्षितेन संस्पृष्टे स्नानमाग्नेयमाचरेत् ॥ ६८९ ॥<br>
निर्माल्यसङ्करे कामात् सम्पूज्यश्चण्डनायकः ।<br>
तस्यैव देवदेवस्य जपस्साङ्गस्य वै शतम् ॥ ६९० ॥<br>
अकामतोवा सम्पर्कात् केवलस्य शतं भवेत् ।<br>
वारिणा त्वश्मजातीनां मथितेनाश्च मस्तुना ॥ ६९१ ॥<br>
जलजानां च सर्वेषां वैणवानां तथाम्भसा ।<br>
स्निग्धानां रूक्षणाच्छुद्धिः पात्राणां परिकीर्तिता ॥ ६९२ ॥<br>
शुद्धिः स्यादप्यशुद्धानां प्रोक्षणादेव केवलात् ।<br>
मधुनः पाकतश्शुद्धिस्तथैवेक्षुरसस्य च ॥ ६९३ ॥<br>
फलानां क्षालनाच्छुद्धिर्दघ्नश्चैव निरीक्षणात् ।<br>
क्वथितं शुद्ध्यते क्षीरं पक्वानां प्रोक्षणादपि ॥ ६९४ ॥<br>
अथ शैव गुरोरस्य शुद्धिर्वाचा विधीयते ।<br>
परेभ्यो दुःखमापाद्य वाङ्मनःकायकर्मभिः ॥ ६९५ ॥<br>
प्रमादतः परिज्ञाय शुद्धिश्शक्ति जपात्सदा ।<br>
समयानां प्रमादे तु शक्तिजापः प्रशस्यते ॥ ६९६ ॥<br>
वस्त्रशय्यासनादीनां स्तेये गायत्रिकाशतम् ।<br>
गुरुदेवाग्निकार्येषु गर्हितस्य निवेदनात् ॥ ६९७ ॥<br>
शुध्यते नीयमानस्य त्वन्यायान्मुनिपुङ्गवाः ।<br>
म्लानेभ्यो व्याधितेभ्यो वा यतिभ्यः किञ्चिदौषधम् ॥ ६९८ ॥<br>
सर्वेभ्यस्सर्वदा ग्राह्यं न दोषो ह्यत्र शासने ।<br>
पुनः पाकेन संशुद्धिर्लवणस्य सहाम्भसा ॥ ६९९ ॥<br>
अन्यायेन गृहीतस्तु न्यायमर्थयते तु यः ।<br>
यमुद्दिश्य त्यजेत्प्राणान् ब्रह्महा सतु कीतर्यते ॥ ७०० ॥<br>
देवार्थं गुरुपित्रर्थमात्मार्थमथवा तु यः ।<br>
यमुद्दिश्य त्यजेत्प्राणान् ब्रह्महा स च कीर्त्यते ॥ ७०१ ॥<br>
अग्निदो गरदश्चैव शस्त्रपाणिर्धनापहः ।<br>
क्षेत्रदारहरश्चैव षडेते आततायिनः ॥ ७०२ ॥<br>
आततायिनमायान्तमपि शस्त्रान्तगं रणे ।<br>
जिघांसन्तं जिघांसेत्तु न तेन भ्रूणहा भवेत् ॥ ७०३ ॥<br>
युवानां बालवृद्धौ वा ब्राह्मणं वा बहुश्रुतम् ।<br>
आततायिनमायान्तं हन्यादेवा विचारतः ॥ ७०४ ॥<br>
असूर्या नाम ये लोका अन्धेन तमसावृताः ।<br>
तांस्ते प्रेत्याधिगच्छन्ति ये चात्महननाज्जानाः ॥ ७०५ ॥<br>
न च दुःखसमुत्पत्तौ कामतो देहमुत्सृजेत् ।<br>
यदा निर्वेदमायातः प्राप्तभोगोऽथवा पुनः ॥ ७०६ ॥<br>
ध्यानधारणायोदेन शिवलीनमनास्त्यजेत् ।<br>
शिवादित्रय निन्दास्तु श्रुत्वा देहं स्वकं त्यजेत् ॥ ७०७ ॥<br>
तं वा हन्यान्न दोषस्स्याच्छिवत्वं च समाप्नुयात् ।<br>
शैवं पाशुपतं कालामुखं कापालधारिणम् ॥ ७०८ ॥<br>
यदि हन्याज्जगत्सर्वं हतं तेन दुरात्मना ।<br>
ब्रह्मघ्नश्च कृतघ्नश्च विशुद्धावपि कर्मतः ॥ ७०९ ॥<br>
शरणागतहन्ता च योषिद्घ्नश्चापि पापिनौ ।<br>
तथा चागमविप्लावी स्वर्णस्तेयसमो भवेत् ॥ ७१० ॥<br>
अश्वरत्न मनुष्यस्त्रीभू धेनुहरणं तथा ।<br>
निक्षेपस्य च सर्वं हि स्वर्णस्तेयं समं भवेत् ॥ ७११ ॥<br>
देवब्राह्मणहत्तिश्च कूटसाक्ष्यं सुहृद्वधः ।<br>
तथैवेह समुद्दिष्टमभिशापो महात्मनि ॥ ७१२ ॥<br>
औषधं स्नेहमाहारं ददतो बन्धकस्य च ।<br>
प्राणिनां प्राणवृत्त्यर्थं तत्रदोषो न विद्यते ॥ ७१३ ॥<br>
प्रतिसंवत्सरं मासं तिथियुक्तं तु तीर्थभम् ।<br>
निश्चित्य वर्तते पूर्वमुत्सवो यैर्दिनैःपुरा ॥ ७१४ ॥<br>
नवाहाद्यैर्युतो भेरीताडनादिपुरस्सरः ।<br>
तद्दिनत्रिगुणे वापि द्विगुणे वाथ तद्दिने ॥ ७१५ ॥<br>
तदन्यथाकृते राष्ट्रराज्ञोदोषावहो भवेत् ।<br>
तत्र शान्तिर्विधेयादौ प्राग्वदुत्सवमाचरेत् ॥ ७१६ ॥<br>
किं तु मासान्तरे तु स्यात् तस्मिन्मासेऽथवा भवेत् ।<br>
द्विगुणे तद्दिने वाथ मूर्तिहोमं दिशाहुतिम् ॥ ७१७ ॥<br>
क्रमाद्विधाय कर्तव्यमुत्सवं तद्विधानतः ।<br>
ध्वजारोहण पूर्वेत्तु त्रिगुणाह प्रकल्पिते ॥ ७१८ ॥<br>
विधानमेतदाख्यातं द्विगुणेप्येवमूह्यताम् ।<br>
लिङ्गं स्वायम्भुवं चेत्तु विधानमिदमीरितम् ॥ ७१९ ॥<br>
मानुषे वाणलिङ्गादौ दैविके वार्षकेपिवा ।<br>
मासभं तीर्थनक्षत्रमन्यथा वा नयेत्पुनः ॥ ७२० ॥<br>
उत्सवो यो दिनैर्हीनस्तस्य वृद्धिः फलप्रदा ।<br>
राष्ट्रक्षोभे च दुर्भिक्षे राजचोरभयादिषु ॥ ७२१ ॥<br>
वित्ताऽभावेन्यहेतुभ्यः प्राग्वत्कर्तुमशक्यता ।<br>
यदि जायेत तत्रापि शान्तिं पूर्वं विदाय च ॥ ७२२ ॥<br>
दिनहीनं तु वा कुर्यादुत्सवं पूर्वमार्गतः ।<br>
सर्व लोपात् प्रशस्तस्स्यादल्पाहै निर्मितोत्सवः ॥ ७२३ ॥<br>
सर्वलोपेकृते तस्य महादोषः प्रजायते ।<br>
शान्तिं च शान्तिहोमं च मूर्तिहोमं तदा नयेत् ॥ ७२४ ॥<br>
अनेन विधिना येन सर्वैनैमित्तिकादितः ।<br>
विघ्नाद्यरुत्सवो हीनः प्रारब्धोराष्ट्रनाशनः ॥ ७२५ ॥<br>
शान्तिहोमं तदा कुर्यात् पुन्रुत्सवमाचरेत् ।<br>
वृषाधिवासने हीने ध्वजे वारोपिते सति ॥ ७२६ ॥<br>
गावो नश्यन्ति तत्कुर्याच्छान्तिहोमं तदुक्तवत् ।<br>
वृषयागं नयेत्तत्र ध्वजदण्डस्य मूलतः ॥ ७२७ ॥<br>
किन्तूर्ध्वस्थध्वजे मन्त्रन्यासाद्यं मनसाचरेत् ।<br>
ध्वजारोपे विहीने तु नृपतेर्भङ्गमादिशेत् ॥ ७२८ ॥<br>
शान्ति कृत्वा तदामन्त्री पुनरारेपयेत् ध्वजम् ।<br>
ध्वजस्य भ्रमणेहीने ग्रामादावशुभावहः ॥ ७२९ ॥<br>
शान्तिहोमं तदा कुर्यात् सर्वदोषनिवृत्तये ।<br>
वेदी विहीना वा हीनलक्षणा वाशुभप्रदा ॥ ७३० ॥<br>
शान्तिहोमं तदा कृत्वा वेदीं कुर्यात्सलक्षणाम् ।<br>
दण्डोलक्षणहीनश्चेत् प्रधानस्याशुभावहः ॥ ७३१ ॥<br>
मूर्तिहोमं तदा कुर्याच्छान्तिहोममथापि वा ।<br>
स्वलक्षण विहीनश्चेदुपदण्डो भयप्रदः ॥ ७३२ ॥<br>
स्कन्धमानस्य वै हानौ शान्तिहोमं तदानयेत् ।<br>
दण्डोपदण्डस्कन्धादेर्भेद भङ्गादि सम्भवे ॥ ७३३ ॥<br>
शान्तिहोमं तदाकुर्याद्भग्ने शान्त्यन्तरं नयेत् ।<br>
ध्वजो लक्षणहीनश्चेद्राष्ट्रस्यास्य भयङ्करः ॥ ७३४ ॥<br>
सलक्षणं ध्वजं चान्यं रोहणार्थं समाहरेत् ।<br>
शान्तिकर्म नयेद्धीमाल्लक्षणध्वजरोहणम् ॥ ७३५ ॥<br>
एवमेव वृषे कुर्यान्निष्कृतिं दोषहानयेत् ।<br>
ऊर्ध्ववेत्रविहीनश्चेत् ध्वजस्येशं शतं जपेत् ॥ ७३६ ॥<br>
अधोवेत्रविहीनश्चेन्नैवः दोषाय कल्पते ।<br>
रज्जुछेदेऽरिभिर्बाधा शान्तिहोमं समाचरेत् ॥ ७३७ ॥<br>
आख्वादिदष्टे वस्त्राद्ये शान्तिहोमं तदाचरेत् ।<br>
पताका पतितौ भूमौ यदिराष्ट्रस्य दुःस्थितिः ॥ ७३८ ॥<br>
शान्तिहोमं तदा कृत्वा विधिनारोपयेत् ध्वजम् ।<br>
ध्वजे भेदादि संयुक्ते शान्तिकर्म तदाचरेत् ॥ ७३९ ॥<br>
पताकां रोपयेदन्यां सप्ताहाभ्यन्तरे द्विजाः ।<br>
पूर्वं पूर्वं प्रशस्तं स्यादल्पहानिर्यादि द्विजाः ॥ ७४० ॥<br>
मूर्तिहोमं तदाकुर्याच्छान्तिहोममथापि वा ।<br>
केतावारुह्यमाणेऽस्मिन्यष्ट्याद्यभिभेवेन च ॥ ७४१ ॥<br>
लम्बिते दोषदश्शान्त्यै शान्तिहोमं समाचरेत् ।<br>
दर्भमाला विहीना चेच्छान्तिहोमं तदाचरेत् ॥ ७४२ ॥<br>
दण्डं सलक्षण दर्भमालया वेष्टयेत्ततः ।<br>
रज्जुर्वा दर्भमाला वा प्रदक्षिण विधानतः ॥ ७४३ ॥<br>
दण्डेऽसुयोजिता सा चेज्जप्त्वाघोरं सहस्रशः ।<br>
प्रदक्षिणक्रमादग्राद्दर्भमालादिकां नयेत् ॥ ७४४ ॥<br>
उपदण्डो विकूर्चश्चेज्जपेद्घोरं शतत्रयम् ।<br>
ध्वजघण्टा विहीना चेन्न स्याद्वृषभसन्निधिः ॥ ७४५ ॥<br>
आवर्तयेदघोरेण त्रिशतं देशिकस्तदा ।<br>
घण्टायाः पतने भूमौ दक्षिणं त्रिशतं जपेत् ॥ ७४६ ॥<br>
आरुह्य बन्धनं नेष्टं दण्डनाथश्शिवो यथा ।<br>
ध्वजारोहणकाले तु कुम्भन्यासो न चेत्कृतः ॥ ७४७ ॥<br>
वृषकुम्भविभेदादिकारणात् केतुरोहणम् ।<br>
कृत्वान्ते शान्तिहोमं च कुम्भं संस्थाप्य पूर्ववत् ॥ ७४८ ॥<br>
मन्त्रन्यासं ततःकुर्यात् मनसोक्षं हृदम्बुजे ।<br>
तदावरणकुम्भाम्भोऽभिषेको न कृतो यदि ॥ ७४९ ॥<br>
एकैकं स्वस्वमन्त्रैस्तु जपं कुर्याच्छतं शतम् ।<br>
आरोपिते ध्वजे तस्मिन् वलयादवलम्बिते ॥ ७५० ॥<br>
एकद्वित्रिचतुर्मात्रैर्न दोषाय प्रकल्पितः ।<br>
ततोऽधो रविमात्रान्तघोरं त्रिशतं जपेत् ॥ ७५१ ॥<br>
तदधो लम्बिते केतौ शान्तिहोमं विधाय च ।<br>
आरोपयेत् ध्वजं पश्चात् वृषभार्चन संयुतम् ॥ ७५२ ॥<br>
भेरीसन्ताडने हीने लोको मूकः प्रजायते ।<br>
शान्तिहोमं तदा कृत्वा भेरीसन्ताडयेत्ततः ॥ ७५३ ॥<br>
उत्सवारम्भतःपूर्वं देवताह्वान संयुतम् ।<br>
देवतावाहने हीने देवादीनामसन्निधिः ॥ ७५४ ॥<br>
शान्तिहोमं नयेत्प्राग्वद्देवताह्वानमाचरेत् ।<br>
ईशाम्बस्कन्दविघ्नेशभानुचण्डेश्वरादयः ॥ ७५५ ॥<br>
अनाहूतास्तदा दोषो नान्यानाहूतिरापदि ।<br>
पताकारोपणोपेते देवानावाहयेन्न वा ॥ ७५६ ॥<br>
भेरीताडनकार्यं तु तद्वदेव समाचरेत् ।<br>
भेरीचर्मादि भेदादौ कोणच्छेदादि सम्भवे ॥ ७५७ ॥<br>
अघोरं त्रिशतं जप्त्वा भेरीमन्यामथाहरेत् ।<br>
तथैव कोणमन्यं च गृहीत्वा प्राग्वदाचरेत् ॥ ७५८ ॥<br>
कोणे वा पतिते भूमावघोरं त्रिशतं जपेत् ।<br>
तत्काले बलिकाले वा वादके पतिते भुवि ॥ ७५९ ॥<br>
शान्तिहोमं तदा कुर्याद्राष्ट्रदुःस्थितिहानये ।<br>
भेरिकापतने भूमौ भवेद्राज्ञो भयं महत् ॥ ७६० ॥<br>
शान्तिहोमं तदा कृत्वा भेरीं सम्पूजयेद्धृदा ।<br>
यागशालाग्निदग्धा वा विहीना लक्षणैस्तु वा ॥ ७६१ ॥<br>
विमानं कुण्डवेदी वा राष्ट्रदुःस्थितिमावहेत् ।<br>
कुर्याद्यथावत्तत्सर्वमुत्सवं तूत्सवे यदि ॥ ७६२ ॥<br>
प्रत्यहं शान्तिहोमस्स्याद्यावत्तीर्थ दिनं भवेत् ।<br>
ज्ञात्वा चेदुत्सवान्ते च यागशालां विलक्षणाम् ॥ ७६३ ॥<br>
शान्तिं कुर्यात्तदेकाहं तद्दोष विनिवृत्तये ।<br>
विधानमेतत्सामान्यं प्रतिष्ठायां च निष्कृतौ ॥ ७६४ ॥<br>
स्नपने प्रोक्षणे मासपूजादौ सूत्ररोपणे ।<br>
उत्सवाङ्गे च वान्यस्मिञ्जीर्णोद्धारेष्टकाविधौ ॥ ७६५ ॥<br>
नित्ये नैमित्तिके काम्ये कर्मण्यन्यत्र योज्यताम् ।<br>
यागोपकरणेऽप्येवं किं तु यागावसानके ॥ ७६६ ॥<br>
शान्तिहोमो विधेयस्स्यादेकाहमुत्सवेऽपि च ।<br>
प्रधानाधममध्यानां करणानां विलोपने ॥ ७६७ ॥<br>
शान्तिहोममघोराणां द्विशतं त्रिशतं जपेत् ।<br>
विहीने स्थण्डिलेऽङ्गे वा शान्तिहोमं तदाचरेत् ॥ ७६८ ॥<br>
पूर्ववत्स्थण्डिलं कुर्यात् सस्यनाशनिवृत्तये ।<br>
शिवकुम्भेषुवर्धन्यावृतेषु घटेषु वा ॥ ७६९ ॥<br>
उत्सवाङ्गेषु चान्येषु कलशेषु यदा भवेत् ।<br>
भेदो वा सुषुरच्छेदो वैलक्षण्यं क्रमेण तु ॥ ७७० ॥<br>
शान्तिहोममघोराणुजपं पञ्चशतं चतुः ।<br>
शतं त्रिशतमित्येवं कुर्याद्दोषापनुत्तये ॥ ७७१ ॥<br>
कुम्भाद्यं नवमानीय प्राग्वत् संस्थापनं नयेत् ।<br>
वर्धनी वाथ कुम्भो वा घटा विद्येश्वराधिपाः ॥ ७७२ ॥<br>
स्वर्णाम्बुजविहीना वा स्वल्पस्वर्ण समन्विताः ।<br>
कुर्युः कर्तुस्च दारिद्रयं जप्त्वाघोरं सहस्रकम् ॥ ७७३ ॥<br>
शास्त्रसिद्धं पुनर्दद्यात् तद्दोषविनिवृत्तये ।<br>
कुम्भाद्या वस्त्रहीनाश्चेद्वातरोगो भवेन्नृणाम् ॥ ७७४ ॥<br>
जप्त्वाघोर सहस्रं तु दद्याद्वस्त्रं पुनर्गुरुः ।<br>
पञ्चरत्नादि वैकल्येऽप्येवमेव समाचरेत् ॥ ७७५ ॥<br>
सूत्रकूर्चपिधानादेरभावेऽप्येवमाचरेत् ।<br>
हीने कौतुकबन्धेतु तदङ्गे वा पुरोदिते ॥ ७७६ ॥<br>
स यागो निष्फलः प्रोक्तस्तस्मात्तद्दोषहानये ।<br>
शान्तिहोमं तदाकुर्यात् कौतुकं बन्धयेत्ततः ॥ ७७७ ॥<br>
जपेद्घोरं त्रिशतं तदङ्गानां विलोपने ।<br>
तद्वदह्निकृते तस्मिन् कृत्वा सद्योऽधिवासनम् ॥ ७७८ ॥<br>
पूर्वस्थानस्थिते देवे प्रोक्तं कौतुक बन्धनम् ।<br>
आनीते मण्टपादौ वा जप्त्वाघोरं शतार्धकम् ॥ ७७९ ॥<br>
बलितालाद्यभावे तु सहस्रं दक्षिणं जपेत् ।<br>
त्रिशतं दीपहानौ च द्विगुणं दीपमाचरेत् ॥ ७८० ॥<br>
उत्सवो यानहीनश्चेत् सर्वदोषावहो नृणाम् ।<br>
स्नपनं शान्तिहोमं च प्रतियानं समाचरेत् ॥ ७८१ ॥<br>
वृषिकाले महावाते राष्ट्रक्षोभे महाभये ।<br>
ग्रामप्रदक्षिणं नेष्टमिष्टं धामप्रदक्षिणम् ॥ ७८२ ॥<br>
स्नपनं शान्तिहोमं च तदा कार्यं द्विजोत्तमाः ।<br>
एकवास्तुनि विप्रेन्द्रा वर्तमाने शिवोत्सवे ॥ ७८३ ॥<br>
अन्यदेवोत्सवस्तत्र कृतश्चेत् ग्राम विभ्रमः ।<br>
तद्दोषविनिवृत्यर्थं शान्तिहोमं समाचरेत् ॥ ७८४ ॥<br>
तथैव मातृशान्तौ च प्रायश्चित्तं समाचरेत् ।<br>
अङ्गारकबलिश्चैव यामलोक्तो नदोषदः ॥ ७८५ ॥<br>
वामभैरवसिद्धश्चेद्बलिर्ग्रामक्षयो भवेत् ।<br>
बलिः प्रमादाद्दत्तश्चेच्छान्तिहोमं समाचरेत् ॥ ७८६ ॥<br>
तथैव मातृशान्तौ च प्रायश्चित्तं समाचरेत् ।<br>
शून्यग्रामं समाश्रित्य बलियाने प्रकल्पिते ॥ ७८७ ॥<br>
तदा राष्ट्रक्षयं विद्यात् कृतं चेच्छान्तिमाचरेत् ।<br>
आलये बलियाने वा तस्यां देवालयावृतौ ॥ ७८८ ॥<br>
देवाङ्गवास्तौ शस्तस्स्यात् परवास्तोर्विशेषतः ।<br>
तथैवासन्नवास्तुश्च दूरवास्तौ द्विजोत्तमाः ॥ ७८९ ॥<br>
नानावृक्ष समायुक्तोऽनेकवेश्म समन्वितः ।<br>
इतरस्मात् प्रशस्तस्स्याद्विपरीते विपत्करम् ॥ ७९० ॥<br>
ब्रह्मक्षत्रविशां वास्तुः श्रेष्ठ इत्यभिधीयते ।<br>
अनुकल्पो ह्यशक्तानामन्यत्रैव समाचरेत् ॥ ७९१ ॥<br>
अनुलोमाधिवासो वा शौद्रो वा मध्यमौ मतो ।<br>
तद्विनाधिष्ठितो वास्तुर्हीन इत्यभिधीयते ॥ ७९२ ॥<br>
अन्तर्वातोर्वि शिष्टस्स्याद्बहिर्वास्तु बलिभ्रमः ।<br>
एकत्र बलियाने च श्रेष्ठमित्यभिधीयते ॥ ७९३ ॥<br>
अनुकल्पो ह्यशक्तानामन्यत्रैवं समाचरेत् ।<br>
अनुकल्पप्रवृत्तानां शान्तिहोमो जपोऽथवा ॥ ७९४ ॥<br>
हीनेविताने घोरणोः शतसङ्ख्यं जपं नयेत् ।<br>
ध्वेज विहीनेऽप्येवं स्याज्जपोऽत्र शतसङ्ख्यया ॥ ७९५ ॥<br>
ध्वजे विहीने रात्रौतु दोषो नास्ति द्विजोत्तमाः ।<br>
बलिद्रव्ये विहीने तु क्षुद्बाधा जायते नृणाम् ॥ ७९६ ॥<br>
तद्दिनाधिपमन्त्रेण जपेतद्विशतसङ्ख्यया ।<br>
बलिद्रव्य समायुक्तं दापयेदन्यसन्धिके ॥ ७९७ ॥<br>
बलिदाने विहीने च क्षुद्बाधा जायते नृणाम् ।<br>
मूर्तिहोमं ततः कृत्वा यानान्ते वा बलिं नयेत् ॥ ७९८ ॥<br>
देवालये बलिर्हीनो यदाघोरं शतं जपेत् ।<br>
यस्सां दिशि बलिर्हीनो ग्रामादौ संहिताहुतिम् ॥ ७९९ ॥<br>
तत्तद्दिशापतेर्मन्त्रं शतजापसमन्वितम् ।<br>
विधाय यानकाले वातदन्ते वा बलिं नयेत् ॥ ८०० ॥<br>
अन्नलिङ्गे विहिने तु दुर्भिक्षं जायते भुवि ।<br>
शान्तिहोमं ततःकृत्वा सान्नलिङ्गं बलिं नयेत् ॥ ८०१ ॥<br>
तच्छेदभेदपातादौ तथैव फलमादिशेत् ।<br>
तल्लिङ्गं सुदृढं कृत्वा यजेदस्त्रं तु तद्गतम् ॥ ८०२ ॥<br>
विधाय संहिताहोमं तस्मिन्स्थानेऽप्यनन्तरम् ।<br>
नयेदारभ्य तल्लिङ्ग पातस्थानात्प्रदक्षिणम् ॥ ८०३ ॥<br>
पतितं चेत्यजेदन्नं सम्पाद्यान्नं समाचरेत् ।<br>
समाप्य पूर्ववद्यानं संहिताहोममाचरेत् ॥ ८०४ ॥<br>
बलिपात्रेषु पतिते त्वघोरेण शतं जपेत् ।<br>
भेदादावन्यदादाय बलिद्रव्यं तु निक्षिपेत् ॥ ८०५ ॥<br>
दशायुधानि वा भूमौ सम्भूतानि पतन्तिचेत् ।<br>
निर्वाणानि तदा कुर्याच्छान्ति होमं तदा नयेत् ॥ ८०६ ॥<br>
च्छेदभेदादियुक्तानि यदि दारुमयानि वा ।<br>
तथान्यानि समापाद्य सम्भूतानीतराणि वा ॥ ८०७ ॥<br>
संस्कृत्य स्वस्वमन्त्रैस्तु सावशेषं समापयेत् ।<br>
लोहजान्यनुकर्मोक्तया नीत्वान्ते स्थापनं नयेत् ॥ ८०८ ॥<br>
शूलास्त्रे पतिते राज्ञो भयं भवति तत्र च ।<br>
धामादौ वा दिशाहोमं नयेदस्त्रार्चनान्वितम् ॥ ८०९ ॥<br>
च्छेदभेदादिके जाते त्वापाद्यैवानुकर्मवत् ।<br>
उत्सवं पूर्ववत् कुर्यादन्येनास्त्रेण वा द्विजाः ॥ ८१० ॥<br>
समाप्योत्सवकार्यं तु तत्सन्धायानुकर्मवत् ।<br>
सम्प्रोक्षणं ततः कुर्यादस्त्रराजप्रतिष्ठया ॥ ८११ ॥<br>
यानकालेऽन्यकाले वा बेरादौ पतिते सति ।<br>
राजा मरणमाप्नोति सद्यः कुर्यात् प्रतिक्रियाम् ॥ ८१२ ॥<br>
अव्यङ्गे पतिते बेरे पतिते वा करादधः ।<br>
द्विकरात् त्रिकराद्वापि तदूर्ध्वं च क्रमान्नयेत् ॥ ८१३ ॥<br>
संहिताशान्तिहोमौ च शान्तिं मूर्तिदिशाहुती ।<br>
स्नपनं च जपेत् घोरमन्त्रेण शतसहस्रकम् ॥ ८१४ ॥<br>
नैवेद्यमपि सामान्यमुत्सवं शेषमाचरेत् ।<br>
अङ्गहीने ऽनुकर्मोक्त्या सन्धानाद्यं च निष्कृतिम् ॥ ८१५ ॥<br>
अधिवासादिकं कर्म सद्य एव समाचरेत् ।<br>
मासर्क्ष तिथिवारादि प्रेक्षां हित्वैव देशिकः ॥ ८१६ ॥<br>
पुनश्च कौतुकं बध्वा उत्सवाद्यं प्रकल्पयेत् ।<br>
उत्तमाङ्गादिहीने चानुकर्मोक्त्या समाचरेत् ॥ ८१७ ॥<br>
तत्राप्यन्येन बेरेण सन्धानान्तं हि चोत्सवम् ।<br>
कारयेद्देशिको धीमान् प्रत्यहं शान्तिहोमयुक् ॥ ८१८ ॥<br>
धामान्तरगतेनाथ कर्तव्यो वा द्विजोत्तमाः ।<br>
गर्भद्वारादिमानेष्टमानयुक्तेन नान्यथा ॥ ८१९ ॥<br>
ततो बेरं समापाद्यानुकर्मोक्त्या तदेव हि ।<br>
प्रतिष्ठा च विधायान्ते चाङ्कुरार्पण पूर्वकम् ॥ ८२० ॥<br>
उत्सवं कारयेद्देवं नवाहाद्युत्सवेषु च ।<br>
लिङ्गेऽप्येवं समानं दर्म हे शिवदीक्षिताः ॥ ८२१ ॥<br>
उत्सवे ग्रामबाह्ये तु बद्धप्रतिसरे द्विजाः ।<br>
बेरेऽतिनिन्दिते दोषो राज्ञो भवति शान्तये ॥ ८२२ ॥<br>
शान्तिहोमं तदा कुर्यात् संहिताहोममेव वा ।<br>
कुर्वाणश्चेत् क्रियाम्भूमौ पतितो देशिकस्तदा ॥ ८२३ ॥<br>
ग्रामानवस्थितिर्ज्ञेया तदर्थं बहुरूपिणम् ।<br>
जपेत् पञ्चशतं मन्त्री पतितेऽप्येवमेव हि ॥ ८२४ ॥<br>
बलिदातरि तत्काले पतिते तं शतं जपेत् ।<br>
आयुधास्त्रान्नलिङ्गेशवाहने पतिते भुवि ॥ ८२५ ॥<br>
गुरुश्शतं जपेद्घोरं द्विगुणं शकरास्त्रयोः ।<br>
पूजायाश्चैव सन्ध्यादिविभिन्नाया विलोपने ॥ ८२६ ॥<br>
पाद्यादीनां च गन्धस्य पुष्पाणां धूपदीपयोः ।<br>
अनिर्वाण प्रदीपस्य नैवद्यादेर्विलोपने ॥ ८२७ ॥<br>
प्रागुक्तविधिना कुर्यात् प्रायश्चित्तं गुरुत्तमाः ।<br>
विलुप्ते वह्निकार्ये वा होमद्रव्यविलोपने ॥ ८२८ ॥<br>
निर्वाणेऽग्नौ शिवोपेतेऽप्यशिवे वाथ पूर्ववत् ।<br>
रथारोहो विहीनश्चेन्नीचास्स्युर्मनुजा भुवि ॥ ८२९ ॥<br>
शान्तिहोमं तदा कृत्वा रथारोहणमाचरेत् ।<br>
यानकाले रथादीनां भङ्गे भङ्गो भुवो भवेत् ॥ ८३० ॥<br>
सन्धानयोग्यं सन्धानं कृत्वा शान्तिं समाचरेत् ।<br>
तद्देश धाम्नि वा कुर्याद्यानादौ दोषशान्तये ॥ ८३१ ॥<br>
सन्धानकर्मायोग्यश्चेद्रथान्तरमथानयेत् ।<br>
आनीय शिविकाद्यं वा तत्रारोप्य महेश्वरम् ॥ ८३२ ॥<br>
पूर्ववत् देवदेवेशं स्वालये विनिवेशयेत् ।<br>
विनोद दर्शन काले जातश्चेत् कलहो महान् ॥ ८३३ ॥<br>
शान्तिहोमं तदा कुर्यादघोरस्यायुतं जपेत् ।<br>
विनोददर्शने हीने संहिताहोममाचरेत् ॥ ८३४ ॥<br>
नीराजनविधौ हीने प्रायश्चित्तं तु पूर्ववत् ।<br>
यानान्तस्नस्नपने हीने शान्तिहोमविलोपिते ॥ ८३५ ॥<br>
देवसनिधि वैकल्यं मूर्ति होमः प्रतिक्रिया ।<br>
स्नपनं शान्तिहोमं च नयेत् सन्निधि सिद्धये ॥ ८३६ ॥<br>
हीनाधिष्ठितदेशे वा देवयाने प्रवर्तिते ।<br>
प्रचुरस्नपनं कुर्याच्छान्तिहोमं महत्तरम् ॥ ८३७ ॥<br>
तैलाभ्यङ्गे विहीने तु शिरोरोगो नृणामिह ।<br>
शान्तिहोमं तदा कृत्वा तैलाभ्यङ्गं समाचरेत् ॥ ८३८ ॥<br>
नृत्तमूर्त्युत्सवे हीने पूर्वसङ्कल्पिते नराः ।<br>
भवन्ति पापिनस्सर्वे तदर्थं शान्तिमाचरेत् ॥ ८३९ ॥<br>
नटेशभ्रमणं पश्चादिष्टकाले समाचरेत् ।<br>
यात्रादानस्य विच्छेदे सा यात्रा निष्फला भवेत् ॥ ८४० ॥<br>
शान्तिहोमं तदा कृत्वा पूर्ववद्दानमाचरेत् ।<br>
मृगयायास्तु वैकल्ये नृपस्यापजयो भवेत् ॥ ८४१ ॥<br>
शान्तिहोमं तदा कृत्वा मृगयामिष्टभे नयेत् ।<br>
हीने कौतुकतीर्थे स्यान्नैव गङ्गादिसन्निधिः ॥ ८४२ ॥<br>
तद्वत्सूर्योदयात् पश्चात् तीर्थकार्ये कृते सति ।<br>
निष्कृतिस्स्यात् क्रमाच्छान्तिहोमो वा संहिताहुतिः ॥ ८४३ ॥<br>
एतत् कौतुकतीर्थे स्यात् ध्वजारोहे कृते सति ।<br>
अन्यत्रकौतुक स्नानं कल्पयेद्वर्जयेत्तुवा ॥ ८४४ ॥<br>
चूर्णोत्सवे तदङ्गे वा हीने स्याद्रोगपीडनम् ।<br>
शान्तिहोमो भवेदङ्गिन्यङ्गे स्यात्संहिताहुतिः ॥ ८४५ ॥<br>
विलुप्ते धाम्नि वा स स्यात्तीर्थस्नानेऽथवा पुनः ।<br>
चूर्णोत्सवभ्रमे हीने संहिताहोममाचरेत् ॥ ८४६ ॥<br>
महातीर्थ विलुप्तस्यात्स यागो निष्फलो निष्फलो द्विजाः ।<br>
शान्तिं कृत्वा तदर्थं तु तीर्थकार्यं ततो नयेत् ॥ ८४७ ॥<br>
पूर्वं नद्यादिके तस्मिन्वर्तमाने तदन्यथा ।<br>
कृते तद्दोष शान्त्यर्थं शान्तिहोमं तदाचरेत् ॥ ८४८ ॥<br>
तीर्थाङ्ग लोपे कर्तव्यस्संहिताहोम इष्टदः ।<br>
प्रासादे मनुजे जाते मृते राजो भयं महत् ॥ ८४९ ॥<br>
मृतादि तत्प्रोदेशान्त्तु विसृज्य च बहिस्ततः ।<br>
प्रोक्षयेत् गोमयाम्भोभिर्येन देशेन ते गताः ॥ ८५० ॥<br>
तद्देशे तु ततः कुर्यात् पुण्याह प्रोक्षणं च वै ।<br>
मृतप्रसूतदेशं तु खानयोग्यं खनेत्तदा ॥ ८५१ ॥<br>
परित्यज्य मृदोऽशुद्धा मृद्भिश्च परिपूरयेत् ।<br>
प्रक्षाल्यासन्नकुड्याद्यं गोमयालेपनं स्थले ॥ ८५२ ॥<br>
पुण्याहं तत्र गव्येन प्रोक्षणं च क्रमान्नयेत् ।<br>
शैव सम्भोजनं चान्ते जलसम्प्रोक्षणं नयेत् ॥ ८५३ ॥<br>
स्नपनं शान्तिहोमं च यदिगर्भगृहे भवेत् ।<br>
शान्तिहोमोज्झितं कुर्यादर्धमण्डपके सति ॥ ८५४ ॥<br>
प्रतिमामण्डपे शान्तिहोमं च स्नपनं विना ।<br>
अन्तस्सालान्तरे चेद्धि जलसम्प्रोक्षणं नयेत् ॥ ८५५ ॥<br>
अन्तस्सालस्थ देवानां स्नपनं शान्तिहोमवत् ।<br>
गव्येन प्रोक्षयेत्तत्स्थपीठान्यपि विशुद्धये ॥ ८५६ ॥<br>
त्यजेन्मार्दानि भाण्डानि क्षालयेद्दारवं जलैः ।<br>
अन्तस्सालस्य बाह्ये चेत् स्नपनेन दिशाहुतिः ॥ ८५७ ॥<br>
पाकस्थानादि देशेषु मरणादौ च सम्भवे ।<br>
पूर्वच्छुद्धिमापाद्य पर्यग्निकरणं नयेत् ॥ ८५८ ॥<br>
शान्तिहोमं ततः कुर्यान्मूर्तिहोममथापि वा ।<br>
प्राकारद्वय बाह्ये चेच्छान्तिहोमं समाचरेत् ॥ ८५९ ॥<br>
धाम्नो द्वादशदण्डान्तवास्तौ मर्त्यो मृतो यदि ।<br>
परित्यज्यैव तत् कुर्यान्नित्यनैमित्तिकादिकम् ॥ ८६० ॥<br>
कृतश्चेद् ग्रामनाशस्स्यात् तदर्थं स्नपनं नयेत् ।<br>
सूतावापि मृता धाम्नि पक्षिणः पशवोः मृगाः ॥ ८६१ ॥<br>
सर्पो वा जायते राष्ट्रनराणामिह दुःस्थितिः ।<br>
गोमयालेपनं तत्र प्रोक्षयेत् पञ्यगव्यतः ॥ ८६२ ॥<br>
स्नपनं गर्भगेहे चेच्छान्तिहोमं च कारयेत् ।<br>
केवलस्नपनं चार्धमण्डपे परिकल्पयेत् ॥ ८६३ ॥<br>
देवतामण्डपे तत्स्थदेवान् सम्प्रोक्ष्य गव्यतः ।<br>
सम्पूज्य गन्धपुष्पाद्यैश्शान्तिहोमं च कारयेत् ॥ ८६४ ॥<br>
एतत्सर्वं तु सामान्यमुत्सवेऽनुत्सवेऽपि च ।<br>
उष्णीषमुत्तरीयं वा वसनं यज्ञसूत्रकम् ॥ ८६५ ॥<br>
शिरो वा वह्निना दग्धं स्यादाचार्यस्य सुव्रताः ।<br>
ज्वरबाधा भवेद्ग्रामे तद्दोषशमनाय च ॥ ८६६ ॥<br>
गुरुस्स्नात्वा शुचिर्भूत्वा शान्तिहोमं च कारयेत् ।<br>
एवमेव भवेत् कर्तृहोत्रादीनां मुनीश्वराः ॥ ८६७ ॥<br>
वस्त्रशय्यासनादीनां दाहच्छेदादि सम्भवे ।<br>
दष्टे वा मूषिकाद्यैस्तु क्रमात् फलमिहोच्यते ॥ ८६८ ॥<br>
कोणे वा भोगवृद्धिस्स्यात् प्रान्तेऽनिष्टं प्रक्रीर्तितम् ।<br>
पुत्रोत्पत्तिर्यशश्चैव दशपाशान्तमध्यमे ॥ ८६९ ॥<br>
प्रान्तेनिष्टं समाख्यातं रोगो वा मृत्युरन्यतः ।<br>
वस्त्रं वा त्रिगुणं कृत्वा ब्रह्मेन्द्रयमवह्निषु ॥ ८७० ॥<br>
महादोष समाख्यातो दोषो नान्यत्र कथ्यते ।<br>
एवमेव नराणां च तदा स्नानं विधाय च ॥ ८७१ ॥<br>
जप्त्वाघोर सह्रस्रं तु दष्टवस्त्राणि दापयेत् ।<br>
नराणां शिवभक्तानां दीक्षितानां शिवाय वा ॥ ८७२ ॥<br>
वस्त्राद्यं दैविकं चेद्धि प्रोक्ष्य गव्येन शुद्धये ।<br>
कारयेत् संहिताहोमघोरं वा जपेत्तथा ॥ ८७३ ॥<br>
अदीक्षितैश्च शूद्राद्यैः प्रविष्टे यागमण्डपे ।<br>
सम्प्रोक्ष्यास्त्राम्बुना घोरं दशवारं जपेन्मनुम् ॥ ८७४ ॥<br>
तत्संस्पृष्टे तु कुम्भादौ तदन्यं विनिवेशयेत् ।<br>
संहिताहोमपूर्वं तु श्वादीनां च प्रवेशने ॥ ८७५ ॥<br>
गोमयालेपनं चैव पुण्याहप्रोक्षणान्वितम् ।<br>
गव्यसम्प्रोक्षणोपेतं प्रतिलोमान्त्यजैर्यदि ॥ ८७६ ॥<br>
सूतकैः प्रेतकाद्यर्वा कुम्भादींस्तद्गतांस्त्जेत् ।<br>
गोमयालेपनं कृत्वा पर्यग्निकरणं नयेत् ॥ ८७७ ॥<br>
मूर्तिहोमं विधायान्ते कुम्भादीन् पूर्ववन्यसेत् ।<br>
श्वादीनां स्पर्शनेप्येवं निष्कृतिः परिकीर्तिता ॥ ८७८ ॥<br>
चण्डालाद्यैः प्रविष्टश्चेदेवं कृत्वा तदन्तिके ।<br>
स्नपनं कारयेच्छम्भोर्दिशाहोमं च कारयेत् ॥ ८७९ ॥<br>
तैः स्पृष्टाः प्रतिमाद्याश्चेत् प्राग्वन्निष्कृतिमाचरेत् ।<br>
यागशालाग्निदग्धश्चेद्भयं स्याद्राजवेश्मनि ॥ ८८० ॥<br>
व्यपोह्य पूर्वकुम्भादीन् सम्पूज्य वृषभध्वजम् ।<br>
मूर्तिहोमं विधायान्ते पूर्ववद्यागमण्डपम् ॥ ८८१ ॥<br>
कृत्वा सद्योऽधिवासं तु पूर्ववत्सर्वमाचरेत् ।<br>
कुम्भसंस्थापनोपेते विदग्धे यागमण्डपे ॥ ८८२ ॥<br>
महानसेऽथवा स्थानमण्डपे गोपुरादिके ।<br>
विदग्धे शान्तिहोमं तु कृत्वा पूर्ववदाचरेत् ॥ ८८३ ॥<br>
प्रपायामग्निदग्धायां संहिताहोममाचरेत् ।<br>
विदग्धे गर्भगेहेऽर्धमण्डपे प्रतिमादिके ॥ ८८४ ॥<br>
अन्तस्सालान्तरे बाह्ये साले च क्रमशो भवेत् ।<br>
स्नपनेन दिशाहोमो मूर्तिहोमस्तथाविधः ॥ ८८५ ॥<br>
शान्तिश्च शान्तिहोमश्च संहिता होम एव च ।<br>
दुष्टे तु लिङ्गबेरादौ तदुक्तां निष्कृतिं नयेत् ॥ ८८६ ॥<br>
परिवालये कुर्यात् प्रतिमामण्डपोक्तवत् ।<br>
उत्सवेऽप्यनुत्सवेप्येतत् सामान्यं कर्म सम्मतम् ॥ ८८७ ॥<br>
ग्रामादिवेश्मदाहे तु सम्हिताहोममाचरेत् ।<br>
महादाहोद्भावे ग्रामे शान्तिहोमं समाचरेत् ॥ ८८८ ॥<br>
प्रतिक्रियाह्यदत्ता चेद्वसनं चोत्तरीयकम् ।<br>
सोष्णीषं देशिकद्रव्यं हैमपञ्चाङ्गभूषणम् ॥ ८८९ ॥<br>
अङ्गुलीयकमात्रं वा तानि यानीष्टमानतः ।<br>
अघोरशतमावर्त्य दद्यात्तान्यादराद्गुरोः ॥ ८९० ॥<br>
आचार्य सङ्करो राष्ट्रं राजानं नाशयत्यथ ।<br>
एकाचार्येण कर्तव्यमेकदेवालयास्थितम् ॥ ८९१ ॥<br>
कर्मान्येन कृतं तच्छेत् तस्यादाचार्यसङ्करः ॥<br>
ऋषय ऊचः जलाद्याहरणं गन्धपुष्पधूपादि<br>
कल्पनम् ॥ ८९२ ॥<br>
दीपनैवेद्य सङ्कॢप्तिर्देवे नित्यार्चनं च यत् ।<br>
सकलाराधनं यच्च परिवारार्चनादिकम् ॥ ८९३ ॥<br>
नित्योत्सवश्च गानाद्यं स्नपनाद्यङ्गकल्पनम् ।<br>
उत्सवाद्यङ्गकॢप्तिर्वा देवतावाहनादिकम् ॥ ८९४ ॥<br>
तत्काले मूललिङ्गादिपूजनं नित्यहोमकम् ।<br>
अनेक नरनिर्वत्य कथमेकः करोत्यहो ॥ ८९५ ॥</p>
<p>शिवः -</p>
<p>साधवास्ते महाप्राज्ञाः समाधिं कथयाम्यहम् ।<br>
नित्ये नैमित्तिके काम्ये यत्कर्मैकालये स्थितम् ॥ ८९६ ॥<br>
एकाचार्येण कर्तव्यमिति साधूदितं मवा ।<br>
देशिकस्यास्य पुत्रोवा पौत्रो वा तस्य बान्धवाः ॥ ८९७ ॥<br>
तद्दीक्षितास्तदादेश समाविष्टाश्च ये नराः ।<br>
आदिशैव कुलेजाता ब्राह्मणाः क्षत्रिया विशः ॥ ८९८ ॥<br>
शूद्रा वा येऽनुलोमास्ते गन्धर्वा नर्तकादयः ।<br>
रुद्रकन्याश्च पद्दास्यस्तदाज्ञापालका यदि ॥ ८९९ ॥<br>
तैरप्यनुष्ठितं कर्म देशिकेनानुष्ठितं भवेत् ।<br>
यथा राज्ञा नियुक्तैस्तु सामन्त प्रमुखैरपि ॥ ९०० ॥<br>
यत्कृतं राजकार्यं स्यात्तथैवापि सम्मतम् ।<br>
अन्यथा सति कर्तव्ये शान्ति तत्र समाचरेत् ॥ ९०१ ॥<br>
तत्र सङ्करदोषोऽपि फलमेवं च निष्कृतिः ।<br>
क्रिया या वर्तते पूर्वं शास्त्रसिद्धा पुनः पुनः ॥ ९०२ ॥<br>
सर्वत्र क्रिया प्रकर्तव्याशास्त्रसिद्धां परित्यजेत् ।<br>
अन्यथा सति कर्तव्ये राज्ञो ध्वम्स उदाहृतः ॥ ९०३ ॥<br>
शान्तिस्तदर्थं कर्तव्या तद्दोषनिवृत्तये ।<br>
शास्त्रसिद्धैव पूर्वापि ततो ततो वृद्धिस्सुखप्रदा ॥ ९०४ ॥<br>
तस्मात्सर्वप्रयत्नेन पूर्वमप्यधिकं चरेत् ॥ ९०५ ॥</p>
<p>इति ऊत्तरकामिकाख्येमहातन्त्रे प्रायश्चित्तविधिःत्रिंशतितमः पटलः ॥</p>
<p>प्रणवासनमारूढं दुराधर्पं महाबलम् ।<br>
पञ्चास्यं दशकर्णश्च प्रतिवक्त्रं त्रिलोचनम् ।<br>
दंष्ट्राकरालमत्युग्रं मुक्तनादं सदुर्जयम् ।<br>
कपाल मालाभरणं चन्द्रार्धकृतशेखरम् ।<br>
केकराक्षं महामाला नागाभरण लेलिहम् ।<br>
सूर्यकोट्ययुताभं च विघ्नसङ्घातमर्दकम् ।<br>
भुजैर्दशभिरत्युग्रैः भैरवास्त्रौस्समन्वितम् ॥<br>
खड्गचापमहाशूलाभय पाशांश्च दक्षिणे ।<br>
खेट वाण कपालांश्च वरप्रासौ च वामतः ॥<br>
पिङ्गाभस्मश्रुभ्रू युक्तं तथा विधशिरोरुहम् ।<br>
ध्यात्वैवम् उच्चरन् मन्त्रमावाह्यार्चन मारभेत् ॥</p>
<p>सिंहवक्त्रोग्रदंष्ट्राग्नि सप्रभोर्ध्वं शिखान्विताम् ।<br>
कृष्णाञ्जननिभां वृत्तरक्तनेत्र त्रयान्विताम् ॥<br>
वहन्तीं सव्यहस्ताभ्यां शूलं डमरुकं वहन् ।<br>
वहन्तीं वाम हस्ताभ्यां मुण्डं शेषे पल्लवम् ॥<br>
कृष्णाम्बर धरां सास्त्रमां सास्यां नर्तने रताम् ।<br>
मौक्तिकाभारणैर्युक्तां सर्वावय भूषणाम् ॥<br>
अट्टहासरवोपेतं कृष्णाजिन समन्वितम् ॥</p>
<p>ध्यायेत् सूर्यसहस्राभम् अघोरास्त्रम् अरिन्दमम् ।<br>
प्रदीप्तदशनप्रान्तं प्रकाशमुखकन्दरम् ॥<br>
त्र्यक्षं तटिल्लताजिह्वं दीप्तभ्रूश्मश्रुमूर्धजम् ।<br>
सर्वोपवीतं शूलासि शक्तिमुद्गर धारिणम् ॥<br>
चतुर्भुजं चतुर्वक्त्रं स्फुरच्चन्द्रार्धशेखरम् ।<br>
नृत्यमानं महाकार्यं नागाभरणभूषितम् ॥<br>
देवदानव दैत्यानां दर्पितानां विमर्दकम् ॥</p>
<p>३१। एकत्रिंशत्तमे पटले अद्भुत शान्ति विधिः</p>
<p>वक्ष्येऽद्भुतानां शान्तिं तु सर्वारिष्ट निवारिणीम् ।<br>
रजन्यां दर्शनं भानोः परराज भयं भवेत् ॥ १ ॥<br>
विप्र भोजन संयुक्तां तत्र शान्तिं समाचरेत् ।<br>
दर्शे चाभ्युदिते चन्द्रे परो राजा भविष्यति ॥ २ ॥<br>
पूर्ववत् कल्पयेत् शान्तिं मध्यमेनाधमेन वा ।<br>
सम्भवे भूमि कम्पेतु नृप भङ्गो भवेद् ध्रुवम् ॥ ३ ॥<br>
मधुक्षीर घृतस्स्नानं सहस्रप्रस्थ सम्मितैः ।<br>
तदर्धे वा तदर्धे वा शतप्रस्थैः तदर्धतः ॥ ४ ॥<br>
स्नपनोक्ता शिवे कुर्यात् त्रिसप्ताहं द्विसप्तमम् ।<br>
सप्ताहं वा धृतक्षौद्रैः श्रेष्ठ मार्गेण कारयेत् ॥ ५ ॥<br>
प्रसाद मण्डपाद्यादि भ्रमणेप्येवमाचरेत् ।<br>
नदी तटाक कूपादि क्षोभे दुर्भिक्षता भवेत् ॥ ६ ॥<br>
तत्तीरे मण्डपं कृत्वा तन्मध्ये स्थण्डिले शिवम् ।<br>
साम्बं कुम्भे च वर्धन्यां परितोष्ठ घटेषु च ॥ ७ ॥<br>
स सूत्राम्बरहैमेषु सप्ततीर्थं च कन्यया ।<br>
पूजयेत् गन्धपुष्पाद्यैः दिशाहोमं समाचरेत् ॥ ८ ॥<br>
कुम्भाम्भः प्रक्षिपेत्तेषु पञ्चाहं ह्येवमाचरेत् ।<br>
प्रतिमारोदनेस्वेदे नृपस्य मृतिमाचरेत् ॥ ९ ॥<br>
सर्वेषां प्राणिनां नाशं सद्यः कुर्यात्प्रतिक्रियाम् ।<br>
कृत्वातु प्रतिमा शुद्धिं श्रेष्ठां शान्तिं समाचरेत् ॥ १० ॥<br>
शान्ति होमं च विप्राणां भोजनं नित्यमाचरेत् ।<br>
तदन्ते चोत्सवं कुर्यात् यथा वित्तं मुनीश्वराः ॥ ११ ॥<br>
जाते शोणित वर्षेतु सर्वेषां नाशनं भवेत् ।<br>
प्रासाद मण्डपादीनि रुधिराक्तानि शोधयेत् ॥ १२ ॥<br>
गोमयालेपनं कृत्वा पर्यग्निकरणं नयेत् ।<br>
पुण्याहं वाचयित्वातु मध्वाद्यैः स्नपनं नयेत् ॥ १३ ॥<br>
भूमिकम्पोक्तमार्गेण शान्ति होमं च कारयेत् ।<br>
सप्ताहमेवं कुर्याद्वा द्वित्रि सप्ताह मेव वा ॥ १४ ॥<br>
मधु क्षीराद्य वृष्ट्यादौ राष्ट्र क्षोभं समादिशेत् ।<br>
मृत्तैलाश्मासृगाद्यैर्वा वर्षश्चेत्तद्वदेवहि ॥ १५ ॥<br>
तद्द्रव्य स्नपनं कुर्यात् भूमिकम्पोक्तमार्गतः ।<br>
विशेषाच्छिवमभ्यर्च्य भूरि नैवेद्य संयुतम् ॥ १६ ॥<br>
शैवान् सम्भोजयेत् प्रश्चादेवं सप्ताहमाचरेत् ।<br>
लोके मृदादि वृष्टिश्चेत् क्षीर स्नपन सम्युतम् ॥ १७ ॥<br>
लिङ्ग बेरद्रुमादिभ्यः शोणितादेः समुद्भवे ।<br>
सम्पूज्य गन्ध प्रमुखैः वस्त्रयुग्मेन वेष्टयेत् ॥ १८ ॥<br>
दिशाहोमं नयेत्तेषु शैवान् सम्भोजयेत्ततः ।<br>
पर चक्राद्भयं ज्ञेयं तद्भीतेर्विनिवृत्तये ॥ १९ ॥<br>
लिङ्ग बेर द्रुमाद्यङ्गं शोधयेदस्त्रवारिणा ।<br>
वास्तुं सम्पूजयेत्पश्चात् तदन्ते स्नापयेच्छिवम् ॥ २० ॥<br>
शान्ति कर्मोक्त नक्षत्र वशादेतत्समाचरेत् ।<br>
अकस्मात्पतितं धाम मूलादामस्तकं यदि ॥ २१ ॥<br>
नृप भङ्गो भवेत्तेन मूर्तिहोमं तु कारयेत् ।<br>
स्नपनं च शिवे नृत्यं कुर्याद्वित्तानु सारतः ॥ २२ ॥<br>
शान्त्युक्त दिन सङ्ख्यया वशेनैतत्समाचरेत् ।<br>
प्रासाद मनुकर्मोक्त्या आद्येष्टकादि युतं नयेत् ॥ २३ ॥<br>
त्रिपादेऽर्धे तथा पादे तदर्धे वाथभग्नके ।<br>
कुर्याद्धाम्नोऽथ सन्धानं सप्तपृष्ट पञ्च वेदभम् ॥ २४ ॥<br>
प्रायश्चित्तं प्रकर्तव्यं प्रागुक्तं भावितात्मभिः ।<br>
स्थूयाद्यवयवे छीन्नेऽप्येत देकाहमाचरेत् ॥ २५ ॥<br>
नादिकाद्यङ्ग वैकल्ये सन्धानं संयगाचरेत् ।<br>
अकस्माद्धामभेदादौ फलमिन्द्रादि दिग्वशात् ॥ २६ ॥<br>
निष्कृतिश्व पुरा प्रोक्ता ततस्तद्वत्समाचरेत् ।<br>
धामान्तरस्थ देवानां भग्नादौ समुपस्थिते ॥ २७ ॥<br>
अनुकर्मविधोनोक्तं कुर्यात्कर्म गुरुस्तदा ।<br>
मण्डपादि निपाते च शान्तिमेकाहमाचरेत् ॥ २८ ॥<br>
धाम स्थानान्तरं प्राप्तं यदिलिङ्गादिसंयुतम् ।<br>
नृपतेरादिशेद्भङ्गं तेन वैदेशिकोत्तमः ॥ २९ ॥<br>
सम्पूज्य देवं गन्धाद्यैः श्रेष्ठशान्तिं समाचरेत् ।<br>
शैव सम्भोजनोपेतां विप्रभुक्ति समन्वितम् ॥ ३० ॥<br>
लिङ्गान्तरं प्रतिष्ठाय पूर्वमान समं यथा ।<br>
बाणलिङ्गादिकं वाथ प्रासादेन समन्वितम् ॥ ३१ ॥<br>
अथवा पूर्वलिङ्गं चेत् तत्प्रासाद समन्वितम् ।<br>
अनुकर्मविधानेन पूर्वस्थाने समं नयेत् ॥ ३२ ॥<br>
हीनं प्रासादमात्र स्यात् पूर्वस्थाने समाचरेत् ।<br>
स्थानानन्तर गतं लिङ्गम् उदक् पूर्वत्र विन्यसेत् ॥ ३३ ॥<br>
तत्स्थाने धाम वा कार्यमनुकर्मोक्त वर्त्मना ।<br>
वृक्षे स्थानान्तरं प्राप्ते सस्यनाशो भविष्यति ॥ ३४ ॥<br>
तद् वृक्ष जाति सम्भूत समिद्भिर्मूर्ति होमकम् ।<br>
समाचरेद् द्विसप्ताहं शैव भोजनं संयुतम् ॥ ३५ ॥<br>
तत्समीपे स्थिते लिङ्गे स्वयं भूतादिके परम् ।<br>
स्नपनं कारयेन्नित्यं प्रभूत हविषान्वितम् ॥ ३६ ॥<br>
स्थापयेत् पूर्वदेशेऽन्य वृक्षं तज्जाति सम्भवम् ।<br>
तदन्य कुसुमे जाते तदन्य फल सम्भवे ॥ ३७ ॥<br>
संवत्सरत्रयादर्वाक् वृक्षे पुष्पफलोद्भवे ।<br>
सप्ताहं वा नवाहं वा पञ्चाहं शान्तिमाचरेत् ॥ ३८ ॥<br>
तन्मूले शान्ति होमं च प्रत्यहं गुरुराचरेत् ।<br>
शिवलिङ्गे च बेरे वा पीठे वोष्णादि सम्भवे ॥ ३९ ॥<br>
सर्वे ज्वरादि भूतास्तु नश्यन्ति मनुजा ध्रुवम् ।<br>
गन्धोदै र्नालिकेराद्यैः विन्यस्तैः स्नपनोक्तितः ॥ ४० ॥<br>
स्नापयेत् परमेशानं पञ्चामृत समन्वितम् ।<br>
अथवाक्षीर मध्वाज्यैः प्रस्थैस्संस्नापयेच्छिवम् ॥ ४१ ॥<br>
सहस्रादि चतुष्प्रान्तैः आढकादि समन्वितैः ।<br>
चन्दनागरु कर्पूरोशीर कुङ्कुम संयुतम् ॥ ४२ ॥<br>
गन्धं महत् समालभ्य पुष्पाद्यैर्पुष्कलैर्यजेत् ।<br>
दिशाहोअं ततः कुर्यात् यावदौष्णं निवर्तते ॥ ४३ ॥<br>
शीतकुम्भोऽपि कर्तव्यश्शान्ति मिच्छन्नरैस्तदा ।<br>
नरा मृगाश्व पशवः पक्षिणो वा सरीसृपाः ॥ ४४ ॥<br>
जनयन्तिस्वजात्यन्यं यदि क्षोभो भवेद्भुवि ।<br>
बहुशीर्षक हस्ताङ्घ्रि नासादेहादि संयुतः ॥ ४५ ॥<br>
स्ववर्णेतर वर्णादि भ्रूविकारादि संयुताः ।<br>
स्पष्ट वर्णायुता अश्वादयो जातायति द्विजाः ॥ ४६ ॥<br>
तथाभूतान्परित्यज्य सद्यः कुर्यात्प्रतिक्रियाम् ।<br>
शिवं सम्पूज्य विधिवत् दिशाहोमं समाचरेत् ॥ ४७ ॥<br>
शैवान्सम्पूज्य विधिवत् शान्तिहोमं समाचरेत् ।<br>
शिवान्सम्भोजये देवं नयेद्वा सप्तपञ्चमम् ॥ ४८ ॥<br>
निष्कृतौ गोगजाश्वानां सत्यां तेषां निकेतने ।<br>
नित्यं वास्तुबलिं शान्ति होमं क्षेत्रेश्वरेज्यया ॥ ४९ ॥<br>
युद्धे वा पर्वतादीनां राज्ञो युद्धभयं भवेत् ।<br>
शिवं सम्पूज्य विधिवत् दिशा होमन्तु कारयेत् ॥ ५० ॥<br>
स्नापयेत् परमेशानं नव सप्ताह माचरेत् ।<br>
लिङ्गे बेरे च पीठे वा स्वेदो राष्ट्र भयं भवेत् ॥ ५१ ॥<br>
प्रक्षाल्यास्त्राम्बुनाभ्यर्च्य शान्तिं सप्ताहमाचरेत् ।<br>
लिङ्गे बेरे विमाने वा मण्डपे गोपुरादिषु ॥ ५२ ॥<br>
परिवारालये साले देवेशास्थानमण्डपे ॥ ५२१।२ ॥<br>
सभास्वशनिपाते च राज्ञो व्याधिं समादिशेत् ।<br>
नव प्राकार मार्गेण क्रमाच्छान्तिं समाचरेत् ॥ ५३१।२ ॥<br>
तत्र लिङ्गे च पिठे च बेरे वायं विधिर्भवेत् ।<br>
दिशाहोमं ततः कृत्वा महा स्नपन संयुतम् ॥ ५४१।२ ॥<br>
अष्टोत्तरशत स्नानं युतं पञ्चामृतान्वितम् ।<br>
पञ्चगव्य समोपेतं मधुक्षीरं घृतैरपि ॥ ५५१।२ ॥<br>
सहस्रादि चतुष्प्रान्तैः प्रस्थमानैर्महेश्वरम् ।<br>
स्नापयित्वार्चये द्विप्रान् भोजयेच्शान्ति होमयुक् ॥ ५६१।२ ॥<br>
एवं कृतेतु सप्ताहम् अन्ते चोत्सव माचरेत् ।<br>
प्रासादे सर्वधाभिन्ने प्राग्वदेवमुनीश्वराः ॥ ५७१।२ ॥<br>
अकस्मात्पतिते धाम्नि यदुक्तं तद्वदाचरेत् ।<br>
प्रायश्चित्तं तथैवास्यां मण्डपादौ शिवाग्रजाः ॥ ५८१।२ ॥<br>
शैवान् सम्भोजयेन्नित्यं शिवशास्त्र विशारदान् ।<br>
प्रादादे निष्कृतिः प्रोक्ता यासानृपति केतने ॥ ५९१।२ ॥<br>
शैत्य वृक्षेथवाश्वत्थे चान्यस्मिन् देवतात्मके ।<br>
सप्ताहं शान्तिः कर्तव्या महा शान्ति निपातिते ॥ ६०१।२ ॥<br>
प्रत्यहं शान्ति होमं च कृत्वा तत् वृक्ष पूर्वतः ।<br>
तत्रैव तत् समीपे वा तज्जातीयन्तरुन्यसेत् ॥ ६११।२ ॥<br>
ग्रहे कूपे तटाके वा नद्यां वा शान्तिरेकहम् ।<br>
करिणी मदयुक्ताचेत् वाहनानां क्षयो भवेत् ॥ ६२१।२ ॥<br>
सप्ताहं शान्तिः कर्तव्या शान्ति होमं च तत् गृहे ।<br>
महा वात प्रकोपेतु राष्ट्र क्षोभो भविष्यति ॥ ६३१।२ ॥<br>
पञ्चाहं त्रिदिनं वैक दिनं वा शान्तिमाचरेत् ।<br>
धूमे समुद्भवे चाग्नौ करोति स्वामिनो भयम् ॥ ६४१।२ ॥<br>
गव्येन प्रोक्षयेत्तत्र धारयाथ खनेद्भुवम् ।<br>
शुद्ध मृद्भिश्च पूर्याथ पञ्चमृद्भिश्चलेपयेत् ॥ ६५१।२ ॥<br>
पुण्याहप्रोक्षणन्तत्र ब्राह्मणांस्तत्र भोजनम् ।<br>
शान्तिस्तत्र विधातव्या नव भेद विभेदिनी ॥ ६६१।२ ॥<br>
लिङ्ग बेरासने धूमे दुष्टे त्वेतच्चकारयेत् ।<br>
क्षीर प्रस्थ सहस्रैर्वातदर्धे स्नापयेच्छिवम् ॥ ६७१।२ ॥<br>
तदर्धैवा तदर्धैवा शीत कुम्भ स्तदन्तिके ।<br>
लिङ्ग बेरे च पीठादौ वर्णान्तर गते सति ॥ ६८१।२ ॥<br>
राज्ञो व्याधिं विजानीयात् क्षालयेन्निर्मलं तथा ।<br>
पिष्टमृत् बिल्व दर्भेश्च रजन्या मलवारिभिः ॥ ६९१।२ ॥<br>
शान्तिरेवं प्रकर्तव्या ज्येष्ठ मध्यादि भदतः ।<br>
चन्दनो शीर कर्पूर कुङ्कुमा गरु संयुतम् ॥ ७०१।२ ॥<br>
पुष्कलं गन्धमापाद्य लेपयेत् गन्धमादरात् ।<br>
सम्पूज्य गन्ध पुष्पाद्यः प्रार्थयेद् दुरितक्षयम् ॥ ७११।२ ॥<br>
शैवान् सम्भोजयेन्नित्यं सामान्यान् ब्राह्मणानपि ।<br>
भेर्यादीनां स्वयं घोषे महा मारी प्रवर्तते ॥ ७२१।२ ॥<br>
सम्प्रोक्ष्यस्त्राम्बुना भेरी प्रमुखान् गन्धपुष्पकैः ।<br>
अभ्यर्च्य देव देवेशं शान्तिमिष्टां समाचरेत् ॥ ७३१।२ ॥<br>
प्रति सूर्योदयेवापि प्रतिचन्द्रप्रदर्शने ।<br>
जायते भूपति स्त्वन्यो यत्र राष्ट्रे भवेदिदम् ॥ ७४१।२ ॥<br>
नवाहाद्येकरात्रान्तं शान्तिमिष्टां समाचरेत् ।<br>
रात्राविन्द्र धनुर्दृष्टे पर चक्राद्भयं भवेत् ॥ ७५१।२ ॥<br>
शुक्रादिका गृहं त्यक्त्वा दिवातारक दर्शने ।<br>
अनावृष्टि र्ध्रुवं लोके गृहनक्षत्रपातने ॥ ७६१।२ ॥<br>
वाहनानां क्षयं विधात् तदर्थं शान्तिमाचरेत् ! ॥ ७७ ॥<br>
नवाहाद्येकरात्रान्तं विभवस्यानुरूपतः ।<br>
अग्निनक्षत्र पाते च जपेत् घोरं शतत्रयम् ॥ ७८ ॥<br>
प्रत्यहं षट्दिनादूर्ध्वमशनेः पातने सति ।<br>
राज्ञो दोषः प्रजायेत तदर्थं तु दिशाहुतिम् ॥ ७९ ॥<br>
सप्ताहं वाथ पञ्चाहं तत् पात दिन सङ्ख्यकम् ! ॥ ७९१।२ ॥<br>
स्नपनेन समोपेतं राज्ञोदोषनिवृत्तये ।<br>
क्षीराद्यैः स्नपनं कुर्यात् सप्ताहाशनि सम्भवे ॥ ८०१।२ ॥<br>
चन्द्रार्क मण्डले पञ्च दिनोर्ध्वं परिवेष्टते ।<br>
तन्मण्डलाधिपो राजा शत्रुभिश्चाभिभूयते ॥ ८११।२ ॥<br>
शान्तिं कुर्याद्विशेषेण ज्येष्ठमध्यादि भेदिनीम् ।<br>
वह्नि दाहेदिशां जाते दुर्भिक्षं भुविजायते ॥ ८२१।२ ॥<br>
क्षीराभिषेचनं देवे स्नपनोक्त्या ततो नयेत् ।<br>
तदन्ते शान्ति होमं च पञ्चाहं ह्यैव माचरेत् ॥ ८३१।२ ॥<br>
लिङ्गादावर्चिते गन्ध पुष्पाद्यै त्वन्यवर्णके ।<br>
सर्वेषामपि वर्णानां म्सूरी रोग मादिशेत् ॥ ८४१।२ ॥<br>
शिवं सम्पूज्य विधिवत् दिशाहोमन्तु कारयेत् ।<br>
पञ्चाहं त्रिदिनं वापि प्रभूतं तु हविर्निवेत् ॥ ८५१।२ ॥<br>
अकस्माच्चैत्य वृक्षे तु पतिते बोधिसञ्ज्ञिके ।<br>
समूले नृपतेर्व्याधि मादिशेन्मृति सूचनम् ॥ ८६१।२ ॥<br>
शिवं सम्पूज्य विधिवत् श्रेष्ठां शान्तिं समाचरेत् ।<br>
तद्देशे शान्ति च यद्देशे पतितिस्तरुः ॥ ८७१।२ ॥<br>
तज्जातीयं तरुं तत्र न्यसेद्वा तत्समीपके ।<br>
तच्छारवाः पतिताश्चेद्धि राष्ट्रक्षोभो महान्भवेत् ॥ ८८१।२ ॥<br>
शान्तिं श्रेष्ठस्य मध्यं तु दिशा होमं तु कारयेत् ।<br>
तदेक शाखा पतने कलहो भुवि जायते ॥ ८९१।२ ॥<br>
शान्तिं श्रेष्ठाधमां कुर्यात् क्रमादेवं त्रिधा मतम् ।<br>
द्वि सप्ताहं नवाहं वा सप्त पञ्चाग्निभिं तथा ॥ ९०१।१ ॥<br>
शान्तिं समाचरेद्वाथ पक्षेषु त्रिषुवाग्रजाः ।<br>
एवमेवान्यवृक्षाणां प्रधानानां समाचरेत् ॥ ९११।२ ॥<br>
शलभादि समुत्पन्ने दुर्भिक्षं जायते भुवि ।<br>
मूर्ति होमं त्रिसप्ताहं कारयेच्छैव भुक्तियुक् ॥ ९२१।२ ॥<br>
नरा मृगाश्च पशवः पक्षिणो वा सरीसृपाः ।<br>
उन्मत्ताश्चे त्तु सप्ताहं दिशाहोमं त्र्यहं तु वा ॥ ९३१।२ ॥<br>
कारयेत् त्रिदिनं वाथ गजाश्वमरणोद्भवे ।<br>
अतिवृष्टि समुत्पत्तौ भुवौ दुर्भिक्षतां वदेत् ॥ ९४१।२ ॥<br>
सक्तु प्रस्थ सहस्रैश्च रात्रि चूर्णै स्तथामतैः ।<br>
तदर्धै र्वा तदर्धर्धै र्वा शतप्रस्थै स्तदर्धतः ॥ ९५१।२ ॥<br>
अर्धैर्वा स्नापयेद्देवं स्नपनोक्त प्रकारतः ।<br>
आलोढ्य रजनीं पश्चात् कर्पूरेण विमिश्रिताम् ॥ ९६१।२ ॥<br>
षड्वेद नेत्रमात्रं तु वेष्टयेत् लिङ्ग पिण्डिके ।<br>
बेरं वाऽगरु कर्पुर वर्ति दीपान नेकशः ॥ ९७१।२ ॥<br>
मुद्गान्नं तापयेत्पश्चात् शान्तिहोमं तु कारयेत् ।<br>
एवं कुर्यात्तु सप्ताहं पञ्चाहं त्रिदिनं तु वा ॥ ९८१।२ ॥<br>
राज्ञ प्रधान महिषी प्रधानाश्वो गजोथ वा ।<br>
गुरुः पुरोहितो वाथ मृतश्चे न्नृपते र्भयम् ॥ ९९१।२ ॥<br>
सम्पूज्य देव देवेशं सप्ताहं शान्ति माचरेत् ।<br>
पञ्चाहं त्रिदिनं वाथ गजाश्व मरणे नयेत् ॥ १००१।२ ॥<br>
मृत्युजिन्मनुना साष्ठ सहस्रालब्धकेन तु ।<br>
तोयेन सेचयेद्राज्ञो मस्तके तं मनुं स्मरन् ॥ १०११।२ ॥<br>
शेषोदं स्नानपानार्थं दद्यादायुष्यसिद्धये ।<br>
प्रत्यहं होमरक्षां च देव देव प्रसादजम् ॥ १०२१।२ ॥<br>
भस्मापि नेयमाचार्यैश्शैव सिद्धान्त पारगैः ।<br>
सप्ताहाम्यन्तरे तां च वरयेत् मतिमाम्नृपः ॥ १०३१।२ ॥<br>
गुरुं पुरोहितं वाथ महिषीं गजमेव च ।<br>
वाजिनं वा तदप्येवं राजराजाङ्ग माहरेत् ॥ १०४१।२ ॥<br>
प्रासादे मण्डपादौ वा प्राकारे गोपुरेथवा ।<br>
परिवारालयोर्ध्वे वा नृपस्य भवनोपरि ॥ १०५१।२ ॥<br>
ग्रहेषु मालिकादौ वा श्वारोहस्तस्य रोदनम् ।<br>
मार्जार प्रमुखानां रोदनं यदि जायते ॥ १०६१।२ ॥<br>
स्थान भ्रंशं तदा मर्त्याः प्राप्नुयुस्तन्निवृत्तये ।<br>
तं हत्वाथ ततस्त्यक्त्वा पुण्याहं वाचयेत्ततः ॥ १०७१।२ ॥<br>
शान्तिं तत्र नयेदिष्टां रोहणे रोदनेऽपि च ।<br>
शान्ति होमोऽथवा घोर जपो मार्जाररोदने ॥ १०८१।२ ॥<br>
शिवारोहे विशेषेण शान्ति मेकाहमाचरेत् ।<br>
अश्वालयेऽग्नौ सञ्जाते सप्ताहं शान्तिमाचरेत् ॥ १०९१।२ ॥<br>
लिङ्गे बेरे च पीठादौ खद्योतारोहणे सति ।<br>
राज्ञी वा तन्महिष्यादौ चान्यस्मिन् पुरुषेथ वा ॥ ११०१।२ ॥<br>
तेषां दोषं विजानीयात् देवेचेद्राज दोषदम् ।<br>
तं हत्वा तांश्च संस्नाप्य शान्ति होमं समाचरेत् ॥ ११११।२ ॥<br>
स्नपनञ्चशिवेकुर्यादेकाहं त्रिदिनन्तु वा ।<br>
नृपतेश्च मनुष्याणान्देहे घोरं जपेत्तु वा ॥ ११२१।२ ॥<br>
लिङ्गमूले च पीठे वा बेरे वा गर्भगेहके ।<br>
परिवारेऽथ जायेरञ्जन्तवो वाथ मक्षिकाः ॥ ११३१।२ ॥<br>
प्रचुराश्चेत् भुवः क्षोभो भवेत्तद्दोष शान्तये ।<br>
तत्स्थानं शोधयित्वाष्ट बन्धाद्यैर्बन्धयेत्तथा ॥ ११४१।२ ॥<br>
पुण्याहं वाचयित्वान्ते शान्ति युक्त्या समाचरेत् ।<br>
कवाटोद्घाटनेवाथ पिधाने स्वयमेव च ॥ ११५१।२ ॥<br>
सञ्जाते राष्ट्र विक्षोभ शान्तिं सप्ताहमाचरेत् ।<br>
चरन्ति केतवे व्योम्नि नानारूपास्समन्ततः ॥ ११६१।२ ॥<br>
सूर्येवास्तङ्गते तस्मिन् उदयात् पूर्वमेव वा ।<br>
दृश्यन्ते श्वेत रक्तादि वर्णा नक्षत्र सन्निभाः ॥ ११७१।२ ॥<br>
दीर्घपुच्छायथाविद्यात् राष्ट्रक्षोभं महत्तरम् ।<br>
शान्तिं कुर्यात्तदा श्रेष्ठ मध्यमाधममार्गतः ॥ ११८१।२ ॥</p>
<p>इति उत्तरकामिकाख्ये महातन्त्रे अद्भुतशान्ति विधिः एकत्रिंशतितमः<br>
पटलः</p>
<p>३२। द्वात्रिंशत्तमे पटले अनुकर्मविधिः</p>
<p>अनुकर्मविधिंवक्ष्ये सर्वेषां च सनातनम् ।<br>
प्रासादे पतिते भिन्ने वक्त्रे जीर्णे च दिग् भ्रमे ॥ १ ॥<br>
हीने जात्यादि संस्थानेमानोन्मानादि हीनए ।<br>
तत्तद् द्रव्यैरथोत्कृष्टैः मानयुक्तं तथा नयेत् ॥ २ ॥<br>
मानयुक्तं तु यद्वस्तु तत्सर्वं पूर्ववत् नयेत् ।<br>
मानयुक्तमधिष्ठानाद्यङ्गंयद्विपरीतजम् ॥ ३ ॥<br>
तदप्यलक्षणं तस्याप्यन्यथाभाव इष्यते ।<br>
स्वायम्भुवादि लिङ्गेषु कल्पितं पूर्ववन्नयेत् ॥ ४ ॥<br>
शास्त्रोक्तं वाथतन्नेयं तत्रदोषो न विद्यते ।<br>
अथवाश्ममयं बाह्येऽबाह्ये स्यादिष्टकामयम् ॥ ५ ॥<br>
मानयेन्मानवे धाम्नि कूट पञ्चरकोष्टकाः ।<br>
अस्थानस्था विधातव्याः स्वस्थानस्था विशेषतः ॥ ६ ॥<br>
नागरे नागरं कुर्याद्वेसरे वेसरं मतम् ।<br>
द्राविडे च तथा कार्यं वराटादौ तथा मतम् ॥ ७ ॥<br>
घनेऽघने विमाने तु तथा भवनमिष्यते ।<br>
भवनं जीर्ण मन्यस्मिन् कुर्वन्दिक्षुचकारयेत् ॥ ८ ॥<br>
पूर्वस्मिन्नुत्तरे वापि कुर्यात्कोणेषुबुद्धिमान् ।<br>
द्वारं पूर्ववदिष्टं स्यात्पश्चिमद्वारमेव वा ॥ ९ ॥<br>
नष्टे संस्थापयेद् गर्भं तथाचाद्येष्टकामपि ।<br>
नासिकाद्यङ्गहीनेतु पुनस्तद्वत्समाचरेत् ॥ १० ॥<br>
अप्रमाणेऽन्यथाचेद्धि सप्रमाणं यथा नयेत् ।<br>
सुस्थितन्दुस्थितं वापि शिवलिङ्गं न चालयेत् ॥ ११ ॥<br>
जीर्णादिदोषसम्युक्तं पूजायुक्तं तु सुस्थितम् ।<br>
जीर्णादिदोषरहितं पूजाहीनन्तु दुस्थितम् ॥ १२ ॥<br>
जीर्णोद्धारे कृतेकर्तुर्मौलिकं फलमिष्यते ।<br>
जीर्णाद्यं पूजितं हन्ति निहन्ति तदपूजितम् ॥ १३ ॥<br>
तस्मात्समुद्धरेज्जीर्णं यथा शास्त्रं सुखाय च ।<br>
जीर्णं दग्धं कृशं स्थूलं हीनं मानाधिकं तथा ॥ १४ ॥<br>
भग्नं च सक्षतं लिङ्गमसमं यच्च दृश्यते ।<br>
लक्ष्मोज्झितंवज्रहतं सम्पुटं स्फुटितं तथा ॥ १५ ॥<br>
आभीचारकं गर्भाढ्यं व्यङ्गाङ्गयेति कीर्तितम् ।<br>
त्याज्यानि सर्वथैतानि लिङ्गानि षोडशैव तत् ॥ १६ ॥<br>
जीर्णाद्यैस्संयुतन्त्याज्यं पीठं वा कशिला वृषः ।<br>
अत्युच्चनिम्नादिङ्मूढमध्यस्थं विषमस्थितम् ॥ १७ ॥<br>
चलितं चालितं लिङ्गं पतितं पातितं तथा ।<br>
अज्ञेनस्थापितं लिङ्गं तथामन्त्रक्रियेतरम् ॥ १८ ॥<br>
परित्यक्त शिलायोगमपि न स्थापितं भवेत् ।<br>
तथैव स्थापनीयानि यद्येतान्यव्रणानि हि ॥ १९ ॥<br>
असुरैर्मुनिभिर्देवैः तत्वविद्भिः प्रतिष्ठितम् ।<br>
जीर्णं वाप्यथवा भग्नं विधिनापि न चालयेत् ॥ २० ॥<br>
नृपतस्करवह्निभ्यो भयादन्यत्र धारयेत् ।<br>
ह्रियमाणं जलेन हृतं तेन च यद्भवेत् ॥ २१ ॥<br>
न विरोधोऽस्ति लिङ्गस्यलक्षार्धजपतश्शुचिः ।<br>
स्थापनं तेषु वान्यत्र कर्तव्यं पूर्ववन्मुखम् ॥ २२ ॥<br>
शतदन्डान्तरेस्थाप्यं जलबाधा समन्वितम् ।<br>
सहस्रकार्मुकान्तं वा स्थापयेल्लिङ्गं मादरात् ॥ २३ ॥<br>
बेरेऽप्येतत्समानं स्यान्द्दुष्टे त्वन्यत्प्रयोजयेत् ।<br>
बेरे शिलामयेमार्देपक्वे वार्क्षेऽथ रत्नजे ॥ २४ ॥<br>
पक्ष्म भ्रुवास्यरेखादिहीने तु परिवर्जयेत् ।<br>
अङ्गहीने तु तत्त्याज्य मित्यत्रज विचारणा ॥ २५ ॥<br>
लोहजे मृण्मये मृण्मये बेरे हस्त नास्यङ्घ्रि भूषणैः ।<br>
कर्णदन्तादिभिर्हीने तत्तद्द्रव्यर्दृढं नयेत् ॥ २६ ॥<br>
उत्तमाङ्गविहीनेतु त्यक्त्वान्यद्योजयेन्नवम् ।<br>
पद्बाहुहीनेत्याज्यं वा सन्धानं वासमाचरेत् ॥ २७ ॥<br>
उपाङ्गमङ्गं प्रत्यङ्गं शरीराङ्गं त्रिधास्मृतम् ।<br>
अङ्गं प्रधानशूलं स्यात् ब्रह्मदण्डस्तु कथ्यते ॥ २८ ॥<br>
वक्षोदण्ड कटिस्थश्च बाहुकूर्परकोष्ठगाः ।<br>
ऊरुस्थेजानुजङ्घे च उपाङ्गान्युदिताणि च ॥ २९ ॥<br>
शेषं दण्डाद्विजानीयात् प्रत्यङ्गानीतिबुद्धिमान् ।<br>
ब्रह्मदण्डविहीने तु शूलस्थापनमारभेत् ॥ ३० ॥<br>
प्रत्यङ्गो पाङ्ग हीने तु पुनस्सन्धानमाचरेत् ।<br>
पूर्वसंस्थापितो ब्रह्मदण्डश्चेल्लक्षणान्वितः ॥ ३१ ॥<br>
तमेव स्थापयेत्तत्र पुनरापादनं विना ।<br>
भङ्गादीनां समुत्पत्तौ पुनस्संस्थापनं नयेत् ॥ ३२ ॥<br>
शैलंवामृण्मयं पक्वमगाधेऽम्भसिनिक्षिपेत् ।<br>
रत्नजं च परित्याज्यं ग्राह्यं वा घटनाय च ॥ ३३ ॥<br>
वार्क्षं शिवाग्नौ निक्षिप्य भूमौवानिरवनेज्जले ।<br>
लोहं द्रवीकृतं तत्र योजयेद्बेरकर्मणि ॥ ३४ ॥<br>
तत्प्रभां पीठीकां वापि तत्र वान्यत्र योजयेत् ।<br>
अप्रतिष्ठित देवश्चेत् तत्पीठादौनियोजयोत् ॥ ३५ ॥<br>
तस्योपकरणार्थं वा योज्यं देवान्तरेऽपिवा ।<br>
सलक्षणातु पीठी चेत् तद्वत् ब्रह्मशिलावृषः ॥ ३६ ॥<br>
ते सर्वत्र प्रयोज्यास्स्युत्त्याज्यावामुनि पुङ्गवाः ।<br>
शैलपीठस्य चोद्धारं कृत्वाशैलं तु योजयेत् ॥ ३७ ॥<br>
अलाभे चेष्टकाभिश्च तथापीठं सुयोजयेत् ।<br>
पश्चात् शैलं समायोज्यमाकृति पूर्ववद्भवेत् ॥ ३८ ॥<br>
चतुरश्रेतु वृत्तं वा नवृत्ते चतुरश्रकञ्ज् ।<br>
मण्डपे परिवारे च परिवारालयेऽप्यथा ॥ ३९ ॥<br>
अनुकर्मविधिं प्राग्वद्विधिना कल्पयेत्ततः ।<br>
अन्तर्मण्डलसालाद्यं पूर्ववत्परिकल्पयेत् ॥ ४० ॥<br>
ततो वृद्धिर्क्षयौ वास्तोर्नृपते र्विपदाकरौ ।<br>
सप्रमाणे यथा शास्त्रं विहितालङ्कृतान्विते ॥ ४१ ॥<br>
अप्रमाणेऽन्यथाचेत्तु तत्र दोषो न विद्यते ।<br>
प्रशस्ता प्रागुदग् वृद्धिः प्रतीच्छ्यांरिपुभिः क्षयः ॥ ४२ ॥<br>
दक्षिणे मरणं कर्तुस्तस्माद्वृद्धिर्नचेष्यते ।<br>
तद्वास्तु परितोवृद्धिः समावाविषमापि वा ॥ ४३ ॥<br>
गोपुरेऽप्यनुकर्मैवं प्रासादोक्तवदाचरेत् ।<br>
ग्रामादीनां गृहादीनां शालानां च विशेषतः ॥ ४४ ॥<br>
आरभ्यव्यासदीर्घाभ्यां हीनं नेष्टं मुनिश्वराः ।<br>
समं वा योजयेत्तस्मादधिकं वापि योजयेत् ॥ ४५ ॥<br>
युक्तिततः परितो वापि प्रागुदग् दिशिवर्धयेत् ।<br>
गृहमालिकयोर्भूमिं सङ्ख्ययापरिकल्पयेत् ॥ ४६ ॥<br>
सर्वथानोचितं हीनं कुर्यादुक्तक्रमेण तु ।<br>
उक्तानामपि सर्वेषा विशेषः कश्चिदिष्यते ॥ ४७ ॥<br>
हीनं कुर्याद्वरद्रव्यैस्समं वा तत्र पूर्ववत् ।<br>
जीर्णेपिधाने धामाद्यमासनस्थादिभिः समम् ॥ ४८ ॥<br>
किन्तु खट्गमये मन्त्राविन्यस्यापरमाहरेत् ।<br>
लिङ्गादौ च घटे पूर्णे पीठे वा प्रत्यहं यजेत् ॥ ४९ ॥<br>
स्थापयेदपरं यद्वा विसर्जन पुरस्सरम् ।<br>
यद्रूपं यत् प्रमाणञ्च यन्मयं यदनुद्ध्रतम् ॥ ५० ॥<br>
सर्वेषामपि चैतेषामुद्धारव्धिरुच्यते ।<br>
तदग्रे मण्डपं कुर्याद्दक्षे वैऽसानकोणके ॥ ५१ ॥<br>
पूर्वद्वारसमोपेत मेकतोरण संयुतम् ।<br>
सर्वालङ्कार संयुक्तन्तर्भामालादि संयुतम् ॥ ५२ ॥<br>
तत्रापि द्वारपूजादि स्थण्डिले तु शिवार्चनम् ।<br>
मन्त्रसन्तर्पणं कृत्वा वह्नौ कुण्डादि कल्पिते ॥ ५३ ॥<br>
समिदाज्यतिलोपेतं हविषा च समन्वितम् ।<br>
वास्त्वन्तदिक् बलिं समाचम्य गुरुत्तमः ॥ ५४ ॥<br>
सकलीकरणं कृत्वा भोजयेच्शिवलिङ्गीनः ।<br>
ततो विज्ञापयेद्देवं प्रभोदोषावहं त्विदम् ॥ ५५ ॥<br>
अस्योद्धारे कृते शान्तिर्भवतीति भवद्वचः ।<br>
अस्योद्धारायमान्त स्मादधितिष्ठस्सदाशिवः ॥ ५६ ॥<br>
एवं कर्मकिलोक्तेशश्शान्तिहोमं समाचरेत् ।<br>
क्षीराज्यमधुदुर्वाभि श्शिवेनाष्टसहस्रकम् ॥ ५७ ॥<br>
गत्वात दन्तिकं मन्त्री हृदास्नाप्य प्रपूजयेत् ।<br>
व्यापकेश्वरशब्दन्तु चतुर्थ्यन्तं प्रयोजयेत् ॥ ५८ ॥<br>
प्रणवादि नमोन्तन्तु मूलमन्त्रोयमीरितः ।<br>
व्यापकेश्वर शब्दन्तुहृदयादिपदं ततः ॥ ५९ ॥<br>
चतुर्थ्यन्तं प्रयोक्तव्यं प्रणवादि समन्वितम् । ५९१।२<br>
नमस्कारान्त संयुक्तं हृदयाद्यङ्ग पञ्चकम् ।<br>
न बीजं योजयेत्तैस्तु लिङ्गञ्ज प्रणवासने ॥ ६०१।२ ॥<br>
स्थण्डिलस्थं यजेन्मन्त्रीं गन्धपुष्पसृगादिभिः ।<br>
ततस्तदाश्रितं सत्वं श्रावये दस्त्र मुच्चरन् ॥ ६११।२ ॥<br>
सत्वं कोपीह यः कश्चिदिदमाश्रित्य तिष्ठति ।<br>
लिङ्गन्त्यक्त्वा शिवाज्ञाभिर्यथेष्टं तत्र गच्छतु ॥ ६२१।२ ॥<br>
विद्याविद्येश्वरैर्युक्तश्शम्भुरत्रभविष्यति ।<br>
एवमुक्त्वा महास्त्रेण दत्वार्घ्यन्तु पराङ्मुखम् ॥ ६३१।२ ॥<br>
तस्माद्देवं समावाह्यकुम्भे संस्थापयेत् गुरुः ।<br>
अग्रस्थण्डिलसंयुक्तेस्वर्ण वस्त्र समन्विते ॥ ६४१।२ ॥<br>
सकूर्च्चे सापिधाने च ससूत्रेपल्लवान्विते ।<br>
तथा विधायां वर्द्धन्यामम्बिकां स्थापयेत् गुरुः ॥ ६५१।२ ॥<br>
सम्पूज्य गन्धपुष्पाद्यैस्त्वनुगुप्तन्निधापयेत् ।<br>
प्रत्यहं चार्चनं कार्यं शान्तिहोमसमन्वितम् ॥ ६६१।२ ॥<br>
ततः पाशुपतास्त्रेण प्रतिभागं सहस्रकम् ।<br>
हुत्वाशान्त्यं भसाप्रोक्ष्यकुशैःस्पृष्ट्वाजपेत् गुरुः ॥ ६७१।२ ॥<br>
विलोमार्ध्यन्ततो दत्वा विसृजेत्तत्वतत्वपान् ।<br>
तदन्ते मूर्तिमूर्तीशान् लिङ्गपिण्ड्यादि संस्थितान् ॥ ६८१।२ ॥<br>
सुवर्णान्तररज्वा वा वृषभेण प्रचालयेत् ।<br>
शिवमस्तु गृणन् लोकैः प्रिक्षिपेत्तुजलेगुरुः ॥ ६९१।२ ॥<br>
भूयः पुष्ट्यर्थकं कृगादिक् पतीनां प्रतर्पणम् ।<br>
प्रासादवास्तुशुद्ध्यर्थं होतव्यन्तु शतं शतम् ॥ ७०१।२ ॥<br>
महापाशुपतास्त्रेण प्रासादन्तत्ररक्षयेत् ।<br>
तन्मानमपरञ्चात्र स्थापयेद्देशिकोत्तमः ॥ ७११।२ ॥<br>
स्वयमुत्भूत् लिङ्गानान्दैविकेवार्षिकेपिवा ।<br>
गाणवे लोहजे चैव नदीप्रस्त्रवणादिषु ॥ ७२१।२ ॥<br>
एवमादिष्टलिङ्गेषुनैवकार्या घटस्थितिः ।<br>
मानुषाणाञ्च लिङ्गानां घटकार्यन्तदुच्यते ॥ ७३१।२ ॥<br>
सप्ताहान्तञ्च पक्षान्तं मासान्तञ्चेत् घटस्थितिः ।<br>
तदूर्ध्वं कुम्भसंस्थश्चेद्देवेशस्सर्वदोषकृत् ॥ ७४१।२ ॥<br>
तस्मात् सर्वप्रयत्नेन मासान्ते वाथ पूर्वके ।<br>
संस्थाप्यबाललिङ्गाद्यं तन्मध्येविन्यसेन्मनुम् ॥ ७५१।२ ॥<br>
मासादिद्वादशाब्दान्त न्तदन्तरदिनेष्वथ ।<br>
तस्मादादायदेवेशं मूललिङ्गेनिवेशयेत् ॥ ७६१।२ ॥<br>
मूललिङ्गन्नलब्धञ्चेद्देशकालानुरोधतः ।<br>
षट्त्रिंशदब्दापर्यन्ते मूललिङ्गेनिवेशयेत् ॥ ७७१।२ ॥<br>
बाललिङ्गप्रतिष्ठोक्तदिन पक्षादि होमकम् ।<br>
द्विगुणं त्रिगुणन्तस्य चतुर्विशतिवत्सरे ॥ ७८१।२ ॥<br>
कृतञ्चेत् द्विगुणंहोममाचरेद्देशिकोत्तमः ।<br>
षट्त्रिंशद्वत्सरोर्द्धन्तु मूलस्थानन्तदेवहि ॥ ७९१।२ ॥<br>
तत्र स्थं बाललिङ्गाद्यं त्यक्त्वामूलन्तुविन्यसेत् ।<br>
सकलेप्येवमेवं स्याद्विशेषः कश्चिदिष्यते ॥ ८०१।२ ॥<br>
द्वादशाब्दान्तरेऽवश्यन्मूलस्थानेनिवेशयेत् ।<br>
नोचेत्तत्रैव संस्थाप्यमूल बेरं विशेषतः ॥ ८११।२ ॥<br>
एष एव विधिः प्रोक्तः प्रासादादौ शिवद्विजाः ।<br>
किन्तु खड्गेऽमले मन्त्रान् विन्यस्यापरमारभेत् ॥ ८२१।२ ॥<br>
परिवारमरानेवं घटस्थान् स्थापयेत् गुरुः ।<br>
शिवलिङ्गादियद्वस्तु यदज्ञेन प्रतिष्ठितम् ॥ ८३१।२ ॥<br>
दैवज्ञै श्शिलिनान्यैर्वा शिवदीक्षाविवर्जितैः ।<br>
भूयोपि तस्य संस्कारं कुर्यात् पूर्वोक्तवत् गुरुः ॥ ८४१।२ ॥<br>
शिव सिद्धान्तमार्गस्थादन्ये पाशुपतादयः ।<br>
तैरपिस्थापि तं लिङ्गं पुनस्संस्कृत्य पूजयेत् ॥ ८५१।२ ॥<br>
आदौ पाशुपताः प्रोक्ता स्सोमसिद्धान्तकाः परे ।<br>
लाकुलास्त्वपरेज्ञेयाः प्रत्येकं त्रिविधास्मृताः ॥ ८६१।२ ॥<br>
वामदक्षिणसिद्धान्तभेदेन नव भेदिनः ।<br>
शैवाश्चतुर्विधास्त्वन्ये मन्त्रतन्त्रव्यवस्थिताः ॥ ८७१।२ ॥<br>
गारूढाभैरवावाम भूततन्त्रव्यवस्थिताः ।<br>
प्रत्येकं त्रित्रिभेदेन पूर्ववत् संव्यवस्थिताः ॥ ८८१।२ ॥<br>
तैरपि स्थापितं लिङ्गं मादिशैवस्समर्चयेत् ।<br>
यामलत्व परञ्ज्ञेयं तच्चमिश्रमिहोच्यते ॥ ८९१।२ ॥<br>
वामदक्षिणसिद्धन्त भेदेन त्रिविधं मतम् ।<br>
वामं पार शिवार्हं स्यात् दक्षिणं भैरवार्हकम् ॥ ९०१।२ ॥<br>
सिद्धान्तं यामलं सर्व मादिशैवार्हकं विदुः ।<br>
व्यतिरिक्तन्तु सिद्धान्ताद्रौद्रं सर्वमुदीरितम् ॥ ९११।२ ॥<br>
वामदक्षिणमिश्रादिभेदेन बहुभेदिकम् ।<br>
लौकिकं वौदिकञ्चान्य दध्यात्ममतिमार्गकम् ॥ ९२१।२ ॥<br>
तथापाशुपतं सोम सिद्धान्ताख्यञ्चलाकुलम् ।<br>
गारुढं भैरवं वामं भूततन्त्रञ्चयामलम् ॥ ९३१।२ ॥<br>
कापालं पाञ्चरात्रञ्च बौद्धमार्हमतन्तथा ।<br>
बृहस्पतिमतं साङ्ख्यं योगंवैखानसन्तथा ॥ ९४१।२ ॥<br>
वेदान्ताख्यञ्च मीमाम्स पुराणन्धर्म शास्त्रकम् ।<br>
वास्तुशास्त्रन्तथासौत्रं षडङ्गमितिहासकम् ॥ ९५१।२ ॥<br>
तथा वेदाश्च चत्वारोयत्तत्र परिचोदितम् ।<br>
सर्वं रौद्रं समादिष्टं सिद्धान्तं सौम्यमिष्यते ॥ ९६१।२ ॥<br>
रद्रैश्च स्थापितं यश्च विष्ण्वादि प्रतिमादिकम् ।<br>
तत्सर्वं शैवमापाद्य शैवस्सर्वं समर्चयेत् ॥ ९७१।२ ॥<br>
लिङ्गाद्यमादिशैवेन स्थापितं पूजितन्तुवा ।<br>
तद्रूपं पूजितन्तैश्चे द्राष्टं राजान मेव च ॥ ९८१।२ ॥<br>
तत्र ग्रामं ग्रामसंस्थांश्च सर्वान्हन्तिनसंशयः ।<br>
तैस्तु संस्थापितं पूर्वमादि शैवेन पूजितम् ॥ ९९१।२ ॥<br>
यदितैः पूजितं पश्चात् सेनानिं सेनया सह ।<br>
अमात्यं मन्त्रिणं विप्रान् क्षत्रियं वैश्यमेव च ॥ १००१।२ ॥<br>
शूद्रान्तरजनान् सर्वान्नचिरान्नाशयिष्यति ।<br>
तस्माद्राजा प्रयत्नेन वारयेदचिरेण तान् ॥ १०११।२ ॥<br>
तैस्तु संस्थापितं पूर्व मादिशवेन पूजितम् ।<br>
राज्ञो विजयदञ्चायुर्वृद्धिदं पलदं सदा ॥ १०२१।२ ॥<br>
शान्तत्वाच्छैवमन्त्राणां सर्वेषां शुभदामताः ।<br>
आभिचारकलिङ्गाद्यं रोद्रैश्च स्थापितञ्चयत् ॥ १०३१।२ ॥<br>
तन्त्रेणो द्धारणं वक्ष्ये श्रूयतां द्विजसत्तमाः ।<br>
तत् स्थानं सम्प्रविश्याथ मृद्भाण्डांश्च विवर्जयेत् ॥ १०४१।२ ॥<br>
शैलं लोहञ्जदारुत्थं संशोद्ध्य च पुनः पुनः ।<br>
कुड्याद्यं सुधायालिप्य स्थलं गोमयवारिणा ॥ १०५१।२ ॥<br>
पुण्याहं वाचयित्वातु वास्तुहोमञ्चकारयेत् ।<br>
पर्यग्निकरणं कृत्वा पुनः पुण्याह माचरेत् ॥ १०६१।२ ॥<br>
अस्त्रतोयेन सम्प्रोक्ष्य पञ्चगव्येन शोधयेत् ।<br>
कर्षणादि प्रतिष्ठान्त क्रियायां ये निवेशिताः ॥ १०७१।२ ॥<br>
मन्त्रांस्तानुद्धरेन्मन्त्री महापाशुपतेन च ।<br>
महाजालप्रयोगेण सर्वमन्त्राश्च संहरेत् ॥ १०८१।२ ॥<br>
ॐ हूं हां हं पुनर्हां हूं जालमुद्रा च संहतिः ।<br>
तल्लिङ्गाद्यं च संशोध्य कुशभस्ममृदाम्भसा ॥ १०९१।२ ॥<br>
कषायोदकसंयुक्तं गोमूत्रेणोदकान्तरम् ! ॥ ११० ॥<br>
पञ्चगव्येन संस्नाप्य गन्धपुष्पादिभिर्यजेत् ।<br>
लिङ्गस्थशम्बरे ज्ञाते पूर्ववन्मन्त्रसंहृतिः ॥ १११ ॥<br>
अविज्ञाते च तन्मन्त्रे प्रणवं योजयेद्गुरुः ।<br>
जन्तुकल्पद्रवार्थं तु मन्त्रमस्त्रं नियोजयेत् ॥ ११२ ॥<br>
एकी भूतांस्तु दीपेन मन्त्रांस्तल्लिङ्गसंस्थितान् ।<br>
स्मरन् समुद्धरेद्दिपं तल्लिङ्गाणुभिरन्वितम् ॥ ११३ ॥<br>
पूर्वमन्त्रेण संहृत्य मुद्रयासंहरेत् गुरुः ।<br>
पुनस्संशोद्ध्यतं लिङ्गं पूर्वद्रव्यै श्शरेण च ॥ ११४ ॥<br>
कर्षणादि प्रतिष्ठान्त माचरेन्मानसीं क्रियाम् ।<br>
स्वस्वमन्त्रसमोपेतं स्वस्व होम समन्वितम् ॥ ११५ ॥<br>
लिङ्गसंस्थापनोक्तेन प्रतिष्ठा माचरेत् गुरुः ।<br>
लक्षणोद्धारणन्नेष्टं जलेचैवाधिवासनम् ॥ ११६ ॥<br>
शयनं स्थापनं चैवहित्वान्यत्सर्वमाचरेत् ।<br>
गर्भगेहेथ तत्सर्वं मण्डपे वा समाचरेत् ॥ ११७ ॥<br>
देवाग्रे तत्र कुण्डेवा स्थण्डिलेवाथ होमयेत् ।<br>
स्वयं भूर्दैविके बाणे चार्षे गाणाधिपे तथा ॥ ११८ ॥<br>
च्छिन्ने वा स्फुटितेभिन्ने तत्र शान्तिर्विधीयते ।<br>
दिशाहोमन्ततः कुर्यादृगाद्यद्ध्यनन्तथा ॥ ११९ ॥<br>
अष्टोत्तर शतप्रस्थैः कुर्यात्क्षीराभिषेचनम् ।<br>
शान्तिहोमन्ततः कृत्वा स्नपनं कारयेत्ततः॥ १२० ॥<br>
ब्राह्मणान् भोजयेत् पश्चात् शैवान् सम्भोजयेत्ततः ।<br>
प्रभूतहविषं दत्वा ताम्बूलन्दापयेत्ततः ॥ १२१ ॥<br>
मध्यरात्रौ बलिन्दद्यात् ग्रामेवानगरेथवा ।<br>
मुत्गान्नं पायसं गौलं कदलीफलसंयुतम् ॥ १२२ ॥<br>
सप्ताहमेवं कर्तव्यं सर्वदोषानुत्तये ।<br>
आचार्यं पूजयेन्नित्यं स्वर्णवस्त्रादिभिस्ततः ॥ १२३ ॥<br>
तदन्ते स्नपनं कुर्यात् प्रभूतन्तु हविर्ददेत् ।<br>
सर्वेरङ्गैर्विशीर्णञ्जेत् पुनस्संस्थापयेन्नवम् ॥ १२४ ॥<br>
लिङ्गे स्वायम्भुवादौ तु जीर्णादौ शान्तिरीरितः ।<br>
सर्वलक्षण संयुक्त मल्पदोषन्तुवा भवेत् ॥ १२५ ॥<br>
प्रासादस्यतु विस्तारे रसमात्रान्नदुष्यते ।<br>
उत्सेधेरविमात्रान्तङ्क्षन्तव्यञ्चाङ्गुलादिकम् ॥ १२६ ॥<br>
द्विमात्रन्तु स्थले प्रोक्तं स्तं भाद्यङ्गेषुमात्रकम् ।<br>
ग्रामखेटपुरादौतुदण्डान्तं परिकीर्तितम् ॥ १२७ ॥<br>
सालेषु हस्तमानान्तं यवान्तं लिङ्गमानके ।<br>
चतुर्यवान्त मर्चासु मात्रान्तं पीठकल्पने ॥ १२८ ॥<br>
द्वाराद्यङ्गेषु मात्रान्तं वालाग्रं ब्रह्मसूत्रके ।<br>
तदप्यकार्यं लिङ्गाग्रेक्षन्तव्यं मानमीरितम् ॥ १२९ ॥</p>
<p>इति उत्तरकामिकाख्ये महातन्त्रे अनुकर्मविधिः द्वात्रिंशतितमः पटलः<br>
॥</p>
<p>३३। त्रयस्त्रिंशत्तमे पटले काम्ययोगविधानविधिः</p>
<p>काम्ययोग विधानन्तु प्रवक्ष्यामि समासतः ।<br>
काम्यसिद्धिश्च मन्त्रैस्स्यान्मन्त्राश्च बहवो मताः ॥ १ ॥<br>
सर्वे मन्त्रास्समर्थास्स्युस्सर्वे चेष्टफलप्रदाः ।<br>
तेष्वघोराणुरत्यन्तदोषघ्नः किष्णवर्णभाक् ॥ २ ॥<br>
व्यालबद्धजटाचूटः कपालदलमण्डितः ।<br>
सुरपिङ्गेक्षणोऽत्यन्त श्वेतदंष्ट्रा समन्वितः ॥ ३ ॥<br>
चन्द्रचूडो विशालास्यो नागयज्ञोपवीतवान् ।<br>
महाकायो महादंष्ट्री किङ्किणीखसंयुतः ॥ ४ ॥<br>
महाशूलाग्र सम्प्रोत महासुर विनाशनः ।<br>
खड्गखेटधनुर्बाणमुण्डकः कालशक्तिधृत् ॥ ५ ॥<br>
वराभयकपालाहि पाशप्रासगदायकरः ।<br>
दंष्ट्रे द्वे कीलनिर्याते वक्त्राग्रे भीषणे सिते ॥ ६ ॥<br>
स्वसेना रक्षको नित्यं परसेनाभयङ्करः ।<br>
वैरिप्रयुक्तकर्मघ्नस्सर्वव्याधिनिवारकः ॥ ७ ॥<br>
सर्वदोष विनाशे तु समर्थो भक्तवत्सलः ।<br>
असिताङ्गादिभिन्नित्यमावृतो वा निरावृतः ॥ ८ ॥<br>
आसिताङ्गो रुरुश्चण्डः क्रोधश्चोन्मत्तभैरवः ।<br>
कपाली भिषणश्चैव संहारश्चाष्टमस्स्मृतः ॥ ९ ॥<br>
चतुर्भुजास्त्रिणेत्राश्च कृष्णवर्णा महाबलाः ।<br>
त्रिशूलमुण्डसंयुक्ता हृदयाञ्जलि संयुताः ॥ १० ॥<br>
सुदंष्ट्रा भीम वक्त्राश्च स्वामिचेष्टा समन्विताः ।<br>
ॐ जुंसः इति मन्त्रोऽयं देवो मृत्युञ्जिदाह्वयः ॥ ११ ॥<br>
एष एवामृतेशस्स्यादादौ कूटयुतो न वा ।<br>
रसादिशुक्लपर्यन्तधातु सप्ताक्षरान्वितम् ॥ १२ ॥<br>
हकारेण शरीरं तु रसमित्यादितः पठेत् ।<br>
अन्ते च रक्ष रक्षेति वीप्सितं च पदं पठेत् ॥ १३ ॥<br>
आदौ स्याद्देवदेवेशेति (पदम्) समुद्धरेत् ।<br>
प्राणं च देवदत्तस्य मूलमन्त्रं नियोजयेत् ॥ १४ ॥<br>
पीठं जुङ्कारकॢप्तंस्यान्मूर्तिर्ॐ जुंसतो भवेत् ।<br>
मध्ये निवेशयेत्कूटं प्रासादं वा नवात्मकम् ॥ १५ ॥<br>
कण्ठोष्ठ्यं वाहकाराद्यं ब्रह्मण्यङ्गानि कल्पयेत् ।<br>
अनेन सदृशो नास्ति मन्त्रो मृत्युञ्जयो द्विजाः ॥ १६ ॥<br>
सुधाकलशमध्यस्थः श्वेतपद्मासनस्थितः ।<br>
चतुर्भुजस्त्रिणेत्रश्च जटाखण्डेन्दुमण्डितः ॥ १७ ॥<br>
व्याघ्रचर्मपरीधानो नागेन्द्रोरोविभूषणः ।<br>
त्रिशूलं चाभ्यं चोर्ध्वे सुधाकलशमध्ययोः ॥ १८ ॥<br>
दधानष्षड्भुजश्चेत् स त्रिशूलं चाक्षमालिकाम् ।<br>
कपालं कुण्डिकां वामे योगमुद्रां करद्वये ॥ १९ ॥<br>
अनेन सदृशो मन्त्रो नास्ति प्राणादिरक्षणो ।<br>
न भविष्यति भूतश्च सत्यमेतदुदाहृतम् ॥ २० ॥<br>
भोजनं चापि कर्तव्यं त्र्यक्षरेणामृतीकृतम् ।<br>
तेनामृतं भवत्याशु स्वादितं मृत्युजिद्भवेत् ॥ २१ ॥<br>
अमृतेशेन देवेन जलं सङ्ग्राह्य यत्नतः ।<br>
शतजप्तं पिबेत्तोयममृती भवति ध्रुवम् ॥ २२ ॥<br>
क्षीरेण सहसम्पृक्तदूर्वाकाण्डमखण्डितम् ।<br>
ब्रह्मवृक्षेन्धनैर्दीप्ते वह्नौ जुह्वन्न मृत्युभाक् ॥ २३ ॥<br>
देवं तूपासने यस्य नित्यं मृत्युञ्जयात्मकम् ।<br>
नाचिरेणैव कालेन मृत्युस्तस्य भविष्यति ॥ २४ ॥<br>
मासाद्वर्षशतं प्रोक्तं द्विमासादिद्वशतं भवेत् ।<br>
प्रतिमास प्रयोगेण चाब्देनैकेन सुव्रताः ॥ २५ ॥<br>
कालः प्रदक्षिणं कृत्वा स्तुत्वा सम्पूज्य साधकम् ।<br>
गच्छत्यत्र न सन्देहस्सत्यं विप्रा मयोदितम् ॥ २६ ॥<br>
स पुनाति दृशा वाचा चरणेन करेण च ।<br>
नदीजनपदोद्यान पुरादीनि न संशस्यः ॥ २७ ॥<br>
किं पुनः प्राणिनं भीतं स्वात्मानं स्वाश्रयं च वा ।<br>
अघोरास्त्रमतो वक्ष्ये बीजमालात्मकं द्विजाः ॥ २८ ॥<br>
रक्तवस्त्रधरं देवं भिन्नाञ्जन समप्रभम् ।<br>
भुजाष्टकसमोपेतमूर्ध्वकेशं सुदंष्ट्रिणम् ॥ २९ ॥<br>
स्पष्टदंष्ट्राघरोष्ठं च दीप्ताग्नि समलोचनम् ।<br>
किङ्किणीमालया भ्राजत् पादनूपुर संयुतम् ॥ ३० ॥<br>
सप्तायुध समायुक्तं सर्वाभरणभूषितम् ।<br>
शुक्लयज्ञोपवीतं च रक्तपुष्पोपशोभितम् ॥ ३१ ॥<br>
धूतवृश्चिक संयुक्तं कण्ठाभरणभूषितम् ।<br>
मेखलोदरकण्ठेषु कर्णहृत्करबाहुषु ॥ ३२ ॥<br>
पादयोर्हस्तयोर्नागैश्चतुर्दशाभिरुज्ज्वलम् ।<br>
पङ्कजासन मध्यस्थं त्रिणेत्रं रौद्ररूपिणम् ॥ ३३ ॥<br>
शूलमूलं च वेतालं खङ्गं डमरुकं शुभम् ।<br>
दधानं दक्षगैर्हस्तैर्वामगैश्शूलमध्यमम् ॥ ३४ ॥<br>
घण्टां खेटं कपालं च शत्रुसङ्क्षय सम्मुखम् ।<br>
अग्रस्थवामपादं च ध्यात्वाघोरास्त्रमर्चयेत् ॥ ३५ ॥<br>
अन्यथाप्युच्यते ध्यानं यथावच्छृणुत द्विजाः ।<br>
ध्यायेत्सूर्य सहस्राभमघोरास्त्रमरिन्दमम् ॥ ३६ ॥<br>
प्रदीप्तदशनप्रान्तं प्रकाशमुखकन्दरम् ।<br>
त्र्यक्षं तटिल्लताजिह्वं दीप्तभ्रूश्मश्रुमूर्धजम् ॥ ३७ ॥<br>
सर्पोपवीतं शूलसिशक्तिमुद्गर धारिणम् ।<br>
चतुर्भुजं चतुर्वक्त्रं स्फुरच्चन्द्रार्घशेखरम् ॥ ३८ ॥<br>
नृत्यमानं महाकायं नागाभरणभूषितम् ।<br>
देवदानव दैत्यानां दर्पितानां विमर्दकम् ॥ ३९ ॥<br>
प्रस्फुर स्फुर इत्येवं हृदयं परिकीर्तितम् ।<br>
घोरघोरतरेत्येतत् तच्छिरस्सम्प्रकीर्तितम् ॥ ४० ॥<br>
ततश्च तनुरूपेति शिखामन्त्रः प्रकीर्तितः ।<br>
चटप्रचटशब्दं तु वीप्सितं कवचं भवेत् ॥ ४१ ॥<br>
ततः कह कहत्युक्त्वा वम मन्दयेति स्मरेत् ।<br>
घातयेति द्विरुच्चार्यं पञ्चमाङ्गं प्रकीर्तितम् ॥ ४२ ॥<br>
प्रान्ते स्यादूहुम्फडित्येवं चतुर्थ्यन्तं हृदादिकम् ।<br>
नमस्कारादि संयुक्तमादौ प्रणवसंयुतम् ॥ ४३ ॥<br>
परचक्रप्रथमने महाव्याधि प्रकोपने ।<br>
शान्तिके पौष्टिके वश्ये प्रायश्चित्ते विचिन्ययेत् ॥ ४४ ॥<br>
किमनेन बहूक्तेन भयकालेऽप्युपस्थिते ।<br>
मन्त्रेणानेन नश्यन्ति ज्वरग्रहविषादयः ॥ ४५ ॥<br>
परैर्यदभिचारादि कर्म मन्त्रौषधादिकम् ।<br>
मन्त्राणि योगयुक्तानि पावके शलभा यथा ॥ ४६ ॥<br>
तथा पाशुपतास्त्रं च शिवास्त्रं क्षुरिकास्त्रकम् ।<br>
अनेनैव प्रकारेण ध्यात्वा सम्पूजयेद् गुरुः ॥ ४७ ॥<br>
अघोरमर्चयित्वाथ तदग्रेऽस्त्रं समर्चयेत् ।<br>
दक्षिणेऽघोरदेवस्य मध्ये देवं सदाशिवम् ॥ ४८ ॥<br>
विशेषाद्दक्षिणे वक्त्रेऽघोरदेवं समर्चयेत् ।<br>
चतुर्दिक्षु यजेदस्त्रचतुष्कं शिवपूर्वकम् ॥ ४९ ॥<br>
अघोरपूर्वकं पाशुपताश्त्रं क्षुरिकास्त्रकम् ।<br>
एवमभ्यन्तरेष्विष्ट्वा तज्जातीन् परितो यजेत् ॥ ५० ॥<br>
हित्वा शिवास्त्रं तत्रैव यजेत् प्रत्यङ्गिरां पराम् ।<br>
सङ्ग्रामविजयं वाथ क्षुरिकास्थानपमध्यमे ॥ ५१ ॥<br>
एवमभ्यर्चयेद्वोऽसौ सोऽयम्मत्सदृशोमतः ।<br>
तेन नासाध्यमस्तीह लोके त्रिभुवने द्विजाः ॥ ५२ ॥<br>
सत्यमेतत्समुद्दिष्टं गोपनीयं प्रयत्नतः ।<br>
पालनीयोविशेषेण साधकाधिपतिस्सदा ॥ ५३ ॥<br>
दक्षिणामूर्तिमन्त्रस्योद्धारस्त्वत्रनिगद्यते ।<br>
वाक्सिद्धिस्तेन मन्त्रेण जयोत्पादे च शस्यते ॥ ५४ ॥<br>
फलान्यन्यानि सर्वाणि तत्प्रसादात् भवन्ति हि ।<br>
ॐ नमो भगवच्छब्दं सम्बुद्ध्यन्तं नियोजयेत् ॥ ५५ ॥<br>
दक्षिणामूर्तिशब्दं च तथैव विनियोजयेत् ।<br>
मेधां प्रयच्छ स्वाहेति मूलमन्त्र उदाहृतः ॥ ५६ ॥<br>
स्वरेषु हृदयादीनामुद्धारः परिकीर्तितः ।<br>
नमस्वाहावषठुं च फडित्यन्ते नियोजयेत् ॥ ५७ ॥<br>
शुद्धस्फटिकसङ्काशं प्रसन्नवदनान्वितम् ।<br>
गङ्गाचन्द्रसमोपेतं कुण्डलीकृतमूर्धजम् ॥ ५८ ॥<br>
व्याघ्रचर्मपरीधानं चतुर्बाहुसमन्वितम् ।<br>
शुद्धस्फटिकमालां च ज्ञानमुद्रां च दक्षिणे ॥ ५९ ॥<br>
वामे पद्मं च वह्निं च वरदाभयदं तु वा ।<br>
पुस्तकेन युतंवाथ दधानं नयनत्रयम् ॥ ६० ॥<br>
महावृषभसंयुक्तमनिसङ्घैस्समावृतम् ।<br>
ध्यात्वैवं देव देवेशं सर्वकार्याणि साधयेत् ॥ ६१ ॥<br>
यान्तारूढं (हकारं च) षष्ठस्वरसमन्वितम् ।<br>
चतुर्दशस्वरोपेतं बिन्दुनादविभूषितम् ॥ ६२ ॥<br>
अथवान्य प्रकारेण भैरवं विकृताननम् ।<br>
ऊर्ध्वरेफसमायुक्तं भैरवं बीजमुत्तमम् ॥ ६३ ॥<br>
सङ्ग्राम विजयो नाम्ना मन्त्रोऽयं परिकीर्तितः ।<br>
अस्यमन्त्र प्रभावेण त्रैलोक्यविजयी भवेत् ॥ ६४ ॥<br>
यत् किञ्चित् क्रियते कर्म त्रैलोक्ये येन केनचित् ।<br>
रहितो मन्त्रराजेन नैव सिध्यति साधकः ॥ ६५ ॥<br>
आरूढाब्जं सशक्तिं हृदयकमलजं भास्करं<br>
पधस्तम्</p>
<p>वक्त्रैर्युक्तं चतुर्भिः परमरुण<br>
चतुश्शक्तिभिर्व्याप्तदिक्कम् ।<br>
कायार्धारूढकान्तं शिवमभयवरं<br>
साक्षमालाकपालं<br>
भूत्यै पाशाङ्कुशाभ्यां ग्रहगणनमितं नौमि<br>
खट्वाङ्ग हस्तम् ॥ ६६ ॥</p>
<p>ब्रह्माणि च षडङ्गानि क्रमेणैव समुद्धरेत् ।<br>
विस्तारादि चतुश्शत्कीश्चतुर्वक्त्रेषु पूजयेत् ॥ ६७ ॥<br>
भोगाङ्गं पूजयेत्पश्चाद् धृतादीनग्निकोणतः ।<br>
नेत्रं दक्षिणादिग्भागे गर्भावरण ईरितः ॥ ६८ ॥<br>
दीप्तयादिशक्तयो बाह्ये ग्रहास्तद्बाह्यमार्गतः ।<br>
तद्बहिर्लोकपालास्युः क्रमेणाभ्यर्चयेद्गुरुः ॥ ६९ ॥<br>
कामाचररतो वापि भावयेद्भास्करं सदा ।<br>
वक्ष्ये प्रत्यङ्गिरोद्धारं समासाद् द्विजसत्तमाः ॥ ७० ॥<br>
सर्वभक्तिप्रदं सर्वव्याधिविध्वंसनं परम् ।<br>
ज्वारापस्मारमारीणां नाशनं क्षयनाशनम् ॥ ७१ ॥<br>
शत्रुकृत्यादि सम्भूतरोगानीक विनाशनम् ।<br>
चतुरङ्ग बलोपेत शत्रुक्षयकरं परम् ॥ ७२ ॥<br>
स्वसेनारक्षकं नित्यं समर्थं सर्वकर्मसु ।<br>
ॐ ह्रीङ्कारं समुद्धृत्य तदन्ते कृष्णवाससे ॥ ७३ ॥<br>
ततश्च सिंहवदने महावदन इत्यपि ।<br>
महाभैरविवर्णेच सर्वशत्रुपदं तथा ॥ ७४ ॥<br>
कर्मविध्वंसिनीत्येवं परमन्त्र पदं ततः<br>
छेदिनीत्युद्धरेत्पश्चात्सर्वभूतदमन्यपि ॥ ७५ ॥<br>
सर्वभूतांस्ततो बन्धबन्धेति पदमुद्धरेत् ।<br>
सर्व विघ्नानिति पदं छिन्धिछिन्धीतियत्पदम् ॥ ७६ ॥<br>
सर्वव्याधिं निकृन्तेति निकृन्तेति पदं च यत् ॥ ७६१।२ ॥<br>
ज्वालाजिह्वे करालेति पदं दंष्ट्रे पदं पुनः ॥ ७७१।२ ॥<br>
प्रत्यङ्गिरे पदं ह्रीञ्च नमोस्त्विति पदं ततः ।<br>
तेस्वाहेत्युद्धरेदेष मन्त्रः प्रत्यङ्गिरात्मकः ॥ ७८१।२ ॥<br>
प्रत्यङ्गिरेयं विख्यात श्शतवर्ण स्वरूपिणी ।<br>
आद्यसप्ताक्षरं हृत् स्यात् शिरः पञ्चदशाक्षरम् ॥ ७९१।२ ॥<br>
दशाक्षरम् शिरवातस्मात् कवचं सप्तवर्णकम् ।<br>
तथैवतस्मान्नेत्राणुश्चतुस्त्रिशत्भिरस्त्रकम् ॥ ८०१।२ ॥<br>
त्रयोदशाणुर्गायत्रीसावित्रीसप्तवर्णतः ।<br>
नमस्वाहावषड्वौषट् हुम्पट्युक्ता हृदादयः ॥ ८११।२ ॥<br>
सिम्हावक्त्रोग्रदंष्ट्राग्नि सप्रभोर्ध्व शिखान्विताम् ।<br>
कृष्णाञ्जन निभांवृत्त रक्तनेत्रत्रयान्विताम् ॥ ८२१।२ ॥<br>
वहन्ती सव्यहस्ताभ्यां शूलं डमरुकं परम् ।<br>
वहन्तीं वामहस्ताभ्यां मुण्डं शेषेतु पल्लवम् ॥ ८३१।२ ॥<br>
अट्टहासादि शब्दैस्तु गर्जितामुदितामपि ।<br>
कृष्णाम्बर धरां सासृक् मांसास्यां नर्तनेरताम् ॥ ८४१।२ ॥<br>
मौक्तिकामरणैयोग्यैस्सर्वावयव भूषिताम् ।<br>
कृष्णाजिनघटान्नाम्ना भैरवीमर्चितां सुरैः ॥ ८५१।२ ॥<br>
देवीन्ध्यात्वैकचित्तस्तुसर्वशत्रून् विनाशयेत् ।<br>
ध्वंसयेत् सर्वरोगांश्च परमन्त्रान्निवारयेत् ॥ ८६१।२ ॥<br>
विद्याधरत्वलाभाय कृष्णागरुयुतं परम् ।<br>
अथवा नाभिकञ्जल्कं जुहुयात् साधकोत्तमः ॥ ८७१।२ ॥<br>
कदम्बकलिकाहोमाद्यक्षिणीसिद्ध्यति ध्रुवम् ।<br>
प्रियङ्गु कदलीपुष्पाण्यादृतोजुहुयात् बुधः ॥ ८८१।२ ॥<br>
करवीरस्य पुष्पाणि घृतं च मधुसम्युतम् ।<br>
खादिरादि समिच्चैवक्षिप्रमातुष्टिकारिका ॥ ८९१।२ ॥<br>
सिद्धार्त्थञ्चैव मुक्तां च अश्वमांसी समन्वितम् ।<br>
पायसं पयसायुक्तं तत्क्षणात् क्षणिकं व्रजेत् ॥ ९०१।२ ॥<br>
धुर्तूरपुष्पसंयुक्तं खदिरोर्ध्व समन्वितम् ।<br>
कृष्णनीलं घृतं चैव स्तम्भयेदभिचारतः ॥ ९११।२ ॥<br>
रक्तपङ्कजपुष्पञ्चतत्समं रक्तचन्दनम् ।<br>
कपिलाघृतसम्युक्तं कपिलाक्षीर सम्युतम् ॥ ९२१।२ ॥<br>
होमयेद्दशसाहस्रं क्षिप्रं होमयति ध्रुवम् ।<br>
महिषोत्भूतमर्कञ्च गर्दभं क्षीरमेव च ॥ ९३१।२ ॥<br>
गिरिकायाश्चतत्पुष्पमङ्गिरास्थिसमन्वितम् ।<br>
जुहुयात् शत साहस्रं तत्कुलोत्साधनं भवेत् ॥ ९४१।२ ॥<br>
कुङ्कुमारोचनाश्चैव कार्पास फल गुग्गुलुः ।<br>
वेणुनाभेदनं सद्यो भवेदेव न संशयः ॥ ९५१।२ ॥<br>
निम्बपुष्पं तथाब्रीहिं निम्बतैलसमायुतम् ।<br>
अर्कक्षीर समायुक्तं होमयेदपिपारतम् ॥ ९६१।२ ॥<br>
राजयक्ष्मादि रोगाणां शान्तयेजुहुयाद्गुरुः ।<br>
घृताक्तेन तिलेनैव दूर्वया घृतसिक्तया ॥ ९७१।२ ॥<br>
दुकूल चरुलाजांश्च मधुत्रय समन्वितान् ।<br>
औदराणां च रोगाणां शुद्धीपत्थ्यामरीचिभिः ॥ ९८१।२ ॥<br>
जुहुयादग्निसिद्ध्यर्थमग्निबीज पुरस्सरम् ।<br>
अक्षिरोगादि रोगाणां क्षीरेण च घृतेन च ॥ ९९१।२ ॥<br>
मधुनाहोमयेत्सर्वं नेत्र मन्त्रेणमन्त्रवित् ।<br>
विषमज्वर नाशाय चूतपत्राणि होमयेत् ॥ १००१।२ ॥<br>
घृतेन सहसार्द्राणि प्लुतमृत्युञ्जिता तथा यथा ।<br>
सर्वोपद्रव नाशय रुद्र शान्त्या खिलादिभिः ॥ १०११।२ ॥<br>
वस्त्राद्यर्वातशान्त्यर्थं सर्षपश्लेष्मशान्तये ।<br>
पित्ताशान्त्यै च जुहुयात् चन्दनाद्यैस्सुशीतलैः ॥ १०२१।२ ॥<br>
सहस्रमयुतं वाथ लक्षन्तत्रिगुणन्न्तु वा !! ॥ १०३ ॥</p>
<p>इति उत्तरकामिकाख्ये महातन्त्रे काम्ययोगविधानविधिः<br>
त्रयस्त्रिंशतितमः पटलः ॥</p>
<p>रक्त वस्त्रधरं देवं भिन्नाञ्जन समप्रभम् ।<br>
भुजाष्टक समोपेतम् उर्ध्वकेशं सुदंष्ट्रिणम् ॥<br>
स्पष्टदंष्ट्राधरोष्ठं च दीप्ताग्नि समलोचनम् ।<br>
किङ्किणीमालया भ्राजात् पादनुपूरसंयुतम् ॥<br>
सप्तायुध समायुक्तं सर्वाभरण भूषितम् ।<br>
शुक्लयज्ञोपवीतं च रक्तपुष्पोपशोभितम् ॥<br>
धृतवृश्चिकसंयुक्तं कण्ठाभरण भूषितम्<br>
मेखलोदरकण्ठेषु कर्णहृत्कर बाहुषु<br>
पादयोर्हस्तयोर्नागैः चतुर्दशभिरुज्ज्वलम्<br>
पङ्कजासनमध्यस्थं त्रिणेत्रं रौद्ररूपिणम्<br>
शूलमूलं च वेतालं खङ्गं हमरुगं शुभम्<br>
दधानं दक्षणैः हस्तैः वामगैश्शूलमध्यमम् ।<br>
घण्टां खेटं कपालं च शत्रुसक्षय सम्मुखम्<br>
अग्रस्थ वामपादञ्च ध्यात्वाघोरास्त्रम् अर्चयेत् ॥</p>
<p>तेष्वघोराणुरत्यन्त दोषघ्नः कृष्णवर्णभाक् ।<br>
व्यालबद्धजटाचूटः कपालदलमण्डितः ॥<br>
सुरपिङ्गेक्षणोत्यन्तं श्वेतदंष्ट्रा समन्वितः ।<br>
चन्द्र चूडो विशालास्यो नागयज्ञोपवीतवान् ॥<br>
माकायो माहदंष्ट्री किङ्किणीरवसंयुतः ।<br>
महाशूलाग्रसम्प्रोत महासुर विनाशनः ॥<br>
खड्गखेट धनुर्बाण मुण्डकः कालशक्तिधृत् ।<br>
वराभयकपालाहि पाश प्रासगदाकरः ॥<br>
दंष्ट्रे द्वे कील निर्याते वक्त्राग्रे भीषणोसिते ॥</p>
<p>चतुर्वक्त्रं ज्वलत्केशं विद्युत्पुञ्जसमप्रभम् ।<br>
चन्द्रखण्ड समूर्धानं स चतुष्कर पल्लवम् ॥<br>
अशनि ध्वनि संयुक्तमसह्यं भीमविक्रमम् ।<br>
द्वादशाक्षमहाशक्ति शूलाभव वरान्वितम् ॥<br>
ध्यात्वैवं गन्धपुष्पाद्यैः शिवास्त्रं स्वाणुना यजेत् ॥</p>
<p>सुधाकलश मध्यस्थः श्वेतपद्मासनस्थितः ।<br>
चतुर्भुजस्त्रित्रश्च जटाखण्डेन्दु मण्डितः ॥<br>
व्याघ्रचर्म परीधानो नोगेन्द्रोरो विभूषणः ।<br>
त्रिशूलं चाभयं (डमरुम्) चोर्ध्वे सुधाकलशमध्ययोः ॥</p>
<p>दधानः षड्भुजश्चेत् स त्रिशूलं चाक्षमालिकाम् ।<br>
कपालं कुण्डिकां वामे योगमुद्रां करद्वये ॥<br>
अनेन सदृशो मन्त्रो नास्ति प्राणादि रक्षणे ।</p>
<p>आरूढाब्जं स शक्तिं हृदयकमलजं भास्करं पद्महस्तम् ।<br>
वक्त्रैर्युक्तं चतुर्भिः परमरुणचतुश्शक्तिभिर्व्याप्त दिक्कम् ॥<br>
कायार्धारूढकान्तं शिवमभयवरं साक्षमालाकपालम् ।<br>
भूत्यै पाशाङ्कुशाभ्यां ग्रहणनमितं नैमि खड्वाङ्ग हस्तम् ॥</p>
<p>३४। चतुस्त्रिंशत्तमे पटले सम्प्रोक्षण विधिः ।</p>
<p>सम्प्रोक्षणविधिं वक्ष्ये सर्वदोष निकृन्तनम् ।<br>
आवर्तञ्चेत्यनावर्तं पुनरावर्तनन्तथा ॥ १ ॥<br>
ततोन्तरितकञ्चेति प्रोक्षणन्तु चतुर्विधम् ।<br>
मूलबालाग्रहाम्मूल स्थानेयत्स्थापनं मतम् ॥ २ ॥<br>
तदावर्तमिति प्रोक्त मनावर्तन्ततोच्यते ।<br>
पतितैः पातकैस्पृष्टे चण्डालैरन्यजैस्तथा ॥ ३ ॥<br>
मासोर्ध्वपूजाहीने च विश्लिष्टे स्थलकर्मणि ।<br>
लिङ्गे पीठे च चलिते अनावर्तमिति स्मृतम् ॥ ४ ॥<br>
मूलास्यात्समादाय स्थाप्य बालालये पुनः ।<br>
तस्मात्संस्थापनं मूले पुनरावर्तनं स्मृतम् ॥ ५ ॥<br>
प्रतिमानां च मिश्राणां शक्तिनामायुधादिभिः ।<br>
स्फोटने वर्णहीने च अङ्गोपाङ्गविहीनके ॥ ६ ॥<br>
चर्मच्छेदेऽहीने च भूषणादि विहीनके ।<br>
अम्बुजासनहीने च स्थलकर्मविहीनके ॥ ७ ॥<br>
विश्लिष्टे पीठबन्धेतु तदन्तरित मुच्यते ।<br>
यात्राहोमयुगावर्तमन्ये स्युस्तद्विहीनकाः ॥ ८ ॥<br>
आवर्तेतुद्विजास्सर्वान् मासपक्षर्क्षकादिकान् ।<br>
लिङ्गसंस्थापनस्योक्त मार्गेणैव समाचरेत् ॥ ९ ॥<br>
न तिथिर्न च नक्षत्रं न वाराद्यंशकादिकाः ।<br>
कालापेक्षां विना कुर्याच्छेषाण्यन्यानि सुव्रताः ॥ १० ॥<br>
आवर्तवदनावर्तं कुर्यादेभिर्विहीनकम् ।<br>
लक्षणोद्धारणं तोयाधिवासः शयनं तथा ॥ ११ ॥<br>
अनावर्तमिति ज्ञेयं पुनरावर्तनं त्विह ।<br>
सर्वमावर्त वत्कुर्यात् किं तु मूलद्वयान्वितम् ॥ १२ ॥<br>
ततोऽन्तरितकं विप्रास्सङ्क्षेपेण वदाम्यहम् ।<br>
रत्नन्यासाक्षिमोक्षौच जले चैवाधिवासनम् ॥ १३ ॥<br>
शय्याधिवासनं विप्रा विना व बेरकर्मणि ।<br>
नववस्त्रेण संवेष्ट्य बेरस्य सकलाङ्गकम् ॥ १४ ॥<br>
प्रागुक्तविधिना कुम्भन्यासं होमं च कारयेत् ।<br>
स्नपनं कारयेदन्ते चान्यत्सर्वं समानकम् ॥ १५ ॥<br>
एवं यः कारयेन्मर्त्य पुण्यां गतिमाप्नुयात् ॥ १५१।२ ॥</p>
<p>इति उत्तरकामिकाख्ये महातन्त्रे सम्प्रोक्षण विधिः चतुर्स्त्रिंशतिमः<br>
पटलः ॥</p>
<p>३५। पञ्चत्रिंशत्तमे पटले पीठप्रतिष्ठां विधिः</p>
<p>पीठ संस्थापनं वक्ष्ये तल्लक्षण पुरस्सरम् ।<br>
लिङ्गायाम विशालं तु पीठं सर्वार्थ साधकम् ॥ १ ॥<br>
विष्ण्वम्श समतुङ्गं च छाया दोष विवर्जितम्) ।<br>
पूजांशस्योदया प्रान्त पीठ निर्गमनान्वितम् ॥ २ ॥<br>
ईदृशं पीठमापाद्य कोन सिद्ध्येत मानवः ।<br>
लिङ्गायामसमं वापि लिङ्गायामार्धमेव वा ॥ ३ ॥<br>
सप्तविंशतिमानानि षड्विंशत्यम्श मानकम् ।<br>
लिङ्गास्यतारत्रिगुणं भवेत्पञ्चगुणं तु वा ॥ ४ ॥<br>
तदन्तरे तथा भक्ते सप्तविंशति मानकम् ।<br>
लिङ्गमानवशात्पीठ विस्तारं परिकीर्तितम् ॥ ५ ॥<br>
तिथ्यङ्गुलं समारभ्य व्योमाङ्गुल विवृद्धितः ।<br>
षोडशाङ्गुल सम्युक्त विंशकाङ्कुलकावधि ॥ ६ ॥<br>
हस्तादि नवहस्तान्तं लिङ्गानां पीठविस्तृतिः ।<br>
लिङ्गानामाधिकः वीठविस्तारोनेष्यते द्विजाः ॥ ७ ॥<br>
अग्रं मूलसमं वास्य हीनमूलं तु नेष्यते ।<br>
षडंशात् षोडशांशान्तं कृत्वा मूलविशालकम् ॥ ८ ॥<br>
एकांशेननाग्रविस्तारं पीठं वा परिकीर्तितम् ।<br>
विष्ण्वंशोत्सेधतुङ्गस्य पीठस्य ब्रह्म भागकए ॥ ९ ॥<br>
चतुर्भागे त्रिभागांशाधिकं वा पीठतुङ्गकम् ।<br>
तयोर्मध्येऽष्टधा भक्ते नवमानमुदीरितम् ॥ १० ॥<br>
नन्धावर्तशिला चाल्पे वर्जनीयाद्विजोत्तमाः ।<br>
मानुषे पीठमानं स्यात्स्वयम्भूतादिकेऽपि च ॥ ११ ॥<br>
चललिङ्गेऽपि सामान्यं विधानं किञ्चिदुच्यते ।<br>
लिङ्गमानसमं वार्ध द्विगुणं पीठ मिथ्यते ॥ १२ ॥<br>
विस्तारमध्यसप्तांशे मानं सप्तदशैव हि ।<br>
मूलं प्रोक्त प्रमाणां च सङ्ग्राह्यं द्विजसत्तमाः ॥ १३ ॥<br>
विस्तारार्धसमन्तुङ्गं समं वाधाधिकं तु वा ।<br>
प्रत्येकं सप्तधा भक्ते मानं सप्तदश द्विजाः ॥ १४ ॥<br>
स्वायं भुवादि लिङ्गेषु लिङ्गायामादि विस्तरः ।<br>
पीठस्य तु न दोषस्स्याज्ज्ञात्वैवं पीठमाचरेत् ॥ १५ ॥<br>
वेदाश्रमं वर्तुलं वाथ सम्मतं पीठ रूपकम् ।<br>
लोहजे रत्नलिङ्गे वा बाणालिङ्गेऽपि वा मतम् ॥ १६ ॥<br>
बेरायामत्रिपादं वा तच्चचुर्थांशमेव वा ।<br>
कल्पयेत्पीठ विस्तारं मध्यमे षोडशांशकम् ॥ १७ ॥<br>
मानं सप्तदशाख्यातं समाश्रं वायतं तु वा ।<br>
द्विगुणावधितन्मध्ये कृते प्राग्वत्तथा मतम् ॥ १८ ॥<br>
पीठायामं समाख्यातं तस्योत्सेधश्च कथ्यते ।<br>
विस्तारसममुत्सेधस्तदर्धो वा तदन्ते ॥ १९ ॥<br>
विकारांशं भवेत्सप्तदशमानं द्विजोत्तमाः ।<br>
पादाधिकं तथोत्सेधं विस्तरात् परिकल्पयेत् ॥ २० ॥<br>
वसुधाभाजितेमध्ये नवमानमिति स्मृतम् ।<br>
बिम्बोत्सेधचतुर्भागं पद्मोत्तुङ्गं परं मतम् ॥ २१ ॥<br>
बेरायामाष्टभागैकमपरं परिकीर्तितम् ।<br>
अष्टधा मध्यमं भक्त्या नवमानं प्रकल्पयेत् ॥ २२ ॥<br>
स्थानकेवातलायामादेकैकाङ्गुलवृद्धितः ।<br>
द्वादशाङ्गुलपर्यन्तं पङ्कजस्याग्र विस्तरः ॥ २३ ॥<br>
आसने पद्मविस्तारस्त्रयोविंशति मात्रतः ।<br>
अर्धाङ्गुलाद्यं षट्त्रिंशत्करजावधिमानकम् ॥ २४ ॥<br>
त्रिभागैकधिकोमूलविस्तारः श्रेष्ठः उच्यते ।<br>
द्वादशाम्श विहीनेऽथ मध्ये षोडशधाकृते ॥ २५ ॥<br>
विस्तारस्सप्तसम्युक्तो दशधा परिकीर्तितः ।<br>
विस्तारसदृशस्त्वायो द्विगुणो वाथ मध्यमे ॥ २६ ॥<br>
वसुधा भाजितेदैर्घ्यं नवधा परिकीर्तितम् ।<br>
त्रिभागाद्रुद भागान्तं तदुत्सेधे विभाजिते ॥ २७ ॥<br>
एकद्वित्रिचतुष्पञ्चभागैरूर्ध्वस्थपङ्कजम् ।<br>
शेषांशैस्स्यादधः पद्मं हीनं वोर्ध्वदलैस्तुवा ॥ २८ ॥<br>
चतुरष्टदलोपेतं विकारार्क दलं तु वा ।<br>
विपुलं तुङ्गमायुक्तं स्थानके पीठमुच्यते ॥ २९ ॥<br>
अधिकोत्तुङ्गसंयुक्तमासनोपरि कल्पयेत् ।<br>
त्रिभागाद्रुद्र भागान्तं दैर्घ्यविस्तारमेव वा ॥ ३० ॥<br>
विभज्य पार्श्वयोरेकद्वित्रिभागमथापि वा ।<br>
संस्थाप्य शेषभागैस्तु मध्ये भद्रं प्रकल्पयेत् ॥ ३१ ॥<br>
सभद्रंवाविभद्रं वा पीठं सर्वत्र कारयेत् ।<br>
एकपीठमनेकेषां यदि शोभावशान्नयेत् ॥ ३२ ॥<br>
वृत्तावायतवृत्तापि अर्धचन्द्राकृतिस्तु वा ।<br>
पद्माकृतिं प्रकर्तव्या तत्रासीनेऽर्धचन्द्रकम् ॥ ३३ ॥<br>
अलङ्गारमतोवक्ष्ये लिङ्गानां पीठतुङ्गने ।<br>
षोडशांशे तु मानेन पादुकं परिकीर्तितम् ॥ ३४ ॥<br>
वेदांशा जगती प्रोक्ता गुणांशः कुमुदो भवेत् ।<br>
वस्वश्रपद्ममेकेन वहन्यंशः कर्ण उच्यते ॥ ३५ ॥<br>
षोडशांशे तदुत्सेधे द्विभागं पादुकं भवेत् ।<br>
शरांशं पद्ममानं स्याद् द्विभागं वृत्तमुच्यते ॥ ३६ ॥<br>
वेदांशमूर्ध्वपद्मस्यादश्विन्यशेन पट्टिका ।<br>
घृतवार्यं शमानं स्यात् पद्मपीठमदं मतम् ॥ ३७ ॥<br>
एकविंशतिभागेऽग्निभागैः पादुकमूर्ध्वतः ।<br>
पञ्चभिः पङ्कजं कम्पस्त्वेकेनोर्ध्वं त्रिभागतः ॥ ३८ ॥<br>
कर्णस्त्वेकेनकम्पः स्याद् भूतांशैरूर्ध्वपङ्कजम् ।<br>
द्वाभ्यां पङ्क्ती भवेदूर्धे घृतवायैक भागतः ॥ ३९ ॥<br>
षोडशांशेतदुत्सेधे पादुक सार्ध भागभाक् ।<br>
जगतीबन्ध भागेन गुणार्धं पद्मतुङ्गकम् ॥ ४० ॥<br>
षोडशांशेतदुत्सेधे पादुक सार्ध भागभाक् ।<br>
जगतीबन्ध भागेन गुणार्धं पद्मतुङ्गकम् ॥ ४१ ॥<br>
व्योमाम्श मूर्ध्वकम्पं तु द्वाभ्यां कुमुद उच्यते ।<br>
वृत्ताकारस्तदूर्ध्वैतु पट्टिका भागमानतः ॥ ४२ ॥<br>
द्वाभ्यां कर्णस्तुपदम्ंस्यादर्धेननांशेन पट्टिका ।<br>
शेषेण घृतवारीतु श्रीकरं पीठमीर्तितम् ॥ ४३ ॥<br>
पञ्चविंशति भागेतु व्योमाम्श पादुकं भवेत् ।<br>
पद्ममेकेन भागे तु व्योमाम्श पादुकं भवेत् ॥ ४४ ॥<br>
जगती चतुरंशं स्यात्पद्मतुण्डं त्रिभागतः ।<br>
गलमर्धन्त्रिभागेन पद्मं द्वयंशेन वृत्तकम् ॥ ४५ ॥<br>
कुमुदं पद्मभागेन वाजनं व्योम भागतः ।<br>
भागाभ्यां कर्ण- इत्युक्तस्स्यादेकेनैव वाजनम् ॥ ४६ ॥<br>
कञ्चमेकेन भागाभ्यां महावाजनमीर्तितम् ।<br>
एकेनकम्पमर्धेन घृतवार्यभिधीयते ॥ ४७ ॥<br>
पीठं शाम्भवमाख्यातमन्यथान्यद्विधीयते ।<br>
एकविंशति भागं तु पीठोत्तुङ्गं विभज्य च ॥ ४८ ॥<br>
भागेन पादुकं वेद भागेन जगतीमता ।<br>
एकेन कर्णस्त्वेकेन पद्मं स्यात् गुणभागतः ॥ ४९ ॥<br>
कुमुदं पद्मंशेन वाजननत्वेक भागतः ।<br>
कर्णो द्विभाग भागेन वाजनं पद्ममंशतः ॥ ५० ॥<br>
द्विभागानु महापट्टी पद्मंशेन भागतः ।<br>
कम्पस्स्यात् घृतवार्यूर्ध्वे विजयाख्यमिदं मतम् ॥ ५१ ॥<br>
अष्टादश विभागेतु व्योमांशं पादुकं भवेत् ।<br>
अद्ध्यर्धं पद्ममित्युक्तं कम्पमेकांशतो भवेत् ॥ ५२ ॥<br>
जगतीवेद भागेन गुणांशः कुमुदं भवेत् ।<br>
कम्पमेकेन कर्णस्यात् द्विभागं कम्पमेकतः ॥ ५३ ॥<br>
महापट्टी द्विभागेन वाजनञ्चैक भागतः ।<br>
अर्द्धेन घृतवार्युक्त मुमापीठ मिदं मतम् ॥ ५४ ॥<br>
विकारांशे तदुत्सेधे पादुकं भागमानकम् ।<br>
पद्ममम्श मिमम्बन्ध भागेन जगती भवेत् ॥ ५५ ॥<br>
भागाभ्यां पङ्कजात् ग्रीवाचार्द्धार्धे नोर्ध्वे पङ्कजम् ।<br>
कुमुदं स्यात् द्विभागेन पद्ममर्द्धेन चार्धतः ॥ ५६ ॥<br>
कम्पङ्कर्णस्तु चार्द्धेनार्धेनकम्पञ्चवारिजम् ।<br>
भागार्द्धेन महापट्टी सार्धेनां शेनमूर्द्धनि ॥ ५७ ॥<br>
घृतवारिसमाख्यातं सम्पत्करमिहोदितम् ।<br>
रुद्रभागेतु तत्तुङ्गे व्योमांशं पादुकं भवेत् ॥ ५८ ॥<br>
गुणांशं जगतीकम्प मेकं कर्णोद्विभागतः ।<br>
एकांशो वाजनं प्रोक्तो महापट्टी द्विभागतः ॥ ५९ ॥<br>
घृतवार्येकभागेन नन्दिकावृत्तमीरितम् ।<br>
तिथ्यशं विभजेत्तुङ्ग मद्ध्यर्धं पादुकं भवेत् ॥ ६० ॥<br>
अर्द्धेन कम्पपद्मं स्यात् गुणांशं गलमर्द्धतः ।<br>
पद्ममंशेन भागाभ्यां कुमुदं पद्ममंशतः ॥ ६१ ॥<br>
अर्द्धं गलं त्रिभागेन पद्मं सार्द्धेन पट्टिका ।<br>
अर्द्धाम्श घृत वार्युक्तं स्वस्तिकञ्चेदमीरितम् ॥ ६२ ॥<br>
तुङ्गाष्टदशभागेतु द्विपादं पादुकं भवेत् ।<br>
पङ्कजन्तु त्रिभागेन पट्टिकैकांशनिर्मिता ॥ ६३ ॥<br>
षट्भागैः कर्ण- इत्युक्तो वाजनं चैक भागतः ।<br>
अब्जं द्विभागतः प्रोक्तं द्वाभ्यां वाजन मिष्यते ॥ ६४ ॥<br>
घृतवार्येक भागेन पूर्णचन्द्र मिदं भवेत् ।<br>
कलांशं विभजेत्तुङ्गं व्योभागेन पादुका ॥ ६५ ॥<br>
द्वाभ्यां पद्ममथैकेन कंष्षट्भागतोगलम् ।<br>
भागेन कम्पं स्यात् द्विभागेन द्विभागतः ॥ ६६ ॥<br>
महापट्यम्श मानैक घृतवायूर्ध्वतो भवेत् ।<br>
स्थण्ण्डिलं पीठमेवं स्यात् पुनरन्य मिहोच्यते ॥ ६७ ॥<br>
त्रिषडंशेतदुत्सेधे द्विभागं पादुकं भवेत् ।<br>
व्योमांशं कम्पमित्युक्तं द्विभागं पद्ममुच्यते ॥ ६८ ॥<br>
भागेन कम्पमित्युक्तं शेषं पूर्ववदेवहि ।<br>
एकोनविंशत्यंशे तु द्विभागं पादुकं भवेत् ॥ ६९ ॥<br>
कम्पमंशेन भागेन पुनः कम्पं द्विभागतः ।<br>
पद्ममंशेन कंस्स्यात् शेषं पूर्ववदीरितम् ॥ ७० ॥<br>
स्वायम्भुवमिदं प्रोक्तमधिष्ठानानियानि च ।<br>
उपपीठानि तान्यत्र योज्यानी हाग्रजोत्तमाः ॥ ७१ ॥<br>
घृतवारि तदूर्ध्वेस्यादेकभागेन सार्द्धतः ।<br>
द्विभागेनाथ कर्तव्यं भक्त्याभीष्टाशतुं गमे ॥ ७२ ॥<br>
महापट्टि विनिष्क्राम समनिष्क्रम संयुतम् ।<br>
घृत वारि विधेयं वा वृत्तं वा चतुरश्रकम् ॥ ७३ ॥<br>
अधिष्टानेक तोपेत मथवा परिकल्पयेत् ।<br>
कर्णमानञ्च सङ्ग्राह्य कम्पादौ विनियोजयेत् ॥ ७४ ॥<br>
तन्मान मथकर्णेतु यावदेक यवेन च ।<br>
वृद्ध्याष्ट मात्रपर्यन्तं वृद्धिहानिं प्रयोजयेत् ॥ ७५ ॥<br>
सर्वेष्वङ्गेषु पीठानां सकले निष्कलेपि च ।<br>
चलेवाप्यचले लोहे रत्नजे बाणालिङ्गके ॥ ७६ ॥<br>
शलेदारुमये वापि मृण्मयेन्य मयेपिवा ।<br>
निष्कलेतु प्रमाणं स्यात् तन्मान मधुनोच्यते ॥ ७७ ॥<br>
पीठतारं त्रिभागं स्यात् प्रणालो मूलविस्तरः ।<br>
तदर्द्धेणाग्र विस्तार स्सर्वलिङ्गेषु योग्यकः ॥ ७८ ॥<br>
पीठार्द्धमानः पादोवा मध्यमे षोडशांशके ।<br>
मानं सप्तदशं ख्यातं नालायामं द्विजोत्तमाः ॥ ७९ ॥<br>
तत्समंवा सपादं वा त्रिपादं वाथ मध्यमे ।<br>
तथा विभक्ते सङ्ग्राह्य मानं सप्तदशैव च ॥ ८० ॥<br>
प्रणालमूलदेशेतु गदग्रं तेन मानतः ।<br>
त्रिपाद मर्द्ध पादोनं पञ्चत्रित्य्त्रम्श मेववा ॥ ८१ ॥<br>
सप्तांशे भूतवेदाग्नि भागं वाग्रे प्रकल्पयेत् ।<br>
वारि वाहस्तथा प्रोक्ता वागाम्भीर्या द्विस्तरेण वा ॥ ८२ ॥<br>
मूलकम्पं तदूर्ध्वन्तु पद्मं पार्श्व द्वयोरपि ।<br>
तदूर्ध्वेकम्पमेकद्वि व्योमभागैस्तथा क्रमात् ॥ ८३ ॥<br>
प्रणालघनमानेतु तन्मान मधुनोच्यते ।<br>
कर्णार्द्धमाअं तन्मानं पीठोत्सेधं विभज्य च ॥ ८४ ॥<br>
त्रिसप्तमानं वेदांशा देकभागविवृद्धितः ।<br>
दशभागावसानन्तु पीठनाल घनं तुवा ॥ ८५ ॥<br>
समानयोनिजंश्रेष्ठं तदभावे विभिन्नजम् ।<br>
अभिन्नपिण्डिकं लिङ्गं नेष्टं भुक्त्यर्क्थिनामिह ॥ ८६ ॥<br>
तदन्यमिष्टं श्रेष्ठं स्याद्रत्नजं स्पष्टिकादिकम् ।<br>
अखण्डशैलमिष्टं स्यात् तदभावे सखण्डकम् ॥ ८७ ॥<br>
खण्डन्त्वङ्गावसानं स्यादूर्ध्व खण्डमखण्डजम् ।<br>
प्रणालयुक्तमिष्टं स्यात् तदधः खण्डनेपि च ॥ ८८ ॥<br>
नदोषाढ्यादिवस्त्वन्ताः खण्डाः पीठाः प्रकीर्तिताः ।<br>
सकलानामनालं स्यात् सनालमथपीठकम् ॥ ८९ ॥<br>
घृतवारिविहीनं वा सहितं वा प्रकल्प्यते ।<br>
बाणलिङ्गादि लिङ्गानां चतुरश्राय ताश्रकम् ॥ ९० ॥<br>
कृत्वा तदूर्ध्वेतु पीठं वा परिकल्पयेत् ।<br>
पीठलग्नां प्रभां कुर्यात् भिन्नां वा<br>
भिन्नयोगिकाम् ॥ ९१ ॥<br>
नाना वाजन पीठं संयुक्तां मुक्तादामावलि<br>
क्रियाम् ।<br>
नाना पुष्पावलीप्रोतां नाना वह्नि शिखान्वितम् ॥ ९२ ॥<br>
सर्वालङ्कारसंयुक्तामिष्टास्य घन संयुताम् ।<br>
सतोरणं वा वृत्तं वा सायतं वा प्रमाणतः ॥ ९३ ॥<br>
बेरलिङ्गवशात् कॢप्ताम्ष्टमान समन्वितम् ।<br>
एवं लक्षण माख्यातं स्थापनं चाधुनोच्यते ॥ ९४ ॥<br>
पिण्डिकायामुमादेवीलिङ्गे स्याच्च सदाशिवः ।<br>
तयोर्यः क्रियते योगस्सा प्रतिष्ठेति गद्यते ॥ ९५ ॥<br>
योगश्च द्विविधोज्ञेयः त्वाद्यः पश्चाद्भवस्त्विति ।<br>
आद्यः प्रागेव कथितो लिङ्गस्थापनकर्मणि ॥ ९६ ॥<br>
द्वितीयः कथ्यते विप्राः पूर्वं तस्याः यदा कृतिः ।<br>
तथैव च पुनः कुर्यादन्यथा दोषकारकम् ॥ ९७ ॥<br>
मानवे पीठ सङ्कल्पपिधानं परिकीर्तितम् ।<br>
चतुरश्रेऽथ वृत्ते वा रूपान्तरयुतेऽपि वा ॥ ९८ ॥<br>
दैविके चार्षकेबाणेलिङ्गेस्वायम्भुवे तथा ।<br>
वृत्तं सर्वत्रकर्तव्यं पूर्वाकृतियुतं तु वा ॥ ९९ ॥<br>
पूर्वद्रव्येण कर्तव्यमुत्कृष्टेनाथवा नयेत् ।<br>
लिङ्गसंस्थापनस्योक्तावर्त्मना सकलां क्रियाम् ॥ १०० ॥<br>
कारयेत्कथ्यते विप्राः शेषस्तदवधार्यताम् ।<br>
अङ्कुरार्पणकार्यं तु प्रागुक्तविधिना नयेत् ॥ १०१ ॥<br>
हर्म्याग्रे सौम्यदेशेऽग्नौ चैशान्यं यागमण्डपम् ।<br>
प्रागुक्तविधिना मानं मण्टपे परिकीर्तितम् ॥ १०२ ॥<br>
तन्मध्ये वेदिकां कुर्याल्लिङ्गस्थापन वर्त्मना ।<br>
कुण्डानि परितः कुर्यान्नवपञ्चैक सङ्ख्यया ॥ १०३ ॥<br>
योन्याकाराणि कुण्डानि त्रिमेखलयुतानि च ।<br>
तत्पूर्वे सौम्यदेशे वा स्नानार्थं स्नानमण्डपम् ॥ १०४ ॥<br>
एवं निष्पाद्य सर्वन्तु पश्चात् कर्मसमारभेत् ।<br>
विशेषयजनं कृत्वा स्तुत्वानत्वा मुहुर्मुहुः ॥ १०५ ॥<br>
शिवं विज्ञाप्य लब्धाज्ञः क्रियामेनां समारभेत् ।<br>
लिङ्गाग्रे स्थण्डिलं कृत्वा शिवकुम्भस्यवर्धनीम् ॥ १०६ ॥<br>
मध्यमे स्थापयित्वातु परितोऽष्टौ घटांस्तु वा ।<br>
ससूत्रान् सापिधानांश्च सकूर्चाम्बर पल्लवान् ॥ १०७ ॥<br>
गन्धसृग्दाम धूपाद्यै सर्चयेत्तदनन्तरम् ।<br>
पुण्याहं वाचयित्वातु सासनं मूर्ति संयुतम् ॥ १०८ ॥<br>
आवाह्यलिङ्गं लिङ्गस्य शिवकुम्भगतं न्यसेत् ।<br>
पीठाद्देवीं समावाह्य वर्धन्यां मध्यमेन्यसेत् ॥ १०९ ॥<br>
विद्येशान् परितोन्यस्त्वा गन्धाद्यरर्चयेत्तुतान् ।<br>
नैवेद्यान्तैश्च तत्पूर्वे स्थण्डिले होममाचरेत् ॥ ११० ॥<br>
सहस्रसङ्ख्यं मूलेन समिदाज्यन्नलाजकैः ।<br>
तिलेनापि समायुक्तं प्रत्येकं तु शतं तु वा ॥ १११ ॥<br>
प्रायश्चित्तमघोरेण शतसङ्ख्येन होमयेत् ।<br>
अन्यत्र स्थण्डिलं कृत्वा ततस्संस्थापयेदमून् ॥ ११२ ॥<br>
नित्यपूजा प्रकर्तव्या लिङ्गे कुम्भे च नित्यशः ।<br>
टङ्केन हैमजातेन पीठं छित्वास्त्र मुच्चरन् ॥ ११३ ॥<br>
अगाधेऽभसि निक्षिप्य तदुद्भूतसुधादिकम् ।<br>
शान्तिहोमः प्रकर्तव्यः प्रत्यहं तु शतं तु वा ॥ ११४ ॥<br>
ततस्संस्थापनं कुर्यात् तद्विधानमिहोच्यते ।<br>
शाणाभिघर्षणं कृत्वा पञ्चमृत्पञ्चगव्यतः ॥ ११५ ॥<br>
कषायोदकगोमूत्र गोशकृद्भिर्जलानतरे ।<br>
प्रणवेनास्त्रमन्त्रेण स्नापयेत्परमेश्वरम् ॥ ११६ ॥<br>
वस्त्रचन्दनपुष्पाद्यैरिष्ट्वामण्डपमध्यमे ।<br>
स्थण्डिलङ्कल्पयित्वास्मिन् स्थापयेत्पिण्डिकां ततः ॥ ११७ ॥<br>
गन्धाद्यैरर्चयित्वा भगाङ्कं लक्ष्म लक्षयेत् ।<br>
मध्वाज्याभ्यां तु सन्तर्प्यमृत्युजिन्मन्त्रामुच्चारन् ॥ ११८ ॥<br>
ताम्रजे कांस्यजे पात्रे मध्वाज्याभ्यां समन्विते ।<br>
सहैमं दर्शयेद्विद्वान् नेत्र मन्त्र मनुस्मरन् ॥ ११९ ॥<br>
धान्यराशिंसवत्साङ्गाङ्कन्यां हृदय मन्त्रतः ।<br>
प्रच्छन्नपट मावर्ज्य दर्शयेद्देशिकोत्तमः ॥ १२० ॥<br>
प्राग्वत् संस्नाप्य देवीन्तु वस्त्र गन्धादिनार्चयेत् ।<br>
प्रदक्षिणन्नयेत् ग्रामेजलतीरे निवेश्य च ॥ १२१ ॥<br>
स्थण्डिलं तत्र निक्षिप्य स्थापयेत् तत्र पिण्डिकाम् ।<br>
कलशां स्थापयेदष्टौ लोकपालाधिपान् क्रमात् ॥ १२२ ॥<br>
देवीञ्चकलशानिष्ट्वा लम्बकूर्च समन्विताम् ।<br>
नव वस्त्र परिच्छन्नां फलकोर्ध्वेजलान्तरे ॥ १२३ ॥<br>
स्थापयेदभितोष्टौ तु कलशान्सूत्रसंयुतान् ।<br>
पिधानाम्बरहैमस्तान् शक्त्यधिष्ठितान् ॥ १२४ ॥<br>
पश्चान्मण्टपमासाद्यचतुस्तोरणसंयुक्तम् ।<br>
सवितानध्वजं दर्भमुक्ता पुष्पजमालया ॥ १२५ ॥<br>
सर्वत्रज्वलितं दीप्तैर्ज्वलिद्भिः परिवारितम् ।<br>
सर्वलक्षणसम्पन्नं सुविसर्जित तक्षकम् ॥ १२६ ॥<br>
ब्राह्मणान् भोजयित्वा तु गोमयेनोपलोपयेत् ।<br>
पुण्याहं वाचयित्वातु वास्तु होमं च कारयेत् ॥ १२७ ॥<br>
द्वाराण्यस्त्रेण सम्प्रोक्ष्य द्वाराणि द्वारपान्यजेत् ।<br>
प्रविश्य सद्यद्वारेण सौम्यास्योर्ध्वस्थितस्थितिः ॥ १२८ ॥<br>
मन्त्रकायं शिवं चान्तरिष्ट्वा हृन्नाभिबिन्दुषु ।<br>
गृहीत खड्ग हस्तस्सन् पूजितात्मसमन्वितः ॥ १२९ ॥<br>
कृतपञ्चाङ्ग भूषस्तु कुम्भास्त्राशाधिपार्चनः ।<br>
कृतकुण्डाग्नि संस्कारो जलवासान्महेश्वरीम् ॥ १३० ॥<br>
आनीय स्नपनाख्योक्त मण्टपे स्नपनं नयेत् ।<br>
मृत्कषायोदगव्याद्यैः पुष्पपत्रफलोदकैः ॥ १३१ ॥<br>
कुशगन्धजलैः पञ्चामृतैस्संस्नापयेच्छिवाम् ।<br>
आछाद्य वस्त्रयुग्मेन गन्धैरर्चयेत्तु ताम् ॥ १३२ ॥<br>
कृत्वा कौतुकबन्धन्तु तन्नाले तद्गलेऽपि वा ।<br>
शालिभिः स्थण्डिलं कृत्वा वसुद्रोणसमन्वितैः ॥ १३३ ॥<br>
तदर्धेस्तण्डुलैर्युक्तं तदर्धतिललाजकम् ।<br>
दर्भै पुष्पै परिस्तीर्य चर्मजाद्यैरनु क्रमात् ॥ १३४ ॥<br>
ततश्शय्यां च सङ्क्ल्प्य तदलाभेऽम्बरैर्नयेत् ।<br>
आसनं तत्र सङ्कल्प्य पिण्डिकां विन्यसेद् धृदा ॥ १३५ ॥<br>
आच्छाद्य वस्त्रयुग्मेन तद्देशे करकं न्यसेत् ।<br>
सूत्र वस्त्र परिच्छन्नं नवरत्नसमन्वितम् ॥ १३६ ॥<br>
सहैमपङ्कजं कूर्चफलपल्लव वस्त्रकम् ।<br>
तन्मध्ये सासनां देवीमर्चयेद् गन्धसम्मुखैः ॥ १३७ ॥<br>
वर्धनीरष्ट सङ्ख्याताः कूर्चवस्त्रससूत्रकाः ।<br>
सहैमाः पल्लवोपेतास्सापिधानाः फलोद्वहाः ॥ १३८ ॥<br>
वामाद्यधिष्टिता बाह्ये परितो विनिवेशयेत् ।<br>
गन्धाद्यैरर्चयित्वा तु पिण्डिकां वर्धनीमपि ॥ १३९ ॥<br>
तत्वतत्वेशि संयुक्तां मूर्तिमूर्तीश्वरीं न्यसेत् ।<br>
कर्णस्याधो गले कर्णादूर्ध्वे तत्वत्रयं न्यसेत् ॥ १४० ॥<br>
क्रिया ज्ञानं तथेच्छेति त्रितत्वेशाः प्रकीर्तिताः ।<br>
धारिका दीप्तिमत्युग्रा ज्योत्स्ना चेता बलोत्कटा ॥ १४१ ॥<br>
धात्री विभ्वीति मूर्तिभ्यः परिभाव्याः क्रमेण तु ।<br>
पञ्चपक्षेऽथवा ग्राह्य त्वत्रानुक्तं तु यद्भवेत् ॥ १४२ ॥<br>
लिङ्गसंस्थापनप्रोक्त विधिनाखिलमाचरेत् ।<br>
चन्दनाद्यै स्समभ्यर्च्य होम कर्म समारभेत् ॥ १४३ ॥<br>
समिदाज्यान्नलाजैश्च तिलैस्सर्षपकैर्यवैः ।<br>
पलाशो दुम्बराश्वत्थन्यगोधाः पूर्वतोदिशि ॥ १४४ ॥<br>
शमीखदिरमायूरश्रीवृक्षा वह्निकोणतः ।<br>
पलाशं तु प्रधानं स्यात्पलाशो वाखिलो मतः ॥ १४५ ॥<br>
सहस्रं वा तदर्धं वा शतमष्टाधिकं तु वा ।<br>
देव्या मूलेन होतव्यं तदङ्गैस्तद्दशांशतः ॥ १४६ ॥<br>
शान्त्यः प्रोक्षणं दर्भस्पर्शनं च समारभेत् ।<br>
तत्वतत्वेश्वराद्यैश्च होमयेत्प्रतिकुण्डकम् ॥ १४७ ॥<br>
प्रायश्चित्तमघोरेण शतोच्चारेण होमयेत् ।<br>
भूतिदर्भतिलै रक्षां कृत्वा तत्त्ववलिं तदा ॥ १४८ ॥<br>
अन्तर्बलिं च क्षेत्रेशबलिं च प्रक्षिपेत् गुरुः ।<br>
ततः प्रभाते विमले मूर्तिमद्भिर्गुरुश्शुचिः ॥ १४९ ॥<br>
कृतनित्यविधानस्तु सामान्यार्घ्यकरो गुरुः ।<br>
द्वाराणि तत्पतीनिष्ट्वा समुत्थाप्य महेश्वरीम् ॥ १५० ॥<br>
गन्धैः पुष्पैश्च धूपैश्च दीपैर्नवेद्यकैस्तदा ।<br>
ताम्बूलान्तैश्च सम्पूज्य पिण्डिकां वर्धनीमपि ॥ १५१ ॥<br>
अग्नि होमैश्च सन्तर्प्य प्रायश्चित्तं विधाय च ।<br>
दत्वा मूलेन पूर्णां तु सर्वदोषनिकृन्तनीम् ॥ १५२ ॥<br>
सर्वातोद्य समायुक्तं नृत्तगान समन्वितम् ।<br>
धामप्रदक्षिणं नीत्वा गर्भगेहे निवेशयेत् ॥ १५३ ॥<br>
लिङ्गसंस्ह्तापनप्रोक्तविधिना तान्निवेशयेत् ।<br>
पिण्डिकास्थापनं बाणलिङ्गस्य यदि वर्तते ॥ १५४ ॥<br>
तदग्रे मण्टपादौ तु तल्लिङ्गं स्थण्डिलेन्यसेत् ।<br>
नव वस्त्रपरिच्छन्नं शुभाशासु शिरो यथा ॥ १५५ ॥<br>
पीठे सुधादिकं त्यक्त्वा तस्मिन्नेव प्रदेशके ।<br>
पीठं संस्थापयित्वातु तत्र लिङ्गं निवेशयेत् ॥ १५६ ॥<br>
रत्नानि सर्वपीठस्य गर्ते संस्थाप्य सद्गुरुः ।<br>
सुवर्णं वाथ निक्षिप्य प्राग्वत्सर्वं समाचरेत् ॥ १५७ ॥<br>
अष्टबन्धं त्रिबन्धं वा योजयेत्तदनन्तरम् ।<br>
पुण्याह प्रोक्षणं शान्तिकुम्भ तोयाभिषेचनम् ॥ १५८ ॥<br>
प्रागुक्तविधिना कृत्वा आसनाणुं ततो न्यसेत् ।<br>
पीठे क्रियाख्यं विन्यस्य गुरुः प्रागुक्तवर्त्मना ॥ १५९ ॥<br>
लिङ्गाग्रनिहितं चापि शिवकुम्भं च वर्धनीम् ।<br>
वामादि चर्धनीयुक्तां वेदिकान्तरसंस्थिताम् ॥ १६० ॥<br>
देवाग्रे स्थापयित्वा तु जीवन्यासेन विन्यसे ।<br>
संस्थाप्य वर्धनीं वापि वर्धन्यष्टक संयुतम् ॥ १६१ ॥<br>
वेदिका मध्यमे न्यस्त्वा जीवन्यासार्थमारभेत् ।<br>
जीवन्यासस्त्रिषु स्थानेष्वथ कार्योऽथवासने ॥ १६२ ॥<br>
लिङ्गादौ स्थापिते कुम्भे न्यासकाले विशेषतः ।<br>
स्नपनं कारयेदन्ते पञ्चामृतविधिस्तु वा ॥ १६३ ॥<br>
केवलेनाम्भसा वाथ गन्धाद्यैस्सम्यगर्चयेत् ।<br>
यावच्चन्द्रश्च सूर्यश्च यावत्तिष्ठति मेदिनी ॥ १६४ ॥<br>
तावदत्र त्वया देवि सान्निध्यं कुरु सर्वदा ।<br>
लिङ्गसंस्थापन प्रोक्तं दक्षिणार्धं च दापयेत् ॥ १६५ ॥<br>
चतुर्दिनं त्रयं वापि द्वयमेकं च नित्यशः ।<br>
विशेषपूजा कर्तव्या होमेन च समन्विता ॥ १६६ ॥<br>
पूर्वोक्तैरणुभिश्शक्तैः पायसैर्होममाचरेत् ।<br>
चतुर्थे प्रथमे वाथ चण्डकल्पो विधीयताम् ॥ १६७ ॥<br>
बाणादौ स च नेष्टस्स्यादथवा परिभाव्यतम् ।<br>
पीठसंस्थापनस्यापि फलं लिङ्गप्रतिष्ठया ॥ १६८ ॥<br>
समानं कथितं यस्मात् प्रतिष्ठैकोभयत्र च ॥ १६८१।२ ॥</p>
<p>इति उत्तरकामिकाख्ये महातन्त्रे पीठप्रतिष्ठा विधिः पञ्चत्रिंशत्तमः<br>
पटलः ॥</p>
<p>अलङ्कारमतो वक्ष्ये लिङ्गानां पीठ तुङ्गके<br>
षोडशांशे तु मानेन पादुकं परिकीर्तितम्<br>
वेदांशा जगती प्रोक्ता गुणाशः कुमुदो भवेत्<br>
वस्वश्र पद्ममेकेन वह्नयंशः कर्ण उच्यते ।<br>
अंशेन पट्टिकाज्ञेया महापट्टी द्विभागतः<br>
घृतवार्यंशमानेन भद्रपीठमिदं मतम् ।</p>
<p>षोदशांशे तदुत्सेधे द्विभागं पादुकं भवेत् ।<br>
शरांशं पद्ममानं स्यात् द्विभागं वृत्तमुच्यते ॥<br>
वेदांशम् ऊर्ध्वपद्मं स्यात् अश्विन्यंशेन पट्टिका ।<br>
घृतवार्यं शमानं स्यात् पद्मपीठमिदं मतम्</p>
<p>एकविंशति भागेऽपि भागैः पादुकमूर्ध्वतः ।<br>
पञ्चभिः पङ्कजं कम्पस्त्वेकेनोर्ध्वं त्रिभागतः ॥<br>
कर्णस्त्वेकेन कम्पः स्यात् भूतांशैः ऊर्ध्वपङ्कजम् ।<br>
द्वाभ्यां पङ्कि भवेदूर्ध्वे धृतवार्येक भागतः ॥</p>
<p>षोडशांशे तदुत्सेधे पादुकं सार्धभागभाक् ।<br>
जगती बन्ध भागेन गुणार्धं पद्मतुङ्गकम् ॥<br>
व्योमांशम् ऊर्ध्वकम्पं तु द्वाभ्यां कुमुद उच्यते ।<br>
वृत्ताकारस्तदूर्ध्वे तु पट्टिका भागमानतः<br>
द्वाभ्यां कर्णस्तु पद्मं स्यात् अर्धेनांशेन पट्टिका ।<br>
शेषेण घृतवारी तुश्रीकरं पीठमीरितम् ॥</p>
<p>पञ्चविंशति भातु तु व्योमांशं पादुकं भवेत्<br>
पद्मम् एकेन तस्य ऊर्ध्वे वाजनं व्योम भागतः<br>
जगती चतुरंशं स्यात् पद्मतुण्डं त्रिभागतः<br>
गलमर्धं त्रिभागेन पद्मं त्र्यंशेन वृत्तकम्<br>
कुमुदं पद्मम् एकेन वाजनं व्योमभागतः<br>
भागाभ्यां कर्णम् इति उक्तस्स्यात् एकेनैव वाजनम्<br>
कञ्चम् एकेन भागाभ्यां महावाजनम् ईरितम्<br>
एकेन कम्पमर्धेन घृतवार्यभिधीयते<br>
पीठं शाम्भवमाख्यातम् अन्यथान्यद्विधीयते</p>
<p>एकविंशति भागं तु पीठोत्तुङ्गं विभज्य च<br>
भागेन पादुकं वेदभागेन जगती मता<br>
एकेन कर्णस्त्वेकेन पद्मं स्यात् गुणभागतः<br>
कुमुदं पद्ममंशेन वाजनम् एक भागतः<br>
कर्णो द्विभागो भागेन वाजनं पद्ममंशतः<br>
द्विभागा तु महापट्टी पद्ममंशेन भागतः<br>
कम्पस्स्यात् घृतवार्यूर्ध्वे विजयाख्यमिदं मतम्</p>
<p>अष्टादश विभागे तु व्योमांशे पादुकं भवेत् ।<br>
अध्यर्धं पद्मम् इति उक्तं कम्पम् एकांशतो भवेत् ॥<br>
जगती वेद भागेन गुणाशः कुमुदो भवेत् ।<br>
कम्पम् एकेन कर्णस्स्यात् द्विभागः कम्पमेकतः ॥<br>
महापट्टी द्विभागेन वाजनं च एक भागतः<br>
अर्धेन घृतवार्युक्तम् उमा पीठमिदं मतम् ॥</p>
<p>विकारांशे तदुत्सेधे पादुकं भागमानकम् ।<br>
पद्ममंशमितं बन्धभागेन जगती भवेत् ॥<br>
भागाभ्यां पङ्कजाढ् ग्रीवा च अर्धार्धेनोर्ध्वपङ्कजम् ।<br>
कुमुदं स्यात् द्विभागेन पद्मम् अर्धेन च अर्धतः<br>
कैपं कर्णस्तु च अर्धेनार्धेन कम्पं च वारिजम्<br>
भागार्धेन महापट्टी सार्धेन अंशेन मूर्धनि<br>
घृतवारि समाख्यातं सम्पत्करम् इहोदितम्</p>
<p>रुद्रभागे तु तुत्तङ्गे व्यामांशं पादुकं भवेत् ।<br>
गुणांशं जगती कम्पमेकं कर्णो द्विभागतः ॥<br>
एकांशो वाजनः प्रोक्तो महापट्टी द्विभागतः ।<br>
घृतवार्येक भागेन नन्दिकावृत मीरितम् ॥</p>
<p>तिथ्यंशं विभजेत्तुङ्गम् अध्यर्धं पादुकं भवेत् ।<br>
अर्धेन कम्पं स्यात् गुणांशं गलमर्धतः<br>
अर्धेन कम्पं पद्मं स्यात् गुणांशं गमर्धतः<br>
पद्मम् अंशेन भागाभ्यां कुमुदं पद्मम् अंशतः<br>
अर्धं गलं त्रिभागेन पद्मं सार्धेन पट्टिका<br>
अर्धांशं घृतवार्युक्तं स्वस्तिकं चेदमीरितम्</p>
<p>तुङ्गाष्टादश भागे तु द्विभागं पादुकं भवेत् ।<br>
पङ्कजं तु त्रिभागेन पट्टिकैकांशनिर्मिता ॥<br>
षड्भागैः कर्ण इत्युक्तो वाजनं चैक भागतः ।<br>
अब्जं द्विभागतः प्रोक्तं द्वाभ्यां वाजनम् इष्यते ॥<br>
घृतवार्येक भागेन पूर्णचन्द्रमिदं भवेत् ॥</p>
<p>कलांशं विभजेत्तुगं व्योम भागेन पादुकम् ।<br>
द्वाभ्यां पद्ममथैकेन कम्पम्पड् भागतो गलम् ॥<br>
भागेन कम्पं पद्मं स्यात् द्विभागेन द्विभागतः ।<br>
महापट्ट्यंशमानेन घृतवार्यूर्ध्वतो भवेत् ॥<br>
स्थण्डिलं पीठमेवं स्यात् पुनरन्यदिहोच्यते ॥</p>
<p>त्रिषडंशे तदुत्सेधे द्विभागं पादुकं भवेत् ।<br>
योमांशं कम्पमित्युक्तं द्विभागं पद्मम् उच्यते ॥<br>
भागेन कम्पम् इत्युक्तं कम्पं षड् भागतो गलम् ।<br>
भागेन कम्पं पद्मं स्यात् द्विभागेन द्विभागतः ॥<br>
महापट्टी अंशमानेन घृतवार्यूर्ध्वतो भवेत् ॥</p>
<p>एकोन विंशति अंशे तु द्विभागं पादुकं भवेत् ।<br>
कम्पमंशेन भागेन पुनः कम्पं द्विभागतः ॥<br>
पद्ममंशेन कम्पस्स्यात् शेषं पूर्ववदीरितम् ।<br>
स्वायम्भुवम् इदं प्रोक्तम् अधिष्ठानानियानि च ॥<br>
उपपीठानि तान्यर योज्यानीहाग्रजोत्तमाः</p>
<p>३६। षड्त्रिंशत्तमे पटले बाणलिङ्ग प्रतिष्ठा विधिः</p>
<p>बाणलिङ्ग प्रतिष्ठां तु वक्ष्ये सङ्क्षेपतः क्रमात् ।<br>
बाणो नामासुरः प्रोक्तस्स च सिद्ध्यर्थ मादरात् ॥ १ ॥<br>
प्रार्थयामास पूजार्थं लिङ्गानि विविधानि च ।<br>
दत्तवाल्लिङ्गकोटीनां चतुर्दशाः महेश्वरः ॥ २ ॥<br>
तानि सम्पूज्य कालान्ते स्थानेष्वेतेषु न्यक्षिपत् ।<br>
लिङ्गार्द्रौ कालिकागर्ते श्रीनगे कन्यकाश्रमे ॥ ३ ॥<br>
कन्या तीर्थे च नेपाले महेन्द्रे चामरेश्वरे ।<br>
अन्यत्र च नदीमध्ये पर्वते च विशेषतः ॥ ४ ॥<br>
माष मात्रादि हस्तान्तं तेषां मानमुदाहृतम् ।<br>
पादाङ्गुल विवृद्धान्तु गृहणीयाद्वा यथेच्छया ॥ ५ ॥<br>
विस्तार नाहमानं तु बाणलिङ्गस्य नेष्यते ।<br>
रेखाबिन्दु कलङ्कादि रहितं युक्तमेव वा ॥ ६ ॥<br>
सर्वेषामपि लिङ्गानां बाणलिङ्गं विशिष्यते ।<br>
स्नपने यजने धूपे गन्धपुष्प निवेदने ॥ ७ ॥<br>
अन्य कर्मणि विप्रेन्द्राः स्वायम्भूतादिके तथा ।<br>
प्रासाद पीठिकादीनां नियमो न च नेष्यते ॥ ८ ॥<br>
ग्रामादि सर्व वास्तूनां बाह्ये बाह्यान्तरेऽपि वा ।<br>
विमानं बाणलिङ्गस्य कल्पयेत् कल्पवित्तमः ॥ ९ ॥<br>
शिला मृल्लोह सद् वृक्ष रत्नाद्यैः पीठिका भवेत् ।<br>
एक वर्णं भवेत्पीठं सर्व कामार्थ सिद्धये ॥ १० ॥<br>
लिङ्गोत्सेधं त्रिभागैकं पञ्चद्व्यंशमथापि वा ।<br>
विधेयं खातमानन्तु लिङ्गार्द्धमथवा द्विजाः ॥ ११ ॥<br>
यथाभिमतमानं वा खामानमुदाहृतम् ।<br>
सतित् प्रवाह संस्थं च बाणलिङ्ग समाकृतिः ॥ १२ ॥<br>
यदन्यपि बोद्धव्यं लिङ्गं सर्व सुखावहम् ।<br>
पर्वतादि समुत् भूतन्तद्वदेव समीरितम् ॥ १३ ॥<br>
उन्नतन्तु मुखं ज्ञेयं स्थूलभागे कृशेपिवा ।<br>
स्थूलं वाथ कृशं कान्तिमद्रूप मूर्ध्वगः ॥ १४ ॥<br>
रत्नजञ्चैव माख्यातं लोहजञ्च तथामतम् ।<br>
सहजं वाथभिन्नं वा लिङ्गं श्रेष्ठं सयोजितम् ॥ १५ ॥<br>
रत्नजे लोहजेप्येवं पार्थिवेपि तथामतम् ।<br>
सर्वेषामपि चैतेषां प्रतिष्ठाद्यं निगद्यते ॥ १६ ॥<br>
शैललिङ्ग प्रतिष्ठायां श्रेष्ठकाल उदाहृदः ।<br>
चललिङ्ग प्रतिष्ठायां प्रतिमादौ च मध्यमः ॥ १७ ॥<br>
कालोधमस्स्यात् बाणादौ मुमुक्षोस्सर्व एव हि ।<br>
मासायनर्क्षवारादि विधिस्तेषु च नेष्यते ॥ १८ ॥<br>
तथैव बाणलिङ्गस्य किन्तु कालोधमोथवा ।<br>
विधाय वज्रबन्धाद्यं ततः स्थापन मारभेत् ॥ १९ ॥<br>
अङ्कुरार्पण कार्यन्तु प्रागुक्त विधिना नयेत् ।<br>
रत्नन्यासन्ततः कुर्यान्नवः पञ्चैक रत्नकम् ॥ २० ॥<br>
पिण्डिकावट मध्येतु हैमं वाथ विनिक्षिपेत् ।<br>
लक्षणोद्धारण न्नेष्टं स्वाकारो लक्षणं भवेत् ॥ २१ ॥<br>
विधायलिङ्गशुद्धिन्तु शिवेनास्त्रेण मृज्जलैः ।<br>
जलाधिवासनं कुर्यान्नव पञ्चैक कुण्डकम् ॥ २२ ॥<br>
कुर्याल्लिङ्गाधि वासार्थं वेदिका सहितं यथा ।<br>
वेदिकारहितञ्चैत् ग्रहादौ स्थण्डिलं मतम् ॥ २३ ॥<br>
शिल्प्युद्वासनं पुण्याहं विप्रभुक्त्युपलेपनम् ।<br>
भूपरिक्षा विधेयन्तु वास्तु पूजाग्नि तर्पणम् ॥ २४ ॥<br>
स्थणिले शयनं तस्य पूजनं प्राग्वदाचरेत् ।<br>
जलमध्यादथानीय शुद्धिं गव्यादिभिर्नयेत् ॥ २५ ॥<br>
अभ्यर्च्यावेष्ट्य वस्त्रेण कृत प्रतिसरं शिवम् ।<br>
शय्यां मध्ये निवेश्याथ शिवकुम्भं च वर्धनीम् ॥ २६ ॥<br>
विद्येश कुम्भ संयुक्तं ससूत्रं सापिधानक ।<br>
सहिरण्यं सवस्त्रं च गन्धोदपरिपूरितम् ॥ २७ ॥<br>
संस्थाप्य संयजेत्सर्वां स्तत्वतत्वेश संयुतान् ।<br>
मूर्ति मूर्तिश्वरान्यस्त्वा सम्पाद्यैवं शिवानलम् ॥ २८ ॥<br>
समिदाज्यान्न लाजैश्च तिलेन च समन्वितम् ।<br>
जुहुयात् मूलमन्त्रेण शतमष्टोत्तरं यथा ॥ २९ ॥<br>
मनोन्मन्यार्ध मङ्गैस्तु दशांशं द्विजसत्तमाः ।<br>
तत्वतत्वेश्वरादीनां पूर्ववत् होममाचरेत् ॥ ३० ॥<br>
वस्त्रेणाच्छाद्य लिङ्गन्तु नैवेद्यं च निवेदयेत् ।<br>
प्रातः स्नात्वार्चयित्वा तु मण्डपाधिप देवताः ॥ ३१ ॥<br>
लिङ्गमग्नि मघोरेण जुहुयाच्चत सङ्ख्यया ।<br>
सम्प्राप्त दक्षिणस्तुष्टः प्राप्त पञ्चाङ्गभूषणः ॥ ३२ ॥<br>
मुहुर्ते समनुप्राप्ते मन्त्रन्यासं समाचरेत् ।<br>
एकाद्या नवनिष्कान्ता भवेद्देशिक दक्षिणा ॥ ३३ ॥<br>
सङ्कल्प्य सासनं मूर्तिं मूलमन्त्र शिवे न्यसेत् ।<br>
तज्जलैः स्थापयेद्देवं देवीं पीठ स्वरूपिणीम् ॥ ३४ ॥<br>
स्नपनं कारयेदन्ते दद्यान्नैवेद्यमादरात् ।<br>
यदनुक्तं भवेदत्र लिङ्ग स्थापन वन्नयेत् ॥ ३५ ॥<br>
चतुर्थहोमं चण्डेशयजनं चास्य नेष्यते ।<br>
प्रत्यहं पूजयेद्देवम् अर्चनोक्त विद्यानतः ॥ ३६ ॥<br>
शिष्टलिङ्गे गतिर्नास्ति समान्यस्य गतिं क्षणात् ।<br>
जीर्णादि दोष दुष्टं च विधिनापि न चालयेत् ॥ ३७ ॥<br>
सुदृढं स्वर्णपट्टाद्यैः कृत्वाशान्तिं समाचरेत् ।<br>
कुम्भे वा स्थण्डिले वापि मण्डले पीठकादिके ॥ ३८ ॥<br>
पूर्वदिक्कलिते देशे दिक्कॢप्ते मण्डपादिके ।<br>
सम्पूज्य देवदेवेश मुदग्देशे मनोन्मनीम् ॥ ३९ ॥<br>
अष्ट विद्येश्वरोपेतं गन्धाद्यैरुपाचारकैः ।<br>
पञ्चाङ्ग भूषणोपेतो यावत् कृत्यं समाप्यते ॥ ४० ॥<br>
अन्ते विसर्जनं कुर्यात् शान्ति होमं समाचरेत् ।<br>
आदावन्ते च वा होमं प्रत्यहं होममेव वा ॥ ४१ ॥<br>
तत्र सम्प्रोक्षणं नेष्टं तदर्धं होममेव वा ।<br>
लिङ्गाग्रे स्थण्डिलं तत्र कुम्भसंस्थापणं नुहि ॥ ४२ ॥<br>
कुम्भेत्वावाहनं तस्मात् कुम्भमन्त्रान्निवेशयेत् ।<br>
नेष्यते स्नपनं हित्वा जीर्णोद्धार विधौ द्विजाः ॥ ४३ ॥<br>
तत्कुम्भोदैरपि स्नानं केवलं प्रोक्षणं तु वा ।<br>
क्रियान्ते स्नपनं कुर्यात् विशेषेणार्चयेच्छिवम् ॥ ४४ ॥<br>
एष एव विधिः प्रोक्तो बन्धविश्लेष कर्मणि ।<br>
स्थल कर्मणि विश्लेष सुधाकर्म विहीनके ॥ ४५ ॥<br>
क्षणमात्रे च निर्वृत्य कर्मण्यत्र न पूजनम् ।<br>
होमाद्यमपि नेष्टं स्यात् कर्तुं लिङ्गं समर्चयेत् ॥ ४६ ॥<br>
गन्धाद्यरुपचारैश्च शान्ति होमन्तु वा नयेत् ।<br>
मूर्तिहोमं दिशाहोमं तत् कर्म गुरुलाघवम् ॥ ४७ ॥<br>
पीठस्थलोप कॢप्तौ चेत् स्नपनं देव पीठयोः ।<br>
तयोरभ्यन्तर स्यापि दार्ड्य शैथिल्य कारणात् ॥ ४८ ॥<br>
शुद्धिं वस्त्रादिना कृत्वा यथा निर्माल्य शोधनम् ।<br>
अस्त्राम्बु प्रोक्षणं तत्र स्नपनार्थं द्विजोत्तमाः ॥ ४९ ॥<br>
बहु दैवसिकं स्नानं (भङ्गश्चेत्) स्नपनं महत् ।<br>
महाहविस्तथा प्रोक्तं राज्ञोराष्ट्रस्य शान्तये ॥ ५० ॥<br>
ग्रामस्थान जनानाञ्च तत्स्थान वासिनाम् ।<br>
कर्तुः कारयितुश्चापि देशिकस्य विशेषतः ॥ ५१ ॥<br>
प्रासादे पतिते भिन्ने त्वेत देवं समीरितम् ।<br>
स्वायम्भुवादि लिङ्गाना मेतत् सामान्यमीरितम् ॥ ५२ ॥<br>
शिल्प्यपेक्षमिदं कर्म कुर्यात्सम्प्रोक्षणान्वितम् ।<br>
अन्यत् सर्व समानं स्यात् कर्मसामान्यलिङ्गकः ॥ ५३ ॥<br>
स्वायम्भुवादि लिङ्गानां नेष्यतां मनु सङ्करः ।<br>
अनेनैव प्रकारेण स्थापनं रत्नजे मतम् ॥ ५४ ॥<br>
स्वर्णादि लोहजेवापि तत् सम्भूतेति कीर्तितः ।<br>
चलेवाप्यचलेवापि स्थापनञ्चैत दीरितम् ॥ ५५ ॥<br>
चलञ्च द्विविधं प्रोक्तम् अङ्गं प्राधानिकं त्विति ।<br>
चित्रादि प्रतिमादीनां पूजार्थं तत्तदग्रके ॥ ५६ ॥<br>
पूजितं त्वङ्गमित्युक्त मन्यत् प्राधानिकम्मतम् ।<br>
अङ्गिनश्च यथा पूजा यत्काले शास्त्र चोदिता ॥ ५७ ॥<br>
नित्योत्सवादि संयुक्ता तथा तस्य क्रिया भवेत् ।<br>
अन्यत्र शुद्धनृत्तं च तद्वन्नित्योत्सवादिकम् ॥ ५८ ॥<br>
त्यक्त्वान्यत् प्राग्वदुद्दिष्टमात्मार्थे तद्विशिष्यते ! ॥ ५८१।२ ॥</p>
<p>इति उत्तरमामिकाख्ये महातन्त्रे बाणलिङ्गप्रतिष्ठाविधिः<br>
षट्त्रि।शत्तमः पटलः ॥</p>
<p>३७। सप्तत्रिंशत्तमे पटले काम्यलिङ्ग प्रतिष्ठा विधिः</p>
<p>काम्यलिङ्ग प्रतिष्ठां तु वक्ष्ये लक्षण पूर्वकाम् ।<br>
काम्यानि सिद्धयो ज्ञेयाः सिद्धयो बहुधा स्मृताः ॥ १ ॥<br>
कन्यसं मध्यमं ज्येष्ठं चेति चतुर्विधम् ।<br>
प्रत्येकं त्रिविधं प्रोक्त मुत्तमादि विभेदतः ॥ २ ॥<br>
फलं दृष्टमदृष्टं च द्विधं तत्परापरम् ।<br>
कन्यसं भूपतीशत्वं मध्यमं बलसिद्धयः ॥ ३ ॥<br>
उत्तमं खेचरत्वं च श्रेष्ठं देव समानता ।<br>
भिद्यते बहुधैकैकं विद्येशत्वादि भदतः ॥ ४ ॥<br>
विद्येशत्वं च रुद्रत्वं ब्रह्मत्वं वैष्णवम् पदम् ।<br>
इत्येवमादिदैवत्वं श्रेष्ठमित्युच्यते बुधैः ॥ ५ ॥<br>
सिद्ध्यश्चाणिमाद्याश्च चक्रवर्ति त्वमेव च ।<br>
इत्येवमादिकं श्रेष्ठं सिद्धीनां मुनिपुङ्गवाः ॥ ६ ॥<br>
गुलिकाञ्चन पाताल खङ्गघण्डादि मध्यम् ।<br>
अपमृत्युजयोच्चाय वश्याद्य मधमं मतम् ॥ ७ ॥<br>
दृष्टत्वे तदनेनैव यद्देहेनोप भुज्यते ।<br>
देहान्तरेण वा दृष्टं मायाकार्ये परत्र च ॥ ८ ॥<br>
मायाकार्येऽमरेशादि रुद्रस्थाने तु यत्सुखम् ।<br>
अपरं तत्परं विद्यादनन्तादि पतट्स्थितिः ॥ ९ ॥<br>
न सिद्धिर्न च मुक्तिश्च लिङ्गाश्रयणमन्तरा ।<br>
शिवलिङ्ग मनादृत्य सिद्धि मुक्तयभिलाषिणाः ॥ १० ॥<br>
एते मूढाधियस्तीर्णाः किं भीमं भव सागरम् ।<br>
भवाभीष्ट फलं प्राप्ताः सिद्धिसिद्धाः सुराः मताः ॥ ११ ॥<br>
रत्नलिङ्ग जपा मूढाः का युक्ति र्भ्रान्तः चेतसः ।<br>
तस्मालिङ्गाश्रयात्सिद्धर्युक्त लिङ्गसमाश्रयेत् ॥ १२ ॥<br>
विष्ण्वाद्या वसवो रुद्राः मुनयश्च महौजसः ।<br>
विधिवल्लिङ्गमाराध्य फलमिष्टतमं गताः ॥ १३ ॥<br>
स्वायम्भुवं स्थापितं वा मुनिभिर्विबुधैर्गणैः ।<br>
सिद्धैर्विद्याधराद्यैश्च न मानुष्यैः कदाचन ॥ १४ ॥<br>
स्वयं वा स्थापयित्वा तु सर्वलक्षण संयुतम् ।<br>
यथा शास्त्रं यथा कालं यथा देशं परीक्ष्य च ॥ १५ ॥<br>
तत्र संसाधयेत् सिद्धि माचार्यस्साधकोऽपि वा ।<br>
स्वयम्न कर्तु मशक्तानां वृपतीनां हिताय च ॥ १६ ॥<br>
देशिकस्साधयेत् सिद्धिं चतुर्णां वा हिताय च ।<br>
स्वस्य वान्यस्य वाकर्तुर्हितकृद्बद्देशिकोत्तमः ॥ १७ ॥<br>
लिङ्गार्थमाकरं यायात् स्वस्य कृत्यानु सारतः ।<br>
शिलादि द्रव्यमादाय नयेत् कर्मानुरूपतः ॥ १८ ॥<br>
तानि द्रव्याणि बगुधा शिलामृल्लोह दारुभिः ।<br>
रत्नक्षणिक वस्तूनि कथ्यन्ते तान्यशेषतः ॥ १९ ॥<br>
श्वेता रक्ता च पीता च कृष्णा चेति चतुर्विधा ।<br>
चतुर्णामपि वर्णानां शिला धात्री च सम्मता ॥ २० ॥<br>
एताश्चतस्त्रो विप्रस्य तिस्त्रो राज्ञामुभे विशः ।<br>
एका शूद्रस्य नियमाच्छिला भूम्यश्च कीर्तिताः ॥ २१ ॥<br>
तत्तद्भूजनिता एव मृदो लिङ्गार्थमीरिताः ।<br>
फलं लिङ्गानूरूपेण शिलानां समुदाहृतम् ॥ २२ ॥<br>
पृथ्वीशत्वं फलं ज्ञेयं चतसृणां मृदामपि ।<br>
श्री कामस्य सुवर्णोत्थ राज्यकामस्य राजतम् ॥ २३ ॥<br>
आयसं मारणे लिङ्गमुन्मादे सांस्यजं भवेत् ।<br>
उत्सादे रीतिजं ज्ञेयं त्रपुजं पुत्र वृद्धये ॥ २४ ॥<br>
वृद्धिकामस्य ताम्रोत्थं सीसजं व्याधिनाशनम् ।<br>
लोहलिङ्गं समाख्यातं रत्नलिङ्ग मथोच्यते ॥ २५ ॥<br>
वज्रलिङ्गं क्षितीशत्वे मौक्तमारोग्यदं भवेत् ।<br>
इन्द्र नीलमयाल्लिङ्गात् सर्वान् कामान् समश्रुते ॥ २६ ॥<br>
महान्नीलमयाल्लिङ्गात् वैणवं पदमाप्नुयात् ।<br>
वडूर्याद् व्याधिनाशः स्यात् सौभाग्यं पुष्परागजान् ॥ २७ ॥<br>
आरोग्यतं मरकतं प्रवालं च वशीकरम् ।<br>
राजावर्तमयाल्लिङ्गात् महाभोगं समश्रुते ॥ २८ ॥<br>
नैलं नागेन्द्र भोगाय शङ्खं सौभाग्यदं भवेत् ।<br>
शूलाक्ष मणिजं शत्रु क्षयाय पुलकं तथा ॥ २९ ॥<br>
सस्यकं सस्य निष्पत्यै सौरार्थं सूर्यकान्तजम् ।<br>
चन्द्रकान्तं मृत्युजिते भूतिदं पद्मरागजम् ॥ ३० ॥<br>
स्फाटिकं सर्वसिद्ध्यर्थं भौमजं दिव्यसिद्धये ।<br>
वैक्रान्तकं महावृत्तरक्तायथस्कान्दजं हितम् ॥ ३१ ॥<br>
क्षुद्रसिद्धियुतं मन्त्रजाति संस्कार संस्कृतम् ।<br>
गुणादष्टफल प्रोक्तं परासु मणिजातिषु ॥ ३२ ॥<br>
इत्थं रत्नजमाख्यातं दारुजं कथ्यतेऽधुना ।<br>
सारवद् वृक्षजं भूत्यै क्षीरद्रुमजमायुषे ॥ ३३ ॥<br>
साधुर्यगन्ध गुणवज्ज्ञान सौभाग्य कीर्तिदम् ।<br>
रक्ताह्वचन्दनाशोकं शिंशुपाशोक बिल्वजम् ॥ ३४ ॥<br>
सर्वदुःखादि राहित्ये पिशाचज मरिच्छिदे ।<br>
यद्वा साधक नक्षत्र वशाल्लिङ्ग तु दारुजम् ॥ ३५ ॥<br>
कारस्करं चामलकन्तथोदुम्बर जम्बुकौ ।<br>
खदिरः कृष्णककुभौ शिरीषाश्वत्थकौ ततः ॥ ३६ ॥<br>
पुन्नागश्चैव न्यग्रोधः पलाशः प्लक्षकस्तथा ।<br>
अम्बष्ट बिल्वार्जुन काश्शाल्मली वकुलस्तथा ॥ ३७ ॥<br>
पिण्डी सर्जस्तथा वृक्षो वञ्जुलः पनसस्तथा ।<br>
आम्रार्कौ च कदम्बश्च वह्नि निम्बौ तथैव च ॥ ३८ ॥<br>
मधूकश्चाश्विनी पूर्वनक्षत्राणां तु पादपाः ।<br>
एभि-ऋक्षैरभिरुद्धैस्तरुभिश्शान्तिकादिकम् ॥ ३९ ॥<br>
विधाय लिङ्गं कर्तव्यं साध्यर्क्षे मारणादिकम् ।<br>
श्वेतार्कमूलजं लिङ्गं जयार्थं विजयार्थिनाम् ॥ ४० ॥<br>
चन्दनं सर्ववश्यं स्याच्छ्रीकरं रक्तचन्दनम् ।<br>
सरलं सर्वकाम्यार्थं खदिरं रोगनाशनम् ॥ ४१ ॥<br>
साप्तपर्णं च सालोत्थं राजादन समुद्भवम् ।<br>
विशेषात् सर्व वर्णानां सर्वकामार्थ साधनम् ॥ ४२ ॥<br>
उदुम्बर मयं पुष्ट्यै शान्त्यै न्यग्रोध सम्भवम् ।<br>
वश्यायाश्वत्थजं लिङ्गम् आरोग्ये खादिरं भवेत् ॥ ४३ ॥<br>
लिङ्गं वैभीतकं शत्रूच्चाटनार्थं द्विजोत्तमाः ।<br>
दारुजं लिङ्गमाख्यातं क्षणिकं लिङ्गमुच्यते ॥ ४४ ॥<br>
सङ्केतं मोक्षभूत्यर्थं गोमयं रोगनाशनम् ।<br>
अन्नमन्नाद्य कामस्य पैष्टं पुष्टि प्रदायकम् ॥ ४५ ॥<br>
गौलं प्रीतिकरं प्रोक्तं फलमिष्टार्थ सिद्धये ।<br>
घृतेन कल्पितं लिङ्गं ह्लाद दृद्दुःखिनामपि ॥ ४६ ॥<br>
ह्लाद कृन्नवनीतं च गुणाढ्यं मृण्मयं भवेत् ।<br>
विशेषाद्भस्मजं लिङ्गं सर्वव्याधि निवारणम् ॥ ४७ ॥<br>
स्वस्ववर्णानुरूपेण पौष्पं पुष्टिप्रदायकम् ।<br>
बिल्वादि पत्रजं लिङ्गं यत्तत्पुत्र विवर्धनम् ॥ ४८ ॥<br>
तद्बीज जनितं लिङ्गं विशेषात् तृप्तिकारणम् ।<br>
धान्य तण्डुलजं लिङ्गं तत्तद्द्रव्य फलप्रदम् ॥ ४९ ॥<br>
कन्दमूलमयं लिङ्गं ब्रह्मतत्वस्य कारणम् ।<br>
रोगहृत् साक्तवं लिङ्गं तथा लाज विनिर्मितम् ॥ ५० ॥<br>
जलेन रचितं लिङ्गं प्राणिनां शान्तिपुष्टितम् ।<br>
लिङ्गं यच्चित्रितं सद्यो विचित्रफल दायकम् ॥ ५१ ॥<br>
कर्पूर चन्दनाद्यैस्तु लिङ्गं यत्तज्जरापहत् ।<br>
द्रव्याणि कथितान्येवं लक्षणं च विधीयते ॥ ५२ ॥<br>
प्रासाद गर्भमानेन लिङ्गं ज्येष्ठादि भेदतः ।<br>
मुख्य तस्सिद्धये प्रोक्तं मुक्त्यर्थ मनुषङ्गतः ॥ ५३ ॥<br>
हस्तादि लिङ्गमानानि यानि तानि विमुक्तये ।<br>
भुक्तये चानु षड्गेण भवन्ति विधियोगतः ॥ ५४ ॥<br>
गर्भार्धमधमं ज्ञेयं पञ्चत्र्यंशं वरं भवेत् ।<br>
तदन्तरेऽष्टभागे तु नव लिङ्गानि सन्ति हि ॥ ५५ ॥<br>
तस्मात्तस्माद् अधस्तात्तु त्रीणि भवन्ति हि ।<br>
षट्त्रिंशन्मान मुद्दिष्टं गर्भमानं द्विजोत्तमाः ॥ ५६ ॥<br>
प्रासादे वा ततो वह्नि वेदग्रह विभाजिते ।<br>
द्वारिवांशं परित्यज्य सपीठाश्रा विशेषतः ॥ ५७ ॥<br>
पूर्ववच्च प्रमाणानि लिङ्गानां विहितानि तु ।<br>
एकाङ्गुलं समारभ्य साङ्गुलाङ्गुलवृद्धितः ॥ ५८ ॥<br>
अष्टोत्तर शतान्तं तु त्रिविद्धाङ्गुलमानतः ।<br>
एकहस्तं समारभ्य षडङ्गुलविवृद्धितः ॥ ५९ ॥<br>
नव हस्त प्रमाणान्तं हस्तमान वशान्नयेत् ।<br>
हस्तादधः स्थितं शैलं प्रासादेषु न शस्यते ॥ ६० ॥<br>
पादोनं दारुजं लोहमस्यार्धेनैव सम्मतम् ।<br>
अङ्गुलादि वितस्त्यन्तं रत्नलिङ्गं द्विजोत्तमाः ॥ ६१ ॥<br>
आयादि शुभसंयुक्तं नयेत् कर्मानु रूपतः ।<br>
हस्तादध स्थितं शैलं योज्य मुच्चाट नादिषु ॥ ६२ ॥<br>
लिङ्गायामैक भागे तु वेद भागेन विस्तरः ।<br>
खण्डत्रयं समं कुर्यात् सिद्धि लिङ्गेषु सर्वसु ॥ ६३ ॥<br>
चतुरश्रं तथाष्टाश्रं कूर्चा वृत्त शिरोवहम् ।<br>
अर्धचन्द्र शिरोयुक्तं स्थापयेदैन्द्र पीठके ॥ ६४ ॥<br>
पूर्वदिक्स्वेष्टसिद्ध्यर्थं लिङ्गं वज्रशिरो यथा ।<br>
वज्रकार्यं समायोज्य स्तम्भादि परिकीर्तितम् ॥ ६५ ॥<br>
लिङ्गोर्ध्वे रुद्रभागे तु शरांशैश्चतुरश्रकम् ।<br>
वस्वश्रं पूर्ववत् वृत्ते सप्ताश्रं स्वां दिशं विना ॥ ६६ ॥<br>
आग्नेय पीठे तल्लिङ्गं वह्निदिक् स्वाम्यसिद्धये ।<br>
लिङ्गं शक्ति शिरोपेतं स्थाप्यं शक्त्यङ्ग पिण्डिके ॥ ६७ ॥<br>
शान्त्युग्रं तु तथा तेजो रिपुनाशो द्विषादयः ।<br>
तापदाहं रिपोः कुर्याल्लिङ्गमाग्नेयकं द्विजाः ॥ ६८ ॥<br>
नवांशे पञ्चभिः पूर्वापरे पार्श्वद्वयं त्रिभिः ।<br>
प्रधान भुजयोर्याम्यं वृतमग्निच्युतिः क्रमात् ॥ ६९ ॥<br>
याम्यदिक् स्वाम्यसिद्ध्यर्थं स्थापयेद्याम्यपीठके ।<br>
लिङ्गं दण्डशिरोयुक्तं स्थापयेद्विधिनामतम् ॥ ७० ॥<br>
गुरुदण्डं तु याम्याया मायुर्वृद्धिं च पौरुषम् ।<br>
रिपोर्देशे स्थितं नाशं नगरद्दक्षिणे ततः ॥ ७१ ॥<br>
मारीं च भेदनं रोगं विधत्ते नात्र संशयः ।<br>
दैर्ध्याद्वाविंशदंशे तु शरांशैच्चतुरश्रकम् ॥ ७२ ॥<br>
अष्टाश्रं पूर्ववद्वृत्तं दशाश्र सहितं द्विजाः ।<br>
स्थापयेद्राक्षसे पीठे स्वदिक् साधन सिद्धये ॥ ७३ ॥<br>
खड्वाङ्गं पिण्डिकायां तु स्थापयेदसि मस्तकम् ।<br>
अरातिक्षयविद्वेषं कीलभेदेन मोहनम् ॥ ७४ ॥<br>
तत्सैन्यध्वंसमुन्मादं रक्षोमारी प्रवर्तनम् ।<br>
कुरुते नात्र सन्देहो विधिवन्मन्त्र संयुतम् ॥ ७५ ॥<br>
उत्सेधे मनुभागे तु वेदाश्रं ब्रह्मभागकम् ।<br>
चतुरश्रं तथाष्टाश्रं वृत्तं बालेन्दु मस्तकम् ॥ ७६ ॥<br>
वारुण्यां स्थापयित्वा तु तद्दिगीशत्वमाप्नुयात् ।<br>
पाशमस्तक युक्तं तत् पाशकाय विधानतः ॥ ७७ ॥<br>
प्रतिष्ठाप्य परां शान्तिं पुष्टिं श्री वृद्धि सष्टवम् ।<br>
व्याधिहानिं च सौभाग्यमाप्नुयान्नात्र संशयः ॥ ७८ ॥<br>
गायत्र्यंशे भवेद्दैश्वर्यं सप्तभागं तु विस्तरे ।<br>
नवभक्ते त्रिभिर्भक्ते मध्ये षड् रस वृद्धये ॥ ७९ ॥<br>
तदूर्ध्वे तु भवेद्वृत्तं रुद्रांशे त्रापुषं शिरः ।<br>
वायव्यां तु प्रतिष्ठाप्य वायु दिक् स्वाम्य<br>
माप्नुयात् ॥ ८० ॥<br>
लिङ्गं ध्वजशिरोयुक्तं ध्वजाङ्कायां न्यसेद्गुरुः ।<br>
तेन लिङ्गेन मन्त्रज्ञः प्रोच्चाटोद्वेग विभ्रमान् ॥ ८१ ॥<br>
भृशं शोषवियोगौ च शत्रोः कुर्यान्नसंशयः ।<br>
पूर्वोक्तं वारुणं लिङ्गं याक्षं चोर्ध्वशिरोऽन्वितम् ॥ ८२ ॥<br>
यक्षाख्यायां प्रतिष्थाप्ययक्षदिक् स्वाम्य माप्नुयात् ।<br>
गदा मस्तक लिङ्गं तु गदाङ्के स्थाप्य देशिकः ॥ ८३ ॥<br>
जाम्बूनद सुख प्राप्तिमतीव बलदं मतम् ।<br>
जयं धैर्यं तथा राज्य प्राप्तिं च प्रभुतामपि ॥ ८४ ॥<br>
लभते नात्र सन्देहो मन्त्रैस्सान्निध्यमागतम् ।<br>
दैर्घ्यार्धं रौद्रवत् कृत्वा रसाङ्गैः पद्मसम्भवम् ॥ ८५ ॥<br>
एका दशांशो विष्णवंशः पार्श्वे रामैस्तु वर्धनात् ।<br>
अष्टाश्रं वृत्तकं रौद्रं पार्श्वमध्ये त्रिरुन्नतम् ॥ ८६ ॥<br>
कुक्कुटाण्ड शिरोयुक्तं लिङ्गमैशान्य पीठके ।<br>
स्थापयित्वा स्वदिक् साम्यं लिङ्गं शूलशिरोयुतम् ॥ ८७ ॥<br>
शूलाख्यायां तु संस्था पृथीवीशत्वमवाप्नुयात् ।<br>
ज्ञानविज्ञानमोक्षार्थं योगीशत्व प्रदायकयकम् ॥ ८८ ॥<br>
शिवप्रदायकं सौख्यं तद्वत् साम्राज्यसिद्धितम् ।<br>
उत्सेधे ग्रहभक्ते तु वेदाश्रं तु शरांशकम् ॥ ८९ ॥<br>
वस्वश्रं पूर्ववद्वृत्तं लिङ्गं छत्रशिरोयुतम् ।<br>
ब्राह्यां स्थापयित्वा तु स्वदिगीशत्वमाप्नुयात् ॥ ९० ॥<br>
तदेवाब्जशिरः पद्मं पद्माङ्कायां प्रतिष्टितम् ।<br>
खचरी शत्वमाप्नोति साम्राज्य फलसाधन् ॥ ९१ ॥<br>
गायग्र्यंशे तु लिङ्गोच्चे शरांशैश्चतुरश्रकम् ।<br>
पूर्ववन्मध्य वृत्ते तु मस्तकं त्रपुषोपमम् ॥ ९२ ॥<br>
संस्थाप्य गारुडे पीठे तद्दिक् स्वाम्यपलं भवेत् ।<br>
चक्रमस्तक संयुक्तं चक्राङ्कायां तु देशिकः ॥ ९३ ॥<br>
व्यस्त्वा पाताल सिद्धिं च रसायनमवाप्नुयात् ।<br>
लिङ्गायामे नवांशे तु ब्रह्मांशो गुणभागतः ॥ ९४ ॥<br>
तथा विष्णु हरश्चापि विस्ताराच्च तथैव ते ।<br>
सिद्धिलिङ्गमिदं श्रेष्ठं विच्छायादिषपिण्डिकम् ॥ ९५ ॥<br>
आप्यादि देवलिङ्गेषु लोकपालार्चितेषु वा ।<br>
सहस्र लिङ्गं कर्तव्यं तच्च प्रागुक्त वन्नयेत् ॥ ९६ ॥<br>
सर्वान् कामान्ददात्येतद्वागीशी कृतलक्षणम् ।<br>
अर्चांशे वेदभागे तु नाहे नक्षत्र भाजिते ॥ ९७ ॥<br>
अष्टोत्तरशतं लिङ्गं सूत्रैर्विषययोजितैः ।<br>
आढ्यादि लिङ्गान्युत्सेधैः समखण्डानि कल्पयेत् ॥ ९८ ॥<br>
छत्रकुक्कुटखण्डेन्दु त्रपुषाभ शिरांसि हि ।<br>
धारालिङ्गं तथैकाश्रं द्वित्र्यंशादिकं द्विजाः ॥ ९९ ॥<br>
साध्यसिद्धिस्सुतावाप्तिः पुराप्तिः काम्यलाभता ।<br>
मृतिरुच्चाटन दूषशान्ती पुष्टिर्वशी कृतिः ॥ १०० ॥<br>
आकर्षारोग्य रागाश्च शोषणं च धनम् सुखम् ।<br>
मोहस्तं भाभिधाताभ यक्षा पैशाचराक्षसैः ॥ १०१ ॥<br>
आसुरं पौरुषं चैव सादेशैशान भैरवम् ।<br>
देवत्वं देवराजत्वं सर्वकामफलं च यत् ॥ १०२ ॥<br>
रुद्रत्वं च फलान्येषु लिङ्गेष्वेकाश्रकादिषु ।<br>
एवमेव हि पीठानि कल्प्यान्यश्च विभेदतः ॥ १०३ ॥<br>
लिङ्गानां लक्षणं ख्यातं विविच्यन्ते शिरांसु च ।<br>
अष्टांशे तु चतुर्भक्ते भाग भाग विवर्धनाअत् ॥ १०४ ॥<br>
भवन्ति पुण्डरीकादि शिरांसि फलभेदः ।<br>
पुण्डरीकाद्यशो दीप्तिर्विशाले विपुलां श्रियम् ॥ १०५ ॥<br>
प्राप्नोति सर्वं श्रीवत्साद्विजयं शत्रुमर्दनात् ।<br>
कुक्कुटाण्ड शिरस्तस्य चतुर्थाम्श विवर्धनात् ॥ १०६ ॥<br>
प्रजावृद्धिकरं यस्मात् प्रजां लेभे प्रजापतिः ।<br>
तत् त्रिभागैक भागेन वर्तनादिषु मस्तकम् ॥ १०७ ॥<br>
सप्तलोक पतित्वं च सौभाग्यायुष्य सिद्धिदम् ।<br>
षड्भाग वर्धनाद् भूति निमित्तं त्रपुषाकृतिः ॥ १०८ ॥<br>
साध्याश्च ऋषयो देवा यस्माद्भूतिं परां गताः ।<br>
साधारण विधावेतान्यर्चयित्वा नरोत्तमाः ॥ १०९ ॥<br>
प्राप्तःस्वं स्वमभिप्रेतं तदन्तेपद मव्ययम् ।<br>
छत्राद्विशीर्ष मालोक्यं वज्त्रादीनां निगद्यते ॥ ११० ॥<br>
अर्चनांशे वेदभागे वज्रभागे तु वर्तितम् ।<br>
त्रिभागवर्तनाच्छक्तिरर्चांशे रुद्रभाजिते ॥ १११ ॥<br>
दिक्विभक्ते त्रिभिर्दण्डं सार्धांशेन स्वरांशकम् ।<br>
खड्गमस्तकमाख्यात मष्टांशे सार्धवर्धनात् ॥ ११२ ॥<br>
पाशध्वजं शरांशेतु सपादांशाद् गदाशिरः ।<br>
ग्राहांशे सार्धभागेन शूलमूर्ध्नि त्रिरुन्नतम् ॥ ११३ ॥<br>
वसुनन्दांशके भागवर्तनाच्चक्रपङ्कजे ।<br>
शिरोलक्षण माख्यातं लक्षणोद्धार उच्यते ॥ ११४ ॥<br>
अर्चांशे नवधा भक्ते गुणांशे लक्ष्म लक्षयेत् ।<br>
लक्ष्मार्धात् पक्षरेखे द्वे तस्याग्रे गजचक्षुषी ॥ ११५ ॥<br>
कुर्याद्दिक् साम्यसिद्ध्यर्थं वज्राद्यं लक्ष्म मूर्धनि ।<br>
वज्रं शक्तिं च दण्डं च खड्गं पाशं ध्वजं तथा ॥ ११६ ॥<br>
गदा त्रिशूलं चक्रं च पद्मं चेदि दशायुधम् ।<br>
ब्रह्मविष्ण्वादि देवानां पदमिच्छन् द्विजोत्तमाः ॥ ११७ ॥<br>
तदस्त्राङ्कित पीठं च तदस्त्राङ्कितलक्ष्मतः ।<br>
लिङ्गाशे नवधा भक्ते नवाम्श कृत लक्ष्मकम् ॥ ११८ ॥<br>
स्थापितं शत्रुदेशे तु नाशनं स्वस्य तस्य च ।<br>
द्वितीयाच्चक्षुषोर्वेधादक्षिरोगादिकं मृतिः ॥ ११९ ॥<br>
तृतीयादास्य सूत्राच्च पङ्गुत्वं मरणं ध्रुवम् ।<br>
ग्रीवासूत्राच्चतुर्थाच्च शत्रुबन्धविनाशनम् ॥ १२० ॥<br>
पञ्चमाद्भूतवेधाच्च भवेच्छत्रो पराजयः ।<br>
षष्टांशात्तु तथा वेधात् पुत्रपत्नी विनाशकम् ॥ १२१ ॥<br>
हृद्देशे हृद्भवा शूला कुक्ष्यार्तिः कुक्षि वेदनात् ।<br>
नाभिदेशे तु शत्रूणां भवेत्सर्वात्मकं भयम् ॥ १२२ ॥<br>
अर्चाया नवमांशे तु लक्ष्मसूत्रफलं क्रमात् ।<br>
कथितं हि तथापीह त्रिभागे रसभागके ॥ १२३ ॥<br>
यवस्य तु तुरीयांशं ह्रासयेद्द्वर्धयेत् क्रमात् ।<br>
वेध दोष निवृत्यर्थम् एवं लक्ष्म प्रकल्पयेत् ॥ १२४ ॥<br>
गायत्र्यंशे तु लिङ्गोच्चे लक्ष्मविस्तृतिरंशतः ।<br>
शिरसो वर्तनं यद्वत्तल्लक्षण शिखा भवेत् ॥ १२५ ॥<br>
तदैन्द्रे वज्रसंस्थानं तीक्ष्णाग्रं कुशमध्यकम् ।<br>
शक्त्याख्यमर्थ विष्कम्भ युतमुन्नत मस्तकम् ॥ १२६ ॥<br>
याम्य दण्डाग्र संस्थानं पाशाग्रट्टङ्क पूजितम् ।<br>
नैश्चाचरे सजिह्वाग्रं कौबेरे तु गदाश्रकम् ॥ १२७ ॥<br>
शूलाश्रमैश्वरं लिङ्गं वायव्यां ध्वजमस्तकम् ।<br>
सामान्येषु निजाकारं लक्षणं स्वार्थ साधनम् ॥ १२८ ॥<br>
लक्ष्ममध्येऽथवा कुर्यात् वज्राद्यायुधकल्पनम् ।<br>
स्तम्भनादौ तु कर्तव्यं लोकपालार्चितं द्विजाः ॥ १२९ ॥<br>
अर्चायामे नवांशे तु सप्तमे वास्त्रकल्पनम् ।<br>
मणि मुक्ता प्रवालानां न कार्यम मलार्चिणाम् ॥ १३० ॥<br>
स्वतेजोलक्षणं लोहे बाणलिङ्गे तथैव च ।<br>
लक्षणैर्हीन मप्येतद्विस्तारायामनाहजैः ॥ १३१ ॥<br>
शुभलक्षण लक्ष्मं चेत् लिङ्ग सर्वार्थ सिद्धिदम् ।<br>
पीठपिण्डिकयोर्वक्ष्ये लक्षणं विप्रसत्तामाः ॥ १३२ ॥<br>
लिङ्गायामसमं पीठं विष्ण्वंशोत्सेध संयुतम् ।<br>
ऐन्द्रमाग्नेयकं याम्यं राक्षसं वारुणं ततः ॥ १३३ ॥<br>
वायव्यं याक्षमैशान्यं ब्राह्मं गारुडमेव च ।<br>
प्रोक्तानि पीठमानानि त्रिपादाः पिण्डिका मताः ॥ १३४ ॥<br>
ऐन्द्रयादि सञ्ज्ञिकास्तास्युः वक्ष्ये पीठाकृतिं ततः ।<br>
वेदाश्रं योनिखण्डेन्दुत्र्यश्रं वृत्त षडश्रकम् ॥ १३५ ॥<br>
पद्ममष्टाश्रकं वृत्तं कुण्ड लक्षणतो नयेत् ।<br>
वेदाश्रेऽष्टादशांशे तु भागत्यागात्सनन्ततः ॥ १३६ ॥<br>
निर्गमं द्विगुणं दिक्षु क्षेत्रार्धेन प्रविस्तरम् ।<br>
सभद्रं गारुडं पीठं वक्ष्ये तेषां तु भूषणम् ॥ १३७ ॥<br>
ऐन्द्रं केवल वेदाश्रं पादकण्ठादि वर्जितम् ।<br>
योनिश्चेद्रसभागे तु भवेदेकैकशः क्रमात् ॥ १३८ ॥<br>
पाज्जगती कर्णिका कण्ठनिर्गमात् पट्टिकाद्वयम् ।<br>
पीठमाग्नेयकं प्रोक्तं पिण्डिका षोडशांशतः ॥ १३९ ॥<br>
तदुत्सेधे ग्रहांशे तु चन्द्रनैत्रैक वह्निभिः ।<br>
पाज्जती कर्णिका कण्ठं तदूर्ध्वे पट्टिकाद्वयम् ॥ १४० ॥<br>
याम्यमेवं समाख्यातं तदूर्ध्वे याम्यपिण्डिका ।<br>
राक्षसे समाख्यातं भक्ते एकद्वित्र्यंशकैः क्रमात् ॥ १४१ ॥<br>
पाज्जगती कर्णिका कण्ठं राक्षसे पट्टिकाद्वयम् ।<br>
तदूर्ध्वे राक्षसी पिण्डी वारुणे रुद्रभाजिते ॥ १४२ ॥<br>
चन्द्रयुग्मैकरूपैश्च त्रिभिः पाज्जगती धटम् ।<br>
कर्णिका कण्ठ एव स्यान्निर्गमात्पट्टिकाद्वयम् ॥ १४३ ॥<br>
तदूर्ध्वे वारुणी पिण्डि वायव्ये विश्वभाजिते ।<br>
इन्दुतेजोऽङ्घ्र रूपाक्षि रूपयुग्मेन्दुभागकैः ॥ १४४ ॥<br>
पाज्जगती कुम्भवेत्रास्युः कण्ठश्चैकैक वेशतः ।<br>
निर्गमता पट्टिकास्त्स्त्रस्तदूर्ध्वे वायवी स्मृता ॥ १४५ ॥<br>
आप्यालङ्कार वद्याक्षं जङ्घाकर्णिकयोः क्रमात् ।<br>
षोडशद्वादश दलात् कण्ठादूर्ध्वे विपर्ययात् ॥ १४६ ॥<br>
तद्दलाष्टसमोपेतां तदूर्ध्वे पिण्डिकां नयेत् ।<br>
ऐश रुद्रांशकं कृत्वा रूपरामैक रामकैः ॥ १४७ ॥<br>
चन्द्रनेत्रांशकैश्चैव पाज्जतगती कर्णिका गलम् ।<br>
तदूर्ध्वे पिण्डिका ब्राह्मी गारुडं वा तथैव च ॥ १४८ ॥<br>
संस्थान वर्तनाकारैः वा राक्षसं मतम् ।<br>
तदूर्ध्वे पट्टिके द्वे तु पिण्डीं चैशीं तदूर्ध्वतः ॥ १४९ ॥<br>
पङ्क्तयंशे रूप नेत्रैक गुणैः पात्कुम्भकार्णिकाः ।<br>
कण्ठं चैकेन भागाभ्यां निर्गमा त्पट्टिके ततः ॥ १५० ॥<br>
तदूर्ध्वे वैष्णवी वक्ष्ये पिण्डिकालक्षणं द्विजाः ।<br>
आग्नेयी वैष्णवी चैन्द्री पिण्डिका द्विमेखला ॥ १५१ ॥<br>
याम्या च राक्षसी याक्षी चैशी ब्राह्मी त्रिमेखला ।<br>
षण्मेखला च वायव्या वारुणी पञ्चमेखला ॥ १५२ ॥<br>
विष्ण्वम्श षोडशोत्सेधः पुण्डिकापीठविस्तरः ।<br>
शेषः पीठोच्चमानं स्यात् खातबाह्ये तु मेखला ॥ १५३ ॥<br>
वज्रं वज्राङ्कपीठं स्यात् वज्री वज्राङ्ग पीठिका ।<br>
पीठं सहस्रलिङ्गस्य सालङ्कारयुगाश्रयुक् ॥ १५४ ॥<br>
आश्मेऽश्मसम्भवा पिण्डी पार्थिवे पार्थिवी तथा ।<br>
दारुजे दारुजा पिण्डी धातुजे धातु सम्भवा ॥ १५५ ॥<br>
रत्नजे रत्नजा श्रेष्ठा श्रेष्ठैलोहैश्च वा भवेत् ।<br>
उच्छ्रयं चललिङ्गानां पूजांशाद् द्विगुणं भवेत् ॥ १५६ ॥<br>
लिङ्गायामे भवेत्पिण्डी लिङ्गं च परितो यथा ।<br>
कृशुषु वर्धयेद्द्रुद्रं स्थूललिङ्गेषु ह्रासयेत् ॥ १५७ ॥<br>
ह्रासयेद्वर्धयेदम्श मच्युतस्य हि न च्युतिः ।<br>
पिण्डिकायाः समानार्थं ह्रासयेद्वर्धयेद्द्विजाः ॥ १५८ ॥<br>
चललिङ्गेषु कर्तव्यं रत्नजानां तु तद्भवेत् ।<br>
मुद्गमात्रा पर्वमात्रा पिण्डिका शोभना यथा ॥ १५९ ॥<br>
पिण्डिका सहितोत्सेधं लिङ्गनाहसमं भवेत् ।<br>
सौक्ष्म्ये वैको गुणो येन बलीयान् सर्वदोषजित् ॥ १६० ॥<br>
समस्तमणिजातीनां दीप्तिस्सान्निध्यकारणम् ।<br>
मानोन्मान प्रमाणं च तेषु ग्राह्यं न वा बुधैः ॥ १६१ ॥<br>
साधयेद्दारुजं रत्नं पार्थिवं लोहजं तथा ।<br>
गन्धादि निर्मितं वाथ न च सिद्धौ मनश्शिलाम् ॥ १६२ ॥<br>
मुक्तौ हितं च तल्लिगं बाणं सर्वार्थ सिद्धिदम् ।<br>
अन्यद्वापि भवेल्लिङ्गं नदी प्रस्रवणोद्भवम् ॥ १६३ ॥<br>
लिङ्गाकारं यथा मन्त्रैः स्थापितं वरदं भवेत् ।<br>
हस्तादधस्तु रौद्रेषु द्वाभ्यां पिण्डीति भाजिते ॥ १६४ ॥<br>
रौद्रेषु कृत्येषु यवांशः पिण्डिकाधिकः ।<br>
पिण्डिका हीनमाना या शत्रुहानौ ततोऽधिका ॥ १६५ ॥<br>
उच्चाटादौ विधेयातु व्यङ्गा व्याधिप्रकोपने ।<br>
स्त्रीनाशे लक्षणाद्धीना कार्या कर्मानुरूपतः ॥ १६६ ॥<br>
अव्यक्त मेवमाख्यातं व्यक्ताव्यक्त मथोच्यते ।<br>
समलिङ्गे तु कर्तव्यं चतुरष्टाश्र वृत्तकम् ॥ १६७ ॥<br>
कुर्यात्पूर्वोक्तवक्त्रे तु एकद्वित्रिचतुर्मुखम् ।<br>
पञ्चमं चैववक्त्राणि चतुर्दिक्षु च मध्यमे ॥ १६८ ॥<br>
पूर्वोक्त विधिना कुर्यात् एकत्रिचतुराननम् ।<br>
द्विवक्त्रं पूर्ववत्पूर्वे पश्चिमे कल्पयेत्ततः ॥ १६९ ॥<br>
चर्तुर्णां चैव वक्त्राणामूर्ध्वे कुर्यात्तु पञ्चमम् ।<br>
प्रतिवक्त्रं जटाचूडं चन्द्रार्ध कृत शेखरम् ॥ १७० ॥<br>
प्रतिवक्त्रं त्रिणयनं भुजस्कन्धाद्विकं तु वा ।<br>
भुक्ति मुक्ति प्रसिद्ध्यर्थं यथा शोभं द्विजोत्तमाः ॥ १७१ ॥<br>
भद्रपीठं द्विधा कृत्वा लोहं च सुदृढं नयेत् ।<br>
व्यक्ताव्यक्तमिदं ख्यातं व्यक्तलिङ्गमथोच्यते ॥ १७२ ॥<br>
बद्ध पद्मासनासीनं शुद्धस्फटिक सन्निभम् ।<br>
पञ्चास्यं दशदोर्युक्तं प्रतिवक्त्रं त्रिलोचनम् ॥ १७३ ॥<br>
वक्त्रं प्रति जटाचूडं चन्द्रार्ध कृतशेखरम् ।<br>
देह पञ्चक संयुक्तं चरमद्वय संयुतम् ॥ १७४ ॥<br>
तस्य पूर्वमुखं सुभ्रु सुकपोलं स्मिताधरम् ।<br>
जाम्बूनद प्रतीकाशं कल्पयेत्तु भुजद्वयम् ॥ १७५ ॥<br>
दक्षहस्तेऽक्षसूत्रं तु वामे वै बीजपूरकम् ।<br>
दक्षमञ्जनसङ्काशं भीषणं विवृतास्यकम् ॥ १७६ ॥<br>
व्यालबद्धजटाचूडं कपालदलमण्डितम् ।<br>
तुङ्गाग्रश्मश्रु संयुक्तं शूलधण्डा करद्वयम् ॥ १७७ ॥<br>
उत्तरं वामवक्त्रं तु दाडिमीकुसुमप्रभम् ।<br>
भूषण प्रचुरं वक्त्रं योषाच्छविसमायुतम् ॥ १७८ ॥<br>
दक्षिणोत्पन्न हस्ताढ्यं पश्चिमं रजतप्रभम् ।<br>
बालवेष समायुक्तं पुण्डरीक निभेक्षणाम् ॥ १७९ ॥<br>
वराभय करोपेतं ध्यानासक्तमिव स्थितम् ।<br>
पञ्चमं स्फटिक प्रख्यं प्रशान्तं सस्मिताननम् ॥ १८० ॥<br>
ईशानमूर्ध्व वक्त्रं स्यात् करौ कटकभूषितौ ।<br>
इत्थं वक्त्रसमायुक्तं वक्त्र वर्णानुलेपनम् ॥ १८१ ॥<br>
कलावत्सरदेशीयं दिव्याभरणभूषितम् ।<br>
सर्व कामप्रदं शान्तं द्वात्रिंशल्लक्षणान्वितम् ॥ १८२ ॥<br>
ईशानदेहकरणं कल्पयेद्द्वारसंयुतम् ।<br>
भुक्ति मुक्ति प्रसिद्ध्यर्थं मथकर्मानु रूपतः ॥ १८३ ॥<br>
संस्थान वर्ण दिव्यास्त्र द्वारादीनि प्रकल्पयेत् ।<br>
कुर्यादीशान देहं तु दशतालोत्तमेन तु ॥ १८४ ॥<br>
पुरुष प्रमुखान्देहानीश देहार्धमानतः ।<br>
कुर्यात्तदुर्ध्व कायानि नाधः कायानि देशिकः ॥ १८५ ॥<br>
पूर्वोक्त लक्षणैर्मानैः देहैः पञ्चभिरन्वितम् ।<br>
कुर्यात्सदाशिवं देवं यथा युक्तं यथाशुभम् ॥ १८६ ॥<br>
ध्यायेदेवं विधं वापि ज्ञानरूपं सदाशिवम् ।<br>
कुर्यादूर्ध्वससौम्यास्यं दशबाहुं त्रिलोचनम् ॥ १८७ ॥<br>
जटामकुट संयुक्तं चन्द्रार्धकृतशेखरम् ।<br>
व्याल यज्ञोपवीतं चा शार्दूलवसनान्वितम् ॥ १८८ ॥<br>
नृत्यन्तं सुस्मितं देवं सर्वा भीष्टप्रदायकम् ।<br>
श्री कण्ठमेवमख्यात मन्यथापि च कथ्यते ॥ १८९ ॥<br>
त्र्यक्षं षोडश हस्ताढ्यं पादद्वय समायुतम् ।<br>
जटामकुट संयुक्तं मूर्ध्निधुत्तूरपुष्पकम् ॥ १९० ॥<br>
नानावर्णांवरैर्युक्तं वेणिकादिभिरलङ्कृतम् ।<br>
ऊर्ध्वस्थदक्षपादाढ्यं दिव्यायुध समन्वितम् ॥ १९१ ॥<br>
किञ्चित्सभङ्ग वक्त्राढ्य वामपाद समन्वितम् ।<br>
वृषं ध्जं च खेटं च मुण्डं चाग्निं च झर्झरीम् ॥ १९२ ॥<br>
पिच्छं च गजहस्तं च वामे त्वष्टभुजाः स्मृताः ।<br>
त्रिशूलं नागहस्तं च परशुः पाश एव च ॥ १९३ ॥<br>
गदा च दीपं डमरुहस्तं त्वभयं कृत्ततः ।<br>
नागैराभरणैर्युक्तं कुण्डलाभ्यामलङ्कृतम् ॥ १९४ ॥<br>
सर्वलक्षण संयुक्तं पादनूपुर संयुतम् ।<br>
गौरीं स्कन्दं गृहीत्वा तु वामे पार्श्वे तु संस्थिताम् ॥ १९५ ॥<br>
एव मूर्ध्वाङ्ग नृत्यन्तं त्वन्यथापि निगद्यते ।<br>
नानायुध समोपेत विंशद्धस्तयुतोऽपि वा ॥ १९६ ॥<br>
नाना विधायुधोपेत नवद्वय करोथवा ।<br>
दक्षिणं वामजङ्घान्त मुद्भुतं वामापादकम् ॥ १९७ ॥<br>
कुञ्चितं वामहस्तो वा दक्षिणो वा प्रसारितः ।<br>
इतरोऽभय हस्त स्यात् परौ टङ्कानलान्वितौ ॥ १९८ ॥<br>
टङ्क विहाय शूलं वा डमरुं वापरे करे ।<br>
अग्निं हित्वा मृगोवाथ रुद्रोऽयं काल सञ्ज्ञितः ॥ १९९ ॥<br>
त्र्यक्षश्चतुर्भुजः क्रूर स्सखट्वाङ्गक पालकः ।<br>
वराभय करोपेता रुद्रोयं वाम सञ्ज्ञककः ॥ २०० ॥<br>
एष एव हि खट्वाङ्ग रहित श्शूल संयुतः ।<br>
अघोर रुद्रनामायं भीमो भव विनाशनः ॥ २०१ ॥<br>
त्र्यक्षश्चतुर्भुजो दंष्ट्रायुतवक्त्रान्वितश्शुचिः ।<br>
अन्योऽपि नक्र संयुक्तो जटामकुट संयुतः ॥ २०२ ॥<br>
धनुर्बाण समोपेता मृगटङ्क समायुतङ्क ।<br>
भूतोत्तमाङ्ग विन्यस्त वामपाददलान्वितः ॥ २०३ ॥<br>
अथवा पादुके पद्मे भक्तानां शेखरेषु वा ।<br>
वामे गौरी समायुक्तश्चन्द्रार्ध कृतशेखरः ॥ २०४ ॥<br>
एष रुद्रो भुजङ्गेश स्सर्वाभीष्टाफलप्रदः ।<br>
त्र्यक्षो द्विभुजश्शान्तो जटाखण्डेन्दुमण्डितः ॥ २०५ ॥<br>
वरदाभय वामतः पार्वतीयुतः ।<br>
आसीनो वा स्थितो वापि वरदानोद्यतः स्वयम् ॥ २०६ ॥<br>
देवी वामोरुसंस्था वा वामबाहूर्ध्व विग्रही ।<br>
तस्यास्तु दक्षिणो बाहुरीश स्कन्ध स्थितोऽथवा ॥ २०७ ॥<br>
तस्या कट्याश्रियो वापि देवोयं सर्वकामदः ।<br>
गौरी गौरीश्वरश्चैव चतुर्भुज समन्वितौ ॥ २०८ ॥<br>
कपालशूल संयुक्तौ वरदाभयसंयुतौ ।<br>
त्रिणेत्रौ वा द्विनेत्रौ वा प्रलम्बित पदान्वितौ ॥ २०९ ॥<br>
प्रणम्रच्छविकत्र्यक्षौ पाद मूलस्य भैरवौ ।<br>
एकस्याश्चतुरास्या वा पञ्चास्या वाथ भैरवाः ॥ २१० ॥<br>
भैरवैरपि हीनो वा पङ्कजोपरि संस्थितौ ।<br>
कालान्तकादि संयुक्तौ भक्तानामथवोपरि ॥ २११ ॥<br>
एष रुद्रस्समाख्यातिस्त्रिशूलः सर्वसिद्धिदः ।<br>
देहार्धान्वित कान्तोऽयं श्रीमान्वृषभवाहनः ॥ २१२ ॥<br>
द्विहस्तौ च चतुर्हस्तौ वरदाभय संयुतौ ।<br>
मृगटङ्कयुतो वाथ ललाटेऽपि सुलोचनः ॥ २१३ ॥<br>
विलोचनो वा दक्षाङ्गस्थितोमादेह एव वा ।<br>
अर्धनारीश्वरो नाम्ना हर्यर्धो हरिणा यदि ॥ २१४ ॥<br>
चतुर्भुजश्चतुर्वक्त्रः त्रिणेत्रश्चन्द्रशेखरः ।<br>
शूल पङ्कज युक्तो वा वरदाभय संयुतः ॥ २१५ ॥<br>
कपालशूल संयुक्तो बद्धपद्मासने स्थितः ।<br>
नीलरुद्र स्समाख्यातो नाम्ना व्याग्रोग्रऽष्टिकः ॥ २१६ ॥<br>
चतुर्भुजस्त्रिणेत्रश्च वरदाभयसंयुतः ।<br>
पिच्छ चामरसंयुक्तो भीमरुद्र स्समीरितः ॥ २१७ ॥<br>
मृगाक्ष मालयोपेतः फलाभयकरोऽपि वा ।<br>
वरदाभय हस्तो वा शान्तरूपः स्मिताननः ॥ २१८ ॥<br>
जटामकुट संयुक्तः स्थानकादि समन्वितः ।<br>
रुद्रोऽयं सर्वशर्वस्स्यात् अभीष्टफलदायकः ॥ २१९ ॥<br>
शर्वरुद्रस्त्रिणेत्रस्तु वरदाभय संयुतः ।<br>
कपाल शूल संयुक्तो बद्धपद्मासनस्थितः ॥ २२० ॥<br>
मृगंशूल समायुक्तश्चतुर्भुज समन्वितः ।<br>
पाशमुण्डधरो वापि टङ्कपाशधरोऽपि वा ॥ २२१ ॥<br>
वरदा संयुक्तः स्थितः पद्मासनोपरी ।<br>
भवरुद्र समाख्यात स्सर्वेषां भव नाशनः ॥ २२२ ॥<br>
कपाल शूल हस्ताश्च रुद्रा एकादश स्मृताः ।<br>
वराभय करोपेता स्सदंष्ट्रा उग्रदृष्टयः ॥ २२३ ॥<br>
अथवा मृगटङ्कायां वराभय करान्विताः ।<br>
उक्षस्थाः त्रिदशाः पद्मस्थिता वा गौरमूर्तयः ॥ २२४ ॥<br>
कपालीशादयो रुद्रास्तत्तद्दिक् पालविग्रहाः ।<br>
उग्रा नानायुधोपेतास्तत्तद्दिक्पालपालकाः ॥ २२५ ॥<br>
तत्तद्दिक्पालढ्या यद्वा रुद्रोक्त विग्रहाः ।<br>
किमत्र बहुनोक्तेन ये देवा रुद्र विग्रहाः ॥ २२६ ॥<br>
यो रुद्राश्शान्त भावाढ्या स्तत्र प्रोक्ता महेश्वराः ।<br>
एवं लक्षणमाख्यातं तेषां स्थापनमुच्यते ॥ २२७ ॥<br>
एतन्नामादि वर्णेन बिन्दु नाद युतेन तु ।<br>
त्रयोदशान्त युक्तेन चतुर्थ्यन्ताख्यया युजा ॥ २२८ ॥<br>
उद्धरेन्मूलमन्त्रं तु ब्रह्माद्यङ्गानु सारतः ।<br>
रुद्राणां रुद्रमूर्तीणां शान्तानामीश्वरो मनुः ॥ २२९ ॥<br>
अथवा तैः पुरैवोक्त विधिनात्रापि कीर्तिताः ।<br>
कालोऽङ्कुरार्पणं रत्नविन्यासो नेत्रमोक्षणम् ॥ २३० ॥<br>
शुद्धि प्रदक्षिणं तोयाधिवासो मण्डपक्रिया ।<br>
तत्रैव कुण्ड सङ्कॢप्तिर्नव पञ्चैक सख्यया ॥ २३१ ॥<br>
तक्षद्वासनं विप्र भोजनं वास्तु होमकम् ।<br>
पुण्याहं वास्तु होमं च बेरशुद्धिरनन्तरम् ॥ २३२ ॥<br>
कौतुकं स्थण्डिलं तस्या शयन स्थपनं तथा ।<br>
कुम्भादीनां सपर्या च नैवेद्यादि निवेदनम् ॥ २३३ ॥<br>
तत्वमूर्त्यादि विन्यास स्तदीशैश्च समन्वितः ।<br>
होमं पलाशसद्बिल्व वटोदुम्बर पिप्पलैः ॥ २३४ ॥<br>
अपामार्ग सदश्वत्थ खादिरैः प्राग्दिगादितः ।<br>
प्रधाने तु पलाशेन घृतेन चरुणातिलैः ॥ २३५ ॥<br>
द्वितीयेऽह्नि ततः पूर्णां दक्षिणादनमेव च ।<br>
मन्त्रन्यासश्च विधिवत् स्नपनं पुष्कलोदनम् ॥ २३६ ॥<br>
उत्सवो योग्य देवानां सामान्यस्थापनोक्तवत् ।<br>
कर्तव्य स्सर्व कर्मापि लिङ्ग संस्थापनं यदि ॥ २३७ ॥<br>
मुखलिङ्गस्य वा विप्राः तदध्यायोक्तमार्गतः ।<br>
कर्तव्यः सर्वकर्मापि विशेषस्तत्र कथ्यते ॥ २३८ ॥<br>
एकान्ता यो मनुस्स्वेष्ट फलस्स्वाण्वन्तमेव वा ।<br>
लिङ्गे विन्यस्य नक्षत्रं स्वेष्ट कर्म समारभेत् ॥ २३९ ॥<br>
स्वायम्भुवादिकं लिङ्गं समाश्रित्य कदाचन ।<br>
कार्यं कर्माभिचाराद्यं न स्याच्चेत् स्वस्य तद्भवेत् ।</p>
<p>इति उत्तरकामिकाखे महातन्त्रे काम्यलिङ्गप्रतिष्ठा विधिः<br>
सप्तत्रिंशत्तमः पटलः ॥</p>
<p>लिङ्गायामैक भागे तु वेद भागेन विस्तरः<br>
खण्डत्रयं समं कुर्यात् सिद्धिलिङ्गेषु सर्वसु<br>
चतुरश्रं तथा अष्टाश्रं कूर्चावृत्त शिरोवहम्<br>
अर्धचन्द्रं शिरोयुक्तं स्थापयेदैन्द्र पीठके<br>
पूर्वदिक्स्वेष्ट सिद्ध्यर्थं लिङ्गं वज्रशिरोयथा<br>
वज्रकायं समायोज्य स्तम्भादि परिकीर्तितम्</p>
<p>लिङ्गोर्ध्वे रुद्रभागे तु शरांशैः चतुरश्रकम्<br>
वस्वश्रं पूर्ववद्वृत्ते समाश्रं स्वां दिशं विना<br>
आग्नेयपीठे तल्लिङ्गं वह्निदिक् स्वाम्यसिद्धये<br>
लिङ्गं शक्ति शिरोपेतं स्थाप्यं शक्त्यङ्ग पिण्डिके<br>
शान्त्युग्रं तु तथा तेजो रिपुनाशो द्विषादयः<br>
तापदाहं रिपो कुर्यात् लिङ्गम् आग्नेयकं द्विजाः</p>
<p>नवांशे पञ्चभिः पूर्वापरे पार्श्वद्वयं त्रिभिः<br>
प्रधान भुजयोः याम्यं वृत्तमग्निव्युतिः क्रमात्<br>
याम्यदिक् स्वाम्ब सिद्ध्यर्थं स्थापयेत् याम्य पीठके<br>
लिङ्गं दण्डशिरो युक्तं स्थापयेद्विधिनामतम्<br>
गुरुदण्डं तु याम्यायाम् आयुर्वृद्धिं च पौरुषम्<br>
रिपोर्देशे स्थितं नाशं नगराद्दक्षिणे ततः<br>
मारीं च भेदनं रोगं विधत्ते नात्र संशयः</p>
<p>दैर्घ्यद्वाविंशदंशे तु शरांशैश्चतुरश्रकम्<br>
अष्टाश्रं पूर्ववत् वृत्तं दशाश्र सहितं द्विजाः<br>
स्थापयेद्राक्षसे पीठे स्वदिक् साधन सिद्धये<br>
खड्वाङ्गं पिण्डिकायां तु स्थापयेत् असिमस्तकम्<br>
अरतिक्षय विद्वेषं कील भेदेन मोहनम्<br>
तत्सैन्य ध्वंसमुन्मादं रक्षो मारी प्रवर्तनम्<br>
कुरुते नात्र सन्देहो विधिवन्मन्त्रसंयुतम्</p>
<p>उत्सेधे मनु भागे तु वेदाश्रं ब्रह्म भागकम्<br>
चतुरश्रं तथाष्टाश्रं वृत्तं बालेन्दुमस्तकम्<br>
वारुण्यां स्थापयित्वा तु तद्दिगीशत्वम् आप्नुयात्<br>
पाशमस्तक युक्तं तत् पाशकाय विधानतः<br>
प्रतिष्ठाप्य परां शान्तिं पुष्टि श्रीवृद्धिसोष्ठवम्<br>
व्याधिहानिञ्च सौभाग्यम् आप्नुयान्नात्रसंशयाः</p>
<p>पूर्वोक्तं वारुणं लिङ्गं याक्षं चोर्ध्व शिरोन्वितम्<br>
यक्षाख्यायां प्रतिष्ठाप्य यक्षदिक् स्वाम्यमाप्नुयात्<br>
गदामस्तक लिङ्गं तु गदाङ्गे स्थाप्यदेशिकः<br>
जाम्बूनदसुखप्राप्तिमतीव बलदं मतम्<br>
जयं धैर्यं तथा राज्य प्राप्तिं च प्रभुतामपि<br>
लभते नात्र सन्देहो मन्त्रैः सान्निध्यमागतम्</p>
<p>उत्सेधे ग्रहभक्ते तु वेदाश्रं तु शरांशकम्<br>
वस्वस्त्रं पूर्ववत् वृत्तं लिङ्गं छत्रशिरोयुतम्<br>
ब्राह्म्यां स्थापयित्वा तु स्वादिगीशत्वमवाप्नुयात्</p>
<p>गायत्र्यंशो भवैद्दैर्घ्य सप्तभागां तु विस्तरे<br>
नवभक्ते त्रिभिभक्तेमध्ये षड्रस वृद्धये ।<br>
तदूर्ध्वेतु भवेद् वृत्तं रुद्रांशे त्रापुषं शिरः ।<br>
वायव्यां तु प्रतिष्ठाप्य वायुदिक् स्वाम्यमाप्नुयात्<br>
लिङ्गं ध्वजशिरोपेतं युक्तं ध्वजाङ्कायां न्यसेद्गुरुः<br>
तेनलिङ्गेन मन्त्रज्ञः प्रोच्चाटोद्वेगविभ्रमान् ।<br>
भृशम् शेषवियोगौ च शत्रोः कुर्यान्नसंशयः ॥</p>
<p>दैर्घ्यार्धं रौद्रवत् कृत्वा रसाङ्गैः पद्मसम्भवम् ।<br>
एकादशांशो विष्ण्वंशः पार्श्वैरामैस्तु वर्धनात्<br>
अष्टाश्र वृत्तकं रौद्रं पार्श्वमध्ये त्रिरुन्नतम्<br>
कुक्कुडाण्ड शिरोयुक्तं लिङ्गमैशाख्य पीठके<br>
स्थापयित्वा स्वादिक् साम्यं लिङ्गं शूलशिरोयुत<br>
शूलाख्यायां तु संस्थाप्य पृथिवीशत्वम् आप्नुयात्<br>
ज्ञानविज्ञान मोक्षार्थं योगीशत्व प्रदायकम्<br>
शिवप्रदायकं सोख्यं तद्वत् साम्राज्यसिद्धिदम्</p>
<p>तदेवाब्जशिरः पद्मं पद्माङ्कायां प्रतिष्ठितम् ।<br>
खेचरीशत्वमाप्नोति साम्राज्य फलसाधनम् ॥</p>
<p>गायत्र्यंशे तु लिङ्गोच्चे शरांशैश्चतुश्रकम् ।<br>
पूर्ववन्मध्य वृत्ते तु मस्तक त्रपुषोपगम् ॥<br>
संस्थाप्य गारुडे पीठे तद्दिक् स्वाम्यफल भवेत् ।<br>
चक्रमस्तकं संयुक्तं चक्राङ्कायां तु देशिकः ॥</p>
<p>त्र्यक्षश्चतुर्भुजः क्रूरस्स खड्वाङ्ग कपालकः ।<br>
वराभय करोपेतः रुद्रोऽयं वाम सञ्ज्ञकः ॥</p>
<p>एष एव हि खड्वाङ्गरहितश्शूलसंयुतः ।<br>
अघोररुद्र नामायं भीमो भयविनाशनः ॥</p>
<p>शर्वरुद्र स्त्रिणेत्रस्तु वरदाभय संयुतः ।<br>
कपालशूल संयुक्तो बद्धपद्मासनस्थितः ॥</p>
<p>मृगशूल समायुक्त श्चतुर्भुजसमन्वितः ।<br>
पाशमुण्डधरो वाऽपि टङ्क पाशधरोऽपिवा ॥<br>
वरदाभयसंयुक्तः स्थितः पद्मासनोपरि<br>
भवरुद्रस्समाख्यातं सर्वेषां भवनाशनः ॥</p>
<p>त्र्यक्षश्चतुर्भुजो दंष्ट्रायुतवक्त्रान्वितश्शुचिः<br>
अन्योऽपि नक्रसंयुक्तो जटामकुट संयुतः<br>
धनुर्बाण समोपेतो मृगटङ्ग समायुतः<br>
भूतोत्तमाङ्ग विन्यस्त वामपादतलान्वितः<br>
वामे गौरी समायुक्तः चन्द्रार्धकृतशेखरः<br>
एषरुद्रो भुजङ्गेशः सर्वाभीष्टफलप्रदः</p>
<p>अव्यक्तमेवं व्याख्यातं व्यक्ताव्यक्तम् अथोच्यते ।<br>
समलिङ्गे तु कर्तव्यं चतुरश्राष्टवृत्तकम् ॥<br>
कुर्यात् पूर्वोक्तवक्त्रेतु एकद्वित्रिचतुर्मुखम् ।<br>
पञ्चमं चैववक्त्राणि चतुर्दिक्षु च मध्यमे ॥<br>
चतुर्णां चैव वक्त्राणाम् उर्ध्वे कुर्यात्तुपञ्चमम् ।<br>
प्रतिवक्त्रं जटाचूडं चन्द्रार्धकृतशेखरम् ॥<br>
प्रतिवक्त्रं त्रिणयनं भुजस्कन्धादिकं तु वा</p>
<p>३८। अष्टत्रिंशत्तमे पटले आर्षलिङ्ग प्रासाद विधिः</p>
<p>लिङ्गानामार्षकाणां तु प्रासाद विधिरुच्यते ।<br>
आर्षकमृषिभिस्सर्वैः कौशिकाद्यैः प्रतिष्ठितम् ॥ १ ॥<br>
स्थूल मूलं स्थूलं मध्यस्थूलं कृशन्तु वा ।<br>
विकांशं वृत्तांशं यत्फलाकारं मानसूत्र<br>
विवर्जितम् ॥ २ ॥<br>
मानुषेतरमित्युक्तमार्षं स्यादधुनाच्यते ।<br>
पूजाम्श द्विगुणं पीठं त्रिगुणं गर्भगेहेकम् ॥ ३ ॥<br>
तदर्धं भित्तिमानं स्यात् तत्समं त्र्यंशमेव वा ।<br>
विस्ताराद् द्विगुणं तच्च त्रिपादाधिकमेव वा ॥ ४ ॥<br>
अर्धाधिकं तु वा सप्तभागाधिक मथापि वा ।<br>
लिङ्ग विस्तारमानेन त्रिगुणं पीठ मुच्यते ॥ ५ ॥<br>
गर्भगेहं ततस्तस्य त्रिभाग द्वयभित्ति युक् ।<br>
प्राग्वदुत्सेध उत्तिष्ट अन्यथापि निगद्यते ॥ ६ ॥<br>
लिङ्ग विस्तार कर्णेन द्विगुणान्तार्ध संयुतम् ।<br>
पीठ विस्तार मानेन सार्धानर्ध विवर्धनात् ॥ ७ ॥<br>
सार्धाद्विगुणपर्यन्तं पीठ विस्तार उच्यते ।<br>
द्विगुणं त्रिगुणं तेन चतुर्गुण मथापि वा ॥ ८ ॥<br>
नालीगृह विशालं स्याद् द्विभागं स्यात् त्रिपादकम् ।<br>
सार्ध द्वयाम्श कैकाम्श समं वा भित्ति विस्तरः ॥ ९ ॥<br>
उदयं प्राग्वदेव स्याद्न्यथा च निगद्यते ।<br>
लिङ्गनाहस्य कर्णेन पीठ विस्तार उच्यते ॥ १० ॥<br>
त्रिगुणं गर्भगेहं स्यात् प्रञ्चांशे त्रयंशमेव वा ।<br>
द्व्यंशे चैकांशकं वापि भित्ति विस्तार मारभेत् ॥ ११ ॥<br>
पूजांशोच्चद्विभागस्यात् कर्णपीठ विशालकम् ।<br>
तस्माच्चतुर्गुणं नालीगेहं तत्त्रषडंशकैः ॥ १२ ॥<br>
एकांशस्य विस्तार मन्यथा च प्रकथ्यते ।<br>
लिङ्ग द्विगुण विस्तार कर्णपीठ विशालकम् ॥ १३ ॥<br>
नालीगेहं त्रिभागं तु त्रिचतुष्पञ्चभागके ।<br>
एकांशं तद्द्विस्तारमन्यथा पुनरुच्यते ॥ १४ ॥<br>
परिणाहे विकारांशे तच्चतुर्दश कर्णकम् ।<br>
पिण्डिका विपुलं नाली तच्चतुगुणमुच्यते ॥ १५ ॥<br>
तत्पादत्र्यंशमानं वा अष्टांशं भित्ति विस्तरः ।<br>
विस्तार द्विगुणे कर्ण दशांशेम्श विहीनकम् ॥ १६ ॥<br>
पीठं तारं तत पञ्चगुणं नालीगृहं भवेत् ।<br>
तत्पञ्च सप्तभागैकं भित्तितारार्धमारभेत् ॥ १७ ॥<br>
हीना हीनान्तरेऽष्टाम्श पीठे नालीगृहे तथा ।<br>
भवन्ति बहुमानानि तेष्विष्टं गृह्यतां वरैः ॥ १८ ॥<br>
लिङ्गे स्वायम्भुवे चैतत् प्रोक्तं तदपि गृह्यताम् ।<br>
एवमेकतले प्रोक्तं द्वितलादिषु धामसु ॥ १९ ॥<br>
साधारे वा निराधारे त्वलिन्दं भित्तिरेव च ।<br>
प्रागुक्त विधिना धाम नक्षत्राद् द्वितलं नयेत् ॥ २० ॥</p>
<p>इति उत्तर कामिकाख्ये महातन्त्रे आर्षलिङ्ग प्रासाद विधिः<br>
अष्टत्रिंशत्तमः पटलः ॥</p>
<p>३९। एकोनचत्वारिंशत्तमे पटले पौरुष लिङ्ग प्रासाद विधिः</p>
<p>अथ पौरुषलिङ्गस्य प्रासादविधिरुच्यते ।<br>
पौरुषं भक्तियुक्तौ मनुजैः स्थापितं भवेत् ॥ १ ॥<br>
पूर्वास्मिन्स्थापिते तस्मिन्नज्ञाते पूर्व मन्दिरे ।<br>
लिङ्गमानवशेनात्र प्रासादं परिकल्पयेत् ॥ २ ॥<br>
लिङ्गविष्कम्भमानेन त्रिगुणं पीठविस्तरः ।<br>
त्रिभागन्नालि गेहस्य त्रिचतुर्भाग भागतः ॥ ३ ॥<br>
भित्तिविस्तार उद्दिष्ट उत्सेधं पूर्ववद्भवेत् ।<br>
लिङ्गविष्कम्भकर्णस्य अध्यर्धादर्धवृद्धितः ॥ ४ ॥<br>
सार्धद्विगुणकं यावत् पीठविस्तारमाहरेत् ।<br>
तस्माच्चतुर्गुणं पञ्चगुणं त्रिगुणमेव वा ॥ ५ ॥<br>
नालीगृह विशालं स्यात् पीठ विस्तार मानतः ।<br>
समं वा द्विगुणं वापि अद्यर्धं पीठ विस्तृतम् ॥ ६ ॥<br>
उदयं प्राग्देव स्यादन्यथापि चकथ्यते ।<br>
पूजांशद्विगुणं पीठमुदयं तु विशालतः ॥ ७ ॥<br>
चतुष्पञ्चगुणं नाली गेहमत्र विधीयते ।<br>
ततोऽवशिष्टं तत्सर्वं पूर्ववत् परिकल्पयेत् ॥ ८ ॥<br>
लिङ्गात् पीठं ततो गर्भं गार्भाद्भित्तिविनिश्चये ।<br>
एकात्सप्तयवान्तं मात्रादेक विवृद्धितः ॥ ९ ॥<br>
त्रिमात्रान्तं तदावृद्धिं ह्रासं च परिकल्पयेत् ।<br>
पीठं गर्भे भवेदेव भवेत् प्रासादविस्तरे ॥ १० ॥<br>
तदर्धं वा त्रिपादं वा कुड्यतार मुदाहृतम् ।<br>
अन्तरेऽष्टांशमानं वा तत्पादं वा समाहरेत् ॥ ११ ॥<br>
उदयं प्राग्वदुद्दिष्टं यच्च स्वायम्भुवादिषु ।<br>
तथा तदपि तद्ग्राम मानं पौराणपौरुषे ॥ १२ ॥<br>
पट्टिकाङ्गमधिष्टान मार्षके धाम्नि कीर्तितम् ।<br>
उपानं जगतीकण्ठ पट्टिका कुमुदादिषु ॥ १३ ॥<br>
स्थलान्तं कल्पयेदेवं पूराणे धाम्नि पौरुषे ।<br>
मानुषे पट्टिकान्तं च वृत्यन्तं जलनिस्रवम् ॥ १४ ॥<br>
पीठव्यासेन हर्म्यस्य नालिके भज्य युग्मयुक् ।<br>
यदि तद्वाह्य भागं च युग्ममेव विधीयते ॥ १५ ॥<br>
युग्मञ्चेद्युग्ममेवस्यात् सम्मिश्रं तेषु नेष्यते ।<br>
त्रिवर्ण पूजितं लिङ्गं पौरुषं वा विधीयते ॥ १६ ॥</p>
<p>इति उत्तरकामिकाख्ये महातन्त्रे पौरुषलिङ्गप्रासादविधिः एकोन<br>
चत्वारिंशत्तमः पटलः ॥</p>
<p>४०। चत्वारिंशत्तमे पटले लिङ्गवशात् प्रासादविधिः</p>
<p>अथेदानीं विशेषेण लिङ्गात् प्रासाद उच्यते ।<br>
स्वायं बाणलिङ्गं दैवीकं चार्षकं त्विति ॥ १ ॥<br>
सिद्धविद्याधराद्यैश्च स्थापितं यन्महात्मभिः ।<br>
तेषां लिङ्गवसाद्विद्वान् प्रासादं परिकल्पयेत् ॥ २ ॥<br>
पूजाम्श मानतो नाहात् विस्तारादुच्छ्रयादपि ।<br>
एतेषां कर्णमानैश्च प्रसादं परिकल्पयेत् ॥ ३ ॥<br>
तत्समं द्विगुणं वापि त्रिगुणं वा चतुर्गुणम् ।<br>
पञ्चषड्गुणितं वापि द्विगुणाद्यं प्रगृह्यताम् ॥ ४ ॥<br>
अष्टौ वा देवमानानि नवमानानि सुव्रताः ।<br>
तत्तदर्धं तदर्धं स्याद् द्वात्रिंशत् कथितानि तु ॥ ५ ॥<br>
प्रत्येकं चैवमाख्यातं पीठमानं द्विजोत्तमाः ।<br>
पीठ द्विगुणमानो वा त्रिगुणो वा चतुर्गुणः ॥ ६ ॥<br>
पञ्चषड्गुणितो वापि गर्भहेहस्य विस्तरः ।<br>
अवान्तर प्रमाणानि पूर्ववत्परिकल्पयेत् ॥ ७ ॥<br>
गर्भगेहविशाले तु द्विभागादेकभागतः ।<br>
षड्गुणान्तर पर्यन्तान् भागान् कृत्वैकभागतः ॥ ८ ॥<br>
एकभाग विवृद्ध्या तु द्विगुणान्ता विशालता ।<br>
भित्तेरन्तर मानं तु पूर्ववत्परिकल्पयेत् ॥ ९ ॥<br>
लिङ्गात् पीठं ततो गर्भो गर्भाद्भित्ति विनिश्चये ।<br>
एकात्सप्तयवान्तं तु मात्रादेक विवृद्धितः ॥ १० ॥<br>
पीठ गर्भे भवेदेवं भवेत् प्रासादविस्तरे ।<br>
अङ्गुलीहस्त पूर्णार्थं सप्तमात्रन्त माचरेत् ॥ ११ ॥</p>
<p>इति उत्तरकामिकाख्ये महातन्त्रे लिङ्गवशात् प्रासाद विधिः<br>
चत्वारिंशत्तमः पटलः</p>
<p>४१। एकचत्वारिंशत्तमे पटले सार्व देशिक लिङ्ग प्रासाद विधिः</p>
<p>सार्वदेशिक लिङ्गादेस्स्थापनं सम्यगुच्यते ।<br>
प्रासाद स्याथ लिङ्गस्य पीठस्याश्मन एव वा ॥ १ ॥<br>
सार्वदेशिक सञ्ज्ञस्य विधिस्सर्वत्र सम्मतः ।<br>
सात्विके राजसे देशे तामसे वा प्रकल्पयेत् ॥ २ ॥<br>
विशेषाद्राजसे देशे राज्ञां विजयकारणम् ।<br>
धर्म कामार्थ सिद्ध्यर्थं सार्व कामिकमुच्यते ॥ ३ ॥<br>
अन्ये मोक्ष प्रदास्सर्वे कर्तुः कारयितुस्सदा ।<br>
नागरं स्याद्युगे कार्ते त्रेते द्वाविड मिष्यते ॥ ४ ॥<br>
द्वापरे वेसरं कार्यं सार्वदेश्यं कलौ युगे ।<br>
वराटं चैव सालिङ्गं सर्वत्रापि च सम्मतम् ॥ ५ ॥<br>
नागराद्द्राविडाच्चापि कालिङ्गाद्वेसरादपि ।<br>
वराटाख्यं विशिष्टं स्यात्सार्वदेश्यं मुनीश्वराः ॥ ६ ॥<br>
सार्व देशिक मित्युक्तं फलं तस्य विशिष्यते ।<br>
स्वायम्भुवं च बाणं च दैविकं चार्षकं तथा ॥ ७ ॥<br>
यथा विशिष्टं विप्रेन्द्राः दाहृतम् ।<br>
मानुषे त्वेव लिङ्गादौ फल वैशिष्य मिष्यते ॥ ८ ॥<br>
तस्माच्छ्रेयोऽर्थिभिः कार्यं सार्वदेशिक सञ्ज्ञितम् ।<br>
तन्त्र सङ्कर दोषोऽपि मन्त्र सङ्कर एव वा ॥ ९ ॥<br>
आचार्य सङ्करो वापि देशसङ्कर एव वा ।<br>
काल सङ्कर दोषश्च युगसङ्कर एव वा ॥ १० ॥<br>
अन्येषां सङ्करो वापि यतो नातो विशिष्यते ।<br>
सार्वदेशिक धाम्नस्तु मानोन्मानं विधीयते ॥ ११ ॥<br>
त्रिचतुर्हस्तमारभ्य द्विद्विहस्त विवर्धनात् ।<br>
पञ्चाशद्धस्तपर्यन्तं मानं स्यात् सार्वदेशिकम् ॥ १२ ॥<br>
सार्व देशिक धामादौ शान्तिकाद्युच्छ्रयास्तु ये ।<br>
तारद्विभागे त्र्यंशाद्याः सप्तान्ताः शान्तिकादयः ॥ १३ ॥<br>
अध्यर्ध त्रिगुणान्ताश्च सङ्ग्राह्या देशिकोत्तमैः ।<br>
एक द्वित्रिकरैर्युक्तमानाद्धीनं तु वाधिकम् ॥ १४ ॥<br>
आयाद्यं सकले नेति नियमान्नेष्यते द्विजाः ।<br>
विस्ताराद्च्छ्रयाद्वाथ विस्तार स्योच्छ्रयेण वा ॥ १५ ॥<br>
विस्तारायामतो वाथ नाहेनाथ परीक्षयेत् ।<br>
प्रसङ्गेन च कथ्यन्ते लेशादाया दयोऽपि ये ॥ १६ ॥<br>
गुणयेदिष्टमानं तु नवनागरसैः क्रमात् ।<br>
रुद्रभानु शरिर्हन्याच्छेषमायं विनिर्दिशेत् ॥ १७ ॥<br>
गुणाष्टरन्ध्र दशभिः मनुषड् वसु सप्तभिः ।<br>
गुणयेत् क्षपये द्वापि तच्छेषं व्ययमादिशेत् ॥ १८ ॥<br>
भानु नाडि रसैर्वृद्धनक्षत्रैः क्षपयेद्दिनम् ।<br>
नृप कर्तृ दिना द्वास्तु लिङ्गाद्युक्त दिनान्तकम् ॥ १९ ॥<br>
गुणयेल्लब्ध नक्षत्रे जन्माद्यानि यथा क्रमम् ।<br>
तुष्टिस्सम्पद्विपत्क्षेम प्रत्यरं साधको वधः ॥ २० ॥<br>
मैत्रं परममैत्रं कलहः प्रथमक्रमे ।<br>
द्वितीये सम्पदाद्यास्तु पूर्ववत्समुदाहृदम् ॥ २१ ॥<br>
शुभं तृतीय जन्मर्क्षं मृतमष्टमराशिकम् ।<br>
वैनाशिकं च त्यक्त्वा तु तृतीये वा विपर्यये ॥ २२ ॥<br>
शेषं शुभमिति ज्ञेयमेवं ज्ञात्वा प्रयोजयेत् ।<br>
वियोगाद्यशुभं योगं गणं चासुर मानुषम् ॥ २३ ॥<br>
वर्जयेत्सिद्धिकामस्तु मुक्तिकामो यथेच्छया ।<br>
सप्तर्तुर्भूत वेदाग्नि नवभिः क्षपितं तु यत् ॥ २४ ॥<br>
तस्कराद्यंशकं ज्ञेयं नाम्ना तेषां फलं भवेत् ।<br>
रुद्र रन्ध्रगुणैवृद्धिं योनिभिः क्षपयेद्गुरुः ॥ २५ ॥<br>
ध्वजाद्या योनयश्चाष्टौ षट्जाद्यास्सप्तयोनयः ।<br>
पृथ्व्याद्याः पञ्च सङ्ख्या वा<br>
दक्षिणाद्यास्त्रयोऽग्नयः ॥ २६ ॥<br>
चतुष्प्रकाराद्विज्ञेया ध्वजाद्याः पूर्ववन्मताः ।<br>
षड्जो वृषभगान्धारौ पञ्चमो मध्यमस्तथा ॥ २७ ॥<br>
निषादो धैवतस्सप्त योनयस्तासु शस्यते ।<br>
षड्ज&quot;च वृषभो मध्ये भूतेषु पृथिवी जलम् ॥ २८ ॥<br>
गार्हपत्यस्तथैवाहनीयोऽग्निषु शस्यते ।<br>
पृथ्व्याद्याः प्रथिताः पञ्च दक्षिणाद्यास्तथाग्नयः ॥ २९ ॥<br>
वृद्धं नवाष्टकरसैर्हरेद्वारं तु सप्तभिः ।<br>
निन्दिता रविसौराराश्शुभयोगे शुभप्रदाः ॥ ३० ॥<br>
प्रासादे मण्डपे चैव प्राकारे गोपुरे तथा ।<br>
लिङ्ग बेरादिके चैव मायाद्यं कल्पयेद्विजाः ॥ ३१ ॥<br>
किं तु लिङ्गे च बेरे च तुड्गे नैव निरीक्षयेत् ।<br>
धाम्नस्त्र्यंशं चतुस्त्र्यंशं पञ्चत्र्यम्श द्रिभागिकम् ॥ ३२ ॥<br>
षडंशे चतुरंशं वा सप्तभागे तु पञ्चभिः ।<br>
चतुर्भिर्वा त्रिभागैर्वा गर्भगेहं पकल्पयेत् ॥ ३३ ॥<br>
अष्टांशे त्रिचतुष्पञ्चषड्भागैर्गर्भ इष्यते ।<br>
नवांशे त्रिचतुष्पञ्चषड् सप्तांशैस्तु नालिकाम् ॥ ३४ ॥<br>
मिश्रं वा योजयेद्भित्तिं युग्मायुग्मकरेषु च ।<br>
त्र्यंशैकं तदूद्वयांशं वा पञ्चांशे त्र्यंशमेव वा ॥ ३५ ॥<br>
षडंशे चतुरंशं वा सप्तांशे त्र्यंशमेव वा ।<br>
चतुरंशं तु वा मध्ये षडंशं पञ्च भागिकम् ॥ ३६ ॥<br>
अष्टांशे तु कृते व्यासे नवांशे पञ्च भागिकम् ।<br>
चतुरंशेन वा भद्रं मध्यमे परिकल्पयेत् ॥ ३७ ॥<br>
पादं वार्ध त्रिपादं वा कुर्याद्द्वयंशं तु निर्गमः ।<br>
भद्रस्य युग्मपार्श्वस्थ रुद्र रूपादिरेव वा ॥ ३८ ॥<br>
तले तले तु चैवं वा कल्पयेद्देशिकोत्तमः ।<br>
सार्व देशिक लिङ्गानि कथ्यन्ते गर्भमानतः ॥ ३९ ॥<br>
प्रसादर्गभमाने तु पञ्चाशे त्रिभिरुत्तमम् ।<br>
नवांशे पञ्चभिर्मध्यं भवत्यर्धेन कन्यसम् ॥ ४० ॥<br>
तदवान्तरभेदेन भवन्त्यन्यानि षद्पुनः ।<br>
तत्तदन्तरमानेन त्रयस्त्रिंशत्प्रमाणकम् ॥ ४१ ॥<br>
विंशत्यंशे कृते गर्भे दशांशमधमं भवेत् ।<br>
एकादशांशैर्मध्यं स्यात् भागैर्द्वादशभिर्वरम् ॥ ४२ ॥<br>
मध्यमेष्ट विभागे तु नव लिङ्गादयस्तु वा ।<br>
गर्भन्तु नवधा कृत्वा नवलिङ्गोच्छ्रयस्तु वा ॥ ४३ ॥<br>
अधमं गर्भपादं वा त्रिपादं चोत्तमं भवेत् ।<br>
मध्यमेऽष्ट विभागे तु तत्तदन्तभेदतः ॥ ४४ ॥<br>
त्रयस्त्रिंशत्प्रमाणानि लिङ्गानां कथितानि च ।<br>
अथवा गर्भ गेहस्य त्र्यंशैकमधमं भवेत् ॥ ४५ ॥<br>
गर्भार्धं मध्यमं ज्ञेयं पञ्च त्र्यंशं वरं मतम् ।<br>
पूर्ववन्मध्यमं कृत्वा त्रयस्त्रिंशत्प्रमाणकम् ॥ ४६ ॥<br>
लिङ्गायामे विकारांशे चतुर्भूतरसैर्हितम् ।<br>
एकहस्तं समारभ्य चेकैकाङ्गुल वर्धनात् ॥ ४७ ॥<br>
नवहस्त प्रमाणान्तं मानं स्याल्लिङ्ग दर्ध्यके ।<br>
एक विंशति भागेन गर्भगेहे विभाजिते ॥ ४८ ॥<br>
त्रयोदशांशकं श्रेष्ठं दशाम्श मधमं भवेत् ।<br>
पूर्ववन्मध्यमं कृत्वा त्रयस्त्रिंशत्प्रमाणकम् ॥ ४९ ॥<br>
लिङ्गायामे विकारांशे चतुर्भूत रसैर्हितम् ।<br>
सत्रिभागैश्शरैर्लिङ्ग विस्ताराः परिकीर्तितः ॥ ५० ॥<br>
गायत्र्यंशे तु लिङ्गोच्चे पञ्चभिर्वाथ विस्तरः ।<br>
अथवाष्ट दशांशे च लिङ्गोच्चे पञ्चभागिके ॥ ५१ ॥<br>
चतुर्भागोथवा लिङ्गविस्तारः परिकीर्तितः ।<br>
दैर्ध्यं त्रिसप्तधा कृत्वा रसभूताब्धि भागतः ॥ ५२ ॥<br>
विस्तारः कथितश्शास्त्रे लिङ्गानां मुनिपुङ्गवाः ।<br>
द्वार स्तम्भादिभिश्चैव मानं लिङ्गे समूह्यताम् ॥ ५३ ॥<br>
भागेन वाथ लिङ्गानि विभजेत्तानि चाङ्गुलैः ।<br>
आयादि शुभसिद्ध्यर्थम् अंशैर्वा विभजेद्यथा ॥ ५४ ॥<br>
षोडशांशं समारभ्य चतुर्विंशति संयुतम् ।<br>
शतांशं विभजेत्तत्र त्वेकाम्श योजयेद्गुरुः ॥ ५५ ॥<br>
तैर्वा निरीक्षये ल्लिङ्गं बेराद्यायादिकं गुरुः ।<br>
समखण्डं वर्धमानं शैवाधिक्यं त्रिराशिकम् ॥ ५६ ॥<br>
स्वस्तिकं च सहस्रख्यं धारालिङ्गमिति द्विजाः ।<br>
इयत्तया समुद्देश क्रमेणैष विधीयते ॥ ५७ ॥<br>
त्रिधा विभज्य लिङ्गोच्चं कुर्याद्भागत्रयं क्रमात् ।<br>
तद्भाग सदृशस्तारस्समखण्डोऽयमीरितः ॥ ५८ ॥<br>
पूर्वोक्त तारयुक्तो वा समखण्डो मुनीश्वराः ।<br>
पक्षस्मृत्येक विंशांशं गायत्र्यंशे शिवायते ॥ ५९ ॥<br>
चतुष्पञ्चर्तुसप्तांशा ब्रह्मभागे समीरिताः ।<br>
भाग भाग विवृद्ध्या स्यात्<br>
तस्मात्तस्माद्धरीशयोः ॥ ६० ॥<br>
वर्धमानानि चत्वारि ब्राह्मणादिष्वनुक्रमात् ।<br>
अथवान्यप्रकारेण वर्धमानं विधीयते ॥ ६१ ॥<br>
एक हस्तेऽङ्गुलं ह्येकं द्वित्रिहस्ते त्रिमात्रकम् ।<br>
चतुष्पञ्चकरे पञ्च षड् सप्तसु च सप्तकम् ॥ ६२ ॥<br>
नवाङ्गुलं तु विज्ञेयं लिङ्गयोर्वसरन्ध्रयोः ।<br>
एकद्वित्रिक्रमाद्दद्यादधिके ऋतुवत्कृते ॥ ६३ ॥<br>
ब्रह्मविष्णुहरांशे तु हास्तिकोपि ह्यतो विधिः ।<br>
सप्तसप्ताष्ट भागं तु पञ्च पञ्च षडंशकम् ॥ ६४ ॥<br>
चतुश्चतुश्शरांशं तु वह्नि वह्नि युगांशकम् ।<br>
एवं शिवाधिकं लिङ्गं ब्राह्माद्यादिष्वनुक्रमात् ॥ ६५ ॥<br>
लिङ्गोच्चं नवधा कृत्वा ब्रह्माद्यास्त्रिस्त्रिभागतः ।<br>
षड्सप्ताष्ट विभागैस्तु नाहो रुद्रादिषु क्रमात् ॥ ६६ ॥<br>
त्रैरशिकमिदं लिङ्गंशुद्राणां तत् प्रशस्यते ।<br>
नवधा लिङ्गमानेन त्रिचतुर्भिरजादयः ॥ ६७ ॥<br>
स्वस्तिकं लिङ्गमाख्यातमन्यथा च निगद्यते ।<br>
त्रिंशद्भागे शिवायामे नवदिग्रुद्रभागतः ॥ ६८ ॥<br>
ब्रह्माद्यास्त्वथवा तेभ्यो भाग भागाद्यनुक्रमात् ।<br>
त्रयस्त्रिंशत्कृते लिङ्गे स्वस्थिकं शूद्रयोग्यकम् ॥ ६९ ॥<br>
सहस्राख्यं च धाराख्यं पूर्वोक्त्यात्रापि गृह्यताम् ।<br>
मुख लिङ्गं च पूर्वोक्त विधिनात्रापि भाव्यते ॥ ७० ॥<br>
शिरोवर्तनमेतैषां पूर्वोक्तविधिना नयेत् ।<br>
लिङ्गानामधिकं दद्याच्छिरसो वर्तनांशकम् ॥ ७१ ॥<br>
समस्तमथवा त्र्यंशमधिकं वर्तनांशतः ।<br>
शिवलिङ्गप्रतिष्ठोक्तविधिना लक्षणं नयेत् ॥ ७२ ॥<br>
यावल्लिङ्गस्य विस्तार स्तावत् पीठस्य विस्तृतिः ।<br>
लिङ्गविष्कम्भमानेन त्रिगुणा वाथ विस्तृतिः ॥ ७३ ॥<br>
चतुष्पञ्च गुणा वापि द्विगुणा वाथ विस्तृतिः ।<br>
पूजाम्श द्विगुणा वाथ त्रिगुणा वा चतुर्गुणा ॥ ७४ ॥<br>
तत्तत्कर्णप्रमाणा वा नाहेन सदृशापि वा ।<br>
नाह द्विगुण माना वा पीठ विस्तृति रुच्यते ॥ ७५ ॥<br>
तत्तदन्तर मानानि पीठानां कथितानि च ।<br>
गर्भगेह त्रिभागैकश्चतुर्भागैक एव वा ॥ ७६ ॥<br>
गर्भार्धोवाविशालस्स्यात् पीठस्य मुनिपुङ्गवाः ।<br>
विष्णुभाग समोत्तुङ्ग पादार्ध सहितोऽथवा ॥ ७७ ॥<br>
ब्रह्मांशमष्टधा कृत्वा व्योम भाग विवर्धनात् ।<br>
पञ्चांशोच्चं तदुच्चं वा विष्ण्वंशोत्तुङ्गतोऽधिकः ॥ ७८ ॥<br>
पीठ स्थापनरीत्यैव तस्यालङ्कार माचरेत् ।<br>
लिङ्ग विष्कम्भमानेन द्विगुणं त्रिगुणं तु वा ॥ ७९ ॥<br>
चतुष्पञ्च गुणं कूर्म शैलं प्रकल्पयेत् ।<br>
तत्तदन्तर मानानि नवधापरिकल्पयेत् ॥ ८० ॥<br>
लिङ्गायाम समं वापि लिङ्गनाहसमं तु वा ।<br>
पीठ विस्तार सदृशं ब्रह्मशैलं प्रकल्पयेत् ॥ ८१ ॥<br>
तद्विशाल समं वाथ त्रिपादं त्वर्धमेव वा ।<br>
तत्पादं वा समुत्सेधं ब्रह्मशैलस्य कल्पयेत् ॥ ८२ ॥<br>
तद्वन्मध्यं चतुर्भक्त्वायुज्याद्वा कशिलोच्छ्रयम् ।<br>
लिङ्ग विष्कम्भ मानं तु विकाराम्श समं भवेत् ॥ ८३ ॥<br>
भागादेक विवृद्ध्या तु चतुर्भागावसानकम् ।<br>
ब्रह्मशैलावटं कुर्यात् उत्सेधाद्विस्तरात् पुरः ॥ ८४ ॥<br>
एकैकयाविवृद्ध्या तु द्वयङ्गुलान्तं प्रकल्पयेत् ।<br>
कश्चिदस्ति विशेषोऽस्मिन् यावत्पूजाम्श दैर्घ्यकम् ॥ ८५ ॥<br>
तावन्निर्गमसंयुक्तं पीठिका यदि कल्पिताः ।<br>
छायादोषो यथा नस्यात् लिङ्गपीठिकयोर्द्विजाः ॥ ८६ ॥<br>
देशस्य देशनाथस्य कर्तुः कारयितुस्तथा ।<br>
आवहेदुत्तमां सिद्धिं सर्व लिङ्गेष्वयं विधिः ॥ ८७ ॥<br>
तथैव पूजा भागार्धा दधश्चेल्लक्षणं कृतम् ।<br>
अर्चांशादधिकं पीठं पार्श्वतो न्यूनमेव वा ॥ ८८ ॥<br>
कल्पितं पीठमेवं वा पीठलिङ्गं तु मुक्तिदम् ।<br>
सिद्ध्यै विगर्हितं तत्स्यात् समं चेत् सिद्धिदं द्वयम् ॥ ८९ ॥<br>
शान्तिकाद्युछ्रयाद्यं च प्रोक्तं प्रासाद कल्पने ।<br>
गण्यं तदनु रोधेन नाद्यन्तमिह कथ्यते ॥ ९० ॥<br>
तत्सङ्ग्रहेऽपि नात्यन्त दोषस्स्यात् सार्वदेशिके ।<br>
स्वयम्भु दैविके बाणे गाणे मौने विशेषतः ॥ ९१ ॥<br>
लक्षणं नेष्यते तेषां विस्तारेणोच्छ्रयेण वा ।<br>
तथा ब्रह्मादिभिर्भागै श्शिरोलक्षण भेदतः ॥ ९२ ॥<br>
ब्रह्मनन्दि शिलाभिश्च स्वाकारो लक्षणं यतः ।<br>
त्रिभिर्ब्रह्मादिभिर्भागैर्द्वाभ्यामेकेन वा युतम् ॥ ९३ ॥<br>
यदाकार विशिष्टं तद्रूपं तस्य तदेव हि ।<br>
प्रासाद पीठिके तेषां गर्भमानादिकं च यत् ॥ ९४ ॥<br>
सार्व देशिकमेवेष्टं यतस्ते सार्वदेशिकाः ।<br>
प्रासाद पीठिकादीनां जीर्णादौ समुपस्थिते ॥ ९५ ॥<br>
जीर्णोद्धार विधानेन पीठप्रासाद माचरेत् ।<br>
परित्यक्त शिलायोगे शिलायोगश्च कथ्यते ॥ ९६ ॥<br>
स्वायम्भुवादि लिङ्गानां दृश्यभागादधः स्थितम् ।<br>
दर्शयेत् खननाद्यैश्चेच्चोर दुःखावहं नृणाम् ॥ ९७ ॥<br>
दृश्य भागमिति ज्ञेयं ब्रह्मविष्णुहरांशकम् ।<br>
तस्मादधः स्थितं लिङ्गं मूलेनैव परीक्षयेत् ॥ ९८ ॥<br>
अज्ञानाच्छोधने कर्तुर्मृत्युरेव न संशयः ।<br>
सार्वदेशिकलिङ्गानामित्थं लक्षण मीरितम् ॥ ९९ ॥<br>
प्रतिष्ठाया विधानं यत् पूर्वोक्त विधिनोच्यते ॥ ९९१।२ ॥</p>
<p>इति उत्तर कामिकाख्ये महातन्त्रे सार्वदेशिकलिङ्ग प्रासाद विधिः एक<br>
चत्वारिंशत्तमः पटलः ॥</p>
<p>४२। द्विचत्वारिंशत्तमे पटले अङ्गलिङ्ग प्रतिष्ठा विधिः</p>
<p>अङ्गलिङ्गप्रतिष्ठान्तु प्रवक्ष्यामि समासतः ।<br>
प्रधानमङ्गमित्येवं द्विधं लिङ्गमुच्यते ॥ १ ॥<br>
मण्डपाः परिवारा वा प्राकारा गोपुरादयः ।<br>
यस्य लिङ्गस्य विद्यन्ते तत् प्रधानमिति स्मृतम् ॥ २ ॥<br>
यत् प्रधानाविरोधेन पञ्चप्राकार मध्यमे ।<br>
तदङ्गमिति विख्यातं परिवारैर्विनाकृतम् ॥ ३ ॥<br>
शुभाशासंस्थितं भुक्त्यै मुक्त्यै सर्वासुदिक्षु च ।<br>
पश्चिमोत्तरपूर्वाशाश्शुभाशास्सम्प्रकीर्तिताः ॥ ४ ॥<br>
कुर्यात्तेषां विमानाद्यं मूल धामोनमानकम् ।<br>
तत्रसंस्थापयेल्लिङ्गं प्रतिमां वोभयात्मिकाम् ॥ ५ ॥<br>
प्राकारत्रयबाह्ये तु यदि देवाः प्रकीर्तिताः ।<br>
परिवारादिकं तत्र कुर्याद्वा लेशमार्गतः ॥ ६ ॥<br>
नित्योत्सवादिकं तत्र विरोधाय न कल्पते ।<br>
अङ्गलिङ्गाद्यकं शुद्धशैव मार्गेण कारयेत् ॥ ७ ॥<br>
नैव पाशुपतेनापि न महाव्रतिना क्वचित् ।<br>
न बौद्धार्हतकापालपाञ्चरात्रादिकैर्न च ॥ ८ ॥<br>
अन्यैरपि न कर्तव्यं दर्शनान्तरसंस्थितैः ।<br>
प्रमादत्तैः कृते तच्च शैवं सम्पादयेत् क्षणात् ॥ ९ ॥<br>
एकहस्तात्त्रिहस्तान्तमङ्गलिङ्गप्रमाणकम् ।<br>
अत ऊर्ध्वं न कर्तव्यं कृतं चेत् सर्वदोडकृत् ॥ १० ॥<br>
पञ्चादशकरादूर्ध्वं प्रासादं नैव कारयेत् ।<br>
स्वधामगर्भमानाद्वा कुर्यादङ्गुलमानतः ॥ ११ ॥<br>
सार्वदेशिकमेवेष्टं प्रासादं लिङ्गमेव च ।<br>
कर्षणादिकमेतेषां कर्तव्यं वा न वा पृथक् ॥ १२ ॥<br>
आद्येष्टकादिकं कर्म तावदस्य समाचरेत् ।<br>
एवं लिङ्ग विमानाद्यं कृत्वा संस्थापयेत् सुधीः ॥ १३ ॥<br>
प्रागेव विहितं यस्मात् प्रतिष्ठा तेन चोच्यते ।<br>
मूर्धेष्टकादिकं कर्म जीर्णोद्धारादिकं च यत् ॥ १४ ॥<br>
पूर्वोक्त विधिना सर्व कर्तव्यं चोदितं तथा ।<br>
क्रियमाणेऽपि मूलस्य पवित्रारोहणादिके ॥ १५ ॥<br>
तस्मिन्कालेऽङ्गलिङ्गादेः पवित्रारोहण न वा ।<br>
पृथग्वा करणीयं तद्यथाशास्त्रं द्विजोत्तमाः ॥ १६ ॥<br>
एवंयः कारयेदङ्गलिङ्गादेः स्थापनं नरः ।<br>
आयुः श्रीकीर्तिसौभाग्यारोग्यभोग्यबुहुप्रजाः ॥ १७ ॥<br>
संलब्धकामो देहान्ते शिवेन सह मोदते ।<br>
एकाद्येकैकवृद्ध्या तु रुद्रसङ्ख्यावसानकम् ॥ १८ ॥<br>
अष्टोत्तरशतं वाथ तदर्धं वा तदर्धकम् ।<br>
शतं वार्धं तदर्धं वा शतोर्ध्वमपि पुष्कलम् ॥ १९ ॥<br>
एवं यः कारयेत् कर्ता स एवाहं न संशयः ॥ १९१।२ ॥</p>
<p>इति उत्तरकामिक महातन्त्रे अङ्गलिङ्गप्रतिष्ठाविधिः द्वित्वारिंशत्तमः<br>
पटलः ॥</p>
<p>४३। त्रिचत्वारिंशत्तमे पटले सदाशिवस्थापन विधिः</p>
<p>सदेशस्थापनं वक्ष्ये तल्लक्षणपुरस्सरम् ।<br>
द्रव्यैश्शिलादिभिः कुर्यात् पूर्वोक्तैस्तं विशेष्टः ॥ १ ॥<br>
बद्धपद्मासनं श्वेतं स्थितं पञ्चास्यसंयुतम् ।<br>
पिङ्गलाभं जटाचूडं दशदोर्दण्डमण्डितम् ॥ २ ॥<br>
अभयं च प्रसादं च तथा शक्तिं त्रिशूलकम् ।<br>
खट्वाङ्गं दक्षभागस्थैर्वहन्तं करपल्लवैः ॥ ३ ॥<br>
बुजङ्गं चाक्षमालं च डमरुं नीलपङ्कजम् ।<br>
बीजापूरं च वामस्थैर्वहन्तं सुप्रसन्नकम् ॥ ४ ॥<br>
अर्चनाध्यायसंसिद्धध्यानान्तरयुतं तु वा ।<br>
इच्छाज्ञानक्रियाशक्तित्रयसङ्कॢप्तलोचनम् ॥ ५ ॥<br>
ज्ञानचन्द्रकलायुक्तं कलावर्षोपलक्षितम् ।<br>
ब्रह्मसूत्रादिकं कार्यं सुखेश प्रतिमोदितम् ॥ ६ ॥<br>
एवं सदाशिवः कार्यो मनोन्मना समन्वितम् ।<br>
इत्थं लक्षणमाख्यातं प्रतिष्ठाविधिरुच्यते ॥ ७ ॥<br>
वाराद्यं पूर्ववद्ग्राह्यमङ्कुराणां समर्पणम् ।<br>
तदन्ते रत्नविन्यासं दृष्ट्युन्मीलनमेव च ॥ ८ ॥<br>
बेरशुद्धिं पुरादीनां प्रदक्षिणमथाचरेत् ।<br>
जलाधिवासनं पश्चान्मण्टपं पूर्ववन्नयेत् ॥ ९ ॥<br>
मण्टपे कुण्डकॢप्तिं च ग्रहभूतैकसङ्ख्यया ।<br>
तानि कुण्डानि वृत्तानि तद्दिगश्राणि वा भवेत् ॥ १० ॥<br>
पश्चाच्छिल्पिविमोक्षं च द्विजानां भोजनं तथा ।<br>
पुण्याहं वास्तुहोमं च भूपरिग्रहमेव च ॥ ११ ॥<br>
वेद्यूर्ध्वे स्थण्डिलं शय्याकॢप्तिं पूर्ववदाचरेत् ।<br>
प्रतिमाशोधनं कृत्वा कौतुकं बन्धयेत्ततः ॥ १२ ॥<br>
शय्यायां शाययेद्देवं प्राक्शिरश्चोर्ध्ववक्त्रकम् ।<br>
शिरःप्रदेशे देवस्य सदाशिवघटं न्यसेत् ॥ १३ ॥<br>
सर्वलक्षणसपन्नं यजेत् कुम्भे सदाशिवम् ।<br>
वर्धनीमुत्तरे न्यस्य यजेत्तस्यां मनोन्मनीम् ॥ १४ ॥<br>
परितोऽष्टौ घटान्न्यस्य विद्येशांस्तेषु पूजयेत् ।<br>
तत्त्वमूर्त्यादिविन्यासं कृत्वा होमं समाचरेत् ॥ १५ ॥<br>
संस्कृत्य कुण्डं वह्निं च समिदाज्यचरूंस्तिलान् ।<br>
यवा।लाजांश्च हुत्वान्ते सिद्धार्थं च पयांस्तथा ॥ १६ ॥<br>
अश्वत्थोदुम्बरप्लक्षवटाः पूर्वादिदिक्षु च ।<br>
शमीरवदिरमायूरबिल्वास्युः वह्निकोणतः ॥ १७ ॥<br>
प्रधानस्य पलाशस्स्यात् स च सर्वत्र वा मतः ।<br>
प्रत्येकं पूर्ववद्धुत्वा द्वितीये देशिकश्शुचिः ॥ १८ ॥<br>
उद्धृत्य प्रतिमामिष्ट्वा कुम्भानग्निं च पूर्ववत् ।<br>
देशिकादींश्च सम्पूज्य दक्षिणां दापयेत्ततः ॥ १९ ॥<br>
ततो महूर्ते सम्प्राप्ते कुम्भाद्बीजं पुरो न्यसेत् ।<br>
कुम्भाद्बीजं समादाय सदेशहृदि विन्यसेत् ॥ २० ॥<br>
वर्धन्या बीजमादाय तस्य पीठे तु विन्यसेत् ।<br>
सहजा यदि सा देवी तस्यास्तु हृदि विन्यसेत् ॥ २१ ॥<br>
अन्येभ्यो बीजमादाय पीठस्य परितो न्यसेत् ।<br>
तत्तद्घटोदकैश्चैव तत्तद्देशेऽभिषेचयेत् ॥ २२ ॥<br>
स्नपनं भूरि नैवेद्यं पूजामुत्सवमारभेत् ।<br>
देव्याश्च स्नपनं कृत्वा कल्याणं कारयेत्ततः ॥ २३ ॥<br>
अनुक्तमत्र यत्कुर्यात् सामान्यस्थापनोक्तवत् ।<br>
नित्यार्चनादिकं सर्वं प्राग्वदेव समाचरेत् ॥ २४ ॥<br>
सदाशिव प्रतिष्ठां तु कुर्यादेवं हि यो नरः ।<br>
इहैव भोगान् भुक्त्वेष्टान् सोऽन्ते यायाच्छिवं परम् ॥ २५ ॥</p>
<p>इति उत्तरकामिकाख्ये महातन्त्रे सदाशिवस्थापन विधिः<br>
त्रिचत्वारिंशत्तमः पटलः ॥</p>
<p>४४। चतुश्चत्वारिंशत्तमे पटले देवी स्थापन विधिः</p>
<p>देव्यास्संस्थापनं वक्ष्ये तल्लक्षण पुरस्सरम् ।<br>
शिलादिद्रव्यमापाद्य तैः कुर्यात् प्रतिमां ततः ॥ १ ॥<br>
ग्रामादौ शिवहर्म्ये तु अष्टदिक्ष्वन्तरालके ।<br>
गौरीप्रतिष्ठा कर्तव्या इष्ट देशे मनोरमे ॥ २ ॥<br>
त्रिहस्ताद्येकपञ्चाशद्धस्तविस्तार संयुतम् ।<br>
तस्या धाम विधातव्यमुत्सेधाद्यं तु पूर्ववत् ॥ ३ ॥<br>
वलभ्याकारमिष्ट स्यादनुरूपयुतं तु वा ।<br>
वलभ्याकारमिष्टं चेच्चतुर्धा विभजेत्ततिम् ॥ ४ ॥<br>
दैर्घ्यं त्वेककांशवृद्ध्या तु षड्भिर्भगर्भो भवेत्पदैः ।<br>
एकेन भित्तिरुद्दिष्टा त्रिधा वा विभजेत्ततिम् ॥ ५ ॥<br>
द्वाभ्यां गर्भो भवेद्भित्तिस्समन्तादेकभागतः ।<br>
चतुर्धा भाजिते तारे षड्भिदैर्घ्यमथापि वा ॥ ६ ॥<br>
गर्भस्त्वष्टपदैः ख्यातस्त्वन्यथा च निगद्यते ।<br>
पञ्चधा भाजिते तारे दैघ्यं षड्भिरथापि वा ॥ ७ ॥<br>
सप्तभिस्त्वष्टभिर्वाथ नवभिर्दशभिस्तथा ॥ ८ ॥<br>
षड्भागे त्वेकभागादि वृद्ध्या द्विगुणामानतः ।<br>
आयामं गर्भभित्योश्च पूर्ववत्परिकल्पयेत् ॥ ९ ॥<br>
एवं विंशति भागान्तं विस्तारे परिकल्पिते ।<br>
तत्तद्विगुणमानान्तमायामं परिकल्पयेत् ॥ १० ॥<br>
द्वितलादितलेऽलिन्दान् भित्तिं च बहुसङ्ख्यया ।<br>
पादेन वार्धभागेन त्रिपादेन समन्ततः ॥ ११ ॥<br>
सार्धेन सत्रिपादेन द्विभागेनाथ कल्पयेत् ।<br>
हित्वालिन्दं बहिर्भागाद्धनं वा सर्वमिष्यते ॥ १२ ॥<br>
अधिष्ठानादि षड्वर्गं पूर्ववत् परिकल्पयेत् ।<br>
शालाकारम् सभाकारं प्रासादाकारमेव च ॥ १३ ॥<br>
मस्तकस्थूपिसङ्ख्या स्यादेकादेकाद शान्तिका ।<br>
दिग्देवतासु देव्यास्तु रूपभेदाः प्रकीर्तिताः ॥ १४ ॥<br>
शिवायतनदेवा वा गणपः षण्मुखोऽपि वा ।<br>
सिंहा वा वृषभो वापि वाहनं परिकीर्तितम् ॥ १५ ॥<br>
शुका वा कोणदेशे स्युरन्यत् प्रागुक्तवन्नयेत् ।<br>
पूर्वास्यं पश्चिमास्यं वा दक्षिणास्यं समीरितम् ॥ १६ ॥<br>
उत्तरास्यं तु वा कुर्यात्सर्वं तत्सम्पदां पदम् ।<br>
कृता चेद्गर्भमानेन तद्विस्तारो विशिष्यते ॥ १७ ॥<br>
आयामो वाथ सङ्ग्राह्याः प्रतिमालक्षणोक्तितः ।<br>
धाम्नि दिग्देवताः स्थाप्यास्तद्देवीरूप विग्रहाः ॥ १८ ॥<br>
रुद्रस्कन्दणेशा वा द्वादशान्ततलान्विते ।<br>
हर्म्य कोणेषु विषभं सिंहं वा परिकल्पयेत् ॥ १९ ॥<br>
प्रासादभित्तिदेवानामशेषाणामपि प्रभोः ।<br>
प्रासादस्य प्रतिष्ठायां प्रतिष्ठा परिकीर्तिता ॥ २० ॥<br>
रुद्रावतारक्रीडासु प्रतिष्ठा नैव कीर्तिता ।<br>
प्राकारपरिवारांश्च मण्टपादींश्च कल्पयेत् ॥ २१ ॥<br>
वामाद्याश्शक्ययो वापि परिवारे व्यवस्थिताः ।<br>
श्रीर्दुर्गा क्ष्मा शशिन्या च गायत्री चाप्युषा तथा ॥ २२ ॥<br>
सन्ध्यां सरस्वतीत्येताः स्थाप्या वा मुनिपुङ्गवाः ।<br>
प्रज्ञा मेधा श्रुतिश्चैव स्मृतिः स्वाहा वषट् च वै ॥ २३ ॥<br>
धृतिमतिश्च पूर्वादिक्रमाद्देव्यः प्रकीर्तिताः ।<br>
अथवा ज्येष्ठयोपेतास्सप्त मातर - ईरिताः ॥ २४ ॥<br>
देहली पेषणी चुल्की खण्डनोलूखली तथा ।<br>
मुसली मुद्गरी देवी वर्धमानी च वा मताः ॥ २५ ॥<br>
चतुर्द्विहस्ता इष्टास्त्राः पद्महस्तास्तु वा मताः ।<br>
वृषो गणाधिपः स्कन्दो महाशास्ता धनेश्वरः ॥ २६ ॥<br>
वीरश्च क्षेत्रपालश्च भास्करः पूर्वतो दिशि ।<br>
नै -ऋते वाग्निदेशे वा विघ्नेशं सम्प्रकल्पयेत् ॥ २७ ॥<br>
इन्द्रादीन्वा तदस्त्राणि कल्पयेत् पूर्वतो दिशि ।<br>
निर्माल्यधारिणीं देवीमशनीमीशगोचरे ॥ २८ ॥<br>
पूर्वोक्त परिवारान्वा कल्पयेद्देशिकोत्तमाः ।<br>
महापिठे विशेषेण सर्वाश्चापसरसः स्थिताः ॥ २९ ॥<br>
देव्या मानं त्रिधा प्रोक्तं शिवलिङ्गानुरूपतः ।<br>
पूजाशसदृशं वाथ द्विगुणं त्रिगुणं तु वा ॥ ३० ॥<br>
चतुष्पञ्चगुणं वापि पूजांशोच्चत्रिपादकम् ।<br>
अर्धं तदन्तरेष्टंशे नवमानं च वा भवेत् ॥ ३१ ॥<br>
पूजांशोच्चं चतुर्विंशच्छतं वाथ विभज्य च ।<br>
भ्रूदृग्घ्राणास्यकर्णान्तं बाहुकक्षस्तनान्तकम् ॥ ३२ ॥<br>
लिङ्गमानवशाद्देवीमानं निष्कल सञ्ज्ञके ।<br>
प्रतिमामानतस्तस्या मानमेवं समीरिओतम् ॥ ३३ ॥<br>
मात्राङ्गुले गृहार्चायां यवैर्वा परिकल्पयेत् ।<br>
ततश्चेयं प्रकर्तव्या देवी प्रोक्तप्रमाणतः ॥ ३४ ॥<br>
चतुर्भुजा त्रिणेत्रा च सुप्रसन्नैकवक्त्रका ।<br>
दुकूलवसना देवी करन्डमकुटान्विता ॥ ३५ ॥<br>
वरदाभय संयुक्ता पाशाङ्कुशकरान्विता ।<br>
द्विभुजा वा द्विनेत्रा वा प्रलम्बितकरान्विता ॥ ३६ ॥<br>
पद्महस्ताति शान्ता च सादेवी कनकप्रभा ।<br>
शुकोत्पलकरा वापि शूलपाशकरापि वा ॥ ३७ ॥<br>
यथेष्टास्त्रापि वा शङ्खचक्रहस्ता तु षड्भुजा ।<br>
दंष्ट्राकरालवदना पञ्चास्या दशदोर्युता ॥ ३८ ॥<br>
देवोक्तास्त्रासना वापि देवालिङ्गनतत्परा ।<br>
देवोरुसंस्थिता वापि स्थानकासनसंयुता ॥ ३९ ॥<br>
प्रलम्बवामपादा वा लम्बितापरपादिका ।<br>
देवेन सहिता वापि केवला वा प्रकीर्तिता ॥ ४० ॥<br>
श्यामा श्वेताथवा रक्ता साधकेच्छानुरूपतः ।<br>
ऋज्वाकारयुता वापि द्विभङ्ग सहिताथवा ॥ ४१ ॥<br>
नासाग्राल्लम्बयेत्सूत्र दक्षिणास्थितपात्तले ।<br>
गुल्पमध्ये स्थितं सूत्रं शिवसूत्रमिति स्मृतम् ॥ ४२ ॥<br>
तत्सूत्राद्वामभागस्थस्तनमध्यं गुणाङ्गुलम् ।<br>
तत्सूत्रं नाभिमध्यं यदेकाङ्गुलमिति स्मृतम् ॥ ४३ ॥<br>
सूत्रयोरन्तरं वेदमात्रमित्यभिधीयते ।<br>
जानुसूत्रान्तरं प्रोक्तं गुणाङ्गुलमिति द्विजाः ॥ ४४ ॥<br>
द्वयोरङ्गुष्ठयोर्मध्यं सार्धविश्वाङ्गुलं मतम् ।<br>
तत्त्रिभागैकभागं तु पाष्णर्योरन्तरकं स्मृतम् ॥ ४५ ॥<br>
कटकाग्रस्य चोत्सेधःस्तनाक्षस्य समो भवेत् ।<br>
नाभेस्तु मणिबन्धः स्यात् सार्धविश्वाङ्गुलोद्विजाः ॥ ४६ ॥<br>
पार्श्वमध्यमबाह्वोश्च मध्यमं पर्वताङ्गुलम् ।<br>
प्रलम्बितकरस्याग्रादूर्वग्रं तु षडङ्गुलम् ॥ ४८ ॥<br>
जानोस्तु मणिबन्धाच्च मध्यमं चतुरङ्गुलम् ।<br>
पार्श्वमध्यमबाह्वोश्च मध्यमं तु षडङ्गुलम् ॥ ४९ ॥<br>
दृष्टान्तमात्रमेतत्स्यात् सूत्रे तु नियमो न हि ।<br>
स्वतन्त्रे द्विविधं देव्या मानं शास्त्रे प्रचोदितम् ॥ ५० ॥<br>
मूलदेव्याः प्रमाणं तु पूर्वमुक्तं द्विजोत्तमाः ।<br>
उत्सवाद्यङ्गदेवीनां मानं यन्मूलबेरजाम् ॥ ५१ ॥<br>
लिङ्गमानवशात् प्रोक्तं मूलदेवीवशात्तथा ।<br>
अङ्गेषु मानं सग्राह्यं जानूरूसममेव वा ॥ ५२ ॥<br>
एवं देवी प्रकर्तव्या तस्याः सञ्ज्ञा द्विधा मता ।<br>
मनोन्मनीति गौरीति लक्ष्मभेदस्तु नानयोः ॥ ५३ ॥<br>
मूर्तिस्सादाशिवी यत्र कल्प्यते तत्र कल्प्यताम् ।<br>
तदा मनोन्मनीसञ्ज्ञां लभते विप्रसत्तमाः ॥ ५४ ॥<br>
नृत्तमूर्त्यादिभेदेषु गौर्याद्याख्यां समश्रुते ।<br>
कृत्वा सलक्षणां देवीं मन्त्रैस्संस्थापयेत्ततः ॥ ५५ ॥<br>
सान्तरेफ महामाया बिन्दुनाद समन्विता ।<br>
मनोन्मन्या मनुश्चायं हस्थाने खान्तयुग्यदि ॥ ५६ ॥<br>
गौरीमन्त्र इति प्रोक्तः सविरर्गौ तु वा मतौ ।<br>
वान्तरेफ महामाया विष्ण्वंशाभ्यां युतो मनुः ॥ ५७ ॥<br>
अष्टवर्गतृतीयं तु चतुर्थस्वर संयुतम् ।<br>
बिन्दुनाद शिखामात्रं देवीबीजमिदं तु वा ॥ ५८ ॥<br>
ऐङ्कारं क्लीं समायुक्तः सौकारो बिन्दुनादयुक् ।<br>
मन्त्रोऽयं हंससंयुक्तः श्रीबीजं वा मनुर्भवेत् ॥ ५९ ॥<br>
एवं चतुर्मनुर्देव्यास्सनातन इति स्मृतः ।<br>
एवं मूलमनुः प्रोक्तस्तस्मिन् ब्रह्माङ्गकल्पना ॥ ६० ॥<br>
हृत्पुटौ जातिमूलौ तु मूर्तिविद्यमनू स्मृतौ ।<br>
आदिशक्तिमनुर्वापि मूलमन्त्र इति स्मृतः ॥ ६१ ॥<br>
एवं मन्त्रस्समादिष्टः प्रतिष्ठा तत उच्यते ।<br>
कालश्च पूर्ववद्ग्राह्यस्त्वङ्कुरार्पणमेव च ॥ ६२ ॥<br>
मण्डपे स्थण्डिले पूर्वमुखां संस्थाप्य विन्यसेत् ।<br>
तत्पीठे मध्यमे हैमं पूर्वतश्चेन्द्रनीलकम् ॥ ६३ ॥<br>
वैडूर्यं च प्रवालं च मुक्तावज्रं तथैव च ।<br>
पुष्परागं च गोमेदं तथा मरकतं द्विजाः ॥ ६४ ॥<br>
हृदा वामादिमन्त्रैश्च हैमं सर्वत्र वा मतम् ।<br>
अक्षिमोक्षं तु सौवर्णनखविन्यासमाचरेत् ॥ ६५ ॥<br>
तर्पणं मधुपूर्वैस्तु प्रच्छन्नपटवेशनम् ।<br>
गोद्विजालोकनं धान्यमर्त्यानां चैव पूर्ववत् ॥ ६६ ॥<br>
आचार्यशिल्पिपूजा च मृदाद्यैर्बेरशोधनम् ।<br>
ग्रामप्रदक्षिणं कृत्वा जले चैवाधिवासयेत् ॥ ६७ ॥<br>
परितः कलशास्तस्य न्यसेद्वामाद्यधिष्ठितान् ।<br>
प्रसादस्य चतुर्दिक्षु वह्नावीशेऽथ मण्टपाः ॥ ६८ ॥<br>
योन्याभवनपञ्चैक ऋक् सङ्ख्याकुण्डकल्पनम् ।<br>
तत्सौम्ये कल्पयेत् सम्यक् स्नानवेदीं च पूर्ववत् ॥ ६९ ॥<br>
तक्षकोद्वासनं विप्रभुक्तिर्गोमय लेपनम् ।<br>
पुण्योदसेचनं वास्तुदेवतानां च पूजनम् ॥ ७० ॥<br>
होमं च स्थण्डिलेवेद्यां पूर्ववच्छयनं नयेत् ।<br>
जलादानीय तां देवीं स्नपनं पूर्ववन्नयेत् ॥ ७१ ॥<br>
गन्धपुष्पादिनाभ्यर्च्य कौतुकं बन्धयेद्धृदा ।<br>
शयने शाययेद्देवीं प्राङ्मस्तक समन्वितम् ॥ ७२ ॥<br>
रक्तवस्त्रेण संवेष्ट्य गन्धपुष्पादिना यजेत् ।<br>
देव्याः शिरःप्रदेशे तु घटं प्राधानिकं न्यसेत् ॥ ७३ ॥<br>
लक्षणोदितरूपं तद्ध्यात्वा गन्धादिनार्चयेत् ।<br>
परितोऽष्टौ घटान्नयस्त्वा वामादिभिरधिष्ठितान् ॥ ७४ ॥<br>
वस्त्रहेमादि संयुक्तान् घटान् सर्वांश्च सम्मतान् ।<br>
आत्मविद्याशिवाख्यं च जानुकण्ठशिरोऽवधि ॥ ७५ ॥<br>
मायां सदेशशक्त्यन्तव्यापनीं विन्यसेद्गुरुः ।<br>
क्रिया ज्ञानं तथेच्छा च त्रितत्त्वाधीश्वरी मता ॥ ७६ ॥<br>
धारिका दीप्तिमत्युग्रा ज्योत्स्ना चेता बलोत्कटा ।<br>
धात्री विभ्वती मूर्तीश्वरियुक्ता मूर्तीस्ततो न्यसेत् ॥ ७७ ॥<br>
पञ्चमूर्त्यात्मके न्यासे वामाद्या मूर्तिपा मताः ।<br>
गन्धपुष्पादिभिः पश्चान्नैवोद्यान्तैः क्रमाद्यजेत् ॥ ७८ ॥<br>
मूर्तिमन्त्रं च ब्रह्माङ्गं मूल देवीं मनुं न्यसेत् ।<br>
गुरुर्मूर्तिधरैस्सार्धं होम कर्म समारभेत् ॥ ७९ ॥<br>
पूर्वोक्त लक्षणोपेतस्त्वादिशैव कुलोद्भवः ।<br>
वेदपाठश्चतुर्दिक्षु कोणे मन्त्रजपो भवेत् ॥ ८० ॥<br>
संस्कृत्य कुण्डं वह्निं च तर्पयेत्समिदादिभिः ।<br>
समाद्घृतान्नलाजैश्च तिलैस्सर्षपकैर्यवैः ॥ ८१ ॥<br>
पलाशोदुम्बरप्लक्षवटाः पूर्वादिदिक्षु च ।<br>
शमीखदिरमायूर श्री वृक्षा वह्निकोणतः ॥ ८२ ॥<br>
पलाशस्तु प्रधानेऽपि स च सर्वत्र वा मतः ।<br>
सहस्रं वा तदर्धं वा शतमष्टोत्तरं तु वा ॥ ८३ ॥<br>
गुरुर्मूलेन जुहुयात् तत्समं वा तदर्धकम् ।<br>
मूर्तिपाहुतिरुद्दिष्टा ब्रह्माङ्गैरष्टदिक्षु च ॥ ८४ ॥<br>
मूर्तिमूर्तीश्वरीश्चैव तत्तत्कुण्डेषु तर्पयेत् ।<br>
सर्वैर्देवैस्समोपेतं प्रधाने तर्पयेद्गुरुः ॥ ८५ ॥<br>
शान्त्यम्भः प्रोक्षणं स्वस्वमन्त्राणां जपमारभेत् ।<br>
दर्भैस्संस्पर्शनञ्चैव प्रतिभागं समाचरेत् ॥ ८६ ॥<br>
ततः प्रभाते शुद्धस्तु मूर्तिपैस्सह देशिकः ।<br>
उत्थाप्य देवीं कुम्भांश्च प्राग्वद्वह्निं च तर्पयेत् ॥ ८७ ॥<br>
दत्वा पूर्णाहुतिं पश्चात् प्रविशेद्भवनं ततः ।<br>
मानुषे दैविके वापि प्राग्वत् संस्कृत्य विन्यसेत् ॥ ८८ ॥<br>
कशिलां पूर्वमन्त्रेण रत्नहेमादि गर्भिताम् ।<br>
प्राग्वद्धाम्नीश्वरीं नीत्वा मूलमुच्चार्यविन्यसेत् ॥ ८९ ॥<br>
सुमुहूर्ते सुलग्ने तु मन्त्रन्यासं च कारयेत् ।<br>
चलाचेत् स्नानवेद्यां तु मन्त्रन्यासं समाचरेत् ॥ ९० ॥<br>
देव्यग्रे तु घटान्न्यस्य कुम्भाद्बीजं तुतद्धृदि ।<br>
विन्यसेदनुकुम्भेभ्यः पीठस्य परितो मनून् ॥ ९१ ॥<br>
तत्त्वमूर्त्यादि विन्यासं पूर्ववत्कारयेत्ततः ।<br>
तत्तत्कुम्भोदकैश्चैव तत्तद्देशेऽभिषेचयेत् ॥ ९२ ॥<br>
स्नपनं कारयेदन्ते नैवेद्यं चोत्सवं गुरुः ।<br>
स्तुत्वा नेक विधैः स्तोत्रैरमुं श्लोकं पठेत्ततः ॥ ९३ ॥<br>
यावच्चन्द्रश्चसूर्यश्च यावत्तिष्ठति मेदिनी ।<br>
तावदत्र त्वया देवी स्थातव्यमिह मन्दिरे ॥ ९४ ॥<br>
सम्पूज्य देशिकादींश्च दक्षिणां दापयेत्ततः ।<br>
उत्तमादि विभिन्नां तु लिङ्गस्थापन चोदिताम् ॥ ९५ ॥<br>
ततः कल्याणकर्मास्याश्चतुर्थे कर्मवित्ततः ।<br>
देव्याः स्वयं प्रधानायास्सहजायाश्च वर्जयेत् ॥ ९६ ॥<br>
कर्म वैवाहिकं विप्राः प्रतिष्ठैवं समीरिता ।<br>
इत्थं यः कुरुते मर्त्यस्स पुण्यां गतिमाप्नुयात् ॥ ९७ ॥<br>
एवं यः कारयेन्मर्त्यः प्रतिष्ठां भावनायुतः ।<br>
भक्त्वेह भोगान् स्वस्येष्टान् सोऽन्ते यायाच्छिवम्पदम् ॥ ९८ ॥<br>
पित्रोर्दिवि च संस्थाप्य कुलानामेकविंशतिम् ।<br>
शृणु ध्वमथ विप्रेन्द्रा देव्या नित्यार्चनादिकम् ॥ ९९ ॥<br>
शौचमाचमनं स्नानं सन्ध्योपासनतर्पणे ।<br>
प्रागुक्त विधिना कृत्वा प्रविशेदालयं प्रति ॥ १०० ॥<br>
प्रक्षलिताङ्घ्रिहस्तस्तु समाचम्य विधानतः ।<br>
सकलीकृतदेहस्तु समान्यर्घ्यं प्रकल्प्य च ॥ १०१ ॥<br>
द्वारं तदम्भसा प्रोक्ष्य पूजयेद्द्वारनायिकाः ।<br>
द्वारस्य पार्श्वयोश्चैव शङ्ख पद्मनिधी तथा ॥ १०२ ॥<br>
द्वारपालौ तु कर्तव्यौ खड्ग खेटक हस्तकौ ।<br>
चूडामकुटसंयुक्तौ रत्नश्यामौ विभीषणौ ॥ १०३ ॥<br>
सर्वाभरण सम्पन्नौ सर्वरत्न विभूषितौ ।<br>
ऊर्ध्वोदुम्बरमध्यस्थ वाणी मभ्यर्च्य शाखयोः ॥ १०४ ॥<br>
गङ्गां च यमुनामिष्ट्वा देव्यस्त्रं देहलीगतम् ।<br>
अन्यथा वा विशालाक्षीं जटिला मूर्ध्वगां यजेत् ॥ १०५ ॥<br>
समृद्धिं च धृतिं दक्षे वामशाखागतां यजेत् ।<br>
सरस्वतीं च गङ्गां च शुक्ल वर्ण निभे मते ॥ १०६ ॥<br>
अन्याश्च श्यामलास्सर्वा स्सर्वाभरण भूषिताः ।<br>
खड्गखेटक धारिण्यो द्विभुजा वा चतुर्भुजाः ॥ १०७ ॥<br>
देवोक्तद्वार पालान्वा विमलं च सुबाहुकम् ।<br>
कवाटयोस्समभ्यर्च्य प्रविशेद्दक्षवामयोः ॥ १०८ ॥<br>
वास्तोष्पतिं च सम्पूज्य स्वासनस्थ उदङ्मुखः ।<br>
शक्तिस्थं स्वं समायोज्य भूतशुद्धिं च पूर्ववत् ॥ १०९ ॥<br>
सुधासम्प्लावनं चात्मावाहनं चामृति कृतम् ।<br>
करन्यासं च तैर्मन्त्रैर्देहन्यासं च कारयेत् ॥ ११० ॥<br>
अष्टत्रिंशत्कलान्यासं प्रणवेन समन्वितम् ।<br>
पञ्चमूर्धास्ययुग्देव्याः पूजायां सम्प्रकल्पयेत् ॥ १११ ॥<br>
एकत्रिंशत्कलान्यास मेकास्ये परिकल्पयेत् ।<br>
शशिन्यादय एवोक्ताः केवलास्तु कला इति ॥ ११२ ॥<br>
अथवा शिवमन्त्रैस्तु शैवमापाद्य विग्रहम् ।<br>
देवी स्कन्द गणेशादीन् सर्वान् सम्पूजयेत्तु वा ॥ ११३ ॥<br>
सकलीकृतदेहस्सन्नन्तर्यागं समाचरेत् ।<br>
हृदयेऽर्चाविधानं तु ना भौ होमं प्रकल्पयेत् ॥ ११४ ॥<br>
ललाटे चेश्वरीं ध्यायेद्वरदां सर्वतोमुखीम् ।<br>
स्थानशुद्धिं ततः कृत्वा विशेषार्घ्यं च कारयेत् ॥ ११५ ॥<br>
गन्धपुष्पाक्षतोपेतं तेन द्रव्यगणं हृदा ।<br>
संशोध्यात्मानमभ्यर्च्य मन्त्रशुद्धिं समाचरेत् ॥ ११६ ॥<br>
बेरशुद्धिं ततः कुर्यात् पूजां पर्युषितामपि ।<br>
गणाम्विकायै विद्महे महातपायै धीमहि ॥ ११७ ॥<br>
इत्युक्त्वादौ तदन्ते तु तन्नो देवी प्रचोदयात् ।<br>
इति मन्त्रं समुच्चार्य समभ्यर्च्य निवेदयेत् ॥ ११८ ॥<br>
देव्यै निर्माल्य धारिण्यै त्यजेद्वा पूजकोत्तमः ।<br>
देव्यस्त्रमुच्चरन्मन्त्री बेरशुद्धिं विधाय च ॥ ११९ ॥<br>
बेरं चेल्लोहजं कुर्यात्स्नानं पर्वणि पर्वणि ।<br>
सुधाचित्रादिकं चेत्तु कर्मार्चा शुद्धिरिष्यते ॥ १२० ॥<br>
अथवा स्त्राणुनालब्ध तालवृन्तज वायुना ।<br>
तत्रैवाम्लान माला स्याद निर्वाण प्रदीपकम् ॥ १२१ ॥<br>
प्रत्यहं त्वर्चनं नेष्टं किन्त्वेवं वत्सरे मतम् ।<br>
अथवोपलमूर्तिश्चेत् क्षालनं तत्र कीर्त्यते ॥ १२२ ॥<br>
कल्पयेदासनं मध्ये शक्तिमाधाररूपिणीम् ।<br>
अनन्त धर्म पूर्वाश्च दिक्ष्वनन्तादि संहितम् ॥ १२३ ॥<br>
ऊर्ध्वाधश्छदने पद्मकर्णिके शक्तिमण्डलम् ।<br>
वामाद्यं मण्डलानीकं क्रियेच्छाज्ञान शक्तिभैः ॥ १२४ ॥<br>
ततो देव्यासनायेति पूजयेदनुपूर्वशः ।<br>
मूर्ति तद्ब्रह्मभिः कृत्वा तत्कलाः प्राग्वदाचरेत् ॥ १२५ ॥<br>
विद्यादेहं च सम्पाद्य पूजाबेर स्वरूपकम् ।<br>
प्रणवाअत्तत्र देवेशी माविष्कुर्यात् प्रसादतः ॥ १२६ ॥<br>
हृदयानुगतेनैव पुष्पपूरित सत्करः ।<br>
आवाह्यमूलमन्त्रेण देव्यास्संस्थापयेद् धृदा ॥ १२७ ॥<br>
सन्निधाननिरोधेन हृदा कृत्वावकुण्ठनम् ।<br>
हृदादि न्यासतः कृत्वा महामुद्रां प्रदर्शयेत् ॥ १२८ ॥<br>
अर्घ्यपात्रं समुत्क्षिप्य पादे पाद्यं हृदा नयेत् ।<br>
वक्त्रेचाचमनं दद्यात् अर्घ्य मीशान मन्त्रतः ॥ १२९ ॥<br>
पाद्याद्यं पूर्ववद्वापि पृथक् कृत्वा निवेदयेत् ।<br>
गन्धपुष्प समोपेतं धूपं दद्याद् धृताणुना ॥ १३० ॥<br>
पञ्चामृतादि युक्तं वा वियुक्तं स्नानमाचरेत् ।<br>
उन्मृज्य वाससा पश्चाद्वासमा परिवेष्टयेत् ॥ १३१ ॥<br>
गुह्येनाचमनं दद्याद्गन्धपुष्पं सधूपकम् ।<br>
दीपं मूलाणुना दत्वा नैवेद्यं विनिवेदयेत् ॥ १३२ ॥<br>
आमन्त्र हविषोपेतं केवलं वा द्विजोत्तमाः ।<br>
पूजयेदावृत्तिं पश्चाद् हृदयं वह्निगोचरे ॥ १३३ ॥<br>
शार्वे शिरश्शिखां रक्षोदिशि वायौ तदुच्छदम् ।<br>
अस्त्रं दिक्ष्वथ सम्पूज्य वामाद्या वाथ पूर्वतः ॥ १३४ ॥<br>
गणविद्येशलोकेशतदस्त्रान् परितो यजेत् ।<br>
एकद्वित्रिचतुर्भिर्वावरणैस्तां समर्चयेत् ॥ १३५ ॥<br>
पुनर्धूपं च दीपं च मन्त्र गाणाद्य मेव च ।<br>
नैवेद्यं बलिहोमाश्च कृत्वा नित्योत्सवं नयेत् ॥ १३६ ॥<br>
देवी तदर्थं कर्तव्या ह्येकवक्त्रा चतुर्भुजा ।<br>
वरदाभयहस्ता च शङ्ख चक्र करा परा ॥ १३७ ॥<br>
पद्मासनस्था तस्यान्तु यजेद्देवीं मनोन्मनीम् ।<br>
पुष्पान्नाक्षत लिङ्गेषु मेधां प्रज्ञामुषां यजेत् ॥ १३८ ॥<br>
पूर्वोक्त विधिना कृत्वा प्रासादस्य प्रदक्षिणम् ।<br>
पादुकार्चनयुक्तं वा प्रविशेदालयं प्रति ॥ १३९ ॥<br>
नित्योत्सवाय बेराणि कल्पितानि बहूनि चेत् ।<br>
तदर्थं कल्पयेत्तेषु यथेष्टं बेरमुत्तमम् ॥ १४० ॥<br>
एकाकालं द्विकां वा त्रिचतुष्पञ्चकालकम् ।<br>
षट्सप्तवसुकालं वा सर्वदा त्वर्चयेच्छिवाम् ॥ १४१ ॥<br>
नित्योत्सवस्समादिष्ट स्सर्वाभीष्ट फलप्रदः ।<br>
उत्सवं स्नपनं चैव दमनारोहणक्रियाम् ॥ १४२ ॥<br>
पवित्रारोहं सम्यक् कृत्तिकादीपमेव च ।<br>
संवत्सादिखेलां च वसन्ताख्यं तदुत्सवम् ॥ १४३ ॥<br>
मासोत्सवं तथा मासे नव नैवेद्यकं तथा ।<br>
विशेषात् पूरकर्मापि प्रायश्चित्तं द्विजोत्तमाः ॥ १४४ ॥<br>
जीर्णानामुद्धृतिं चान्यत् पूर्ववत् परिकल्पयेत् ।<br>
किं तूत्सवे ध्वजे सिंहं वृषभं वा समालिखेत् ॥ १४५ ॥<br>
पूर्व फल्गुनी नक्षत्रे तीर्थ कर्म विशेषतः ।<br>
शिवोत्सवेऽपि देव्यास्तु प्रत्यहं चोत्सवो मतः ॥ १४६ ॥<br>
ध्वजहोमबलिं हित्वा केवलं यानमेव च ।<br>
चक्रास्त्रं वा त्रिशूलं वा देव्यस्त्र परिगृह्यताम् ॥ १४७ ॥<br>
उत्सव प्रतिमा कार्या पूर्वलक्षणलक्षिता ।<br>
कृतकौतुक देव्यास्तु तद्ग्रामान्निर्मगो नहि ॥ १४८ ॥<br>
यत्रैव बलिं दानं स्यात् तत्रावश्यं हि यानकम् ।<br>
अन्यत्रापि च यानं वा धाम्नि सर्वं तु वा मतम् ॥ १४९ ॥<br>
एकादि साल युक्तं चेत् बहिः श्रेष्ठं प्रकीर्तितम् ।<br>
सर्व देवेषु सामान्यं विधानमिदमग्रजाः ॥ १५० ॥<br>
धाममूर्धेष्टकास्तूपिस्थापनं पूर्ववन्नयेत् ।<br>
दिग्देव मूर्तिसंयुक्तं मध्ये कुम्भ समन्वितम् ॥ १५१ ॥<br>
धामसंस्थापनं कुर्यात् प्रागुक्त विधिना सह ।<br>
अस्याः प्रतिष्ठा सर्वत्र बालस्थानान्विता न वा ॥ १५२ ॥<br>
देव्यनुग्रहत स्सार्वभौमत्वं नृपतेर्भवेत् ।<br>
तस्माद्देव्यग्रतः कुर्यात् त्वभिषेकं नृपस्यतु ॥ १५३ ॥<br>
एवं सम्यक् समाख्यातं देव्यास्संस्थापनादिकम् ॥</p>
<p>इति कामिकाख्ये महातन्त्रे देवी स्थापन विधिः चतुश्चत्वारिंशत्तमः<br>
पटलः ॥</p>
<p>द्विभुजा वा द्विनेत्रा वा प्रलम्बितकरान्विता<br>
पद्महस्तातिशान्ताद्य सादेवीकनकप्रभा</p>
<p>चतुर्भुजा त्रिणेत्रा च सुप्रसन्नैक वक्त्रका ।<br>
दुकूल वसनो देवी करण्टममुटान्विता ॥<br>
वरदाभय संयुक्ता शूलपाशकरान्विता ॥</p>
<p>चतुर्भुजात्रिणेत्रा च सुप्रसन्नैकवक्त्रका ।<br>
दुकूल वसना देवी करण्टमकुटान्विता ॥<br>
वरदाभय संयुक्ता पाशाङ्कुशकरान्विता ॥</p>
<p>चतुर्भुजात्रिणेत्राच सुप्रसन्नैकवक्त्रका ।<br>
दुकूल वसनादेवी करण्ट मकुटान्विता ॥<br>
वरदा संयुक्ता पाशाङ्कुश करान्विता ॥</p>
<p>चतुर्भुजा त्रिणेत्रा च सुप्रसन्नैक वक्त्रका ।<br>
दुकूल वसनो देवी करण्टमकुटान्विता ॥<br>
वरदाभय संयुक्ता शूलपाशकरान्विता ॥</p>
<p>चतुर्भुजा त्रिणेत्रा च सुप्रसन्नैक वक्त्रका ।<br>
दुकूल वसना देवी करण्टमकुटान्विता ॥<br>
वरदाभय संयुक्ता शूलपाशकरावपि ॥</p>
<p>दुकूलवसना देवी करण्डमकुटान्विता ।<br>
वरदाभयसंयुक्ता पाशाङ्कुश करान्विता ॥<br>
यथेष्टस्त्रापि शङ्ख चक्र हस्ता तु षड्भुजा ॥</p>
<p>दुकूल वसनादेवी करण्डमकुटान्विता<br>
वददाभयसंयुक्ता शुकोत्पल करावपि ॥<br>
यथेष्टास्त्रापि शङ्खचक्रहस्तातु षड्भुजा ॥</p>
<p>४५। पञ्चचत्वारिंशत्तमे पटले विघ्नेश प्रतिष्ठाविधिः</p>
<p>विघ्नेश स्थानं वक्ष्ये लक्षणादि पुरस्सरम् ।<br>
पुरादावष्टदिक्ष्वन्त वान्तराले तदालयः ॥ १ ॥<br>
शिवधाम्न्यष्टदिक्ष्विष्टस्तद्देशे मण्डपादिषु ।<br>
चैत्यवृक्षादि देशेषु तन्मूले वाखिलालये ॥ २ ॥<br>
आपणे वाथ रथ्यायां गृहे वा यत्र कुत्रचित् ।<br>
यथेष्टदिशि वक्त्रं स्याद्विघ्नेशस्य हि कीर्तितम् ॥ ३ ॥<br>
अथैकादित्रयस्त्रिंशद्धस्तविस्तार संयुतः ।<br>
एकादि नवभूम्यन्तभूमिभाग समन्वितम् ॥ ४ ॥<br>
विशेषाद्गजपृष्ठा भस्त्वन्यरूपयुतोऽथवा ।<br>
दिक्षु विघ्नेश्वरोपेतः कोणे मूषिकसंयुतः ॥ ५ ॥<br>
गणो वा स्कन्दरूपाढ्यस्त्वधमालय ईरितः ।<br>
पूर्ववत्कृतसद्गर्भः प्रथमेष्टकयान्वितः ॥ ६ ॥<br>
दिग्देवमूर्तिसंयुक्तो मध्यकुम्भयुतो न वा ।<br>
धाम्नस्संस्थापनेनापि युक्तः प्रागुक्तवर्त्मना ॥ ७ ॥<br>
प्राकारमण्टपोपेतो मण्टपाद्यैश्च मण्डितः ।<br>
मण्टपो वालयस्तस्य कूटाद्याकार एव वा ॥ ८ ॥<br>
परितः परिवारोक्तः प्रसङ्गात् स च कथ्यते ।<br>
विश्वरूपं विशालाक्षमक्षयं मदविभ्रमम् ॥ ९ ॥<br>
उन्मत्तं ललितं भीमं तीक्ष्णदंष्ट्रं यथाक्रमम् ।<br>
अस्याष्टमूर्तीशान्वाष्टपीठानिद्राद्यधिष्ठितान् ॥ १० ॥<br>
कल्पयेत् पूर्वत् सम्यगू द्वाराग्रे मूषिकं च वै ।<br>
द्वारपौ कल्पयेद्द्वारि विकटं भीममेव च ॥ ११ ॥<br>
कुम्भोदरं तथैशान्यां न्यसेन्निर्माल्यधारिणम् ।<br>
आमोदश्च प्रमोदश्च सुमुखो दुर्मुखस्तथा ॥ १२ ॥<br>
अविघ्नो विघ्नराजश्च भक्ष्याशी पञ्चहस्तकः ।<br>
एतेऽष्टमूर्तिपाः ख्यातास्त्वन्यथा च निगद्यते ॥ १३ ॥<br>
हस्तिवक्त्रः प्रलम्बोष्ठो विघ्नेशश्च गणाधिपः ।<br>
विनायकैकदन्तौ च भक्ष्यप्रियोऽहि मेखलः ॥ १४ ॥<br>
विघ्नेश्वरनिभा एते विघ्नेशस्याष्टमूर्तिपाः ।<br>
द्वारस्थौ द्वारपौ कार्यौ भूतरूपौ द्विबाहुकौ ॥ १५ ॥<br>
हलपल्लवहस्ताढ्यौ दक्षिणे दण्डधारकौ ।<br>
उग्रदंष्ट्रान्वितौ सिंहकन्धरस्थैकपादकौ ॥ १६ ॥<br>
रक्तवर्णनिभौ रौद्रौ द्वारपौ विकृताननौ ।<br>
धूम्रवर्णस्तथा चाखू रक्तनेत्रस्सुदंष्त्रवान् ॥ १७ ॥<br>
तीक्ष्णपुच्छश्चतुष्पादः किङ्किणीदामभूषितः ।<br>
कुम्भोदरश्चतुर्हस्तष्टङ्कशूलासिदण्डधृक् ॥ १८ ॥<br>
रक्तवर्णो महादीप्तो भद्रपीठोपरि स्थितः ।<br>
श्वेतवर्णा बृहत्काया उग्राश्चिराम्बरान्विताः ॥ १९ ॥<br>
पाशाङ्कुशोरुसंसिक्तस्वदन्तयुतबाहवः ।<br>
परिवारा इति ख्याता गणेशाभिमुखस्थिताः ॥ २० ॥<br>
परिवारान्तरे सर्वे क्षेत्रपाः परिकीर्तिताः ।<br>
बलिपीठं महापीठं पूर्ववत् परिकल्पयेत् ॥ २१ ॥<br>
पीठस्याष्टदलेषूक्ता आमोदाद्यष्टमूर्तयः ।<br>
भूतेशः कर्णिकायां च लोकपास्त्राणि बाह्यतः ॥ २२ ॥<br>
लक्षणं तस्य सङ्क्षेपाच्छृणुध्वं विप्रसत्तमाः ।<br>
द्रव्यैश्शिलादिभिः कुर्यात् पञ्चतालोत्तमेन तु ॥ २३ ॥<br>
पञ्चाशद्भाजिते गर्हे पञ्चंशादेकवृद्धितः ।<br>
त्रिंशद्भगावसानान्तं गर्भमानमुदाहृतम् ॥ २४ ॥<br>
स्तम्भद्वारोदयादेवं मानमप्यत्र भाव्यताम् ।<br>
प्रतिमालक्षणप्रोक्तमानं लिङ्गादिजं तु वा ॥ २५ ॥<br>
केशादिपादपर्यन्तं चतुष्षट्यंशतो भजेत् ।<br>
उष्णीषमेकमात्रेण तत्केशं द्वयङ्गुलेन तु ॥ २६ ॥<br>
अर्काङ्गुलेन वक्त्रं स्याद्द्वाभ्यां कण्ठ इहेरितः ।<br>
ततो हृदयपर्यन्तं रुद्राङ्गुलमिति स्मृतम् ॥ २७ ॥<br>
अर्काङ्गुलं तु नाभ्यन्तं मेढ्रान्तं कौशिकाङ्गुलम् ।<br>
तथैव तस्माज्जान्वन्तं जान्वायामं गुणाङ्गुलम् ॥ २८ ॥<br>
जङ्घा चोरुसमा ज्ञेया तलोत्सेधं द्विमात्रकम् ।<br>
केशान्तादक्षिसूत्रान्तं चतुरङ्गुलमिष्यते । मुच्यते ॥ २९ ॥<br>
दन्तमूलान्तु जान्वन्तं गजहस्तस्य दैर्घ्यकम् ।<br>
दन्तायामाचतुर्मात्रं मूलनाहं तथैव च ॥ ३० ॥<br>
दक्षिणेऽदक्षिणे वापि दन्तमेकं प्रकल्पयेत् ।<br>
मस्तके कुम्भविस्तारं प्रत्येकं तु गुणाङ्गुलम् ॥ ३१ ॥<br>
नेत्रं तु कर्णमूलान्तं चतुरङ्गुलमुच्यते ।<br>
कर्णौ च दशमात्रौ स्यात् तत्तारं नन्दमानकम् ॥ ३२ ॥<br>
कक्षयोरन्तरं पूर्वे प्रोक्तं पञ्चदशाङ्गुलम् ।<br>
कक्षात्तु चोर्ध्वबाह्वन्तं षडङ्गुलमिति स्मृतम् ॥ ३३ ॥<br>
मध्यकायस्य विस्तारं मन्वङ्गुलमुदाहृतम् ।<br>
हृदयान्नाभिसीमान्तं दशाङ्गुलमिहोच्यते ॥ ३४ ॥<br>
नाभेरधस्तान्मेढ्रान्तं वस्वङ्गुलमुदाहृतम् ।<br>
अष्टाङ्गुलं द्वयोरूर्वोर्जानुनी चाङ्गुलत्रये ॥ ३५ ॥<br>
जङ्घे द्वे तलपर्यन्ते वस्वङ्गुलविनिर्मिते ।<br>
जगवक्त्रो गणाधीशो भूतरूपो महोदरः ॥ ३६ ॥<br>
नागयज्ञोपवीतस्तु धनपिण्डोरुजानुकः ।<br>
नीलनीररुहाभस्तु चतुर्दोर्दण्डमण्डितः ॥ ३७ ॥<br>
अवामवामावर्तेभहस्तः पद्मासनस्थितः ।<br>
स्वदन्तं परशुं कुर्यात् स्वदक्षिणकरद्वये ॥ ३८ ॥<br>
लड्डुकं चाक्षमालां च वामपाणावथोत्पलम् ।<br>
रक्तवस्त्रधरं वाथ श्यामाभं कनकप्रभम् ॥ ३९ ॥<br>
पीतकञ्चुकसछन्नं किरीटमकुटोज्ज्वलम् ।<br>
शुक्लयज्ञोपवीतं च सर्वाभरणभूषितम् ॥ ४० ॥<br>
स्वशङ्गं वाङ्कुशं दक्षे वामे पाशं च लड्डुक ।<br>
स्थानकं वासनं वाथ गणेशं कारयेत्ततः ॥ ४१ ॥<br>
त्रिभिर्विराजितं नेत्रैर्नेत्राभ्यामथवा द्विजाः ।<br>
पद्मस्थं वापि पीठस्थं मूषिकस्थमथापि वा ॥ ४२ ॥<br>
इष्टासनस्थितो वापि प्रभादिपरिमण्डितः ।<br>
एवं स्यात् केवलो विघ्नराजश्शक्त्यान्वितोऽथवा ॥ ४३ ॥<br>
गणेशो भारती श्रीभ्यां वामेऽवामे युतोऽथवा ।<br>
शक्त्यैकया युतो देवो यदि तल्लक्ष्म कथ्यते ॥ ४४ ॥<br>
आसीनमासने रत्नमकुटादिविभूषिताम् ।<br>
श्यामवर्णां तथा शक्तिं धारयन्तं दिगम्बरम् ॥ ४५ ॥<br>
उत्सङ्गे निहितां देवीं सर्वाभरणभूषितम् ।<br>
दिगम्बरां सुवदनां भुजद्वय समन्विताम् ॥ ४६ ॥<br>
विघ्नेश्वरीति विख्यातां सर्वावयवसुन्दरीम् ।<br>
पाशहस्तां तथा गुह्यं दक्षिणेन करेण तु ॥ ४७ ॥<br>
स्पृशन्तीं देवमप्येवं चिन्तयेन्मन्त्रनायकम् ।<br>
चतुर्भुजं त्रिणेत्रं च पाशाङ्कुशधरं प्रभुम् ॥ ४८ ॥<br>
इक्षुखण्डकरोपेतं वामेन देविगुह्यकम् ।<br>
स्पृशन्तं पुष्करेणापि खण्डमिक्षोस्तु हे द्विजाः ॥ ४९ ॥<br>
एवं सम्पाद्य तन्मन्त्रैः प्रतिष्ठामारभेद्द्विजाः ।<br>
द्वितीयस्य तृतीयं यदाद्यस्वरसमन्वितम् ॥ ५० ॥<br>
बिन्दुनादसमायुक्तं बीजं विघ्नेश्वरस्य तु ।<br>
त्रयोदशान्तसम्पन्नमथवा परिकल्पयेत् ॥ ५१ ॥<br>
कवर्गस्य तृतीयं तु वह्निमाया समन्वितम् ।<br>
हृल्लेखासम्पुटोपेतं बीजं स्यात् त्र्यक्षरं द्विजाः ॥ ५२ ॥<br>
श्रीवाग्बीजसमायुक्तमथवा परिकल्पयेत् ।<br>
पञ्चब्रह्मषडङ्गानि मूलमन्त्रवशान्नयेत् ॥ ५३ ॥<br>
वक्रतुण्डाय हुं वर्णैरुद्धरेत्तु षडक्षरम् ।<br>
नमः स्वाहा वषट्कार हुं वौषड्भिर्हृदादयः ॥ ५४ ॥<br>
फट्कारेण च संयुक्ताः प्रोक्ताः स्युर्मुनिपुङ्गवाः ।<br>
द्वितीयस्य तृतीयं तु षष्ठवर्गान्तमेव च ॥ ५५ ॥<br>
सप्तमस्य तृतीयं तु तद्वर्गस्य चतुर्थयुक् ।<br>
तस्य द्वितीयमाद्यं च सचतुर्दशवर्णकम् ॥ ५६ ॥<br>
बिन्दुनाद समायुक्तं बीजमेतद्दशाक्षरम् ।<br>
द्वितीयस्य तृतीयं तु ब्रह्माण्यङ्गानि चोद्धरेत् ॥ ५७ ॥<br>
विरिशब्दं त्रिरुच्चार्य ततो गणपतिं पुनः ।<br>
वरदं तु समुच्चार्य वरदद्वितयं वदेत् ॥ ५८ ॥<br>
सर्वलोकवशं पश्चादानयेति पदं ततः ।<br>
स्वाहापदं ततस्त्विष्टं मन्त्रः शक्त्यन्वितस्य हि ॥ ५९ ॥<br>
ॐकारादिपदैर्मन्त्रैर्हृदयादय ईरिताः ।<br>
हृल्लेखासम्पुटो मन्त्रस्त्वथ कारणकार्ययुक् ॥ ६० ॥<br>
गणेशादिपदोपेतस्त्वेष प्राधानिको मनुः ।<br>
इक्षूदधिस्ततः स्वर्णद्वीपं कल्पद्रुमस्ततः ॥ ६१ ॥<br>
सिंहासनं च मन्त्रास्स्युः शक्तिविघ्नेश्वरासने ।<br>
दक्षहस्तस्य मूलं तु नासायामूर्ध्नि विन्यसेत् ॥ ६२ ॥<br>
कुञ्चयेदग्रमेतस्य मुद्रैषा तु गणेश्वरी ।<br>
अपरा मूलमुद्राख्या मध्यमां तु प्रसारयेत् ॥ ६३ ॥<br>
अनामिकामथाकुञ्च तर्जनीमपि चानयेत् ।<br>
अङ्गुष्ठं शृङ्गवत्कृत्वा मुद्रैषा मूलसञ्ज्ञिता ॥ ६४ ॥<br>
अनया मुद्रया सर्वं कर्म कुर्याद्गुरूत्तमः ।<br>
ततः प्रतिष्ठा कर्तव्या चाङ्कुरार्पणपूर्विका ॥ ६५ ॥<br>
पूर्वोक्तकाले रत्नानि न्यसेत्पीठे च नैव वा ।<br>
पञ्च तत्सङ्ख्यहेम्नाथ हैमसूचि समन्वितम् ॥ ६६ ॥<br>
पूर्वोदित प्रकारेण न्सेदिन्द्रादि संस्मरन् ।<br>
कृत्वा पद्मस्य सङ्घातं नेत्रमोक्षणमाचरेत् ॥ ६७ ॥<br>
मध्वाज्याभ्यां सहेमाभ्यां पात्रस्थाभ्यां हृदाणुना ।<br>
सुवर्णनखधान्यौधप्रच्छन्नपटकादिभिः ॥ ६८ ॥<br>
यदि देवीयुतो विघ्नः पृथक् तस्यां च कारयेत् ।<br>
बेरशुद्धिं ततः कृत्वा ग्रामादीनां प्रदक्षिणम् ॥ ६९ ॥<br>
तोयेऽधिवासयेद्देवं लम्बकूर्चयुतं हृदा ।<br>
परितोऽष्टौ न्यसेत् कुम्भानाशेशैरप्यधिष्ठितान् ॥ ७० ॥<br>
यागार्थं मण्टपं कुर्याद्धाम्नोग्रे तस्य पार्श्वयोः ।<br>
यमाप्येन्दुषु वा पद्मनिभकुण्डादिमण्डितम् ॥ ७१ ॥<br>
कुण्डानि नव पञ्चैक सङ्ख्यया कथितानि तु ।<br>
तानि वृत्तानि चाश्राणि दिगश्राणि मुनीश्वराः ॥ ७२ ॥<br>
प्रधानकुण्डं सर्वत्र वृत्तमेव प्रकीर्तितम् ।<br>
मण्डपं कल्पयित्वैवं प्रागुक्तेन च वर्त्मना ॥ ७३ ॥<br>
उद्धास्य शिल्पिनं पश्चाद्द्विजान् सम्भोजयेत्ततः ।<br>
पुण्याहप्रोक्षणं कृत्वा वास्तुहोमं तु कारयेत् ॥ ७४ ॥<br>
भुवः परिग्रहं वापि प्रागुक्तविधिना नयेत् ।<br>
जलादानीय विघ्नेशं स्नानवेद्यां तु विन्यसेत् ॥ ७५ ॥<br>
मण्टपे चोत्तरस्थे च स्नपनं प्राग्वदाचरेत् ।<br>
कौतुकं बन्धयित्वान्ते मन्त्रं सर्वात्मकं पठन् ॥ ७६ ॥<br>
सङ्कल्प्य शयनं वेद्यां स्थण्डिलोर्ध्वेऽण्डजादिभिः ।<br>
अवस्त्रैर्वा पञ्चभिश्शुद्धैस्तस्मिंस्तं शाययेद्धृदा ॥ ७७ ॥<br>
आवेष्ट्य रक्तवासोभ्यां कुम्भन्यासं समाचरेत् ।<br>
विनायकशिरोदेशे सूत्रकूर्चसमन्वितम् ॥ ७८ ॥<br>
कुम्भं सद्वस्त्रापनस चूताश्वत्थदलान्वितम् ।<br>
पञ्चरत्नोदकं वाथ हेममाषोदकं तु वा ॥ ७९ ॥<br>
बीजपूरफलाद्याढ्यं परितोऽष्टौ घटान्यसेत् ।<br>
वस्त्रहेमादि सम्युक्तान् पूजयेद्गन्धपुष्पकैः ॥ ८० ॥<br>
सासनेन सदेहेन गणेशेनाप्यधिष्ठितम् ।<br>
कुम्भमिष्ट्व तु पूर्वोक्तध्यानयुग्गन्धपुष्पकैः ॥ ८१ ॥<br>
परिवारघटेष्वेवं हस्तिवक्त्रादिकं नयेत् ।<br>
आमोदप्रमुखान्वापि नैवेद्यान्तैर्गुरुत्तमाः ॥ ८२ ॥<br>
देवीद्वययुतं चेद्द्विपार्श्वयोर्वर्धनीद्वयम् ।<br>
सैका चेदुत्तरे न्यस्य तत्र तामर्चयेत् पुनः ॥ ८३ ॥<br>
शिवविद्यात्मतत्त्वानि सदेशान्तगतानि च ।<br>
न्यस्य गन्धादिभिश्चेष्ट्वा तदीशांश्च क्रमाद्यजेत् ॥ ८४ ॥<br>
गणेशात्मकतत्वेशं चतुर्थ्यन्तं नमोऽन्तकम् ।<br>
उक्त्वा तेनैव मार्गेण शिवविद्येश्वरान्न्यसेत् ॥ ८५ ॥<br>
मूर्तिमूर्तीश्वराश्चैव मूर्तयः पूर्वन्मताः ।<br>
इन्द्राद्या हस्तिवक्त्राद्या आमोदाद्यास्तु वाधिपाः ॥ ८६ ॥<br>
पञ्चपक्षे तु मूर्तीशाः पञ्चाष्टस्वादितो मताः ।<br>
मूर्तिब्रह्मषडङ्गानि विद्यादेहं च मूलकम् ॥ ८७ ॥<br>
विन्यस्य गन्धपुष्पादद्यैरिष्ट्वा होमं समाचरेत् ।<br>
पूर्वोक्त भूषणोपेतश्शिवविप्र कुलोद्भवः ॥ ८८ ॥<br>
गुरुमूर्तिधरैस्सार्धं होमकर्म समाचरेत् ।<br>
वेदपाठश्चतुर्दिक्षु कोणे मूलजपो भवेत् ॥ ८९ ॥<br>
संस्कृत्य वह्निं कुण्डं च वन्हिकार्योक्तमार्गतः ।<br>
दिक्षु तत्पुरुषादींश्च कोणेषु हृदयाद्यणून् ॥ ९० ॥<br>
ईशं प्रधाने सर्वैश्च मूर्तिमूर्तीश्वरैर्युतम् ।<br>
आवाह्याभ्यर्च्य गन्धाद्यैर्द्रव्यैरेभिश्च तर्पयेत् ॥ ९१ ॥<br>
समिद्घृतान्नलाजैश्च तिलापूपगुलैर्यवैः ।<br>
तत्त्वतत्त्वेशहोमं च मूर्तिमूर्तीश्वरैर्नयेत् ॥ ९२ ॥<br>
शान्त्यम्भः प्रोक्षणं स्वस्वमन्त्राणां च जपक्रियाम् ।<br>
दर्भसंस्पर्शनं चेत्थं प्रतिभागं समाचरेत् ॥ ९३ ॥<br>
ततः प्रभाते शुद्धस्तु मूर्तिपैस्सह देशिकः ।<br>
उद्धृत्य विघ्नराजानं कुम्भानग्निं च तर्पयेत् ॥ ९४ ॥<br>
प्रायश्चित्तनिमित्तं तु घोराहुतिशतं नयेत् ।<br>
दत्वा पूर्णाहुतिं पश्चात् प्रविशेद्भवनं गुरुः ॥ ९५ ॥<br>
मानुषे दैविके वापि प्राग्वत् संस्कृत्य विन्यसेत् ।<br>
कशिलां पूर्वमन्त्रेण रत्नौषध्यादिगर्भिताम् ॥ ९६ ॥<br>
अथ ब्रह्मशिलोपेतं स्थापयेच्च गणाधिपम् ।<br>
प्राग्वन्न्यस्य गणेशानं मूलमन्त्रं समुच्चरन् ॥ ९७ ॥<br>
सौमुहूर्ते सुलग्ने तु मन्त्रन्यासं समाचरेत् ।<br>
चलं चेत् स्नपनवेद्यां मन्त्रन्यासो भवेद्द्विजाः ॥ ९८ ॥<br>
द्वेग्रे तु घटान्न्यस्य कुम्भाद्बीजं तु तद्धृदि ।<br>
विन्यसेदन्यकुम्भेभ्यः पीठस्य परितो मनून् ॥ ९९ ॥<br>
तत्तत् कुम्भोदकैश्चैव तत्तद्देशेऽभिषेचयेत् ।<br>
तत्त्वमूर्त्यादिविन्यासं पूर्ववत् कारयेत्ततः ॥ १०० ॥<br>
स्नपनं कारयेदन्ते नैवेद्यं चोत्सवं नयेत् ।<br>
गणेशो भारती श्रीभ्यां युतो यदि मुनीश्वराः ॥ १०१ ॥<br>
तदुक्तवत् तयोः कुर्यात् प्रतिष्ठां हि गुरुत्तमाः ।<br>
विघ्नेश्वरीयुतश्चेद्धि तन्नाम्ना स्थापयेत्तु ताम् ॥ १०२ ॥<br>
विन्यसेत् कुम्भपार्श्वस्थकरकान्मन्त्रमुत्तमम् ।<br>
तासां हृदि विशेषेण ततः स्थापनमाचरेत् ॥ १०३ ॥<br>
विघ्नेशस्थापनं ह्येवं यः कुर्याद्बुद्धिमान् स चेत् ।<br>
आयुष्कामो लभेदार्धनार्थि चेद्धनानि च ॥ १०४ ॥<br>
विद्याकामोऽमलां विद्यां रतिकामो वरस्त्रियम् ।<br>
पुत्रान् सौभाग्यमारोग्यं यशोवीर्यं श्रियं शुभभम् ॥ १०५ ॥<br>
लभेत् परत्र मोक्षं च विघ्नेशस्थापनेन तु ।<br>
तस्यार्चनं च सङ्क्षोपाछृणुध्वं मुनिपुङ्गवाः ॥ १०६ ॥<br>
उत्थाय प्रातरावश्यं शौचं स्नानं समाप्य च ।<br>
सन्ध्याया वन्दनं मन्त्रतर्पणं प्राग्वदेव तु ॥ १०७ ॥<br>
कृत्वालयं विशेत् पश्चान्निर्णिक्ताङ्ग्धकरद्वयम् ।<br>
आचान्तस्सकलीकृत्य सामान्यार्घ्यकरो गुरुः ॥ १०८ ॥<br>
द्वारं तदम्भसा प्रोक्ष्य विकटं भीममर्चयेत् ।<br>
देवोक्तान्वा सुबाहुं च विमलं तल्पयोर्यजेत् ॥ १०९ ॥<br>
प्रविश्य हेतिं देहल्यां दक्षस्थचरणेन तु ।<br>
वास्त्वीशं च समभ्यर्च्य स्वासनस्थ उद्ङ्मुखः ॥ ११० ॥<br>
संयोज्य शक्तावात्मानं रक्षयेद्ध्वंसितास्थितिः ।<br>
तदुद्भूतामृतेनाद्रीङ्कृतकाय समन्वितः ॥ १११ ॥<br>
अस्त्रेण हस्तौ संशोध्य चन्दनेनापि चर्चितौ ।<br>
ईशास्यघोरवामाजान् करजेषु तले दृशाम् ॥ ११२ ॥<br>
मूलं च हृच्छिरश्चूडावर्महेतीन्न्यसेत् क्रमात् ।<br>
ज्येष्ठादिषु कराग्रेषु पुनर्मूलं च भावयेत् ॥ ११३ ॥<br>
देहन्यासं च तन्मन्त्रैर्मूलब्रह्मान्वितैस्तु वा ।<br>
एकत्रिंशत्कलान्यासं देववत् परिकल्पयेत् ॥ ११४ ॥<br>
आपाद्यैवं तनुं मन्त्री लिपिन्यासान्वितां न वा ।<br>
गणेशानवदात्मानं ध्यात्वान्तर्यजनं नयेत् ॥ ११५ ॥<br>
अथवा शिवमन्त्रैस्तु शैवीङ्कृत्वा निजां तनुम् ।<br>
इष्ट्वा हुत्वा गणेशानं ध्यात्वा हृन्नाभिबिन्दुषु ॥ ११६ ॥<br>
स्थानशुद्धिं ततः कृत्वा विशेषार्घ्यं च कल्पयेत् ।<br>
गन्धपुष्पाक्षतोपेतं पूर्वद्रव्ययुतं न वा ॥ ११७ ॥<br>
पाद्यमाचमनं तद्वदर्घ्यं केवलमेव वा ।<br>
सम्प्रोक्ष्यार्घ्यजलेनैव प्रत्येकं द्रव्यसंहितम् ॥ ११८ ॥<br>
हृदाभिमन्त्र्य स्वात्मानमिष्ट्वा सर्वात्मकं स्मरन् ।<br>
मन्त्रशुद्धिं ततः कृत्वा बेरशुद्धिं ततो नयेत् ॥ ११९ ॥<br>
इष्ट्वा पर्युषितां पूजां वक्रतुण्डाय विद्महे ।<br>
इत्युक्त्वा हस्तिवक्त्राय धीमहीति पदं ततः ॥ १२० ॥<br>
तन्नो दन्तिपदं पश्चात् पदमुक्त्वा प्रचोदयात् ।<br>
इत्युच्चरंस्ततोऽर्घ्येण सामान्यार्घ्येण वार्चयेत् ॥ १२१ ॥<br>
हृदापनीयातां बाह्ये दद्यान्निर्माल्यधारिणे ।<br>
त्यजेद्वाबेरसंशुद्धिं कारयेदुक्तवर्तमना ॥ १२२ ॥<br>
लोहजं यदि तद्बेरं स्नानं पर्वणि पर्वणि ।<br>
चित्रादिकं चेत् कर्मार्चाशुद्ध्या शुद्धिर्मता द्विजाः ॥ १२३ ॥<br>
मन्दानिलेनास्त्रलब्धतालवृन्तोत्थितेन वा ।<br>
कृत्वेत्थमात्मभूद्रव्यमन्त्रबिम्बविशोधनम् ॥ १२४ ॥<br>
कल्पयेदासनं मध्ये प्रणवं धर्मसम्मुखान् ।<br>
अधर्मादीनधश्चोर्ध्वच्छदने पद्ममन्तरा ॥ १२५ ॥<br>
प्रणवाम्भसि सम्भूतं पीतकर्णिकया युतम् ।<br>
शक्त्यन्वितश्चेत्तस्योक्तमार्गेणासनमाचरेत् ॥ १२६ ॥<br>
ततो गणासनायेति पूजयेदनुपूर्वशः ।<br>
मूर्तिमावाह्य तां प्राग्वद्देहं सङ्क्ल्प्य मन्त्रकैः ॥ १२७ ॥<br>
प्रणवात्तत्र विघ्नेशमाविष्कुर्यात् प्रसादतः ।<br>
हृदयानुगतेनैव पुष्पापूरितसत्करः ॥ १२८ ॥<br>
निष्ठुरां सन्निधानाद्यं हृदा कृत्वावकुण्ठयेत् ।<br>
हृदाद्यणुभिरस्त्रान्तैर्महामुद्रां प्रदर्शयेत् ॥ १२९ ॥<br>
हृदा पाद्यं पदोर्दत्वा वक्त्रेणाचमनं नयेत् ।<br>
अर्घ्यमीशं स्मरन्दत्वा गन्धपुष्पं सधूपकम् ॥ १३० ॥<br>
हृदा पञ्चामृताढ्यं च वियुक्तं स्नापयेत्तु वा ।<br>
उन्मृज्य वाससा पश्चाद्वाससा परिधापयेत् ॥ १३१ ॥<br>
वक्त्रेणाचमनं दत्वा चन्दनागरुकुष्ठकान् ।<br>
पिष्ट्वा कर्पूरसंयुक्तान् केवलं चन्दनं तु वा ॥ १३२ ॥<br>
दत्वा कृष्णागरूपेतं धूपं दद्याद्धृदाणुना ।<br>
लघुचन्दननिर्यासकर्पूरैर्धूपमेव वा ॥ १३३ ॥<br>
सुरभीणि विचित्राणि सर्वर्तुप्रसवानि तु ।<br>
तत्क्षणप्रतिबुद्धानि प्राग्वत् पुष्पाणि दापयेत् ॥ १३४ ॥<br>
तैलाज्यदीपितान्दीपान्दापयेद्घृदयाणुना ।<br>
नैवेद्यं दापयेत्पश्चान्मुद्गान्नादियुतं न वा ॥ १३५ ॥<br>
गन्धादीनां प्रमाणानि पश्चिमास्यार्चनोक्तवत् ।<br>
पूजयेदावृतिं पश्चाद्धूपदानावसानके ॥ १३६ ॥<br>
अग्नौ च रक्षोवाय्वीशदिक्षु दिक्षु हृदाद्यणून् ।<br>
तद्बाह्ये हस्तिवक्त्रादीनामोदप्रमुखानथ ॥ १३७ ॥<br>
इन्द्रादींश्च तदस्त्राणि तद्बाह्ये सम्यगर्चयेत् ।<br>
एकेन वा यजेद्द्वाभ्यां त्रिभिर्वावरणैर्गणम् ॥ १३८ ॥<br>
पुनर्धूपं च दीपं च मन्त्रगानाद्यमेव च ।<br>
नैवेद्यबलिहोमांश्च कारयेत् पूर्ववर्त्मना ॥ १३९ ॥<br>
पलाशसमिदाज्यान्नलाजान् पृथुकसंयुतान् ।<br>
मूलेन शतपञ्चाशद्दशसङ्ख्येन वा गुरुः ॥ १४० ॥<br>
मूलाद्दशांशसङ्ख्यैस्तैरङ्गैर्होमं समाचरेत् ।<br>
नित्योत्सवं ततः कुर्याद्गणबेरेण वर्त्मना ॥ १४१ ॥<br>
पूर्वोक्तमानयुक्तेन तस्मिन्नभ्यर्चयेद्गणम् ।<br>
पुष्पान्नाक्षतलिङ्गेषु गणास्त्रं हेतिना यजेत् ॥ १४२ ॥<br>
नित्योत्सवोऽयं कर्तव्यो बेरयुक्तोऽथवा न वा ।<br>
पूर्वोक्तविधिना कृत्वा प्रासादस्य प्रदक्षिणम् ॥ १४३ ॥<br>
पादुकार्चनयुक्तं वा प्रविशेदालयं प्रति ।<br>
एककालं द्विकालम् वा त्रिचतुष्पञ्चकालकम् ॥ १४४ ॥<br>
षट्सप्तवसुकालं वा सर्वदा वार्चयेद्गणम् ।<br>
ज्ञात्वैवं पूजयेन्नित्यमर्चनाङ्गैर्गणेश्वरम् ॥ १४५ ॥<br>
नित्येज्यैवं समादिष्टा भुक्तिमुक्तिफलप्रदा ।<br>
विशेषयजनं कुर्याच्चतुर्थ्यामिष्टसिद्धये ॥ १४६ ॥<br>
नानाभक्ष्यसमोपेतं स्नपनादिसमन्वितम् ।<br>
स्नपनं पूर्ववत् किं तु मध्यकुम्भे गणेश्वरम् ॥ १४७ ॥<br>
आमोदाद्यादिक दिक्षु चत्वारः पञ्चकल्पने ।<br>
अष्टौ च नवसङ्ख्ये स्युः पञ्चविऽंसतिसङ्ख्यके ॥ १४८ ॥<br>
लोकपा विऽस्वरूपाद्या वसुदिक्ष्वन्तरालके ।<br>
लोकपास्त्रान् वसूनाद्यानष्टकं वास्तु संस्थितो ॥ १४९ ॥<br>
पूर्वत्रयात्त्रयं पूज्यं त्वष्टकेषु त्रिषुक्रमात् ।<br>
एकोनपञ्चाशत्सङ्ख्यकलशे देवता मताः ॥ १५० ॥<br>
गण्सहस्रनामोक्तशताद्यास्स्युश्शताष्टके ।<br>
अष्टाधिकसहस्रे तु सर्वदेवाः प्रकीर्तिताः ॥ १५१ ॥<br>
अथ सर्वत्र विघ्नेशः पूज्यो वा मुनिपुङ्गवाः ।<br>
वाक्श्रीयुतो गणेशश्चेद्वर्धनीद्वितयं न्यसेत् ॥ १५२ ॥<br>
शक्त्यैकया युतश्चेत्तु वर्धनीमूत्तरे न्यसेत् ।<br>
अनुक्तं स्नपनेयत्तु प्राग्वदेव समाचरेत् ॥ १५३ ॥<br>
उत्सवं दमनारोहं पवित्रारोहणक्रिया ।<br>
दीपावलि वसन्तेज्या मासे मासोत्सवं तु वा ॥ १५४ ॥<br>
नवनैवेद्यकर्मापि प्रायश्चित्तं विशेषतः ।<br>
जीर्णानामुद्धृतिं चान्यत् पूर्ववत् परिकल्पयेत् ॥ १५५ ॥<br>
किन्तु तस्य ध्वजे मूषं वा समालिखेत् ।<br>
शिवोत्स्वएऽपि नित्यं तु विघ्नेशस्योत्सवं तु वा ॥ १५६ ॥<br>
ध्वजहोमबलीन् हित्वा केवलं यानमेव च ।<br>
चक्रास्त्रं वा त्रिशूलास्त्रं विघ्नेशास्त्रं प्रगृह्यताम् ॥ १५७ ॥<br>
उत्सवप्रतिमा कार्या पूर्वलक्षणलक्षिता ।<br>
उत्सवे तु बलिद्रव्यहोमद्रव्यादयोऽपि ये ॥ १५८ ॥<br>
अत्रानुक्तास्तु ते सर्वे शिवस्योक्तवदीरिताः ।<br>
वश्योच्चाटनविध्वेषमारणानि च पौष्टिकम् ॥ १५९ ॥<br>
शान्तिस्तम्भनपूर्वाणि मन्त्रेणानेन कारयेत् ।<br>
सर्वव्याधिसमुत्पत्तौ मन्त्रेणानेन शान्तयेत् ॥ १६० ॥<br>
अस्य प्रतिष्ठा सर्वत्र बालस्थानान्विता न वा ।<br>
विघ्नेशं स्थापयेद्वादौ शिवधामप्रकल्पनात् ॥ १६१ ॥</p>
<p>इति उत्तरकामिकाख्ये महातन्त्रे विघ्नेशप्रतिष्ठाविधिः<br>
पञ्चचत्वारिंशत्तमः पटलः ॥</p>
<p>गजवक्त्रो गणाधीशो भूरूपो महोदरः ।<br>
जागयज्ञोपवीतस्तु घनपिण्डोरुजानुकः<br>
नीलनीररुहाभस्तु चतुर्दोर्दण्डमण्डितः<br>
अवामावामवर्तेभ हस्तः पद्मासनस्थितः ॥<br>
स्वदन्तं परशुं कुर्यात् स्वदक्षिणकरद्वये ।<br>
लड्डुकं चाक्षमालां च वामपाणावथोत्पलम् ।<br>
स्थानकं वासनं वाथ गणेशं कारयेत्ततः ॥</p>
<p>रक्तवस्त्रधरं वाथ श्यामाभं कनकप्रभम् ।<br>
पीतकञ्चुकसञ्छन्नं किरीट मकुटोज्ज्वलम् ॥<br>
शुक्लयज्ञोपवीतञ्च सर्वाभरणभूषितम् ।<br>
स्वशृङ्गं वाङ्कुशं दक्षे वामे पाशञ्च लड्डुकम् ॥<br>
अवामावामवर्तेभ हस्तः पद्मासनस्थितः ।<br>
स्थानकं वासनं वाथ गणेशं कारयेत्ततः ॥</p>
<p>श्याम वर्णां तथा शक्तिं धारयन्तां दिगम्बरम्<br>
उत्सङ्गे निहितां देवीं सर्वाभरण भूषिताम्<br>
दिगम्बरां सुवदनां भुजद्वय समन्विताम्<br>
विघ्नेश्वरीति विध्यातां सर्वावयव सुन्दरीम्<br>
पाशहस्तां तथा गुह्यं दक्षिणेन करेण तु<br>
स्पृशन्तीं देवमप्येवं चिन्तयेन्मन्त्र नायकम्<br>
चतुर्भुजं त्रिणेत्रञ्च पाशाङ्कुशधरं प्रभुम्<br>
इक्षु खण्डकरोपेतं वामेन देवि गुह्यकम्<br>
स्पृशन्तं पुष्करेणापि खण्डमिक्षोस्तु हे द्विजाः</p>
<p>गजवक्त्रो गणाधीशो भूतरूपो महोदरः<br>
नागयज्ञोपवीतस्तु घनपिण्डोरु जानुकः<br>
नीलनीररुहाभस्तु चतुर्दोर्दण्ड मण्डितः<br>
अवामावामवर्तेभ हस्तः पद्मासनस्थितः<br>
स्वशृङ्गं वाङ्कुशं दक्षे वामेपाशञ्च लड्डुकम्<br>
स्थानकं वासनं वाथ गणेशं कारयेत्ततः<br>
गणेशो भारती श्रीभ्यां वामेऽवामे युतोऽथवा<br>
आसीनमासने रत्नमकुटादि विभूषितम्</p>
<p>४६। षट्चत्वारिंशत्तमे पटले नृत्तमूर्ति स्थापन विधिः</p>
<p>नृत्तमूर्ति प्रतिष्ठां तु वक्ष्ये तल्लक्षणान्विताम् ।<br>
चतुर्भुजास्त्रिणेत्रश्च संविकीर्ण जटायुतः ॥ १ ॥<br>
जटामकुटसंयुक्तो वक्रनागफणावृतः ।<br>
पृष्ठगाः पार्श्वगास्तास्स्युः पञ्चाद्यैककवृद्धितः ॥ २ ॥<br>
त्रिंशत्सङ्ख्यावसानास्स्युः जटास्तास्सान्तरालकाः ।<br>
धुत्तूरारग्वधार्कादि पुष्पयुक्तास्सपिङ्गलाः ॥ ३ ॥<br>
कृत्वाञ्जलिपुटोपेत जाह्नव्या दक्षिणस्थया ।<br>
वालचन्द्रेण संयुक्तो वामपार्श्वस्थितेन च ॥ ४ ॥<br>
युक्तोवकुलमालाभिर्मुक्ता दामोरगादिभिः ।<br>
व्याघ्राजिनाम्बरो दीप्तस्सर्वाभरण भूषितः ॥ ५ ॥<br>
वामदोर्मूल मालम्बि द्वीपिचम्राम्बरान्वितः ।<br>
दिव्याम्बरान्वितो वापि मृगाजिनयुतोपि वा ॥ ६ ॥<br>
कस्थ ब्रह्मकपालेन नानापुष्पैरलङ्कृतः ।<br>
धृत वाराहदन्ताग्र शार्दूलनखकच्छपैः ॥ ७ ॥<br>
शाङ्खिकैर्मणिभिः प्रोतमालया हृदिभूषितः ।<br>
स्थितो दक्षिणपादेन वामेनोपरिवर्तिना ॥ ८ ॥<br>
कुञ्चितावर्तमानाङ्घ्रिः सुरसारितत्करः ।<br>
अम्बिकामुखबिम्बाब्ज भ्रमरीकृतलोचनः ॥ ९ ॥<br>
आबद्धकिङ्किणीयुक्तः तद्वन्नूपुरशोभितः ।<br>
वामदक्षिणकर्णाढ्य पत्रिका नक्रकुण्डलः ॥ १० ॥<br>
दक्षाभयकरस्थेन भुजङ्गेनोत्फणेन च ।<br>
वामापरकरस्थेन वह्निना दक्षकेन तु ॥ ११ ॥<br>
डिन्डिमेन समायुक्त उपवीतेन संयुतः ।<br>
गोक्षीरधवलप्रख्य आदित्याङ्गुलभङ्गयुक् ॥ १२ ॥<br>
नानासर्पसमायुक्तस्त्वपस्मारोपि स्थितः ।<br>
मूर्ध्नो ललाटदक्षस्थं नासादक्षपुटस्थितम् ॥ १३ ॥<br>
नाभेर्दक्षिणतो गुल्फे मध्येसूत्रं प्रसारयेत् ।<br>
ललाट मध्य सूत्रात्तु द्विमात्रमितिकीर्तितम् ॥ १४ ॥<br>
हिक्कासूत्रद्वयोर्मध्ये त्रिमात्रमिति कीर्तितम् ।<br>
श्रोणीवामोरुसंस्पृष्टं तत्सूत्रमिहसम्मतम् ॥ १५ ॥<br>
सूत्रगुल्फद्वयोर्मध्यम् एकाङ्गुलमिति स्मृतम् ।<br>
सूत्राद्धि नतजान्वन्तं भानुदिग्नन्दमात्रकम् ॥ १६ ॥<br>
तत्सूत्राद्वामपृष्ठान्तं सप्ताधिकदशाङ्गुलम् ।<br>
तत्सूत्राद्वामजान्वके चत्वारिंशद्दशाङ्गुलम् ॥ १७ ॥<br>
सूत्राद्दक्षिणतः कुक्षिरष्टाङ्गुल उदाहृतः ।<br>
सूत्रात्तु सव्यकुक्षिस्तु रव्यङ्गुल उदाहृतः ॥ १८ ॥<br>
ऊर्वोर्द्दक्षिण तत्सूत्रं सप्ताधिकदशाङ्गुलम् ।<br>
सूत्रात्तद्वामभागेतु नवमात्रमुदीरितम् ॥ १९ ॥<br>
सूत्रात्तु वाममण्ठस्तु पञ्चाङ्गुल उदाहृतः ।<br>
सूत्रात्तु दक्षिणः कण्ठो भाग इत्यभिधीयते ॥ २० ॥<br>
सूत्रात्तु वामबाह्वन्तं त्र्यङ्गुलक्षयसंयुतम् ।<br>
अथवान्यप्रकारेण सूत्रपातोभिधीयते ॥ २१ ॥<br>
कनीनिकान्तं तन्मूर्ध्नस्तदून्नासापुटान्ततः ।<br>
नाभेश्च दक्षमात्रान्तं स्थिताङ्घ्रेर्गुल्फमध्यमम् ॥ २२ ॥<br>
स्पृष्ट्वा यत्पातितं सूत्रं मध्यसूत्रमुदाहृतम् ।<br>
सूत्राद्वामे मुखं पञ्चमात्रं कण्ठ त्रिमात्रकम् ॥ २३ ॥<br>
बाह्वन्ते तिथिमात्रं स्यात् नवमात्रं तु कक्षगम् ।<br>
मध्योदरेऽष्टमात्रं स्याच्छ्रोणी विश्वाङ्गुलेन च ॥ २४ ॥<br>
कटिस्तिथ्यङ्गुलेन स्यात् अन्यत्रषष्टिमात्रकम् ।<br>
नवमात्रं तदूरुःस्यात् र्पाष्ण्यन्तं वेदतुङ्गकम् ॥ २५ ॥<br>
सप्ताङ्गुलं मुखेन्यत्र कण्ठः स्याद्रसमात्रकम् ।<br>
बाह्वन्ते तु त्रिमात्रं स्यात् कक्षान्ते विश्वमात्रकम् ॥ २६ ॥<br>
मन्वङ्गुलं भवेत् कुक्षौ श्रोण्यां स्याद्युगमात्रकम् ।<br>
कट्यां च वेदमात्र स्याज्जानुरष्टाङ्गुलं भवेत् ॥ २७ ॥<br>
पादाग्रेमुखमात्रंस्यात् एवं बुध्वा समाचरेत् ।<br>
स्थितजानुसमं विद्यात् वर्तिताङ्घ्रे समुच्छ्रयः ॥ २८ ॥<br>
तत्पार्णिजान्वोर्द्विमुखं द्व्यन्तरं परिकीर्तितम् ।<br>
श्रोणीसमुच्छरयं वामाजानोरुद्धरणं मतम् ॥ २९ ॥<br>
तदूरुमध्यान्नाभेश्च द्व्यन्तरं नवमात्रकम् ।<br>
तज्जानोर्दण्डहस्तस्य मणि बन्धान्तरं मनुः ॥ ३० ॥<br>
तस्मादभयहस्तस्य मणिबन्धो रसाङ्गुलः ।<br>
तस्य चाङ्गुष्ठमूलान्तात् स्तनाक्षाद्द्व्यन्तरं मुखम् ॥ ३१ ॥<br>
तद्दोस्समं तलोच्चं स्यात्तद् बाह्वोर्मध्यमात् पुनः ।<br>
सप्तदशाङ्गुलं विद्याद्दण्डहस्तस्य कोर्परम् ॥ ३२ ॥<br>
भुजान्तं साग्निहस्तोच्चं सोऽग्निः पञ्चाङ्गोलोच्छ्रयः ।<br>
विस्तारः कोलकस्तस्य शिखाभिस्तिसृभिर्युतः ॥ ३३ ॥<br>
धृतडामरुको हस्तः कर्णोच्चो वाङ्गुलाधिकः ।<br>
धातुर्डमरुकायामो भूतैस्तु मुखविस्तृतिः ॥ ३४ ॥<br>
कोलको मध्यविस्तारः परितस्सूत्रयन्त्रितः ।<br>
एक जिह्वासमायुक्तो गम्भीर ध्वनि संयुतः ॥ ३५ ॥<br>
बाह्वोस्तु मणिबन्धान्तं चतुर्स्त्रिंशत्तथापरम् ।<br>
अपस्मारोच्छ्रयं भानुरुद्र नन्दाष्ट मात्रकम् ॥ ३६ ॥<br>
देवस्य वक्त्रमानेन स्यादपस्मारमानकम् ।<br>
वक्त्रद्वयं समारभ्य पञ्चवक्त्रावसानकम् ॥ ३७ ॥<br>
वक्त्रार्ध मान बुद्ध्यातु सप्तमानमुदाहृतम् ।<br>
चतुस्तालेन कर्तव्यमपस्मारो द्विजोत्तमाः ॥ ३८ ॥<br>
उष्णीषात् पादपर्यन्तं षड्ष्टांशं विभाजयेत् ।<br>
उष्णीषात् केशपर्यन्तं कोलकं चेति कीर्तितम् ॥ ३९ ॥<br>
केशान्ताद्धनुपर्यन्तम् अष्टभागमितिस्मृतम् ।<br>
गलमर्धाङ्गुलं प्रोक्त मध्यर्धं कर्ण उच्यते ॥ ४० ॥<br>
षडङ्गुल इति प्रोक्तो हिक्कादि हृदयान्ततः ।<br>
तथैव तस्मान्नाभ्यन्तं षडङ्गुलमिति स्मृतम् ॥ ४१ ॥<br>
तस्मात्तु मेद्रमूलान्तं कौशिकाङ्गुलमुच्यते ।<br>
ऊर्वायामं तु सप्तांशं जानूत्सेधो द्विमात्रकः ॥ ४२ ॥<br>
जङ्घयामस्तु सप्तांशः पादोत्सेधो द्विमात्रकः ।<br>
द्विभुजश्च द्विनेत्रश्च ऊर्ध्वकायस्त्वधोमुखः ॥ ४३ ॥<br>
व्यालं वै वामहस्ते तु तस्यमूर्धा तु दक्षिणे ।<br>
आवृतालङ्कृताभङ्गी सव्यपार्श्वशिरोयुतः ॥ ४४ ॥<br>
देवस्य वक्त्रमानेन जाह्रव्यायाम उच्यते ।<br>
द्विभुजाच त्रिणेत्रा च करण्डमकुटान्विता ॥ ४५ ॥<br>
सर्वाभरणसंयुक्ता कृताञ्जलिपुटान्विता ।<br>
ऊर्ध्वभागादधोभागं तोयकारेण कारयेत् ॥ ४६ ॥<br>
गङ्गा देव्यानया देवस्संयुक्तो वा विवर्जितः ।<br>
प्रभावकाशविस्तारो दशाधिकतशताङ्गुलम् ॥ ४७ ॥<br>
सप्तत्रिंशच्छतायामतद्दण्डो भाग विस्तरः ।<br>
एकादि दशपर्यन्त मात्रैरूणाधि कापि वा ॥ ४८ ॥<br>
द्व्यङ्गुलादङ्गुलार्धात्तु बालचन्द्रस्तु सप्तधा ।<br>
तद्वशात् पार्श्वगां देवीं कल्पयेत्तद्विधानतः ॥ ४९ ॥<br>
कुर्याद् भृङ्गिरटिं वाथ भद्रकाली मथापि वा ।<br>
भुजङ्गात्रास आख्यातो भुजङ्गललितस्ततः ॥ ५० ॥<br>
भुजङ्गत्रासवत्सर्वं विशेषः कश्चिदस्ति हि ।<br>
उद्धृतस्य तलं कुर्यात् स्थितजानुर्ध्वतः क्रमात् ॥ ५१ ॥<br>
द्विमात्रं वा त्रिमात्रं वा चतुर्मात्रमथापि च ।<br>
भुजङ्गललितः ख्यातस्तद्भैरव इहोच्यते ॥ ५२ ॥<br>
भुजङ्गत्रासवत्सर्वं विशेषस्तत्र चोच्यते ।<br>
उद्धृतं दक्षिणं पादं वामपादं तु वा नयेत् ॥ ५३ ॥<br>
सपादो देहमध्यस्थश्चोर्ध्वपादतलान्वितः ।<br>
चतुर्भुजोऽष्टहस्तो वा नानादिव्यास्त्रभूषितः ॥ ५४ ॥<br>
शिलादि द्रव्यामासाद्य कुर्यादेवं नटेश्वरम् ।<br>
इत्थं लक्षणमाख्यातं प्रतिष्ठा तत उच्यते ॥ ५५ ॥<br>
कालोपि पूर्ववत्प्रोक्तस्तद्वदेवाङ्कुरार्पणम् ।<br>
रत्नन्यासाक्षिमोक्षौ च पूर्ववत्सम्यगाचरेत् ॥ ५६ ॥<br>
बेरशुद्धिं ततः कुर्यान्नगरादि प्रदक्षिणम् ।<br>
जलाधिवासनं पश्चान्मण्डपं पूर्ववन्नयेत् ॥ ५७ ॥<br>
कुण्ठानि परितः पश्चान्नवपञ्चैक सङ्ख्यया ।<br>
चतुरश्राणि वृत्तानि तद्दिगश्राणि वा नयेत् ॥ ५८ ॥<br>
मण्डपे भोजयेद्विप्रान् सहस्रान्तान्दशाधिकान् ।<br>
पुण्याहं वाचयेत्पश्चन्मण्डापस्य विशुद्धये ॥ ५९ ॥<br>
समरीचिपदे कुर्यात् वास्तुहोमं विधानतः ।<br>
वास्तुहोमं विना वापि भूपरिग्रहमाचरेत् ॥ ६० ॥<br>
पुण्याहं वाचयित्वा तु वेद्युर्ध्वे स्थण्डिलं नयेत् ।<br>
शयनं कल्पयेदूर्ध्वे प्रतिमां शोधयत्ततः ॥ ६१ ॥<br>
कृत्वा कौतुक बन्धं तु शाययेच्छयनोपरि ।<br>
शिरप्रदेशे देवस्य शिवास्यं तु धटं न्यसेत् ॥ ६२ ॥<br>
वर्धनीमुत्तरे न्यस्य तस्यां गौरीं च विन्यसेत् ।<br>
लक्षणोदित रूपं तु ध्यात्वा गन्धादिभिर्यजेत् ॥ ६३ ॥<br>
ध्यायेद्देवीं त्रिणेत्रां शिशिनिभवदनां<br>
वेदहस्तान् धानां<br>
सव्ये पद्मं वरदमपरे चाभ्यं चाक्षमालां<br>
दिव्यैराभरणैर्विभूषिततनुं ब्रह्मादिभिः पूजितां<br>
देवैरेव मनोन्मनीं प्रतिदिनं कामार्थदात्रीं शुभाम् ॥<br>
अभितः कलशानष्टौ विद्येशाधिष्टितान्नयेत् ।<br>
अर्चयेद् गन्धपुष्पाद्यैः नैवेद्यान्तं गुरुत्तमः ॥ ६४ ॥<br>
तत्वतत्वे श्वरान्मूर्तिमूर्तीशानपि विन्यसेत् ।<br>
होमं समारभेत् काले मूर्तिपैस्सह देशिकः ॥ ६५ ॥<br>
कृत्वा कुण्डाग्निसंस्कारम् अग्निकार्योक्तमाचरेत् ।<br>
समिदाज्य चरून् लाजान् सर्षपं च यवं तिलम् ॥ ६६ ॥<br>
प्रियङ्कुशालिमुद्गांश्च जुहुयात् क्रमतो गुरुः ।<br>
ऊदुम्बरवटाश्वत्थ प्लक्षाःपूर्वादिदिक्षु च ॥ ६७ ॥<br>
शम्यपामार्ग बिल्वाश्च खादिरश्चाग्निकोणतः ।<br>
प्रधानस्य पलाशस्तु समिधश्चैवमीर्तिताः ॥ ६८ ॥<br>
ऋगाद्यध्ययनं मन्त्रजपं च विधिवन्नयेत् ।<br>
गेयनृत्तयुतैस्तोत्र वेदघोषैर्व्यपोह्य च ॥ ६९ ॥<br>
रात्रि शेषं ततः प्रातः स्मृत्वा शान्तं सदाशिवम् ।<br>
समूर्तिपोगुरुःस्नातो मन्त्रसंशुद्धदेहयुक् ॥ ७० ॥<br>
उद्धृत्य प्रतिमां पूर्वमुखां सर्वात्मना गुरुः ।<br>
व्यपोह्य वस्त्रकूर्चादीन् पूजयेत् गन्धपुष्पकैः ॥ ७१ ॥<br>
कुम्भांश्च कुण्डेष्वग्नींश्च तर्पयेश्च गुरूत्तमः ।<br>
पूर्णाहुतिं ततो दद्यात् वौषडन्त शिवेन तु ॥ ७२ ॥<br>
वस्त्रहेमाङ्गुलीयाद्यैराचार्यं पूजयेत्ततः ।<br>
दक्षिणा पूर्ववत्प्रोक्ता ततः स्थापनमारभेत् ॥ ७३ ॥<br>
ततो वेद्यास्समुद्धृत्य स्नानश्वभ्रे तु विन्यसेत् ।<br>
चलं प्रासादमध्ये तु स्थापयेदचलं गुरुः ॥ ७४ ॥<br>
ततः कुम्भान्समुद्धृत्य सर्वातोद्य समाकुलम् ।<br>
हर्म्य प्रदक्षिणं कृत्वा प्रतिमाग्रं नयेद्बुधः ॥ ७५ ॥<br>
कुम्भाद्बीजं समादाय महेऽसस्य हृदि न्यसेत् ।<br>
वर्धन्या बीजमादाय तत्पीठाब्जे तु विन्यसेत् ॥ ७६ ॥<br>
विद्येशान् पीठ पद्मेषु तत्तद्देशेऽभिषेचयेत् ।<br>
देवीयागोक्तमार्गेण देवीं च स्थापयेद् गुरुः ॥ ७७ ॥<br>
तदन्ते कारयेद्धिमान् कल्याणमपि देशिकः ।<br>
उत्सवं कारयेत्पश्चात् तथा वितानुसारतः ॥ ७८ ॥<br>
अनुक्तमत्र सामान्यस्थापनोदित माचरेत् ।<br>
एवं यः कुरुते मर्त्यः प्रतिष्ठां भावनायुतः ॥ ७९ ॥</p>
<p>स यायात् पदमैशानं भुक्त्वा भोगानिहैव तु ॥ ७९१।२ ॥</p>
<p>इति उत्तरकामिकाख्ये महातन्त्रे नृत्तमूर्ति स्थापनविधिः<br>
षट्चत्वारिंशत्तमः पटलः ॥</p>
<p>चतुर्भुजस्त्रिणेत्रश्च संविकीर्ण जटायुतः ।<br>
जटामकुट संयुक्तो वक्रनाग फणावृतः ॥<br>
कृताञ्जलिपुटोपेत जाह्नव्या दक्षिणस्थया<br>
बालचन्द्रेण संयुक्तो वामपार्श्व स्थिते न च<br>
व्याघ्राजिनाम्बरो दीप्त स्सर्वाभरणभूषितः<br>
वामदोर्मूल मालम्बि द्वीपि चर्माम्बरान्वितः<br>
स्थितो दक्षिणपादेन वामेनोपरि वर्तिना<br>
कुञ्चितावर्तमानाघ्रिः सुप्रसारित तत्करः<br>
आबद्ध किङ्किनीयुक्तः तद्वन्नूपुर शोभितः<br>
वाम दक्षिण कर्णाढ्य पत्रिका नक्र कुण्डलः<br>
दक्षाभयकरस्थेन वह्निना दक्षके न तु<br>
डिण्डिमेन समायुक्त उपवीतेन संयुतः<br>
गोक्षीर धवलप्रख्य आदित्याङ्गुल भङ्गयुक्<br>
नाना सर्पसमायुक्तस्त्वपस्मारो परिस्थितः</p>
<p>४७। सप्तचत्वारिंशत्तमे पटले सोमास्कन्द स्थापन विधिः</p>
<p>वक्ष्यामि सोमास्कन्द सुखेशस्थापनं परम् ।<br>
तल्लक्षण समायुक्तं तच्चेदानीं प्रकथ्यते ॥ १ ॥<br>
चतुर्भुजस्त्रिणेश्च जटामकुटमण्डितः ।<br>
सर्वाभरण संयुक्तो वरदाभयहस्तकः ॥ २ ॥<br>
कृष्णापरशु युक्तोर्ध्व वामेतरकरान्वितः ।<br>
असव्यसव्यकर्णस्थ पत्रिकानक्रकुण्डलः ॥ ३ ॥<br>
सोपवीतः प्रसन्नात्मा शयितासव्यपात्तलः ।<br>
सालम्बदक्षपादेन वामेगौर्या च संयुतः ॥ ४ ॥<br>
सर्वलक्षणसंयुक्त स्सर्वाभरणभूषितः ।<br>
ललाट नासिकानाभिमेन्द्रपाद्गुल्पमध्यमे ॥ ५ ॥<br>
श्रोणिस्पृक् संस्थितं सूत्रं मध्यसूत्रमितिस्मृतम् ।<br>
मुखान्तात् पिप्पलीमूलात् ग्रीवापार्श्वात्तथैव च ॥ ६ ॥<br>
चूचुकस्याथमध्यात्तु कटिस्थं पार्श्वगं मतम् ।<br>
उष्णीषात्तुककुद्वम्श कण्ठस्फिक् मध्यमाद्गतम् ॥ ७ ॥<br>
पृष्ठसूत्रमितिप्रोक्तं पार्श्वस्थात् सार्धमात्रकम् ।<br>
हित्वापार्श्वद्वयोश्चैव ततस्स्या दूरुदैर्घ्यकम् ॥ ८ ॥<br>
जानुः पक्षाङ्गुलं वामे लम्बितस्य गुणाङ्गुलम् ।<br>
सूत्रात्तुवामजन्वान्तं मूर्ध्वकायार्धमानकम् ॥ ९ ॥<br>
ऊरूमूलात्तु षण्मात्रन्नालकान्तं द्विजोत्तमाः ।<br>
तलाग्रादूरुमध्याच्च द्वयन्तरन्तु गुणाङ्गुलम् ॥ १० ॥<br>
सूत्राल्लम्बाङ्घ्रिर्पाष्ण्यन्तं सार्धविश्वाङ्गुलं भवेत् ।<br>
कटकान्मणिबन्धाधोदेशे कटयग्रसीमगम् ॥ ११ ॥<br>
नाभेस्तु मणिबन्धान्तं षोडशाङ्गुलमीरितम् ।<br>
वरदं चेत्तु तत्पृष्ठान्नाभ्यन्तसममिष्यते ॥ १२ ॥<br>
वामदेव्या समायुक्तस्तदध्यायप्रसिद्धया ।<br>
ससोमस्सोम एव स्यात् सोमास्कन्त विधिर्भवेत् ॥ १३ ॥<br>
देवोच्चदशभागैक भागेनाभद्विभागतः ।<br>
त्रिवेदभागैर्वा कुर्यात् स्कन्दं तन्मध्यमे गुरुः ॥ १४ ॥<br>
द्विनेत्रस्य द्विबाहुश्च करण्डमकुटान्वितः ।<br>
कर्णयोर्नक्रपिण्डौ तु सर्वाभरणभूषितः ॥ १५ ॥<br>
दक्षभागकरस्थाब्जः प्रसारितकरोऽपरः ।<br>
द्विहस्तपङ्कजो वाथ वृत्तरूपयुतोऽथवा ॥ १६ ॥<br>
देव्यूरुसंस्थितो वापि निष्पङ्कजकरोऽथवा ।<br>
आसीनो वा स्थितो वापि स्कन्दस्त्वेवं प्रकीर्तितः ॥ १७ ॥<br>
स्कन्दोमारहितस्त्वेष एवं स्यात्तु सुखासनः ।<br>
सोमे च सोमास्कन्दे च सुखेशे लक्षणं मतम् ॥ १८ ॥<br>
प्रतिष्ठैषां प्रकर्तव्या सुकालेऽङ्कुरपूर्विका ।<br>
रत्नन्यासं ततः कुर्याद्देवदेव्योश्च वै गुहे ॥ १९ ॥<br>
हेमाब्जं हेममायूरं देव्यां स्कन्देऽथवा न्यसेत् ।<br>
तत्तत्प्रतिष्ठाध्यायोक्तमन्त्रैरपि समन्वितम् ॥ २० ॥<br>
तत्तपीठाम्बुजेष्वेव सुस्निग्धान्तं गुरुर्न्यसेत् ।<br>
दृशामुन्मोक्षणं कृत्वा बेरशुद्धिं प्रदक्षिणम् ॥ २१ ॥<br>
जलाधिवासनं प्राग्वत् भवेन्मण्डपमाचरेत् ।<br>
दिग&quot;राण्याभवृत्तानि वेदाश्राणि च वानयेत् ॥ २२ ॥<br>
कुण्डानि नवपञ्चैक सङ्ख्यया कुट्टिमाद्वहिः ।<br>
शिल्पिनं च विसृज्याथ विप्रान् सम्भोजयेत्ततः ॥ २३ ॥<br>
पुण्याहं प्र्क्षणं वास्तुहोमं स्थण्डिलकल्पनम् ।<br>
शयनं कल्पयेन्मध्ये स्नपनं कारयेत्ततः ॥ २४ ॥<br>
कौतुकत्रितयं बध्वा त्रिषु ताञ्शाययेत्ततः ।<br>
वस्त्रैश्च पृथगावेष्ट्य कुम्भान् संस्थापयेत्ततः ॥ २५ ॥<br>
शिवकुम्भं शिरोदेशे श्वस्य च तदुत्तरे ।<br>
विन्यस्य वर्धनीं सोमास्कन्दश्चेद्दक्षिणेघटम् ॥ २६ ॥<br>
स्कन्देनाधिष्ठितं न्यस्य गन्धाद्यैरर्चयोत्ततः ।<br>
लक्षणोदितरूपाभिध्यानाधिकृतधीर्गुरुः ॥ २७ ॥<br>
परितोऽष्टौ घटान्न्यस्य विद्येशैरप्यधिष्ठितान् ।<br>
तत्तदध्यायमार्गेण तत्त्वमूर्त्यादिकं नयेत् ॥ २८ ॥<br>
कृत्वा कुण्डाग्निसंस्कारं समिदाज्यान्नलाजकैः ।<br>
तिलसस्येन्द्रमुद्गैश्च होमं च विधिना नयेत् ॥ २९ ॥<br>
पलाशोदुम्बराश्वत्थवटादिक्षु विदिक्षु च ।<br>
शमीखदिरमायूर श्रीवृक्षोत्था इहेरिताः ॥ ३० ॥<br>
प्रधानेऽप्यादिमः प्रोक्तः पूर्णान्तं कर्म कारयेत् ।<br>
षण्मुखं च देवीं प्रधाने तर्पयेद्गुरुः ॥ ३१ ॥<br>
एते विभीन्नपीठाश्चेत् पृथङ्मण्टपमाचरेत् ।<br>
द्वितीये देवकुम्भाग्नींस्तर्पयेत् पूर्ववर्त्मना ॥ ३२ ॥<br>
सम्प्राप्तदशनिष्कादिदक्षिणो मूर्तिपादिभिः ।<br>
वस्त्रहेमाङ्गुलीयादिपूजितो गुरुरादरात् ॥ ३३ ॥<br>
कुम्भाद्बीजं महेशानहृदि न्यसेत् ।<br>
वर्धन्यास्तत उद्धृत्य तस्य पीठे तु विन्यसेत् ॥ ३४ ॥<br>
सहजा यदि सा देवी तस्यास्तु हृदि विन्यसेत् ।<br>
गुहकुम्भाद्गुहार्णं तं गुहस्य हृदि विन्यसेत् ॥ ३५ ॥<br>
अन्येभ्यः परितः पीठे न्यस्य तानभिषेचयेत् ।<br>
एते विभिन्नपीठाश्चेत् पृथङ्मण्टपमाचरेत् ॥ ३६ ॥<br>
कल्याणकर्म कर्तव्यं यथाविधि विशेषतः ।<br>
अनुक्तमत्र यत् कुर्यात्सामान्यस्थापनोक्तवत् ॥ ३७ ॥<br>
इत्थमेषां प्रतिष्ठां तु यः कुर्यान्नरसत्तमः ।<br>
स यास्यति विवेनैक्यमिह सिद्धिं च सोऽश्रुते ॥ ३८ ॥</p>
<p>इति उत्तरकामिकाख्ये महातन्त्रे सोमास्कन्द स्थापन विधिः<br>
सप्तचत्वारिंशत्तमः पटलः ॥</p>
<p>चतुर्भुजास्त्रिणेत्रश्च जटामकुटमण्डितः ।<br>
सर्वभरणसंयुक्तः वरदाभयहस्तकः ॥<br>
कृष्णापरशुयुक्तोर्ध्व वामेतरकरान्वितः ।<br>
असव्यसव्यकर्णस्थ पत्रिका नक्रकुण्डलः ॥<br>
सोपवीतं प्रसन्नात्मा शयिता सव्यपात्तलः ।<br>
सालम्ब दक्षपादेन एवं स्यात्तु सुखामनः ॥</p>
<p>चतुर्भुजस्त्रिणेत्रश्च जटामकुट मण्डितः ।<br>
सर्वभरण संयुक्तो वरदाभयहस्तकः ।<br>
कृष्णापरशुयुक्तोर्ध्व वामेतरकरान्वितः ॥<br>
असव्यसव्यकर्णस्थ पत्रिकानक्र कुण्डलः ।<br>
सोपवीतः प्रसन्नात्मा शयिता सव्यपात्तलः ॥<br>
सालम्ब दक्षपादेन वामे गौर्या च संयुतः ।<br>
सर्वलक्षण संयुक्तस्सर्वाभरण भूषितः ॥<br>
वामे देव्या समायुक्तस्तदध्याय प्रसिद्धया ।<br>
स सोमस्सोम एव स्यात् सोमास्कन्दविधिर्भवेत् ॥</p>
<p>चतुर्भुजस्त्रिणेत्रश्च जटामकुट मण्डितः ।<br>
सर्वाभरण संयुक्तो वरदाभयहस्तकः ।<br>
कृष्णापरशुयुक्तोर्ध्व वामेतरकरान्वितः ॥<br>
असव्यसव्यकर्णस्थ पत्रिकानक्र कुण्डलः ।<br>
सोपवीतः प्रसनात्मा शयिता सव्यपात्तलः ॥<br>
सालम्ब दक्षपादेन वामे गौर्या च संयुतः ।<br>
देवोच्चदशभागैक भगेनाथ द्विभागतः ।<br>
त्रिवेद भागैर्वा कुर्यात् स्कन्दं तन्मध्यमे गुरुः ॥<br>
द्विनेत्रस्सद्विबाहुश्च करण्टमकुटान्वितः ।<br>
कर्णयोर्नक्रपिण्डौ च सर्वाभरण भूषितः ॥<br>
देव्यूरुसंस्थिता वापि निष्पङ्कजकरोऽथवा ॥</p>
<p>चतुर्भुजस्त्रिणेत्रश्च जटामकुटमण्डितः<br>
सर्वाभरण संयुक्तो वरदाभयहस्तकः<br>
कृष्णा परशुयुक्तोर्ध्व वामेतर करान्वितः<br>
असव्यसव्यकर्णस्थ पत्रिकानक्रकुण्डलः<br>
सोपवीतः प्रसन्नात्मा शयिता सव्यपात्तलः<br>
सालम्बदक्षपादेन वामे गौर्या च संयुतः<br>
सर्वलक्षणसंयुक्तस्सर्वाभरणभूषितः<br>
वामे देव्या समायुक्तस्तदध्याय प्रसिद्ध्या<br>
ससोमस्सोम एव स्यात् सोमास्कन्दविधिर्भवेत्<br>
देवोच्चदशभागैक भागेनाथद्विभागतः<br>
त्रिवेदभागैर्वा कुर्यात् स्कन्दं तन्मध्यमेगुरुः<br>
द्विनेत्रस्सद्विबाहुश्च करण्डमकुटान्वितः<br>
द्विहस्त पङ्कजोवाथ नृत्तरूपयुतोऽथवा</p>
<p>चतुर्भुजास्त्रिणेएश्च जटामकुटामण्डितः ।<br>
सर्वाभरणसंयुक्तः वरदाभयहस्तकः ॥<br>
कृष्णापरशुयुक्तोर्ध्व वामेतरकरान्वितः ।<br>
असव्यसव्यकर्णस्थ पत्रिका नक्रकुण्डलः ॥<br>
सोपवीतः प्रसनात्मा शयिता सव्यपात्तलः ।<br>
सालम्बदक्षपादेन वामे गौर्याच संयुतः ॥<br>
देवोच्चदशभागैक भागेनाथ द्विभागतः ।<br>
त्रिवेदभागैर्वा कुर्यात् स्कन्दं तन्मध्यमे गुरुः ।<br>
द्विनेत्रस्सद्विबाहुश्च करण्डमकुटान्वितः ॥<br>
कर्णयोर्नक्र पिण्डौ च सर्वाभरण भूषितः ।<br>
देव्यूरुसंस्थिता वापि निष्पङ्कजकरोऽथवा ॥</p>
<p>चतुर्भुजास्त्रिणेत्रश्च जटामकुटमण्डितः ।<br>
सर्वाभरणसंयुक्तः वरदाभयहस्तकः ॥<br>
कृष्णापरशुयुक्तोर्ध्व वामेतरकरान्वितः ।<br>
असव्यसव्यकर्णस्थ पत्रिका नक्रकुण्डलः ॥<br>
सोपवीतं प्रसन्नात्मा शयिता सव्यपात्तलः ।<br>
सालम्बदक्षपादेन वामे गौर्या च संयुतः ॥<br>
सर्वलक्षणसंयुक्तः सर्वाभरण भूषितः ।<br>
देवोच्चदशभागैक भागेनाथ द्विभागतः ॥<br>
त्रिवेदभागैर्वा कुर्यात् स्कन्दं तन्मध्ये गुरुः ।<br>
द्विनेत्रस्सद्विबाहुश्च करण्डमकुटान्वितः ॥<br>
कर्मयोर्नक्र पिण्डौ च सर्वाभरण भूषितः ।<br>
दक्षभाग करस्थाब्जः प्रसारितकरोऽपरः ॥</p>
<p>४८। अष्टचत्वारिंशत्तमे पटले चन्रशेखर स्थापन विधिः</p>
<p>इन्दुमौलि प्रतिष्ठां तु वक्ष्ये लक्षण पूर्विकाम् ।<br>
आपाद्य च शिलादीनि तैः कुर्यात् प्रतिमां गुरुः ॥ १ ॥<br>
चतुर्भुजस्त्रिणेत्रश्च समपात स्थानके स्थितः ।<br>
वराभय समायुक्तः पूर्वस्थ कर पल्लवः ॥ २ ॥<br>
वरदं वाम हस्ते स्यात् अभयं दक्षिणे करे ।<br>
वरदं यदि तं कुर्यात् अथान्यः सिंहकर्णकः ॥ ३ ॥<br>
ऊरुस्पृष्ठकरो वापि कटको वा विधीयते ।<br>
मृगटङ्क करावन्यौ दोस्सीमान्तं व्यवस्थितौ ॥ ४ ॥<br>
मृगटङ्गौ तु कर्णान्तौ कर्तरी सव्यवस्थिता ।<br>
पराङ्कुखौ सम्मुखौ चा मृगटङ्कौ समीरितौ ॥ ५ ॥<br>
दिङ्मात्रं कर्तरी बाहु मध्यमं परिकीर्तितम् ।<br>
हिक्कायाः कर्तरी मध्यमेक त्रिंशद्थाङ्गुलम् ॥ ६ ॥<br>
मणिबन्धक बाह्वोस्तु मध्यमं द्वादशाङ्गुलम् ।<br>
श्रोण्यन्तात् कूर्परा दर्वागन्तरं पूर्वहस्तयोः ॥ ७ ॥<br>
शरैर्वा कौशिकैर्वापि सार्धाङ्गुल हसैस्तु वा ।<br>
स्तनान्तमभयान्तोच्चं नाभ्यूर्ध्वे पुष्करोदयः ॥ ८ ॥<br>
नाभेरभय हस्तान्तं गुणाङ्गुलमिति स्मृतम् ।<br>
स्तनान्ता दभयाग्रान्तं द्वादशाङ्गुलमिष्यते ॥ ९ ॥<br>
कटकाधः प्रदेशं तु मेद्र मूल समं भवेत् ।<br>
ऊरुमूले कटकान्तं स्पृष्तं वाथ गुणान्तरम् ॥ १० ॥<br>
सार्ध भाग द्वयेनाथ भागाभ्यां वाथ कल्पयेत् ।<br>
ऊर्वादि मध्य मात्राणां जान्वोरप्यन्तरं क्रमात् ॥ ११ ॥<br>
एकेनार्धेन सार्धाभ्यां त्रिभिश्च परिकल्पयेत् ।<br>
अथवा जानुमध्यात्तु सार्धाङ्गुलमिति स्मृतम् ॥ १२ ॥<br>
जङ्घयोर्मूल मध्याग्रं वेदभूतरसान्तकम् ।<br>
अङ्गुष्ठेयोर्द्वयोर्मध्यं विद्येशङ्गुल मीरित्तम् ॥ १३ ॥<br>
भागं पार्ष्णयन्तर प्रोक्तं ततसूत्राणि लम्बयेत् ।<br>
तत्पार्ऽस्वयोस्त्रिसूत्राणि मुखकर्ण भुजावधि ॥ १४ ॥<br>
पुरः पृष्ठे च मध्ये च नव तान्य वलम्बयेत् ।<br>
प्रलम्बफलकामूध्नि स्थापयित्वा वलम्बयेत् ॥ १५ ॥<br>
ललाट घ्राण हृन्नाभिमेढ्राङ्घ्रि युगमध्यमे ।<br>
सूत्रं पुरस्थितं नासाकुक्षिस्पर्शं यथा भवेत् ॥ १६ ॥<br>
मुखान्तपिप्पली कर्ण मूल चूचुकपात्तले ।<br>
कर्ण कण्ठ स्तनानां तु बाह्ये श्रोणिस्पृगेव च ॥ १७ ॥<br>
मुखान्मूलान्तरं नीत्वा दोस्स्पृश्यमपरं मतम् ।<br>
एवं पार्श्वे त्रिसूत्राणि लम्बयेत् देशिकोत्तमः ॥ १८ ॥<br>
कृकाटिकाककुत्कर्णस्फिक्पार्ष्णीनां तु मध्यमे ।<br>
मस्तकाल्लम्बनीयं स्याद्यथा पृष्टककुद्गतम् ॥ १९ ॥<br>
देहस्यान्तर्गतं मध्य सूत्रं स्यान्मुनिपुङ्गवाः ।<br>
उष्णीष भूषणं कुर्यात् त्रिमात्रेण विशेषतः ॥ २० ॥<br>
पार्श्वयोः पुरतः पृष्ठे चतुष्पूरि समन्वितम् ।<br>
मध्ये मकरकूटं स्यात् सप्तकोटर संयुतम् ॥ २१ ॥<br>
पार्ऽस्वयोः पत्रकूटं स्यात् पृष्टे स्याद्रत्न कूटकम् ।<br>
अग्रे दशाङ्गुलं तस्य मूले तु मुखविस्तरम् ॥ २२ ॥<br>
तत्तत् त्रिगुण नाहं तु वामेऽवामेर्ध चन्द्रकम् ।<br>
वामे महाफणिं तस्य सर्वालङ्कार भूषितम् ॥ २३ ॥<br>
जटाभिः पञ्चभिः ग्रन्थिं त्रिमात्रेण विशेषतः ।<br>
एकधा तु त्रिधावृत्या शेषाभिः पार्श्वलम्बनम् ॥ २४ ॥<br>
जटामकुटमेतद्धि सर्वालङ्कार मीरितम् ।<br>
रत्न पत्रिकया वापि शङ्ख पत्रिकयापि वा ॥ २५ ॥<br>
पद्म पत्रिकया वापि शोभितं वामकर्णकम् ।<br>
सव्यं मकर सिंहाख्य पत्र कुण्डलकैर्युतम् ॥ २६ ॥<br>
पृष्टः कर्णपर्यन्तं केशावर्ति विलम्बनम् ।<br>
पार्श्वयोबागुमूलान्त जटाग्राणां विलम्बनम् ॥ २७ ॥<br>
हारयुग्रीव संयुक्तं तथा कर्णिकयान्वितम् ।<br>
वक्षस्थलं प्रकर्तव्यं भुजाः केयूर संयुताः ॥ २८ ॥<br>
सुपत्र वलयोपेतास्सर्व रत्नोपशोभिताः ।<br>
मुक्ता दाम विलम्बाश्च तदग्रे मणिभूषणम् ॥ २९ ॥<br>
कराग्रं कटको पेत मङ्गुल्यो मुद्रिकान्विताः ।<br>
छन्नवीरोत्तरीयोपवीतैस्सोदर बन्धनः ॥ ३० ॥<br>
समस्त रन्त पाशाढ्य कृत्रिमानन दमाभिः ।<br>
संयुक्तकटिसूत्रोऽन्तः पादजालक संयुतः ॥ ३१ ॥<br>
चन्द्रशेखर एवं स्यात् देव्या च सहितो न वा ।<br>
सापीठ भिन्नपीठा वा देवेनालिङ्गिताथवा ॥ ३२ ॥<br>
तयालिङ्गित देवो वा अन्योन्या लिङ्गितस्तु वा ।<br>
आलिङ्गन युतो वा स्यान्निराभङ्गोऽथवा मत्रः ॥ ३३ ॥<br>
एवं लक्षणमाख्यातं प्रतिष्ठाद्यं निगद्यते ।<br>
कालोऽपि प्राग्वदुद्दिष्ट स्तद्वदेवाङ्कुरार्पणम् ॥ ३४ ॥<br>
रत्नन्यासं दृशा मोक्षं बेरशुद्धिं प्रदक्षिणम् ।<br>
जलाधिवासनं पश्चात् मण्डपं पूर्ववन्नयेत् ॥ ३५ ॥<br>
कुण्डानि परितः कुर्यान्नवपञ्चैक सङ्ख्यया ।<br>
तद्दिगस्त्राणि वृत्तानि कुण्डान्यश्राणि वा नयेत् ॥ ३६ ॥<br>
विप्रान् सम्भोजयेत्पश्चात् पुण्याहं वाचयेत्ततः ।<br>
समरीचपदे वास्तु होमः कार्यो द्विजोत्तमाः ॥ ३७ ॥<br>
पुण्याहं वाचयित्वा तु शय्यायाः कल्पनं नयेत् ।<br>
स्नपनं कौतुकं शय्यारोहणं पृथगाचरेत् ॥ ३८ ॥<br>
ततः कुम्भं शिरोदेशे वर्धनी च तदुत्तरे ।<br>
लक्षणोदित रूपं च स्मरन्नभ्यर्चयेत्तयोः ॥ ३९ ॥<br>
परितोऽष्टौ घटान्न्यस्य विद्येशाधिष्ठिता न्यसेत् ।<br>
न्यस्यैव तत्वमूर्त्यादीन् प्राग्वद्धोमं समाचरेत् ॥ ४० ॥<br>
कृत्वा कुण्डानि संस्कारं समिदाज्यान्नकैस्तिलैः ।<br>
लाजसस्येन्द्रकैश्चैव वटोदुम्बर सञ्ज्ञकौ ॥ ४१ ॥<br>
अश्वत्थक पलाशौ च दिक्ष्वेवं समिधो मताः ।<br>
शम्यपामार्ग श्रीवृक्ष मायूरा वह्निकोणतः ॥ ४२ ॥<br>
प्रयेकं पूर्ववत् हुत्वा पूर्णान्ते देशिकोत्तमः ।<br>
प्रभाते देवकुम्भाग्नीन् अभ्यर्च्य गुरुरादरात् ॥ ४३ ॥<br>
वस्त्रहेमाङ्गुलीयाद्यैर्मूर्तिपाद्यै स्समन्वितः ।<br>
सम्प्राप्त दक्षिणः प्राग्वत् मन्त्रन्यासं समाचरेत् ॥ ४४ ॥<br>
प्रतिमाग्रे घटान्न्यस्य कुम्भाद्बीजं तु विन्यसेत् ।<br>
देवस्य हृदि तत्पीठे वर्धन्यास्तु मनुं न्यसेत् ॥ ४५ ॥<br>
सहजा चेत्तदादेवी तस्यास्तु हृदि विन्यसेत् ।<br>
अन्येभ्यो विन्यसेद्बीजं पीठस्य परितस्ततः ॥ ४६ ॥<br>
विभिन्न पीठा देवी चेत् पृथङ्मण्डप माचरेत् ।<br>
कल्याणं कारयेदन्ते स्नपनं चोत्सत्वं तथा ॥ ४७ ॥<br>
कारयेद्भूरि नैवेद्यं दापयेत्तु नवा गुरुः ।<br>
अत्रानुक्तं तु सङ्ग्राह्यं सामान्यस्थापनोदितम् ॥ ४८ ॥<br>
चन्द्रमौलि प्रतिष्ठां तु कुर्यादेवं हि यो नरः ।<br>
बब्ध्वेह सर्व कामांस्तु स चान्ते मोक्षमाप्नुयात् ॥ ४९ ॥</p>
<p>इति उत्तर कामिकाख्ये महातन्त्रे चन्द्रशेखर स्थापन विधिः<br>
अष्टचत्वारिंशत्तमः पटलः ॥</p>
<p>चतुर्भुजस्त्रिणेश्च समपात् स्थानकेस्थितः ।<br>
वराभय समायुक्तः पूर्वस्थ करुपल्लवः ॥<br>
ऊरुपृष्टकरो वापि कटको वा विधीयते ।<br>
मृगटङ्ककरावन्यौ दोस्सीमान्तं व्यवस्थितौ ॥<br>
मृगटङ्कौतु कर्णान्तौ कर्तरी संव्यवस्थिता ।<br>
पराङ्मुखौ सम्मुखौ वा मृगटङ्कौ समीरितौ ॥<br>
तत्तत्रिगुणनाहं तु वामेऽवामेऽर्ध चन्द्रकम् ।<br>
रत्नपत्रिकया वापि शङ्ख पत्रिकयाऽपिवा ॥<br>
हारयुग्रीवसंयुक्तं तथा कर्णिकयान्तितम् ।<br>
वक्षस्थलं प्रकर्तव्यं भुजाः कर्णिकयान्तिकम् ।<br>
वक्षस्थलं प्रकर्तव्यं भुजाः केयुर संयुताः ॥<br>
सुपत्रवलयोपेतः सर्वरत्नोपशोभिताः ।<br>
छन्नवीरोत्तरीयोपवीतैस्सोदर बन्धनः ॥</p>
<p>चतुर्भुजस्त्रिणेत्रश्च समपात स्थानकेस्थितः ।<br>
वराभय समायुक्तः पूर्वस्य करपल्लवः ॥<br>
वरदं वाम हस्तस्यात् अभयं दक्षिणे करे ।<br>
मृगटङ्ककरावन्यौ दोस्सीमान्तं व्यवस्थितौ ॥<br>
मृगटङ्कौतु कर्णान्तौ कर्तरी संव्यवस्थितौ ।<br>
पराङ्मुखौ सम्मुखौ वा मृगटङ्कौ समीरितौ ॥<br>
तत्तत्रिगुणनाहं तु वामेऽवामेऽर्ध चन्द्रकम् ।<br>
रत्नपत्रिकया वापि शङ्ख पत्रिकयाऽपि वा ॥<br>
हारयुग्रीव संयुक्तं तथा कर्णिकयान्वितम् ।<br>
वक्षस्थलं प्रकर्तव्यं भुजाः केयूर संयुताः ॥<br>
सुपत्रवलयोपेतः सर्वरत्नोपशोभिताः ।<br>
छन्नवीरोत्तरीयोपवीतैस्सोदर बन्धनः ॥<br>
चन्द्रशेखर एवं स्याद्देव्या च सहितो न वा ॥</p>
<p>चतुर्भुजास्त्रिणेत्रश्च समपात् स्थानकेस्थितः<br>
वराभय समायुक्तः पूर्वस्थकरपल्लवः<br>
मृगटङ्ककरावन्यौ दोस्सीमान्तं व्यवस्थितौ<br>
मृगटङ्कौतु कर्णान्तौ कर्तरी संव्यवस्थितौ<br>
पराङ्मुखौ सम्मुखौ वा मृगटङ्कौ समीरितौ<br>
तत्तत्रिगुणनाहं तु वामेऽवामेऽर्ध चन्द्रकम्<br>
रत्नपत्रिकया वापि शङ्खपत्रिकयाऽपिवा<br>
हारयुग्ग्रीव संयुक्तं तथाकर्णिकयान्वितम्<br>
वक्षस्थलं प्रकर्तव्यं भुजाः केयूर संयुताः<br>
सुपत्रवलयोपेतः सर्वरत्नोपशोभितः<br>
छन्नवीरोत्तरीयोपवीतैस्सोदर बन्धनः<br>
सापीहभिन्नपीठा वा देवेनालिङ्गताथवा</p>
<p>४९। एकोनपञ्चाशत्तमे पटले पुरारि स्थापन विधिः</p>
<p>पुरारिस्थापनं वक्ष्ये तदादौलक्षणञ्च वै ।<br>
चतुर्भुजस्त्रिणेश्च जटामकुटसंयुतः ॥ १ ॥<br>
समभागयुतस्सम्यक् स्थापकेन समन्वितः ।<br>
सव्यकर्णस्थमकरकुण्डलेन समन्वितः ॥ २ ॥<br>
कृष्णापरशुसंयुक्त परहस्तद्वयान्वितः ।<br>
धनुर्बाणयुतोपेत वामेतरकरान्वितः ॥ ३ ॥<br>
दोस्सीमं परहस्तोच्चं शरस्तं मेढ्रसीमकः ।<br>
नाभेस्तुमणिबन्धान्तं मात्रमेकोनविंशतिः ॥ ४ ॥<br>
पार्श्वमध्यमबाह्वोश्च मध्यमन्तु शराङ्गुलम् ।<br>
दोर्मूलात्परहस्तान्तं षोडशाङ्गुल ईरितः ॥ ५ ॥<br>
परहस्तोझितोवाथ द्विहस्तस्त्रिपुरान्तकः ।<br>
शिरसोवामदृक् कृष्ण मण्डलस्य च दक्षिणे ॥ ६ ॥<br>
सूत्रन्तुलम्बमयेद्वामे वामनासा पुटस्यतु ।<br>
दक्षिणस्थितपादे च पुरस्तान्मुनि पुङ्गवाः ॥ ७ ॥<br>
हृन्नाभिमेढ्रसव्याङ्घ्रि जानूनां सूत्रतोन्तरम् ।<br>
सव्येग्निभागा देवं स्यात् सम भागे स्थिरानतिः ॥ ८ ॥<br>
तत् पादाङ्गुष्ठर्पाष्ण्योश्च द्व्यन्तरं दश भागिकम् ।<br>
कुर्यात् सलक्षणां वाथ वामभागे तु पार्वतीम् ॥ ९ ॥<br>
एवं कृत्वा पुरारिन्तु प्रतिष्ठा कारयेत्ततः ।<br>
सुमुहूर्ते सुलग्ने च कृत्त्वैवाङ्कुर कर्म च ॥ १० ॥<br>
रत्नन्यासं दृशाम्मोक्षं बेरशुद्धिं प्रदक्षिणम् ।<br>
तोयाधिवासनं पश्चात् स्नपनं कोतुकं नयेत् ॥ ११ ॥<br>
मण्डपे स्थण्डिलं कृत्वा नवपञ्चैक सङ्ख्यया ।<br>
कुण्डाण्यश्राणि वृत्तानि तद्दिगश्राणि तानि वा ॥ १२ ॥<br>
सङ्कल्प्य शयनं तस्मात् आरोप्य च महेश्वरम् ।<br>
देवेशस्य शिरोदेशे शिवकुम्भं च वर्धनीम् ॥ १३ ॥<br>
लक्षणोक्तञ्चरुपन्तु ध्यात्वा तत्रैव पूजयेत् ।<br>
अभितोष्टघटान्यस्वा विद्येशांस्तत्र पूजयेत् ॥ १४ ॥<br>
गन्धाद्यैरपि नैवेद्य पर्यन्तैभावितो गुरुः ।<br>
तत्वमूर्त्यादि विन्यासं कृत्वाहोमं समाचरेत् ॥ १५ ॥<br>
संस्कृत्य कुण्डंवह्निञ्च समिदाज्यान्नकैस्तिलैः ।<br>
पलाशोदुम्बराश्वत्थ वटाः प्रागादि दिक्षु च ॥ १६ ॥<br>
शम्यपामार्गश्रीवृक्ष मायुरावह्निकोणतः ।<br>
प्रधानस्य पलाशस्यात् स च सर्वत्र वामतः ॥ १७ ॥<br>
प्रत्येकं पूर्ववत् हुत्वा पूर्णाहुत्यन्तमेव च ।<br>
ततो द्वितीय दिवसे देवकुम्भाग्नितर्पणम् ॥ १८ ॥<br>
पूहितोमूर्तिपैस्सार्धं प्राप्तपूर्वोक्तदक्षिणम् ।<br>
सुमुहूर्ते ततः प्राप्ते मनुन्यासं समाचरेत् ॥ १९ ॥<br>
कुम्भात् बीजं समादाय शिवस्य हृदि विन्यसेत् ।<br>
वर्धन्याबीजमादाय तत् पीठे विन्यसेत् गुरुः ॥ २० ॥<br>
सहासनातु देवी चेत् तस्यास्तु हृदिविन्यसेत् ।<br>
विभिन्नपीठा चेत्तस्याः पृथक् मण्डपमाचरेत् ॥ २१ ॥<br>
कल्याणं कारयेत् पश्चात् तदन्ते स्नपनं नयेत् ।<br>
उत्सवं भूरिनैवेद्यं कारयेद्वा न वा गुरुः ॥ २२ ॥<br>
अनुक्तमत्र यत् ग्राह्यं सामान्य स्थापनोक्तवत् ।<br>
प्रतिष्ठैवं समाख्याता पुरारेरिष्टदायिनी ॥ २३ ॥<br>
इत्थं कारितवान्यस्तु प्रतिष्ठां भक्ति पूर्वकम् ।<br>
सोनेक भोगान् भुक्त्वेह यायादन्ते शिवं पदम् ॥ २४ ॥</p>
<p>इति उत्तरकामिकाख्ये महातन्त्रे पुरारिस्थापन विधिः<br>
एकोनपञ्चाशत्तमः पटलः ॥</p>
<p>चतुर्भुजस्त्रिनेत्रश्च जटामकुट संयुतः ।<br>
सम भङ्गयुतस्सम्यक् स्थानकेन समन्वितः ॥<br>
सव्यकर्णस्थमकर कुण्डलेन समन्वितः ।<br>
किष्णापरशु संयुक्त परहस्त द्वयान्वितः ॥<br>
धनुर्बाणयुतोपेत वामेतर करान्वितः ।<br>
देस्सीम परहस्तोच्चं शरास्तन्मेद्र सीमकम् ॥<br>
कुर्यात् सलक्षणां वाथ वामभागे तु पार्वतीम् ।<br>
एवं कृत्वा पुरारीं तु प्रतिष्ठां कारयेत्ततः ॥</p>
<p>५०। पञ्चाशत्तमे पटले लिङ्गोद्भव विधिः</p>
<p>लिङ्गोद्भवस्य देवस्य प्रतिष्ठाद्यं निगद्यते ।<br>
गर्भमानवशाल्लिङ्गं प्राग्वत् सम्यक् प्रकल्पयेत् ॥ १ ॥<br>
लिङ्गोच्चे वेदपञ्चर्तु सप्तांशे शमधस्त्यजेत् ।<br>
तत्समं वा तदर्धं वा त्यक्त्वा चोर्ध्वे तदन्तरे ॥ २ ॥<br>
पूर्ववत् कारयेत् सम्यक् चन्द्रशेखरमूर्तिनम् ।<br>
लिङ्गाधो शर्वजान्वन्त भागन्नेन्द्रिय गोचरम् ॥ ३ ॥<br>
लिङ्गोर्ध्वोधः प्रदेशेतु हंससूकरमाचरेत् ।<br>
बिम्बस्यानन मानेन कारयेत् हंसमादरात् ॥ ४ ॥<br>
बिम्बाद्विमिखमानेन भूकृष्टास्यं तु सूकरम् ।<br>
तल्लिङ्गरसभागैक द्वित्रिवेदशरैर्नयेत् ॥ ५ ॥<br>
व्रह्मविष्णू द्विपार्श्वस्थौ नतौ तस्यानुकूलकौ ।<br>
तिर्यग्गत सुपादौ तौ सर्वावयवसुन्दरौ ॥ ६ ॥<br>
लिङ्गोद्भूतस्त्विति ख्यातो ब्रह्मविष्ण्वभिनन्दितः ।<br>
ब्रह्मविष्णूविहीनो वा हम्स सूकर संयुतः ॥ ७ ॥<br>
इत्थं लक्षणमादिष्टं प्रतिष्ठां विधिरुच्यते ।<br>
कालश्च पूर्ववत् ग्राह्यः तद्वदेवाङ्कुरार्पणम् ॥ ८ ॥<br>
पश्चान्मण्टपनिर्माणं कृत्वातत्रैव कल्पयेत् ।<br>
कुण्दानि परितोश्राणि नव पञ्चैक सङ्ख्यया ॥ ९ ॥<br>
दिगश्रान्यथवृत्तानि रत्नन्यासोत्रनास्ति हि ।<br>
नयनोन्मीलनं पश्चात् बेरशुद्धिमनन्तरम् ॥ १० ॥<br>
प्रदक्षिणं पुरादीनां जलेचैवाधिवासनम् ।<br>
भूषणं मण्डपस्यैव वास्तुहोममतः परम् ॥ ११ ॥<br>
भूपरिग्रहमादौ वा पूर्ववत् कारयेत् बुधः ।<br>
वेद्यूर्ध्वे स्थण्डिलं कृत्वा शयनं कल्पयेत्ततः ॥ १२ ॥<br>
जलादुद्धार्यदेवन्तु प्रतिमां शोधयेत्ततः ।<br>
कृत्वा कौतुक बन्धन्तु शाययेच्छयनोपरि ॥ १३ ॥<br>
नयनोन्मीलनाद्यं तु ब्रह्मविष्ण्वोस्तु कल्पयेत् ।<br>
ब्रह्माणं दक्षिणे चैव विष्णुं वामे तु शाययेत् ॥ १४ ॥<br>
वस्त्रैश्चैवतु संवेष्ट्य गन्धाद्यैरर्चयेत्ततः ।<br>
प्रधानकुम्भं तेषां तु शिरो भागे तु विन्यसेत् ॥ १५ ॥<br>
वर्धनीं विन्यसेत् धीमान् शिवकुम्भस्य चोत्तरे ।<br>
अभितश्चघटानष्टौ न्यस्यविद्येश्वरात्मकान् ॥ १६ ॥<br>
लक्षणोदित रूपन्तु ध्यायेत् स्वहृदिदेशिकः ।<br>
रूपसंस्थान भावैस्तु पूजयित्वा यथाविधि ॥ १७ ॥<br>
देवस्य ब्रह्मणो विष्णोस्तत्वमूर्त्यादिकं न्यसेत् ।<br>
प्राग्वत् देवस्य तत्वाद्याः कविष्णोस्तु यथोदितम् ॥ १८ ॥<br>
ततो होमं प्रकुर्वीत मूर्तिपैस्सहदेशिकः ।<br>
समिदन्नाज्यलाजैश्च तिलसर्षपवैणवैः ॥ १९ ॥<br>
पलाशोदुम्बराश्वत्थ प्लक्षाः पूर्वादि दिक्षु च ।<br>
शम्यपामार्गश्रीवृक्ष मायूरावह्नि कोणतः ॥ २० ॥<br>
प्रधानस्य पलाशस्तु स च सर्वत्रवामतः ।<br>
द्रव्यैरेभिः क्रमात् हुत्वा ब्रह्माणं विष्णुमेव च ॥ २१ ॥<br>
गुरुः प्रधानकुण्डेतु तर्पयेत् समिधादिभिः ।<br>
रात्रिशेषं व्यपोह्याथ प्रभाते विमले ततः ॥ २२ ॥<br>
देशिकस्सुविशुद्धात्मा मूर्तिपैस्सह तत्ववित् ।<br>
बिम्बानुद्धृत्य सम्पूज्य कुभान् कुण्डेषु पावकान् ॥ २३ ॥<br>
देशिकादींश्च सम्पूज्य दक्षिणां दापयेत्ततः ।<br>
मुहूर्तनाडिकापूर्वे मन्त्रन्यासं समाचरेत् ।<br>
वेद्याः कुम्भान् समुद्धृत्य तदग्रेस्थण्डिले न्यसेत् ॥ २४ ॥<br>
कुम्भात् बीजं समादाय देवस्य हृदि विन्यसेत् ।<br>
वर्धन्याबीजमादाय पाददेशोभिषेचयेत् ॥ २५ ॥<br>
विद्येशेभ्यस्तहान्यस्य तज्जलैस्नापयेत् प्रभुम् ।<br>
ब्रह्मविष्ण्वोस्स्वबीजन्तु तद्वन्न्यस्याभिषेचयेत् ॥ २६ ॥<br>
स्नपनं पूजनं कुर्यात् अन्तेचोत्सव संयुतम् ।<br>
बिम्बान् संस्थापयेत् पश्चात् ब्रह्माणन्दक्षिणे गुरुः ॥ २७ ॥<br>
वाम भागे तु देवस्य विष्णुं संस्थापयेत् गुरुः ।<br>
अनुक्तमत्र सामान्य प्रतिमास्थापनोक्तवत् ॥ २८ ॥<br>
लिङ्गोद्भव प्रतिष्ठान्तु कुर्यादेवं हि योनरः ।<br>
इहैव धनवान् धीमान् सोन्ते सायुज्यमाप्नुयात् ॥ २९ ॥</p>
<p>इति उत्तरकामिकाख्ये महातन्त्रे लिङ्गोद्भवप्रतिष्ठा विधिः<br>
पञ्चाशत्तमः पटलः ॥</p>
<p>गर्भमानवशाल्लिङ्गं प्राग्वत् सम्यक् प्रकल्पयेत् ।<br>
लिङ्गोच्चेवेदपञ्चर्तु सप्तांशेऽशमधस्त्यज्ते ॥<br>
पूर्ववत् कारयेत् सम्यक् चन्द्रशेखरमूर्तिनम् ।<br>
लिङ्गाधो शर्वजान्वन्त भागं नेन्द्रियगोचरम् ॥<br>
लिङ्गोर्ध्वाधः प्रदेशेतु हंसं सूकरमाचरेत् ।<br>
बिम्बस्याननमानेन कारयेद्धंसमादरात् ॥<br>
बिम्बद्विमुखमानेन भूकृष्टास्यन्तु सूकरम् ।<br>
ब्रह्मविष्णूद्विपार्श्वस्थौ नतौतस्यानुकूलकौ ॥</p>
<p>५१। एकपञ्चाशत्तमे पटले दक्षिणामूर्ति स्थापन विधिः</p>
<p>स्थापनं दक्षिणेशस्य शृणुध्वं विप्रसत्तमाः ।<br>
व्याक्यान गेय योगेषु निष्ठस्य त्रिविधस्य च ॥ १ ॥<br>
व्याख्यायुक्ज्ञानमुद्रातो गेयी वीणा समन्वितः ।<br>
द्वाभ्यां विरहितो योगी स नानाकार भेदतः ॥ २ ॥<br>
चतुर्भुजस्त्रिणेत्रस्तु कुन्देन्दु धवलप्रभः ।<br>
श्वेतविद्रुमहेमाभश्श्यामाभो वा प्रकीर्तिताः ॥ ३ ॥<br>
व्याघ्रचर्माम्बरो वापि दिव्याम्बरधरस्तु वा ।<br>
उत्तरीय समोपेतः शुक्ल यज्ञोपवीतकः ॥ ४ ॥<br>
विकीर्ण मूर्धजोवापि जटामकुट एव वा ।<br>
पट्टिकाबन्धनो वापि सत्करोटिकयायुतः ॥ ५ ॥<br>
धूर्तूरारग्वधैर्नाग पत्रैश्चन्द्रेण मण्डितः ।<br>
पञ्चमुद्रासमोपेतो गङ्गा किङ्किणि संयुतः ॥ ६ ॥<br>
अधस्ताद्वटवृक्षस्य शैलादूर्ध्वं श्रितः पुनः ।<br>
व्याघ्रचर्मोपरिष्टात्तु स्थितो वीरासनोऽथवा ॥ ७ ॥<br>
लम्बितं दक्षिणं पादं तज्जानूपरि संस्थितम् ।<br>
वामाङ्घ्रिनालकं कुर्यात् सव्यहस्तन्तुमुद्रया ॥ ८ ॥<br>
सन्दर्शसञ्ज्ञयोपेता वामहस्तस्थ पुस्तकः ।<br>
द्वात्रिन्न्नृत्तमात्रान्तं दैर्घ्यं स्यात् सतु पुस्तकः ॥ ९ ॥<br>
अथवा नागसंयुक्तो वामहस्तस्समीरितः ।<br>
वरदन्तं विजानीयाज्जानुस्थ मणिबन्धकम् ॥ १० ॥<br>
दण्डहस्तो यदा स स्यात् प्रकोष्ठञ्जानुसंस्थितम् ।<br>
विकसत् पद्मसङ्काशः अधस्ताद्विस्तृताङ्गुलिः ॥ ११ ॥<br>
परहस्तद्वये चाक्ष माला ज्वाला समन्वितः ।<br>
पद्मं वा चोत्पलं वापि व्यालं वा मेतु कल्पयेत् ॥ १२ ॥<br>
कटकौतौ प्रकर्तव्यौ प्रसन्नसमलोचनः ।<br>
नासाग्रदृष्टियुक् वामहस्तो वा स्यात्सुपुस्तकः ॥ १३ ॥<br>
आभङ्गसहितं कुर्याद्देहमध्ये तु वामतः ।<br>
सूत्रं वामे च हृदयं नाभेर्मेढ्रात् क्रमेण तु ॥ १४ ॥<br>
मात्रङ्कालञ्च भागञ्च त्यक्त्वातिष्ठति मध्यतः ।<br>
लम्बपादस्थितं मध्य सूत्रादर्धाङ्गुलान्तरे ॥ १५ ॥<br>
अर्द्धार्धाङ्गुल वृद्ध्या तु यावत् सार्द्धयवं भवेत् ।<br>
सदशाङ्गुष्ठ मूलोच्च स्तनाग्रावधिरेव तु ॥ १६ ॥<br>
नयने मध्यमं विद्यात् अङ्गुष्ठस्तनयोस्ततः ।<br>
नाभेस्तु मणिबन्धान्तः धृत्यङ्गुलमुदाहृतः ॥ १७ ॥<br>
सपुस्तकस्य हस्तस्य चोरूर्ध्वात् भागमन्तरम् ।<br>
नाभेस्तुमणिबन्धान्तं सस्यादेकोनविंशतिः ॥ १८ ॥<br>
दोर्मध्यात् पार्श्वमध्याच्च द्व्यन्तरस्स्याद्रसाङ्गुलम् ।<br>
परस्यमणिबन्धाच्च भुजमध्याद्भवाङ्गुलम् ॥ १९ ॥<br>
द्व्यन्तरं दशमात्रं स्यात् दोर्मूलान्मध्यमाङ्गुलात् ।<br>
हिक्कासूत्र द्विमात्राथ कटकाग्र समुच्छ्रया ॥ २० ॥<br>
सजटामकुटादेव चूचुकास्य गलान्तकाः ।<br>
ततत् कलासमोपेता श्शुक्ल यज्ञोपवीतिनः ॥ २१ ॥<br>
शुक्लाद्यम्बर संयुक्ताः भस्मरुद्राक्षसंयुताः ।<br>
कौशिकः काश्यपश्श्याम इतरः पीत वर्णकः ॥ २२ ॥<br>
रक्तवर्णो भरद्वाजो धूम्राभावत्रिगौतमौ ।<br>
एषामेकद्वयं वापि त्रयं वा पार्श्वयोर्न्यसेत् ॥ २३ ॥<br>
व्याख्यानमूर्तिरेवं स्यात् गेयमूर्तिस्ततोमतः ।<br>
ऊर्ध्वाद्वोमध्य कटकौ सव्यासव्यकरावुभौ ॥ २४ ॥<br>
वीणातु दक्षिणेवाग्रे दक्षिणेकटकास्थितः ।<br>
दक्षिणेकटकञ्चोरू स्थितायां विनिवेशयेत् ॥ २५ ॥<br>
कोलकञ्चोरुबाह्येतु तन्मूलं कटकोर्ध्वतः ।<br>
भागमग्रन्तदावामो भागाधिक चतुर्मुखः ॥ २६ ॥<br>
विस्तारस्तुकलास्तस्याः परिणाहन्तु पूर्ववत् ।<br>
कलावक्रास्य विस्तारा यामं वापि षडङ्गुलम् ॥ २७ ॥<br>
तत्तुङ्गन्तु तदर्धं स्यात् एवं ज्ञात्वा समाचरेत् ।<br>
हस्तस्यमणिबन्धान्तं हिक्कासूत्रादितः क्रमात् ॥ २८ ॥<br>
त्रिंशदङ्गुलमित्युक्तमथान्यमणिबन्धतः ।<br>
आनाभेरन्तरन्नालं शेषं सर्वन्तु पूर्ववत् ॥ २९ ॥<br>
व्याख्यान सहित स्त्वेवं सन्दर्शस्य समास्ययुक् ।<br>
तत्राक्षिपात येगेन सदाकुञ्चित लोचनः ॥ ३० ॥<br>
प्रसृतोवामहस्तः स्यात् योगमूर्तिरयम्मतः ।<br>
अथकुञ्चितवामाङ्घ्रि युग्मस्फिग्गतपार्ष्णिकः ॥ ३१ ॥<br>
उद्धृतन्तस्य जान्वग्र दण्डकोर्पर कान्तयुक् ।<br>
सन्दर्शदृष्टिपातश्च आभङ्गञ्चैव पूर्ववत् ॥ ३२ ॥<br>
नानामृगैस्तु सङ्कीर्णं नाना व्यालैस्तु संयुतः ।<br>
नानामुनिगणैस्सार्धं सिद्धविद्या धरैरपि ॥ ३३ ॥<br>
भूतैश्चकिन्नरैरन्यैः पुष्पवृक्षैश्च मण्डितम् ।<br>
शैलङ्कुर्यात्तुतत्पार्श्वे वटवृक्षस्तु शाद्वलः ॥ ३४ ॥<br>
फलशाखोप शाखाढ्यो नानापक्षिसमायुतः ।<br>
तन्मूले दक्षिणे छाया निष्ण्णः कृपयायुतः ॥ ३५ ॥<br>
रत्नोपशोभिते पीठे व्याघ्रचर्मोत्तरच्छदे ।<br>
आसीनोमुनिभिः सम्यक् कौशिकादिभिरादरात् ॥ ३६ ॥<br>
शिवद्विजकुलस्यादि भूतैस्तु परितस्थितैः ।<br>
आगमाहित चेतोभिः परमेशेन दीक्षितैः ॥ ३७ ॥<br>
एवन्तु दक्षिणामूर्तेः मूर्तिभेदा उदाहृताः ।<br>
व्याख्यायुक् ज्ञानतः प्रोक्तो गेययुक् भुक्तिदोमतः ॥ ३८ ॥<br>
सयोगोमुक्तिदोज्ञेयः इति ज्ञात्वा समाचरेत् ।<br>
आसीनो वा स्थितो वापि ऋषिभिः स्संवृतो न वा ॥ ३९ ॥<br>
वटवृक्ष विहीनो वा भूताद्यावृत एव वा ।<br>
भूतस्थलम्ब वा दक्षिणेशस्समीरितः ॥ ४० ॥<br>
एवं लक्षणमादिष्टं प्रतिष्ठाविधिरुच्यते ।<br>
वाराद्यं पूर्ववत् ग्राह्यमङ्कुरार्पणमेव च ॥ ४१ ॥<br>
मण्डपं पूर्ववत् कुर्यात् नवपञ्चैक सख्यया ।<br>
कुण्डानि परितो श्राणि तद्दिगश्राणि वा भवेत् ॥ ४२ ॥<br>
रत्नन्यासाक्षि मोक्षौ च प्रतिमाशोधनं तथा ।<br>
ग्रामप्रदक्षिणञ्चैव जले चैवाधिवासनम् ॥ ४३ ॥<br>
पुण्याहप्रोक्षणञ्चैव पश्चात् ब्राह्मण भोजनम् ।<br>
पुण्याहं वास्तु होमञ्च भूपरिग्रहमेव वा ॥ ४४ ॥<br>
कृत्वातु देव देवस्य ऋषीणां च यथार्हकम् ।<br>
वेद्यूर्ध्वेस्थण्डिलं कृत्वा शयनं कल्पयेत् पृथक् ॥ ४५ ॥<br>
स्नानवेद्यान्तु ऋषिभिः स्नपनं कारयेत् शिवे ।<br>
शय्यायां शाययेद्देवं कौशिकादि ऋषीनथ ॥ ४६ ॥<br>
दक्षिणे तु भरद्वाज प्रमुखानप्य दक्षिणे ।<br>
शाययेद्वस्त्रकूर्चादि भूषितांस्तान् पृथक् पृथक् ॥ ४७ ॥<br>
व्याख्यान गेय योगाना मेतत् सामान्यमीरितम् ।<br>
स्वांस्तुकुम्भान् शिरोदेशे न्यसेद्वस्त्रादि भूषितान् ॥ ४८ ॥<br>
वर्धनीं विन्यसेत् धीमान् शिवकुम्भस्य चोत्तरे ।<br>
अभितोवसुकुम्भांस्तु विद्येशाधिष्ठितान्न्यसेत् ॥ ४९ ॥<br>
रूपसंस्थान भावैस्तु पूजयित्वा यथाक्रमम् ।<br>
तत्वमूर्त्यादि विन्यासं कृत्वा होमं समाचरेत् ॥ ५० ॥<br>
तत्वाद्याः पूर्ववद्दत्वा मुनिष्वपि यथोदितम् ।<br>
कृत्वाग्निकुण्डसंस्कार मुत्पाद्यशिवपावकम् ॥ ५१ ॥<br>
समिदाज्यचरून् लाज तिलसर्षपवैणवान् ।<br>
जुहुयात्तु महाशासु प्रधानेपि पलाशकम् ॥ ५२ ॥<br>
बैल्वाः कोणेषु होतव्याः प्रधानेतर्पयेत् ऋषीन् ।<br>
द्रव्यैरेभिः क्रमात् हुत्वा पूर्णाहुत्यवसानकम् ॥ ५३ ॥<br>
रात्रिशेषं व्यपोह्यैवं प्रभाते विमले ततः ।<br>
समूर्तिपैर्गुरुःस्नातः कृतमन्त्राधिविग्रहः ॥ ५४ ॥<br>
सम्पूज्योद्धृत्य बिम्बांश्च कुम्भान् कुण्डेषु पावकान् ।<br>
देशिकादींश्च सम्पूज्य दक्षिणां दापयेत् पृथक् ॥ ५५ ॥<br>
मुहूर्तेनाडिकापूर्वे मन्त्रन्यासं समारभेत् ।<br>
कुम्भान् बिम्बपुरोन्यस्य स्थण्डिले पूर्ववत् कृते ॥ ५६ ॥<br>
कुम्भात् बीजं समादाय शिवस्य हृदि विन्यसेत् ।<br>
वर्धन्याबीजमादाय तस्यपीठे तु विन्यसेत् ॥ ५७ ॥<br>
विद्येशानान्तु बीजानि पीठे शक्रादितो न्यसेत् ।<br>
तत्तत् कुम्भ जलैश्चैव तत्तद्देशोभिषेचयेत् ॥ ५८ ॥<br>
ऋषीणामपि बीजानि तेषान्तु हृदि विन्यसेत् ।<br>
तत्तत् कुम्भादकैश्चैव तेषां च स्नपनन्नयेत् ॥ ५९ ॥<br>
श्रीकण्ठमुनिहस्तस्थ पुस्तकेष्वखिलागमम् ।<br>
विन्यसेत् कामिकाद्यन्तु सोपभेदं गुरुत्तमः ॥ ६० ॥<br>
देवेशं स्थापयेत् पश्चात् ऋषींस्तद्दक्षवामयोः ।<br>
स्नपनं चोत्सवं भूरि नैवेद्यं कारयेन्नवा ॥ ६१ ॥<br>
अनुक्तमत्रसामान्य स्थापनोक्तवदाचरेत् ।<br>
एवं यो दक्षिणामूर्तेः स्थापनं कुरुते नरः ॥ ६२ ॥<br>
सोऽखिलानिह भुक्त्वाऽथ भोगान् स्वात्माभिवाञ्चिता ।<br>
देहान्ते परमेशानं कर्ता यायादसंशयः ॥ ६३ ॥</p>
<p>इति उत्तरकामिखे महातन्त्रे दक्षिणामूर्तिस्थापन<br>
विधिरेकपञ्चाशत्तमः पटलः ॥</p>
<p>व्याख्यानसहितस्त्वेवं सन्दर्शस्य समास्ययुक्<br>
तत्राक्षिपातयोगेन सदाकुञ्चितलोचनः<br>
प्रसृतोवाम हस्तस्स्या द्योगमूर्तिरयम्मतः<br>
अथकुञ्चितवामाङ्घ्रियुगस्फिग्गतपार्ष्णिकः<br>
उद्घृतं तस्य जान्वग्र दण्डकोर्परकान्तयुक्<br>
सन्दर्श दृष्टिपातश्च आभङ्गं चैव पूर्ववत् ।</p>
<p>चतुर्भुजस्त्रिणेत्रश्च कुन्देधवलप्रभुः<br>
श्वेतविद्रुमहेमाभः श्यामाभोवाप्रकीर्तितः<br>
व्याघ्रचमाम्बरो वाऽपि दिव्याम्बर धरस्तुवा<br>
उत्तरीय समोपेतः शुक्लयज्ञोपवीतकः<br>
विकीर्णमूर्धजो वाऽपि जटामकुट एव वा<br>
पट्टिकाबन्धनो वाऽपि सत्करोटि कयायुतः<br>
धुत्तूरारग्वधैर्नागपत्रैश्चन्द्रेण मण्डितः<br>
पश्चमुद्रा समोपेतो गङ्गाकिङ्किणि संयुतः<br>
अधस्ताद्वटवृक्षस्य शैलादूर्ध्वश्रितः पुनः<br>
व्याघ्रचर्मोपरिष्टात्तु स्थितो वीरासनोऽथवा<br>
लम्बिदं दक्षिणं पादं तज्जानूपरि संस्थितम्<br>
वामाङ्घ्रिनालकं कुर्यात्सव्यहस्तं तु मुद्रयां<br>
सन्दर्श सञ्ज्ञयोपेतं वामहस्तस्थ पुस्तकः<br>
अथवा नागसंयुक्तो वामहस्तस्समीरितः<br>
परहतद्वये चाक्षमाला जालसमन्वितः<br>
व्याख्यानमूर्तिरेवं स्यात् गेयमूर्तिस्ततोमतः</p>
<p>ऊर्ध्वा मध्य कटको सव्यासव्यकरावुभौ<br>
वीणातु दक्षिणे वाग्रे दक्षिणे कटकस्थीः ॥<br>
दक्षिणे कटकं चोरुस्थितायां विनिवेशयेत् ।<br>
कोलकं चोरुबाह्ये तु तन्मूलं कटकोर्ध्वतः ॥</p>
<p>५२। द्विपञ्चाशत्तमे पटले भिक्षाटन प्रतिष्ठाविधिः</p>
<p>भिक्षाटनस्य वक्ष्येहं कङ्कालस्यापि लक्षणम् ।<br>
प्रतिष्ठातु द्विजश्रेष्ठाशृणुध्वं द्विजसत्तमाः ॥ १ ॥<br>
पादे पादकसंयुक्तं चतुर्दोर्भिस्समन्वितम् ।<br>
स यज्ञसूत्रं शान्तं च गमनोन्मुखमीश्वरम् ॥ २ ॥<br>
आबद्धक्षुरिकं सौम्यं कपर्द मकुटोज्वलम् ।<br>
क्षौमाम्बरं सितं कुर्यात् सुन्दरं तं विभूषणम् ॥ ३ ॥<br>
स शङ्ख पत्रिका वामे दक्षिणे नक्रकुण्डलम् ।<br>
दक्षिणं कुञ्चितं पादं वामपादन्तु सुस्थितम् ॥ ४ ॥<br>
समभङ्गयुतं वापि कान्तियुक्त निजाङ्गकम् ।<br>
प्रहारं दक्षिणे हस्ते ढक्कां वामे तु पूर्वयोः ॥ ५ ॥<br>
सव्यमध्याङ्गुलाग्रन्तु कृष्णाजिह्वाग्रगं भवेत् ।<br>
वामकरेऽपरेपिञ्च दण्डकं काल दण्डकम् ॥ ६ ॥<br>
उभयोर्दण्डयोर्मूलं स्कन्धमूलोपरिस्थितम् ।<br>
नानागणसमायुक्तं नानाभूतसमाकुलम् ॥ ७ ॥<br>
असव्ये भूतमूर्धस्थ बलिपात्रेण संयुतम् ।<br>
नानारूपधरैर्भूतैः अनेकैः परिवारितम् ॥ ८ ॥<br>
भेरिका काहलाद्याढ्यैः गाननृत्तरवाकुलैः ।<br>
योषितश्चानवद्याङ्गा मत्प्रेक्षावश्य मोहिताः ॥ ९ ॥<br>
स्रस्तभूषणवस्त्राद्याः बलिदान समुन्मुखाः ।<br>
आशीर्वादान्विताः काश्चित् -<br>
काश्चिदालिङ्गनोन्मुखाः ॥ १० ॥<br>
मूर्ध्नस्सूत्रं ललाटस्य मध्यं नीत्वाङ्गुलं नयेत् ।<br>
सव्यनासापुटाग्रात्तु स्थितार्ङ्घ्यङ्गुष्ठमूलतः ॥ ११ ॥<br>
दक्षिणेऽष्टयवं हित्वा हृदयाद्दक्षिणेत्रिकम् ।<br>
नाभेर्मेढ्रात्तु वामे तु भागं सप्ताङ्गुलं भवेत् ॥ १२ ॥<br>
पादाङ्गुष्ठद्वयोर्मध्यं स्मृतिमात्रमुदाहृतम् ।<br>
पार्ष्णयोश्च मुनिमात्रंस्स्याज्जान्वोर्मध्यं मुखेन तु ॥ १३ ॥<br>
सार्धविश्वाङ्गुलैर्वाऽथ तयोरन्तर मिष्यते ।<br>
प्रहार हस्तेयोवक्रः कटकोनाभिसीमकः ॥ १४ ॥<br>
नाभेस्तन्मणिबन्धातो भाग-इत्यभिधीयते ।<br>
पार्श्वमध्यमबाह्योश्च मध्यमं भूतमात्रकम् ॥ १५ ॥<br>
हरिण्यास्यगतोहस्त ऊरुमध्यसमो भवेत् ।<br>
ऊरुमध्याच्च तस्याग्रम् एकविंशति मात्रकम् ॥ १६ ॥<br>
अधोमुखस्सकटक स्मृतिर्वाग्र समन्वितः ।<br>
पार्श्वमध्यमबाह्योश्च मध्यं पाताल मात्रकम् ॥ १७ ॥<br>
कङ्कालपिञ्चधृग्घस्तः कक्षतुल्योच्छ्रयो भवेत् ।<br>
भुजान्ता मणिबन्धाता द्व्ययन्तरं षोडशाङ्गुलम् ॥ १८ ॥<br>
अर्कमात्रं तु वा प्रोक्तं पिञ्च दण्डस्तु हस्ततः ।<br>
तत्समं पिञ्च्छदैर्घ्यं स्यात् देवनासाग्रमात्रकम् ॥ १९ ॥<br>
कङ्कालदण्डमानन्तु देवस्याधो गलान्तकम् ।<br>
दण्डाग्रेकारयेत् धीमान् कङ्कालं हि मुनीश्वराः ॥ २० ॥<br>
योषितोदेव कन्याः स्युः स्तननाभ्यन्तसीमकाः ।<br>
भूतरूपाणि सर्वाणि त्रिमुखेनेच्छया तथा ॥ २१ ॥<br>
एषएवपरोदेवो नग्नः कङ्काल वर्जितः ।<br>
विकीर्णोभय पार्ऽस्वस्थ जटालकविभूषितः ॥ २२ ॥<br>
कटिदेशे प्रर्तव्यः फणिसूत्रेण वेष्टितः ।<br>
सत्कपालञ्चवरदं वामहस्तन्तु कल्पयेत् ॥ २३ ॥<br>
दिव्यढक्का समायुक्तं वामस्थमपरं करम् ।<br>
शिखिपिञ्छधरं कुर्यात् सव्यस्थमपरं करम् ॥ २४ ॥<br>
व्यालः पार्श्वस्थितः कार्यः पूर्वसव्यो मृगास्यगः ।<br>
सव्यं कोण समायुक्तम् अथवा परिकल्पयेत् ॥ २५ ॥<br>
कपाल हस्त पृष्ठन्तु नाभिदघ्नं प्रकल्पयेत् ।<br>
नाभेस्तं मणिबन्धान्तं षोडशागुल ईरितः ॥ २६ ॥<br>
डमरूच्चन्तु कर्णान्तं तद्धस्तमणिबन्धनात् ।<br>
कर्णान्तं षोडशैर्मात्रैः शेषं कङ्कालवद्भवेत् ॥ २७ ॥<br>
भिक्षाटनो हरः प्रोक्तः पृथग्विष्णुयुतो न वा ।<br>
स्थापनं च समासेन वक्ष्येऽहं मुनिपुङ्गवाः ॥ २८ ॥<br>
कालः प्राग्वत् समुद्दिष्टस्तद्वदुक्ताङ्कुरक्रिया ।<br>
रत्नन्यासं ततः कृत्वा देवे भूते यथाक्रमात् ॥ २९ ॥<br>
जायासुचपृथक् पीठे चैकत्र च गुरूत्तमः ।<br>
अथवा रत्नविन्यासं कृष्णादीनां विसर्जयेत् ॥ ३० ॥<br>
नेत्राणां मोक्षणं कृत्वा बेरशुद्धिमतः परम् ।<br>
जलाधिवासनं ग्रामप्रदक्षिण पुरस्सरम् ॥ ३१ ॥<br>
यागमण्डपमासाद्य पूर्ववत् परिकल्पयेत् ।<br>
तद्दिगश्राणि वृत्ताभ नवपञ्चैककुण्डकम् ॥ ३२ ॥<br>
उद्वास्य शिल्पिनं विद्वान् भोजयेत् तद्विशुद्धये ।<br>
पुण्याहं वास्तुहोमं च स्थण्डिलं शयनं पृथक् ॥ ३३ ॥<br>
स्नपनं कौतुकं तेषां पृथक् कृत्वा तु शोधयेत् ।<br>
मध्ये देवं च तद्दक्षे जाया भूतानि वामके ॥ ३४ ॥<br>
यथावच्छाययेत् सर्वान् पृथक्वस्त्रादि भूषितान् ।<br>
पृथक् कङ्काल दण्डश्चेत् शिरोदेशेतु शाययेत् ॥ ३५ ॥<br>
शक्रशाङ्करयोर्मध्ये न्यसेत् कुम्भञ्च वर्धनीम् ।<br>
अन्येषां च शिरोदेशे घटं जाया सुवर्धनीम् ॥ ३६ ॥<br>
विन्यस्य गन्धपुष्पाद्यैः पूजयेत् स्वस्वमन्त्रयुक् ।<br>
वीरेशाय नमश्चेति भूतकुम्भे यजेत् गुरुः ॥ ३७ ॥<br>
नन्दनायै नमश्चेति तद्वर्धन्यां यजेत् हृदा ।<br>
कङ्कालकुम्भे कङ्कालं न्यस्त्वा तत्वादिकान्न्यसेत् ॥ ३८ ॥<br>
तत्वादयः शिवे प्राग्वत् वीरेशे पुनरुच्यते ।<br>
मूर्तयः प्राग्वदेवस्युः प्रमुखोदुर्मुखस्तथा ॥ ३९ ॥<br>
प्रमोदश्चतदामोदो विघ्नराडिति मूर्तिपाः ।<br>
विष्नूक्तवत् स्यात् कङ्काले तथाहोमं समाचरेत् ॥ ४० ॥<br>
कुण्डाग्निसंस्कृतिं कृत्वा समिदाज्यान्नलाजकैः ।<br>
तिलैः सस्येन्द्रकैस्सार्धं साक्षतैर्होममाचरेत् ॥ ४१ ॥<br>
पलाशखादिराश्वत्थोदुम्बरो दिक्षु सम्मताः ।<br>
शमी च वटश्रीवृक्ष मायूरावह्नि कोणतः ॥ ४२ ॥<br>
प्रधानेपि पलाशस्यात् स च सर्वत्र वामतः ।<br>
देशिकेन्द्रः प्रधाने तु देवानावाह्य तर्पयेत् ॥ ४३ ॥<br>
ततो द्वितीयदिवसे देवकुम्भाग्नि तर्पणम् ।<br>
पूजितो वस्त्र हेमाद्यैः मूर्तिपैः प्राप्त दक्षिणाः ॥ ४४ ॥<br>
मन्त्रन्यासं ततः कुर्यात् न्यस्त्वाबिम्बपुरो घटान् ।<br>
कुम्भाम्मनुं समादाय देवस्य हृदि विन्यसेत् ॥ ४५ ॥<br>
वर्धन्यामनुमादाय तस्य पीठाम्बुजे न्यसेत् ।<br>
अन्येभ्यो बीजमादाय तेषां च हृदि विन्यसेत् ॥ ४६ ॥<br>
तत्तत् कुम्भजलैः स्नाप्य स्नपनञ्चोत्सवं महत् ।<br>
नैवेद्यं च प्रतिष्ठान्ते देशिकेन्द्रस्तु कारयेत् ॥ ४७ ॥<br>
अनुक्तमत्रसङ्ग्राह्यं सामान्यं स्थापनोक्तवत् ।<br>
एवं यः कुरुतेमर्त्यः स पुण्याङ्गतिमाप्नुयात् ॥ ४८ ॥<br>
मध्य सूत्रादि सूत्राणां द्व्यङ्गुल द्व्यङ्गुलञ्च यत् ।<br>
अङ्गानामपि सर्वेषां तेषां वै सन्निवेशनम् ॥ ४९ ॥<br>
हस्तानामपि सङ्ख्या च वस्त्राण्याभरणानि च ।<br>
मुद्राश्वेतादि वर्णं च देवानां संस्थिति स्थिताः ॥ ५० ॥<br>
आचार्यशिल्पिकर्तृणां यथा शोभञ्च वाञ्च्छया ।<br>
भवेत् सामान्यमेतत् हि सर्वदेवेषु च द्विजाः ॥ ५१ ॥<br>
एषां प्रतिष्ठा सर्वत्र बालस्थानान्विता न वा ।<br>
भिक्षाटने च कङ्काले प्रतिष्ठैवं समीरिता ॥ ५२ ॥</p>
<p>इति उत्तरकामिकाख्ये महातन्त्रे भिक्षाटन प्रतिष्ठा विधिः<br>
द्विपञ्चाशत्तमः पटलः ॥</p>
<p>पादे पादुकया युक्तं चतुर्दोर्भिस्समन्वितम्<br>
सयज्ञ सूत्रं शान्तं च गमनोन्मुखमीश्वरम्<br>
आबद्ध क्षुरिकं सौम्यं कपर्द मकुटोज्जवलम्<br>
समभङ्गयुतं वापि कान्तियुक्तनिजाङ्गकम्<br>
नानागण् समायुक्तं नानाभूतसमाकुलम्<br>
असव्य भूतमूर्धस्थ बलिपात्रेण संयुतम्<br>
एष एव परोदेवः नग्नः कङ्कालवर्जितः<br>
विकीर्णोभय पार्श्वस्थ जटालकविभूषितः<br>
कटिप्रदेशे प्रकर्तव्यः फणिसूत्रेण वेष्टितः<br>
सत्कपालं च वरदं वाम हस्तं तु कल्पयेत्<br>
दिव्यढक्का समायुक्तं वामस्थमपरङ्करम्<br>
शिखिपिञ्छधरं कुर्यात् सव्यस्थमपरङ्करम्<br>
व्यालपार्श्वस्हितः कार्यः पूर्वसव्योमृगास्यगः<br>
सव्यं कोण समायुक्तम् अथवा परिकल्पयेत्</p>
<p>पादे पादुकया युक्तं चतुर्दोर्भिस्समन्वितम्<br>
सयज्ञ सूत्रं शान्तं च गमनोन्मुखमीश्वरम्<br>
आबद्ध क्षुरिकं सौम्यं कपर्द मकुटोज्ज्वलम्<br>
क्षौमाम्बरं स्थितं कुर्यात् सुन्दरं तं विभूषितम्<br>
सशङ्ख पत्रिका वामे दक्षिणे नक्र कुण्डलम्<br>
दक्षिणं कुञ्चितं पादं वामपादं तु सुस्थितम्<br>
प्रहारं दक्षिणे हस्ते ढक्कां वामे तु पूर्वयोः<br>
सव्य मध्याङ्गुलाग्रं तु कृष्ण जिह्वाग्रगं भवेत्<br>
वामेकरेऽपरे पिञ्छदण्डकं कालदण्डकम्<br>
उभयोर्दण्डयोर्मूलं स्कन्धमूलोपरि स्थितम्<br>
नानागण समायुक्तं नानाभूतसमाकुलम्<br>
असव्यभूतमूर्धस्थ बलिप्रात्रेण संयुतम्<br>
कङ्कालपिञ्छधृग्धस्तः कक्षतुल्योच्छ्रयो भवेत्</p>
<p>५३। त्रिपञ्चाशत्तमे पटले बलिभर्तुः प्रतिष्ठा विधिः</p>
<p>बलिर्भर्तुः प्रतिष्ठान्तु वक्ष्ये तल्लक्षणन्तुवै ।<br>
नित्योत्सवे तु कथितं सूत्राद्यञ्चेन्दुमलिवत् ॥ १ ॥<br>
प्रायश्चितादिके वाथ सर्वकाम प्रसिद्धये ।<br>
नित्योत्सवेपि तत् श्रेढन्तन्मन्त्रैश्च विशेषतः ॥ २ ॥<br>
प्रतिष्ठाञ्च समासेन प्रवक्ष्यामि मुनीश्वराः ।<br>
काल्ॐकुरक्रियारत्नन्यासो वै दृष्टिमोचनम् ॥ ३ ॥<br>
शुद्धिः प्रदक्षिणं ग्राम प्रभृतीनां जलस्थितिः ।<br>
पूर्वमेवोदितं यस्मात् तद्वत् सर्व समाचरेत् ॥ ४ ॥<br>
मण्डपं कारयेत् तत्र नवपञ्चैककुण्डकम् ।<br>
कुण्डानि वृत्तान्यश्राणि तद्दिगश्राणि वा भवेत् ॥ ५ ॥<br>
कुण्डं वृत्तं प्रधानंस्यात्रिषु पक्षेषु वै द्विजाः ।<br>
पश्चात् शिल्पिनम् उद्वास्य ब्राह्मणांस्तत्र भोजयेत् ॥ ६ ॥<br>
पुण्याह प्रोक्षणं कृत्वा वास्तुहोमन्तु कारयेत् ।<br>
जलादुत्तीर्य बिम्बन्तु मृदाद्यैस्नपनं नयेत् ॥ ७ ॥<br>
गन्धादिना ततोभ्यर्च्य कौतुकं बन्धयेत् ततः ।<br>
शयनं कल्पयेत् पश्चात् तस्यां स्थण्डिलं पूर्वकम् ॥ ८ ॥<br>
शयनेशाययेद्देवं रक्तवस्त्रादि भूषितम् ।<br>
पूर्ववत् स्हापयेत् कुम्भान् परितश्शिवकुम्भकम् ॥ ९ ॥<br>
सुवस्त्राढ्यं शिरोदेशे सर्वे वस्त्रादि भूषिताः ।<br>
शिवङ्कुम्भे यजेदस्त्रन्देवं पाशुपताह्वयम् ॥ १० ॥<br>
तल्लक्षणोक्तरूपन्तु ध्यात्वागन्धादिभिस्तदा ।<br>
हुं फट् इति मन्त्रेण चतुर्थ्यन्तेन नामतः ॥ ११ ॥<br>
दीपंश्लीं पशुपूर्वञ्च हुं च फण्णम इत्यपि ।<br>
मन्त्रेण वाथ सम्पूर्णन्देवं पाशुपताह्वयम् ॥ १२ ॥<br>
अकाराद्यौकारान्ताश्च स्वरास्सद्यादयो मताः ।<br>
ॐकाराद्याफडन्ताश्च मन्त्रास्स्युहृदयादयः ॥ १३ ॥<br>
मन्त्रेण विधिवत् भिन्ना ॐकाराद्याहृदादयः ।<br>
हृदयादि समोपेता हुम्फडन्ताः नमोन्तकाः ॥ १४ ॥<br>
हृत्पुटाजात मूर्त्या च विद्यादेहाणुनापि वा ।<br>
हुङ्कारकल्पितेनैव ह्रदासम्पुरितेन च ॥ १५ ॥<br>
वज्रादीनायुधान्यष्टौ परितोभ्यर्चयेत् गुरुः ।<br>
तत्त्व तत्त्वेश्वरान्यस्त्वा न्यसेन्मूर्तीश्च पूर्ववत् ॥ १६ ॥<br>
मूर्तीशांश्च न्यसेद्धीमान् वज्रादीन् देशिकोत्तमः ।<br>
कृत्वा कुण्डेषु संस्कारं सम्पाद्य च शिवानलम् ॥ १७ ॥<br>
समित् घृतान्नसस्येन्द्र तिललाज समन्वितम् ।<br>
पूर्वोक्तमूलब्रह्माङ्गैर्होमं पूर्वोक्तसङ्ख्यया ॥ १८ ॥<br>
तत्वमूर्त्यादिमन्त्रैश्च सार्धं कुर्यात् गरूत्तमः ।<br>
पलाशोदुम्बराश्वत्थ वटा इन्द्रापि दिक्षु च ॥ १९ ॥<br>
शमीखादिरश्रीवृक्ष पिप्पला अग्निकोणतः ।<br>
प्रधानेऽपि पलाशस्यात् द्वितीयेह्वयेमाचरेत् ॥ २० ॥<br>
सम्पूज्यदेशिकाकादींश्च दक्षिणान्दापयेत् ततः ।<br>
प्रतिमाग्रेघटान्यस्वा तत् कुम्भात्तुमनुं हृदि ॥ २१ ॥<br>
न्यसेत् पीठाम्बुजेतस्य परिवारमनुन्यसेत् ।<br>
स्नपनं चोत्सवं भूरिनैवेद्यं कारयेन्नवा ॥ २२ ॥<br>
अनुक्तमत्रसामान्य स्थापनोक्तवदाचरेत् ।<br>
एवमस्त्रप्रतिष्ठान्तु यः कुर्यादस्त्रमूर्तिनः ॥ २३ ॥<br>
यात्त्येव च सुखं मोक्षमिहापि च परत्र च ॥ २३१।२ ॥</p>
<p>इति उत्तरकामिकाख्ये महातन्त्रे बलिभर्तुः प्रतिष्ठा विधिः<br>
त्रिपञ्चाशत्तमः पटलः ॥</p>
<p>५४। चतुष्पञ्चाशत्तमे पटले शरभेश्वर प्रतिष्ठाविधिः</p>
<p>शरभेशप्रतिष्ठान्तु वक्ष्ये लक्षणपूर्विकाम् ।<br>
पक्ष्याकारं सुवर्णाभं पक्षद्वय समन्वितम् ॥ १ ॥<br>
उर्ध्वपक्षसमायुक्तं रक्तनेत्रद्वयान्वितम् ।<br>
पादैस्सिंहपदाकारैश्चचुतुर्भिश्च समन्वितम् ॥ २ ॥<br>
सुतीक्ष्णनखसंयुक्तैः ऊर्ध्वस्थैर्वेद पादकैः ।<br>
दिव्यलाङ्गूलसंयुक्तं सुविकीर्ण जटान्वितम् ॥ ३ ॥<br>
कन्धरोर्ध्वन्नराकारं दिव्यमौकि समायुतम् ।<br>
सिंहास्यं भीमदंष्ट्रञ्च भीमविक्रमसंयुतम् ॥ ४ ॥<br>
हरन्तं नरसिंहन्तु जगत् संहरणोद्धतम् ।<br>
कृताञ्जलिपुटोपेतं निश्चेष्टित महातनुम् ॥ ५ ॥<br>
नम्रदेहन्तदुर्ध्वास्यं विष्णुं पद्मदलेक्षणम् ।<br>
पादाभ्यामम्बरस्थाभ्यां कुक्षिस्थाभ्याञ्च तस्य तु ॥ ६ ॥<br>
गगनाभिमुखं देवं कारयेत् शरभेश्वरम् ।<br>
एवं लक्षणमादिष्टन्तस्य मन्त्रश्च कथ्यते ॥ ७ ॥<br>
अष्टवर्गादिमम्बीजं चतुर्दशविभूषितम् ।<br>
षष्ठस्वरसमोपेतं बिन्दुनाद समन्वितम् ॥ ८ ॥<br>
शारम्भं बीजमत्युक्तं शरभेश्वर इत्यपि ।<br>
ततो हरिहरस्त्वेवं चतुर्थ्यन्तं पदद्वयम् ॥ ९ ॥<br>
आदौ प्रणवसंयुक्तन्नमस्कारान्तसंयुतम् ।<br>
योजयेच्छरभेशार्थं पूजादिष्विष्टसिद्धये ॥ १० ॥<br>
कल्पयेदाद्यवर्णेन ब्रह्माण्यङ्गानि देशिकः ।<br>
वज्रदेहो भवेदाद्यः खादकश्च वियोजकः ॥ ११ ॥<br>
मारणोदीर्घहस्तस्तु तीक्ष्णदंष्ट्रो जटाधरः ।<br>
बलिप्रियेण चाष्टौस्युः प्राग्दिगारभ्य संस्थिताः ॥ १२ ॥<br>
पूजायाञ्च प्रतिष्ठादौ क्रमेण परितस्थिताः ।<br>
स्वनामाद्यक्षरेणैषां मन्त्राणामुध्दृतिर्भवेत् ॥ १३ ॥<br>
कुर्याश्छिलादिविष्टेन द्रव्येण शरभेश्वरम् ।<br>
प्रतिष्ठां च ततः कुर्यात् शुभलग्नोदयेऽहनि ॥ १४ ॥<br>
अङ्कुरार्पणकार्यन्तु तद्विधानेन कारयेत् ।<br>
नेत्राणाअमपिरत्नानाम्मोक्षणं न्यासमाचरेत् ॥ १५ ॥<br>
मृदादिशोधनं ग्रामप्रभृतीनां प्रदक्षिणम् ।<br>
जलाधिवासनं प्राग्वत् पृथक् कुर्यात् हरेहरौ ॥ १६ ॥<br>
मण्डपं पूर्ववत् कृत्वा वेदाश्रन्नवकुण्डकम् ।<br>
पञ्चाग्न्यायतनोपेत मेकाग्न्यायतनेन वा ॥ १७ ॥<br>
स्थपत्युद्वासनं पुण्य तोयसेचनमाचरेत् ।<br>
विप्रभुक्तिन्तदुच्छिष्टोद्वासनं मार्जनं पुनः ॥ १८ ॥<br>
पुण्याहं वास्तु पूजाग्निकार्यं स्थण्डिल कल्पनम् ।<br>
शयनं स्नपनं प्राग्वत् बन्धनं कौतुकस्य च ॥ १९ ॥<br>
पृथक् द्वयोस्समादिष्टं शयनारोहणन्नयेत् ।<br>
उकक् पादं यथादेवं पूर्वदिङ्मस्तकं यथा ॥ २० ॥<br>
भिन्नपीठो हरिस्तर्हि वामेतं शाययेत् प्रभो ।<br>
रक्तवस्त्रेण संवेष्ट्य कुम्भस्थापनमारभेत् ॥ २१ ॥<br>
विन्यसेत् शिवकुम्भं च विष्णुकुम्भं च विन्यसेत् ।<br>
स सूत्रसापिधानञ्च सवस्त्राद्यं शिरोन्तिके ॥ २२ ॥<br>
परितोष्टौघटान्यस्त्वा स्वर्ण वस्त्रादि संयुतान् ।<br>
ससूत्रान् सोदकान्वज्रदेहाद्यैरप्यधिष्टितान् ॥ २३ ॥<br>
प्रागुक्ताणु स्वरूपज्ञो गन्धाद्यैरर्चयेत् गुरुः ।<br>
हृत्पुटाजातमूर्त्यातानावाह्य सकलीकृतम् ॥ २४ ॥<br>
विधाय हृत् पुटेनैव मूलेनावाह्यतन्मनुम् ।<br>
शरभेशमनुन्यस्त्वा यजेत् विष्णौ सदुक्तवत् ॥ २५ ॥<br>
मूर्तिमूर्तीश्व न्यासं कारयेत् प्राग्देव हि ।<br>
मूर्तयो वज्रदेहाद्यास्तदीशाना इति स्मृतः ॥ २६ ॥<br>
ततो होमं प्रकुर्वीत कृत्वा कुण्डाग्नि संस्कृतिम् ।<br>
समिद्भिरपिपालाशैः घृतेन चरुणापि च ॥ २७ ॥<br>
तिलैर्लाजैश्च सस्येन्द्रैः मूर्तीशान्यणुभिर्युतम् ।<br>
पूर्णांहुत्वा द्वितीयेह्नि वह्निकुम्भामरार्चनम् ॥ २८ ॥<br>
सम्प्राप्तदक्षिणस्तुष्टो गुरुस्सम्पूजितस्सह ।<br>
मूर्तिपाद्यर्यथायोग्यं मन्त्रन्यासं समारभेत् ॥ २९ ॥<br>
देवेशाग्रेघटान्यस्वा सङ्कल्प्य स्थण्डिलं गुरुः ।<br>
कुम्भात् बीजं समादाय शरभेश हृदि न्यसेत् ॥ ३० ॥<br>
विष्णुबीजं समादाय नरसिम्ह हृदिन्यसेत् ।<br>
अन्येभ्यो बीजमादाय पीठाब्जे परितो न्यसेत् ॥ ३१ ॥<br>
तत्तत् कुम्भोदकैश्चैव स्नापयेत्परमेश्वरम् ।<br>
स्नपनं कारयित्वा तु नैवेद्यं चोत्सवं नयेत् ॥ ३२ ॥<br>
एवं देवं प्रतिष्ठाप्य प्रत्यहं तं समर्चयेत् ।<br>
अर्चनं प्राग्वदेव स्यत् किन्तु मन्त्रैस्तु शारभः ॥ ३३ ॥<br>
स्नपनोत्सव कर्माद्यं तदर्थं विधिना चरेत् ।<br>
देशिकश्चास्य मन्त्रैस्तान्नाशयेत् शत्रु वर्गिनः ॥ ३४ ॥<br>
सर्वव्याधिसमुत्पत्तौ मन्त्रेणानेन नाशयेत् ।<br>
वश्याकर्षण विद्वेषमनेन विधिना नयेत् ॥ ३५ ॥<br>
अनुक्तमत्रसङ्ग्राह्यं सामान्यस्थापनोक्तवत् ।<br>
कुर्यादेवं स्थापनं तु योनरश्शरभेश्वरे ॥ ३६ ॥<br>
भक्त्या भावनया सार्धं तस्यैवं कलये द्विजाः ।<br>
इयत्ता पुण्य सङ्घस्य भोगान् भुक्त्वेह जन्मनि ॥ ३७ ॥<br>
वाञ्छितांस्तान् परत्रापि प्राप्नोति पदमैश्वरम् ॥</p>
<p>इति उत्तरकामिकाख्ये महातन्त्रे शरभेश्वर प्रतिष्ठाविधिः<br>
चतुष्पञ्चाशत्तमः पटलः ॥</p>
<p>पक्ष्याकारं सुवर्णाभं पक्षद्वयसमन्वितम् ।<br>
ऊर्ध्व पक्ष समायुक्तं रक्तनेत्रत्रयान्वितम् ॥<br>
पादैस्सिम्ह पदाकारैः चतुर्भुजश्च समन्वितम् ।<br>
सुदीक्ष्ण नवसंयुक्तैः ऊर्ध्वस्थैः वेदपादकैः ॥<br>
दिव्यलाङ्गूल संयुक्तं सुविकीर्णं जटान्वितम् ।<br>
कन्धरोर्ध्व नराकारं दिव्यमौलि समायुतम् ॥<br>
सिंहास्यं भीमदंष्ट्रं च भीमविक्रम संयुतम् ।<br>
हरन्तं नरसिंहन्तु जगत्संहरणोद्घतम् ॥<br>
कृताञ्जलि पुटोपेतं निश्चेष्टित महातनुम् ।<br>
नम्रदेहं तदूर्ध्वास्यं विष्णुं पद्मदलेक्षणम् ॥<br>
पादाभ्याम् अम्बरस्थाभ्यां कुक्षिस्थाभ्यां च तस्य तु ।<br>
गगनाभिमुखं देवं कारयेत् शरभेश्वरम् ॥</p>
<p>५५। पञ्चपञ्चाशत्तमे पटले चण्डेशाद्यनुग्रह विधिः</p>
<p>अथ चण्डेश नन्दीशं विष्ण्वनुग्रहकृत् प्रभोः ।<br>
प्रतिष्ठां सम्प्रवक्ष्यामि तल्लक्षण पुरस्सरम् ॥ १ ॥<br>
उमया सहितस्याऽथ चन्द्रशेखर मूर्तिनः ।<br>
वामे वा दक्षिणे वापि कारयेद्देशिकोत्तमः ॥ २ ॥<br>
एवं जानुरुनाभ्य्न्त स्तनवक्षो गलास्यगम् ।<br>
सुखासीनं स्थितंवापि कृताञ्जलि पुटान्वितम् ॥ ३ ॥<br>
देवेक्षणसमोपेतं मद्भक्तं चण्डनायकम् ।<br>
सर्वाङ्गसुन्दरं कुर्यात् कनिष्ठदशतालतः ॥ ४ ॥<br>
मालाग्रं देववरदे कटकेनेतरेण तु ।<br>
देवश्शिरसि चण्डस्य मालया परिवेष्टयेत् ॥ ५ ॥<br>
नन्दीश्वर प्रसादे तु विशेषः कश्चिदिष्यते ।<br>
द्विनेत्रं द्विभुजं शान्तं कृताञ्जलि पुटान्वितम् ॥ ६ ॥<br>
सुविकीर्ण जटोपेतं जटामकुटकान्वितम् ।<br>
आभङ्गसहितं कुर्यादागम शवणोन्मुखम् ॥ ७ ॥<br>
नन्दीश्वर प्रसन्नन्तं कारयेत् पूर्व मानतः ।<br>
नन्दीश्वरानुग्रहस्त्वेवं तद्वद्विष्णुप्रसादकृत् ॥ ८ ॥<br>
हित्वानन्दीश्वरन्तस्मिन् विष्णुं तल्लक्षणान्वितम् ।<br>
सचक्राञ्जलि हस्तञ्च शङ्खाब्जापरहस्तकम् ॥ ९ ॥<br>
कारटेद्देव एषस्या च्चक्रदो विष्णुमूर्तिनः ।<br>
कारयेदेव मेवान्य प्रसादाभिमुखं शिवम् ॥ १० ॥<br>
इत्थं लक्षणमादिष्टं प्रतिष्ठाविधिरुच्यते ।<br>
वाराद्यम्मङ्कुरं रत्नविन्यासमुभयत्र च ॥ ११ ॥<br>
नेत्रमोक्षं तथाशुद्धिं पुरादीनां प्रदक्षिणम् ।<br>
तोमाधिवासनं यागमण्डपस्य प्रकल्पनम् ॥ १२ ॥<br>
कुण्डानामथवृत्ताश्र दिगश्राणान्तु कल्पनम् ।<br>
नवपञ्चैक सङ्ख्यानां लक्षणैः पूर्ववत् द्विजाः ॥ १३ ॥<br>
तक्षकोद्वासनं विप्र भिक्तिं पुण्योदसेचनम् ।<br>
वास्तुहोमन्तु वेद्यान्तु स्थण्डिलं शयनं पृथक् ॥ १४ ॥<br>
स्नपनं कौतुकं चैव देवानां पूर्ववत् पृथक् ।<br>
आरोहणं च शय्यायाः तस्याञ्च शयनं नयेत् ॥ १५ ॥<br>
देवास्त्वनुग्रहीताये भिन्नपीठ स्थिता यदि ।<br>
देवेश पादमूलेतु तेषां च शयनं नयेत् ॥ १६ ॥<br>
देवोत्तमाङ्गदेशेतु शिवकुम्भञ्चवर्धनीम् ।<br>
अनुग्रहीतदेवानां तत्तन्मूर्त्यष्टकं मतम् ॥ १७ ॥<br>
तत्तदध्याय संसिद्धिं सङ्ग्राह्यं मुनि पुङ्गवाः ।<br>
कृत्वाकुण्डाग्निसंस्कारं द्रव्यैर्होमं समारभेत् ॥ १८ ॥<br>
समिदाज्यान्नलाजैश्च तिलशाल्यक्षतैः क्रमात् ।<br>
सत् पलाशवटप्लक्षो दुम्बराः पूर्वतो भवेत् ॥ १९ ॥<br>
शमीखादिर श्रीवृक्षा अश्वत्थावह्निकोणतः ।<br>
प्रधानस्य पलाशस्स्यात् स च सर्वत्र वामतः ॥ २० ॥<br>
चण्डनन्दीश विष्णूश्च प्रधाने तर्पयेत् गुरुः ।<br>
निष्कृतौ पूर्णयोपेतं होमकर्म पृथक् नयेत् ॥ २१ ॥<br>
द्वितीयेतु ततः श्शुद्धो मूर्तिपैः तत्वविद्गुरुः ।<br>
सम्पूज्योद्धृत्य देवांस्तु कुम्भान् कुण्डेषु पावकान् ॥ २२ ॥<br>
सुमुहूर्तेऽठ सम्प्राप्ते सन्त्रन्यासं समाचरेत् ।<br>
वस्त्रहोमागुलीयादि पूजितोमूर्तिपादिभिः ॥ २३ ॥<br>
सम्प्राप्तदशनिष्कादि दक्षिणस्तुष्टधीर्गुरुः ।<br>
कृतस्थण्डिलका धारा बिम्बाग्रेतु घटा न्यसेत् ॥ २४ ॥<br>
कुम्भान्मनुं समादाय शिवस्य हृदि विन्यसेत् ।<br>
वर्धन्यामनुमादाय तत् पीठोपरि विन्यसेत् ॥ २५ ॥<br>
देवी सहासनाचेत्तु तस्याहृदि मनुन्यसेत् ।<br>
अन्येभ्यो बीजमादाय पीठस्यपरितो न्यसेत् ॥ २६ ॥<br>
चण्डेशादिषु देवेषु तत्तत् कुम्भान् मनुं न्यसेत् ।<br>
तत्तत् घटोदकः स्तत्तत् द्देवमप्यभिषिञ्चयेत् ॥ २७ ॥<br>
स्नपनञ्ञ्चोत्सवं भूरिनैवेद्यं कारयेन्नवा ।<br>
देवी विभिन्नपीठा चेत् कल्याणं कारयेद्गुरुः ॥ २८ ॥<br>
एवं च कुरुतेमर्त्यः सोन्ते मोक्षमवाप्नुयात् ॥ २८१।२ ॥</p>
<p>इति उत्तरकामिकाख्ये महातन्त्रे चण्डेशाद्यनुग्रह विधिः<br>
पञ्चपञ्चाशत्तमः पटलः ॥</p>
<p>उमया सहितस्याथ चन्द्रशेखरमूर्तिनः ।<br>
वामे वा दक्षिणे वापि कारयेद्देशिकोत्तमः ॥<br>
एवं जानूरुनाभ्यन्तस्तनवक्षोगकास्यगम् ।<br>
सुखासीनं स्थितं वाऽपि कृताञ्जलि पुटान्वितम् ॥<br>
हित्वा नन्दीश्वरं तस्मिन् विष्णुं तल्लक्षणान्वितम् ।<br>
सचक्राञ्चलिहस्तं च शङ्खब्जापरहस्तम् ।<br>
कारयेद्देवे-एषस्याच्चक्रदोविष्णुमूर्तिनः</p>
<p>उमया सहितस्याथ चन्द्रशेखमूर्तिनः ।<br>
वामे वा दक्षिणे वापि कारयेद्देशिकोत्तमः ॥<br>
एवं जानूरुनाभ्यन्तस्तनवक्षोगकास्यगम् ।<br>
सुखासीनं स्थितं वाऽपि कृताञ्जलि पुटान्वितम् ॥<br>
देवेक्षणसमोपेतं मद्भक्तं चण्डनायकम् ।<br>
सर्वाङ्गसुन्दरं कुर्यात् कनिष्ठदशतालतः ॥<br>
मालाग्रं देववरदे कटकेनेतरेण तु ।<br>
देवश्शिरसि चण्डस्य मालया परिवेष्टयेत् ॥</p>
<p>नन्दीश्वरप्रसादे तु विशेषः कश्चिदिष्यते ।<br>
द्विनेत्रं द्विभुजं शान्तं कृताञ्जलि पुटान्वितम् ॥<br>
सुविकीर्ण जटोपेतं जटामकुटकान्वितम् ।<br>
आभङ्गसहितं कुर्यात् आगमश्रवणोन्मुखम् ॥<br>
नन्दीश्वरं प्रसन्नं तं कारयेत्पूर्वमानतः ॥</p>
<p>५६। षट्पञ्चाशत्तमे पटले भक्तानुग्रहदेवस्थापन विधिः</p>
<p>भक्तानुग्रहदेवस्य तल्लक्षण पुरस्सरम् ।<br>
स्थापनं सम्प्रवक्ष्यामि श्रूयतां द्विजसत्तमाः ॥ १ ॥<br>
सदाशिवादेयो देवाः प्रागेव प्रतिपादिताः ।<br>
त एवानुग्रपराः भक्तानुग्राहकामताः ॥ २ ॥<br>
देवदानव गन्धर्व मुनयो मनुजातयः ।<br>
पिपीलिका गजाद्यन्ताः जङ्गमास्थावराश्चये ॥ ३ ॥<br>
तेऽनुग्राह्या स्मृताश्शास्त्रेऽनुग्रहो बहुधामतः ।<br>
दीक्षा व्याख्यानं संस्पर्शाऽवलोकोक्ति मुखोद्विजाः ॥ ४ ॥<br>
शिवाधिष्टित देहस्तु मरणं याति यो नरः ।<br>
सनरश्शिव एव स्यात् सर्वपाप बहिष्कृतः ॥ ५ ॥<br>
तस्मादुत्क्रान्तिकालेतु स्वेष्टलिङ्गन्तु संस्पृशन् ।<br>
प्राणमोक्षं च कुर्याद्यः स शिवोनाऽत्र संशयः ॥ ५ ॥<br>
सुसंस्पृष्टोक्त गोत्रादि देहं कृत्वातु साकृतिम् ।<br>
आसीनां वा स्थितां वापि शयितां शुभलक्षणाम् ॥ ६ ॥<br>
कृताञ्जलि पुटोपेतां प्रतिमां लोहपूर्वकैः ।<br>
द्रव्यैस्सदाशिवाद्यान्तु कृत्वा संस्थापयेत्सुधीः ॥ ८ ॥<br>
तत्पीठानथ तद्देवाकृतिं कुर्यात् गुरुस्सुधीः ।<br>
भक्तानुग्रह देवस्य लक्षणं त्वेवमीर्तितम् ॥ ९ ॥<br>
संस्थापनमथोवक्ष्ये श्रूयतां द्विजसत्तमाः ।<br>
कालः प्राग्वत् समुद्दिष्ट स्तथैवाङ्कुरकर्म च ॥ १० ॥<br>
रत्नन्यासं तथैवाक्षिमोचनं बेर शोधनम् ।<br>
ग्रामप्रदक्षिणं मध्यमे त्वधिवासनम् ॥ ११ ॥<br>
प्रतिष्ठामण्डापाख्यं यत् पूर्वोक्त विधिना चरेत् ।<br>
कुण्डानिकारयेत्तत्र नवपञ्चैक सख्यया ॥ १२ ॥<br>
चतुरश्राणि कार्याणि प्रधानं वृत्तमेव वा ।<br>
तक्षकोद्वासनं विप्रभुक्तिं पुण्योद सेचनम् ॥ १३ ॥<br>
स्थैण्डिलं शयनं स्नानं तद्वत् कौतुकबन्धनम् ।<br>
शयनारोहणं कुम्भस्थापनं पूर्ववन्नयेत् ॥ १४ ॥<br>
तत्पादेभक्तकुम्भन्तु तत्तद्ध्यान समन्वितम् ।<br>
आत्ममन्त्र समोपेतं विद्येश्वर घटान्वितम् ॥ १५ ॥<br>
तद्वन्मूर्त्यादिविन्यासं प्रागुक्तविधिना नयेत् ।<br>
अग्निकुण्डादिसंस्कारं कृत्वा होमं समाचरेत् ॥ १६ ॥<br>
समिदाज्यान्नलाजैश्च तिलैर्वेणुयवैर्द्विजाः ।<br>
पलाशोदुम्बराश्वत्थ न्यग्रोधाः प्राग्दिगादितः ॥ १७ ॥<br>
शम्यपामार्गश्रीवृक्ष प्लक्षाश्चाग्नेयगोचराः ।<br>
प्रधानेतु पलाशस्यात् यस्या भावस्स एव हि ॥ १८ ॥<br>
ततो द्वितीयदिवसे कृतकुम्भाग्नि पूजितः ।<br>
पूजितोवस्त्रहेमाद्यैर्मूर्तिपाद्यैस्समन्विताः ॥ १९ ॥<br>
सम्प्राप्तदशनिष्कादि दक्षिणस्तुष्टधीर्गुरुः ।<br>
मन्त्रन्यासन्ततः कुर्यात् न्यस्त्वाबिम्बपुरोघटान् ॥ २० ॥<br>
कुम्भान्मन्त्रं समादाय देवस्य हृदये न्यसेत् ।<br>
देव्या देवस्समायुक्तो यदि देवी मनुं गुरुः ॥ २१ ॥<br>
विन्यसेत् हृदये देव्या ने चेत् पीठेतु विन्यसेत् ।<br>
ततः कुम्भाजलेनाथऽथ तौ च संस्नापयेत् सदा ॥ २२ ॥<br>
भक्तकुम्भस्य बीजन्तु तत भक्त हृदयेन्यसेत् ।<br>
आदायबीजान्यन्येभ्यः पीठस्य परितो न्यसेत् ॥ २३ ॥<br>
तत् कुम्भस्थ जलेनापि स्नापयेत् पीठमादरात् ।<br>
स्नपनं कारयेदन्ते नैवेद्यन्दापयेत् ततः ॥ २४ ॥<br>
उत्सवन्तु तदन्ते स्यात् एतत् सामान्यमीरितम् ।<br>
विशेषस्त्रिपुरघ्नादि प्रतिष्ठाविधि चोदितः ॥ २५ ॥<br>
तथा भक्तप्रतिष्ठोक्त विधिना च समन्विताः ।<br>
एवं यः मर्त्यः स पुण्याङ्गतिमाप्नुयात् ॥ २६ ॥<br>
पुत्रार्थि लभते पुत्रान् धनार्थि धनमाप्नुयात् ।<br>
देवार्थी देवमाप्नोति मोक्षार्थी मोक्षमाप्नुयात् ॥ २७ ॥<br>
यान्यान् कामयते भोगान् तान्सर्वानाप्नुयान्नरः ।<br>
मृतमुद्दीश्य यः कुर्यात् तत् पुत्रः पौत्र एव वा ॥ २८ ॥<br>
जीवन्नेवाथवा कुर्यात् आत्मानं शिवसञ्ज्ञितम् ॥ २८१।२ ॥</p>
<p>इति उत्तरकामिकाख्ये महातन्त्रे भक्तानुग्रहदेवस्थापन विधिः<br>
षठपञ्चाशत्तमः पटलः ॥</p>
<p>सुसंस्पृटोक्त गोत्रादि देहं कृत्वा तु साकृतिम् ।<br>
आसीनां स्थितां वापि शयितां शुभलक्षणाम् ॥<br>
कृताञ्जलिपुटोपेतां प्रतिमां लोह पूर्वकैः ।<br>
द्रव्यै स्सदाशिवाद्यां तु कृत्वा संस्थापयेत् सुधीः ॥</p>
<p>५७। सप्तपञ्चाशत्तमे पटले कालारिकामान्तक प्रतिष्ठाविधिः</p>
<p>वक्ष्ये कालारि कामघ्न प्रतिष्ठां लक्षणान्विताम् ।<br>
चतुर्भुजस्त्रिणेत्रश्च कपर्दमकुटान्वितः ॥ १ ॥<br>
कुञ्चितासव्यपादस्तु व्याघ्र चर्माम्बरान्वितः ।<br>
ततोद्धृत सदक्षाङ्घ्रिस्तीक्ष्णदंष्ट्रोग्रनासिकः ॥ २ ॥<br>
दक्षहस्तथ शूलोवा वामहस्तस्थ सूचिकः ।<br>
दक्षहस्तस्थ परशुर्नागपाशोऽथ वामगः ॥ ३ ॥<br>
कटाक्षदृष्टिदेवस्य कालदेवे व्यवस्थितः ।<br>
शूलंह्यधोमुखं प्रोक्तं कालकुण्डस्थमेव वा ॥ ४ ॥<br>
सूचिमुद्रासमोपेत करोच्चन्नाभिसीमकम् ।<br>
तद्धस्तमणिबन्धाच्च पार्श्वमध्यं कलाङ्गुलम् ॥ ५ ॥<br>
कर्णान्तं शूलहस्ताग्रं तद्धस्तमणिबन्धकात् ।<br>
कर्णाग्रन्तद्वितालं स्यात् दोस्समं परहस्तकम् ॥ ६ ॥<br>
कर्णाग्रमणिबन्धान्तं यवञ्चेति प्रकीर्तितम् ।<br>
मूर्ध्नोदक्षकरीनित्यं वामनासापुटादयः ॥ ७ ॥<br>
नाभेस्सव्ये च वामाङ्घ्रेरग्रे सूत्रं पुरो भवेत् ।<br>
तत् सूत्रान्मेद्रमूलस्य वामभागोन्तरोमतः ॥ ८ ॥<br>
स्थितजान्वन्तरं सूत्रद्वामे सूत्रमूदीरितम् ।<br>
अधोद्धृताङ्घ्रि जानूच्चं कट्यग्र सममेव हि ॥ ९ ॥<br>
जङ्घमध्यात् समोच्चन्तत् तलाग्रान्तमिति स्मृतम् ।<br>
दक्षपादस्य पार्ष्णाग्रं तिथिस्स्यात् सूत्रदक्षिणे ॥ १० ॥<br>
परहस्तौ च कटकौ शूलहस्तस्थैव च ।<br>
तत् सूत्रन्दक्षिणेनाभि विद्येश्वर यवं भवेत् ॥ ११ ॥<br>
सूत्रादन्वित जान्वन्तो गुणवह्ण्यङ्गुलो भवेत् ।<br>
उद्धृतस्य तलस्याग्र जङ्घायास्मृति मात्रकम् ॥ १२ ॥<br>
कालन्तु पतितं कुर्यात् तत् प्लुताक्षन्तु मूर्च्छितम् ।<br>
उद्गिरद्रक्तवस्त्रं च तथालोहितमूर्धजम् ॥ १३ ॥<br>
शूलपाशकरञ्चैव विकीर्ण चरणान्वितम् ।<br>
दंष्ट्राकरालवदनं रक्तभ्रूरक्तलोचनम् ॥ १४ ॥<br>
देवस्थन्नाभिमानेन नवतालेन कारयेत् ।<br>
कृताञ्जलिपुटं वापि कारयेत् कालमादरात् ॥ १५ ॥<br>
अथवाथहराल्लिङ्गात् निर्गतात् पतितन्नयेत् ।<br>
कालान्तलिङ्गमानाद्यं लिङ्गोद्भूतोक्तवन्नयेत् ॥ १६ ॥<br>
त्रिभङ्गेनस्थितश्चान्योऽधिमुखो भस्मविग्रहः ।<br>
बद्धपुष्पाञ्जलिः पार्श्वे मार्कण्डेयस्थितोवरः ॥ १७ ॥<br>
कर्तव्यः कालतोभीत स्सन्तुष्टो नु हरेण तु ।<br>
मार्कण्डेयोनुमानेन युक्तो वा वर्जितस्तुवा ॥ १८ ॥<br>
अपस्मारशरीरस्थ चरणेन युतो न वा ।<br>
कालाग्निरेवमाख्यातो मन्मथान्तक उच्यते ॥ १९ ॥<br>
अग्रेतुदक्षिणामूर्तेर्योगनिष्ठस्य मन्मथम् ।<br>
कुर्यात्तु पतितं दृष्टिपातादेव च तत्क्षणात् ॥ २० ॥<br>
भक्त्वा दशांशन्देवोच्चमेकाद्या सप्तभागिकम् ।<br>
मन्मथोत्सेधमुद्दिष्टं स तु हेम विभूषितः ॥ २१ ॥<br>
शुद्धजाम्बूनदः प्रख्यः पुष्पपञ्चेषु संयुतम् ।<br>
मीनकेतुस्तथैवेक्षु कार्मुका कृतिसंयुतः ॥ २२ ॥<br>
देवभागवसन्ताख्य मित्रयुक्तोऽपि सुन्दरः ।<br>
लम्भिनी तापिनी चैव वेदिनी द्राविणी तथा ॥ २३ ॥<br>
मारिणी तु शराख्यास्युर्धनुर्वामे शराः परे ।<br>
मन्मथो मित्रयुक्तो वाऽयुतोवैक शरेण तु ॥ २४ ॥<br>
इत्थं लक्षणमाख्यातं प्रतिष्ठाविधिरुच्यते ।<br>
वाराद्यम् अङ्कुरं यागमण्टपं पूर्ववन्नयेत् ॥ २५ ॥<br>
कुण्डानि मण्डपे कुर्यात् ग्रहभूतैक सङ्ख्यया ।<br>
दिग्गताश्राणि वृत्तानि चतुरश्राणि वा द्विजाः ॥ २६ ॥<br>
रत्नन्यासाक्षिमोक्षे च बेरशुद्धिमनन्तरम् ।<br>
ग्रामप्रदक्षिणं तोयाधिवासं पूर्ववत् गुरुः ॥ २७ ॥<br>
देवे च काले कामे च कारयेत्तु पृथक् पृथक् ।<br>
वेद्यूर्ध्वे स्थण्डिले चैव शयनं स्नपनं पृथक् ॥ २८ ॥<br>
देवस्य पाददेशेतु शय्यास्यात् काल कामयोः ।<br>
कौतुकं शयनारोहं पूर्ववत् पृथागाचरेत् ॥ २९ ॥<br>
ईशकुम्भं शिरोदेशे वर्धनीं तस्य चोत्तरे ।<br>
कालकुम्भं च तन्मूर्ध्नः प्रदेशे तन्मनुंस्मरन् ॥ ३० ॥<br>
कामश्चेत्तच्छिरोदेशे वस्त्राद्याढ्यं घटन्यसेत् ।<br>
मित्राभ्यां संयुतश्चेत्तु तयोश्चकलशद्वयम् ॥ ३१ ॥<br>
कामस्य पार्श्वयोः कॢप्त शय्याशयितयोरपि ।<br>
देवभाग वसन्ताख्य युक्तयोर्मित्रयोर्गुरुः ॥ ३२ ॥<br>
विन्यसेद्वस्त्रहेमाढ्यं पूर्ववत् परितोप्पटान् ।<br>
विद्येश्वरात्मकान्यस्य यजेत् गन्धादिभिस्ततः ॥ ३३ ॥<br>
तत्वेशरादिविन्यासं कृत्वा होमं समाचरेत् ।<br>
तत्वाद्याः पूर्ववद्देव कामेतस्य यथोदितम् ॥ ३४ ॥<br>
कालस्य पञ्चमूर्तेस्तु मूर्तीशानपि विन्यसेत् ।<br>
आत्मविद्याशिवाख्यानां तत्वानां व्याप्तिरिष्यते ॥ ३५ ॥<br>
शब्दप्रभृतिकालान्तं तदीशानान्तथैव हि ।<br>
मूर्तयः प्राग्वदुद्दिष्टा वसन्तोग्रीष्म सज्ञकः ॥ ३६ ॥<br>
प्रावृट् शरश्चेहेमन्त इति मूर्तीश्वरामताः ।<br>
कृत्वा कुण्डाग्नि संस्कारं समित् घृत चरूंस्तिलान् ॥ ३७ ॥<br>
अक्षतं च लुलं लाजं सर्षपं चहुनेत् क्रमात् ।<br>
पलाशो ढुम्बराश्वत्थ वटाः प्रागादि दिक्षु च ॥ ३८ ॥<br>
शमीखादिरमायूर श्रीवृक्षावह्निकोणतः ।<br>
पलाशस्तु प्रधाने स्यात् स च सर्वत्रवामतः ॥ ३९ ॥<br>
कालं मामं प्रधाने तु कल्पयेद्देशिकस्सुधीः ।<br>
नीत्वेवं रात्रिशेषन्तु प्रभाते विमले ततः ॥ ४० ॥<br>
देशिकस्सुविशुद्धात्मा सम्पूज्योद्धृत बिम्बकः ।<br>
कुम्भान् कुण्डस्थवह्निञ्च मन्त्र न्यासं गुरूत्तमः ॥ ४१ ॥<br>
वस्त्रहेमाङ्गुलीयाद्यैः पूजितो मूर्तिपादिभिः ।<br>
सम्प्राप्त दक्षिणः पश्चात् सुमुहूर्ते सुलग्नके ॥ ४२ ॥<br>
कुम्भान् बिम्बपुरो न्यस्य शिवकुम्भमनुस्मरन् ।<br>
शिवस्य चादरान्यस्य तत् पीठे करकन्यसेत् ॥ ४३ ॥<br>
वैद्येशकुम्भबीजानि तत् पीठे परितो न्यसेत् ।<br>
अन्येभ्यो मनुमादाय तेषान्तेषां हृदि न्यसेत् ॥ ४४ ॥<br>
स्नपनं भूरिनैवेद्यं चोत्सवं कारयेन्नवा ।<br>
अनुक्तमत्र सामान्य स्थापनोक्तवदाचरेत् ॥ ४५ ॥<br>
एवं यः कुरुते मर्त्यः भोगान् भुक्त्वास्ववाञ्छितान् ।<br>
देहान्ते पुनरीशानं प्राप्नोत्यत्र न संशयः ॥ ४६ ॥</p>
<p>इति उत्तरकामिकाख्ये महातन्त्रे कालारिकामान्तक प्रतिष्ठाविधिः<br>
सप्तपञ्चाशत्तमः पटलः ॥</p>
<p>चतुर्भुजस्त्रिणेत्रश्च कपर्दमकुटान्वितः ।<br>
कुञ्चितासव्यपादस्तु व्याघ्रचर्माम्बरान्वितः ॥<br>
ततस्तूतद्धृतदक्षाघ्रिः कीक्ष्णदंष्ट्रोग्रनासिकः ।<br>
दक्षहस्तस्थशूलो वा वामहस्तस्थ सूचिकः ॥<br>
दक्षहस्तस्थ परशुः नागपाश्ऽथवाङ्गः ।<br>
कटाक्षदृष्टिः देवस्य कालदेव व्यवस्थिता ॥<br>
शूलंह्यधोमुखं प्रोक्तं कालकण्ठस्थमेववा ।<br>
शूचिमुद्रासमोपेतं करोच्चं नाभिसीमकम् ॥<br>
उद्धृतस्यतलस्याग्राज्जङ्घायाः स्मृतिमात्रकम् ।<br>
कालं तु पतितं कुर्यात् तं पॢताक्षं तु मूर्च्छितम् ॥<br>
देवस्यनाभिमानेन नवतालेनकारयेत् ।<br>
कृताञ्जलिपुटं वापि कारयेत्कालमादरात् ॥<br>
अथवाथ हराल्लिङ्गात् निर्गतान् पतितं नयेत् ।<br>
कालान्तलिङ्गमानाद्यं लिङ्गोद्भूतोक्तवन्नयेत् ॥<br>
बद्धपुष्पाञ्जलिः पार्श्वे मार्गण्डेयःस्थितो वरः ॥<br>
कर्तव्यः कालतो भीतः सन्तुष्टोनुहरेण तु ।<br>
मार्गण्डेयोनुमाने युक्तो वा वर्जितस्तु वा ॥</p>
<p>५८। अष्टपञ्चाशत्तमे पटले कल्याणमूर्ते प्रतिष्ठ विधिः</p>
<p>वक्ष्ये कल्याणमूर्तेस्तु प्रतिष्ठां लक्षणान्वितम् ।<br>
जटामकुट संयुक्तश्चन्द्रार्धकृतशेखरः ॥ १ ॥<br>
त्रिदृक् चतुर्भुजश्चैव नवयौवनगर्वितः ।<br>
समभङ्गयुतो देव स्थानकस्थ प्रकीर्तितः ॥ २ ॥<br>
सकुञ्चात् सव्यसत्पाद स्थितसव्येतराङ्घ्रिकः ।<br>
इन्दुशेखरहस्ताभ परहस्त द्वयान्वितः ॥ ३ ॥<br>
जल सङ्ग्रहणे योग्य वरवाम करान्विताः ।<br>
स्वदक्षिणग्रहीतो वा दक्षहस्तप्रसन्नधीः ॥ ४ ॥<br>
आसाग्र लम्बयेत् सूत्रं स्तनमध्यात्तु दक्षिणे ।<br>
नाभिमध्यात्तु वामे च दक्षिणे बहिरेव च ॥ ५ ॥<br>
एकैकमङ्गुलन्नीत्वा नाभिसूत्र समं भवेत् ।<br>
वरहस्तस्य पृष्ठोच्चं तन्नाह मणिबन्धयोः ॥ ६ ॥<br>
अन्तरं स्यात्तथैकोन विंशतिर्बाहुमध्यमात् ।<br>
पार्श्वान्तं रस मात्रं स्यात् अन्तरं मुनिपुङ्गवाः ॥ ७ ॥<br>
मेद्रमूलसमन्दक्ष कटकस्यास्य लम्बनम् ।<br>
नाभेस्तं मणिबन्धान्तं स्मृत्यङ्गुलमितीरितम् ॥ ८ ॥<br>
तद्बाहुमध्यात् पार्श्वान्तं शराङ्गुलमितिस्मतम् ।<br>
पादाङ्गुष्ठद्वयोर्मध्यं मुखपार्ष्णिद्वयान्तरम् ॥ ९ ॥<br>
सुत्रास्तु जानुनोमध्यं कलया परिकीर्तितम् ।<br>
अर्धेन्दुमलिवश्चान्य हस्तयेरन्तरं मतम् ॥ १० ॥<br>
पूर्ववत् कथितन्देव्या मानं विप्रोत्तमास्विह ।<br>
देवीदृगास्य चिबुक कक्ष चूचुकमानता ॥ ११ ॥<br>
तद्देव्यपरभागस्था श्रीदेवी सर्व लक्षणैः ।<br>
युक्तादेवीकटिस्पृष्ट कराभ्यामपि संयुता ॥ १२ ॥<br>
श्रीदेवी मध्यमर्कांशैः तद्वन्नाभि भुजान्तरम् ।<br>
पादाङ्गुष्ठद्वयोर्मध्यं भवेदष्टदशाङ्गुलम् ॥ १३ ॥<br>
रसाङ्गुलान्तरे पार्ष्ण्योः श्रीदेव्येवं प्रकीर्तिता ।<br>
देवोच्चदशभागैक भागादेकादशावधि ॥ १४ ॥<br>
भागमानयुतः श्यामः किरीटमकुटान्वितः ।<br>
गृहीत शङ्ख चक्रश्च हस्ताभ्यां धृतयापि च ॥ १५ ॥<br>
तोयकुण्डिकयोपेतो विष्णुरेष उदाहृतः ।<br>
नासाग्रात् स्थितपाद्यस्य चाङ्गुष्ठान्तं विलम्बयेत् ॥ १६ ॥<br>
तत्सूत्रान्नाभिमध्यन्तु वेदमात्रमितिस्मृतम् ।<br>
कुण्डिकोत्सेधविस्तारो तालसूत्राङ्गुलौ मतौ ॥ १७ ॥<br>
तद्गलोत्सेधविस्तारो कलयाकोलकेन च ।<br>
आस्यम्पञ्चाङ्गुलं प्रोक्तं नासिकोच्चन्तु कोलकम् ॥ १८ ॥<br>
तन्मूलन्तुकलाचाग्रं तस्यवक्त्रा कृतिर्भवेत् ।<br>
एकाङ्गुलं तत् पदोच्चं तन्मूलाग्रततिस्त्रिभिः ॥ १९ ॥<br>
पञ्चभिश्चहरेर्वाम करपल्लव संस्थिता ।<br>
तदूर्ध्वे दक्षिणंहस्तन्धारापाताय कल्पयेत् ॥ २० ॥<br>
कुण्डिका मूलहस्तोच्चं नाभिसूत्रं समं भवेत् ।<br>
नाभेस्तुमणिबन्धान्तं धातुमात्रमितिस्मृतम् ॥ २१ ॥<br>
तदन्यमणिबन्धात्तु सप्तभिश्चुलुकान्तकम् ।<br>
वरदः कटकौ स्यातां वामेतर करावुभौ ॥ २२ ॥<br>
हरेरुक्त प्रमाणेन ब्रह्माणमपिकारयेत् ।<br>
चतुर्मुखश्चतुर्बाहुः जटामकुटमण्डितम् ॥ २३ ॥<br>
होमोन्मुख्ं प्रसन्नन्तं किङ्कुमक्षोदसन्निभम् ।<br>
मौञ्जीमेखलयोपेतं सोपवीतोत्तरीयकम् ॥ २४ ॥<br>
वामेतरकरादूर्ध्वौ कमण्डलवक्षधारकौ ।<br>
वराभयकरौ पूर्वौस्यातान्तौ दक्षिणेतरौ ॥ २५ ॥<br>
स्रुवपातक्रियोपेता वन्यौ तु कटकामुखौ ।<br>
सूत्रंललटनासाग्र मध्यमे नाभिगुल्फयोः ॥ २६ ॥<br>
विलम्बितान्ततो नाभे र्द्वयन्तरन्तु दशांशकम् ।<br>
तत्पादाङ्गुष्ठ मूलान्तान्नाभेर्वसुदशाङ्गुलम् ॥ २७ ॥<br>
अभयँचूचुकान्तंस्यात् नाभ्यन्तं मणिबन्धकम् ।<br>
तन्मध्ये विश्वमात्रस्यात् बाहुपार्श्वान्तकं रसैः ॥ २८ ॥<br>
ऊर्ध्वकाय समञ्जान्वोः अन्तरं समुदाहृतम् ।<br>
ब्रह्मरूपमितिख्यात न्तथापद्मासनस्थितम् ॥ २९ ॥<br>
देवस्याङ्गुलमानेन द्विविंशत्यङ्गुलो भवेत् ।<br>
अग्निकुण्डस्यविष्कम्भस्त्रिमेखल युतस्य च ॥ ३० ॥<br>
मेखलैकाङ्गुलाप्रोक्ता प्रत्येकं मुनिपुङ्गवाः ।<br>
द्वादशाङ्गुलविस्तार दैर्घ्या सा सप्तजिह्वकः ॥ ३१ ॥<br>
पञ्चभुजिह्वायुतोवाग्निः कुण्डमध्यस्थितस्त्वयम् ।<br>
शिवादिहस्तसूत्राणां प्रमाणन्द्व्यन्तरन्तु यत् ॥ ३२ ॥<br>
उद्धृतिर्हस्त पादानामन्याङ्गाना मिहोच्यते ।<br>
एषामेवनतिश्चापि सङ्कोचो निर्गमोऽपि वा ॥ ३३ ॥<br>
शरचापादि शास्त्राणां सङ्ग्रहे संस्थितिस्त्वियम् ।<br>
अस्त्राणान्नियमश्चापि सर्वशास्त्र प्रचोदितः ॥ ३४ ॥<br>
दृष्ट्वान्तमात्र तत्सर्व शास्त्रेषु प्रतिपादिताः ।<br>
भूषणानाञ्च सर्वेषां वां दक्षिण भेदतः ॥ ३५ ॥<br>
दर्शनं सर्वबेराणां सर्वेषां द्विजसत्तमाः ।<br>
देवीनामेवमेवस्यान्नरादीनां विशेषतः ॥ ३६ ॥<br>
इत्थं लक्षणमाख्यातं प्रतिष्ठाविधिरुच्यते ।<br>
सम्भाव्य पूर्ववत् कालं प्राग्वत् कृत्वाङ्कुरार्पणम् ॥ ३७ ॥<br>
देवस्यसव्ये ब्रह्माणम् उत्तरे विष्णुमेव च ।<br>
गौर्या च दक्षिणे लक्ष्मीं विन्सेद्देशिकोत्तमः ॥ ३८ ॥<br>
नवरत्नन्यसेत् पश्चात् देवेशे च हरावपि ।<br>
शिष्टानां ब्रह्मगौरी श्रीदेवीनां कनकन्यसेत् ॥ ३९ ॥<br>
दृक्मोक्षऽं ततः कृत्वा तदध्यायोक्तवर्त्मना ।<br>
बेरशुद्धिपुरग्राम प्रभृतीनां प्रदक्षिणम् ॥ ४० ॥<br>
तोयेधिवासयेद्देवं मध्येतद्दक्षवामयोः ।<br>
ब्रह्मविष्णु कृतौ ब्रह्म पार्श्वयोरम्बिकां श्रियम् ॥ ४१ ॥<br>
यागमण्टपमासाद्य पूर्ववत् परिकल्पितम् ।<br>
पूर्वाशोत्तर काष्ठासु स्नानवेदि त्रयान्वितम् ॥ ४२ ॥<br>
अस्य पूर्वयमाप्येन्दु स्थाने ष्विष्टस्तुमण्टपः ।<br>
योन्याभनवपञ्चैक कुण्डैरपि समन्वितः ॥ ४३ ॥<br>
स्नानश्च भ्रात्रयोपेता देव्याः पूर्ववदीरितः ।<br>
देवस्यमण्डपे चापि कुण्डानि नव सङ्ख्यया ॥ ४४ ॥<br>
पञ्चैक सङ्ख्ययावपि चतुरश्रनिभानि वा ।<br>
दिगश्रान्यथ वृत्तानि कल्पयेत् कल्पवित्तमः ॥ ४५ ॥<br>
उद्वास्यशिल्पिनं पश्चात् विप्रान् सम्भोजयेत्ततः ।<br>
पुण्याहं वास्तोहोमश्च स्थण्डिलं शयनं तथा ॥ ४६ ॥<br>
स्नपनं केशगौरी श्रीदेवीनां कौतुकम् पृथक् ।<br>
शयने शाययेद्देवन्तस्य वामे च दक्षिणे ॥ ४७ ॥<br>
कृष्णञ्चैवाथभिन्न शय्यायां शाययेत् गुरुः ।<br>
देव्यास्तु मण्डपे देवीं शाययेद्दक्षिणे श्रियम् ॥ ४८ ॥<br>
उत्तरे शाययेद्वह्निं सङ्कल्प्य शयनं पृथक् ।<br>
रक्तेन वासमा देवं देविं पीतेन केशवम् ॥ ४९ ॥<br>
कृष्णेन पद्मां शुभ्रेण तद्वर्णेन पितामहम् ।<br>
आचार्या स्सङ्ग्रहीतव्याः प्रतिमण्टपमुत्तमाः ॥ ५० ॥<br>
गुरवः प्रतिदेवं वा सङ्ग्राह्यामुनिपुङ्गवाः ।<br>
देवोत्तमाङ्ग देशेतु शिवकुम्भञ्च वर्धनीम् ॥ ५१ ॥<br>
ब्रह्मविष्ण्वोश्शिरोदेशे विन्यसेत्तु घटद्वयम् ।<br>
परितोटौ घटान्यस्व विद्येशाधिष्ठिता न्यसेत् ॥ ५२ ॥<br>
देवी श्री पावकानान्तु शिरोदेशे घटत्रयम् ।<br>
वामाद्याधिष्ठितानष्ट कुम्भाश्च परितो न्यसेत् ॥ ५३ ॥<br>
तल्लक्षणोदिताकारं ध्यानयुक्तस्वतन्त्रयुक् ।<br>
यजेत् गन्धादिभिर्देवा नैवेद्यान्तैः पृथक् पृथक् ॥ ५४ ॥<br>
तत्वमूर्त्यादिविन्यासं कारयेत् पूर्ववत् प्रभोः ।<br>
अन्येषां स्तत्तदध्याय प्रोक्तांस्तत्वादिकान्यसेत् ॥ ५५ ॥<br>
ततो होमः प्रकर्तव्यः कृत्वा कुण्डाग्नि संस्कृतम् ।<br>
समिदाज्यान्नलाजैश्च तिलसर्षपमुद्रकैः ॥ ५६ ॥<br>
पलाशोदुम्बराश्वत्थ वटाः पूर्वादि दिक्षु च ।<br>
शम्यपामार्ग श्रीवृक्ष मायूरावह्निकोणतः ॥ ५७ ॥<br>
प्रधाने तु पलाशस्यात् सर्वत्रैव च वामतः ।<br>
प्रत्येहं पूर्ववत् हुत्वा पूर्णान्ते देशिकोत्तमः ॥ ५८ ॥<br>
स्वगृहेतत् प्रदेशे वा स्वपेतायास शान्तये ।<br>
प्रभाते कृतनित्यन्तु कर्ता सम्पूजयेत् गुरुम् ॥ ५९ ॥<br>
वस्त्रहेमाङ्गुलीयाद्यैः मूर्तिपाद्यैस्समन्वितम् ।<br>
तदन्ते दक्षिणान्दत्वा पञ्चनिष्कादि सम्मिताम् ॥ ६० ॥<br>
प्रतिमाग्रे घटन्न्यस्त्वा कुम्भान् बीजन्तु विन्यसेत् ।<br>
वर्धन्याबीजमादाय देवीहृदय मध्यमे ॥ ६१ ॥<br>
सहजा चेदुमादेवी भिन्ना चेत् पीठमध्यमे ।<br>
भिन्नपीठाथवा देवी तद्गतं वा मनुं न्यसेत् ॥ ६२ ॥<br>
अन्येभ्यो बीजमादाय पीठस्यपरितो न्यसेत् ।<br>
सम्पूज्य स्नपनं कुर्यादर्चनोक्तवदर्चयेत् ॥ ६३ ॥<br>
दत्वा नैवेद्यमन्तेतु प्रतिष्ठोत्सवमाचरेत् ।<br>
कश्चिदस्मिन्विशेषोस्ति श्रूयतां द्विजसत्तमाः ॥ ६४ ॥<br>
सदाशिवादि देवानां देवीयस्य यथा मता ।<br>
तथा विध्येया सा देवी स्वतन्त्रे देव पद्मनि ॥ ६५ ॥<br>
प्रासाद मण्टपादीनां बाह्ये संस्थापिता यदा ।<br>
तेषां हस्तादिविन्यास स्वस्वपूर्वादि देशतः ॥ ६६ ॥<br>
यथा वा लभते शोभा बलन्तेषां यथा भवेत् ।<br>
तेषां देव्यश्वतत्पार्श्वे कर्तव्या वा न वामताः ॥ ६७ ॥<br>
सवतन्त्रे सर्वथाकार्या वृषवाहनकादिषु ।<br>
दक्षिणेशादि देवानान्देव्यो नक्वापिसम्मताः ॥ ६८ ॥<br>
प्रासादभित्तिदेवानां प्रतिष्ठाभिन्नगानवा ।<br>
एवं मर्त्योऽपि यः कुर्यात् वाञ्चितं फलमाप्नुयात् ॥ ६९ ॥</p>
<p>इति उत्तरकामिकाख्ये महातन्त्रे कल्याणमूर्तेः प्रतिष्ठा विधिः<br>
अष्टापञ्चाशत्तमः पटलः ॥</p>
<p>जटामकुट संयुक्तः चन्द्रार्धकृतशेखरः ।<br>
त्रिदृक् चतुर्भुजश्चैव नवयौवन गर्वितः ॥<br>
समभङ्गयुतो देवः स्थानकः सम्प्रकीर्तितः ।<br>
कुञ्चितः सव्यपादस्तु स्थितसव्येतरान्ध्रिकः ॥<br>
इन्दुशेखर हस्ताभ परहस्त द्वयान्वितः ।<br>
जलसङ्ग्रहणे योग्य वरवामकरान्वितः ॥<br>
स्वदक्षिणगृहीतो वा दक्षहस्तः प्रसन्नधीः ।<br>
पूर्ववत् कथितं देव्या मानं विप्रोत्तमास्त्विह<br>
देवी दृगास्य चिबुक कक्षनूचुक मानका<br>
तद्देव्यपर भागस्था श्रीदेवी सर्वलक्षणैः<br>
यक्ता देवी मध्यमर्कां शस्तद्वन्नाभिजान्तरम्<br>
देवोच्च दशभागैक भागादेक दशावधि<br>
भागमानयुतः श्यामः किरीट मकुटान्वितः<br>
गृहीत शङ्खचक्रश्च हस्ताभ्यां धृतयापि च<br>
तोयकुण्डिकयोपेतो विष्णुरेव उदाहृतः<br>
हरेरक्त प्रमाणेन ब्रह्माणमपि कारयेत्<br>
चतुर्मुखं चतुर्बाहुं जटामकुटमण्डितम्<br>
होमोन्मुखं प्रसन्नं तं कुङ्गुकुमक्षोदसन्निभम्<br>
मौञ्जीमेकलोपेतं सोपवीतोत्तरीयकम्<br>
वामेतरकरावूर्ध्वौ कमण्डल्वक्षधारकौ<br>
वराभयाकरौ पूर्वौ स्यातां तौ दक्षिणेतरौ<br>
स्रुवपात क्रियोपेतौन्योतु कटकामुखौ<br>
भूषणानां च सर्वेषां वामदक्षिण भेदतः<br>
दर्शनं सर्वबेराणां सर्वेषां द्विजसत्तमाः</p>
<p>५९। एकोनषष्टितमे पटले कल्याण कर्म विधिः</p>
<p>वक्ष्ये कल्याण कर्मापि सर्वदेवे सनातने ।<br>
पूर्वोक्ते सुमुहूर्ते तु तद्दिने वा परे दिने ॥ १ ॥<br>
तृतीयेऽह्नि चतुर्थे वा दिवाकालेऽर्धरात्रके ।<br>
प्रपायां मण्डपे वेष्टदेशे गोमयलेपिते ॥ २ ॥<br>
स्तण्डिलं तत्र सङ्क्ल्प्य सितवस्त्रोत्तरच्छदम् ।<br>
स्तापयेत्तत्र देवेशं भूषितं भूषणार्हकैः ॥ ३ ॥<br>
गेयपञ्चमहाशब्दं छत्र चामर दर्पणैः ।<br>
अनेक धूपैः सद्दिपैः आनीतं शिबिकादिभिः ॥ ४ ॥<br>
प्राङ्मुखं तत् पुरः स्थण्डिलं सिकतादिभिः ।<br>
देवस्थण्डिलयोर्मध्ये स्थापयेद्वह्नि मूर्तिनम् ॥ ५ ॥<br>
तस्यैव वामभागेऽजं सौम्यास्यं दक्षिणाननम् ।<br>
विष्णुं तत्सव्य भागे तु वस्त्राभरण भूषितम् ॥ ६ ॥<br>
पाद्याचमनं सदशं चाम्बरद्वयम् ।<br>
आच्छादनोत्तरीयार्थं गुरुर्दद्यात् प्रभोर्ह्रदा ॥ ७ ॥<br>
स्थण्डिलेऽग्निं विनिक्ष्प्य पञ्चसंस्कार माचरेत् ।<br>
सषडङ्गं शिवं चेष्ट्वा समिदाज्यानकैस्सह ॥ ८ ॥<br>
पूर्णाहुतिं तदा दत्वा सर्वभरण संयुताम् ।<br>
गौरी मीश्वर सव्ये तु हृद संस्थाप्य देशिकः ॥ ९ ॥<br>
पाद्या चमनं चार्घ्यं दद्यात्तेनैव मन्त्रतः ।<br>
देव्यामङ्गल सूत्रं तु दद्याद् धृदयमन्त्रतः ॥ १० ॥<br>
आच्छादनोत्तरीयार्थं वस्त्रयुग्मं च दापयेत् ।<br>
अथ पार्श्वेन्यसेल्लक्ष्मीं देव्यास्सर्वाङ्ग सुन्दरीम् ॥ ११ ॥<br>
कौतुकं बन्धयेद्देव देव्योस्सर्वात्मना गुरुः ।<br>
शिवाद्विज कुलोद्भूत स्समधीत शिवागमः ॥ १२ ॥<br>
सोष्णीषस्सोत्तरीयश्च धृतपञ्चाङ्ग भूषणः ।<br>
अनेन गुरुणा दिष्टो गुरुरन्यः प्रसन्नधीः ॥ १३ ॥<br>
वस्त्रद्वयाङ्गुलीयस्सन् निजदेहं तु विष्णुवत् ।<br>
ध्यात्वोदकं हृदा दद्यात् कराभ्यां करकेण च ॥ १४ ॥<br>
शैवेऽपरे करे भस्म पश्चाद्द्दद्याद्वयोरपि ।<br>
पुण्याहं वाचयेत्पश्चात् सूक्त वेदधनीनपि ॥ १५ ॥<br>
समिधः षोडशैवाग्नौ शिवेनाङ्गैश्च तर्पयेत् ।<br>
गुडदुग्धाज्य सम्मिश्रं मधुपर्कं हृदा प्रभोः ॥ १६ ॥<br>
दद्याद्वक्त्रेण चाचान्तं पुनराज्येन वै हृदा ।<br>
हुत्वा षोडश सङ्ख्यातं ततस्त्वाज्येन षोडश ॥ १७ ॥<br>
नैवेद्यं चोपदंशं तु दत्वा शान्तिं च वै हृदा ।<br>
ताम्बूलमपि तेनैव स्तुत्वा परमकारणम् ॥१८ ॥<br>
त्रिंशद्दर्भमितं कृत्वा ग्रन्थियुक्तं द्वितालकम् ।<br>
शिवहस्तमिति ध्यात्वा गौर्या हृदि हृदा न्यसेत् ॥ १९ ॥<br>
तस्माद्दक्षिण कर्णे तु बीजमुख्यं जपेद् गुरुः ।<br>
ततो वामेऽश्म संस्थाप्य शालिस्थण्डिलकोपरि ॥ २० ॥<br>
पूर्वोक्त शिवहस्तेन देव्या दक्षिणपात्तलम् ।<br>
सङ्गृह्य विन्यसेत् तस्मिन्नश्मन्येव हृदा गुरुः ॥ २१ ॥<br>
उष्णीषाद्यैस्ततो विष्णुं तोषयेदीश्वराज्ञया ।<br>
प्राग्वद्दर्भस्य हस्तस्य कृत्वैवाथ चतुष्टयम् ॥ २२ ॥<br>
शिवहस्तद्वयं देव्या हस्तद्वयमिति स्मरेत् ।<br>
तत शिवाग्निं प्रज्वाल्य हस्तैस्तैस्तु विनिक्षिपेत् ॥ २३ ॥<br>
अतीवधवलान् लाजान् शुद्धानस्त्रेण शोधितान् ।<br>
देशिकस्य तथान्यस्य सङ्गुलीय करेण च ॥ २४ ॥<br>
प्रदद्यात् हृदयेनैव तस्मिन्नाग्नौ शिवानुणा ।<br>
अग्नेः प्रदक्षिणं कृत्वा संस्पृस्याश्म ततो गुरुः ॥ २५ ॥<br>
द्वीइयं लाजदानं च प्रदक्षिण मनुव्रजेत् ।<br>
कृत्वैव मपरं चापि व्यहृतिं जुहुयात्ततः ॥ २६ ॥<br>
शतमष्टोत्तरं कृत्वा पूर्णां चान्ते शिवेन तु ।<br>
विसृज्य पावकस्थं तं शिवं साङ्गं तु पूर्ववत् ॥ २७ ॥<br>
शिवाग्निं च विसृज्याथ तद् भस्म च विसर्जयेत् ।<br>
सम्पूज्य पुष्कलैः गन्धपुष्प स्रगादिभिः ॥ २८ ॥<br>
ततश्चतुर्थदिवसे चतुर्थं कर्म कारयेत् ।<br>
तद्दिने वापरे वापि दिवाकालेऽर्धरात्रके ॥ २९ ॥<br>
समिदाज्यानकैरग्नो पञ्च संस्कार संस्कृते ।<br>
शिवेनैव शतं शाङ्गैः प्रत्येकं दशकं हुनेत् ॥ ३० ॥<br>
अधोरास्त्रं शतं हुत्वा पूर्णां दद्याच्छिवाणुना ।<br>
शयनं चर्मजाद्यैर्वा पञ्च वस्त्रस्तु वानयेत् ॥ ३१ ॥<br>
वर्मणा तच्च सम्पूय नवखट्गोपरि स्थितम् ।<br>
दम्पती तत्र विन्यस्य चापूपाद्यैस्तु तोषयेत् ॥ ३२ ॥<br>
स्नपनं कारयेन्नोवा तदन्ते तु शिवोत्सवम् ।<br>
चलं चेदचलं चेत्तु स्थापयेत्तु सहासने ॥ ३३ ॥<br>
देवं द्वीश्रीयं विद्वान् वह्निं तत्पुरतो नयेत् ।<br>
वह्नेर्वामेऽप्य वामेऽजं हरिं वा विपरीततः ॥ ३४ ॥<br>
एवमेवान्यदेवानां कर्म वैवाह्यमाचरेत् ।<br>
भिन्नपीठाम्बिकानां तु मूललिङ्गस्य च द्विजाः ॥ ३५ ॥<br>
किन्तु श्री हरिबेरायां ब्रह्मबेरेण वोञ्झितम् ।<br>
गन्धाद्यैः स्थण्डिलं तत्र तानभ्यर्चैव कारयेत् ॥ ३६ ॥<br>
मूललिङ्गस्य चोद्बाह्ये गर्भागारात्तु मण्डपे ।<br>
विन्यस्य स्थण्डिले देवीं कर्मवैवाहिकं नयेत् ॥ ३७ ॥<br>
प्रतिष्ठा कर्म यः कुर्यादेवं कल्याणमूर्तिनः ।<br>
स्वबन्धुजन वर्गैस्तु सर्वैरेतैरतन्द्रितः ॥ ३८ ॥<br>
आयुः श्रीकीर्ति संयुक्तः पुत्तपौत्रादि संयुतः ।<br>
इहलोके सुखं प्राप्य नृपणामपि दुर्लभम् ॥ ३९ ॥<br>
गच्छत्स्वदेह पादान्ते शैवं स्थान मनुत्तमम् ।<br>
यत्दग्वा निवर्तन्ते मम भक्ता द्विजोत्तमाः ॥ ४० ॥</p>
<p>इति उत्तर कामिकाख्ये महातन्त्रे कल्याण कर्म विधिरेकोनषष्टितमः<br>
पटलः ॥</p>
<p>६०। षष्ठितमे पटले विष्णूमार्ध प्रतिष्ठा विधिः</p>
<p>विष्णूमार्ध प्रतिष्ठां तु वक्ष्ये तल्लक्षणान्वितम् ।<br>
द्रव्यैश्शिलादिभिः कुर्यात् प्रतिमां तु विशेषतः ॥ १ ॥<br>
उमार्धं दक्ष शश्यर्धाङ्कितमग्रजाः ॥ २ ॥<br>
करमकुटं वाममलकेन समन्वितम् ।<br>
ललाट दक्षिणे भागे नयनार्धेन संयुतम् ॥ ३ ॥<br>
पत्रं तु वामकर्णे स्याद्वालिकेनापि संयुतम् ।<br>
सनक्र कुण्डलं तं विनावाथ कारयेत् ॥ ४ ॥<br>
सव्ये टङ्काभयौ हस्ते उत्पलं वामगे करे ।<br>
देव्यध्यायोदि तास्त्रं वा दर्पणासक्त लोचनम् ॥ ५ ॥<br>
दर्पणं मुख वृत्तं स्यात्तन्मुष्टिस्स्यातदर्धतः ।<br>
तत्पुच्छं मुकुलाकारं पादे शोभाविराजितम् ॥ ६ ॥<br>
उमाभागं स्तनपेतं चित्रवस्त्रपरिच्छदम् ।<br>
व्याघ्राजिनाम्बरं सव्यपादं कुञ्चितमिष्यते ॥ ७ ॥<br>
सुस्थितं वामचरणं नूपुरेणाप्यलङ्कृतम् ।<br>
आभङ्ग सहितं तच्च कोलकाङ्गुलकैर्नतिः ॥ ८ ॥<br>
वामं मरकताभं स्यात् दक्षिणं मणिसन्निभम् ।<br>
नाभिहृन्मेढ्रदेशोभ्यो वामे दक्षे च वामके ॥ ९ ॥<br>
चन्द्रे तु भागान् हित्वाग्रे स्थिर्ताङ्घ्रेमध्यमे नयेत् ।<br>
सूत्रमुत्पल हस्तोच्चं चूचुकां तदनन्तरम् ॥ १० ॥<br>
द्वादशाङ्गुलमित्युक्तं विश्वाङ्गुलमथापि वा ।<br>
पार्श्वमध्यम बाह्वोस्तु मध्यमं तु षडङ्गुलम् ॥ ११ ॥<br>
अङ्गुष्ठापार्ष्णि मध्यं तु तिथिभूताङ्गुलं भवेत् ।<br>
चन्द्रशेखर वच्छेषं कर्तव्यं हिं मुनीश्वराः ॥ १२ ॥<br>
अर्धनादीश्वरोह्येवं हर्यर्धं श्रुणुतद्विजः ।<br>
प्राग्वत्कृत्वा महेशार्धं विष्ण्वर्धमितरत्र च ॥ १३ ॥<br>
भुजद्वययुतं शङ्ख कटकस्तत्र सम्मतः ।<br>
पीताम्बर समोपेतं सर्वाभरण संयुतम् ॥ १४ ॥<br>
चन्द्रशेखर वच्छेषं सूत्र पातादिकं भवेत् ।<br>
हर्यर्धमेवं ब्रह्मादि भागं चैवं समाचरेत् ॥ १५ ॥<br>
बेरमेवं समापाद्य प्रतिष्ठां कारयेत्ततः ।<br>
तां प्रतिष्ठां च विप्रेन्द्राः शृणुध्वं हि समासतः ॥ १६ ॥<br>
कालः पूर्व समादिष्टस्तद्वदेवाङ्कुरार्पणम् ।<br>
रत्नन्यासाक्षिमोक्षौ च मृदाद्यैर्बेरशोधनम् ॥ १७ ॥<br>
प्रदक्षिणं पुरादीना मुदके चाधिवासनम् ।<br>
सामान्यस्थापन प्रोक्त मार्गेणैव समाचरेत् ॥ १८ ॥<br>
किं त्वर्धभागं देवाणु संयुक्तं कारटेद् गुरुः ।<br>
मुख वास ग्रहेष्वेक कुण्डं तु परिकल्पयेत् ॥ १९ ॥<br>
प्राच्यैश दक्षे वेदाश्रं कुण्डमेकं तु कल्पयेत् ।<br>
शिल्पिनं तु विसृज्याथ विप्रान् सम्भोजयेत्ततः ॥ २० ॥<br>
पुण्योदसेचनं कृत्वा स्थण्डिलं च ततो नयेत् ।<br>
शयनं कल्पयेत्तस्मिन् स्नपनं कौतुकं पृथक् ॥ २१ ॥<br>
बन्धयेद्देशिकां धीमानुभयोः पूर्वहस्तयोः ।<br>
शयनारोहणं कृत्वा शाययेद्देवमादरात् ॥ २२ ॥<br>
शिरः प्रदेशे देवस्य शिवकुम्भं तु विन्यसेत् ।<br>
उमोत्तमाङ्गेदेशे तु वर्धनीं विन्यसेत् गुरुः ॥ २३ ॥<br>
विष्णुश्चेत्तच्छिरोदेशे विष्णु कुम्भं तु विन्यसेत् ।<br>
तत्तत् कायार्धभागं तु तत्र ध्यात्वा यजेत् गुरुः ॥ २४ ॥<br>
परितोष्टघटान् न्न्यस्त्वा विद्येशाधिष्टितान्नयेत् ।<br>
गन्धस्त्रग्धूप नैवेद्य प्रमुखैर्देशिकोत्तमः ॥ २५ ॥<br>
तत्वतत्वेश्वरन्यासं कृत्वा व्याप्तिं च भावयेत् ।<br>
क्ष्मामूर्त्यष्टकं न्यस्त्वा मूर्तीशनपि विन्यसेत् ॥ २६ ॥<br>
मूर्तीशानां तु विन्यासे विशेषः कश्चिदिष्यते ।<br>
शर्वं च पशुपत्युग्ररुद्रांश्चेताम्बलोत्कटान् ॥ २७ ॥<br>
धात्रीं विभ्वीमथेन्द्रादि काष्ठादि क्रमशो न्यसेत् ।<br>
विष्ण्वर्ध स्थापने शर्व पशुपत्युग्ररुद्रकान् ॥ २८ ॥<br>
पुरुष्टुतं च विष्णुं च गोविन्दं वित्तनाथकम् ।<br>
पञ्चमूर्त्यात्मकेन्यासे मूर्तयः पूर्ववर्त्मना ॥ २९ ॥<br>
ब्रह्माणं केश्वं ज्ञानी मीच्छां तु पश्चिमात् ।<br>
न्यसेद् गौर्यर्ध पक्षे तु ब्रह्माविष्णू च रुद्रकम् ॥ ३० ॥<br>
जनार्दनं ततस्सम्यक् पुरुष्टुतमथाप्यथ ।<br>
न्यसेत् विष्ण्वर्ध पक्षे तु पञ्चमूर्तीश्वरानपि ॥ ३१ ॥<br>
शिवांशे शिवमन्त्रं न्यसेदन्यत्र तन्मनुम् ।<br>
ईशादि संहिता मन्त्रान् देवस्यार्धे तु विन्यसेत् ॥ ३२ ॥<br>
तत्रैव योजयेदन्य देवोक्ते शाद्यणून्मनून् ।<br>
एवमेवान्य मन्त्रांश्च युक्त्या ज्ञात्वैव विन्यसेत् ॥ ३३ ॥<br>
संस्कृत्य कुण्डमन्ते तु जनयेत्तत्र पावकम् ।<br>
अवाह्य मूर्तिमूर्तीशांस्तत्तद्दिक्षु व्यवस्थितान् ॥ ३४ ॥<br>
समिदाज्यान्नलाजैश्च तिल वेणुयवैरपि ।<br>
होमयेत् सर्वमन्त्रैश्च प्रधाने पूर्ववद् गुरुः ॥ ३५ ॥<br>
पलाशोदुम्बराश्वत्थ वटाः प्रागादि दिक्षु च ।<br>
शम्यपामार्ग श्रीवृक्षमायूरा वह्निकोणतः ॥ ३६ ॥<br>
प्रधानेऽपि पलाशः स्यात् विशेषः कश्चिदिष्यते ।<br>
विष्ण्वर्ध पक्षे तुलसी पलाशश्च प्रधानके ॥ ३७ ॥<br>
ततो द्वितीये दिवसे देवान् कुम्भाश्च पावकान् ।<br>
यजेद् गन्धादिभिश्चैवं वस्त्र हेमाङ्गुलीयकैः ॥ ३८ ॥<br>
मूर्तिपाद्यैर्गुरुं चेष्ट्वा दक्षिणां दापयेत्ततः ।<br>
शुभे महूर्ते सम्प्राप्ते मन्त्रन्यासं समाचरेत् ॥ ३९ ॥<br>
कुम्भान्मनूंश्च वर्धन्या शिवोमांशे क्रमान्यसेत् ।<br>
विष्ण्वर्धपक्षे वर्धन्या मनुं पीठे तु विन्यसेत् ॥ ४० ॥<br>
कृष्णस्य कुम्भात् कृष्णस्य बीजं कृष्णहृदि न्यसेत् ।<br>
अन्येभ्यो बीजमादाय तत्पीठे परितो न्यसेत् ॥ ४१ ॥<br>
उत्सवं स्नपनं भूरि नैवेद्यं कारयेन्नवा ।<br>
अनुक्तमत्र सङ्ग्राह्यं तद्देव स्थापनोदितम् ॥ ४२ ॥</p>
<p>विष्णूमार्ध प्रतिष्ठा तु कथिता भुक्ति मुक्तितदा ॥ ४२१।२ ॥</p>
<p>इति उत्तरकामिकाख्ये महातन्त्रे विष्णूमार्ध प्रतिष्ठाविधिः<br>
षष्ठितमः पटलः ॥</p>
<p>उमार्ध वाम भागन्तु हरार्धं दक्षिणं वपुः<br>
सजटामकुटं दक्ष शश्यर्धाङ्कितमग्रजाः<br>
करण्ट मकुटं वामं मलकेन समन्वितम्<br>
ललाट दक्षिणे भागे नयनार्धेन संयुतम्<br>
पत्रं तु वामकर्णेस्यात् वालिकेनापि संयुतम्<br>
सनक्र कुण्डलं सव्ये तं विना वाथ कारयेत्<br>
संव्ये टङ्काभयौ हस्ते उत्पलं वामगे करे<br>
उमा भागं स्तनोपेतं चित्रवस्त्र परिच्छदम्<br>
व्याघ्राजिनाम्बरं सव्यपादं कुञ्चितमिष्यते<br>
सुस्थितं वामचरणं नूपुरेणाप्यलङ्कृतम्<br>
आभङ्गसहितं तच्च कोलकाङ्गुलकैर्नतिः<br>
चन्द्रशेखरवत् शेषं कर्तव्यं हि मुनीश्वराः</p>
<p>प्राग्वत् कृत्वा महोशार्ध विष्ण्वर्ध इतरत्र हि ।<br>
भुजद्वयुतं शङ्खं कटकस्तत्र सम्मतः ॥<br>
पीताम्बर समोपेतं सर्वाभरण संयुतम् ।<br>
चन्द्रशेखरवत् शेषं सूत्रपातादिकं भवेत् ॥</p>
<p>६१। एकषष्ठितमे पटले त्रिमूर्ति स्थापन विधिः</p>
<p>त्रिमूर्ति स्थापनं वक्ष्ये तल्लक्षण पुरस्सरम् ।<br>
रक्तवर्णस्त्रिणेत्रश्च वरदाभय हस्तकः ॥ १ ॥<br>
कृष्णा परशु संयुक्तो जटामकुटमण्डितः ।<br>
ऋज्वागतस्तथैकेन पादेनापि समन्वितः ॥ २ ॥<br>
दक्षिणोत्तरयोश्चैव पार्श्वयोरुभयोरपि ।<br>
कटि प्रदेशादूर्ध्वे तु ब्रह्मविष्ण्वर्ध काययुक् ॥ ३ ॥<br>
स्त्रीमान वत्योर्मानं ब्रह्मविष्ण्वोस्तु कल्पयेत् ।<br>
कृताञ्जलिपुटौ एकपादयुक्तौ च वा मतौ ॥ ४ ॥<br>
अथवा शिवलिङ्गस्य पार्श्वयोः नतगतौ तु तौ ।<br>
अथवा तौ पृथक् स्थाप्या वेकविष्टरमस्थितौ ॥ ५ ॥<br>
अथवा मध्यमे लिङ्गं पृथगालय संस्थितम् ।<br>
तस्यसव्येपि असव्ये च ब्रह्म विष्णू तथा मतौ ॥ ६ ॥<br>
पृथग्धामस्थिता वा एकधामस्था वा त्रिमूर्तयः ।<br>
संश्लिष्ट धामयुक्ता वा ब्रह्मविष्णुशिवा मता ॥ ७ ॥<br>
पूर्वास्याः पश्चिमास्या वा परिवारादि संयुताः ।<br>
भिन्नप्रकारगा वापि एक प्राकारसंस्थिताः ॥ ८ ॥<br>
नृत्तमूर्त्यादि देवा वा स्थापनीयास्तु मध्यमे ।<br>
एवं लक्षणमादिष्टं प्रतिष्ठा विधिरुच्यते ॥ ९ ॥<br>
शिवलिङ्ग प्रतिष्ठा च ब्रह्मणः केशवस्य च ।<br>
तत्तदध्याय संसिद्धाः कर्तव्या मुनि पुङ्गवाः ॥ १० ॥<br>
इदानीमेकपादस्य प्रतिष्ठा विधिरुच्यते ।<br>
पूर्ववत् काल इत्युक्त स्तद्वेदेवाङ्कुरार्पणम् ॥ ११ ॥<br>
रत्नन्यासं च दृङ्मिक्षं बेरशुद्धिं पृथङ्नयेत् ।<br>
प्रक्षिणं जलावासं मण्डपं पूर्वन्नयेत् ॥ १२ ॥<br>
कुण्डानि कारयेत्तत्र नवपञ्चैक सङ्ख्यया ।<br>
दिगश्राण्यथ वृत्तानि चतुरश्राणि तानि वा ॥ १३ ॥<br>
तक्षकोद्वासनं विप्रभुक्तिं पुण्योदसेचनम् ।<br>
स्थण्डिलं शयनं स्नानं कौतुकानां च बन्धनम् ॥ १४ ॥<br>
ब्रह्मविष्णु हराणां च दक्षहस्ते तु वै पृथक् ।<br>
शयनारोहं कुम्भ स्थापनं पूर्वन्नयेत् ॥ १५ ॥<br>
देवस्य ब्रह्माणेः विष्णोः शिरोदेशे घटत्रयम् ।<br>
न्यस्त्वा तु शिवकुम्भस्य उत्तरे वर्धनीं न्यसेत् ॥ १६ ॥<br>
तत्तद्रूपं तु तत्रैव ध्यात्वा गन्धादिभिर्यजेत् ।<br>
तत्वमूर्त्यादि विन्यासं तेषां कुर्याद्यथोदितम् ॥ १७ ॥<br>
अग्निकुण्डादि संस्कारं कृत्वा होमं तु कारयेत् ।<br>
तिलसर्षप मुद्गांश्च माषशिम्बाद वैणवैः ॥ १८ ॥<br>
पलाशोदुम्बराश्वत्थ न्यग्रोधाः प्राग्दिगादितः ।<br>
शम्यमामार्ग श्रीवृक्ष प्लक्षा श्वाग्नेयकोणतः ॥ १९ ॥<br>
प्रधाने तु पलाशस्यात् स च सर्वत्र वा मतः ।<br>
ततो द्वितीय दिवसे देव कुम्भाग्नि तर्पणम् ॥ २० ॥<br>
पूजितो वस्त्र हेमाद्यैः मूर्तिपाद्यैस्समन्वितः ।<br>
सम्प्राप्त दशनिष्कादि दक्षिणस्तुष्टधीर्गुरुः ॥ २१ ॥<br>
मन्त्रन्यासं ततः कुर्यान्न्यस्त्वा बिम्ब पुरो घटान् ।<br>
कुम्भान्मनुं समादाय देवस्य हृदि विन्यसेत् ॥ २२ ॥<br>
वर्धन्या बीजमादाय तस्य पीठे तु विन्यसेत् ।<br>
ब्रह्म विष्णु घटाद्बीजं तद्धृदि विन्यसेत् ॥ २३ ॥<br>
आदाय बीजमन्येभ्यः पीठस्य परितो न्यसेत् ।<br>
तत्तत् कुम्भजलैश्चैव तत्तद्देशेऽभिषेचयेत् ॥ २४ ॥<br>
स्नपनं चोत्सव कुर्याद् भूरि नैवेद्यमेव च ।<br>
अनुक्त मत्र सङ्ग्राह्यं तत्त दध्याय चोदितम् ॥ २५ ॥<br>
प्रतिष्ठेयं कृतायेन त्रिमूर्तीनां नरेण तु ।<br>
इह लोके सुखं प्राप्ते याति सोऽन्ते परं शिवम् ॥ २६ ॥</p>
<p>इति उत्तरकामिकाख्ये महातन्त्रे कृतायेन त्रिमूर्ति स्थापन विधिर्नाम<br>
एकष्टितमः पटलः ॥</p>
<p>रक्तवर्णः त्रिणेत्रश्च वरदाभय हस्तकः ।<br>
कृष्णापरशु संयुक्तः जटामकुटमण्डितः ॥<br>
ऋज्वागतस्तथैकेन पादेनापि समन्वितः ।<br>
दक्षिणोत्तरयोश्चैव पार्श्वयोरुभयोरपि ।<br>
कटिप्रदेशदूर्ध्वेतु ब्रह्मविष्वर्धकाययुक् ॥<br>
सतीमानवत्तयोर्मानं ब्रह्मविष्णोस्तुकल्पयेत् ।<br>
कृताञ्जलिपुटावेक पादयुक्तौ च वामतौ ॥</p>
<p>६२। द्विष्ठितमे पटले वृषभारूढ प्रतिष्ठा विधिः</p>
<p>वृषारूढ प्रतिष्ठां तु वक्ष्ये तल्लक्षणान्विताम् ।<br>
चतुर्भुजस्त्रिणेत्रश्च जटामकुट संयुतः ॥ १ ॥<br>
परशुर्दक्षिणे हस्ते वामहस्ते मृगेओ भवेत् ।<br>
पूर्वदक्षिण हस्तस्तु कटको वक्रदण्डयुक् ॥ २ ॥<br>
अस्य सव्य प्रकोष्ठं तु विन्यसेद् वृषमस्तके ।<br>
स हस्तो हम्स पक्षो वा पताकाधोमुखस्तु वा ॥ ३ ॥<br>
तन्मध्यां गुलाग्रेण नाभि सूत्रं समं भवेत् ।<br>
तदग्रान्नाभिसूत्रान्तं पञ्चाधिक दशाङ्गुलम् ॥ ४ ॥<br>
तद्धस्त मणि बन्धाच्च पार्श्वतो द्वयङ्गुलं भवेत् ।<br>
प्रकोष्ठमूलाद् धृन्मध्यात् पञ्चाङ्गुलं भवेत् ॥ ५ ॥<br>
हस्तस्य मणिबन्धाधो मेढ्र मूल समो भवेत् ।<br>
एकोन विंशन्मात्रं स्यात् पार्श्वतो मणि बन्धकम् ॥ ६ ॥<br>
पार्श्व मध्यम बाह्वोश्च मध्ये सप्ताङ्गुलो भवेत् ।<br>
समभङ्गयुतो देवः स्थानकेनापि संयुतः ॥ ७ ॥<br>
ललाट ध्राणमध्याच्च दक्षिणे स्थितपादके ।<br>
गुल्फमध्ये स्थितं सूत्रं शिवसूत्रिमिति स्मृतम् ॥ ८ ॥<br>
सूत्रं हृन्मध्यगं प्रोक्तं गुणाङ्गुलमिति स्मृतम् ।<br>
सूत्रं नाभ्यन्तरं मात्रं चतुर्भिर्मेढ्र सूत्रयोः ॥ ९ ॥<br>
सूत्र दक्षिण जान्वोस्तु मध्यमं हि गुणाङ्गुलम् ।<br>
शराङ्गुलोऽन्तरे पार्ष्ण्योर्दक्ष्पादस्य वक्रताः ॥ १० ॥<br>
द्व्यङ्गुलेन तु शेषं तु चन्द्रशेखर वद्भवेत् ।<br>
तस्यैव दक्षिणे देवीं कारयेल्लक्षणान्विताम् ॥ ११ ॥<br>
अथ स्वदक्षिणे देव्या युक्तो वा मूर्त्यपेक्षया ।<br>
आयुधव्यतिरिक्तैःस्वै रङ्गैस्तु विपरीतकैः ॥ १२ ॥<br>
संयुक्तो वा वृषारूढस्त्वेवं मुक्तिप्रदो भवेत् ।<br>
पृष्ठस्थो वृषभो देवजानूरुकोच्छ्रयः ॥ १३ ॥<br>
मेढ्रान्तो नाभि सीमान्तश्शेषं सर्वं तु पूर्ववत् ।<br>
एवं देवं समापाद्य शिलाद्यैः स्थापनं नयेत् ॥ १५ ॥<br>
कालेऽङ्कुरार्पणं रत्नन्यासं सम्प्रोक्षणं नयेत् ।<br>
वृषस्य नेत्रमोक्षं तु शुद्धिं ग्रामप्रदक्षिणम् ॥ १५ ॥<br>
जलाधिवासनं कृत्वा मण्डपं पूर्ववन्नयेत् ।<br>
कुण्डानि नवपञ्चैक सङ्ख्यया तत्र कारयेत् ॥ १६ ॥<br>
चतुरश्राणि वृत्तानि तद्दिगश्राणि तानि वा ।<br>
पश्चाच्छिल्पिनमुद्वास्य तस्मिन्विप्रांस्तु भोजयेत् ॥ १७ ॥<br>
पुण्याह प्रोक्षणं कृत्वा स्थण्डिलं शयनं न्यसेत् ।<br>
स्नपनं कौतुं कुर्यात् वृषेऽपि च यथोदितम् ॥ १८ ॥<br>
आरोप्य शयने पश्चात् कुम्भान् संस्थापयेत्तमः ।<br>
शिवस्य च शिरोदेशे शिवकुम्भं च वर्धनीम् ॥ १९ ॥<br>
यदि भिन्नो वृषो देवपादमूले तु शाययेत् ।<br>
दक्ष मस्तक संयुक्तां शय्यां सङ्कल्प्य व पृथक् ॥ २० ॥<br>
वृषमस्तकदेशे तु वृषकुम्भं तु विन्यसेत् ।<br>
परितोष्ट घटान्न्यस्त्वा विद्येशांस्तत्र पूजयेत् ॥ २१ ॥<br>
गन्धपुष्पादिभिर्धीमान् नैवेद्यान्तैर्गुरूत्तमः ।<br>
तत्वमूर्त्यादि विन्यासं कृत्वा देवे वृषेऽपि च ॥ २२ ॥<br>
अग्निकुण्डादि संस्कार कृत्वा होमं समाचरेत् ।<br>
समिदाज्यान्नलाजादि तिलसर्षप माषकैः ॥ २३ ॥<br>
पलाशोदुम्बराश्वत्थ वटाः प्रागादि दिक्षु च ।<br>
शम्यपामार्ग श्री वृक्ष मायुरोत्था भवन्ति हि ॥ २४ ॥<br>
प्रधानेऽपि पलाशस्यात् तर्पयेत्तत्र वै वृषम् ।<br>
ततो द्वितीये सन्तर्प्य देवान् कुम्भांश्च पावकान् ॥ २५ ॥<br>
समूर्तिपो गुरुस्सम्यग् वस्त्र हेमादि पूजितः ।<br>
सम्प्राप्त दक्षिणः पश्चान्मन्त्रन्यासं समाचरेत् ॥ २६ ॥<br>
घटान्न्यस्त्वा तु देवाग्रे स्थण्डिले तु गुरुः क्रमात् ।<br>
कुम्भाद्बीजं समादाय देवस्य हृदि विन्यसेत् ॥ २७ ॥<br>
वर्धन्याः मनुमादाय तस्य पीठे तु विन्यसेत् ।<br>
सहजा यदि सा देवी तस्यास्तु हृदि विन्यसेत् ॥ २८ ॥<br>
वृष कुम्भान् मनुं स्मृत्वा वृषभस्य हृदि न्यसेत् ।<br>
अन्येभ्यो बीजमादाय पीठस्य परितो न्यसेत् ॥ २९ ॥<br>
विभीन्न पीठा देवी चेत् प्रतिष्ठां पृथगाचरेत् ।<br>
कल्याणं कारयेत्पश्चात् तद्विधानेन देशिकः ॥ ३० ॥<br>
उत्सवं स्नपनं भूरि नैवेद्यं कारयेन्नवा ।<br>
अनुक्तमत्र सङ्ग्राह्यं सामान्य स्थापनोदितम् ॥ ३१ ॥<br>
इत्याख्याता प्रतिष्ठेयं वृषवाहनमूर्तिनः ।<br>
घनो वाप्य घनो वापि वृषभस्य च सम्मतः ॥ ३२ ॥<br>
प्रतिष्ठानुष्ठिता येअ भक्त्या भावनया सह ।<br>
लभेते स पदं शैवं भुक्त्वा भोगान्यथेच्छया ॥ ३३ ॥</p>
<p>इति उत्तरकामिकाख्ये महातन्त्रे वृषभारूढ प्रतिष्ठा विधिः<br>
द्विषष्ठितमः पटलः ॥</p>
<p>वृषभारुधः</p>
<p>चतुर्भुजस्त्रिणेत्रश्च जटामकुट संयुतः ।<br>
परशुर्दक्षिणे हस्ते वामहस्ते मृगो भवेत् ॥<br>
पूर्वदक्षिण हस्तस्तु कटको वक्रदण्डयुक् ।<br>
अस्य सव्य प्रकोष्ठं तु विन्यसेत् वृषमस्तके<br>
सहस्तो हंसपक्षोवा पताकाधोमुखस्तु वा<br>
तन्मध्यमाङ्गुलाग्रेण नाभिसूत्रं समं भवेत्<br>
समभङ्गयुतो देवण् स्थानकेनापि संयुतः<br>
तस्यैव दक्षिणे देवीं कारयेल्लक्षणान्विताम्<br>
अथ स्वदक्षिणे देव्या युक्तो वा मूर्त्यपेक्षया<br>
आयुधर्व्यतिरिक्तैः स्वैरङ्गः तु विपरीतकैः<br>
संयुक्तो वा वृषारूढः त्वेवं भुक्तिप्रदो भवेत्<br>
पृष्ठस्थो वृषभः कार्यः देवजानूरुकोच्छ्रयः<br>
मेद्रान्तो नाभिसीमान्तः शेषं सर्वं तु पूर्ववत् ॥</p>
<p>६३। त्रिषष्ठितमे पटले गङ्गाधर प्रतिष्ठा विधिः</p>
<p>गङ्गाधर प्रतिष्ठां तु वक्ष्ये तल्लक्षणान्विताम् ।<br>
चतुर्भुजस्त्रिणेत्रश्च जटामकुट मण्डितः ॥ १ ॥<br>
दक्षिणाभय हस्त स्थोऽप्यन्यत्र कटकामुखः ।<br>
तेन हस्त्ने धृत्वैकां जटां गङ्गासमन्विताम् ॥ २ ॥<br>
संस्थितस्तु प्रसन्नात्मा कृष्णापरशु संयुतः ।<br>
जटायुक्त करोच्चं तु कर्णस्योर्ध्व समं भवेत् ॥ ३ ॥<br>
तदन्तरं तु द्विमुख माभङ्गेन समन्वितम् ।<br>
स्थानकस्तु तदुष्णीष नासापाद् दक्षमध्यमे ॥ ४ ॥<br>
सूत्रं वामे तु हृदयाद्दक्षे वै नाभिमढ्रयोः ।<br>
हिक्का सूत्राच्चतुर्मात्रं सव्यजानोर्गुणाङ्गुलम् ॥ ५ ॥<br>
पादाङ्गुष्ठद्वयोः पार्ष्ण्यन्तरं तिथि बाणकम् ।<br>
वाम पादस्य वक्त्रं तु सूत्राद्वामे गुणाङ्गुलम् ॥ ६ ॥<br>
इन्दुशेखर वच्छेषं कर्तव्यं मुनिपुङ्गवाः ।<br>
देवस्य वामभागे तु देवीं कुर्यात्सलक्षणाम् ॥ ७ ॥<br>
कुर्याद् भगीरथं देवनाभ्यन्तस्तनसीमगम् ।<br>
गलान्तं वाष्टतालेन विलम्बितं जटान्वितम् ॥ ८ ॥<br>
वल्कलाम्बरं संयुक्तं हृन्मस्तक कृताञ्जलिम् ।<br>
द्विनेत्रं च द्विबाहुं तमेवं गङ्गादधरो भवेत् ॥ ९ ॥<br>
कालेऽङ्कुरार्पणं रत्नन्यासो वै नेत्रमोक्षणम् ।<br>
रत्नन्यासो न गङ्गायाः करव्यो नेत्रमोक्षणम् ॥ १० ॥<br>
तथा भगीरथस्यापि रत्नन्यासस्तु पञ्चभिः ।<br>
प्रतिमाशोधनं ग्राम पुरादीनां प्रदक्षिणम् ॥ ११ ॥<br>
तोयाधिवासो यागार्ह मण्डपः पूर्ववर्त्मनः ।<br>
चतुरश्राणि कुण्डानि नवपञ्चैक सङ्ख्यया ॥ १२ ॥<br>
मोचनं शिल्पिनः कृत्वा कुर्याद् भूसुर भोजनम् ।<br>
पुण्याहोदेन संसिच्य वास्तु होमं ततो नयेत् ॥ १३ ॥<br>
स्थण्डिलं शयनं बिम्ब स्नपनं कौतुकम् ।<br>
भगीरथस्य गङ्गायाः देवस्यापि नयेत् गुरुः ॥ १४ ॥<br>
शयनं भिन्नपीठस्थो यदि स्यात्तु भगीरथः ।<br>
देवस्य पाददेशे तु शयनं तत्र कल्पयेत् ॥ १५ ॥<br>
देवेशस्य शिरः पार्श्वे शिवकुम्भं च वर्धनीम् ।<br>
भगीरथ शिरोदेशे घटं वस्त्रादि भूषितम् ॥ १६ ॥<br>
हैरण्य पङ्क्जाढ्यं वा गङ्गायाश्चैव माचरेत् ।<br>
परितोष्टौ घटान्न्यस्तवा विद्येशस्तैसधिष्टितान् ॥ १७ ॥<br>
पूर्वक्त रूप संस्थान् ध्यान युक्तो गुरुत्तमः ।<br>
गन्धपुष्पादिभिः सर्वान्देवान् अभ्यर्चयेत् क्रमात् ॥ १८ ॥<br>
तत्व मूर्त्यादि विन्यासं प्रकुर्यात्पूर्ववत्प्रभोः ।<br>
भगीरथस्य मूर्तीशैः पञ्चभिश्च समन्वितान् ॥ १९ ॥<br>
पञ्चमूर्तीन्यसेधीमान् मूर्तयः पूर्ववर्त्मना ।<br>
मूर्तीशास्युर्भकारो त्थास्सद्यो जातादयोऽणवा ॥ २० ॥<br>
बान्तं चतुर्दशं षष्टं बिन्दुनादौ नियोजयेत् ।<br>
चतुर्थ्यन्तं स्वनामान्ते चेति मूलाणुरेष वै ॥ २१ ॥<br>
भगीरथाक्षरेणैव हृदादीनां समुद्धृतिः ।<br>
गङ्गायास्तद्विधानोक्त मार्गेणैव समाचरेत् ॥ २२ ॥<br>
कृत्वा कुण्डाग्नि संस्कारं समिदाज्यान्नलाजकैः ।<br>
तिलैश्च जुहुयात्पश्चात् वस्त्र हेमाङ्गुलीयकैः ॥ २३ ॥<br>
दक्षिणां दापयेत्तेषां मन्त्रन्यासं ततो नयेत् ।<br>
तत्तद्देव पुरस्तत्तत् कुम्भान् न्यस्त्वा गुरूत्तमः ॥ २४ ॥<br>
शिव कुम्भमनुं ज्ञात्वा शिवस्य हृदि विन्यसेत् ।<br>
वर्धन्या मनुमादाय तस्य पीठे तु विन्यसेत् ॥ २५ ॥<br>
अन्येभ्यो बीजमादाय पीठाब्जे परितो न्यसेत् ।<br>
गङ्गाया बीजमादाय तस्यास्तु हृदि विन्यसेत् ॥ २६ ॥<br>
भगीरथघटाद् बीजं स्मृत्वा तस्य हृदि न्यसेत् ।<br>
तत्तत् कुम्भ जलेनैव स्नापयेत्तत् प्रदेशके ॥ २७ ॥<br>
सहासना तु देवी चेद् वर्धन्यास्तद्धृदि न्यसेत् ।<br>
विभिन्न पीठा देवी चेद् प्रतिष्ठां पृथगाचरेत् ॥ २८ ॥<br>
कल्यां कारयेदन्ते स्नपनं चोत्सवं ततः ।<br>
कारयेद् भूमिनैवेद्यं कर्तुरिच्छावशेन तु ॥ २९ ॥<br>
अनुक्तमत्र सङ्ग्राह्यं सामान्य स्थापनोक्तवत् ।<br>
भगीरथ युतो वायं वियुक्तो वा महेश्वरः ॥ ३० ॥<br>
जाह्नवीश प्रतिष्ठां तु भक्त्या यः कुरुते नरः ।<br>
इहलोके सुखं प्राप्य स्वबन्धुजन संयुतः ॥ ३१ ॥<br>
यायात् स्वदेह पादान्ते शैवं स्नानं तु दुर्लभम् ! ॥ ३११।२ ॥</p>
<p>इति उत्तरकामिकाख्ये महातन्त्रे गङ्गाधर प्रतिष्ठा विधिर्नाम<br>
त्रिषष्टितमः पटलः ॥</p>
<p>६४। चतुष्षष्ठितमे पटले गुह स्थापन विधिः</p>
<p>गुहस्य स्थापनं वक्ष्ये तल्लक्षण पुरस्सरम् ।<br>
पुरादे र्मध्यमे वाग्नौ यमे वा मध्यमे तयो ॥ १ ॥<br>
नै-ऋते वरुणे वायौ सोमे शर्वेऽथवा भवेत् ।<br>
अन्तरालेऽथवा तेषां शिवधाम्नि एवमेव वा ॥ २ ॥<br>
अन्येदेवालयेऽप्येवमथवा पर्वतोपरि ।<br>
पर्वतस्यान्तिके वापि नद्युद्यानादिकेऽथवा ॥ ३ ॥<br>
राजधान्यादिके वाथ पुण्यक्षेत्रे हृहेषु वा ।<br>
प्रासाद मण्डपादीनां देशे पुण्यतरुष्वथ ॥ ४ ॥<br>
कुमारालय इष्टस्यात् धाम लक्षण लक्षितः ।<br>
अथैकादि त्रयस्त्रिंशद्धस्त विस्तार संयुतः ॥ ५ ॥<br>
त्रयस्त्रिंशत्करादूर्ध्वं विस्तारो नेष्यते द्विजाः ।<br>
दिङ्न्यस्त स्कन्दरूपाढ्यः केवलो वा तदालयः ॥ ६ ॥<br>
रुद्रोमाविघ्न रूपाढ्यः अथवा हंसकोनयुक् ।<br>
गणकोणोऽथवा सस्यात् केवलो वा गुहालयः ॥ ७ ॥<br>
एकभूम्यादि सप्तान्त तलेष्विष्ट तलान्वितः ।<br>
शिवोक्त मार्ग सङ्कॢप्त गर्भाद्येष्ट कयान्वितः ॥ ८ ॥<br>
तद्वन्मूर्धेष्टकास्थूपि प्रतिष्ठाभ्यां समायुतः ।<br>
दिङ्न्यस्त देव विन्यस्त मध्यकुम्भ युतेन च ॥ ९ ॥<br>
धाम्न संस्थापनेनाढ्यः प्रागुक्त विधिना सह ।<br>
प्रागुक्त मण्डपाद्यैश्च प्राकाराद्यैश्च मण्डितः ॥ १० ॥<br>
पूर्वास्यः पश्चिमास्यो वा दक्षोत्तरमुखस्तु वा ।<br>
परिवारामरैर्युक्तः कथ्यन्ते ते प्रसङ्गतः ॥ ११ ॥<br>
यक्षेन्द्रो राक्षसेन्द्रश्च पिशाचेन्द्रश्च भूतराट् ।<br>
गन्धर्वः किन्नरो दैत्य नायको दानवाधिपः ॥ १२ ॥<br>
क्रमात्पूर्वादि शर्वान्तस्थिता एते चतुर्भुजाः ।<br>
वरदाभय संयुक्ताः खड्ग खेट समन्विताः ॥ १३ ॥<br>
खड्गखेट समायुक्ता द्विभूजा वाञ्जनप्रभाः ।<br>
भीमरूपास्सुशान्ता वा बद्ध केशास्तु वा मताः ॥ १४ ॥<br>
शकुनी पूतना चैव रेवती चार्धपूतना ।<br>
वक्त्रमण्डी शकारी च निशान्ता मेषदेवता ॥ १५ ॥<br>
षण्मुखश्शक्ति पाणिश्च कार्तिकेयो गुहस्ततः ।<br>
स्कन्दो मयूर वाहस्स्यात् सेनानी शक्तिहस्तवान् ॥ १६ ॥<br>
एते वा मूर्तिपास्तस्य कृताञ्जली पुटान्विताः ।<br>
वज्र पद्मधरास्सर्वे स्कन्दोक्ताक्षर संयुताः ॥ १७ ॥<br>
चतुर्भुजा द्विहस्ता वा षड्वक्त्राश्चैक वक्त्रकाः ।<br>
एते वा परितः स्थाप्याः क्रमात् पूर्वादि योगतः ॥ १८ ॥<br>
इन्द्रादीन्वाष्ट पीठं वा मयूरं वाग्रजे गजम् ।<br>
विघ्नेशं क्षेत्रपं भानुं महापीठं प्रकल्पयेत् ॥ १९ ॥<br>
बलिपीठं च शर्वोक्तान् परिवारांस्तु वा न्यसेत् ।<br>
बलिपीठ दलेष्विन्द्र पूर्वान्मध्ये ग्रहेश्वराः ॥ २० ॥<br>
द्वारपौ कल्पयेद् द्वारे श्यामरत्ननिभौ क्रमात् ।<br>
दक्ष वाम गतौ द्वारे द्विभुजौ वा चतुर्भुजौ ॥ २१ ॥<br>
खड्गखेटधरौ सूचिमुद्रा विस्मय संयुतौ ।<br>
श्यामाभौ रक्तवर्णौ वा सितकृष्णौ भयङ्करौ ॥ २२ ॥<br>
जयाख्य विजयाख्यौ द्वौ द्वारपौ विकृताननौ ।<br>
ईशाने कल्पयेत् स्कन्द चण्डं वेदकरं वरम् ॥ २३ ॥<br>
अभयं वज्रपद्मे च वरदं द्विभुजं तु वा ।<br>
शाकल्य सञ्ज्ञया ख्यातं तदर्थं पीठमेव वा ॥ २४ ॥<br>
लक्षणं तस्य सङ्क्षेपाच्छ्रुणुध्वं विप्रसत्तमाः ।<br>
द्रव्यैश्शिलादिभिः कुर्यात् प्रतिमालक्षणोदितैः ॥ २५ ॥<br>
प्रतिमालक्षण प्रोक्तं विश्वमानं गुहस्य तु ।<br>
योजनीयं द्विजाः गर्भद्वारस्तम्भादिसंयुतम् ॥ २६ ॥<br>
द्विभुजश्च द्विनेत्रश्च सुब्रह्मस्सुसुन्दरः ।<br>
पद्म धृक् सव्यसत्पाणि र्लम्बितेतरसत्करः ॥ २७ ॥<br>
बालरूपी प्रतिष्ठाप्यो ग्रामस्यैवाभिवृद्धये ।<br>
द्विहस्तो यज्ञसूत्राढ्यः सशिवखस्स त्रिमेखलः ॥ २८ ॥<br>
कौपीनदण्डधृक् सव्य पाणिःकट्याश्रितोऽपरः ।<br>
स्थाप्योऽयं ज्ञानदः स्कन्दः पर्वतेषु वनादिषु ॥ २९ ॥<br>
चतुर्भुजस्त्रिणेश्च कर्णयोः पत्रपिण्डयुक् ।<br>
नक्र कुण्डल युक्तो वा ह्यक्षशक्तिकरद्वयः ॥ ३० ॥<br>
वरदाभय संयुक्तः शक्तिद्वययुतो न वा ।<br>
शत्तयैकया युतो वा स्यात् तयोर्लक्षणमुच्यते ॥ ३१ ॥<br>
द्विनेत्रे द्विभुजे शान्ते पद्मोत्पलकरद्वये ।<br>
श्यामरक्तनिभे सव्य वामपार्श्वे व्यवस्थिते ॥ ३२ ॥<br>
गौरी लक्षण संयुक्ते कल्पयेत्तु शुभानने ।<br>
गजेति गजवल्लीति नाम्नाख्यातेऽति सुन्दरे ॥ ३३ ॥<br>
इत्थं लक्षणयुक् स्थाप्यः पुरे वा नगरेऽपि वा ।<br>
षडाननश्च षड्बाहुरर्क श्रोत्रे क्षणान्वितः ॥ ३४ ॥<br>
षट्कण्ठस्त्वेक कण्ठो वा षड्भिर्मौलिभिरन्वितः ।<br>
स शक्तिस्साभयस्सासिस्साक्षमालस्सकुक्कुटः ॥ ३५ ॥<br>
सखेटकस्त्वयं स्थाप्यो वृद्धये राजधानिके ।<br>
रक्ताम्बर समायुक्तो बालचन्द्र समप्रभः ॥ ३६ ॥<br>
करण्ड मकुटोपेतो नेत्रत्रय समन्वितः ।<br>
शक्तिं च मसुलं खड्गं चक्रं पाशाभये वहन् ॥ ३७ ॥<br>
दक्षिणेऽदक्षिणे वज्रं कार्मुकं खेटकं तथा ।<br>
समयूरध्वजं चैवमङ्कुशं वरदं वहन् ॥ ३८ ॥<br>
सोपवीतोः मयूरस्थोः शक्तितद्वय समायुतः ।<br>
ग्रामादौ स्थापनीयोऽयं प्रासादादै च सिद्धये ॥ ३९ ॥<br>
एवं पञ्चविधस्कन्दो विभागस्थानभेदतः ।<br>
द्वापरे स्यान्नवान्यत्र सर्वे सर्वत्र वा मताः ॥ ४० ॥<br>
एवं सम्पाद्य तन्मन्त्रैः प्रतिष्ठामरभेत्ततः ।<br>
शवर्वस्य तृतीयं तु षष्ठस्वर समन्वितम् ॥ ४१ ॥<br>
चतुर्दश स्वरोपेतं बिन्दुनादविभूषितम् ।<br>
सुब्रह्मण्यं चतुर्थ्यन्तं नमोऽन्तं प्रणवादिकम् ॥ ४२ ॥<br>
मूलबीजमिति ख्यतं तस्मिन् ब्रह्माङ्ग कल्पना ।<br>
शान्तान्तं दीर्घह्रस्वार्णैर्जात्यन्तैर्वा नमोन्तकैः ॥ ४३ ॥<br>
ईशानादि पदोपेतैर्ब्रह्माङ्गानि समुद्धरेत् ।<br>
महासेनाय संयुक्तं विद्महे पद संयुतम् ॥ ४४ ॥<br>
षडाननाय संयुक्तं धीमहीति पदं ततः ।<br>
तन्नः स्कन्द पदोपेतमन्ते युक्तं प्रचोदयात् ॥ ४५ ॥<br>
गायत्री बीजमेतत्स्याद्दिपपूर्वं प्रयोजयेत् ।<br>
हृत्पुटाजातमूलाणू मूर्तिविद्यामनू स्मृतौ ॥ ४६ ॥<br>
गजाया गजवल्याश्च मन्त्रास्तन्नामकल्पिताः ।<br>
ततः प्रतिष्ठा कर्तव्या प्राग्वत्कृत्वाङ्कुरार्पणम् ॥ ४७ ॥<br>
शुभे पूर्वोदिते काले पञ्चरत्नानि विन्यसेत् ।<br>
देव्योश्च हृदयेनैव पञ्चहेमाब्जमेव वा ॥ ४८ ॥<br>
कृत्वा पद्मस्य सङ्घातं नेत्रमोक्षणमाचरेत् ।<br>
मध्वाज्याभ्यां सहेमाभ्यां पात्रस्थाभ्यां प्रकल्पयेत् ॥ ४९ ॥<br>
हृदा स्वर्णं नखन्यासं धान्यगो विप्रदर्शनम् ।<br>
कुर्यात् प्रच्छन्न वस्त्रेण सह सर्वात्मना गुरुः ॥ ५० ॥<br>
यदि देवीयुतः स्कन्दः पृथक् तस्याश्च कारयेत् ।<br>
प्राग्वच्छुद्धिं प्रकल्प्यास्मै ग्रामादीनां प्रदक्षिणम् ॥ ५१ ॥<br>
जलेऽधिवासयेत् स्कन्दं लम्बकूर्चयुतं हृदा ।<br>
परितः कलशान्मन्त्री न्यसेदिन्द्राद्यधिष्टितान् ॥ ५२ ॥<br>
प्रासादस्य चतुर्दिक्षु वह्नावीशेऽथ मण्डपम् ।<br>
पद्माभनवपञ्चैक सङ्ख्या कुण्ड प्रकल्पनम् ॥ ५३ ॥<br>
पूर्वोत्तरेशसङ्कॢप्त स्नान वेदिकयान्वितम् ।<br>
तक्षकोद्वासनं विप्र भुक्तिं गोमयालेपनम् ॥ ५४ ॥<br>
पुण्योद शेचनं वास्तु देव तैज्याग्नि तर्पणे ।<br>
स्थण्डिलं शयनं प्राग्वच्चर्म जाद्यैस्तु वाम्बरैः ॥ ५५ ॥<br>
जलादानीय तं स्कन्दं स्नपनं प्राग्वदाचरेत् ।<br>
गन्धापिष्पादिनाभ्यर्च्य बन्धयेत् कौतुकं हृदा ॥ ५६ ॥<br>
आरोप्य शयने स्कन्दं शाययेत् प्राक्शिरो यथा ।<br>
वस्त्रैरावेष्ट्य सम्पूज्य सासनं मूर्तिः संयुतम् ॥ ५७ ॥<br>
सदेह मूलमन्त्राढ्यं साङ्गं गन्धादिभिर्गुहम् ।<br>
शिरः प्रदेशे सूत्राढ्यं कुम्भं वस्त्रादिभिर्युतम् ॥ ५८ ॥<br>
न्यस्त्वा तस्मिन्यथा बेरे तथा स्कन्दं प्रपूजयेत् ।<br>
देवियुतं चेत् विन्यस्य वर्धनीं तत्र तां यजेत् ॥ ५९ ॥<br>
परितोष्टौ घटान्यस्त्वा गुहविद्येश्वरान्यजेत् ।<br>
सूत्र वस्त्र सुवर्णादि युक्तास्सर्वे घटा मताः ॥ ६० ॥<br>
आत्मविद्या शिवाख्यं च जानुकण्ठ शिरोवधि ।<br>
न्यस्त्वा तत्वत्रयं सेशं मूर्तिमूर्तींश्वरान्य्सेत् ॥ ६१ ॥<br>
मूर्तयः क्ष्मादयो लोकपाला मूर्तीश्वरा मताः ।<br>
प्रागुक्ता वा तदीशानास्तओ होमं समाचरेत् ॥ ६२ ॥<br>
गुरुः पूर्वोक्त पञ्चाङ्ग भूषणस्सोत्तरीयकः ।<br>
सोष्णीषस्साम्बरस्स्नातः श्शिवः द्विजकुलोद्भवः ॥ ६३ ॥<br>
मूर्तिपैरीदृशैर्युक्तः कृत्वा कुण्डाग्नि संस्कृतिम् ।<br>
प्रधाने स्कन्दमावाह्य सब्रह्माङ्गं सलोचनम् ॥ ६४ ॥<br>
तत्वत्रयं सनाथं च मूर्तिमूर्तीश्वरान्वितम् ।<br>
गजां च गजवल्लीं च तर्पयेत्सम्भवे तयोः ॥ ६५ ॥<br>
सहस्रं वा तदर्धं वा शतं मूलाहुतिर्गुरोः ।<br>
ब्रह्माङ्गानां दशांशः स्यान्मूलार्धं मूर्तिपहूतिः ॥ ६६ ॥<br>
मूर्तिपा जुहुयाद्दिक्षु विधिक्ष्वीशहृदाद्यणून् ।<br>
तत्तदिङ्मूर्तिमूर्तीशानपि शान्ति घटान्वितम् ॥ ६७ ॥<br>
समिद्घृतान्नसस्येन्द्र तिलसलाज तण्डुलाः ।<br>
पलाशो दुम्बराश्वत्थवटा दिक्षु विदिक्ष्वथ ॥ ६८ ॥<br>
शम्यपामार्गश्रीवृक्षा होम्या पिप्पल पश्चिमाः ।<br>
पलाशस्स्यात् प्रधानेऽपि स च सर्वत्र वा भवेत् ॥ ६९ ॥<br>
वेदपाठश्चतुर्दिक्षु कोणेष्वत्र जपो भवेत् ।<br>
शान्त्यम्भः प्रोक्षणं स्वस्व मन्त्राणां च जपक्रियाम् ॥ ७० ॥<br>
दर्भ संस्पर्शनं चेत्थं प्रतिभागं समाचरेत् ।<br>
ततः प्रभाते संशुद्धो मूर्तिपैस्सह देशिकः ॥ ७१ ॥<br>
उद्धृत्य षण्मुखं तं च कुम्भाग्नींश्च सु तर्पयेत् ।<br>
प्रायश्चित्त निमित्तं तु दक्षिणेन शताहुतिम् ॥ ७२ ॥<br>
दत्वा पूर्णाहुतिं प्रविशेद्धाम देशिकः ।<br>
मानुषे दविके वापि प्राग्वत् संस्कार संयुताम् ॥ ७३ ॥<br>
कशिलां हृदयेनैव रत्नधान्यादिगर्भिताम् ।<br>
विन्यस्य स्थापयेत्तस्यां षण्मुखं मूलमुच्चरन् ॥ ७४ ॥<br>
सुलग्ने सुमूहूर्ते तु तथा द्वारस्य सम्मुखम् ।<br>
अथ ब्रह्मशिलोपेतं स्थापयेद्वा षडाननम् ॥ ७५ ॥<br>
देवाग्रे तु घटान्यस्त्वा मन्त्रन्यासं समाचरेत् ।<br>
कुम्भाद्बीजं समादाय षण्मुखस्य हृदिन्यसेत् ॥ ७६ ॥<br>
यदि देवी सती तस्यां वर्धन्यां विन्यसेन्मनुम् ।<br>
पीठस्य परितश्चान्य कुम्भेभ्यो विन्यसेन्मनून् ॥ ७७ ॥<br>
तत्तद् घटस्थिताद्भिस्त मभिषिञ्चेत् षडाननम् ।<br>
तत्वमूर्त्यादि विन्यासं कारयेत्पूर्ववत्ततः ॥ ७८ ॥<br>
स्नपनं कारयेदन्ते नैवेद्यं चोत्सवं चले ।<br>
गुरुं च मूर्तिपादींश्च वस्त्राद्यैर्दक्षिणायुतम् ॥ ७९ ॥<br>
इष्ट्वा हेमाङ्गिलीयैश्च प्रतिमास्थापनोक्तवत् ।<br>
सनातन प्रतिष्ठोक्तं यदनुक्तं समाचरेत् ॥ ८० ॥<br>
एवं यः स्थापनं कुर्यात् षण्मुखस्य द्विजोत्तमाः ।<br>
आयुः लब्ध्वा परत्रापि मोक्षं च लभते नरः ॥ ८१ ॥<br>
सौभाग्यं महतीं लक्ष्मी नीरोगत्वं यशस्सुखम् ।<br>
शुभं लब्ध्वा परत्रापि मोक्षं च लभते नरः ॥ ८२ ॥<br>
तस्यार्चनं च सङ्क्षेपात् शृणुध्वं विप्रसत्तमाः ।<br>
अथ प्रातः कृता वश्यश्शौचस्नाने विधाय च ॥ ८३ ॥<br>
सन्ध्यो पस्थापनं मन्त्रतर्पणं प्राग्वदाचरेत् ।<br>
गत्वा धाम प्रविश्यान्तर्निर्णिक्ताङ्घ्रिकरद्वयः ॥ ८४ ॥<br>
आचान्तस्सकलीकृत्य स्कन्देशान हृदादिभिः ।<br>
सनातनं विधायार्ध्यमस्त्र मन्त्रेण तज्जलैः ॥ ८५ ॥<br>
द्वारं सम्प्रोक्ष्य सम्पूज्य जयं च विजयं तथा ।<br>
स्वनाम्नो दुम्बरे हेति प्रविश्यान्तस्समर्चयेत् ॥ ८६ ॥<br>
वास्तु नाथ मुदग्ववक्त्रः स्वासनस्थोऽणु विग्रहः ।<br>
शक्तिस्थं स्वं समायोज्य रक्षायै ध्वंसित स्थितिः ॥ ८७ ॥<br>
शक्त्युद्भूत सुधौघेन कृत पूतमहातनुः ।<br>
अस्त्रमन्त्रं सुसंशुद्धं चन्दनार्पित सत्करः ॥ ८८ ॥<br>
न्यस्तेशान नराघोर वामजाङ्गुष्ठकादिकः ।<br>
तलद्वयनिविष्टाक्षि देहमूलाणु संयुतः ॥ ८९ ॥<br>
कनिष्ठद्यङ्गुलिन्यस्त हृच्छिरऽस्चूलिकाद्यणुः ।<br>
भूयस्तल कृतन्यास मूलमन्त्र परान्वितः ॥ ९० ॥<br>
देहन्यासं च तैर्मन्त्रैः माला ब्रह्मान्वितैर्न वा ।<br>
सैकत्रिंशत् कला मन्त्रन्यासं प्राग्वन्नयेन्नवा ॥ ९१ ॥<br>
आपाद्यैवं तनुं मन्त्री गुहवत्तामनुस्मरन् ।<br>
इष्ट्वा हुत्वा विभाव्य अन्तर्गुहं हृन्नाभिबिन्दुषु ॥ ९२ ॥<br>
शिवाणुभिस्तनुं शैवीमथापाद्यगुहं यजेत् ।<br>
अवकुण्ठनदिग्बन्ध प्राकारैः स्थानशोधनम् ॥ ९३ ॥<br>
विशेषार्घ्यं च सङ्कल्प्य गन्धपुष्पाक्षतैर्हृदा ।<br>
अर्चनाङ्गोदितैर्वाथ पाद्यमाचमनं तथा ॥ ९४ ॥<br>
अर्घ्यं वा केवलं तेन सम्प्रोक्ष्य द्रव्यसंहतिम् ।<br>
हृदाभिमन्त्र्य स्वं चेष्ट्वा शुध्यै मन्त्रान् समुच्चरन् ॥ ९५ ॥<br>
इष्ट्वा पर्युषितां पूजां गायत्र्यार्घ्यं सनातनम् ।<br>
दत्वा मुर्ध्नि हृदा तां च दद्यान्निर्माल्य धारिणे ॥ ९६ ॥<br>
त्यजेद्वा बेरसंशुद्धिं नयेत् प्रागुक्त वर्त्मना ।<br>
लोहजं यदि तद्बेरं स्नानं पर्वणि पर्वणि ॥ ९७ ॥<br>
चित्रादिजं चेत् कर्मार्चा शुद्ध्या शुद्धर्मता द्विजाः ।<br>
इत्थमात्मधाराद्रव्य मन्त्रबिम्ब विशोधनम् ॥ ९८ ॥<br>
कृत्वासनं गुहस्यैवं कल्पयेत् प्रणवादिभिः ।<br>
प्रणवं मध्यमे धर्माधर्मादीन् कल्पयेत्पुनः ॥ ९९ ॥<br>
अधश्चोर्ध्वच्छदे पद्मकर्णिकेऽन्ते गुहासनम् ।<br>
सङ्क्ल्प्य चासनं मूर्तिमावाह्यास्मिन् हृदाद्यणून् ॥ १०० ॥<br>
ईशानादीन्न्यसेन्माला ब्रह्माण्यर्णांस्तु वाखिलान् ।<br>
विद्यादेहं च सङ्क्ल्प्य तस्मिन्मूलेन षण्मुखम् ॥ १०१ ॥<br>
हृदयानुगतेनैव पुष्पसम्पूर्णसत्करः ।<br>
आवाह्य बिम्बे तद्बिन्द्रो रानीय स्थापयेद्धृदा ॥ १०२ ॥<br>
निष्टुरां सन्निधानाद्यं हृदा कृत्वावकुण्ठयेत् ।<br>
हृदादि नेत्र पर्यन्तं मन्त्रन्यासोऽवकुण्ठनम् ॥ १०३ ॥<br>
महामुद्रां च मूलेन कल्पयेद्वामृती कृतिम् ।<br>
पाद्यं पादे हृदाच्चान्ति मुखेर्घ्यं शिरसि क्रमात् ॥ १०४ ॥<br>
नमः स्वाहा स्वधा वौषट् जात्यन्तेन गुहस्य तु ।<br>
गन्धं पुष्पं च धूपं दत्वा पञ्चामृतादिभिः ॥ १०५ ॥<br>
विभूतौ स्नापयेत् पिष्टामलकादि समन्वितम् ।<br>
वाससोन्मृज्य वक्त्रेण दत्वा चान्तिं गुहस्य तु ॥ १०६ ॥<br>
चन्दनागरु कर्पूर कुष्ठान् पूर्वप्रमाणजान् ।<br>
पिष्टवालिप्य हृदा स्कन्दं केवलं चन्दनं तु वा ॥ १०७ ॥<br>
कृष्णागरु कृतं धूपं दद्याद् धृदयमन्त्रतः ।<br>
लघु चन्दन निर्यासं भस्मजं वा पुरोहितम् ॥ १०८ ॥<br>
सुरभीणि विचित्राणि सर्वर्तु प्रसवानि तु ।<br>
तत्क्षण प्रति बुद्धानि प्राग्वत् पुष्पाणि दापयेत् ॥ १०९ ॥<br>
हृदा तैलाद्य सङ्कॢप्तिं दद्यात् प्राग्वद् धृदाणुना ।<br>
आमन्त्रण हबिर्दद्यात् प्रागुक्त विधिना न वा ॥ ११० ॥<br>
गन्धादीनां प्रमाणं तु पश्चिमास्यार्चनोक्तवत् ।<br>
पूजयेदावृतिं पश्चात् धूपदाना वसानके ॥ १११ ॥<br>
वह्नीशरक्षोवातेश दिग्विदिक्षु हृदाद्यणून् ।<br>
तद्बहिर्वसुमूर्तीश्च बहिरिन्द्रादि देवताः ॥ ११२ ॥<br>
ततोस्त्राणि यजे देवं त्रिभिर्वावरणैर्गुहम् ।<br>
द्वाभ्यां वैकेन भूयोऽपि धूपदीपं प्रदापयेत् ॥ ११३ ॥<br>
गानयेन्मन्त्रगानाद्यं जपं कृत्वा निवेदयेत् ।<br>
नैवेद्यं च बलिं दत्वा कुण्डे शैवेऽनले गुहम् ॥ ११४ ॥<br>
आवाह्य साङ्गं चर्वन्तं पलाश समिदाज्ययुक् ।<br>
मूलेन शतपञ्चाशत् पञ्चविंशति सङ्ख्यया ॥ ११५ ॥<br>
जुहुयात्त दृशांशेन षडङ्गाहुतिमाचरेत् ।<br>
दत्वा पूर्णाहुतिं पश्चात् नित्योत्सवमथाचरेत् ॥ ११६ ॥<br>
तदन्ते ताण्डवं कुर्यात् प्रागुक्त विधिना सह ।<br>
एका हादि नवाहान्तं कुर्यात्संवत्सरोत्सवम् ॥ ११७ ॥<br>
ध्वजे मयूर मालिख ध्वजारोहणमाचरेत् ।<br>
तद्दिन त्रिगुणे वाथ द्विगुणे वाथ तद्दिने ॥ ११८ ॥<br>
अङ्कुरार्पण पूर्वं तु भेरी ताडन पूर्वकम् ।<br>
ध्वजारोहणपूर्वं वा कारयेदुत्सवं बुधः ॥ ११९ ॥<br>
शकुनी रेवती चैव पूतना मण्डपूतना ।<br>
वक्त्रमण्डी ततः प्रोक्ता निशान्तामेषदेवता ॥ १२० ॥<br>
शकारीति परि ज्ञेयाः सुब्रह्मण्यस्य सुव्रताः ।<br>
षट् कुमारास्तु विज्ञेयास्तेषां नामानि च द्विजाः ॥ १२१ ॥<br>
सेनापतिस्सुरेशश्च हरसूनुस्सुराग्रजः ।<br>
सुब्रह्मण्यः कुमारश्च षट्कुमाराः प्रकीर्तिताः ॥ १२२ ॥<br>
कुण्डं षडश्रमिष्टं स्यादीशाने वाथ पावके ।<br>
वज्रं रूपं भवेदस्त्रं पुष्पे वा तण्डुले यजेत् ॥ १२३ ॥<br>
द्विनेत्रं द्विभूजं रौद्रं शिखाकोटि समुज्वलम् ।<br>
तीक्ष्ण वज्रधरं सव्ये वामहस्ते तु चित्रके ॥ १२४ ॥<br>
शुकुन्यादि कुमारान्ता दिनानामधिपा मताः ॥ १२४१।२ ॥</p>
<p>इति उत्तर कामिकाख्ये महातन्त्रे गुहस्थापनविधिर्नाम चतुष्षष्टितमः<br>
पटलः ॥</p>
<p>द्विभुजश्च द्विनेत्रश्च सुब्रह्मण्यस्सुसुन्दरः ।<br>
पद्मधृक् सव्यतस्पाणिः लम्बितेतरसत्करः ॥<br>
वालरूपी प्रतिष्ठाप्यो ग्रामस्यैवाभिवृद्धये ॥</p>
<p>द्विहस्तो यञासूत्राढ्यः सशिखः सत्रिमेखलः<br>
कौपीन दण्डधृक् सव्यपाणिः कट्याश्रितः अपरः<br>
स्थाप्योऽयं ज्ञानदः स्कन्दः पर्वतेषु वनादिषु ।</p>
<p>चतुर्भुजः त्रिणेत्रश्च कर्णयोः पत्रपिण्डयुक् ।<br>
नक्रकुण्डलयुक्तोवा ह्यक्षशक्तिकरद्वयः<br>
वरदाभय संयुक्तः शक्तिद्वययुतो न वा</p>
<p>षडननश्च षड्बाहुः अर्कश्रोत्रेक्षणान्वितः ।<br>
पट्कण्ठस्त्वेककण्ठकण्ठो वा षड्भिमौलिभिरन्वितः ॥<br>
सशक्तिः साभयः सासि साक्षमालः सकुक्कुटः ।<br>
सखेटकः त्वयं स्थाप्यः वृद्धये राजधानिके ॥</p>
<p>रक्ताम्बर समायुक्तः बालचन्द्र समप्रभैः ।<br>
करण्ड मकुटोपेतो नेत्रत्रय समन्वितः ॥<br>
शक्तिं च मुसलं खड्खं चक्रं पाशाभये वहन् ।<br>
दक्षिणेऽदक्षिणे वज्रं कार्मुकं खेटकं तथा ॥<br>
समयूर ध्वजं चैवम् अङ्कुशं वरदं वहन् ।<br>
सोपवीतो मयूरस्थो शक्तिद्वय समायुतः ॥<br>
ग्रामादौ स्थापनीयोऽयं प्रासादादौ च सिद्धये ।</p>
<p>६५। पञ्चषष्टितमे पटले चण्डेश स्थापन विधिः</p>
<p>चण्डेश स्थापनं वक्ष्ये तल्लक्षण पुरस्सरम् ।<br>
परस्वतन्त्र भेदेन द्विविधं तच्च सम्मतम् ॥ १ ॥<br>
पुरादौ मध्यमे वाष्टदिक्षु चण्डेश्वरालयः ।<br>
वामेशानेऽथ सौम्ये वा सोमेशेन्द्रान्तरेऽथवा ॥ २ ॥<br>
अन्तर्मण्डल देशेऽन्तर्हारायां वेष्टशालके ।<br>
अथैकादि त्रस्त्रिंशद्धस्त विस्तार संयुतः ॥ ३ ॥<br>
धामलक्षण संसिद्धायामेनापि समन्वितः ।<br>
एकादि सप्तभूम्यन्तं भूमिभाग समन्वितः ॥ ४ ॥<br>
धामोक्ताकार संयुक्तो दिक्षु चण्डेश्वरान्वितः ।<br>
इष्टदेवान्वितो वा स्यात् केवलो वा वृषान्वितः ॥ ५ ॥<br>
प्रागुक्त विधिना नीतगर्भाद्येष्टकया युतः ।<br>
मूर्धेष्टका समायुक्तः स्थूपिस्थापन संयुतः ॥ ६ ॥<br>
दक्षिण द्वार संयुक्तं पराङ्गं चेन्मुनीश्वराः ।<br>
स्वतन्त्र स्थापने दक्ष पूर्व पश्चिमादिङ्कुखः ॥ ७ ॥<br>
दिङ्न्यास्तामर विन्यस्त मध्यकुम्भयुतेन च ।<br>
धाम संस्थापने नाढ्यः प्रागुक्त विधिना सह ॥ ८ ॥<br>
प्रागुक्त गर्भमानाद्यं सर्वमत्र प्रयोज्यताम् ।<br>
प्राकार मण्डपोपेतः परितः परिवारः युक् ॥ ९ ॥<br>
रुद्र भक्त स्ततो रुद्रः चण्डश्चण्डप एव च ।<br>
महाबलस्तथा विप्राष्टङ्क पाणीश सेवकौ ॥ १० ॥<br>
रुद्रकोपज इत्यष्ट मूर्तयः परिवारगाः ।<br>
एते श्वेता महाकाया कृताञ्जलिपुटान्विताः ॥ ११ ॥<br>
सटङ्कास्तद्विहीना वा वीराद्यासन संस्थिता ।<br>
कृत्तिवासोऽन्विता वाथ चण्डरूपधरास्तु वा ॥ १२ ॥<br>
इन्द्राद्या वा तदर्थं तु पीठं वा पूर्वतो वृषः ।<br>
बलिपीठादि पीठान्तं पूर्ववत् कल्पयेत्तु वा ॥ १३ ॥<br>
द्वारस्थौ द्वापरौ कार्यौ द्विकरौ दण्डधारकौ ।<br>
चण्डानुगः चण्डमान्यो नेष्टौ वा देशिकाग्रजाः ॥ १४ ॥<br>
बलिपीठे बलिर्देयो यथादेशं बलिर्हितः ।<br>
देवोक्त परिवारान्वा विघ्नक्षेत्रेश् भानुभिः ॥ १५ ॥<br>
द्रव्यैश्शिलादिभिः कार्यः पूर्ववल्लक्षणान्वितः ।<br>
मध्येन दशतालेन दशतालाधमेन वा ॥ १६ ॥<br>
प्रतिमा लक्षण प्रोक्तमानेनायादि संयुतः ।<br>
बद्ध पद्मासनश्चण्डनाथो दुर्दर्श भीषणः ॥ १७ ॥<br>
व्यालयज्ञोपवीती च मुखोद्गीर्ण महानलः ।<br>
करालकज्जलाभासो जटिलश्चन्द्रशेखरः ॥ १८ ॥<br>
चतुर्वक्त्रश्चतुर्बाहुश्चाक्षमालात्रिशूलवान् ।<br>
टङ्कं कमण्डलुं वामे भानुरक्तार्क लोचनः ॥ १९ ॥<br>
अथवा शङ्ख वर्णाभश्चतुर्बाहुस्त्रिलोचनः ।<br>
चन्द्रार्ध मण्डितः कृत्तिवासा वीरासनस्थितः ॥ २० ॥<br>
पिनाका मोघ बाणाभ्यां व्यग्रपाणितलद्वयः ।<br>
वराभय प्रदानाभ्यामन्यत्र परिमण्डितः ॥ २१ ॥<br>
अथवा द्विभुजश्शुक्ल वस्त्रस्त्र्यक्षोऽजनप्रभः ।<br>
जटामकुट युक्तो वा धवली कृत मूर्धजः ॥ २२ ॥<br>
स्थानको वासनस्थो वा शयिता सव्यवात्तलः ।<br>
सलम्ब सव्य पादस्तु वामहस्त भुजानुगः ॥ २३ ॥<br>
वरहस्तोऽथवा स स्यादिरष्टङ्क संयुतः ।<br>
वामेतरकरष्टङ्क युक्तोऽञ्जलि पुटोऽथवा ॥ २४ ॥<br>
शङ्करेक्षण सम्पन्नश्शोकनम्र शिरास्तु वा ।<br>
उत्कुटा सन युक् शान्तो जटिलष्टं धृक्करः ॥ २५ ॥<br>
एवं वा चण्डनाथस्तु कार्यस्त्विष्टासनान्वितः ।<br>
अथवा भयटङ्काभ्यां पाशशूलद्वयेन तु ॥ २६ ॥<br>
चतुर्भुजस्तु वा कार्यश्शङ्कराज्ञानुपालकः ।<br>
विशेषस्सिंहले देशे कश्चिदत्राभिधीयते ॥ २७ ॥<br>
कृतायामष्टहस्तस्यात् त्रेतायां षड्भुजो मतः ।<br>
द्वापरे च चतुर्हस्तः कलौतु द्विकरो मतः ॥ २८ ॥<br>
अन्यदेशे तु सर्वत्र विभागो नायमीर्तितः ।<br>
अथवा चण्डनाथस्तु देव्या तु सहितो न वा ॥ २९ ॥<br>
सा देवी श्यामला हस्त द्वयाखिलविभूषिता ।<br>
धर्मनीत्याख्यया ख्याता धृतनीलोत्पला वरा ॥ ३० ॥<br>
एवमापाद्य बेरं मनुभिंस्थापनं नयेत् ।<br>
चण्डासनं चतुर्थ्यन्तं नत्यन्तं मनुरासने ॥ ३१ ॥<br>
चण्डमूर्ति पदं दीप पूर्वं नत्यन्तमेव च ।<br>
चतुर्थ्यन्तमिदं मूर्ति मन्त्रमित्यभिधीयते ॥ ३२ ॥<br>
ध्वनि चण्डेश्वरायेति हुफट् स्वाहा पदेन च ।<br>
मूलमन्त्रस्समादिष्टस्तदग्रे दीपसंयुतः ॥ ३३ ॥<br>
ईशानादीनि दण्डस्य चकोरेणोद्धरेद् गुरुः ।<br>
ॐ चण्ड पूर्वको हुफण्णमोन्तः स्याद् धृदादिकाः ॥ ३४ ॥<br>
तन्नान्मा हुफडन्तेन मूर्तिनामपरो मनुः ।<br>
अथवान्य प्रकारेण मन्त्रश्चण्डाय कल्पते ॥ ३५ ॥<br>
ज्ञानशक्ति पदैर्मन्त्रैः र्हुण्ट्कार समन्वितैः ।<br>
चण्डायेति पदोपेतैश्चण्डमन्त्रोऽयमीरितः ॥ ३६ ॥<br>
विद्याङ्गैरावृतो वाथ चण्डनाथस्समीरितः ।<br>
ततः प्रतिष्ठा कर्तव्या चाङ्कुरार्पण पूर्विका ॥ ३७ ॥<br>
कालः पूर्ववदेवाक्ते रत्नन्यासश्च पूर्ववत् ।<br>
सौवर्णबेरे रत्नादि विन्यासो नात्र कथ्यते ॥ ३८ ॥<br>
कृत्वा पद्मस्य सङ्घातं नेत्रमोक्षणमाचरेत् ।<br>
मध्वाजयाभ्यां सहेमाभ्यां पात्रस्थाप्यां हृदाणुना ॥ ३९ ॥<br>
सौवर्ण नख विन्यासः प्रच्छन्नपटकादिभिः ।<br>
बेर शुद्धिं पुरादेश्च प्रदक्षिणमथाचरेत् ॥ ४० ॥<br>
तोयाधिवासयेद्देवमिन्द्राद्यष्ट घटावृतम् ।<br>
यागार्थ मण्डपं कुर्यात् धाम्नोऽग्रे तस्य पार्श्वयोः ॥ ४१ ॥<br>
याम्याप्यैन्द्रेषु वार्धेन्दुनिभकुण्डानि कल्पयेत् ।<br>
नवपञ्चैक सङ्ख्यानि वृत्तान्यश्राणि वा द्विजाः ॥ ४२ ॥<br>
मण्डपं कल्पयित्वैवं पूर्वोक्त विधिना सह ।<br>
उद्वास्य शिल्पिनं पश्चात् शैवान् भक्तांश्च भोजयेत् ॥ ४३ ॥<br>
पुण्याह प्रोक्षणं कृत्वा वास्तु होमं समाचरेत् ।<br>
जलादानीय चण्डेशं प्राग्वत् स्नपनमाचरेत् ॥ ४४ ॥<br>
कौतुकं बन्धयित्वान्ते सर्वात्मानं समुच्चरन् ।<br>
कल्पयेच्छयनं वेद्यमण्डजाद्यैरनुक्रात् ॥ ४५ ॥<br>
पञ्चभिर्वाम्बरैश्शुद्धैश्शाययेत् हृदयेन तु ।<br>
वासोभ्यां वेष्टयित्वा तु कुम्भन्यासं समाचरेत् ॥ ४६ ॥<br>
चण्डोत्तमाङ्ग देशे तु सूत्रकूर्चाम्बरान्वितम् ।<br>
सहैमटङ्कतोयढ्यं विन्यसेत्तु सपल्लवम् ॥ ४७ ॥<br>
तथा विधघटानष्टौ विन्यसेत् परितो बहिः ।<br>
चण्डेशो देवियुक्तश्चेत् वर्धनीमूत्तरे न्यसेत् ॥ ४८ ॥<br>
सासनेन सदेहेन चण्डेशेनाप्यधिष्टितान् ।<br>
कुम्भमिष्ट्वा तु पूर्वोक्त ध्यान युक् चन्दनादिभिः ॥ ४९ ॥<br>
हृच्छिरश्चूलिकावर्म शस्त्राणि परितो बहिः ।<br>
घटेषु पूजयेन्मन्त्री ईशानादुत्तरा वधि ॥ ५० ॥<br>
लोकपालास्तु वा तेषु चण्डमूर्त्यष्टकं तु वा ।<br>
गन्ध पुष्पादिभिश्चेष्ट्वा तत्वमूर्त्यादिकं न्यसेत् ॥ ५१ ॥<br>
आत्म विद्या शिवाख्यं च ब्रह्मादींश्च तदीश्वरान् ।<br>
क्ष्मामूर्तितदीऽसानान् लोकपानपि विन्यसेत् ॥ ५२ ॥<br>
प्रागुक्त मूर्त्यो वाथ रुद्रभक्तादयोऽथवा ।<br>
सासनं मूर्तियुक् चण्डं ब्रह्माङ्ग सहितं यजेत् ॥ ५३ ॥<br>
मूर्ति भृद्भिर्गुरुस्सार्धं होमार्थं कुण्डमाशयेत् ।<br>
संस्कृत्य वह्निं कुण्डं च दिक्षु तत्पुरुषाद्यणून् ॥ ५४ ॥<br>
कोणेषु हृदयादींश्च सब्रह्माङ्गं तु चण्डपम् ।<br>
प्रधाने तर्पयेन्मन्त्री समिदाज्यान्नसत्तिलैः ॥ ५५ ॥<br>
लाजसक्तु यवैस्सार्धं पलाशोदुम्बरौ वटः ।<br>
प्लक्षश्च समिधो दिक्षु प्रधानेऽपि पलाशकः ॥ ५६ ॥<br>
शमी खादिर मायुर श्रीवृक्षा वह्निकोणतः ।<br>
तत्वमूर्ति तदीशांश्च क्रमशस्तर्पयेत् पृथक् ॥ ५७ ॥<br>
शान्त्यम्भः प्रोक्षणं स्वस्वमन्त्राणां च जपक्रियाम् ।<br>
दर्भ संस्पर्शनं चैव प्रतिभागं समाचरेत् ॥ ५८ ॥<br>
ततः प्रभाते शुद्धस्तु मूर्तिपैस्सह देशिकः ।<br>
उद्धृत्य चण्ड बिम्बं तु कुम्भानग्नींश्च तर्पयेत् ॥ ५९ ॥<br>
पार्यश्चित्तं च पूर्णां च गुरुः कृत्वा समूर्तिपः ।<br>
वस्त्रस्वर्णाङ्गुलीयाद्यैः पूजितः प्राप्त दक्षिणः ॥ ६० ॥<br>
अधमा निष्का तु द्विगुणा मध्यमा भवेत् ।<br>
त्रिगुणा चोत्तमा प्रोक्ता चान्येषां पूर्ववद् भवेत् ॥ ६१ ॥<br>
प्रतिष्टा कशिलादीनां कार्या द्विजोत्तमाः ।<br>
सुमुहूर्ते प्रतिष्टाप्य धाम्नि मन्त्रांस्तु विन्यसेत् ॥ ६२ ॥<br>
देवाग्रस्थण्डिलस्तेभ्यः कुम्भेभ्यो देशिकोत्तमः ।<br>
तत्तत् कुम्भगतैस्तोयैः स्नापयेच्चण्ड विग्रहम् ॥ ६३ ॥<br>
स्नप्नं भूरि नैवेद्यमुत्सवं चचलं यदि ।<br>
कारयेद्देवियुक्तं तस्याश्च स्थापनं नयेत् ॥ ६४ ॥<br>
चण्डेश्वर प्रतिष्ठेयं बालस्थानान्विता न वा ।<br>
चण्डेश स्थापनं ह्येवं यः कुर्यान्नर पुङ्गवः ॥ ६५ ॥<br>
आयुष्कामो लभेदायुर्धनार्धी चेद्वसूनि च ।<br>
विद्याकामोऽमलां विद्यां प्त्रार्थिं चेत्सुतं लभेत् ॥ ६६ ॥<br>
लक्ष्मीकामो महालक्ष्मीं रतिकामो वरस्त्रियः ।<br>
चण्डेश्वरं प्रपन्ना येन तेषां भवकारणम् ॥ ६७ ॥<br>
चण्डेश स्थापनं ख्यातं तस्य पूजा च कथ्यते ।<br>
स्नानाद्यं पूर्ववत्कृत्वा सकलीकृत विग्रहः ॥ ६८ ॥<br>
चण्डेशानस्य हृत्पूर्वं सामान्यर्घ्यं च हेतिना ।<br>
द्वारपौ तेन गन्धाद्यै रिष्ट्वास्त्र द्वरमध्यमे ॥ ६९ ॥<br>
आलयस्य प्रविश्यान्तर्भूतशुद्धिं विधाय च ।<br>
सकलीकृत देहस्तु कृत्वान्तश्चण्ड पूजनम् ॥ ७० ॥<br>
अस्त्रप्राकार दिग्बन्धैः स्थानशुद्धिं विधाय च ।<br>
पाद्यमाचमनं दत्वा हृदार्घ्यं संहितणुभिः ॥ ७१ ॥<br>
अर्घ्यं वा केवलं तेन प्रोक्ष्य द्रव्यं हृदालभेत् ।<br>
स्वस्वमिष्ट्वा हृदा मन्त्रानुच्चरेन्मन्त्रशुद्धये ॥ ७२ ॥<br>
पूर्वपूजां समभ्यर्च्य चण्डेशानाय विद्महे ।<br>
इत्युक्त्वा टङ्कहस्ताय धीमहीति पदं ततः ॥ ७३ ॥<br>
तन्नश्चण्ड पदं पश्चात् पदमुक्त्वा प्रचोदयात् ।<br>
दत्वा सामान्यमर्घ्यं च निर्माल्यमपनीय च ॥ ७४ ॥<br>
संशोध्य चण्डमस्त्रेण सामान्यार्घ्योदकेन च ।<br>
चण्डासनं च मूर्तिं च सङ्क्ल्प्येशाद्यणून् क्रमात् ॥ ७५ ॥<br>
हृदादींश्च यथा स्थानं न्यस्य मूलेन चण्डपम् ।<br>
बिन्दोरावाह्य संस्थाप्य हृदा सन्निधिरोधनम् ॥ ७६ ॥<br>
न्यासं च हृदयादीनामप्यङ्गा भेदभावनम् ।<br>
पाद्यमाचमनं चार्घ्यं दत्वा हृदय मन्त्रतः ॥ ७७ ॥<br>
अभ्यङ्गोद्वर्तनाद्यैश्च पञ्चगव्यामृतैरपि ।<br>
इष्ट्वा चण्डेश्वरं शक्तौ वस्त्रं गन्धं च पुष्पयुक् ॥ ७८ ॥<br>
धूपं दीपं हृदा दद्यादर्चाङ्ग विधानतः ।<br>
हृदादीन् रुद्रभक्तादीन् सास्त्रानाशापतीनपि ॥ ७९ ॥<br>
परितश्चण्डनाथस्य तानिष्ट्वावार्घ्योपचारतः ।<br>
नैवेद्यः तद्विधानोक्तं दत्वा ताम्बूल संयुतम् ॥ ८० ॥<br>
पराङ्गं चेच्छिवेनोपभुक्तं चापि निवेदयेत् ।<br>
जपं कृत्वा निवेद्यास्मै परिवारे बलिं नयेत् ॥ ८१ ॥<br>
पलाशसमिदाज्यान्नैर्होमं च विभवे सति ।<br>
मूलेन तद्दशांशेन तदङ्गैर्होममाचरेत् ॥ ८२ ॥<br>
नित्योत्सवं ततश्चण्ड बेरस्यान्येन कारयेत् ।<br>
पुष्पान्नाक्षत लिङ्गैश्च चण्डेशास्त्रेण पूजितैः ॥ ८३ ॥<br>
प्रातर्मध्याह्नारात्रेषु चण्डबेरोझितैस्तु वा ।<br>
पादुकाराधनोपेतं प्रविशेदालयं प्रति ॥ ८४ ॥<br>
एकद्वित्रिचतुष्पञ्चषट्सप्ताष्ट विभेदिषु ।<br>
कालेष्विष्टेषु चण्डेशं यजेत्प्रत्यहमादरात् ॥ ८५ ॥<br>
पराङ्ग चण्डनाथस्य विशेषः कथ्यतेऽर्चने ।<br>
आदौ पर्युषितां पूजां पीठकादौ हृदाणुना ॥ ८६ ॥<br>
चण्डेशायेति सङ्क्ल्प्य यच्छिवाय निवेदितम् ।<br>
नैवेद्याद्यं च पूजान्ते चण्डेशस्यार्चकोत्तमाः ॥ ८७ ॥<br>
गत्वातदालयं शुद्धतोयगन्धस्त्रगादिभिः ।<br>
सम्पूज्य शिवनिर्माल्यमपि पश्चान्निवेदयेत् ॥ ८८ ॥<br>
आत्मार्थे च परर्थे च सामान्यमिदमीरितम् ।<br>
नित्येज्यैवं समादिष्टा भिक्ति मुक्ति फलप्रदा ॥ ८९ ॥<br>
आयु।ः प्रज्ञां सौभाग्यमतुलां श्रियम् ।<br>
अन्यञ्च लभते नित्यं चण्डेशस्यार्चनेन तु ॥ ९० ॥<br>
विशेषयजनं कुर्यात् स्नपनेनेष्टसिद्धये ।<br>
स्नपनं पूर्ववत् किन्तु मध्ये चण्डेश्वरं घटे ॥ ९१ ॥<br>
देव्या युतस्स चेन्न्यस्त्वा वर्धनीं तत्र तां यजेत् ।<br>
अष्टमूर्तिषु पूर्वादि दिक्स्थाः पञ्च प्रकल्पने ॥ ९२ ॥<br>
रुद्रभक्तादयोऽष्टौस्युर्नवकुम्भाभिषेचने ।<br>
इन्द्राद्या वज्रपूर्वाः स्युस्तद्बाह्ये पञ्च विंशतौ ॥ ९३ ॥<br>
पञ्चाशत् स्नपने बाह्ये चण्डेशास्त्रं तु केवलम् ।<br>
शतस्थाने तु तद्बाह्ये हृदयं केवलं यजेत् ॥ ९४ ॥<br>
उत्सवं दमनारोहं पवित्रारोहं नयेत् ।<br>
दीपावलीं वसन्तेज्यां मासे मासोत्सवक्रियाम् ॥ ९५ ॥<br>
नवनैवेद्यकर्माणि जीर्णोद्धारं च निष्कृतिम् ।<br>
किं तूत्सवे ध्वजे टङ्कं वृषं वा केवलं लिखेत् ॥ ९६ ॥<br>
शिवोत्सत्वेऽपि कर्तव्यश्चण्डनाथोत्सवस्त्विह ।<br>
धजहोम बलिं हित्वा केवलं यानमेव वा ॥ ९७ ॥<br>
प्रतिमां चण्डवत् कुर्यात् तत्र टङ्का कृतिर्भवेत् ।<br>
प्रतिष्टोत्सव कर्मादावनुक्तं कर्म यद् द्विजाः ॥ ९८ ॥<br>
तत्सर्वं पूर्ववत् ग्राह्यं चण्डेशाणु समन्वितम् ! ॥ १८१।२ ॥</p>
<p>इति उत्तर कामिकाख्ये महातन्त्रे चण्डेश प्रतिष्ठाविधिः<br>
पञ्चषष्ठितमः पटलः ॥</p>
<p>अथवा द्विभुजः शक्ल वस्त्रः त्र्यक्षोञ्चन प्रभः ।<br>
जटामकुट युक्तो वा धवलीकृत मूर्धजः ॥<br>
स्थानको वा आसनस्थो वा शयिता सव्यपात्तलः ॥<br>
सलम्ब सव्यपादस्तु वामहस्त भुजानुगः ॥<br>
वामेतरकरष्टङ्क युक्तोऽञ्जलीहस्त भुजानुगः<br>
शङ्करेक्षण सम्पन्नः शोकनम्र शिरस्तु वा ॥</p>
<p>अथवा शङ्खवर्णाभः चतुर्बाहुः त्रिलोचनः ।<br>
चन्द्रार्धमण्डितः कृत्तिवासा वीरासनस्थितः ॥<br>
पिनाकामोघ बाणाभ्यां व्यग्रपाणितल द्वयः ।<br>
वराभय प्रदानभ्याम् अन्यत्र परिमण्डितः ॥</p>
<p>अथवा द्विभुजः शुक्ल वस्त्रः त्र्क्षोञ्चन प्रभुः ।<br>
जटामकुट युक्तो वा धवलीकृत मूर्धजः ॥<br>
स्थानको वा आसनस्थो वा शयिता सव्यपात्तलः ॥<br>
सलम्ब सव्यपादस्तु वामहस्त भुजानुगः ॥<br>
वरहस्तोऽथवा स स्यात् इतरष्टक संयुतः ।<br>
सङ्करेक्षण सम्पन्नः शोकनम्र शिरस्तु वा ॥</p>
<p>अथवा द्विभुजः शुक्लवस्त्रः त्र्यक्षोञ्जन प्रभुः ।<br>
जटामकुट युक्तो वा धवली कृत मूर्धजः ॥<br>
स्थानको वा आसनस्थो वा शयिता सव्यपात्तलः ।<br>
सालम्ब सव्य पादस्तु वामहस्त भुजानुगः । (वामहस्तन्तुजानुकः)<br>
वामेतरकरष्टङ्क युक्तोऽञ्जलि पुटोऽथ वा ॥<br>
सङ्करेक्षण सम्पन्नः शोकनम्र शिरस्तु वा ॥</p>
<p>जटामकुट युक्तो वा धवलीकृत मूर्धजः ।<br>
स्थानको वा सासनस्थो वा शयिता सव्यपात्तलः ॥<br>
सङ्करेक्षण सम्पन्नः शोकनम्र शिरो तु वा ।<br>
अथवा भयटङ्काभ्यां पाश शूल द्वयेन तु ॥<br>
चतुर्भुजस्तु वा कार्यः शङ्कराज्ञानु पालकः ।</p>
<p>बद्ध पद्मासनश्चण्डनाथो दुर्दर्श भीषणः ।<br>
व्यालयज्ञोपतीती च मुखोद्गीर्ण महानलः ॥<br>
करालकज्जका भासो जटिलश्चन्द्रशेखरः ।<br>
चतुर्वक्त्रः चतुर्बाहुः चाक्षमालात्रिशूलवान् ॥<br>
टङ्कं कमण्डलुं वामे भानुरक्तार्क लोचनः ॥</p>
<p>६६। षट्षष्ठितमे पटले शिवभक्त प्रतिष्ठा विधिः</p>
<p>वक्ष्यामि शिवभक्तानां प्रतिष्ठां भोगमोक्षदाम् ।<br>
ब्राह्मणाः क्षत्रिया वैश्याश्शूद्रा वा ह्यन्तरालजाः ॥ १ ॥<br>
स्त्रियो वा गुरवश्चैषा मभिषिक्तो नृपोऽथवा ।<br>
शिवभक्ति समोपेता जीवान्तो वा मृतास्तु वा ॥ २ ॥<br>
तेषां प्रतिकृतिं कृत्वा प्रतिष्ठाय समर्चयेत् ।<br>
शैवाः पाशुपताश्चैव महाव्रत धराश्रये ॥ ३ ॥<br>
लकुला भैरवाद्याश्च येन मार्गेण दीक्षिताः ।<br>
तेषां तेनैव मार्गेण स्थापनाद्यं विधीयताम् ॥ ४ ॥<br>
शिव सिद्धान्त मार्गेण सर्वेषां स्थापनं परम् ।<br>
स्वप्रधानं पराङ्गं च द्विविधं स्थापनं मतम् ॥ ५ ॥<br>
ग्रामादौ वा नदी तीरे पुष्करिण्यास्तटेऽपि वा ।<br>
वने चोपवने वापि पर्वते वा मनोरमे ॥ ६ ॥<br>
स्थानेऽन्यत्र च कर्तव्यं स्वप्राधानस्य मन्दिरम् ।<br>
देवालयान्तस्सालादौ तत्र कल्पित मन्दिरे ॥ ७ ॥<br>
परिवार समोपेतं स्वप्रधानं प्रकीर्तितम् ।<br>
देवालयादौ सर्वत्र मालिका मण्डपादिषु ॥ ८ ॥<br>
परिवार विहीनं यत् कल्पितं त्वङ्गमिष्यते ।<br>
त्रिहस्तं तु समारभ्य द्विद्विहस्त विवर्धनात् ॥ ९ ॥<br>
एक विंशति हस्तान्तो विमान व्यास इष्यते ।<br>
आयामोत्सेध गर्भाद्यं मण्डपाद्यं तथापरम् ॥ १० ॥<br>
सालं च गोपुरं पुण्यमायादीनां निरीक्षणम् ।<br>
आद्येष्टका विधानं च गर्भ संस्थापनं तथा ॥ ११ ॥<br>
मूर्धेष्टका विधानं च प्राग्देव समीरितम् ।<br>
तदर्थं शिवलिङ्गं वा प्रतिमा वा शिवस्य तु ॥ १२ ॥<br>
स्कन्द नन्द्यादि रूपं वा मृतप्रतिकृतिं तु वा ।<br>
कुर्यादायादि संयुक्तं शिलाद्यैरुक्त वस्तुभिः ॥ १३ ॥<br>
शैलं लोहं तथा वार्क्षं मृण्मयं मणिजं तु वा ।<br>
अर्ध चित्रमथा भासं पटादि परिकल्पितम् ॥ १४ ॥<br>
लिङ्गं चेत् प्रतिमा चेद्वा लिङ्ग बेरोक्त वर्त्मना ।<br>
मानं तयोश्च सङ्ग्राह्या हर्म्याद् गर्भगृहादथ ॥ १५ ॥<br>
द्वारात् पादोच्च मानाद्वा मानाङ्गुलवशेन तु ।<br>
षड्यवादि प्रभेदेन कर्तुर्मात्राङ्गुलेन वा ॥ १६ ॥<br>
हर्म्यादिमाने नवधा कृते स्यादुत्तमादिकम् ।<br>
त्र्यङ्गुलाढ्व्द्यङ्गुल द्धर्यातु षण्णवत्यङ्गुलान्तकम् ॥ १७ ॥<br>
मानमेतत्समाख्यातं जात्यायाम्श समन्वितम् ।<br>
वसुनन्द गुणार्द्ध्या तु भानु नाड्यष्टभिर्हतम् ॥ १८ ॥<br>
आयो व्ययोऽथ योनिस्स्यादष्टघ्नं भैर्हतं दिनम् ।<br>
नववेदहृदं सप्त नवसङ्ख्याहृतं तु यत् ॥ १९ ॥<br>
वारोह्यंशस्समाख्यातो यजमानानुकूलितम् ।<br>
मृतनामाक्षरेणानुकूलितं च विधीयताम् ॥ २० ॥<br>
लिङ्गं चेत्तद्विधानोक्त्या प्रतिमा च तथैव च ।<br>
तदुक्त तालभेदेन कर्तव्यं स्याद् द्विजोत्तमाः ॥ २१ ॥<br>
मृत प्रतिकृतिं चोक्तामष्ट तालेन कारयेत् ।<br>
आसीनं स्नानकं वापि वाहनारूढमेव वा ॥ २२ ॥<br>
आसने स्थानके वाथ पद्मसिंहासनं तु वा ।<br>
अधस्तात् कल्पयेद्विद्वानुभयं वा विधीयताम् ॥ २३ ॥<br>
यथेष्टासनयुक्तं वा समाश्रं वा यथाक्रमात् ।<br>
आसनोन्मान विस्तारायामं तद्वदलङ्कृतिम् ॥ २४ ॥<br>
प्रतिमोक्त प्रकारेण प्रागुक्त विधिना नयेत् ।<br>
शिखी वा बद्धकेशी वा मुण्डितो जटिलोथवा ॥ २५ ॥<br>
अभिषिक्तो नृपश्चेत्तु किरीट मकुटान्वितः ।<br>
यथेष्टायुधयुक्तो वा नमस्कारयुतोऽथवा ॥ २६ ॥<br>
सर्वलक्षण सम्पन्न स्सर्वाभरण भूषितः ।<br>
गायकाः नृत्तयुक्ता वा पूजका वा यथेष्टकम् ॥ २७ ॥<br>
स्त्रियश्चेत्स्वानुरूपेण भूषणैरुपभूषिताः ।<br>
एवं लक्षणमाख्यातं प्रतिष्ठाद्यं निगद्यते ॥ २८ ॥<br>
मधूच्छिष्ट क्रियात्रापि प्रतिमोक्त प्रकारतः ।<br>
ततोऽङ्कुरार्पणं कुर्यात् प्रतिष्ठार्थं ततः पुरा ॥ २९ ॥<br>
रत्नन्यासं ततः कृत्वा नेत्रोन्मीलनमाचरेत् ।<br>
स्थण्डिलं पूर्ववत्कृत्वा तदूर्ध्वं विन्यसेत्पटम् ॥ ३० ॥<br>
सङ्कल्प्य प्रणवं पीठं तदूर्ध्वे प्रतिमां न्यसेत् ।<br>
हेम सूचि प्रहाराभिः कृष्णमण्डलमालिखेत् ॥ ३१ ॥<br>
ज्योतिर्मण्डलमालिख्य दृष्टिं यूकप्रमाणिकाम् ।<br>
नेत्र मन्त्रं समुचार्य क्रियामेतां समाचरेत् ॥ ३२ ॥<br>
तर्पयेन्मधुसर्पिभ्यां विद्वान् सौवर्णदूर्वया ।<br>
मध्वाज्य पूरितं पात्रद्वयं तस्य प्रदर्शयेत् ॥ ३३ ॥<br>
सौवर्णेन नखेनैव नेत्रमन्त्रेण संस्पृशेत् ।<br>
धान्यानि गां सवत्सां च कन्यकां ब्रह्मणनापि ॥ ३४ ॥<br>
दर्शयित्वा पटं हित्वा बेरशुद्धिमथाचरेत् ।<br>
सर्वालङ्कार संयुक्तं ग्रामादौ भ्रमणं नयेत् ॥ ३५ ॥<br>
जलाधिवासयेद्बिबं लोकपाल घटान्वितम् ।<br>
यागार्थं मण्डपं कुर्यात् नामेनाग्रेऽस्य पार्श्वयोः ॥ ३६ ॥<br>
नव पञ्चैक सङ्ख्यानि तत्र कुण्डानि कल्पयेत् ।<br>
उद्वास्य शिल्पिनं पश्चात् विप्रभोजनमाचरेत् ॥ ३७ ॥<br>
वेद्यूर्ध्वे स्थण्डिलं कृत्वा शालिभिः पूर्वमानतः ।<br>
प्राग्वद् शुद्धिं प्रकल्प्याथ ग्रामादीनां प्रदक्षिणम् ॥ ३८ ॥<br>
जलाधिवासनं चैव मण्डपे कुण्डकल्पनम् ।<br>
शाल्यादि स्थण्डिलं पञ्चशयनं चर्मजादिकम् ॥ ३९ ॥<br>
आधाराख्य मनन्तं च धर्माद्यं च चतुष्टयम् ।<br>
सङ्कल्प्य मानुषं पीठं प्रणवेन प्रकल्पयेत् ॥ ४० ॥<br>
स्नान वेदीं नयेद्बिम्बं शिलाद्यैरपि निर्मिते ।<br>
पीठे संस्थाप्य बेरं तु प्रागुक्त विधिना गुरुः ॥ ४१ ॥<br>
वस्त्रैरावेष्ट्य गन्धाद्यैः मालाद्यरूप भूषयेत् ।<br>
बद्ध प्रतिसरं बेरं शयनोपरि विन्यसेत् ॥ ४२ ॥<br>
उपधानं न्यसेत्प्राच्यां तत्र बिम्बं शिरो भवेत् ।<br>
शिरसश्चोत्तरे भागे कुम्भं प्राधानिकं न्यसेत् ॥ ४३ ॥<br>
अभितोऽष्टौ घटान्वस्त्रहेम सूत्र विभूषितान् ।<br>
चन्दनोदक सम्पूर्णान् फा पल्लव संयुतान् ॥ ४४ ॥<br>
तन्मध्यमे न्यसेन्मन्त्रांस्तद्विधान मिहोच्यते ।<br>
सान्तमाद्यस्वरोपेतं बिन्दुयुक्तं यथा भवेत् ॥ ४५ ॥<br>
आत्ममन्त्र स्समाख्यातो हंसशब्दोऽथवामतः ।<br>
सान्तेनैव वर्णे ब्रह्माङ्गानि प्रकल्पयेत् ॥ ४६ ॥<br>
विद्याङ्गानि च वा तस्य स्वाख्यायुक्तस्य वा मनुः ।<br>
ह्रीङ्कारः स्त्रीप्रतिष्ठायां तेन ब्रह्माङ्ग कल्पना ॥ ४७ ॥<br>
स्वपत्नी सहिता यत्र प्रतिष्ठा प्रविधीयते ।<br>
प्रधनघट सौम्ये तद्भार्यार्थं करकं न्यसेत् ॥ ४८ ॥<br>
पत्नीद्वयं चेद्याम्येऽपि वर्धनीमपरां न्यसेत् ।<br>
वह्व्यश्चेत् करका ग्राह्या बहवः पार्श्वयोर्वयोः ॥ ४९ ॥<br>
स्त्री प्रतिष्ठासु सर्वासु वर्धन्यस्सम्प्रकीर्तिताः ।<br>
पृथिव्यादीनि भूतानि मनोऽहङ्कार बुद्ध्यः ॥ ५० ॥<br>
परिवार घटे पूज्या अष्टौ वा वसवो मताः ।<br>
स्त्रीणां दिशस्तु पूर्वस्माद्देवताः प्रैकीर्तिताः ॥ ५१ ॥<br>
पुरुषे लोकपला वा पूर्वाद्यष्टघटेषु च ।<br>
सम्पूज्य गन्धपुष्पाद्यैः तत्वतत्वेश्वरान्यसेत् ॥ ५२ ॥<br>
आत्मविद्या शिवाख्यं च तत्वत्रयमुदीरितम् ।<br>
आत्मानमन्तरात्मानं परमात्मानमेव च ॥ ५३ ॥<br>
तत्वतत्वाधिपत्वेन क्रमेण विनिवेशयेत् ।<br>
स्त्रीणामप्येव मेवं स्यात् क्ष्मादयो मूर्तयो मताः ॥ ५४ ॥<br>
अष्टौस्युः पञ्चपक्षे तु क्ष्मादयः पञ्च एव हि ।<br>
इन्द्राद्या मूर्तिपाः पक्षे निवृत्याद्यास्तु मूर्तिपाः ॥ ५५ ॥<br>
तत्तद्ब्रह्माणि विन्यस्य तत्तन्मूर्ति हृदि न्यसेत् ।<br>
अकारादि क्षकारान्तं न्यस्त्वा मूर्धादिषु क्रमात् ॥ ५६ ॥<br>
जीवन्यासं स्वमन्त्रेण न्यस्त्वाङ्गानि च विन्यसेत् ।<br>
सम्पूज्य गन्धपुष्पाद्यैः वस्त्रेणाच्छाद्य वर्मणा ॥ ५७ ॥<br>
ततः कुण्डान्तिकं गत्वा होमकर्म समारभेत् ।<br>
प्राग्वच्च कुण्ड संस्कारं शिवाग्न्याधानमेव वा ॥ ५८ ॥<br>
तन्मध्ये भक्तमावाह्य साङ्गं सम्पूज्य तर्पयेत् ।<br>
समिदाज्य चरूल्लाजां तिलैर्द्रव्यैस्तु मूर्तिपैः ॥ ५९ ॥<br>
पलाशोदुम्बराश्वत्थवटाः प्रागादिषु क्रमात् ।<br>
शमीखादिर मायूर श्रीवृक्षस्त्वग्नि कोणतः ॥ ६० ॥<br>
प्रधानेऽपि पलाशस्यात् शतं वार्धं तदर्धकम् ।<br>
हुत्वा पूर्णां ततो दत्वा तत्वतत्वेश्वरान् प्रति ॥ ६१ ॥<br>
मूर्तिमूर्तीश्वरोपेतं प्रत्येकं चाहुतित्रयम् ।<br>
कृत्वा घोराणुना होमं निश्छिद्रार्थं शतं द्विजाः ॥ ६२ ॥<br>
स्पृष्ट्वा मूर्धादिपादान्तं शान्तितोयेन सेचयेत् ।<br>
ततश्चान्तर्बलिं बाह्य बलिं दत्वा शुचिर्गुरुः ॥ ६३ ॥<br>
रात्रिशेषं व्यपोह्याथ प्रभाते मूर्तिपैः सह ।<br>
स्नात्वा समाप्य सन्ध्यां तु कृतकृत्यो गुरूत्तमः ॥ ६४ ॥<br>
पञ्च गोचर सञ्जात स्सोष्णीषस्सोत्तरीयकः ।<br>
पञ्चाङ्ग भूषणोपेतो दक्षिणातुष्टमानसः ॥ ६५ ॥<br>
तद्वत् सम्पूजितैर्मूर्ति धारकैरणुजापिभिः ।<br>
अध्येत्रृभिश्च दैवज्ञैश्शिल्पिभिस्तोषितैर्युतः ॥ ६६ ॥<br>
द्वारद्वाराधिपानिष्ट्वा कृतकुम्भार्चनो गुरुः ।<br>
सम्पूज्य वह्निं कुण्डस्थं पूर्णां दत्वा यथा क्रमात् ॥ ६७ ॥<br>
उत्थाप्य शयनाद्बिम्बं यानमारोप्य युक्तिततः ।<br>
प्रसादादौ नयेद्बिम्बं स्नानश्वभ्रेऽथवा नयेत् ॥ ६८ ॥<br>
रत्नन्यासं यथापूर्वं स्थापने परिकल्पयेत् ।<br>
आसनं प्रणवं कृत्वा मूर्तिस्थाणु प्रकल्पिताम् ॥ ६९ ॥<br>
मातृकां च ततो न्यस्त्वा जीवन्यासं समाचरेत् ।<br>
संस्नाप्य कुम्भपानीयैः परितः स्थापितैरपि ॥ ७० ॥<br>
वस्त्रगन्धैश्च पुष्पैश्च धूपदीपैर्निवेद्यकैः ।<br>
उपचारैस्तथा चान्यैः शिवभक्तं समर्चयेत् ॥ ७१ ॥<br>
उत्सवं कारयेदन्ते यथा विभव विस्तरम् ।<br>
ततः प्रभृति तं भक्तं प्रत्यहं पूजयेन्नरः ॥ ७२ ॥<br>
आदिशैवकुलोद्भूतः पञ्चगोचर सम्भवः ।<br>
आवश्यकं तथा शौचस्नान सन्ध्यादि वन्दनम् ॥ ७३ ॥<br>
कृत्वा प्रविश्य अर्घ्यं तु सामान्यार्घ्यकरो गुरुः ।<br>
पुरुषं प्रकृतिं चैव सम्पूज्य द्वारपार्श्वयोः ॥ ७४ ॥<br>
प्रविस्य गर्भगेहं तु परमात्मानमव्ययम् ।<br>
वास्तु मध्ये समभ्यर्च्य भूतशुद्धिं विधाय च ॥ ७५ ॥<br>
कृतमन्त्र तनुः पश्चात् स्थानशुद्धिं विधाय च ।<br>
परिकल्प्य विशेषार्घ्यं कुसुमाक्षत तोययुक् ॥ ७६ ॥<br>
प्रोक्षयेद् द्रव्यजालं तु प्रागुक्तविधिना नरः ।<br>
प्रणवाद्यान् पठेन्मन्त्रान् नमोन्तान्मन्त्र शुद्धये ॥ ७७ ॥<br>
अस्त्रतोयेन बेराद्यं स्नापयेद् बेरशुद्धये ।<br>
षडुत्थमासनं कृत्वा पूर्वोक्तेन विधानतः ॥ ७८ ॥<br>
तन्मध्ये कल्पयेन्मूर्तिं मूर्तिमन्त्रेण पूजितम् ।<br>
तत्तद्रूपं समोपेतं तत्तन्मूलाणुना बुधः ॥ ७९ ॥<br>
जीवन्यासं ततः कृत्वा हृदयादि यथा न्यसेत् ।<br>
पाद्याचमनं चार्घ्यं हृदयेन निवेदयेत् ॥ ८० ॥<br>
संस्नाप्य शुद्धतोयेन पञ्चगव्यादिभिस्तु वा ।<br>
सम्मृज्य वाससा वस्त्रं गन्धं स धूमकम् ॥ ८१ ॥<br>
दीपेन सहितं दद्यान्नैवेद्यं सोपदंसकम् ।<br>
ताम्बूलं च त्रिसन्ध्यासु दद्यात्सन्ध्याद्वयेऽपि वा ॥ ८२ ॥<br>
अथवा त्वेक सन्ध्यायां बल्युत्सवयुतं न वा ।<br>
दीपान्तं वा निवेद्यान्तं यजेच्छक्त्यनुरूपतः ॥ ८३ ॥<br>
अयने विषुवे चैव सङ्क्रान्तौ ग्रहणादिषु ।<br>
स्नपनं विधिना कार्यं प्रागुक्तेन क्रमेण तु ॥ ८४ ॥<br>
मध्य कुम्भे तु भक्तः स्यात् क्ष्मादयः प्रथमावृतौ ।<br>
स्वराष्षोडश तद्बाह्ये तद् बाह्ये कादयो मताः ॥ ८५ ॥<br>
एवमुत्तम कल्पस्यात् आवृतिद्वययुक् समम् ।<br>
एकावरण संयुक्तमधमं त्विति कीर्तितम् ॥ ८६ ॥<br>
प्रतिमासं ततः कुर्यात् उत्सवं विभवे सति ।<br>
भक्त जन्मदिने वापि कर्तुर्जन्मदिनेऽपि वा ॥ ८७ ॥<br>
संवत्सरोत्सवः कार्यः प्रत्यशब्दं च विवाहकम् ।<br>
नवाहं वाथ सप्ताहं पञ्चाहं त्रिदिनं तु वा ॥ ८८ ॥<br>
अथवैकदिनं वापि बलिहोम समन्वितम् ।<br>
ध्वजारोहण पूर्वादि कर्तव्यं कर्तुरिच्छया ॥ ८९ ॥<br>
धजे तु वृषभः कार्यः सर्वेषामुत्सवादिषु ।<br>
स्वस्व जाति वशेनोक्त मङ्गलाष्टक संयुतम् ॥ ९० ॥<br>
भेरी सन्ताडनं रात्रौ भक्तास्त्रेण समन्वितम् ।<br>
इन्द्रादीनां बलिं दद्यात् गन्धं पुष्पादि संयुतम् ॥ ९१ ॥<br>
यागाधिवासनं कुर्यात् उत्सवस्यादिरात्रके ।<br>
यागशालां विधानेन कृत्वा वेदि समन्विताम् ॥ ९२ ॥<br>
पूर्वादि कुण्ड संयुक्तं पञ्चकुण्डयुतं तु वा ।<br>
सर्वमङ्गल संयुक्तं मङ्गलाङ्कुरमाचरेत् ॥ ९३ ॥<br>
बल्यर्थमुत्सवार्थं च भक्त प्रतिकृतिं द्विजाः ।<br>
अल्पां च महतीं कृत्वा प्रतिष्ठाप्य विधानतः ॥ ९४ ॥<br>
तत्र प्रतिसरं बध्वा वेदिमध्ये विधानतः ।<br>
स्थण्डिलं शालि पूर्वैश्च कृत्वा संस्थापयेत्घटान् ॥ ९५ ॥<br>
प्रतिष्ठावित्तथा तेन तत्रोक्तानेव तानयजेत् ।<br>
प्रत्यहं पूजयेद्देवान् सायं प्रार्गुरूत्तमः ॥ ९६ ॥<br>
गन्ध पुष्पादि संयुतमन्ते होअं समाचरेत् ।<br>
द्रव्याण्यत्रापि विप्रेदाः प्रतिष्ठोक्त प्रकारतः ॥ ९७ ॥<br>
सायं प्रातर्बलि र्दद्यात् क्षुद्र बिम्बसमन्वितम् ।<br>
बल्यन्ते चोत्सवं कुर्यात् सर्वालङ्कार संयुतम् ॥ ९८ ॥<br>
परिवेष क्रमं कुर्यात् गेयनृत्तादिसंयुतम् ।<br>
अन्ते चूर्णोच्सवं कृत्वा तीर्थ कर्म समाचरेत् ॥ ९९ ॥<br>
प्रत्यहं मूलूबेरस्य पूजा वैशेषिकी भवेत् ।<br>
शुद्धस्नपनमन्ते च मूले बेरादिके नयेत् ॥ १०० ॥<br>
धजोत्थान विहीनं वा बलिहोमोझितं तु वा ।<br>
केवलं तूत्सवं कुर्यादशक्तश्चेन्मुन्मुनीश्वराः ॥ १०१ ॥<br>
शिवभक्त प्रतिष्ठां तु यः कुर्यान्नर सत्तमः ।<br>
आयुरारोग्य विजय श्रीकीर्तिफलमाप्नुयात् ॥ १०२ ॥<br>
अन्ते सायुज्यमाप्नोति नात्र कार्या विचरणा ॥ १०२१।२ ॥</p>
<p>इति उत्तरकामिकाख्ये महातन्त्रे शिवभक्त प्रतिष्ठा विधिः षट्ष्टितमः<br>
पटलः ॥</p>
<p>६७। सप्तष्टितमे पटले विद्यापीठ प्रतिष्ठा विधिः</p>
<p>विद्यापीठ प्रतिष्ठां तु प्रवक्ष्यामि समासतः ।<br>
सा विद्या द्विविधा प्रोक्ता संस्कृतान्यात्मिकेति च ॥ १ ॥<br>
प्रासादादौ चतुर्दिक्षु तद्विदिक्ष्वन्तरालके ।<br>
भक्तोक्त स्थानके वापि विद्यास्थानं प्रकल्पयेत् ॥ २ ॥<br>
अङ्गुलत्रयमारभ्य व्योमाङ्गुलं विवृद्धितः ।<br>
पञ्च विंश्ति मात्रान्तं भवेत् पुस्तक दैर्घ्यकम् ॥ ३ ॥<br>
व्योमाङ्गुलात्पाद वृद्ध्या रविमात्रावसानकम् ।<br>
प्रमाऽं तु विशाले स्यात् पञ्चपट्टीयुतं तु वा ॥ ४ ॥<br>
भूर्जत्वक्कुलसम्भूतं शीतालीदलमेव वा ।<br>
तालसम्भूतपत्रं वा सुवर्णादि विनिर्मितम् ॥ ५ ॥<br>
शैलदारुकृतं वापि लेखये दक्षरैः शुभः ।<br>
मष्या वा कुङ्कुमाद्यै र्वा पुष्पाद्यैर्निर्मितेन वा ॥ ६ ॥<br>
लिखेत् तूलिकया वापि देशिकः शिष्य एव वा ।<br>
शुभवारर्क्षयोगादावारभेदनुकूलभे ॥ ७ ॥<br>
पशुना लेखयेन्नैतच्छिवज्ञानं प्रयत्नतः ।<br>
न समीपे पशूनां तु कुर्यादध्ययनं बुधः ॥ ८ ॥<br>
नानादेऽस समुद्भूतैरक्षरैः कान्ति संयुतैः ।<br>
लेखयेदृजुपङ्क्या तं पत्रप्रान्ते न लेखयेत् ॥ ९ ॥<br>
गन्धाद्यैः शिवमभ्यर्च्य मातृकां शिवरूपिणीम् ।<br>
वस्त्राद्यैर्देशिकश्चेष्ट्वा पत्रिकामपि पूजयेत् ॥ १० ॥<br>
गोमयालिप्त भूभागे रङ्गलेख समन्विते ।<br>
प्रकीर्ण पुष्प प्रकरे सधुपेन च धूपिते ॥ ११ ॥<br>
ज्वलद्दीपसमोपेते शुद्धशैव समावृते ।<br>
लिखेद्वा श्रुणुयाद्वापि पठेद्वादौ शुचिर्नरः ॥ १२ ॥<br>
नाशुद्धं लेखयेद्विद्वान्यथालिखित पाठकैः ।<br>
शिवज्ञानस्य कालेन प्रणष्टस्य प्रमाणतः ॥ १३ ॥<br>
ऊनानितिरिक्त वर्णस्य लिखितस्य प्रमादिभिः ।<br>
प्रमादीकृत पाठस्य नाशितस्याल्प बुद्धिभिः ॥ १४ ॥<br>
अल्पज्ञान समोपेतैराचार्यैः शोधितस्य च ।<br>
व्यर्थैः पदैरुपेतस्य पुनरुक्ततस्य चार्थतः ॥ १५ ॥<br>
पूर्वोत्तर विरुद्धस्य स्वसिद्धान्त विरोधिनः ।<br>
छन्दसातीव नष्टस्य शब्दार्थ रहितस्य च ॥ १६ ॥<br>
इत्येवमादिभिर्दोषैरुपेतस्य क्वचित् क्वचित् ।<br>
यः करोति पुमान् सम्यक् संस्कारं देशिकः सुधीः ॥ १७ ॥<br>
शिवतत्वार्थ विद्वान्यः स विद्या पारमेश्वराः ।<br>
अध्यापयेच्छनैश्शिष्याः शिवभक्तान् ॥ १८ ॥<br>
शिवविद्यानुसारेण विद्यादानं तदुच्यते ।<br>
संस्कृतैर्द्रामिडैर्वाक्यैर्देशभाषा प्रकारकैः ॥ १९ ॥<br>
प्राकृत प्रभवैः शब्दैविशुद्धैः संस्कृतैरपि ।<br>
अत्र लौकिक शब्दैश्च यश्शिष्य मनुरूपतः ॥ २० ॥<br>
देशभाषाद्युपायैश्च तथा भूतागमैरपि ।<br>
प्रदेशवर्तिभिस्सर्व देशथं बोधयेद्यथा ॥ २१ ॥<br>
यथा शिवस्य नैवान्तस्सम्पूर्णस्य महात्मनः ।<br>
तथा विद्याप्रधानस्य नान्तस्सर्व गुणात्मनः ॥ २२ ॥<br>
शिवान्तगुणमैश्वर्य विद्यादानस्य तत्फलम् ।<br>
इहकीर्तिः श्रियो ब्राह्मी प्रज्ञा कान्तिर्धनं सुखम् ॥ २३ ॥<br>
योऽशुद्धमात्मनाधीत्य ज्ञानमध्यापयेत्परम् ।<br>
स याति नरकं घोरं पापीयाञ्ज्ञान नाशकः ॥ २४ ॥<br>
शिववत् पूजयेद्भक्त्या शिवज्ञानप्रकाशकम् ।<br>
प्रत्यहं लेखयोद्विद्वान् यथा शक्ति सुबुद्धिमान् ॥ २५ ॥<br>
यावदक्षरं सङ्ख्यास्युः शिवज्ञानस्य पुस्तके ।<br>
तावद्युतसहस्राणि दाता शिवपुरे नरः ॥ २६ ॥<br>
दर्श पूर्वान् समुद्धृत्या दश वंश्यांश्च बुद्धिमान् ।<br>
मातृः पितृन्धर्मपत्नीस्तैस्स्वर्गं समवाप्य च ॥ २७ ॥<br>
स्वर्गे संस्थाप्य तान् सर्वान् स्वयं शिवपुरं व्रजेत् ।<br>
अपि श्लोकं तदर्धं वा शिवज्ञानस्य यः पठेत् ॥ २८ ॥<br>
वाचयेच्चिन्तयेद्वापि लिखेद्वा लेखयेत्तुवा ।<br>
श्रुणुयादेकचित्तस्तु तदर्थं च विचारयेत् ॥ २९ ॥<br>
अन्येभ्यः श्रावयेद्यस्तु तस्य पुण्य फलं महत् ।<br>
शिवज्ञानाभियुक्तस्य भोजनाच्छादनादिभिः ॥ ३० ॥<br>
आसमाप्तेस्तु संरक्षेद्विद्यादानफलं लभेत् ।<br>
मूल्येन कारयेद्वाथ तदेव फलमश्नुते ॥ ३१ ॥<br>
यस्य राष्ट्रे शिवज्ञान व्याख्यानं वर्तते द्विजाः ।<br>
स राजा वर्धते स राजाधिप ऊर्जितः ॥ ३२ ॥<br>
राज्ये राजगुरुत्वेऽपि सेनापत्येन्यकर्मणि ।<br>
पुरोहितत्वे सर्वेषां राजकार्येऽन्यदर्शने ॥ ३३ ॥<br>
शुद्धशैवो भवेद्योग्यस्स चेत्सान्तानिको वरः ।<br>
यत्सिद्धान्ता विरोधेन वेदं वेदाङ्गमेव च ॥ ३४ ॥<br>
तथा पाशुपतादीनि गारूडादीन्येनकधा ।<br>
निश्चिनोति च शास्त्रार्थं स धर्मं वेत्ति नेतरः ॥ ३५ ॥<br>
निश्चिनोतिच शास्त्रार्थं शुद्धशैव विरोधतः ।<br>
बुद्धिस्यात्तामसीत्स्य स च धर्म बहिष्कृतः ॥ ३६ ॥<br>
तस्मात्सिद्धान्त शैवेन शुद्ध शैव विदाररात् ।<br>
शान्तिकं पौष्टिकं कर्म ज्ञेयं राज्ञा विशेषतः ॥ ३७ ॥<br>
अन्येषामपि सर्वेषा माभिचारादिकम् तु वा ।<br>
विधेयं धर्मनिष्टेन सान्तानिक वरेण तु ॥ ३८ ॥<br>
तेनैवानुष्टितं कर्म फलदं सर्वदा नृणाम् ।<br>
एवं विद्या प्रभावस्यात् स्थापनं वक्ष्यतेऽधुना ॥ ३९ ॥<br>
त्रिहस्तं तु समारभ्य त्रस्त्रिंशत्करान्तिकम् ।<br>
विद्याशाला विशालस्यात् प्रसादो वाथ मण्डपः ॥ ४० ॥<br>
एक शालादि भेदेन शाला वा लक्षणान्विताः ।<br>
विद्यापीठस्य विस्तार सप्ताङ्गुल विशालतः ॥ ४१ ॥<br>
द्विव्द्यङ्गुल विवृद्ध्या तु स्यादेकत्रिंशदङ्गुलः ।<br>
तेनायामस्समाख्यातः पञ्चाशत्करजान्तकः ॥ ४२ ॥<br>
चतुरश्रस्समो वा स्यात् आयताश्रस्तु वा भवेत् ।<br>
अन्यदासन विध्युक्त मार्गेण सकलं नयेत् ॥ ४३ ॥<br>
संस्कारांश्च ततो विद्यात् प्रोक्षयेत्पञ्चगव्यतः ।<br>
मण्डपे स्थण्डिलं कृत्वा वस्त्रोर्ध्वे तां निवेशयेत् ॥ ४४ ॥<br>
आसनाद्यं शिवे यद्वन्मूर्तिमूर्तीश संयुतम् ।<br>
शिवभेदे शिवः पूज्यो रुद्रभेदे स एव हि ॥ ४५ ॥<br>
मध्यमे शिव कुम्भं तु पार्श्वयोर्वर्धनीद्वयम् ।<br>
द्वयोरेकैव पूजास्यात् विद्येशान् बहिरावृतान् ॥ ४६ ॥<br>
सम्पूज्य गन्धपुष्पाद्यैः होमं प्राग्वत्समाचरेत् ।<br>
समिदाज्यतिलोपेतं हविषा च समन्वितम् ॥ ४७ ॥<br>
यवेनाष्टोत्तरशतं हुत्वा पूर्णां समाचरेत् ।<br>
सम्प्राप्त दक्षितणः कुर्यान्मन्त्रन्यासं गुरूत्तमः ॥ ४८ ॥<br>
मध्यमेतु शिवं न्यस्त्वा देवीं पट्टिकयोर्न्यसेत् ॥ ४८१।२ ॥</p>
<p>इति उत्तरकामकाख्ये महातन्त्रे विद्यापीठ विधिर्नाम सप्तषष्टितमः<br>
पटलः ॥</p>
<p>६८। अष्टषष्टितमे पटले दशायुध प्रतिष्ठा विधिः</p>
<p>दशायुध प्रतिष्ठां तु वक्ष्ये लक्षण पूर्वकम् ।<br>
वज्रं शक्तिं च दण्डं च खड्गं पाशं तथाङ्कुशम् ॥ १ ॥<br>
गदा त्रिशूलं पद्मं च चक्रं चेति दशायुधम् ।<br>
एक वक्त्रं द्विनेत्रं च करण्डमकुटान्वितम् ॥ २ ॥<br>
कृताञ्जलिपुटोपेतं द्विबाहुं सर्वलक्षणम् ।<br>
प्रतिमालक्षण प्रोक्तमानेनैव समाचरेत् ॥ ३ ॥<br>
जाये शक्तिगदे ज्ञेये चक्रपद्मे नपुंसके ।<br>
शेषाः पुमांसो विज्ञेयास्त्वष्टतालविनिर्मिताः ॥ ४ ॥<br>
स्वर्मूध्न्यायुध संयुक्ताः स्वकीयादेकतालतः ।<br>
तालाष्टाम्श विवृद्ध्या तु चतुस्तालावसनकम् ॥ ५ ॥<br>
कल्पयेदायुधं विद्वान् अस्त्र वर्गोक्तमार्गतः ।<br>
तेषां र्मूध्न्यायुधं कार्यमथवा मकुटोपरि ॥ ६ ॥<br>
हस्तयोरन्तरे वापि वामेतरकरेऽपि वा ।<br>
परित्यज्याङ्कुशं यद्वा तत्स्थाने कल्पयेध्वजम् ॥ ७ ॥<br>
ततः प्रतिष्ठा कर्तव्या तद्विधानमिहोच्यते ।<br>
रत्नन्यासं पुरा कुर्यान्नेत्र मोक्षणकं ततः ॥ ८ ॥<br>
तर्पणं नेत्रयोर्धान्यदर्शनं मधु सर्पिषा ।<br>
गव्याभिषेचितं शस्त्र मलङ्कृत्य नयेत्ततः ॥ ९ ॥<br>
ग्रामप्रदक्षिणं नीत्वा शाययेज्जल मध्यमे ।<br>
प्रागुक्त मण्डपं कृत्वा चतुर्द्वार समन्वितम् ॥ १० ॥<br>
एक वेदि समोपेतं पृथग्वेदियुतं तु वा ।<br>
मण्डपं दशसङ्ख्यातं प्रपा कुण्डसमन्वितम् ॥ ११ ॥<br>
पूर्वस्मिन् स्व स्व दिक् कुण्ड संस्थानैरन्वितं यथा ।<br>
एकस्मिन् मण्डपे त्वष्टदिक्कुण्डं परितो भवेत् ॥ १२ ॥<br>
इन्द्रेशानान्तरे वृत्तं पितृ वारुण मध्यमे ।<br>
वृत्त कुण्डं भवेदेवं कुण्डानि दश सङ्ख्यया ॥ १३ ॥<br>
ब्राह्मणान् भोजयेद्वास्तुहोमं प्रत्येकमेव वा ।<br>
पुण्याह प्रोक्षणान्ते तु स्थण्डिलं लक्षणान्वितम् ॥ १४ ॥<br>
शयनं कल्पयेद्वस्त्रैरनेकैरेकतोऽपि वा ।<br>
आसनं प्रणवं कृत्वा दर्भैः पुष्पैः परिस्तरेत् ॥ १५ ॥<br>
जलानीतं च सुस्नातं पूजितं कृतकौतुकम् ।<br>
शयने शाययेद् बिम्बं प्रदक्षिण शिरोन्वितम् ॥ १६ ॥<br>
वस्त्रैराच्छादयेत्सर्वान् कुम्भान् संस्थापयेद् गुरुः ।<br>
परितोष्ट घटान्वापि कलशान् प्राग्दिगादितः ॥ १७ ॥<br>
स्वस्ववर्णैश्च मूलाणुं ब्रह्माण्यङ्गानि कल्पयेत् ।<br>
मध्य कुम्भे च मूलाणुं दिक्षु ब्रह्माणि पूजयेत् ॥ १८ ॥<br>
विदिक्ष्वङ्गानि सम्पूज्य वाप्तिं पुरुष गोचरम् ।<br>
स्मृत्वा होमं स्वमन्त्रैश्च समिदाज्यतिलान्वितम् ॥ १९ ॥<br>
हविषा पूर्णया युक्तं स्वाग्नौ स्व होममाचरेत् ।<br>
पलाशोदुम्बराश्वत्थ वटा दिक्षु विदिक्षु च ॥ २० ॥<br>
शमीखादिर मायूर श्रीवृक्षास्सम्प्रकीर्तिताः ।<br>
पलाशो ब्रह्मणो विष्णोश्श्रीवृक्षसमिधोमताः ॥ २१ ॥<br>
प्रातः पूर्णाहुतिं हुत्वा मन्त्रन्यासं समारभेत् ।<br>
सम्पूज्य गन्धपुष्पाद्यैः नवेद्य सहितं यथा ॥ २२ ॥<br>
स्नपनं कारयेन्नो वा तद्वदुत्सव एव हि ।<br>
एवं यः कारयेन्मर्त्यः सर्वारिष्टैर्विमुच्यते ॥ २३ ॥</p>
<p>इति उत्तरकामिकाख्ये महातन्त्रे दशायुध प्रतिष्ठा विधिः<br>
अष्टषष्टितमः पटलः ॥</p>
<p>६९। एकोनसप्ततितमे पटले त्रिशूल स्थापन विधिः</p>
<p>त्रिसूल स्थापनं वक्ष्ये तल्लक्षण पुरस्सरम् ।<br>
हैमराजत ताम्रैर्वायसेनाश्मादिभिस्तु वा ॥ १ ॥<br>
गर्भगेहे नवांशेतु त्रिभागान्तं नवांशतः ।<br>
महतामेक भागं तु शूलानां मानमिष्यते ॥ २ ॥<br>
प्रत्येकमष्टधा भक्त्वानेकधा मानमेव च ।<br>
द्वारस्तम्भो दया देव मानं वा परिभाव्यताम् ॥ ३ ॥<br>
द्विहस्तादेकमात्रद्धर्या चतुर्हस्तान्तमेव वा ।<br>
जात्यंशं पूर्ववन्नीत्वा कल्पयेद्देशिकोत्तमः ॥ ४ ॥<br>
यल्लब्धं त्रिंशदंशादि शतान्तादनु भाजयेत् ।<br>
भामेकं प्रयुञ्जीयाच्छुभायादि प्रसिद्धये ॥ ५ ॥<br>
लौकिकं यौगिकं चेति द्विविधं शूलमिष्यते ।<br>
यजमाननृपग्रामानुकूलं लौकिकं मतम् ॥ ६ ॥<br>
जात्यायांशोझितं रुद्राक्षानुकूल समन्वितम् ।<br>
अङ्गुलैर्निर्मितं यत्तु यौगिकं शूलमिष्यते ॥ ७ ॥<br>
लौकिकं चान्यधामस्थ बेर साधारणं मतम् ।<br>
युगिकं चान्यनगर स्थानकर्तृनुरूपि यत् ॥ ८ ॥<br>
तदन्यत्रापि योज्यं वा प्रतिमास्वेवमेव वा ।<br>
उत्सेधं दशधा कृत्वा व्योमद्वित्रिभ्रेव वा ॥ ९ ॥<br>
तन्मध्याष्टंशमानं वा मध्य पत्रोच्चमानकम् ।<br>
पादमान युतं वाथ तन्मानं च पृथक् पृथक् ॥ १० ॥<br>
तत् त्रिंशदंशं कृत्वैव द्वित्रिवेदशरांशकैः ।<br>
रससप्ताष्टनवभिः मध्यपत्रस्य विस्तरः ॥ ११ ॥<br>
सङ्ग्राह्या पत्रमानं तु चतुरश्रं समं नयेत् ।<br>
पत्रमानं विसृज्याथ पार्श्वयोरुभयोरपि ॥ १२ ॥<br>
वृत्तकारं नयेत्तत्र पत्रमानेन वोभयोः ।<br>
मध्यपत्र ततिर्यद्वत् पार्श्व पत्रततिस्तथा ॥ १३ ॥<br>
चतुष्पञ्चषडंशोन वृद्धिर्वा तारमिष्यते ।<br>
मध्यपत्राद् बहिश्चान्तर्मध्यसूर समाश्रयात् ॥ १४ ॥<br>
पार्श्वपत्रे प्रकर्तव्ये कृशमूलाग्र संयुते ।<br>
पत्रमूलबलार्धं च मूलाधारं विवर्धयेत् ॥ १५ ॥<br>
अर्धपत्रं च पत्राग्रं तु कृशं भवेत् ।<br>
पत्रतारेण चाग्रे तु तदर्धे नाथ पादतः ॥ १६ ॥<br>
अधिकं वाथ तत्पार्श्व पत्राग्राभ्यां मनीश्वराः ।<br>
पत्राग्र मध्यमं तद्वद्वशिष्टं वा प्रकल्पयेत् ॥ १७ ॥<br>
तद्वन्मूलान्तं प्रोक्तं पार्श्व पत्र द्वयोरपि ।<br>
पत्रतारं चतुष्पञ्चरस सप्ताष्ट भागतः ॥ १८ ॥<br>
नवांशांशेन वा प्रोक्तं धनं पत्रेषु वान्यथा ।<br>
यवार्धं तु समारभ्य यवपाद विवर्धनात् ॥ १९ ॥<br>
अङ्गुलान्त प्रमाणं वा मध्य देशे धनं भवेत् ।<br>
मध्य पत्रस्य मध्यात्तु हीनं तत्पत्रं पार्श्वकम् ॥ २० ॥<br>
मध्यपत्रस्य मूलेऽग्रे मध्ये पार्श्वद्वयोरपि ।<br>
एक द्वित्रियवैर्वापि निर्गतं मुकुलं नयेत् ॥ २१ ॥<br>
पत्रायामं त्रिपञ्चांशं कृत्वैव द्वित्रिभागतः ।<br>
पादायामस्तु मूले स्यात्तदर्धं पार्श्वपत्रयोः ॥ २२ ॥<br>
तदर्ध विस्तरस्तस्य पादो वा परिकीर्तितः ।<br>
द्विगुणो मध्यपादस्य विस्तारः पार्श्वपादतः ॥ २३ ॥<br>
पत्राणां पादमूले तु कुर्याद्वा चित्रमण्डनम् ।<br>
तस्याधः पालिका कार्या पत्रायामार्ध भागतः ॥ २४ ॥<br>
हीनावैकेन रुद्रांशी द्विरिभिर्वर्धिताथवा ।<br>
फलका विस्तृतिं भक्त्वा नवधैकेन वार्धतः ॥ २५ ॥<br>
पादेन वा त्रिपादेन धनं चाधो द्विपङ्कजम् ।<br>
एकेन कर्ण विस्तार इष्टाशेन मतो द्विजाः ॥ २६ ॥<br>
पालिकार्धो घटाकार उत्सेधः स्यात् त्रिपादतः ।<br>
तदर्धं च गलं प्राग्वत् कर्तव्यं मुनिपुङ्गवाः ॥ २७ ॥<br>
पादोन कुम्भतारेण वार्धेनास्यं परकल्पितम् ।<br>
घटवन्नाडिकामानं युघधा विभजेत्त तत् ॥ २८ ॥<br>
एक भागान्तरं कुर्यात् तत्प्रमाणेन हीरिका ।<br>
हीरिकाधः प्रकर्तव्यो दण्डस्तु विधिना द्विजाः ॥ २९ ॥<br>
आस्यातारचतुर्भाग त्रिभागो दण्ड विस्तरः ।<br>
तदर्धं लोहदण्डश्चेद् यथा शोभांशतोऽथवा ॥ ३० ॥<br>
दण्डमूले तु पद्मं वा मध्यपत्रसमं तु वा ।<br>
तदर्धं वान्तरेऽष्टांशे नवधा मानमेव वा ॥ ३१ ॥<br>
विस्तारस्तत्समं तूच्चं त्रिपादं वार्धमेव वा ।<br>
पादं वान्तर मानं वा तदुच्चे दशधा कृते ॥ ३२ ॥<br>
पट्टिकेका त्रिभिर्द्वाभ्यां वांशैः कुशेशयम् ।<br>
वृत्तं वा चतुरश्रं वा द्विमिश्रं वा प्रकल्पयेत् ॥ ३३ ॥<br>
हीरिका सममानेन तस्योर्ध्वे पट्टिकाथ वा ।<br>
मध्यपत्रस्य मध्येतु लिखेद्वाब्जं तु तन्मुखम् ॥ ३४ ॥<br>
अथवा मध्य पत्रस्य मूले वृषभवाहनम् ।<br>
पत्रोच्चनवभागैकद्वित्रिवेदशरोच्चकम् ॥ ३५ ॥<br>
देव्या समायुतं वाथ वृषभेण युतं न वा ।<br>
देवान्तरं वा लोकेशानस्त्रान्वेष्ट प्रमाणतः ॥ ३६ ॥<br>
अथवा पालिकायास्तु विदिक्ष्वश्वत्थपत्रवत् ।<br>
माला चतुष्टयं कुर्याद् तद्विहीनं तु वा द्विजाः ॥ ३७ ॥<br>
टङ्कास्य युक्तं दण्डाग्रमथवा परिकल्पयेत् ।<br>
पालिकोपरि कोणेषु कारयेद्वा वृषेश्वरम् ॥ ३८ ॥<br>
शैलजे मृण्मये शूले विशेषः कश्चिदुच्यते ।<br>
मध्यपत्र समायातं त्रिपादेनार्धतोऽपि वा ॥ ३९ ॥<br>
पादेन मध्यमेऽष्टाम्श मानाद्वा दण्ड विस्तरः ।<br>
विस्तारोच्च् समं तद्वद्विस्तार सममेव वा ॥ ४० ॥<br>
यथा दण्डधनं प्रोक्तं प्रत्राणां वा धनं तथा ।<br>
पादभूषण मण्ड्यादि पत्राधो वा प्रकल्पयेत् ॥ ४१ ॥<br>
चतुरश्रिशिलायां तु शूलाकारं तु वा लिखेत् ।<br>
त्रिशूलापरभागे तु वृषभं वा समालिखेत् ॥ ४२ ॥<br>
अथवा दण्डमानेन पुरुषं जटिलं तु वा ।<br>
पूर्वभागे परे दण्डं तदूर्ध्वे शूलमाचरेत् ॥ ४३ ॥<br>
वृषाग्रे वृषपृष्ठे वा बलिपीठाग्र एव वा ।<br>
सुदृढं स्थापयेच्छूलं तत्प्रतिष्ठा निगद्यते ॥ ४४ ॥<br>
तदर्थमाहरेद् वृक्षाच्छूलार्थं ये प्रशंसिताः ।<br>
प्रोक्तकालर्क्ष वाराद्यं तद्वदेवाङ्कुरार्पणम् ॥ ४५ ॥<br>
सङ्घातमष्टबन्धाद्यैः कुर्याद्दण्डेन बुद्धिमान् ।<br>
पद्मसङ्घात मार्गेण चोर्ध्वाधः खण्डयोरपि ॥ ४६ ॥<br>
रत्नन्यासो न कर्तव्य स्तथा नयनमोक्षणम् ।<br>
अचल स्थापनं चेत्तु रत्नन्यासं तु कारयेत् ॥ ४७ ॥<br>
विद्यते प्रतिमाद्यं चेत् तस्य दृङ्मोक्षणं नयेत् ।<br>
शुद्धिं कृत्वा मृदाद्यैस्तु पुरादीनां प्रदक्षिणम् ॥ ४८ ॥<br>
जलाधि वासनं कृत्वा ततो मण्डपमाश्रयेत् ।<br>
पूर्वोक्तमानं भूतेकग्रहकुण्ड समन्वितम् ॥ ४९ ॥<br>
सन्त्यक्त तक्षकोपेतं विप्रभुक्त्या च पावनम् ।<br>
वास्तु होमसमायुक्तं वेद्यां स्थण्डिल संयुतम् ॥ ५० ॥<br>
शयनेनापि संयुक्तं पञ्चकेनाण्डजादिना ।<br>
ततो बिम्बं समानीय स्नापयेत्पूर्ववर्त्मना ॥ ५१ ॥<br>
कौतुकं बन्धयेत्पश्चात् पद्मपत्रेषु वा त्रिषु ।<br>
बेरे च वृषभे चैव बन्धयेत् कौतुकं गुरुः ॥ ५२ ॥<br>
शयने शाययेत् पश्चात् प्राक्शिरश्चोर्ध्व वक्त्रकम् ।<br>
आच्छाद्य श्वेत रक्ताभ्यां वासोभ्यामस्त्रमुच्चरन् ॥ ५३ ॥<br>
त्रिशूलस्य शिरोदेशे वस्त्रहेमकजान्वितम् ।<br>
शिवास्त्रं संयजेत्तत्र चतुर्बाह्विन्दु भूषितम् ॥ ५४ ॥<br>
चतुर्वक्त्रं ज्वलत्केशं त्रिणेत्रपरिमण्डितम् ।<br>
स्वास्ये दंष्ट्रान्वितं शक्ति शूलाभयवरान्वितम् ॥ ५५ ॥<br>
विद्युत्पञ्चनिभं भीममशनिध्वनि संयुतम् ।<br>
द्विरष्ट वर्षेणोपेतं सुभासं स्वस्तिकान्वितम् ॥ ५६ ॥<br>
यद्यस्ति प्रतिमा शर्वे शिवकुम्भं च वर्धनीम् ।<br>
वृषो यद्यस्ति तत्कुम्भं तेषु तानर्चयेत्क्रमात् ॥ ५७ ॥<br>
वज्रादीन् वसुकुम्भेषु परितः संस्थितेषु च ।<br>
तत्व तत्वेश्वरोपेतं मूर्तिमूर्तीश्वरान्न्यसेत् ॥ ५८ ॥<br>
पूर्ववत् प्रतिमायां च वृषे च गुरु पुङ्गवाः ।<br>
दण्डमध्याग्र पत्रान्तं तत्वतत्वेश्वरान्यसेत् ॥ ५९ ॥<br>
शूलस्य मूर्तयः प्राग्वत् वज्राद्या मूर्तिपा मताः ।<br>
न्यस्त्वैवं मूर्ति मूर्तीशाञ्छिवास्त्रं विन्यसेद् गुरुः ॥ ६० ॥<br>
ततस्तद्व्यापकत्वेन सर्वान्देवमनून्न्यसेत् ।<br>
मध्य पत्रे न्यसेद्रुदं ब्रह्माणं दक्षपत्रके ॥ ६१ ॥<br>
वामे विष्णुं समावाह्य पालिकायां तु पार्वतीम् ।<br>
षण्मुखं कुम्भदेशे तु कुम्भस्यास्ये विनायकम् ॥ ६२ ॥<br>
दण्डस्याग्रे तु शास्तार मादित्यान्दण्ड मध्यमे ।<br>
तन्मूले चण्डाराजं च लक्ष्मीं पूर्वदलाग्रके ॥ ६३ ॥<br>
दक्षिणे मातरः सप्त ज्येष्ठां पश्चिमदिग्दले ।<br>
दुर्गा वै सौम्यदेशे तु रुद्रानर्कान्वसूनपि ॥ ६४ ॥<br>
दण्डमूलेऽश्विनौ चैव अष्टादशगणांस्तथा ।<br>
होमं कुर्यत्तदन्ते तु कृत्वा कुण्डाग्नि संस्कृतिम् ॥ ६५ ॥<br>
समिदाज्यान्नलाजैश्च तिलसस्येन्द्र संयुतम् ।<br>
पलाशोदुम्बराश्वत्थ वटाः प्रागादि दिक्षु च ॥ ६६ ॥<br>
पलाशस्त्वन्य कुण्डेषु स च सर्वत्र वा मतः ।<br>
प्रधाने तर्पयेद्धीमान् शिवं साङ्गं गुरुत्तमः ॥ ६७ ॥<br>
पूर्वस्मिन्पार्वतीं दक्षे ब्रह्माणं विष्णुमुत्तरे ।<br>
सेनानीं पश्चिमे कुण्डे रवीनग्निदिशि स्थितौ ॥ ६८ ॥<br>
विघ्नेशं नै-ऋते वायौ मदनं चण्डरुद्रकम् ।<br>
ईशान कुण्डे पूर्वस्मिन् लक्ष्मीं दक्षे तु मातरः ॥ ६९ ॥<br>
ज्येष्ठां तु पश्चिमे कुण्डे दुर्गामुत्तरतो दिशि ।<br>
तद्दिङ्मूर्त्यादि संयुक्तं पूर्व सङ्ख्या समन्वितम् ॥ ७० ॥<br>
रुद्रार्क वसवोऽश्विन्यौ अष्टादश गणा अपि ।<br>
एकैकाहुति दानेन तर्प्याः कुण्डे प्रधानके ॥ ७१ ॥<br>
वृषारूढादि देवांश्च पूर्ववत् तर्पयेत् गुरुः ।<br>
वज्रादीन् पङ्कजे सर्वान् देवान् प्राग्वन्निवेशयेत् ॥ ७२ ॥<br>
तत्तत् कुम्भजलैश्चैव स्नापयेच्छूलमादरात् ।<br>
स्नपनं भूरि नैवेद्यमुत्सवं कारयेच्चले ॥ ७३ ॥<br>
अनुक्तमत्र सङ्ग्राह्यं सामान्यस्थापनोदितम् ।<br>
त्रिशूल स्थापनं ह्येवं कुर्याद्यो नर सत्तमः ॥ ७४ ॥<br>
भुक्त्वा भोगानिहैवान्ते मोक्षं चैव समाप्नुयात् ॥ ७४१।२ ॥</p>
<p>इति उत्तर कामिकाख्ये महातन्त्रे त्रिशूलस्थापन विधिर्नाम एकोन<br>
सप्ततितमः पटलः ॥</p>
<p>७०। सप्ततितमे पटले सिंहासन प्रतिष्ठा विधिः</p>
<p>सिंहासन विधिं वक्ष्ये श्रूयतां द्विजसत्तमाः ।<br>
देवादीनां जृपादीनां मर्त्यानां च महात्मनाम् ॥ १ ॥<br>
देवाद्याः शिवपूर्वाःस्युः नृपाद्या बहवो मताः ।<br>
चक्रवर्ती भवेदाद्यस्त्वधिराजो द्वितीयकः ॥ २ ॥<br>
तृतीयः स्यान्नरेन्द्रस्तु तेषां लक्षणमुच्यते ।<br>
चतुःसमुद्रपर्यन्तं पृघ्वीं यः परिपालयेत् ॥ ३ ॥<br>
चक्रवर्ती समाख्यातः सप्तराज्यं प्रपालयेत् ।<br>
अधिराज्स्समाख्यातस्त्रिराज्यं यस्तु पालयेत् ॥ ४ ॥<br>
नरेन्द्रः सति विज्ञेयस्त्वन्येऽपि बहवो मताः ।<br>
पार्णेय प्रमुखास्तेषाम् आसनानि बहून्यपि ॥ ५ ॥<br>
द्वारोत्सेध त्रिभागेन उत्तमं हीनमर्धतः ।<br>
व्द्यन्तरं त्वष्टधा कृत्वा नवोत्सेधाः प्रकीर्तिताः ॥ ६ ॥<br>
द्वारोदयसमं वाष्ट नवभागोनमेव वा ।<br>
नरेन्द्र सदृशं तस्य बाहूरुनाभिदघ्नजम् ॥ ७ ॥<br>
प्रदेशमानमेतत् स्यान्नृपाणामेव कीर्तितम् ।<br>
तिथ्यङ्गुलं समारभ्य द्विव्द्यङ्गुल विवर्धनात् ॥ ८ ॥<br>
पञ्चपञ्चाशदंशान्तं तुङ्गानि कथितानि तु ।<br>
उत्सेध सदृशो वाथ त्रिपादोऽर्धस्तु वा मतः ॥ ९ ॥<br>
विस्तारो व्द्यन्तरं कृत्वा चतुर्धा नवमानकम् ।<br>
हीनानां हीनमानं स्याच्छ्रेष्ठानं सर्वमिष्यते ॥ १० ॥<br>
चतुरश्रायताश्रं वा सिंहपीठं विधीयताम् ।<br>
चतुरश्रं समं वृत्तं द्युसदां चक्रवर्तिनाम् ॥ ११ ॥<br>
अष्टमांशं समारभ्य तद्वृद्धया द्विगुणाधिकम् ।<br>
सिंहासनायतं कुर्याद् अङ्गुलैवथकारयेत् ॥ १२ ॥<br>
अङ्गुल द्वयमारभ्य द्विव्द्यङ्गुल विवर्धनात् ।<br>
द्विगुणान्तंविधेयं स्यादायामेऽप्येवमीर्तम् ॥ १३ ॥<br>
पाद बाह्यं तु देवानां तन्मध्ये चक्रवर्तिनाम् ।<br>
अन्येषामपि सर्वेषां पादान्तं मानमिष्यते ॥ १४ ॥<br>
सर्वं सर्वेषु वा ग्रायं पादविस्तार उच्यते ।<br>
सार्धाङ्गुलं समारभ्य वर्धयेदर्ध मात्रतः ॥ १५ ॥<br>
पञ्चाङ्गुलान्तं तद्भित्तेः पाद वेदाम्श निर्गमात् ।<br>
यथा बलं यथा शोभं भित्तिस्तत्र विधीयताम् ॥ १६ ॥<br>
एकत्रिपञ्चमुनयो विस्तारे भक्त्यो मताः ।<br>
दैर्घ्यैर्नवाधिकाः प्रोक्ताः पूर्वोक्ताः भक्तयो द्विजाः ॥ १७ ॥<br>
पादानामन्तरे पादा भवेयुरुपपीठके ।<br>
पादे पादान्तरेऽन्यत्र सिंहरूपाणि कारयेत् ॥ १८ ॥<br>
मकरैर्नक्रकैः पत्रैर्नानाचित्रैर्विचित्रयेत् ।<br>
सिंहासन त्रिभागेन चतुर्भागे न वा त्वधः ॥ १९ ॥<br>
एकद्वित्रिचतुर्मात्रिः विस्तारादधिकं ततः ।<br>
उपपीठं विधेयं स्यात् तद्रूपमिह कथ्यते ॥ २० ॥<br>
स्थावरं जङ्घमं चैव द्विविधं तदुदाहृदम् ।<br>
मृत्पाषाण कुजैर्दन्तैल्लोहैर्वा सुधयाथ वा ॥ २१ ॥<br>
शैलं नेष्टं नराणां स्यात् सर्वं देवेषु योग्यकम् ।<br>
दन्त वृक्ष कृतं यच्च स्वर्ण रत्नैर्विचित्रितम् ॥ २२ ॥<br>
राज्ञां सिंहासनं श्रेष्ठं तल्लक्षणमिहोच्यते ।<br>
त्रिनवांशे तदुत्सेधे क्षेपणं पङ्कजं लगलम् ॥ २३ ॥<br>
वेत्रं तलं च पद्मं च कुमुदं पद्मपट्टिके ।<br>
वेत्रं कर्णं च वेत्रं च कम्पं पत्रं कपोतकम् ॥ २४ ॥<br>
वेत्रं कर्णं च निद्रा च मसूराधार पट्टिका ।<br>
सप्तैकार्धांशकार्धैर्वा व्योम वेदांशकार्धकः ॥ २५ ॥<br>
अर्धांशार्धार्धपादैश्च अर्धार्धधैश्च सार्धकैः ।<br>
अर्धेनैकोनविंशाऽंसं भद्रकं परिकीर्तितम् ॥ २६ ॥<br>
त्रिंशदंशे तदुत्सेधे वेदार्धे द्वन्द्व सार्धके ।<br>
सार्धार्द्धाम्श विभागार्धैरेकार्धाष्टाम्श सार्धकैः ॥ २७ ॥<br>
अर्धार्धव्द्यर्धकार्धैश्च व्योमार्धैरनुपूर्वशः ।<br>
पद्मं कम्पं च कर्णं च कम्पं च वाजनम् ॥ २८ ॥<br>
पद्मं कम्पं च कर्णं च कण्ठं निद्रा च पट्टिका ।<br>
अङ्घ्रिरुत्तर पट्टी च निद्रा पद्मं कपोतकम् ॥ २९ ॥<br>
आलिङ्गान्तरिते चैव प्रतिवाजन मूर्ध्वतः ।<br>
एतत्सौम्यं समाख्यातं त्रिसप्ताङ्गै स्समायुतम् ॥ ३० ॥<br>
एत देव मुखे पृष्टे सौभद्रं संयुतम् ।<br>
पार्श्वयोर्भद्रयुग्मं चेच्छ्रीवहं परिकीर्तितम् ॥ ३१ ॥<br>
पञ्चा नामासनानां तु विजिः पृष्ठे विधीयताम् ।<br>
आसन व्यासतुङ्गाढ्या मसूराधार वेशिनी ॥ ३२ ॥<br>
यथेष्टोन्नत विस्तारा विधेया वा द्विजोत्तमाः ।<br>
तद्विस्तार विभागेन मध्ये मकर तोरणम् ॥ ३३ ॥<br>
पद्माभिषेक सम्पन्ना कार्या तोरण मध्यमे ।<br>
तोरणाङ्घ्रिः स्वविस्तार निर्गता नक्रपट्टिका ॥ ३४ ॥<br>
मुष्टि बन्धोपरिक्षिप्त व्यालमस्तक संस्थिता ।<br>
कम्प क्षेपकपोताद्यैर्बहुभिर्भूषयेत् द्विजाः ॥ ३५ ॥<br>
मकरैर्नक्रकाद्यैश्च नानाचित्रैविचित्रयेत् ।<br>
अयोमयांस्तु नाराचान् कीलान् पट्टांश्च योजयेत् ॥ ३६ ॥<br>
स्वर्णनिर्मितं पट्टाद्यैः रत्नैर्वाथ विचित्रयेत् ।<br>
कुर्यात्तोरण पृष्टे तु कल्प वृक्षं सुवर्णजम् ॥ ३७ ॥<br>
नानारत्नसमोपेत मनन्तफण संयुतम् ।<br>
विजिं हि त्वाथवा कुर्यात् कल्पवृक्षं तु केवलम् ॥ ३८ ॥<br>
वितोरणा विजिर्वाथ आसनं केवलं तु वा ।<br>
पञ्चाङ्गमुपपीठं यत् पद्मकाधो नियोजयेत् ॥ ३९ ॥<br>
पद्मकादि चतुर्णां स्यात् द्वादशाङ्ग मुपासनम् ।<br>
उपपीठ दशांशे तु वेदांशैः कण्ठ उच्यते ॥ ४० ॥<br>
क्षुद्रकम्पौ तदूर्ध्वाधोभागेन द्व्यंशमानतः ।<br>
महाकम्पौ विधातव्यौ पञ्चाङ्गमुपपीठकम् ॥ ४१ ॥<br>
चतुर्शांशके तुङ्गे द्व्येकार्धार्ध चतुष्ट्यैः ।<br>
अर्धार्धकैर्द्विचन्द्रैश्च अर्धार्धाभ्यामनुक्रमात् ॥ ४२ ॥<br>
पादुकं पङ्कजं वेत्रं कम्पं कण्ठं च वेत्रकम् ।<br>
वेत्राब्ज वाजनं पद्मं कम्पं वेत्रमनुक्रमात् ॥ ४३ ॥<br>
द्वादशाङ्गमिदं कुर्याद् उपपीठं मनोहरम् ।<br>
चतुःसप्तांशके तुङ्गे जगती पङ्कजम् गलम् ॥ ४४ ॥<br>
वेत्रं गलं च पद्मं च कुमुदं पद्म कम्पके ।<br>
वेत्रं गलं च वेत्रं च कम्पं निद्रा कपोतकम् ॥ ४५ ॥<br>
आलिङ्गान्तरिते चोर्ध्वे प्रतिवाजनमेव च ।<br>
ऊर्ध्वे मसूरकाधार पट्टिका मूलतः क्रमात् ॥ ४६ ॥<br>
सार्धांशकैस्तथकेन अर्धकार्धार्धकार्धकैः ।<br>
द्व्यर्धार्धार्धक सप्तांशैः अर्धार्धार्धत्रिभागतः ॥ ४७ ॥<br>
अर्धार्धैकार्धकैश्चैव श्रीकान्तमितिकीर्तितम् ।<br>
एत देव गलाधस्तान्नेत्रार्धैकार्ध भागतः ॥ ४८ ॥<br>
कर्णं च वाजनं निद्रा वेदिका पद्मकम्पकम् ।<br>
योजयेद् वृत्तकान्तं स्याद् द्वात्रिंशद्भागनिर्मितम् ॥ ४९ ॥<br>
उच्चे नवदशांशेऽर्धे सार्धैर्वेदार्ध कार्धकैः ।<br>
त्रिभागार्धार्ध वेदार्धैरर्धद्व्यर्धार्ध कांशकैः ॥ ५० ॥<br>
पादुकं पङ्कजं दृक् च पङ्कजं कुमुदपङ्कजम् ।<br>
वाजनं पद्मवेत्रं च पङ्कजं वाजनं कजम् ॥ ५१ ॥<br>
वेत्र च वाजनं मूलाद् द्विसप्ताङ्गमुदाहृदम् ।<br>
श्रीकान्तादि चतुर्णां स्याद् अष्टाङ्गमुपपीठकम् ॥ ५२ ॥<br>
नेत्रैकार्ह चतुर्भागैः अर्धार्धनयनार्धकैः ।<br>
पादुकं पङ्कजं वेत्रं पद्मवेत्रं च वाजनम् ॥ ५३ ॥<br>
पट्टिका वाजनं चैव तत्तुङ्गे रुद्रभाजिते ।<br>
अष्टाङ्गमुपपीठं स्यात् सर्व सर्वत्र वा मतम् ॥ ५४ ॥<br>
प्रासाद लक्षणे पूर्वं कथितानि बहूनि च ।<br>
अधिष्टानि सर्वाणि सोपपीठानि यानि च ॥ ५५ ॥<br>
सङ्ग्राह्याणि च तानीह देशिकैर्नियमावृते ।<br>
अवलम्बित पादस्याद् देवादीनां विशेषतः ॥ ५६ ॥<br>
सिंहासनाङ्ग संश्लिष्टं पादपीठं विधीयताम् ।<br>
सिंहासन विशालोच्च चतुर्थाम्श प्रमाणतः ॥ ५७ ॥<br>
कण्ठोर्ध्वाशः कृतः कम्पपद्म कम्पैर्विचित्रकम् ।<br>
यथा शोभांशमानेन सप्ताङ्गैर्वृत्त सन्निभम् ॥ ५८ ॥<br>
यवादारभ्य मात्रान्तं वृद्धिर्हानिर्विधीयताम् ।<br>
आसनानि च सर्वाणि सभद्राण्यथवा नयेत् ॥ ५९ ॥<br>
पादमर्थं त्रिपादं व समं तस्याङ्ग निर्गमम् ।<br>
प्रवेशं च तथा कुर्याच्छो भाबलवशेन वा ॥ ६० ॥<br>
आसनानां च सर्वेषामायादि विधिरुच्यते ।<br>
परिधिं विपुलं दैर्घ्यं तुङ्गं सकलमेव च ॥ ६१ ॥<br>
बन्धवेदचतुर्बन्ध ग्रहैश्च गुणयेत् क्रमात् ।<br>
सप्तभूतर्क्षमूर्त्यब्धि सङ्ख्यैर्भागान् हरेद् गुरुः ॥ ६२ ॥<br>
आयो व्ययश्च नक्षत्रं योनिर्वारो विशेषतः ।<br>
शाकस्सालश्च पनसः शिंशुपश्चन्दनासने ॥ ६३ ॥<br>
तिन्दुकोऽर्जुनतालौ च निम्बश्च सुरभुरुहः ।<br>
लिकुचस्सहकारश्च कुटजः कट्फलस्तथा ॥ ६४ ॥<br>
श्री पर्णी जाति वृक्षा ये क्षीर वृक्षाश्चतुर्विधाः ।<br>
जम्बूश्चैव मधूकश्च वैकङ्कत समाह्वयः ॥ ६५ ॥<br>
आसनार्थं च सङ्ग्राह्या द्रव्यग्रहणमार्गतः ।<br>
एवं सिंहासनं कृत्वा संस्कुर्यात् तदनरम् ॥ ६६ ॥<br>
कालश्च पूर्ववत् प्रोक्तो यजमानानुकूलतः ।<br>
शिल्पिनं च विसृज्याथ पुण्याहप्रोक्षणान्तरम् ॥ ६७ ॥<br>
पञ्च गव्येन सम्प्रोक्ष्य हृन्मन्त्रं समुदीरयन् ।<br>
अष्टमृत्सलिले नैव क्षालयेत् कुश वारिणा ॥ ६८ ॥<br>
शुद्धोदकेन संस्नाप्य ब्रह्मपञ्चकमुच्चरन् ।<br>
पुनर्गन्धोदकेनैव स्नापयेत्तदनन्तरम् ॥ ६९ ॥<br>
स्थण्डिलोर्ध्वे च तन्न्यस्त्वा वस्त्रैराच्छादयेत्कुशैः ।<br>
गन्धैः पुष्पैश्च धूपैश्च तन्मत्रेण समर्चयेत् ॥ ७० ॥<br>
सिंहासन पदं चोक्त्वा चतुर्थ्यन्त सदीपकम् ।<br>
नमस्कार समोपेतं स्वबीजेन समन्वितम् ॥ ७१ ॥<br>
मन्त्रमेवं समुचार्य पूजयेद्देशिकोत्तमः ।<br>
तस्याग्रे स्थण्डिलं कृत्वा जुहुयात्समिदादिभिः ॥ ७२ ॥<br>
समिदाज्यचरूंश्चैव तिललाज समन्वितम् ।<br>
शतमष्टोत्तरं हुत्वा तन्मन्त्रं समुदीरयन् ॥ ७३ ॥<br>
पूर्णाहुतिं ततः कृत्वा शान्तिकुम्भाम्भसा गुरुः ।<br>
सिंहासनं समुभ्युक्ष्य गन्धाद्यैः पूजयेत्पुनः ॥ ७४ ॥<br>
स्नातं शुक्लाम्बरधरं मकुटेन विभूषितम् ।<br>
सर्वाभरण संयुक्तं छत्र चामर संयुतम् ॥ ७५ ॥<br>
सुमुहूर्ते सुलग्ने च राजानमधिरोपयेत् ।<br>
नरेन्द्रासन संस्कारस्त्वेवं देवे विशिष्यते ॥ ७६ ॥<br>
मूर्तिमूर्तीशविन्यासं तत्वत्वेस्वरान्वितम् ।<br>
तद्देव होम संयुक्तमासनाणुभिरन्वितम् ॥ ७७ ॥<br>
आधारशक्ति पूर्वैस्तु शिवासन पदान्तकैः ।<br>
अष्टदिक्वष्ट कुम्भांश्च मध्यमे शक्रशर्वयोः ॥ ७८ ॥<br>
प्रधान कुम्भं संस्थाप्य स्वर्णवस्तादिभिर्युतम् ।<br>
शिवासनाणु मध्ये च लोकपान् परितो यजेत् ॥ ७९ ॥<br>
एवमादौ च सम्पूज्य ततो होमं समारभेत् ।<br>
सन्तर्प्यासन मन्त्रास्तु पूर्णान्ते देशिकोत्तमः ॥ ८० ॥<br>
सर्वानासन मन्त्रांस्तु न्यस्त्वा सिंहासने गुरुः ।<br>
शिवासनाणुं तन्मध्ये कुम्भस्थं विनिवेशयेत् ॥ ८१ ॥<br>
संस्थाप्य कुम्भतोयैश्च लोकपान्परितो न्यसेत् ।<br>
सम्पूज्य गन्ध पुष्पाद्यैस्तैर्मन्त्रैश्च गुरूत्तमः ॥ ८२ ॥<br>
संस्नाप्य देवदेवेशं विशेषार्चन संयुतम् ।<br>
सुमुहूर्ते सुलग्ने तु देवेशमधिरोपयेत् ॥ ८३ ॥<br>
आचार्यं पूजयेत्तत्र वस्त्रहेमाङ्गुलीयकैः ।<br>
दक्षिणां च यथाशक्ति दापयेद् गुरुमूर्तये ॥ ८४ ॥<br>
अन्येषामासनानां च प्रमाणमभिधीयते ।<br>
सुवर्णं रजतं ताम्रमारकूटं च कांस्यकम् ॥ ८५ ॥<br>
मिश्रलोह शिलावृक्षमृत्सुधारत्न सम्भवम् ।<br>
दन्तजं क्षुद्रसिद्ध्यर्थं त्रपुसीसायसादिकम् ॥ ८६ ॥<br>
पीठार्थं द्रव्यमुद्दिष्टमेवं चेत्तद्वशेन तु ।<br>
द्वित्र्यङ्गुलं समारभ्य चैकाङ्गुल विवर्धनात् ॥ ८७ ॥<br>
पञ्चाशनमानजातं तु विस्तारे मानमीरितम् ।<br>
सपादं सार्धमष्टांशाधिकं पादत्रयादिकम् ॥ ८८ ॥<br>
द्व्यङ्गुलं वाङ्गुलर्द्ध्या तु शताङ्गुल समावधि ।<br>
आयामे मानमुद्दिष्टं पादानं मानमुच्यते ॥ ८९ ॥<br>
एकमात्रं समारभ्य व्योममात्र विवृद्धितः ।<br>
पञ्चाशत्करजान्तं तु पादायामः प्रकीर्तितः ॥ ९० ॥<br>
अर्धाङ्गुलं समारभ्यं पादाङ्गुल विवृद्धितः ।<br>
विस्तारे विश्वमात्रान्तः पादायामः प्रकीर्तितः ॥ ९१ ॥<br>
पादाश्च ऋजवो येस्युस्सिंहव्याल वृषात्मकाः ।<br>
भूताभाः खरपादाभास्सचक्रा स्स्हजा न वा ॥ ९२ ॥<br>
पक्ष्याभा मनुजाभावा शेषसत्वाकृतिस्तु वा ।<br>
ते च सिंहासनाः कार्याः पद्मपीठोपरि स्थिताः ॥ ९३ ॥<br>
केवला वाथवा कार्या स्वशिरः पादसंयुताः ।<br>
अन्तर्वक्त्रा बहिर्वक्त्राः पादभूषायुता न वा ॥ ९४ ॥<br>
नाना पट्टैश्व न्वेत्रैश्च वाजनैर्हिरिकादिभिः ।<br>
पत्रैः पद्मदलैश्चैव रत्नाद्यैरूपशोभिताः ॥ ९५ ॥<br>
तदाननेलिकां वाथ फलकां वाथ योजयेत् ।<br>
तत्पादैश्छेद संयुक्तैरुर्ध्वाधः स्थोच्चसंयुतैः ॥ ९६ ॥<br>
पादोर्ध्व फलका वाथ योजनीया यथेष्टतः ।<br>
यवाद्यवार्ध वृद्ध्या तु रुद्रमात्र समावधि ॥ ९७ ॥<br>
फलकासनमाख्यातं स्वर्णादीनां यथार्हकम्<br>
वाजनैः पद्मपत्रश्च क्षेपणैर्हीरिकादिभिः ॥ ९८ ॥<br>
रत्नबन्ध सरोजैश्च नानावेत्रदलैरपि ।<br>
फलकां भूषयेद्वाथ केवला फलकाथवा ॥ ९९ ॥<br>
तदूर्ध्वे गुलिकापादान् नानाकम्प समन्वितान् ।<br>
नाना नाटक संयुक्तानयः कीलसमन्वितान् ॥ १०० ॥<br>
नानापट्टैश्च पुष्पैश्च योजयेत्सदृढं न वा ।<br>
चतुरश्रं सुवृत्तं वा तत्दायतमेव वा ॥ १०१ ॥<br>
अष्टाश्रं षोडशाश्रं वा त्रिपञ्चाश्रादि सन्निभम् ।<br>
आसनं सुविधेयं स्यात् तत्पादाश्चापि तादृशः ॥ १०२ ॥<br>
त्रिचतुष्पञ्चापादाद्या योजनीया यथेष्टतः ।<br>
चतुष्पादशिरः पुच्छयुक्त कूर्मो यथा भवेत् ॥ १०३ ॥<br>
तथा कूर्मासनं कुर्यात् अन्यदप्येवमूह्यताम् ।<br>
स्वर्णैश्शार्दूल चर्माद्यैः समन्ताच्छादयेन्न वा ॥ १०४ ॥<br>
सिंहासनोक्तमार्गेण भवेदायादि लक्षणम् ।<br>
फलकान्तं भवेन्मानं परित्यक्तोर्ध्वकर्मणाम् ॥ १०५ ॥<br>
तद्युक्तानां तु तद्बाह्ये पाद्बाह्यानां तु मानकम् ।<br>
एतेषामासनानां तु संस्कारः प्रागुदीरितः ॥ १०६ ॥</p>
<p>पूर्वोक्त विधिना कुर्यात् आयादीनां च लक्षणम् ॥ १०६१।२ ॥</p>
<p>इति उत्तर कामिकाख्ये महातन्त्रे सिंहासन प्रतिष्ठा विधिः सप्ततितमः<br>
पटलः ॥</p>
<p>७१। एकसप्ततितमे पटले रथादि स्थापन विधिः</p>
<p>रथादि स्थापनं वक्ष्ये तल्लक्षण पुरस्सरम् ।<br>
रथोऽनेकविधः प्रोक्तस्सच चक्र विभेदतः ॥ १ ॥<br>
त्रिचक्रोवा चतुश्चक्रो पञ्च षट्सप्त चक्रयुक् ।<br>
नवाष्ट चक्र युक्तो वा द्विचक्रश्शकटाह्वयः ॥ २ ॥<br>
त्रिचतुः पञ्चषट्सप्त वसुग्रह वितस्तयः ।<br>
भारवाह्य विशालं स्यात् तदायामश्च कथ्यते ॥ ३ ॥<br>
अक्षोन्तरं समाख्यातम् उपधानं द्विजोत्तमाः ।<br>
पोतिकाकरवत् ख्यातं भारतारघनान्वितम् ॥ ४ ॥<br>
भाअरबाह्य विशालार्ध दैर्घ्यं पादाधिकन्तुवा ।<br>
पादहिनोपयुक्तंवा तदन्तर्मान षट्कयुक् ॥ ५ ॥<br>
इदमक्षोत्तरं कार्यं भाराधो द्विजसत्तमाः ।<br>
यत्र यत्र च भाराक्षं संयोगस्तत्र कथ्यते ॥ ६ ॥<br>
अयः पट्टैश्च कीलैश्च स्वाग्रकीलैः महत्तरैः ।<br>
बन्धयेत् स्व स्व रक्षार्थं यथा दृढतरं भवेत् ॥ ७ ॥<br>
तदधस्त्वक्षरक्षार्थं स्व स्व मध्यम पार्श्वयोः ।<br>
स्वस्वतारसमाः कार्या शिखास्तारार्ध वाहलाः ॥ ८ ॥<br>
अक्षवधि विलम्बिन्य स्त्वयः पट्टैर्दृढीकृताः ।<br>
प्रतिचक्रं विधेयास्स्युस्समा वा विषमास्तु वा ॥ ९ ॥<br>
शिखां विधाय वास्त्वाध स्वल्पच्छेदसमन्वितम् ।<br>
अक्षोर्ध सम्प्रवेशार्थ मुपाधानन्तु वा नयेत् ॥ १० ॥<br>
अक्षेस्वप्युपधानार्थं प्रवेशार्थन्तु ह्रासयेत् ।<br>
भारबाह्य विशालन्तु षष्टिभागं विभाजयेत् ॥ ११ ॥<br>
तत्समं वाधिकं षष्ट्या व्योम भाग विवर्धयेत् ।<br>
पादोन द्विगुणं दैर्घ्यं मूल मेतदुदाहृतम् ॥ १२ ॥<br>
तदग्रपृष्ट भागार्धं वसुभागाद्विवर्धयेत् ।<br>
भागैकेन त्रिपादार्धमायामे परिकल्पयेत् ॥ १३ ॥<br>
समोप भद्रे कर्तव्ये तदग्रे वाथ वाश्रिते ।<br>
तयोरपि प्रमाणन्तु पादोक्त विधिनामतम् ॥ १४ ॥<br>
अधिकं वाग्र भद्रन्तु पृष्ठ भद्रात् शिवाग्रजाः ।<br>
केवलं भद्रमिष्टंवा भद्राग्रेष्विष्टमानतः ॥ १५ ॥<br>
ब्रह्मासनं विधेयं वा रहितं वा समाचरेत् ।<br>
भद्रोपभद्रयोर्मानं समं वाप्यधिकन्तुवा ॥ १६ ॥<br>
रथ भद्रोप भद्राणां मानं यन्मीलितं भवेत् ।<br>
तत्सर्वं भारदैर्घ्यं स्यात् भारे सन्धिर्नकारयेत् ॥ १७ ॥<br>
त्रिचौतुःपञ्चषट्सप्तभाग बाहुल्य संयुताः ।<br>
द्वित्रिवेद महाभूत भाग विस्तार संयुताः ॥ १८ ॥<br>
द्विसङ्ख्यादि नवान्ताश्च भारास्त्वक्षोत्तरोपरि ।<br>
त्रिचतुःपञ्चषट्सप्त विस्तारानर्धनीव्रकान् ॥ १९ ॥<br>
योजयेदन्तरे चैषामन्यान्विष्टान् बलार्थकान् ।<br>
भारेषुयोजयेद्विष्टानग्रे पृष्ठेऽन्तरे यदि ॥ २० ॥<br>
प्रत्यक्षमूर्ध्व स्वच्छिद्र बन्धपञ्चक संयुतान् ।<br>
चतुर्भागं समारभ्य भागस्याष्ट दशावधि ॥ २१ ॥<br>
विस्तारं बहुलं कुर्याद्दक्षाणां भारवाहिनाम् ।<br>
चक्रेनेम्यन्तरं व्योम भागात् भाग विवृद्धितः ॥ २२ ॥<br>
दशभागा वशानन्तु चक्रनेमि घनञ्चयत् ।<br>
तत बहिश्च शिखामानं भारनेम्यन्तरं समम् ॥ २३ ॥<br>
एतत् सर्वञ्च दैर्घ्यंस्यादक्षाणां गुरुसत्तमाः ।<br>
वृत्तान्यश्राणिवाकुर्या दक्षाणि गुरुसत्तमाः ॥ २४ ॥<br>
पञ्चग्राहि समाविद्धिस्वमध्य मयुतानिवा ।<br>
पञ्चाङ्गमिति कार्याणि दारुणा वायसादिभिः ॥ २५ ॥<br>
यथाबलं विशालानि तथा विधधनानिच ।<br>
चक्राणान्तु प्रमाणन्तु बाह्यं भारान्तरं मतम् ॥ २६ ॥<br>
एकद्वित्रिचतुष्पञ्च षट् भागोनन्तुवाधिकम् ।<br>
द्विगाभाद्वसुभागान्तञ्चक्राणां धनमीर्तितम् ॥ २७ ॥<br>
एकद्वित्र्यङ्गुलान्धिक्यन्नाभिदेशे भवेत् द्विजाः ।<br>
तथैव बाह्येनम्याश्च तयोर्मध्येऽरकानि च ॥ २८ ॥<br>
मूलाग्र कृशयुक्तानि व्योम द्वित्र्यंशकानि च ।<br>
त्रिरष्टभ्योष्ट वृध्यातु चतुष्षष्ट्यन्तकानि च ॥ २९ ॥<br>
सारथिः षण्मुखो वास्यादथ नन्दीशरोथवा ।<br>
ब्रह्मा रथाङ्ग पाणिर्वा शक्रो वा मुनिपुङ्गवाः ॥ ३० ॥<br>
भारोर्ध्वमुपपीठं स्यात्तन्मानमिह कथ्यते ।<br>
एकभागा द्विकारान्त मेकभाग विवर्धनात् ॥ ३१ ॥<br>
तदुपानाद्विनिष्क्रान्ति भार बाह्यादथांशतः ।<br>
भारबाह्य विवृध्यातु रसभागावसानकाः ॥ ३२ ॥<br>
एकोन त्रिंशदंशं वा तदुच्चं विभजेत् गुरुः ।<br>
गुण चन्द्र महाभूत व्योमनन्द वियद्गुणैः ॥ ३३ ॥<br>
त्रिभागे नैक भागेन मूलादारभ्य कारयेत् ।<br>
उपान पद्मकम्पानि कम्पं कर्णञ्च कपकम् ॥ ३४ ॥<br>
पद्मञ्च वाजनं कम्पं दृष्टान्तार्थ मुदाहृतम् ।<br>
पादोनार्धेन भागेन त्रिभागेन द्विभागतः ॥ ३५ ॥<br>
त्रिभागेन चतुर्भागैरूनं वाप्यधिकन्नयेत् ।<br>
एषां प्रवेशो निष्क्रान्तिः शोभाबलवशात् भवेत् ॥ ३६ ॥<br>
धामोक्तमुपपीठंयत् सर्वमत्र विधीयताम् ।<br>
चतुष्कोणेषु मध्येषु तथा भद्रोप भद्रयोः ॥ ३७ ॥<br>
गुलिका पाद पादैश्च नाटकैः भूषयेत् गलम् ।<br>
उपपीठोच्छ्रयान्तम् वा कर्तव्यमुप भद्रकम् ॥ ३८ ॥<br>
उप भद्रोर्ध्वतः कुर्यात् फलकाच्छादनं दृढम् ।<br>
फलका भार मध्यन्तु पादाद्यैः परिभूषयेत् ॥ ३९ ॥<br>
फलका मध्य भारान्तं योजयेत् पद्मकुङ्मलम् ।<br>
सनालन्नालमानन्तु द्विसप्तत्र्यङ्गुलोर्ध्वतः ॥ ४० ॥<br>
शताऽंसान्तं समुद्दिष्टं तन्मूलं वेद भागतः ।<br>
वस्वं शान्त धनोपेतं वृत्तावाष्टाश्रमेववा ॥ ४१ ॥<br>
षडर्कभागपर्यन्त हीनाग्रं तत्र वक्रयुक् ।<br>
कुम्भ मण्डि संयुक्तं युक्तं वा गण्डिकाद्वयोः ॥ ४२ ॥<br>
पद्मं फलकयायुक्तं तदूर्ध्वं पद्मकुड्मलम् ।<br>
तच्च वेदांशमारभ्य व्योमभाग विवृद्धितः ॥ ४३ ॥<br>
वस्वं शान्ताय संयुक्तं तद्विस्तारोदरान्वितम् ।<br>
तत्रिपाद विशालं वा तदन्तस्सममानकम् ॥ ४४ ॥<br>
कृशाग्रं वृत्तमष्टाश्रं फूल्ल वाह्य दलन्तु वा ।<br>
बहिः करणमेवं स्यादत्रान्तं करणं द्विजाः ॥ ४५ ॥<br>
भारोर्ध्वे वाजनं कुर्यादल्पनिर्गमनान्वितम् ।<br>
यथेष्टबहुलोपेतं तदूर्ध्वे वाजनान्तरम् ॥ ४६ ॥<br>
तद्विनिर्गमनोपेत मुपपीठं गलावधि ।<br>
द्वाभ्यामेकेन वा कुर्याद्दारुभ्यान्दारुणाद्विजाः ॥ ४७ ॥<br>
तत्सम्बन्धे विधातव्येष्टिकेक्षोर्ध्व देशतः ।<br>
पञ्चग्राहि निबन्धेद्वे विधातव्ये विचक्षणैः ॥ ४८ ॥<br>
यथेष्ट घन विस्तारे तत्सम्बन्धे परेपि वा ।<br>
भरमूले तदग्रे च समभदे तथानयेत् ॥ ४९ ॥<br>
अन्तर्वाजनकोर्ध्वे स्यादुपपीठ गलावाधि ।<br>
तत्रपादा विधेयास्स्युः उपपीठावसानके ॥ ५० ॥<br>
फलके द्वे विधातव्ये तत्पादोपरि संस्थिते ।<br>
तत्र सन्नद्ध विष्टे द्वे पञ्चग्राही गते च ते ॥ ५१ ॥<br>
भराग्रयोस्तथाकार्ये त्वेवमन्तरुदाहृतम् ।<br>
उपपीठोर्ध्वतः कुर्यादधिष्ठानन्तदुच्यते ॥ ५२ ॥<br>
उपपीठसमं वास्यात्तदर्धं वाथ सार्धकम् ।<br>
तमध्ये षट्कमानं यत् पूर्ववत् परिगृह्यताम् ॥ ५३ ॥<br>
अष्टविंशति भागान्तु तदुच्चन्तु समं भवेत् ।<br>
पङ्कित्नेत्रैक सप्तैक व्योम द्व्येकैक लोचनैः ॥ ५४ ॥<br>
पद्मं कर्णञ्च पद्मं च कुमुदं पद्म वाजने ।<br>
सदन्त गलकम्पौच महा वाजन माचरेत् ॥ ५५ ॥<br>
उपपीठोक्तरीत्यैतत् ऊनाधिक्ये समाचरेत् ।<br>
प्रवेश निर्गमौवापि तद्वदेव समाचरेत् ॥ ५६ ॥<br>
एतदन्तर्विधेयं चोपभद्रं भद्रमेव वा ।<br>
अधिष्ठानोर्ध्वतः कार्यः पादवर्गो द्विजोत्तमाः ॥ ५७ ॥<br>
अधिष्ठान समोवास्यात् द्विगुणो वा समीर्तितः ।<br>
तदन्तर्नवमानेवा पादाष्टांशोन्वितोथवा ॥ ५८ ॥<br>
गुलिकापाद पादैश्च नाटकै र्व्यालराजिभिः ।<br>
सिम्ह भूत गजैः पादैर्वर्गं सर्वत्र भूषयेत् ॥ ५९ ॥<br>
तदन्तः क्षुद्रपादैश्च नाराचैस्सुदृढन्नयेत् ।<br>
प्रस्तरः पादवर्गोर्ध्वे मानञ्चास्यनिगद्यते ॥ ६० ॥<br>
त्रिभागन्तु समारभ्य भागभाग विवर्धनात् ।<br>
नवभागावसानं स्यादलङ्गारश्च कथ्यते ॥ ६१ ॥<br>
तदुच्चे षोडशांशेतु गुणैक नयनाब्धिभिः ।<br>
व्योमैक चन्द्र चन्द्रांशैरुत्तरं वाजिनन्ततः ॥ ६२ ॥<br>
निद्रा कपोत मालिङ्गं वाजनं प्रतिवाजनम् ।<br>
प्रवेशो निर्गमञ्चैषां धामोक्तन्यायतो भवेत् ॥ ६३ ॥<br>
एतदाद्यतलं प्रोक्तं भद्रमेतत् समोदयम् ।<br>
पादान्तं वाथ भद्रान्तं ह्रास युक्तं च मूलतः ॥ ६४ ॥<br>
एकादि रसभागान्तं पार्श्वयोरुभयोरपि ।<br>
प्रवेश रहितं वा स्यात् एव मेवोप भद्रकम् ॥ ६५ ॥<br>
रथस्त्वेकतलः प्रोक्तो द्वितलाद्यन्वितोनवा ।<br>
षडादि त्रिंशदंशान्तं समं वा मूलपादतः ॥ ६६ ॥<br>
प्रस्तरोच्चं भवेन्मानं द्वितलाङ्घ्रि कपोतयोः ।<br>
अनेनैव प्रकारेण कारयेत् त्रितलादिकम् ॥ ६७ ॥<br>
छादयेत् फलकैरूर्ध्व तलं सारतरूद्भवैः ।<br>
एकाङ्गुल घनैरिष्ट घनैर्वा सुदृढं यथा ॥ ६८ ॥<br>
भद्रञ्चवोप भद्रञ्च छादयेदेव मेवसु ।<br>
न्यायेनानेन कर्तव्यः प्रवेशो निर्गमोपिवा ॥ ६९ ॥<br>
पादानां कार्यः प्रस्तराणाञ्च मञ्चतः ।<br>
प्रवेश निर्गमौ हित्वा कुर्याद्वारज्जु सूत्रकम् ॥ ७० ॥<br>
अनेकतलयुक्तं चेद्विशेषः कश्चिदिष्यते ।<br>
रथस्यारोहणार्थन्तु सोपानाकृति सन्निभम् ॥ ७१ ॥<br>
भद्रोक्तायाम विस्तारं मुखे पृष्ठ द्वयोस्तुवा ।<br>
प्रतिभौमण् प्रवेशस्यात् भद्रस्य मुनिपुङ्गवाः ॥ ७२ ॥<br>
सोपानं वा प्रकर्तव्यं तद्विधान समन्वितम् ।<br>
उपभद्र विहीनं वा भद्रं भारान्तमेव वा ॥ ७३ ॥<br>
एतत् सर्वं विहायाथ केवलान्तूपपीठकम् ।<br>
भारोपरि विधातव्यं तदूर्ध्वे देवसंस्थितिः ॥ ७४ ॥<br>
उपपीठं विहायास्मिन् केवलवामसूरकम् ।<br>
बहिः करणमेवस्या दन्तरत्र निगद्यते ॥ ७५ ॥<br>
पादवर्गेन्तरे क्षुद्रपादाः कम्पोपरिस्थिताः ।<br>
ऊर्ध्वकम्प निबद्धाश्च विधातव्या विचक्षणैः ॥ ७६ ॥<br>
तदूर्ध्व प्रस्ताराग्रस्ताः पञ्चग्राहियुतानवा ।<br>
विष्टराबहवः कार्यास्थलं प्रत्येकमाचरेत् ॥ ७७ ॥<br>
तुलामुखानुगाः कार्या ओजायुग्मा यथेष्टतः ।<br>
अयन्त्यस्युस्तदूर्ध्वेतु तदूर्ध्वेच्छादनं मतम् ॥ ७८ ॥<br>
तदूर्ध्वे च विजिः कार्या यथेष्ट धनतुङ्गतः ।<br>
नाना कीलक पट्टैश्च पञ्चग्राहिभिरेव च ॥ ७९ ॥<br>
नाराचैः क्षुद्र कीलैश्च ग्राहकैः पुलकादिभिः ।<br>
कोटिकैर्वक्रपट्टैश्व बन्धयेत् सुदृढं यथा ॥ ८० ॥<br>
एतद्रङ्गं समाख्यातं तोरणेन युतन्नवा ।<br>
पादाकूटयुतं तच्चेद्रथस्तन्मान मुच्यते ॥ ८१ ॥<br>
वेदतालं समारभ्य तालार्धेन निवर्धयेत् ।<br>
यावदष्टसवं पाददैर्घ्यमग्न्यङ्गुलादिकम् ॥ ८२ ॥<br>
पाद पाद विवृध्यातु तत्वाङ्गुल समावधि ।<br>
पाद विस्तार आखातो धाम पादा कृतिर्यथा ॥ ८३ ॥<br>
अग्रमूल शिखोपेतः पादाः कुम्भादि संयुताः ।<br>
बहुनीव्र समायुक्ताः फलकासु निवेशिताः ॥ ८४ ॥<br>
तालाधस्संस्थितैः विष्टैः पादमूलञ्च बन्धयेत् ।<br>
तथैवायसनालैश्च धारस्सुदृधं यथा ॥ ८५ ॥<br>
पादोर्ध्वे प्रस्तरं कुर्यात् लुपारोहण योग्यकम् ।<br>
शिखाकरणमार्गेण लुपारोहण क्रियान्विता ॥ ८६ ॥<br>
सौवर्णैस्तारजैर्लोष्टैस्ताम्रजैः वृक्षकैः दृधम् ।<br>
छादयेदन्य देशञ्च ओजस्तूपि समन्वितम् ॥ ८७ ॥<br>
रथस्त्वेवं समादिष्टश्शुभायादि समन्वितम् ।<br>
कथ्यते सचलेशेन विस्तारादायतोपिवा ॥ ८८ ॥<br>
उभाभ्यां सकलस्याथ नाहेनोत्तुङ्गतोथवा ।<br>
वर्धयेत् द्वित्रिवेदैश्च गुणितेक्रमशोहृते ॥ ८९ ॥<br>
सप्त भूतर्क्ष पातालैरायोन्यस्तारवारकौ ।<br>
तिथिस्स्यात् त्रिगुणं त्रिंशद्ध्स्तमेतद्रथेमतम् ॥ ९० ॥<br>
शकटे शिबिकादौच शुभेशुभ मुदाहृतम् ।<br>
रथस्य स्थापनं यश्च कथ्यते विप्रपुङ्गवाः ॥ ९१ ॥<br>
उद्वास्य तक्षकं शुद्ध तोयेन क्षालयेत् दृढम् ।<br>
गोमूत्र गोमयाम्भोभिः कुशोदैस्तज्जलैरपि ॥ ९२ ॥<br>
गव्येन प्रोक्ष्य पुण्याहं तोयसेचन माचरेत् ।<br>
अस्त्रोदेनापि सम्प्रोक्षय गन्ध पुष्पादिभिः यजेत् ॥ ९३ ॥<br>
कौतुकं बन्धयेत् पद्ममुकुले हृदयेन तु ।<br>
वस्त्रेणाच्छाद्य धामोक्त्या तत्वतत्वेश्वरान्वितम् ॥ ९४ ॥<br>
मूर्तिमूर्तीश्चरोपेतं चक्रेष्विन्दु दिवाकरौ ।<br>
दक्षिणोत्तर संस्थेषु क्रमशः परिकल्पयेत् ॥ ९५ ॥<br>
हरिमक्षेषु भारेषु यजेदाधार सञ्ज्ञिताम् ।<br>
उपपीठे वृषं यष्ट्वा धारेऽनन्तं प्रपूजयेत् ॥ ९६ ॥<br>
धर्मादींश्चरणेष्वेव मधर्मादींस्तदूर्ध्वत्ः ।<br>
अधश्चोर्ध्वच्छदेविद्वान् क्रमेण विनिवेशयेत् ॥ ९७ ॥<br>
फलका प्रस्तरस्याधश्चोर्ध्वं तत्रैव पङ्कजम् ।<br>
कर्णिकान्नवशक्तींश्च शिवासनम् अनुस्मरेत् ॥ ९८ ॥<br>
ब्रह्मा विष्णुश्च रुद्रश्च ईश्वरश्चरथाधिपाः ।<br>
शिखरेच सदेशानश्शिवस्यात् स्तूपिनायकः ॥ ९९ ॥<br>
पद्म कुड्मलकेनन्तो व्याप्तिं प्रासाद वर्त्मना ।<br>
तदग्रे स्थण्डिलं कृत्वा तस्मिन् सूत्राम्बरान्वितान् ॥ १०० ॥<br>
हेम कूर्चादि संयुक्तान्नव कुम्भान्निवेशयेत् ।<br>
तत्र मध्ये शिवं पूर्वेभानुम् इन्दुं तथानले ॥ १०१ ॥<br>
दक्षिणे हिमाधार शक्तिन्नि-ऋते घटे ।<br>
वारुणे वृषभं वायावनन्तं विनिवेशयेत् ॥ १०२ ॥<br>
धर्माद्यमुत्तरे कुम्भे शेषमीशान गोचरे ।<br>
गन्धाद्यैरर्चयित्वातु होमकर्म समाचरेत् ॥ १०३ ॥<br>
संस्थापित घटानांवा समन्ता द्वारथस्यतु ।<br>
नववा पञ्चकुण्डानि एकं वा पूर्वतस्थितम् ॥ १०४ ॥<br>
आवाह्य स्थण्डिलं वाथ कृत्वा कुण्डानि संस्कृतिम् ।<br>
शिवं साङ्गं प्रधानेतु तर्पयेच्छत सङ्ख्यया ॥ १०५ ॥<br>
भान्वादीन् स्व स्वदिक्कुण्डे पञ्चकल्पेद्वयं द्वयम् ।<br>
एक कल्पे गुरुस्वस्मिन् कुण्डे सर्वञ्च तर्पयेत् ॥ १०६ ॥<br>
समिदाज्यान्नलाजैश्च तिलैर्होमं समाचरेत् ।<br>
तत्वमूर्ति तदीशैश्च गुरुर्होमं माचरेत् ॥ १०७ ॥<br>
पलाशोदुम्बराश्वत्थ वटाः प्रागादि दिङ्मताः ।<br>
शम्यापामर्ग श्रीवृक्ष पिप्पलास्युर्विदग्गताः ॥ १०८ ॥<br>
पलाशश्च प्रधानस्य समिधस्सम्प्रकीर्तिताः ।<br>
पूर्णान्दत्वा द्वितीयेह्नि कृत कुम्भाग्नि पूजनः ॥ १०९ ॥<br>
सम्प्राप्त दक्षिणो मूर्ति धारदैवज्ञ शिल्पिभिः ।<br>
मुहूर्ते समनुप्राप्ते मन्त्रन्यासं समाचरेत् ॥ ११० ॥<br>
तत्तत् कुम्भस्थ पानीयैस्तत्तद्देशं सुसेचयेत् ।<br>
अनुक्तमत्र सामान्य स्थापनोक्तवदाचरेत् ॥ १११ ॥<br>
एवं रथं समापद्य यः कुर्यात् प्रोक्षणं नरः ।<br>
इहैव धनवाञ्च्छ्रीमान् वाञ्छितं फलमाप्नुयात् ॥ ११२ ॥<br>
रथमेवं सुसङ्कृत्य रथयात्रां समाचरेत् ।<br>
पैठीच शेखरीमण्डी त्रिविधा परिकीर्तिता ॥ ११३ ॥<br>
तिथ्यङ्गुलं समारभ्य व्योममात्र विवृद्धितः ।<br>
षण्णवत्यम्श कान्तस्तु शिबिका विस्तरोमतः ॥ ११४ ॥<br>
त्रिस्सप्ताङ्गुलमारभ्य वर्धये देकमात्रतः ।<br>
एकोन् द्विशतं याव दायामं परिकल्पयेत् ॥ ११५ ॥<br>
ईषिका बाह्यमाध्यमाध्यान्तर्मान मेतदुदाहृतम् ।<br>
पादबाह्यन्तु देवानां राज्ञामपि विशिष्यते ॥ ११६ ॥<br>
पादमध्यस्तु सामान्यो व्यासायामावधिर्मतः ।<br>
एव मेवेषिका बाह्या मध्यमं परिकीर्तितम् ॥ ११७ ॥<br>
पादेषिकान्तर्मानं यत् सर्वेषां परिकीर्तितम् ।<br>
त्रिचतुर्भूत षट् सप्त नवभिर्वत्सरो भवेत् ॥ ११८ ॥<br>
दैर्घ्यन्तेवच मन्वन्तवितस्तिरितिकीर्तिम् ।<br>
वित्स्तिरङ्गुलिर्वापि ज्ञेय मायादि शोभनम् ॥ ११९ ॥<br>
विस्तारेणाथवादैर्घ्यात् सकलेवाथवा नयेत् ।<br>
अष्टत्रित्रिवसुघ्नञ्च सूर्यैश्च मनुभिर्भजेत् ॥ १२० ॥<br>
वसुभिश्चोडुभिः स्त्रिघ्नः पर्यन्तम् केवलन्तु तत् ।<br>
त्रिंशद्भिः मुनिभिः विप्राः क्रमादायादयोमताः ॥ १२१ ॥<br>
आयोव्ययश्च योनिश्च नक्षत्रन्तिथिवारकौ ।<br>
विस्तारेणाथवायस्यादायामेनव्ययो भवेत् ॥ १२२ ॥<br>
योनिस्तेनैवनक्षत्रं विशालेन प्रकीर्तितम् ।<br>
विस्तारायाम संयोगात्तिथिर्वारस्तु तुङ्गताः ॥ १२३ ॥<br>
त्रिमात्र मेकमात्राभ्यां स्वव्यासार्धान्तमीरितम् ।<br>
हस्तान्तन्तुङ्गमानं स्यादलङ्कारस्तु कथ्यते ॥ १२४ ॥<br>
त्रिमात्रन्तु समारभ्य पादमात्र विवृद्धितः ।<br>
त्रिषडङ्गुल पर्यन्तमिषिकाविस्तरो मतः ॥ १२५ ॥<br>
व्योममात्रं समारभ्य पादमात्र विवृद्धितः ।<br>
सप्त मात्रान्तमुद्दिष्टमिषिका बहुलं द्विजाः ॥ १२६ ॥<br>
व्योममात्रात्तु पादर्द्धया सप्तमात्र समावधि ।<br>
हस्तमानं सुमुद्दिष्टं वृत्तं वाचतुरश्रकम् ॥ १२७ ॥<br>
वृत्ताश्रमायताश्रंवा हस्तरूपं प्रकीर्तितम् ।<br>
अष्टांशादम्श वृध्यातु स्वन्न्यास द्विगुणावधि ॥ १२८ ॥<br>
इष्टिका हस्तयोः कर्ण निर्गमः परिकीर्तितः ।<br>
किन्तु हस्ते विशेषोयं स्वव्यासाष्ट गुणावधि ॥ १२९ ॥<br>
पादमात्रात्तु पार्दद्ध्या चतुर्मात्र समावधि ।<br>
पट्टिका घन विस्तारो यथायोग्यं विधीयते ॥ १३० ॥<br>
व्यालैस्सिंहैः गजैरश्वैर्नरैर्विद्याधरादिभिः ।<br>
गुलिका पाद पादैश्च पट्टैर्हीनैश्च वाजनैः ॥ १३१ ॥<br>
क्षुद्रकम्पैश्च वल्लीभिर्नाराचैः कोणबन्धनैः ।<br>
यथा शोभांशमानैश्च कपोत प्रतिवाजनैः ॥ १३२ ॥<br>
झषैश्च वलयैः क्षुद्रगुलिकापाद बन्धनैः ।<br>
स्वर्णादितार ताम्रोर्थैः जन्तजैर्वृक्षजैस्तु वा ॥ १३३ ॥<br>
शिबिकालङ्कृतिं कुर्याद्यथा शोभं यथाबलम् ।<br>
एषा पैठी समाख्याता शेखरी शिखरान्विता ॥ १३४ ॥<br>
पादैर्मञ्चैश्च मौण्डीचेत् मण्डपाकार शोभिता ।<br>
शूकः कालश्च तिमिरः पनसो निम्बकार्जुनौ ॥ १३५ ॥<br>
मधूकः खदिरो योऽन्ये सार वृक्षास्समीरिताः ।<br>
वृक्षेरेतैः प्रकर्तव्या शिबिका लक्षणान्विता ॥ १३६ ॥<br>
अस्याश्च प्रोक्षणं कार्यं सिंहासन विधानतः ।<br>
वक्ष्ये पर्यङ्कमानश्च शिबिका विस्तरो यथा ॥ १३७ ॥<br>
तद्वद्विस्तार संयुक्तं त्रिगुणान्तर संयुतम् ।<br>
चतुष्पदादि संयुक्तं पादमानञ्च कथ्यते ॥ १३८ ॥<br>
त्र्यङ्गुलादङ्गुलद्धर्यातु पञ्चाशत् करजावधि ।<br>
पाद दैर्घ्यं समाख्यातं द्वयङ्गुलात् पादवृद्धितः ॥ १३९ ॥<br>
तिथि मात्र विशालं स्यात् पादमूले द्विजोत्तमाः ।<br>
अनेक गण्दिकोपेतन्नाना हीर समन्वितम् ॥ १४० ॥<br>
अनेक कर्ण सयुक्तं त्रिगुणान्तायसायुतम् ।<br>
तत् पार्श्वे त्विषिकां कुर्यात् फलकां वा द्विजोत्तमाः ॥ १४१ ॥<br>
फलकानाञ्च बाहुल्यं यथाशोभं यथाबलम् ।<br>
नानापट्ट समायुक्तन्नानावेत्र समायुतम् ॥ १४२ ॥<br>
नाना नाराच सम्बन्धं पुलकाद्यैश्च शोभितम् ।<br>
लोहजन्दन्तजं वाथ दारुजं मिश्रमेववा ॥ १४३ ॥<br>
शिबिकायद्वदायाद्यैः संयुक्तं सम्पदेभवेत् ।<br>
पर्यङ्कमे तत् कथितं बाल पर्यङ्कमप्यथ ॥ १४४ ॥<br>
प्रोच्यते शिबिकायाद्वत् कर्ण निर्गम वर्जितम् ।<br>
खट्वा पाद समायुक्तं पट्टिकाम् एक संयुतम् ॥ १४५ ॥<br>
पाद मूल विनिक्षिप्तः क्षुद्र चक्र समन्वितम् ।<br>
निम्बादि तरु संसिद्धं बाल पर्यङ्गमीरितम् ॥ १४६ ॥</p>
<p>इति उत्तरकामिक महातन्त्रे रथादि स्थापन विधिः एकसप्ततितमः पटलः ॥</p>
<p>७२। द्विसप्ततितमे पटले करणलक्षण विधिः</p>
<p>लक्षण करणानां च वक्ष्ये सङ्क्षेपतः क्रमात् ।<br>
याज्ञीयवृक्षजाश्शस्तास्समिधोद्वादशङ्गुलाः ॥ १ ॥<br>
सत्वचस्तास्समच्छेदा वक्रग्रन्थ्यादिवर्जिताः ।<br>
त्रिंशद्दर्भदलैर्गाधं ग्रथिता बाहुमात्रकाः ॥ २ ॥<br>
वेणिका वर्तुला वापि विष्टरा दर्भनिर्मिताः ।<br>
तन्माना ऋजवस्साग्रास्तत्कुण्डसमिदुद्भवाः ॥ ३ ॥<br>
निर्व्रणाश्च समच्छेदाः प्रोक्ताः परिधयस्समाः ।<br>
चत्वारो विष्टरास्तद्वन्मताः परिधयोऽपि च ॥ ४ ॥<br>
दर्भत्रयं समारभ्य व्योमदर्भविवृद्धितः ।<br>
षट्त्रिंशद्दर्भपर्यन्तं कूर्चार्थं दर्भमाहरेत् ॥ ५ ॥<br>
तत्सङ्ख्यामात्रदैर्घ्यं स्यात् किञ्चैकादशमात्रतः ।<br>
ग्रन्थिरर्धाङ्गुलात्पादवृद्धया स्याद् द्यङ्गुगावधि ॥ ६ ॥<br>
ग्रन्थेः प्रदक्षिणावर्तशिखामानं द्विमात्रतः ।<br>
वृद्ध्यैकमात्रया प्रोक्तं नवमात्रावसानकम् ॥ ७ ॥<br>
ग्रन्थ्यग्ररहिता वाथ कूर्चास्स्युस्त्वितरे मताः ।<br>
ब्रह्मविष्ण्वीश्वराः कूर्चमूलमध्यग्रगा मताः ॥ ८ ॥<br>
उत्कूर्चन्यासपक्षोऽयमधः कूर्चे विलोमगाः ।<br>
उत्कूर्चश्शान्तिदः प्रोक्तस्त्वधः कूर्चस्तु पुष्टिदः ॥ ९ ॥<br>
अन्तः कूर्चो न कर्तव्यः स विधेयोऽभिचारके ।<br>
द्वित्रिवेदशरैर्दर्भैर्मूलाग्रसहितैस्तु वा ॥ १० ॥<br>
पवितं दक्षिणावर्तग्रथितं तद्विवर्जितम् ।<br>
अनामिकाङ्गुलीयोगयोग्यरन्ध्र समन्वितम् ॥ ११ ॥<br>
प्रागुक्त ग्रन्धिशिखरं पवित्रमतिसुन्दरम् ।<br>
ईश्वराधिष्ठितं प्राग्वद्दक्षिणे चोभयत्र च ॥ १२ ॥<br>
करे संयोजनीयं स्यात् काले देवार्चनादिके ।<br>
अङ्गुलीयकमिष्टं स्यात्तदर्थं स्वर्णनिर्मितम् ॥ १३ ॥<br>
त्रयोविंशतिसङ्ख्यातदर्भैस्स्यान्निर्मितेन च ।<br>
अर्कमात्रादिषट्त्रिंशदङ्गुलावनतेन च ॥ १४ ॥<br>
यथेष्टान्तरयुक्तेन लम्बनेन समन्विता ।<br>
दर्भमाला विधेया स्यात् कनिष्ठाङ्गुलिनाहया ॥ १५ ॥<br>
रज्ज्वा चैव विधेया स्यात् साश्वत्थदलरञ्जिता ।<br>
आरभ्य हस्तत्रितयं त्र्ङ्गुलेन विवर्धनात् ॥ १६ ॥<br>
तिथिहस्तान्तदैर्घ्यं स्यात्तदर्धा विस्तृतिर्भवेत् ।<br>
सदृशे वान्तरेऽष्टांशे नवमानं प्रकीर्तितम् ॥ १७ ॥<br>
द्वारमानोच्चतत् प्रोक्तविस्ताराद्दैर्घ्यतोऽपि वा ।<br>
स्तम्भयोर्विष्टरस्यापि प्रमाणं त्र्ङ्गुलादितः ॥ १८ ॥<br>
पादाङ्गुलविवृद्ध्या तु त्रिंशन्मात्रान्तमीर्तितम् ।<br>
याज्ञिकैस्तरुभिः कुर्यात् प्रतिष्ठादौ च तोरणम् ॥ १९ ॥<br>
शिलयेष्टकयाऽन्यत्र दारुभिस्तोणं नयेत् ।<br>
इष्टमानेन खातं स्याच्छिखामानं तथैव च ॥ २० ॥<br>
विष्टरोर्ध्वे त्रिशूलानि नवशूलानि पञ्च वा ।<br>
सप्ताङ्गुलं समारभ्य व्योममात्रविवृद्धितः ॥ २१ ॥<br>
पक्षमात्रावसानं तुशूलदरिघ्यं प्रकल्पयेत् ।<br>
विस्तारात् पादवृद्ध्या तु द्व्यङ्गुलादर्कमात्रकम् ॥ २२ ॥<br>
यावत्तावद् घनं तेषामिष्टमानेन कारयेत् ।<br>
एवं तोरणमाख्यातं मङ्गलाष्टकमुच्यते ॥ २३ ॥<br>
नवाङ्गुलं समारभ्य वृद्ध्या व्योमाङ्गुलेन च ।<br>
षट्त्रिशन्मात्रपर्यन्तं दैर्घ्यं तेषु प्रकल्पयेत् ॥ २४ ॥<br>
पादमर्धं त्रिपादं वा विशालं तेषु कल्पितम् ।<br>
अन्तरेष्टविभागे तु नवमानमुदाहृतम् ॥ २५ ॥<br>
घनमेकाङ्गुलात्पादवृद्ध्या सप्ताङ्गुलावधि ।<br>
याज्ञीयवृक्षैलोहैर्वा मङ्गलाष्टकमाचरेत् ॥ २६ ॥<br>
दर्पणं पूर्णकुम्भं च वृषभो युग्मचामरम् ।<br>
श्रीवत्सं स्वस्तिकं शङ्खो दीपश्शैवाष्टमङ्गलम् ॥ २७ ॥<br>
अन्येषामपि देवानां देवीनां चाष्टमङ्गले ।<br>
वृषं त्यक्त्वा तदर्थं तु स्वस्ववाहनमाचरेत् ॥ २८ ॥<br>
शैवाष्टमङ्गलं कुर्याद्देवानां वाथ वर्णिनाम् ।<br>
ग्रामादौ स्वगृहे वापि यजमानानुरूपतः ॥ २९ ॥<br>
विलिखेद्दर्पणादीनि तन्मानमधुनोच्यते ।<br>
पञ्चाङ्गुलं समारभ्य व्योमाङ्गुल विवृद्धितः ॥ ३० ॥<br>
पञ्चविंशतिमात्रान्तं तेषां दैर्घ्यं समाचरेत् ।<br>
विस्तारस्तद्वशाज्ज्ञेयस्सपादं वाथ दर्पणम् ॥ ३१ ॥<br>
पादोनार्घेन वा तस्मिन् पादं तस्य प्रकल्पयेत् ।<br>
तथैव पूर्णकुम्भे तु पादमानं प्रकीर्तितम् ॥ ३२ ॥<br>
स्वास्यतिर्यग्लतोपेतं लतामानं ततो बहिः ।<br>
तथिव पादमुक्षे स्यात् स्थितो वा शयितोऽथवा ॥ ३३ ॥<br>
पादपद्मसमायुक्तं तूर्ध्वे छत्रसमायुतम् ।<br>
श्रीवत्सस्तु यथोद्दिष्टः स्वस्तिको ग्रामवेशने ॥ ३४ ॥<br>
शङ्खश्चोर्ध्वमुखो ज्ञेयस्सृष्टौ मुक्तौ विपर्ययात् ।<br>
श्रीवत्से पादपद्मं च छत्रं च विनिवेशयेत् ॥ ३५ ॥<br>
स्त्रीणां मूर्धनि वा कुर्याद्देवताः शृणुत द्विजाः ।<br>
दर्पणे पूजयेत्सूर्यं पूर्णकुम्भे जलेश्वरम् ॥ ३६ ॥<br>
चामरे मातरिश्वानं स्वस्तिके तु सरस्वतीम् ।<br>
शङ्खे तु विमलं दीपे पूजयेद्धव्यवाहनम् ॥ ३७ ॥<br>
लक्-ष्म्यां लक्ष्मी वृषं चोक्षे विन्यसेत्स्वाणुना गुरुः ।<br>
पूर्वस्मिन् पश्चिमे भागे चामरद्वितयं न्यसेत् ॥ ३८ ॥<br>
एकैकं दक्षिणे वामे वेदिकायं च विन्यसेत् ।<br>
हित्वाष्टमङ्ग्लं वाथ तत्स्थाने तान् प्रपूजयेत् ॥ ३९ ॥<br>
वज्रं शक्तिं च दण्डं च खड्गं पाशं तथाङ्कुशम् ।<br>
ध्वजं वाथ गदां पद्मं चक्रं च कारयेत् ॥ ४० ॥<br>
ध्वजाङ्कुशौ वा कर्तव्यौ दण्डं हित्वा द्विजोत्तमाः ।<br>
लोहैर्वा याज्ञिकैर्वृक्षैर्लोहश्चेद् बेरमानतः ॥ ४१ ॥<br>
देवान् कृत्वा तु हस्ताभ्यां कृताञ्जलिपुटान्वितान् ।<br>
जाये शक्ति गदे ज्ञेय शेषाः पुरुषलक्षणाः ॥ ४२ ॥<br>
नवतालप्रमाणेन तेषां लक्षणमुच्यते ।<br>
तन्मूर्ध्निकुटोर्ध्वे वा हस्ते वज्रादिकान्न्यसेत् ॥ ४३ ॥<br>
देहलब्धेन तेषां तु प्रमाणं प्रविधीयते ।<br>
षट्त्रिंशदङ्गुलायाममष्टाङ्गुलसुविस्तरम् ॥ ४४ ॥<br>
तिथ्यङ्गुलं समारभ्य द्विद्यङ्गुलविवर्धनात् ।<br>
मात्रैरेकोनपञ्चाशत् पर्यन्तैर्दीर्धमुच्यते ॥ ४५ ॥<br>
लोहजं यदि दारूत्थं नयेन्मात्राङ्गुलेन तु ।<br>
इष्टमानेन चैतेषां विस्तार इह कथ्यते ॥ ४६ ॥<br>
स्रुक्स्रुवौ विधिना कार्यौ तद्विधानमिहोच्यते ।<br>
तत्पार्श्वे वान्तरे वापि तद्बिलं विधिनाचरेत् ॥ ४७ ॥<br>
षट्त्रिंशदङ्गुलं पञ्चत्रिंशन्मात्रमथापि वा ।<br>
दैर्घ्यं तस्य रसाङ्गेषुवेदिकाङ्गुष्ठकर्णिका ॥ ४८ ॥<br>
त्रिगम्भीरा चतुष्पञ्चषट्कृतावटमण्डला ।<br>
सप्ताङ्गुलार्धविच्छिन्नचतुस्संवर्तितानना ॥ ४९ ॥<br>
कनिष्ठप्रथुनिर्यासा पुरोनिम्नाज्यनिर्गमा ।<br>
कलशोद्गतषण्णाहदण्डाग्रश्रुतिवेदिका ॥ ५० ॥<br>
यथेष्टं कलशे मानं व्द्यङ्गुला वेदिका यदि ।<br>
नानावाजनवेत्रैश्च पद्मपत्रैर्विचित्रिता ॥ ५१ ॥<br>
शुभा या स्रुक् शरावस्य यथापृष्ठाकृतिर्भवेत् ।<br>
कर्णपार्श्वैकमात्रोनशरावादामुखावधः ॥ ५२ ॥<br>
कनिष्ठानाहसंयुक्ततिर्यग्वेत्रयुता च स्रुक् ।<br>
अथवा त्रिंशदायाममष्टाङ्गुल सुविस्तरम् ॥ ५३ ॥<br>
तर्दर्धं तु घनं प्रोक्तमास्यं कौशिकमात्रकम् ।<br>
आस्यं त्रिकोणवत्कार्यं मध्ये बिलसमन्वितम् ॥ ५४ ॥<br>
कर्णे द्व्यङ्गुल इष्टस्स्याद्वेदिकाष्टाङ्गुला मता ।<br>
तदधो गण्डिका कार्या मात्रार्धादर्धवृद्धितः ॥ ५५ ॥<br>
दण्डो नवाङ्गुलः प्रोक्तस्तन्नाहस्स्यात् षडङ्गुलः ।<br>
मुष्ट्यष्।आङ्गुलमानेन तन्नाहोऽष्टाङ्गुलेन च ॥ ५६ ॥<br>
अथवान्यप्रकारेण स्रुङ्मानामिह कथ्यते ।<br>
द्वात्रिंशदङ्गुलायामं सप्ताङ्गुलसुविस्तरम् ॥ ५७ ॥<br>
तद्घनं तु चतुर्मात्रमास्यायामः षडङ्गुलः ।<br>
कर्णः पक्षाङ्गुलायामो विस्तारश्शरमात्रकः ॥ ५८ ॥<br>
सप्ता&quot;गुलायता वेदी पद्मं पक्षाङ्गुलं भवेत् ।<br>
गण्डिकैकाङ्गुला प्रोक्ता तन्नाहश्चाब्धिमात्रकः ॥ ५९ ॥<br>
रव्यङ्गुलेन दण्डस्सयान्नाहं भागार्धतो भवेत् ।<br>
तन्मूले कलशाकारो व्द्यङ्गुलो दशनाहकः ॥ ६० ॥<br>
पादं कलशमूले स्यादन्यथा वा निगद्यते ।<br>
षट्त्रिंशदङ्गुलायाममष्टाङ्गुलसुविस्तरम् ॥ ६१ ॥<br>
विस्तारार्धघनोपेतमास्यं सप्ताङ्गुलं भवेत् ।<br>
विस्तारेण च दैर्घ्येण सूकराननसन्निभम् ॥ ६२ ॥<br>
त्रिभागेन भवेदग्रं कृत्वा शेषं परित्यजेत् ।<br>
कर्णदैर्घ्यं द्विमात्रं स्याद्विस्तारं चतुरङ्गुलम् ॥ ६३ ॥<br>
वेदिकाष्टाङ्गुलायामा विस्तारस्सदृशो भवेत् ।<br>
त्रिमात्रं वा चतुर्मात्रं तन्मध्ये बिलमुच्यते ॥ ६४ ॥<br>
दण्डः षडङ्गुलः कार्यस्तन्मध्ये गण्डिकात्रयम् ।<br>
अर्धार्धाङ्गुलवृद्ध्या तु कर्तव्यं चतुरङ्गुलम् ॥ ६५ ॥<br>
त्रयोदशाङ्गुलो दण्डस्तन्मूले पूर्ववद्घटः ।<br>
स्रुक् स्यात् स्रुवेऽपि तद्योनिस्तन्मानं तस्ततो भवेत् ॥ ६६ ॥<br>
एकाद्वित्र्यङ्गुलैर्हीनं दीर्घं वा परिकल्पयेत् ।<br>
षडङ्गुलपशीणाहो दण्डमूले च पुष्करे ॥ ६७ ॥<br>
तदर्धमानकण्ठस्स्यात् क्रमेणैव कृशो भवेत् ।<br>
गोपुराकारवत् कार्यमाज्यस्थानं तदग्रके ॥ ६८ ॥<br>
पृष्ठे कुम्भद्वयोपेतं कर्षापूरस्य पुष्करः ।<br>
नूतनं करणं श्रेष्ठं पुराणं तदभावतः ॥ ६९ ॥<br>
पुराकरणं ग्राह्यं वित्तं दत्त्वा गुरोर्द्विजाः ।<br>
तदाज्ञापूर्वकं स स्यात्तद्भोग्यकरणं ततः ॥ ७० ॥<br>
सहस्राघोररजापस्यात् पुराणकरणग्रहे ।<br>
येन शास्त्रेण यत्स्थाने क्रिया पूर्वं प्रवर्तते ॥ ७१ ॥<br>
तत्र तच्छास्त्रसंसिद्धं करणं विहितं बुधाः ।<br>
अनुक्तमन्यतो गाह्यमुत्सवादिषु कर्मसु ॥ ७२ ॥<br>
अस्त्रं वा प्रतिमा वापि देवोपकरणादिकम् ।<br>
श्रेष्ठस्तद्धामसंसिद्धो न ग्राह्योऽन्यालयस्थितः ॥ ७३ ॥<br>
तल्लिङ्गादेर्विरुद्धत्वादायाद्यैरशुभैर्युतः ।<br>
तल्लिङ्गाद्यनुकूलं चेद्बेराद्यं यत् प्रतिष्ठितम् ॥ ७४ ॥<br>
तेनैवोत्सवकर्माद्यं विहितं मुनिपुङ्गवाः ।<br>
स्थानात् स्थानान्तरप्राप्तिदोषशुद्ध्यर्थमाचरेत् ॥ ७५ ॥<br>
समिदाज्यान्नकैश्शान्तिहोमं दशशतेन च ।<br>
ह्रस्वप्रासादमन्त्रेण प्रभूतयजनान्वितम् ॥ ७६ ॥<br>
तोरणानि पयोवृक्षजातिलक्षणवन्ति च ।<br>
पञ्चषट्सप्तहस्तानि कन्यसानां समुच्छ्रयः ॥ ७७ ॥<br>
वसुवेदाङ्गुलाग्राणि परेषां परिकल्पयेत् ।<br>
तेषु हस्तात् परः ख्यातः स्ववृद्ध्यर्होपलक्षितः ॥ ७८ ॥<br>
शाखयोरन्तरं तुल्यमुच्छ्रायेणान्यथा क्षयेत् ।<br>
शल्यवस्वङ्गुलान्वाथ परेषां षोडशाङ्गुलम् ॥ ७९ ॥<br>
एकादिवेदहस्तान्ततोरणे क्षुद्रमानके ।<br>
उदयार्धप्रमाणं वा यादादौ परिपठ्यते ॥ ८० ॥</p>
<p>इति उत्तरकामिकाखे महातन्त्रे करणलक्षणविधिर्द्विसप्ततितमः पटलः ॥</p>
<p>७३। त्रिसप्ततितमे पटले सौख्य कर्म विधिः</p>
<p>प्रतिष्ठोत्सवकर्मादावन्ते नित्योत्सवस्य च ।<br>
सौख्यकर्म प्रकर्तव्यं यथावच्छृणुत द्विजाः ॥ १ ॥<br>
सौख्यं च रुद्रकन्याभिः कर्तव्यं तद् द्विधा मतम् ।<br>
ससर्जाप्सरसो रुद्रः कौशिक प्रीतिकारणात् ॥ २ ॥<br>
तासां चिरन्तने वंशे तद्रुद्रगणिकाकुलम् ।<br>
अस्पृश्यं प्रतिलोमाद्यैः अजायत सनातनम् ॥ ३ ॥<br>
ता एव रुद्रकन्यास्स्युः कथ्यन्तेऽन्यैर्द्विजोत्तमाः ।<br>
देवतारुवने पूर्व विनोदार्थं मया पुरा ॥ ४ ॥<br>
कल्याणं वपुरास्थाय प्रविष्टं द्विजसत्तमाः ।<br>
तत्रस्था मुनिपत्न्यो मां दृष्ट्वा सादरमक्षमाः ॥ ५ ॥<br>
विश्लिष्टकेशवस्त्राधा जायन्ते मदनातुराः ।<br>
तथा विधाश्च तास्सर्वा दृष्टाः खलुमयादरात् ॥ ६ ॥<br>
मदालोकन मात्रेण दधते गर्भमक्षयम् ।<br>
तत्तद्गर्भभवा याश्च ता रुद्रगणिका मताः ॥ ७ ॥<br>
तास्सर्वास्तत्र सम्पूज्य कानो वृत्तिर्भविष्यति ।<br>
एवं पृष्टो ब्रवीम्येवं शृणुध्वं यन्मयोदितम् ॥ ८ ॥<br>
मदर्चनं तु यच्छ्रेष्टं तत् सौख्यसहितं यदि ।<br>
तदेव शुद्ध नृत्तं तु लक्षणं भरतोदितम् ॥ ९ ॥<br>
तत् पूजायां नियोज्यं तन्मत्प्रीत्यर्थं दिने दिने ।<br>
स्त्रीभिस्तद्वम्श जाताभिः पञ्चाचार्य समन्वितम् ॥ १० ॥<br>
इत्येवं तु क्रमेणोक्ते प्रणेमुस्ते महीतले ।<br>
मया तुष्टेन तास्सर्वा दीक्षिता दीक्षया खलुः ॥ ११ ॥<br>
आहूय नन्दिनं चादाय करमध्यगम् ।<br>
वेत्रं तस्माच्छिरांस्यासां स्पृष्टानि द्विजसत्तमाः ॥ १२ ॥<br>
ततः प्रभृति वर्तन्ते भुवि नन्दाव्य सञ्ज्ञया ।<br>
यतो दण्डेन संस्पृष्टं शिरो दण्डिन्य इत्यपि ॥ १३ ॥<br>
विख्यातास्तत्कुलोत्याभिः श्शुद्धनृत्तं प्रवर्त्यताम् ।<br>
नर्तको मर्दकश्चैव गायको वांशिकस्तथा ॥ १४ ॥<br>
तथा मौर विकश्चैव पञ्चाचार्याः प्रकीर्तिताः ।<br>
चतुर्वर्णानुलोमात्था नाट्यवेद कृतश्रमाः ॥ १५ ॥<br>
भावना गेयनृत्तज्ञा वाद्यज्ञान विशारदाः ।<br>
नव नाट्य रसज्ञाश्च मद्भक्ता वीत कल्मषाः ॥ १६ ॥<br>
तेषु श्रैष्ठ इति प्रोक्तो नर्तको नृत्तशास्त्रवित् ।<br>
नर्तने च स्वयं शक्तो मात्रागणन तत्परः ॥ १७ ॥<br>
मर्दको मल्ल विद्यायां सम्यक् कृतपरिश्रमः ।<br>
प्रवृत्ते शुद्धनृत्ते तु तदङ्गेक्षण तत्परः ॥ १८ ॥<br>
गायको गान विद्याज्ञस्सप्तस्वर विशारदः ।<br>
सप्त स्वर विभेदेन गायको गान नायकः ॥ १९ ॥<br>
वाऽंसिकस्तद्वदेव स्यात् किन्तु वंशकृतश्रमः ।<br>
सौख्ये तु वादयेद्वम्श मुदात्तादि विभेदतः ॥ २० ॥<br>
वादयेन्मुखं सौख्य काले मौर विको मतः ।<br>
नर्तको मर्दकोऽन्यश्च दक्षिणे तु व्यवस्थितौ ॥ २१ ॥<br>
गायको वाम्शिकाख्यश्च वामभागे व्यवस्थितौ ।<br>
अग्रे मौरविकस्सौख्ये वादयेन्मुखं तथा ॥ २२ ॥<br>
ताः पूर्वसंस्कृतास्सर्वाः यद्यप्यासां पुनर्भवात् ।<br>
पुनर्दीक्षा विध्येया स्यात् सा च लेशान्निगद्यते ॥ २३ ॥<br>
अनुकूल दिने स्वस्याः पञ्चसंवत्सराधिकाः ।<br>
पञ्चाशद्वत्सरान्तास्ता योग्या नैवेतराः क्वचित् ॥ २४ ॥<br>
मण्डपं सौख्य नृत्तार्थं कारयेल्लक्षणान्वितम् ।<br>
त्रस्त्रिंशत् कराद् द्विद्वि हस्ताभ्यां ह्वासयेद् द्विजाः ॥ २५ ॥<br>
देवादि शूलं पर्यन्तं श्रष्ट मध्याधम क्रमात् ।<br>
प्रत्येकं त्रित्रिमानानि तेष्विष्टं परिगृह्यताम् ॥ २६ ॥<br>
युग्मेष्वेवं परिग्रायं देवादिप्रक्रमादिदम् ।<br>
अथवा सर्व सामान्या मण्डपाः प्राग्विनिर्मिताः ॥ २७ ॥<br>
पङ्क्तिहस्तादि भेदेन तेन ग्राह्यास्तु नर्तन ।<br>
सर्वे च मण्डपाः कार्याः निवृत्त्यादि कलामयाः ॥ २८ ॥<br>
तन्मध्ये च विधातव्यं शुद्धनृत्तं यथाविधि ।<br>
नटेशं मण्डपेभ्यर्च्य साङ्गं गन्धादिभिस्ततः ॥ २९ ॥<br>
आहूय रुद्र गणिकाः प्रोक्सयेत् शङ्खवारिणा ।<br>
पञ्चाक्षरादि जप्तेन द्वाग्रे लेपिते पुनः ॥ ३० ॥<br>
आसनं प्रणवं तत्र कल्पयेत्तस्य मध्यमे ।<br>
क्षालितं वेत्रमादाय हेतितो येन देशिकः ॥ ३१ ॥<br>
संस्थाप्य वेत्रं पूर्वाग्रम् उत्तराग्रमथापि वा ।<br>
नन्दिनं तत्र सम्पूज्य गन्धपुष्पादिभ्र्गुरुः ॥ ३२ ॥<br>
नववस्त्रस्त्रगुष्णीषस्सोत्तरीयस्सुमाल्यकैः ।<br>
श्वेतचन्दन लिप्ताङ्गः आदिशैवोऽङ्गुलीयकैः ॥ ३३ ॥<br>
सम्प्राप्त दक्षिणः पञ्च निष्काद्या दक्षिणा अपि ।<br>
तच्छिष्यो वा तदादाय मूर्धादि क्रमशो न्यसेत् ॥ ३४ ॥<br>
शिवायनम इत्येवं समस्तं शिरसि न्यसेत् ।<br>
गन्धादिना समभ्यर्च्य प्राग्वद् वेत्रं पुनर्न्यसेत् ॥ ३५ ॥<br>
नामोक्त्वा नन्दपूर्वं तु सम्बुध्यन्तं यथा भवेत् ।<br>
नामान्तरं च दास्यामि दण्डिन्यस्तं महत्तरम् ॥ ३६ ॥<br>
मदीयोत्सव कालादौ तव नृत्तानुकूलतः ।<br>
एवं प्रशास्य तद्धस्ते प्रक्षिपेत् पुष्पसंहतिम् ॥ ३७ ॥<br>
तामादाय तदा दद्याद् गुरवेऽञ्जलिसंयुतम् ।<br>
पुनरादाय पुष्पाणि शिवाय विनिवेदयेत् ॥ ३८ ॥<br>
ततः पञ्चपदीत्यादि नृत्तं यद् भरतोदितम् ।<br>
शिव प्रीतिकरम् सौख्यं कारयेच्छिव सन्निधौ ॥ ३९ ॥<br>
एवं स्त्रीणां तु दीक्षा स्यात् पञ्चाचार्येषु कथ्यते ।<br>
देशिकस्य गृहे वाथ स्वगृहे वा मनोरमे ॥ ४० ॥<br>
देवेशं मध्यमे भागे समभ्यर्च्याङ्ग संयुतम् ।<br>
विन्यस्य तत्पुरः कुम्भं स्वर्णवस्त्रादि संयुतम् ॥ ४१ ॥<br>
पञ्चाक्षरेण जप्तेन तत्तोयमभिमन्त्रयेत् ।<br>
पञ्चाचार्यान् कृतस्नाताञ्शुक्लवस्तादिभिर्युतान् ॥ ४२ ॥<br>
तदम्भसा तु सम्प्रोक्ष्य शिरः कूर्चेन संस्पृशेत् ।<br>
पञ्चाक्षर समोपेतं तदा कर्माधि कारिता ॥ ४३ ॥<br>
प्रवेशो रुद्रकन्यानामादौ सङ्क्षिप्य कथ्यते ।<br>
निर्दिष्ट दिवसात् पूर्वं मङ्गलाङ्कुर माचरेत् ॥ ४४ ॥<br>
प्रासादस्य चतुर्दिक्षु पूर्वास्यं मण्डपद्वयम् ।<br>
विधाय मण्डपे पीठं बलिपीठ वशान्नयेत् ॥ ४५ ॥<br>
सर्वस्मिन्मण्डपे कुण्डं स्थण्डिलं वा तदग्रतः ।<br>
निष्पाद्य देवदेवेशं पूर्वेद्युस्सम्प्रपूजयेत् ॥ ४६ ॥<br>
गन्धाद्यैर्युग सङ्ख्याता रुद्रकन्या उपोषिताः ।<br>
धौतदन्ताश्च सुस्नातास्सर्वावयव शोभिताः ॥ ४७ ॥<br>
सर्वमङ्गल संयुक्ताः पञ्चाचार्या स्तथाविधाः ।<br>
कृतशर्वनताः शान्ता बद्धप्रतिसरान्विताः ॥ ४८ ॥<br>
अधिवास्य च पूर्वेद्युः प्रातरेनां क्रियां नयेत् ।<br>
संस्थाप्य देव देवेशं सहस्रकलशादिभिः ॥ ४९ ॥<br>
सम्पूज्य गन्धपुष्पाद्यैः प्रभूतहविषान्वितम् ।<br>
मण्डपाच्छिल्पिनं सम्यग् विसृज्यालिप्य गोमयैः ॥ ५० ॥<br>
पुण्योद प्रोक्षणं कृत्वा ब्राह्मणान् भोजयेत्ततः ।<br>
मध्यपीठस्य मध्ये तु यजेद्देवं सदाशिवम् ॥ ५१ ॥<br>
नटेश्वरं देव्या च सासनं ब्रह्मविग्रहम् ।<br>
साङ्गं चावरणोपेत मावृतिस्त्वधुनोच्यते ॥ ५२ ॥<br>
नन्दिनं पूर्वदेशेतु ब्रह्माणं दक्षिणे यजेत् ।<br>
स्कन्दं च पश्चिमे देशे विष्णुं सौम्ये समर्चयेत् ॥ ५३ ॥<br>
तत्बहिर्ल्लोकपालांश्च शस्त्रजालं बहिर्यजेत् ।<br>
पूर्वास्यां रुद्रमभ्यर्च्य गौरीदेव्या समन्वितम् ॥ ५४ ॥<br>
प्राग्वदावरणोपेतं ब्रह्माणं दक्षिणे यजेत् ।<br>
सरस्वत्या समोपेतं लोकपालादि संयुतम् ॥ ५५ ॥<br>
पश्चिमे मण्डपे स्कन्दं लोकपालादि संयुतम् ।<br>
उद्ग् विष्णुं यजेत् धीमान् लोकपालावृतिं बहिः ॥ ५६ ॥<br>
संस्कृत्य वह्निं कुण्डं च स्वस्ववह्नौ स्वदेवताम् ।<br>
आवाह्याभ्यर्च्य गन्धायैर्नाडी सन्धान पूर्वकम् ॥ ५७ ॥<br>
होमयेच्छत सङ्ख्यातामावृतिं दशसङ्ख्यया ।<br>
समिदाज्यान्न लाजैश्च तिलैः पूर्णां समाचरेत् ॥ ५८ ॥<br>
देवं सम्पूज्य रङ्गे तु शुद्धनृत्तं च कारयेत् ।<br>
प्रागुक्त विधिना पूर्वं संस्कृताश्चेद् द्विजोत्तमाः ॥ ५९ ॥<br>
तद्धीनाश्चेत्तु संस्कारं कृत्वा नृत्तं च कारयेत् ।<br>
नृत्तारम्भे च पूजा स्याद् देशिकस्य विशेषतः ॥ ६० ॥<br>
पञ्चाचार्येषु कन्यासु वस्त्राद्यैर्भूषणादिभिः ।<br>
भृतिं दद्यात्ततस्तासां यथा स्यात् प्रेम तुद्विजाः ॥ ६१ ॥<br>
नित्योत्सवान्ते कर्तव्यं सौख्यं तद्रुद्रकन्यया ।<br>
कृतस्नानाङ्ग भूषाढ्य शुक्लमाल्यादि युक्तया ॥ ६२ ॥<br>
पञ्चाचार्य समोपेतं रङ्गेशं प्राग्वदावृतिम् ।<br>
समभ्यर्च्य तदग्रेतु नव नाट्य रसान्वितम् ॥ ६३ ॥<br>
श्लोकार्थ भावनोपेतं शुद्धनृत्तं समाचरेत् ।<br>
ब्रह्मा विष्णुश्च रुद्रश्च सन्ध्यात्रयाधिपाः स्मृताः ॥ ६४ ॥<br>
प्रातर्मध्याह्वसायेषु क्रमाच्छ्लोकत्रयं पटेत् ।<br>
मन्दार पुष्प परिकीर्ण विचित्रगन्ध मत्तालिबृन्दमधुरध्वनि-<br>
गीतयुक्तः ।<br>
नानाविधाङ्ग करणै रभिवर्धमानः पुष्पाञ्जलिर्भवतु मे<br>
कमलासनाय ॥ ६५ ॥<br>
भावानु बन्धेन रसोत्तरेण नृत्तेन नृत्तागम सम्भवेन ।<br>
आमोद मत्तरलिभिर्रिकूजत् पुष्पाञ्जलिस्यात् पुरुषोत्तमाय ॥ ६६ ॥<br>
सान्तानिकादि शिव संस्कृत रुद्रकन्या ।<br>
नानाविधाभिनयकै रभिवर्धमानः ।<br>
नाना प्रसून निच्यै र्नृपराष्ट्र वद्ध्यै ।<br>
पुष्पाञ्जलिर्भवतु मे परमेश्वराय ॥ ६७ ॥<br>
स्थापने प्रोक्षणेन्यत्र प्रायश्चित्तेऽद्भुतादिए ।<br>
उत्सवे स्नपने मासपूजायां होमकर्मणि ॥ ६८ ॥<br>
धजारोहण कलादौ काम्यादौ च विशिष्यते ॥ ६८१।२ ॥</p>
<p>इति उत्तरकामिकाख्ये महातन्त्रे सौख्यकर्मविधिस्त्रिसप्ततितमः पटलः ॥</p>
<p>७४। चतुस्सप्ततितमे पटले वैशिष्य विधान विधिः</p>
<p>विधीयतेथ वैशिष्यं सर्वेषां सर्व कर्मसु ।<br>
आचार्यः साधकोन्यश्च पुत्रक स्समयीति च ॥ १ ॥<br>
महेश्वरेण पञ्चैते पुर्व पूर्व गुणाधिकाः ।<br>
संस्कारेण विशेषोऽयञ्जात्या वैशि।य मुच्यते ॥ २ ॥<br>
ब्रह्मणाद्याश्चतुर्वर्णास्त्वनुलोमाष्षडेवहि ।<br>
प्राग्वदेव गुणोत्कृष्टा जात्या वैशिष्य मीर्तितम् ॥ ३ ॥<br>
वयसा विद्ययाचैच भक्त्या वेराग्यतोऽपि वा ।<br>
योगेन क्रियया वाथ चर्ययापि विशिष्यते ॥ ४ ॥<br>
आदौ राजगुरू राजा तत्पत्नी तत्पुरोहितः ।<br>
तपुत्रा मन्त्रीणश्चैते विशिष्यन्ते क्रमेण तु ॥ ५ ॥<br>
आचार्यस्त्वर्चकश्चैव निष्कलस्येतरस्य च ।<br>
दैवज्ञश्च क्रमेणैषां वैशिष्यं शिवधामनि ॥ ६ ॥<br>
पश्चान्मठपती राजा तन्नियुक्तस्त्वनन्तरम् ।<br>
मद्भक्ता नैष्ठिका पश्चात् भौतिका भृति वर्जिताः ॥ ७ ॥<br>
परिचारक पूजकाश्च भक्ताश्च भृतिसंयुताः ।<br>
स्वतन्त्रगान कृद्विणा मन्त्र गानादि तत्पराः ॥ ८ ॥<br>
पञ्चाचार्याश्च मत्कन्या देवतास्यश्च वादकाः ।<br>
क्रमेणैषां च वैशिष्यं स्वस्वकर्मभिरीरितम् ॥ ९ ॥<br>
अनुक्तानामतोऽन्येषां तत्तत्कर्मानुरूपतः ।<br>
ब्राह्मणादि क्रणेणापि ज्ञात्वा वैशिष्यमादरात् ॥ १० ॥<br>
पूजयेद्देव कल्याणे पवित्रारोहणादिके ।<br>
सर्वेषामुदितं तेषां मुख्यन्तं देशिकाज्ञया ॥ ११ ॥<br>
देशिकोहमिति प्रोक्तो येन तेन गुरुर्वरः ।<br>
देशिकाज्ञा ममाज्ञा सा मयैवोक्ता शिवागमे ॥ १२ ॥<br>
तस्मादादौ तु सर्वेषां पूजनीयो यथाह्यहम् ।<br>
सन्मार्गादि क्रमेणापि वैशिष्यमिह संअतम् ॥ १३ ॥<br>
सन्मार्गी पुत्रमार्गी च सहमार्गी तथापरः ।<br>
दासमार्गी चतुर्धैषां क्रमात् वैशिष्य मिष्यते ॥ १४ ॥<br>
सन्मार्गी त्यक्त संस्कारस्समर्थः शुचि भक्तियुक् ।<br>
पुत्रमार्गी भवेत् सर्व शैवागमविशारदः ॥ १५ ॥<br>
पुत्री कृत जनश्चैवाचार्य स्सान्तानिकश्च सः ॥ १६ ॥<br>
सहमार्गी शिवार्चाग्नि जपहोमं परायणः ।<br>
प्रवेशक श्शिवज्ञानी त्वौप देशिक एव वा ॥ १७ ॥<br>
दासमार्गी शिवोद्यानलिङ्ग बिम्बालयादि कृत् ।<br>
शैव नृत्त नति स्तोत्र गान् कृद्द्रोहिमर्दकः ॥ १८ ॥<br>
एवं बहु प्रकारेण शैवैस्सह विचार्य च ।<br>
एवं गुण समायुक्तैः विशिष्यं परिकल्पयेत् ॥ १९ ॥</p>
<p>इति उत्तर कामिकाख्ये महातन्त्रे वैशिष्य विधान विधिः चतुस्सप्ततितमः<br>
पटलः ॥</p>
<p>७५। पञ्चसप्ततितमे पटले व्याधिनाश विधान विधिः</p>
<p>व्याधिनाश विधानं तु वक्ष्ये सङ्क्षेप्तः क्रमात् ।<br>
सर्वेषामपि मर्त्यानां भूपतीनां विशेषतः ॥ १ ॥<br>
गोगजाश्वाज महिष प्रमुखानां चतुष्पदाम् ।<br>
ज्वरमारिग्रहा वेशापस्मारेषु विशेषतः ॥ २ ॥<br>
क्षयशोफप्लिहागुल्मशूलाद्युन्माद शाधने ।<br>
वात पित्तकफोद्रेके दाहमोह वणोकटे ॥ ३ ॥<br>
महोदराश्मरी ग्रन्थि प्रमेहादि समुद्भवे ।<br>
एवमन्यमहाव्याधौ शिरोदृग्दन्तकर्णजे ॥ ४ ॥<br>
आस्याद्यङ्ग समुद्भूतरोगेऽनुक्ते समुत्थिते ।<br>
पालकादि समुत्पत्तौ गजादीनां द्विजोत्तमाः ॥ ५ ॥<br>
तद्व्याधि निवृत्यर्थं रोगानुत्पत्तिहेतेवे ।<br>
पुष्ट्यर्थं च बलार्थं च विधिर्गेशान्निगद्यते ॥ ६ ॥<br>
देवालये नदीतीरे पर्वते काननेऽपि वा ।<br>
अन्यस्मिन् पुण्यदेशे तु तत्तत्स्थाने स्वमन्दिरे ॥ ७ ॥<br>
गुप्ते मनोरमे शुद्धे गोमयेनानुलेपिते ।<br>
लिङ्गे वा मण्डले कुम्भे स्थण्डिले फलकादिषु ॥ ८ ॥<br>
शिवादि प्रमुखान्देवान् आवाह्याभ्यर्च्य पूर्ववत् ।<br>
गन्ध पुष्पैस्सधूपैश्च दीपैश्च हविषान्वितम् ॥ ९ ॥<br>
स्नपनेन समोपेतं पञ्चगव्यामृतादिना ।<br>
सम्पूज्येष्टमं देवं जपं कुर्याद्विचक्षणः ॥ १० ॥<br>
अयुतं वा तदर्धं वा अयुतार्धार्धमेव वा ।<br>
सहस्रं वा तदर्धं वा शतमष्टोत्तरं तु वा ॥ ११ ॥<br>
तत्तन्मन्त्रानुरूपेण जपकर्म समाचरेत् ।<br>
मन्त्रमुच्चार्य हे देव व्याधिं नाशय नाशय ॥ १२ ॥<br>
पठित्वा देवदत्तस्य पदं चात्र विशेषतः ।<br>
एवं जपं विधायैत दिष्टदेवे निवेदयेत् ॥ १३ ॥<br>
गन्ध पुष्पाक्षतोपेतं कुशदूर्वादलान्वितम् ।<br>
स्तुत्वा प्रणम्य देवेशं होमस्थानं समाश्रयेत् ॥ १४ ॥<br>
तत्पूर्वे चैश दिग्भागे चतुरश्रेऽथ वृत्तके ।<br>
कुण्डे वा स्थण्डिले वाथ शिवाग्निं विधिना नयेत् ॥ १५ ॥<br>
तन्मध्ये त्विष्टदेवं स्यातु समावाह्य समर्चयेत् ।<br>
गन्धाद्यैस्समिदाज्यान्नतिलः कल्पोदितैस्तु वा ॥ १६ ॥<br>
होमं जपाद्दशांशं तु शतमष्टोत्तरं तु वा ।<br>
कृत्वा पूर्णां समादाय तस्माद्भस्म विसर्जयेत् ॥ १७ ॥<br>
देवं कुम्भं शिवाग्निं च गत्वा कुम्भान्तिकं गुरुः ।<br>
होम कर्म निवेद्यास्मै देवं स्तुत्वा प्रणम्य च ॥ १८ ॥<br>
तत्कुम्भसंस्थतोयेन व्याधितं प्रोक्षयेत्सुधीः ।<br>
तद्भस्मालेपनं कुर्यात्तन्मन्त्र ध्यान संयुतम् ॥ १९ ॥<br>
रुद्रादिभ्यो बलिं दद्याद्दध्यन्नं सधृतं गुरुः ।<br>
होमान्ते वा बलिं दद्यादन्यथापि निगद्यते ॥ २० ॥<br>
कृत्वा प्रतिकृतिं पैष्टिं तदाकृत्यनु रूपतः ।<br>
गन्धपुष्पादिनाभ्यर्च्य तथा बल्यन्तमेव च ॥ २१ ॥<br>
नाना व्यञ्जन संयुक्तं पायसं मौद्गमेव वा ।<br>
शुद्धान्नं वाज्य संयुक्तं दध्यपूपादि संयुतम् ॥ २२ ॥<br>
प्रत्यहं तु त्रिसन्ध्यायामेककालेऽथवा पुनः ।<br>
चतुरे चैत्य वृक्षस्य मूले रथ्यामथापि वा ॥ २३ ॥<br>
मातृस्थान समीपे वा श्मशानादौ विनिक्षिपेत् ।<br>
यस्सत्वो देवदत्तं तु समाश्रित्येह वर्तते ॥ २४ ॥<br>
तस्यैवेष बलिर्भूयान्मन्त्रस्साधारणो मतः ।<br>
एकाहादि दशाहान्तं मासात्संवत्सरान्तकम् ॥ २५ ॥<br>
वत्सराच्छत वर्षान्तमात्मनः प्राणिनामिह ।<br>
बलिरेष समाख्यातो धूपदीपसमन्वितः ॥ २६ ॥<br>
पताकास्वादुपानीय युक्तसाधारणो मतः ।<br>
अथवान्य प्रकारेण व्याधिमोचनमुच्यते ॥ २७ ॥<br>
लिङ्गादौ देवमभ्यर्च्य जपहोमौ समाप्य च ।<br>
सौवर्णां राजतां वाथ शतनिष्क विनिर्मिताम् ॥ २८ ॥<br>
तदर्ध निर्मितां वाथ पञ्चविंशति निर्मिताम् ।<br>
दशनिष्कमिमां वाथ पञ्चनिष्क विनिर्मिताम् ॥ २९ ॥<br>
तदर्ध निर्मितां वापि निष्कमात्रमितं तु वा ।<br>
कुर्यात् प्रतिकृतिं विद्वान् वित्तशाठ्यं न कारयेत् ॥ ३० ॥<br>
रोगार्त रूपं निर्माय तत्तदाकृतिरूपतः ।<br>
कालरूपं तु वा नेमिरूपं रूपान्तरं तु वा ॥ ३१ ॥<br>
पूर्वोक्त विधिनाभ्यर्च्य तच्छिवाय प्रदापयेत् ।<br>
अनेन विधिना रोगी अरोगी स्यान्न संशयः ॥ ३२ ॥<br>
केवलं बलिदानं वा चतुर्मासान्तमेव वा ।<br>
पञ्चषण्मासपर्यन्तं यावत् व्याधि विनाशनम् ॥ ३३ ॥<br>
अथवान्य प्रकारेण व्याधिनाशनमुच्यते ।<br>
अष्टम्यां वा चतुर्दश्यां पर्वण्यापि च पक्षयोः ॥ ३४ ॥<br>
ग्रहणे विषुवे वापि द्वयोरयनयोरपि ।<br>
स्वजन्मर्क्षेऽनु जन्मर्क्षे शुद्धदेशे मनोरमे ॥ ३५ ॥<br>
गोमयेनानुलिप्तेऽथ प्रोक्षयेदस्त्रवारिणा ।<br>
स्थण्डिलं तत्र कृत्वान्ते साधयेत् कलशान्नवा ॥ ३६ ॥<br>
पञ्चविंशति सङ्खायतान् पञ्चसङ्ख्यानथापि वा ।<br>
एको वा मध्यमे तेषां घटस्स्याद्द्रोणपूरितः ॥ ३७ ॥<br>
ससूत्रान्सापिधानांश्च सवस्त्रान्हेम संयुतान् ।<br>
सर्वौषधि समायुक्तान्नानाबीज समन्वितान् ॥ ३८ ॥<br>
सकूर्चान् पल्लवोपेतांश्चन्दनाक्षत संयुतान् ।<br>
गन्धतोय समायुक्तांस्तत्तन्मन्त्र समन्वितान् ॥ ३९ ॥<br>
अभ्यर्च्य गन्धपुष्पाद्यैः धूपदीपैर्विशेषतः ।<br>
तत्तन्मन्त्रशतालब्धां स्तत्पूर्वे वा चतुर्ष्वपि ॥ ४० ॥<br>
होमं कुर्याद्विशेषेण कुण्डे वा स्थण्डिलेऽपि वा ।<br>
शिवाग्नौ जुहुयाद्धीमान् समिदाज्यान्न संयुतम् ॥ ४१ ॥<br>
तस्मात्तद्भस्म सङ्ग्राह्य व्याधितं स्नापयेद् गुरुः ।<br>
गोमयालिप्तदेशे तु फलकोपरि संस्ह्तितम् ॥ ४२ ॥<br>
तत्तदूत्तर देशस्थं स्नापयेद्रोगसंयुतम् ।<br>
निर्मृज्य पैष्टिकैवापि यवाद्यैर्गोमयोद्भवैः ॥ ४३ ॥<br>
स्नापयेत् संस्मरन्मन्त्रं तत्तद्ध्यान समन्वितम् ।<br>
प्रोक्षयेद्वाथ मन्त्रेण तद्भस्मालेपनं ततः ॥ ४४ ॥<br>
कुर्याद्रोगयुतस्सोपि पूजयेद्देशिकं तदा ।<br>
राज्ञां पट्टभृतां वाथ सामन्तानां महात्मनाम् ॥ ४५ ॥<br>
साधयेच्छत सङ्ख्यातान् कलशाष्टक संयुतान् ।<br>
पञ्चाशत् सङ्ख्यया तेभ्यो न हीनान् साधयेत्गुरुः ॥ ४६ ॥<br>
कलशेष्वपि सर्वेषु मनुरेकस्तु पूज्यते ।<br>
मध्यमे च विशेषेण तैस्तान् संस्नापयेद् गुरुः ॥ ४७ ॥<br>
अथान्योऽपि प्रयोगः स्याद् व्याधिनाशो विशेषतः ।<br>
आदित्योदयमारभ्य जले स्थित्वा मनुं जपेत् ॥ ४८ ॥<br>
अयुतं वा तदर्धं वा तदर्धं वा सहस्रकम् ।<br>
शतमष्टोत्तरं वापि प्रत्यहं जपमाचरेत् ॥ ४९ ॥<br>
सर्वत्र तर्पणं कुर्यात् प्रागुक्तैर्वक्ष्यमाणके ।<br>
होमेन समसख्यां वा जप तुल्यं परं मतम् ॥ ५० ॥<br>
शक्तश्चेज्जलमध्यस्थो जपेन्नित्यं समाचरेत् ।<br>
अनेनापि प्रकारेण भूर्जपत्र त्वगादिके ॥ ५१ ॥<br>
सुमुहूर्ते सुलग्ने तु व्याधितस्यानुरूपके ।<br>
कुङ्कुमेन लिखेद्वर्णां तद्देवेज्यापुरस्सरम् ॥ ५२ ॥<br>
पूर्वहोमसमायुक्तं जपतर्पणं संयुतम् ।<br>
विधाय जपमात्रं वा गोरोचनयुतं तु वा ॥ ५३ ॥<br>
शलाकया लिखित्वार्णान्नाराचेनाथवा गुरुः ।<br>
सम्पूज्य गन्धपुष्पाद्यैः र्गुलिकां कारयेत्ततः ॥ ५४ ॥<br>
स्वर्णेन रजतेनाथ बध्वा ताम्रेण तत्नुना ।<br>
लाक्षया वाथ सा धार्या यावत् व्याधि विमोचनम् ॥ ५५ ॥<br>
दुर्बलो बलवान्धीर स्सर्वैस्सम्पूज्यते भुवि ।<br>
कर्णे वा कण्ठदेशे वा शिखायां वा करेऽपि वा ॥ ५६ ॥<br>
नाधः कटि प्रदेशाच्च मन्त्रसन्निधि हेतवे ।<br>
प्रत्यहं पूजनीयो वा मन्त्रस्सर्वफलप्रदः ॥ ५७ ॥<br>
जपं वा कारयेन्नित्यं पूजां श्रद्धासमन्वितः ।<br>
पूजां होमं च वा नित्यं जपतर्पण संयुतम् ॥ ५८ ॥<br>
एवं करोति यो मर्त्य स्सोऽनिष्टैर्विप्रयुज्यते ।<br>
बलवान् प्रियदर्शश्च राजा धार्माधिको भवेत् ॥ ५९ ॥<br>
अशक्तानां च सर्वेषां शक्तः कर्मणि देशिकः ।<br>
तन्नियुक्तो वाथवा नान्यो विशेषाद्राज कर्मणि ॥ ६० ॥<br>
विस्वासस्तत्र कर्तव्यो यः परानुग्रहे रतः ।<br>
सर्वत्र सर्वधा सोऽयमादिशैवः प्रक्रीर्तितः ॥ ६१ ॥<br>
गजानां बाधकादौ तु रोगे शान्तिरिहोच्यते ।<br>
मध्ये वा गजशालायां शूलस्थाने मनोरमे ॥ ६२ ॥<br>
शिवस्य हर्म्ये विष्ण्वो र्वा दुर्गाया भास्कररस्य च ।<br>
विघ्नराजस्य शास्तुश्च मातृणामालयेऽपि वा ॥ ६३ ॥<br>
नद्यास्तीरे तटाकस्य देवोद्यानेऽन्यदेशके ।<br>
गोमयेनोपलिप्याथ प्रोक्षयेदस्त्र वारिणा ॥ ६४ ॥<br>
स्थण्डिलं विधिना कृत्वा शालिभिस्तण्डुलैस्ततः ।<br>
लाजदर्भ समायुक्तं द्रोणतोय प्रपूरितम् ॥ ६५ ॥<br>
स कूर्चं सापिधानं च गन्धोदक समन्वितम् ।<br>
एला कुङ्कुम कर्पूर फलत्रय समन्वितम् ॥ ६६ ॥<br>
दूर्वापत्र समायुक्तं श्वेततण्डुल चर्चितम् ।<br>
तत्र साङ्ग मघोरास्त्रं सासनं सम्यगर्चयेत् ॥ ६७ ॥<br>
पङ्कजासन मध्यस्थं षड्भुजं सत्रिलोचनम् ।<br>
सर्वाभरण संयुक्तं पूर्ण चन्द्र समप्रभम् ॥ ६८ ॥<br>
कपालशूल संयुक्तं धनुर्बाण समन्वितम् ।<br>
ऊर्ध्वकेशं विरूपाक्षं खड्गखेटकधारिणम् ॥ ६९ ॥<br>
एवं ध्यात्वा द्विजश्रेष्टा अघोरास्त्रस्वरूपणम् ।<br>
पूर्वोक्ता कृतिसंयुक्तं श्वेतवर्णमथापि वा ॥ ७० ॥<br>
गन्ध पुष्प समायुक्तं धूपदीप समायुतम् ।<br>
नैवेद्यमुपपदंशाद्यं सताम्बूलं निवेदयेत् ॥ ७१ ॥<br>
सहस्रं वा तदर्धं वा शतमष्टोत्तरं तु वा ।<br>
प्रत्यहं तु जपं कुर्यादस्त्रराजेन देशिकः ॥ ७२ ॥<br>
तस्याग्रे वैशदिग्भागे वृत्ते वा चतुरश्रके ।<br>
कुण्डे वा स्थण्डिले वापि शिवाग्नौ होममाचरेत् ॥ ७३ ॥<br>
समिदाज्य चरूपेतं तिलतण्डुल संयुतम् ।<br>
क्षीरवृक्ष समुद्भूता बिल्वजा ब्रह्म वृक्षजाः ॥ ७४ ॥<br>
समिधस्सम्प्रशस्तास्स्युः दूर्वाहोमोऽथवा मताः ।<br>
संहस्रं वा तदर्धं वा शतमष्टोत्तरं तु वा ॥ ७५ ॥<br>
प्रायश्चित्तं ततो हुत्वा पूर्णामन्ते समाचरेत् ।<br>
तद्भस्म सङ्ग्रहं कृत्वा देवं कुम्भे विसर्जयेत् ॥ ७६ ॥<br>
तत्तो प्रोक्षणोपेतं भस्मलेपनं नित्यशः ।<br>
ग्रहा रोगाश्च नश्यन्ति तेषां पुष्टिश्च जायते ॥ ७७ ॥<br>
अनुत्पत्तिश्च रोगाणां तेषामायुष्यमेव च ।<br>
स्यात्तेषां विजयी स्वामी यत्रैष क्रियते विधिः ॥ ७८ ॥<br>
रुद्रादिभ्यो बलिं दद्यात् क्षेत्रपालान्तिमं यथा ।<br>
बलिभिर्लोकपालेभ्यः कृतगोमय मण्डले ॥ ७९ ॥<br>
गजशाला समीपे वा होमस्थानेऽथवा बैः ।<br>
एष एव विधिः प्रोक्तो हयादीनां तु रक्षणे ॥ ८० ॥<br>
किं तु धूम्रनिभो देवो ध्यातव्यस्साधकोत्तमाः ।<br>
गज यूथं हयाजं वा गोमहिष्यादिकं तु वा ॥ ८१ ॥<br>
सम्यक् संरक्षणीयं स्यात् अस्त्रराजाहितं तदा ।<br>
तत्सर्वं व्याधिनिर्मुक्तं हृष्ट पुष्टं विचिन्तयेत् ॥ ८२ ॥<br>
पूर्वाह्ने वाथ मध्याह्ने रात्रावेतत्समाचरेत् ।<br>
एककालं द्विकालं वा त्रिकालं वा विशिष्यते ॥ ८३ ॥<br>
नित्यं यः कारयेद्राजा स पुण्यो विजयी भवेत् ।<br>
साधकं पूजयेत् कर्ता सन्तुष्टस्य यथा भवेत् ॥ ८४ ॥<br>
हयानां च गजानां च रक्षणं चान्यथोच्यते ।<br>
तर्पणं प्रथमं कृत्वा जलेन तदनन्तरम् ॥ ८५ ॥<br>
कुम्भेऽधोरं समभ्यर्च्य स्थण्डिले शास्त्रचोदिते ।<br>
अष्टद्रोणैस्तदर्धैवा खारिभिः द्रोणनिर्मितैः ॥ ८६ ॥<br>
तदर्धैर्वा दरिद्रश्चेत् तस्याप्यर्धेण वा द्विजाः ।<br>
व्रीहिभिः स्थण्डिलं कृत्वा तत्तदर्धैश्च तण्डुलैः ॥ ८७ ॥<br>
तिलैर्लाजसमोपेतैः गन्धपुष्प समन्वितम् ।<br>
तन्मध्ये द्रोण सम्पूर्णं कुम्भं विन्यस्य देशिकः ॥ ८८ ॥<br>
सापिधानं सकूर्चं च ससूत्रं पल्लवान्वितम् ।<br>
पूर्वोक्त द्रव्य संयुक्तं गन्धतोयप्रपूरितम् ॥ ८९ ॥<br>
तन्मध्येऽघोरमावाह्य पूर्वोक्त ध्यान संयुतम् ।<br>
चन्दनं च लघूपेतं पुष्पं धूपं च दीपकम् ॥ ९० ॥<br>
नैवेद्यं च निवेद्याथ शुद्धं पायसमेव वा ।<br>
ताम्बूलेन समोपेतं होमं पश्चात् समापयेत् ॥ ९१ ॥<br>
समिदाज्य चरूपेतं तिलसर्षप लाजकैः ।<br>
क्षीरवृक्षसमुत्पन्न समिद्भिर्दूर्वयाथवा ॥ ९२ ॥<br>
सहस्रं वा तदर्धं वा शतमष्टोत्तरं तु वा ।<br>
पञ्चाशत्सङ्ख्यया वाथ पञ्चविंशति सङ्ख्यया ॥ ९३ ॥<br>
प्रतिद्रव्यं च जुहुयात् अघोराणुं समुच्चरन् ।<br>
अघोरास्त्रं तत्सख्यं भक्ताद्य चोत्तरामुखः ॥ ९४ ॥<br>
कुण्डद्वये वा होतव्यम् एकस्मिन्स्थण्डिलेऽपि वा ।<br>
पूर्णाहुति प्रधानेन मनुना तर्पयेन्नवा ॥ ९५ ॥<br>
पृथक् पूर्णाहुतिं दत्वा तदन्ते बलिमाचरेत् ।<br>
साज्येनान्नेन मध्ये तु दिक्वष्टासु बलिं नयेत् ॥ ९६ ॥<br>
अघोरास्त्रेण मन्त्रेण बलिः स्वाहान्त ईरितः ।<br>
कुण्डस्यैशान दिग्भागे बलिमेनं तदाचरेत् ॥ ९७ ॥<br>
अघोररास्त्र महाज्वाला विस्फुलिङ्ग शिखान्वितः ।<br>
पूजितस्तर्पितो येन बलितुष्टोऽधुना ततः ॥ ९८ ॥<br>
रक्ष रक्ष गजानस्य स्वामिनं च विशेषतः ।<br>
स्वाहान्ते बलिरिष्टः स्यात् तर्पणं च विशेषतः ॥ ९९ ॥<br>
पूर्वाह्ने वाथ मध्याह्ने रात्रौ कुर्यात् क्रियामिमाम् ।<br>
महाबलिश्चेत् कर्तव्यो मध्यरात्रे समाचरेत् ॥ १०० ॥<br>
अन्नं मधुघृतोपेतं दधिलाज समन्वितम् ।<br>
कदलीफल संयुक्त मपूपैश्च समन्वितम् ॥ १०१ ॥<br>
नानाघोषसमायुक्तं भैरवाद्यैस्समन्वितम् ।<br>
दीपहीन बलिं दद्यात् ग्रामादौ नित्यमेव च ॥ १०२ ॥<br>
विशेषाद्राज सदने रक्ष्यस्थाने द्विजोत्तमाः ।<br>
अघोरास्त्र ध्वजोपेतं मौनव्रत समन्वितम् ॥ १०३ ॥<br>
क्षेत्रपालबलिं दद्यात् रुद्रादिभ्यो यथाबलिम् ।<br>
तदन्ते कुम्भतोयेन व्याधितान् प्रोक्षयेत्ततः ॥ १०४ ॥<br>
अघोरं च तदस्त्रं च तस्मिन् काले समुच्चरन् ।<br>
तन्मन्त्रमन्त्रितं भस्म दद्यान्मन्त्रद्वयं स्मरन् ॥ १०५ ॥<br>
दद्यात् होमोद्भवं भस्म नीरोगास्युर्द्विजोत्तमाः ।<br>
गुरुं सन्तोषयेत् कर्ता भोजनाद्यश्च देशिकम् ॥ १०६ ॥<br>
तुष्टेन गुरुणा सर्वं तुष्टं स्थावर जङ्गमम् ।<br>
आलयादावघोरं तु कृत्वा संस्थाप्य देशिकः ॥ १०७ ॥<br>
शैलादावर्चयेन्नित्यं होमं च बलिमाचरेत् ।<br>
कृत्वादौ घटसंस्थं तु न्यस्य पूजादिकं नयेत् ॥ १०८ ॥<br>
व्याधयस्सोपसर्गाश्च नश्यन्त्यस्मिन्धरातले ।<br>
केवलं तर्पणं वाथ पूजां हवन संयुताम् ॥ १०९ ॥<br>
केवलं यजनं होमं बलिं नित्यं समाचरेत् ।<br>
मर्त्यानामपि सर्वेषाम् एतत्सामान्यमुच्यते ॥ ११० ॥<br>
होमयेज्जपकार्यं तु पूजान्ते नित्यमाचरेत् ।<br>
केवलं वा जपं कुर्यात् सर्वोपद्रव शान्तये ॥ १११ ॥<br>
उच्च्यतेन्यप्रकारेण गजानां व्याधिनाशनम् ।<br>
शुद्धदेशमनुप्राप्य गोमयेनानुलेपयेत् ॥ ११२ ॥<br>
द्रोणपूर्णं समादाय कुम्भं बिम्ब समप्रभम् ।<br>
तन्तुना वेष्टयित्वा तु द्रोण ब्रीहि विनिर्मिते ॥ ११३ ॥<br>
तदर्ध तण्डुलोपेते तण्डुलार्ध तिलान्विते ।<br>
तिलार्ध लाजसंयुक्ते स्थण्डिले स्नापयेत् बुधः ॥ ११४ ॥<br>
तन्मध्ये विन्यसेत् कूर्चं पञ्चदर्भ विनिर्मितम् ।<br>
विन्यसेत् कुम्भमध्ये तु द्रव्याण्येतानि चन्दनम् ॥ ११५ ॥<br>
फलत्रय समायुक्तं कुष्टोशीरसमन्वितम् ।<br>
एलालवङ्ग संयुक्तं चूर्णितानि विनिक्षिपेत् ॥ ११६ ॥<br>
छादयित्वा पिधानेन कल्पयेदासनं बुधः ।<br>
आधाराख्यमनन्तं च धर्माद्यं च चतुष्टयम् ॥ ११७ ॥<br>
अधर्मादि चतुष्कं तु अधश्चोर्ध्वछदान्वितम् ।<br>
तन्मध्ये संस्मरेत् पद्मं बीजनालदलानि च ॥ ११८ ॥<br>
कर्णिकास्वस्व मन्त्रेण पूजये दासनं गुरुः ।<br>
मूर्ति भूतं स्मरेत् कुम्भं पूर्वोक्तध्यान संयुतम् ॥ ११९ ॥<br>
तन्मध्ये प्रणवं देवमघोरं दक्षिणामुखम् ।<br>
अघोराणुम् समुचार्य यजेत् पाद्यादिभिर्गुरुः ॥ १२० ॥<br>
चन्दनोशीर संयुक्तं पादयोः पाद्यमाचरेत् ।<br>
एलालवङ्ग संयुक्तं फलत्रय समन्वितम् ॥ १२१ ॥<br>
दद्यादाचमनीयापः पश्चादष्टाङ्ग मर्घ्यकम् ।<br>
आपः क्षीर कुशाग्राणि तण्डुलास्सुमनास्थिलाः ॥ १२२ ॥<br>
अर्घ्योष्टाङ्ग इति प्रोक्तो यवैस्सिद्धार्थकैस्सह ।<br>
चन्दन लघु कुष्टं च गन्धाद्यं त्रयमुच्यते ॥ १२३ ॥<br>
नाना पुष्पाणि पत्राणि धूपं दद्यादनन्तरम् ।<br>
तत्पद्मदलमूले तु दक्षिणेऽस्त्रं समुच्चरन् ॥ १२४ ॥<br>
अघोरास्त्रं समभ्यर्च्य प्राग्वत् पाद्यादिकं गुरुः ।<br>
दत्वा स्वावरणोपेतं निरावरणमेव वा ॥ १२५ ॥<br>
भैरवानथसिताङ्गादीन् पूजयेत् प्राग्दिगादितः ।<br>
असिताङ्गो रुरुश्चण्डः क्रोत उन्मत्त भैरवः ॥ १२६ ॥<br>
कपाली भीषणश्चैव संहारश्चाष्टमः स्मृतः ।<br>
तद्बाह्ये लोकपानिष्ट्वा तदस्त्राणि च तद्बहिः ॥ १२७ ॥<br>
अस्त्रावरण मात्रं वा लोकभृद्भैरवैर्वतान् ।<br>
गन्धाद्यै रावृतानिष्ट्वा दीपमाज्य समुद्भवम् ॥ १२८ ॥<br>
नैवेद्यं सोपदंशं तु साज्यं देवाय कल्पयेत् ।<br>
अघोराय तदस्त्रय पानीयं च निवेदयेत् ॥ १२९ ॥<br>
विनिवेद्य च ताम्बूलं जपेदष्टोत्तरं शतम् ।<br>
अघोराय तदस्त्राय सन्निवेद्य जपं गुरुः ॥ १३० ॥<br>
तदग्रे होमयेद्विद्वान् स्थण्डिले सैकते बुधः ।<br>
प्राग्वत् कुण्डस्य संस्कारं पञ्चसंस्कार संस्कृते ॥ १३१ ॥<br>
यजनोक्त क्रमेणैव वह्नावावाह्य होमयेत् ।<br>
क्षीर वृक्ष समिद्भिश्च घृतेन चरुणा पुनः ॥ १३२ ॥<br>
लाजैश्च तण्डुलोपेतैः तिलैरष्टोत्तरं शतम् ।<br>
ताम्बूलं जुहुयादन्ते स्वदेवायास्त्र रूपिणे ॥ १३३ ॥<br>
होमं कृत्वा तदन्ते तु पूर्णाहुतिमथाचरेत् ।<br>
अघोरेण च तद्भस्म सङ्ग्राह्यास्त्रेण रक्षयेत् ॥ १३४ ॥<br>
भोगाङ्गं च लयाङ्गं च कृत्वा वह्निं विसर्जयेत् ।<br>
होमकर्म निवेद्याथ कुम्भस्थेऽघोर रूपिणे ॥ १३५ ॥<br>
प्रार्थयेद्वाच्छितं कर्म लब्धानुज्ञस्ततो बुधः ।<br>
दत्वा पराङ्मुखार्घ्यं तु भोगाङ्गान्युपसंहरेत् ॥ १३६ ॥<br>
कृत्वा लयाङ्गमस्ताणुमघोरमुपसंहरेत् ।<br>
हृत्सरोरुह मध्ये तु स्व्स्यान्यानपि शम्बरान् ॥ १३७ ॥<br>
तस्मादुद्धृत्य कुम्भं तु व्याधिस्थभिषेचयेत् ।<br>
प्रोक्षयेद्वाथ तत्तोयैः प्रत्यहं त्वेवमाचरेत् ॥ १३८ ॥<br>
सर्वार्थं तद्भुवं वाथ सेचयेदङ्कणादिकान् ।<br>
हित्वाघोरमघोरास्त्रं कुम्भमध्येऽथवार्चयेत् ॥ १३९ ॥<br>
एकाहं वा त्र्यहं वाथ पञ्चसप्ताहमेव वा ।<br>
पक्षाहं वाथ मासं वा द्वित्रिमासमथापि वा ॥ १४० ॥<br>
प्रत्यहं वा प्रकर्तव्यं पालकादि ज्वरापहम् ।<br>
यत्रैतत् क्रियते शान्तिर्नष्टरोगा गजादयः ॥ १४१ ॥<br>
पुष्टाश्चैव भवेयुस्ते नात्र कार्या विचारणा ।<br>
तद्वज्जगत्पतिः पुष्टो नीरोगी च भवेद्ध्रुवम् ॥ १४२ ॥<br>
एष एव विधिः कार्यो ह्यश्वानां रोगशान्तये ।<br>
महिषाज गवामेवं कारयेद्विजसत्तमाः ॥ १४३ ॥<br>
अथोपयुक्तं यद् द्रव्यम् आचार्याय प्रदापयेत् ।<br>
प्रत्यहं भोजनादीनि दद्यादाज्य समन्वितम् ॥ १४४ ॥<br>
तदन्ते दक्षिणां दद्याद् यथाशक्त्या नृपोत्तमाः ।<br>
एवं वाह्नि च रात्रौ वा कर्म नित्यं समाचरेत् ॥ १४५ ॥<br>
होमान्ते तु बलिं दद्यात् रात्रौ प्रत्यहमाचरेत् ।<br>
गजानां वा हयानां वा शालायमङ्कणेऽपि वा ॥ १४६ ॥<br>
तत्समीपेऽथवा कार्यो बलिरन्नाज्य संयुतम् ।<br>
शुद्धे मनोरमे देशे गोमयेनोपलेपयेत् ॥ १४७ ॥<br>
सम्प्रोक्ष्य त्वम्भ साधोर मघोरास्त्र समन्वितम् ।<br>
वज्रादि चक्र पर्यन्तं शस्त्रावरण संयुतम् ॥ १४८ ॥<br>
गन्धाद्यै रर्चयित्वा तु स्वाहान्तं बलिमाचरेत् ।<br>
वायु वारुण दिग्भागे क्षेत्रेशस्य बलिं क्षिपेत् ॥ १४९ ॥<br>
हित्वाघोरमघोरास्त्रं केवलं मध्यमे यजेत् ।<br>
अस्त्रावरण संयुक्तं रुद्रादिभ्यो यथा बलिः ॥ १५० ॥<br>
यत्रैष क्रियते राष्ट्रे बलिः प्रत्यहमादरात् ।<br>
नोप सर्गभयं तत्र रोगपीडा न विद्यते ॥ १५१ ॥<br>
उत्पन्नरोग नाशश्च भवत्येव न संशयः ।<br>
कर्तुः कारयितुश्चापि देशिकस्य विशेषतः ॥ १५२ ॥<br>
अघोरस्य तदस्त्रस्य यजनं होम संयुतम् ।<br>
वर्तते बलि संयुतं यस्य राष्ट्रेषु तस्य तु ॥ १५३ ॥<br>
आयुष्यमभिवृद्धिश्च भवेन्नीरोगता द्विजाः ।<br>
अनेन सदृशो योगो दुरिक्षयहेतुकः ॥ १५४ ॥<br>
नास्ति लोके यतस्तस्मात् यत्नादेवं समाचरेत् ॥ १५४१।२ ॥</p>
<p>इति उत्तरकामिकाख्ये महातन्त्रे व्याधिनाशविधान विधिः<br>
पञ्चसप्ततितमः पटलः ॥</p>
<p>७६। षट्सप्ततितमे पटले राज रक्षा विधिः</p>
<p>राज्ञां रक्षा विधानं तु प्रवक्ष्यामि समासतः ।<br>
भस्म कल्पादिजं सूक्ष्मं मन्त्र संस्कृतम् ॥ १ ॥<br>
ईषद्रक्तं नृपे दद्यान्नाभेरूर्ध्वं गुरूत्तमः ।<br>
ललाट मुख हृन्नाभि बाहुमूलद्वये मनुम् ॥ २ ॥<br>
ईशानाद्यं स्मरन्दद्यादिष्टमन्त्रेण वा सुधीः ।<br>
मध्यमस्थैस्त्रिभिः कुर्यादङ्गुलैदैवतात्मकैः ॥ ३ ॥<br>
ब्रह्मविष्ण्वीश देवाद्यै रीशानादि क्रमेण तु ।<br>
दद्याद्वानाभिकाङ्गुल्या तद्देवात्मिकया शुचिः ॥ ४ ॥<br>
ब्रह्म विष्णु शिवा मूल पर्वादेरनु पूर्वशः ।<br>
स्वानुकूलेन मन्त्रेण तत्तत् कर्त्रनुरूपिणा ॥ ५ ॥<br>
सर्वमन्त्राश्च योग्या स्युः चतुर्जातिसमन्विताः ।<br>
प्रणवादि नमोऽन्तं तु ब्राह्मणस्य प्रयोजयेत् ॥ ६ ॥<br>
स्वाहान्तं क्षत्रियस्योक्तं वैषडन्तं विशां मतम् ।<br>
वौषडन्तं तु शूद्राणां तद्देव ध्यान सम्युतम् ॥ ७ ॥<br>
स्व स्व जातीश मन्त्रैर्वा तेषां रक्षा विधीयताम् ।<br>
दद्याद्यज्ञोपवीतं तु स्व स्व जातीश मन्त्रितम् ॥ ८ ॥<br>
स्वानुकूलानु सञ्जप्तमथवा विनिवेदयेत् ।<br>
यज्ञोपवीतद्वितयं स्वोत्तरीयं नृपे मतम् ॥ ९ ॥</p>
<p>इति उत्तरकामिकाख्ये महातन्त्रे राजरक्षाविधिः षड्सप्ततितमः पटलः ॥</p>
<p>७७। सप्तसप्ततितमे पटले दुर्गा पूजा विधिः</p>
<p>दुर्गा पूजा विधिं वक्ष्ये सर्वकामार्थसाधनीम् ।<br>
लोकाभिचार पूर्वं तु श्रूयतां द्विजसत्तमाः ॥ १ ॥<br>
कन्यागते सवितरि शुक्लपक्षेऽष्टमीयुता ।<br>
मूलनक्षत्र संयुक्ता सा महानवमी स्मृता ॥ २ ॥<br>
आश्वयुक्शुक्लपक्षे वा अष्टमी मूल संयुता ।<br>
सा महानवमी नाम्ना त्र्यैलोक्येऽति सुदुर्लभा ॥ ३ ॥<br>
अष्टम्यां च नवम्यां च जगन्मातरमम्बिकाम् ।<br>
पूजयित्वाश्वयुङ्मासि विशोको जगति द्विषः ॥ ४ ॥<br>
सन्तर्जयति हुङ्कारैः खड्गोपान्तकरान् परान् ।<br>
तस्यायेऽप्युपयुज्यन्ते प्राणिनो महिषादयः ॥ ५ ॥<br>
सर्वे ते सुगतिं यान्ति यतः पापो न विद्यते ।<br>
भवानी प्राङ्गणे प्राणान् ये च मुच्चन्ति देहिनः ॥ ६ ॥<br>
तेषां स्वर्गे भवेद्वासः वीरास्तेप्सरसां प्रियाः ।<br>
पूजनीया जनैर्धीराः स्थाने स्थाने पुरे पुरे ॥ ७ ॥<br>
गृहे गृहे भुक्तिपरैर्ग्रामे ग्रामे वने वने ।<br>
प्रागुदक् प्रवणे देशे रुद्राष्टाब्धिकरैर्गुरुः ॥ ८ ॥<br>
मण्डपं कारयेत् कुण्डमाग्नेयां हस्तमात्रतः ।<br>
मेखलात्रय संयुक्तं योनिरश्वत्थ पत्रवत् ॥ ९ ॥<br>
राज चिह्नानि सर्वाणि सर्वाण्यस्त्राणि यानि च ।<br>
पूजयेद्वेदिकोर्ध्वे तु सर्वत्रैवाधिवासयेत् ॥ १० ॥<br>
तन्मत्रैरर्चयेत्तानि गन्धाद्यैः प्रत्यहं गुरुः ।<br>
तन्मन्त्रैरेव होमस्याद् दुर्गायाश्च विशेषतः ॥ ११ ॥<br>
समिदाज्येन हविषा पायसेन च होमयेत् ।<br>
हुतशेषं तुरङ्गानां गजानामुपहारयेत् ॥ १२ ॥<br>
बद्ध प्रतिसरान् पञ्च गजाश्वान् समलङ्कृतान् ।<br>
भ्रामयेन्नगरे नित्यं नानाघोष पुरस्सरम् ॥ १३ ॥<br>
प्रत्यहं नृपतिः स्वाः स्वाः सम्पूज्य पितृदेवताः ।<br>
पूजयेद्वाजचिह्नानि फलमाल्य विलेपनैः ॥ १४ ॥<br>
नैवेद्यान्तैस्सताम्बूलैः नानापूप समन्वितैः ।<br>
हुतशेषं प्रदातव्यमौपनायनिके गजे ॥ १५ ॥<br>
तस्यापि हरणे राज्ञो विजयस्समुदाहृतः ।<br>
पूजामन्त्रान् प्रवक्ष्यामि श्रुणुध्वं विप्रसत्तमाः ॥ १६ ॥</p>
<p>यथाम्बराश्छादयन्ति शिवायेमां वसुन्धराम् ।<br>
तथाच्छादय राजानं विजयारोग्य वृद्धये ॥ इति १७ ॥</p>
<p>ॐ छं छत्राय नमः</p>
<p>गन्धर्वकुलजातिस्त्वं भूयस्त्वं कुलभूषणः ।<br>
ब्रह्माणः सत्यावाक्येन सोमस्य वरुणस्य च ॥ १८ ॥</p>
<p>ॐ तुं तुरङ्गाय नमः</p>
<p>प्रभावाच्च हुताशस्य विजयस्व तुरङ्गम् ।<br>
तेजसा चैव सूर्यस्य मुनीनां तपसा तथा ॥ १९ ॥<br>
रुद्रस्य ब्रह्मचर्येण पवनस्य बलेन च ।<br>
स्मरत्वं राजपुत्रोऽपि कौस्तुभं च मणिं स्मरन् ॥ २० ॥<br>
यां गतिं ब्रह्मभागच्छेत् पितृहा मातृहा तथा ।<br>
मूल्येऽर्थेऽनृतवादी च क्षत्रियश्च पराङ्मुखः ॥ २१ ॥<br>
सूर्याचन्द्रमसौ वायुर्वावत्पश्यन्ति दुष्टकृतम् ।<br>
व्रजेस्त्वं तां गतिं क्षिप्रं तज्जवोयं भवेत्तव ॥ २२ ॥<br>
निष्कृतिं यदि गच्छेन्नो युद्धेऽध्वनि तुरङ्गम ।<br>
रिपून्विजित्य समरे सह भर्त्रा सुखी भव ॥ २३ ॥</p>
<p>अम् अश्वाय नमः</p>
<p>इत्यश्वमन्त्रः</p>
<p>शक्रकेतो महावीर्य सुपर्णः स्वरूपाश्रितः ।<br>
पतत्रिराड् वैनतेयस्तथा नारायणध्वजः ॥ २४ ॥</p>
<p>ॐ ध्वं ध्वजाय नमः</p>
<p>काश्यपेयोऽमृता हर्ता नागारिर्विष्णु वाहनः ।<br>
अप्रमेयो दुराधर्षो रणे वै रिपु सूदनः ॥ २५ ॥<br>
गुरुत्मान्मारुत गतिस्त्वया सन्निहितस्थितः ।<br>
साश्वधर्म युतान् योधान् रक्षत्वं रिपुसूदन ॥ २६ ॥<br>
कुमुदैरावतौ नागो पुष्पदन्तेऽथ वामनः ।<br>
सुप्रतीकोऽञ्जनो नील एतष्टौ देवयोनयः ॥ २७ ॥</p>
<p>आं गं गजाय नमः ।</p>
<p>एषां पुत्राश्च पौत्राश्व वनान्यष्टौ वनाश्रिताः ।<br>
भद्रो मन्द्रो मृगश्चैव गजसङ्कीर्ण एव च ॥ २८ ॥<br>
वने वने प्रसूतास्ते वनयोनिर्महागजः ।<br>
पान्तुत्वां वसवो रुद्रा आदित्यास्समरुद्गणः ॥ २९ ॥<br>
भर्तारं रक्ष नागेन्द्र समयः प्रतिपाल्यताम् ।<br>
अवाप्नुहि जयं युद्धे गमने स्वस्तिनो व्रज ॥ ३० ॥<br>
श्रियं सोमाद् बलं विष्णोस्तेजस्सूर्याज्जवोऽनिलात् ।<br>
स्यथिर्य मेरोर्जयं रुद्राद् यशोदेवात्पुरन्दरात् ॥ ३१ ॥<br>
युद्धे रक्षन्तु नागास्त्वां दिशश्च सह देततैः ।<br>
अश्विनौ सह गन्धर्वै पान्तु त्वां सर्वतस्सदा ॥ ३२ ॥</p>
<p>हस्तिमन्त्रः</p>
<p>ॐ हं हस्तिने नमः</p>
<p>हुतभुग्वसवो रुद्रो वायुस्सोमो महर्षयः ।<br>
नागाकिन्नरा गन्धर्व यक्ष भूतगणा ग्रहाः ॥ ३३ ॥<br>
प्रमथाश्च सहादित्यैर्भूतेशो मातृभिस्सह ।<br>
गणस्सेनापतिः स्कन्दो वरुणश्चाश्रितास्त्वयि ॥ ३४ ॥<br>
व्रजहन्तुरिपून्सर्वान् राजा विजय मृच्छतु ।<br>
श्वानः प्रयुक्तान्यरिभिः दूषणानि समन्ततः ॥ ३५ ॥<br>
पतन्तु परिशत्रूणां हतानि तव तेजसा ।<br>
कालनेमिवधे यद्वद्यावत् त्रिपुरधातिनि ॥ ३६ ॥<br>
हिरण्यकशिपोर्युद्धे यद्वद्देवासुरे तथा ।<br>
शोभितासि तथैवाद्य शोभया समयं स्मर ॥ ३७ ॥<br>
नीलां श्वेतामिमां दृष्ट्वा नश्यन्त्वाशु नृपारयः ।<br>
व्याधिभिर्विविधै घोरैश्शास्त्रैश्च युधिनिर्जिताः ॥ ३८ ॥<br>
सद्यः स्वस्था भवन्ति स्म त्वत्पातेनापमार्जिताः ।<br>
पूतना रेवती नाम कालरात्रीति याः स्मृताः ॥ ३९ ॥<br>
दहित्वाशु रिपुन् सर्वान् पताके त्वं मयाश्रिता ॥ ३९१।२ ॥</p>
<p>पताका मन्त्रः</p>
<p>ॐ पं पताकाय नमः ।</p>
<p>असिर्विशसनः खड्गस्तीक्ष्ण धर्मा दुरासदः ॥ ४० ॥</p>
<p>श्रीगर्भो विजयश्चैव धर्मधारस्तथैव च ।<br>
इत्यष्टौ तव नामानि स्वयमुक्तानि वेधसा ॥ ४१ ॥</p>
<p>ॐ खं खड्गाय नमः</p>
<p>नक्षत्रं कृत्तिका तुभ्यं गुरुर्देवो महेश्वरः ।<br>
हिरण्यं च शरीरं ते धाता देवो जनार्दनः ॥ ४२ ॥<br>
पिता पितामहो देवस्त्वं मां पालय सर्वदा ।<br>
शमप्रदस्त्वं समरे वर्म सर्वापदो ह्यसि ॥ ४३ ॥<br>
रक्ष मां रक्षणीयोऽहं तवानध नमोस्तु ते ।<br>
ॐ वं वर्मणे नमः । दुन्दुभे त्वं सपत्नानां<br>
घोषाद्धृदयकम्पनः ॥ ४४ ॥<br>
तव भूमि प्रधानानां तथा विजयवर्द्धनः ।<br>
यथा जीमूतघोषेण हृष्यन्ति परवारणाः ॥ ४५ ॥<br>
तथास्तु तव शब्देन हर्षोऽस्माकं मुदावहः ।<br>
यथा जीमूतशब्देन श्त्रीणां त्रासो हि जायते ॥ ४६ ॥<br>
तथा च तव शब्देन रुद्रस्य त्वद् द्विषोरणे ।<br>
ॐ दुं दुन्दुभये नमः<br>
सर्वायुध महामात्र सर्वायुध निषूदन ॥ ४७ ॥<br>
चाप मां सर्वदा रक्ष साकं सायकसत्तमैः ।<br>
ॐ चं चापाय नमः<br>
पुण्यस्त्वं पुण्यशङ्खानां मङ्गलानां च मङ्गलः ॥ ४८ ॥<br>
विष्णुना विधृतो नित्यमतश्शान्तिप्रदो भव ।<br>
ॐ शं शङ्खाय नमः<br>
शशाङ्काकार सङ्काश हिमपिण्डित पाण्डर ॥ ४९ ॥<br>
प्रोत्साधयाशु दुरितं चामरामर वल्लभ ।<br>
ॐ चं चामराय नमः<br>
सर्वायुधानां प्रथमे निर्मितासि पिनाकिना ॥ ५० ॥<br>
शूलायुधाग्रं निष्कृत्य कृत्वा मुष्टिग्रहं शुभम् ।<br>
चण्डिकायाः प्रदत्तासि सर्व दुष्ट निबर्हिणी ॥ ५१ ॥<br>
त्वया विस्तारिता चासि देवानां प्रतिपादिता ।<br>
सर्वतत्वाङ्ग भूतासि सर्वाशुभ निवारणी ॥ ५२ ॥<br>
क्षुरिके रक्ष मां नित्यं शान्तिं यच्छ नमोस्तु ते ।<br>
ॐ क्षुं क्षुरिकाय नमः<br>
प्रोत्सारणाय दुष्टानां साधूनां ग्रहणाय च ॥ ५३ ॥<br>
ब्रह्मणा निर्मितश्चासि व्यवहार प्रसिद्धये ।<br>
यशो देहि सुखं देहि देवो हि भव भूपतेः ॥ ५४ ॥<br>
ताडयामून् रिपून् सर्वान् हेमदण्ड नमोस्तु ते ।<br>
ॐ कं कनकदण्डाय नमः<br>
विजयी भव देवोऽसि रिपुधाती प्रियङ्करः ॥ ५५ ॥<br>
दुःखहा धर्मदश्शान्तस्सर्वारिष्ट विनाशकः ।<br>
एतेऽष्टौ सन्निधौ यस्मात् तवं सिंहा महाबलाः ॥ ५६ ॥<br>
तेन सिंहासने नित्यं विप्रैर्देवेषु गीयसे ।<br>
त्वयिस्थितश्शिवस्साक्षात् त्वयि शक्रस्सुरेश्वरः ॥ ५७ ॥<br>
त्वयि स्थितो हरिर्देवस्त्वदर्थं तप्यते तपः ।<br>
नमस्ते सर्वतोभद्र भद्रं ते भव भूपतेः ॥ ५८ ॥<br>
त्रैलोक्यं जय सानिध्यं सिंहासन नमोस्तुते ।<br>
ॐ सिं सिंहासनाय नमः<br>
लोकभिचारकं कुर्यात् कर्मेदं मन्त्रपूर्वकम् ॥ ५९ ॥<br>
फलनैवेद्य कुसुमैः धूपदीप विलेपनैः ।<br>
अष्टम्यां पूजयेद्देवीं दुर्गाख्यां स्वर्ण निर्मिताम् ॥ ६० ॥<br>
रप्यां वा ताम्रजां शैलां दारुजां मृत्तिकोद्भवाम् ।<br>
प्रतिमां चित्रसंयुक्तां कृत्वा शक्त्यनुसारतः ॥ ६१ ॥<br>
पूर्वाह्ने वाथ मध्याह्ने क्रियामेनां समाचरेत् ।<br>
राजा स्नात्वा विभूष्याङ्गं सकलीकृत विग्रहः ॥ ६२ ॥<br>
स्नापयित्वा विलिप्याथा चन्दनागरु कुङ्कुमैः ।<br>
कर्पूर सहितैः पुष्पैः बहुभिर्गन्ध संयुतैः ॥ ६३ ॥<br>
कुमुदैर्गन्ध पुष्पैश्च धूपदीप समन्वितैः ।<br>
नैवेद्यैः फल संयुक्तैः नृत्तगानादिभिस्सह ॥ ६४ ॥<br>
द्रोणपुष्प समायुक्तै र्बिल्वपत्रैश्च पूजयेत् ।<br>
अष्टदोर्भिसमायुक्तां महिषासुरमर्दिनीम् ॥ ६५ ॥<br>
तस्योरः क्षिप्त शूलाढ्य कपालां शूलमण्डिताम् ।<br>
धनुर्बाण समायुक्तां खड्गखेष्टक धारीणीम् ॥ ६६ ॥<br>
शङ्ख चक्र समायुक्तां सर्वालङ्कार भूषिताम् ।<br>
वराक्षमालाः मखरां महिषासुर संस्थिताम् ॥ ६७ ॥<br>
सिंहानुगां त्रिणेत्रां वा सर्वशत्रु विनाशिनीम् ।<br>
चतुर्भुजां वा सम्पूज्य वरदाभय संयुताम् ॥ ६८ ॥<br>
शङ्खं चक्र समायुक्तां स्थितां तां शान्तरूपिणीम् ।<br>
नाना विधैश्च गानैश्च नृत्तैर्नानाविधैरपि ॥ ६९ ॥<br>
एवं हृष्टैर्निशां नीत्वा प्रभाते त्वरुणोदये ।<br>
घातयेन्महिषान्मेषान् अग्रतो मृदुकन्धरान् ॥ ७० ॥<br>
शतमर्धं तदर्धं वा तदर्धं वा यथेच्छया ।<br>
ततोऽपराह्नसमये नवम्यां स्यन्दनेस्थिताम् ॥ ७१ ॥<br>
भवानीं भ्रामयेद्राष्ट्रे स्वयं राजा च सैन्यवान् ।<br>
कश्चिद्वा प्रेषितो वीरो विभूतेन च हेतिना ॥ ७२ ॥<br>
भूतेभ्यस्तु बलिं दद्यात् अन्नं साज्यं मधुप्लुतम् ।<br>
दिग्विदिक्षु बलिं दद्यान्मन्त्रेणानेन बुद्धिमान् ॥ ७३ ॥<br>
बलिं गृह्ण्वन्त्विमं देवा आदित्या वसवस्तथा ।<br>
मरुतो वाश्विनौ रुद्राः सुपर्णाः पन्नगाः ग्रहाः ॥ ७४ ॥<br>
असुरा यातुधानाश्च मातृसर्प पिशाचकाः ।<br>
डाकिन्यः क्षेत्रवेतालाः योगिन्यः पूतनाश्शिवाः ॥ ७५ ॥<br>
जृम्भकास्सिद्ध गन्धर्वाः वीरा विद्याधरा नराः ।<br>
दिग्पाला लोकपालाश्च ये च विघ्नविनायकाः ॥ ७६ ॥<br>
जगतां शान्तिकं कर्म ब्राह्मणाद्या महर्षयः ।<br>
मम विघ्नं मा चरन्तु मा सन्तु परिपन्थिनः ॥ ७७ ॥<br>
सौम्या भवन्तु तृप्ताश्च भूतप्रेतास्सुखा वहाः ।<br>
इत्येवं भ्रामयेद्राष्ट्रे राजा देवीं यथास्थिताम् ।<br>
नरयानेन वा देवीं सर्वविघ्नविनाशिनीम् ॥ ७८ ॥</p>
<p>इति उत्तरकामिक महातन्त्रे दुर्गापूजाविधिः सप्तसप्ततितमः पटलः ॥</p>
<p>७८। अष्टसप्ततितमे पटले वाजि नीराजन विधिः</p>
<p>शान्ति नीराजनाख्यं तु सम्प्रवक्ष्यामि वाजिनाम् ।<br>
कुर्यादाश्व युजे मासि प्रतिसंवत्सरं कुरु ॥ १ ॥<br>
नवम्यामथवाष्टम्यां पञ्चदश्यामथापि वा ।<br>
द्वादश्यां वा तथा कुर्याच्छुक्लं पक्षे विशेषतः ॥ २ ॥<br>
नगर्याश्चोत्तरे पूर्वे कुर्यादीशान देशके ।<br>
अन्यस्मिन् वा प्रकर्तव्या तद्विधान मिहोच्यते ॥ ३ ॥<br>
विस्तारतोष्टरत्नीका दशहस्त समुच्छ्रिता ।<br>
विंशद्धस्त समायामायागशालेय मीरिता ॥ ४ ॥<br>
षट् सम्मितां चतुःश्रेणीं त्रिमध्यां वेदिमुद्धरेत् ।<br>
तदर्धं शिर्षकं चैव सा राज्ञां वेदिका मता ॥ ५ ॥<br>
गम्भीरं वेदिमध्ये तु वह्निस्थानं प्रकल्पयेत् ।<br>
हस्तमात्र प्रमाणे मेखलात्रय संयुतम् ॥ ६ ॥<br>
आदौ प्रतिसरं कृत्वा किङ्किण्यौषधिसंयुतम् ।<br>
अपां समीपं नीत्वातु सोऽश्वं सत्स्त्रीभिरावृतम् ॥ ७ ॥<br>
प्रदक्षिणोदके तीरे वेदीं प्रागाननां नयेत् ।<br>
कुण्डं तदूर्ध्वे कर्तव्यं होमार्थं पूर्वमानतः ॥ ८ ॥<br>
संस्कृत्य कुण्डमग्निं च होमये द्देशिलोत्तमः ।<br>
प्रबुद्धेऽग्नौ तत इमां जुहुयाद् ब्रह्मणे हविः ॥ ९ ॥<br>
ततो विष्ण्वग्नि रुद्रेभ्यश्शक्राय वरुणाय च ।<br>
ततश्चाचल देवाय सेनान्यै धनदाय च ॥ १० ॥<br>
नागेभ्यश्च सरिद्भ्यश्च ब्रह्मादिभ्यो यथाक्रमम् ।<br>
जुहुयादाहुतीरेता बलिं चैतेषु विन्यसेत् ॥ ११ ॥<br>
नद्यां वाथ समुद्रे वा तटाकादौ सरस्सु वा ।<br>
स्नापयेत् स्थापयेच्चैव यथोक्तैरोषधीगणैः ॥ १२ ॥<br>
तिलसर्षपकल्कैश्च दघ्ना चैतान् विधर्षयेत् ।<br>
विमार्दितान् वीतमलान् पीतस्नातान्वगाहितान् ॥ १३ ॥<br>
वाहनागार मागम्य ब्रह्मचर्यसमन्वितः ।<br>
बद्धौषधानि वीर्यानि रक्षार्थं तेषु बन्धयेत् ॥ १४ ॥<br>
सायं प्रातश्च जुहुयात् सप्ताहं पूर्ववद् बुधः ।<br>
कुशैस्संशोधयित्वाज्यं कुशैराज्यं समर्पयेत् ॥ १५ ॥<br>
समिद्भिस्सु समिद्धेऽग्नौ द्वितीय मुपहारयेत् ।<br>
आज्यं स्त्रुचा तृतीयं तु लिहिताश्वमुपाहरेत् ॥ १६ ॥<br>
दध्यपूपवरात्रैश्च चतुर्थमपि तर्पयेत् ।<br>
ब्राह्मे मुहूर्ते प्रत्यूषे ब्रह्म धोषाभिनादिते ॥ १७ ॥<br>
सूर्यचन्द्रमसो रश्मिर्यथा न स्पृशते हयान् ।<br>
तथा तेषां प्रचार स्यात् स्नानं प्रातः प्रशस्यते ॥ १८ ॥<br>
कालद्वये प्रधानस्य तुरगस्य विशेषतः ।<br>
पुण्याहं वाचयेन्नित्यं स्वस्त्याशीर्मङ्गलान्वितम् ॥ १९ ॥<br>
निवृत्ते सप्तरात्रे तु स्नातश्च पुरतः स्थितः ।<br>
अष्टम्यां स्नापयित्वा तान् गौर सर्षप गोरसैः २० ॥<br>
उत्तराषाढतरस्य सन्धाने श्रवणस्य च ।<br>
नवम्यां शुक्लपक्षस्य नगराद्वासयेत् बहिः ॥ २१ ॥<br>
दिशि पूर्वोत्तरायां वा देशे प्राक् प्रवणे शुचौ ।<br>
प्रदक्षिणोदके सौम्ये विशाले द्रुमसङ्कटे ॥ २२ ॥<br>
तत्र तोरणमुत्थाप्य दशहस्तसमुच्छ्रितम् ।<br>
विस्तारतोष्टरत्नीकं प्राङ्मुखं माल्यशोभैतम् ॥ २३ ॥<br>
तत्पार्श्वे कृतकूटे तु क्रियां पूर्ववदाचरेत् ।<br>
सर्वमङ्गल संयुक्तो राजा पौरनरैर्वृतः ॥ २४ ॥<br>
गच्छेच्छान्तिगृहं हृष्टः शङ्खतूर्यादिभिस्सह ।<br>
प्रविश्य शान्ति गेहं तु विधानमिद माचरेत् ॥ २५ ॥<br>
माञ्जिष्टां चन्दनं कुष्टं हरितालमनश्शिलाम् ।<br>
वचां दन्तीं गुलूचीं च प्रियङ्ग्वर्जुन सञ्ज्ञिमम् ॥ २६ ॥<br>
हरिद्रां स्वर्ण पुष्पं च वह्निमन्थं ततः परम् ।<br>
स कौशं गिरि कर्णिं च हीयमाणं कटम्भराम् ॥ २७ ॥<br>
सहदेवीं नागपुष्पं कपिकच्छुकमेव च ।<br>
शतावरीं सोमवल्लिं निक्षिपेत् कलशेषु च ॥ २८ ॥<br>
कुम्भेषु वाष्ट सङ्ख्येषु वस्त्रादि सहितेषु च ।<br>
गन्धैः पुष्पैश्च धूपैश्च दीपनैवेद्यकैरपि ॥ २९ ॥<br>
नानाविधैरपूपाद्यर्दत्वा बल्युपहारकम् ।<br>
जुहुयात् पूर्ववत् कुण्डे पूर्वद्रव्यैर्यथा क्रमम् ॥ ३० ॥<br>
वैयाघ्र चर्मण्यासीनो राजा गुरुसमन्वितः ।<br>
वेद विद्वाजि वैद्याभ्यां सहितः पूर्वदिङ्मुखम् ॥ ३१ ॥<br>
अग्रेश्शुभाशुभे ज्ञात्वा पूर्णाहुत्यवसानके ।<br>
आरुह्य तुरगश्रेष्ठं प्रापयेत्तोरणान्तिकम् ॥ ३२ ॥<br>
शनैस्सान्त्वनवाग्भिश्च गानवाद्यादिभिर्यतम् ।<br>
श्वेतचन्दनमालाढ्यं श्वेत वस्त्र समन्वितम् ॥ ३३ ॥<br>
होमशेषं तदा पिण्डं पयोदधि समन्वितम् ।<br>
कदली फल संयुक्तं दद्याद्वाजि वराय च ॥ ३४ ॥<br>
यदि शीघ्रं समश्नीयाद्विजयाय भविष्यति ।<br>
केवलस्थैस्तदा तोयै श्शाखयो दुम्बरो त्थया ॥ ३५ ॥<br>
प्रोक्षयेत्तु गुरुर्मन्त्रैस्तदा शान्ति कपौष्टिकैः ।<br>
राजानं हस्तिनं पश्चाच्चमूं सम्प्रोक्ष्य त्तदा ॥ ३६ ॥<br>
शूलेनोरस्थले भिन्द्याद्धीरं विप्रोऽथ मृण्मयम् ।<br>
आभिचारकमन्त्रैस्तु तीक्ष्ण कृष्नमयेन च ॥ ३७ ॥<br>
हयाय रक्षकां दत्वारुह्य प्रागुत्तरां दिशम् ।<br>
राजा विजय सिद्ध्यर्थं गच्छेन्मङ्गल संयुतम् ॥ ३८ ॥<br>
एवमेव गजादीनां तदा नीराजनं नयेत् ।<br>
किं तु तत् कृत्तिकामासे तुरङ्गर्क्षेऽसमाचरेत् ॥ ३९ ॥<br>
पूर्वोक्तासु च सर्वासु तिथिष्वपि च कारयेत् ।<br>
गजयाने विशेषोऽयं चतुरश्रं च कूटकम् ॥ ४० ॥<br>
वेदिका चतुरश्रा च गजभूमिरथोच्यते ।<br>
शतहस्तमितं कुर्याच्चतुरश्रं समाहितः ॥ ४१ ॥<br>
पञ्चाशत् पञ्च विंशाद्वा समन्तात्समिधो हवेत् ! ॥ ४२ ॥</p>
<p>इति उत्तर कामिकाख्ये महातन्त्रे वाजि नीराजन विधिः अष्टसप्ततितमः<br>
पटलः ॥</p>
<p>७९। एकोनाशीतितमे पटले राज नीराजन विधिः</p>
<p>कार्तिके शुक्ल द्वादश्यां प्रदोषे रजनीमुखे ।<br>
वेद्यां तोरण मालाभी रम्ये श्रीचातुरन्तके ॥ १ ॥<br>
ज्वालयित्वा नवं वन्हिं हुत्वा मन्त्रैर्गुरूत्तमः ।<br>
वर्धमानतरूत्थाभिः दीपिकाभिर्हुताशनम् ॥ २ ॥<br>
बदरै कूर्चकैश्चैव पत्रपुष्पाक्षतै स्तथा ।<br>
सम्पूज्य गन्धपुष्पाद्यैः भवं नीराजयेत्पुरा ॥ ३ ॥<br>
तस्यैवानिमतां गौरीं हरिं लक्ष्मीं चतुर्मुखम् ।<br>
विघ्नेशं चण्डिकां सूर्यं यक्षान्मातृगणांस्तथा ॥ ४ ॥<br>
गुहं पितृगणं नागान् सर्वान्नीराजयेत्ततः ।<br>
नीराजनं गवां कुर्यान्महिष्यादेश्च भ्रामयेत् ॥ ५ ॥<br>
त्रासयन्विघ्नजालं च घण्टानाद महारवैः ।<br>
नीराजयेद्विशेषेण राजानं देशिकोत्तमः ॥ ६ ॥<br>
तुरगान् द्विरदान् राजचिह्नानि च गरूत्तमः ।<br>
सिंहासनस्थं राजानं सामन्त प्रमुखावृतम् ॥ ७ ॥<br>
नीराजयेत् कुलस्त्रीभिः गन्धपुष्पादि पूजितम् ।<br>
रूपयौवन सम्पन्न वेश्याभिर्वाथ कारयेत् ॥ ८ ॥<br>
यत्रै तत् क्रियते राष्ट्रे पुरे ग्रामे द्विजोत्तमाः ।<br>
तेषां राजा सुखं याति सुभिक्षं जायते तथा ॥ ९ ॥<br>
चतुर्णामपि वर्णानां रोगोत्पत्तावपीष्यते ॥ ९१।२ ॥</p>
<p>इति उत्तरकामिकाख्ये महातन्त्रे रजनीराजन विधिः एकोनाशितितमः<br>
पटलः ॥</p>
<p>८०। अशीतितमे पटले पुष्याभिषेक विधिः</p>
<p>पुष्याभिषेकं वक्ष्यामि पवित्रं पापनाशनम् ।<br>
सर्वोत्पात विनाशार्थं श्रूयतां द्विजसत्तमाः ॥ १ ॥<br>
पुण्ये मनोरमे देशे रविहस्त प्रमाणतः ।<br>
कूटं कुर्याच्छुभं भक्त्या मध्यपादं यथा भवेत् ॥ २ ॥<br>
द्वादशस्तम्भ संयुक्तं त्यक्त मध्यम वेदिकम् ।<br>
दर्पणोदरसङ्काशं मण्डनैरुपशोभितम् ॥ ३ ॥<br>
तस्यपश्चिमभागे च दक्षिणे तस्य बाह्यतः ।<br>
वेदिका द्वितयं कार्यं पञ्चषड्ढस्तमानतः ॥ ४ ॥<br>
चतुरश्रं समं हस्त द्विहस्तोत्सेध संयुतम् ।<br>
पार्श्वे सोपान संयुक्तं संश्लिष्टं तद्द्वयं तथा ॥ ५ ॥<br>
एवं सर्वं समापाद्य कुर्याद्राजाभिषेचनम् ।<br>
पुष्यमासे तु पुष्यर्क्षे तीर्थेष्वायतनेषु च ॥ ६ ॥<br>
उद्यानेषु च पुण्येषु शिवस्थाने विशेषतः ।<br>
कुबेरन्द्रेशकाष्टासु गुरुर्मन्त्र समन्वितः ॥ ७ ॥<br>
दैवज्ञेन बलिं कुर्यात् तत्पूर्वेद्युरुदारधीः ।<br>
दधिलाजाक्षतोपेतं गन्धपुष्पादिभिः सह ॥ ८ ॥<br>
आगच्छन्तु सुरास्सर्वे त्वत्र पूजाभिलाषिणः ।<br>
दिशो नागा द्विजाश्चैव ये चाप्यन्येश भागिनः ॥ ९ ॥<br>
आवाह्यैक मास्सर्वानेवं ब्रूयाद् गुरूत्तमः ।<br>
पूर्वं स्वपूजां सम्प्राप्य दत्वा शान्तिं महीपतेः ॥ १० ॥<br>
एवमुक्त्वा बलिं दत्वा रात्रौ स्वप्नं परीक्षयेत् ।<br>
शुभं चेदारभेत् प्रातरशुभे शान्ति संयुतम् ॥ ११ ॥<br>
मण्डपं भूषयेत् पश्चाद्द्वार तोरण संयुतम् ।<br>
मङ्गलाङ्कुर कर्मात्र पूर्वप्रोक्त मथाचरेत् ॥ १२ ॥<br>
यज्ञ वृक्ष समुद्भूतं कुर्याद्भद्रासनं द्विजाः ।<br>
पञ्च षण्मात्र मारभ्य पञ्चाशत् करजान्तकम् ॥ १३ ॥<br>
मानं भद्रासने प्रोक्तं सभद्रं वा विभद्रकम् ।<br>
सोपानं द्वय संयुक्तं मग्रे पृष्ठे विशेषतः ॥ १४ ॥<br>
तद्दक्षिणे विधातव्यम् आसनं पाद संयुतम् ।<br>
सोपान सहितं कुर्यादिष्टमान समन्वितम् ॥ १५ ॥<br>
श्राद्धं वृद्धि निमित्तं यत् पूर्वेद्युर्विधिना नयेत् ।<br>
कुर्यात् प्रतिसरं रात्रौ सर्वालङ्करा संयुतम् ॥ १६ ॥<br>
प्रभाते ग्रहयज्ञं तु तद्विधानेन कारयेत् ।<br>
चतुर्हस्तं समारभ्य षडङ्गुल विवर्धनात् ॥ १७ ॥<br>
षड्ढस्तान्तप्रमाणं यन्मण्डले मानमिष्यते ।<br>
शत भागं तु तत्कृत्वा दक्षिणादि ततः क्रमात् ॥ १८ ॥<br>
नवांशं भारतं वर्षं वर्णः स्वाभाविको मतः ।<br>
भागद्वयेन हिमवान् श्वेतवर्णः प्रकीर्तितः ॥ १९ ॥<br>
वर्षं किम्पुरुषाख्यं यन्नवांशेन प्रकीर्तितम् ।<br>
स्वर्ण वर्णं तु तत्प्रोक्तं हेमकूटो द्विभागतः ॥ २० ॥<br>
हेमकूटस्समाख्यातः चोत्तरे हरिवर्षकम् ।<br>
स्वर्ण वर्णं समाख्यातं द्वाभ्यान्निषध मश्रवत् ॥ २१ ॥<br>
पश्चिमात् पूर्व पर्यन्तमेतेषां संव्यवस्थितिः ।<br>
उत्तरांशात् समारभ्य नवांशं कुरु वर्षकम् ॥ २२ ॥<br>
तत्स्वर्ण वर्णं विज्ञेयं शृङ्गवान् स्याद्विभागतः ।<br>
मयूर वर्णो विज्ञेयस्सुवर्ण वर्ण संयुतः ॥ २३ ॥<br>
हिरण्यं वा नवांशं तु स्वर्ण वर्णं प्रकीर्तितम् ।<br>
श्वेताचलो द्विभागेन स्वर्णयुक् श्वेतवर्णकः ॥ २४ ॥<br>
रम्यवर्षं नवांशेन स्वर्ण वर्णं प्रकीर्तितम् ।<br>
नीलाचलो द्विभागेन वैडूर्यद्युति संयुक्तः ॥ २५ ॥<br>
अविष्टाश्चतुर्त्रिंशद्भागा मध्ये व्यवस्थिताः ।<br>
पूर्वां दिशं समारभ्य द्वात्रिंशद्भाग संयुतम् ॥ २६ ॥<br>
भद्राश्ववर्षमाख्यातं श्वेत वर्णं प्रकीर्तितम् ।<br>
माल्यवान् पश्चिमे भागे निर्मितः कृष्णवर्ण युक् ॥ २७ ॥<br>
पश्चिमां दिशमारभ्य वर्षं स्यात् केतु मालकम् ।<br>
द्वात्रिंशत्पदकं कृष्णं नाम्नैतद्गन्धमादनम् ॥ २८ ॥<br>
समन्तादेक भागेन वर्षकं स्यादिलावृतम् ।<br>
एकेन श्वेतवर्णं स्यात् चतुरश्रं तु मध्यमे ॥ २९ ॥<br>
एषु द्वात्रिंशदंशेन वर्तयेन्मेरु पर्वतम् ।<br>
वायव्याग्नेय पर्यन्तं वृत्ते सूत्रं प्रसार्य च ॥ ३० ॥<br>
तथैव नै-ऋतादीश विदिक् सूत्रं प्रसारयेत् ।<br>
श्वेतवर्णं तु पूर्वे स्यात् दक्षिणे हेमवर्णकम् ॥ ३१ ॥<br>
पश्चिमे कृष्ण वर्णं स्यात् उत्तरे रक्त वर्णकम् ।<br>
अवशिश्टस्तु यो देशस्सर्वः पीतः प्रकीर्तितः ॥ ३२ ॥<br>
जम्बूद्वीपः समाख्यातो शतभाग विनिर्मितः ।<br>
जम्बूदीपसमः प्रोक्तो लवणाब्धिस्ततो बहिः ॥ ३३ ॥<br>
शाक द्वीतं तु तद्वत्स्यत् तत्तद् द्विगुण मानतः ।<br>
बहिस्समुद्रा दीपाश्च सप्तसङ्ख्याः प्रकीर्तिताः ॥ ३४ ॥<br>
जम्बूद्वीपः समाख्यातो लक्षयोजन विस्तरः ।<br>
तद्बाह्ये तत् प्रमाणेन क्षारोदः परीकीर्तिताः ॥ ३५ ॥<br>
क्षारोदाद् द्विगुणं क्षीरं क्षीरोदाद् द्विगुणं दधि ।<br>
दध्नस्तु द्विगुणं सर्पिस्तस्मात्तु द्विगुणो रसः ॥ ३६ ॥<br>
रसात्तु द्विगुणं माद्यं स्यात् स्वादुदकं तथा ।<br>
जम्बू द्वीपात्तथा शाकश्शाकाच्च कुश सञ्ज्ञकः ॥ ३७ ॥<br>
कुशात् क्रौञ्चो विनिर्दिष्टः क्रौञ्चात्स्याच्छाल्मली तथा ।<br>
तस्माद् गोभेद सञ्ञश्च गोभेदात् पुष्कलं पुनः ॥ ३८ ॥<br>
ज्ञेयं स्वादूदकाद्बाह्ये लोका लोक इति स्मृतः ।<br>
अन्तरे रक्त वर्ण स्याद् बाह्ये कृष्णः प्रकीर्तितः ॥ ३९ ॥<br>
दशकोटिमिओत् ज्ञेयः क्रीडार्थं स्याद्दिवौकसाम् ।<br>
तस्माच्चाद्रिवरो ज्ञेयो लोका लोक इति द्विजाः ॥ ४० ॥<br>
सहस्रदश विस्तीर्णो देवानामाश्रमो मतः ।<br>
हिमा चले पिशाचाःस्युस्तेषां नामान्यमूनिवै ॥ ४१ ॥<br>
ध्वजश्चण्डस्य कंलासः कदली बक एव च ।<br>
वडवामुखो द्विपादः कारकः स्मृतः ॥ ४२ ॥<br>
ज्वाला च कुम्भपात्रश्च तथा कुम्भी प्रतुन्दिकः ।<br>
प्रतुन्दिकोप वीरौ च प्रवीरो लूखल स्मृतः ॥ ४३ ॥<br>
उलूखली मर्कटीस्यान्मर्कटश्चक्र षण्डकः ।<br>
चक्र षण्डी पाणिपत्रः पाणिपत्री च वासुकः ॥ ४४ ॥<br>
वासुकिः पांसुकृत्पांसुमथनी निपुणो मतः ।<br>
निपुणा बलिभुग् ज्ञेया पश्चादुच्छेषषा मता ॥ ४५ ॥<br>
प्रस्कन्दः स्कन्दिका प्रोक्ताश्चतुस्त्रिंशदुदाहृता ।<br>
मांसेनान्नेन सम्पूज्य मद्यैः प्रतिसरादिभिः ॥ ४६ ॥<br>
श्वेता चले दितसुता दानवाश्च समीरिताः ।<br>
हिरण्य कशिपुर्नाम्ना हिरण्याक्षो द्वितीयकः ॥ ४७ ॥<br>
एतौ दिति सुतौ ज्ञेयौ विप्रचित्तिरानन्तरः ।<br>
द्विमूर्धा शम्बरश्चैव ततश्शङ्कुशिरा मताः ॥ ४८ ॥<br>
यमश्च शङ्कुकर्णश्च द्विपादस्तदनन्तरः ।<br>
गवेष्टिर्मेष वक्त्रश्च मखवान् कपिलोमतः ॥ ४९ ॥<br>
वामनश्च मरीचिश्च तथेक्षुप उदाहृतः ।<br>
भागोऽभागस्तथा ज्ञेयश्शालाग्रह इति स्मृता ॥ ५० ॥<br>
दिक्क्षोभश्च सुकेशश्च केतुवीर्यश्शतहृदः ।<br>
मन्त्रजिच्चाश्वजित् प्रोक्तस्तथा रजिरुदाहृदः ॥ ५१ ॥<br>
देविजिच्चैक वक्त्रश्च सुबाहुर्वारको मतः ।<br>
वैश्वानरस्सुलोभाच द्रविणश्च महाशिराः ॥ ५२ ॥<br>
स्वर्भानुः पूषपूर्वश्च द्विभुजो घृतराष्ट्रकः ।<br>
चन्द्रतापन सञ्ज्ञश्च सूक्ष्मो निश्चन्द्र एव हि ॥ ५३ ॥<br>
स्वर्ण नाभस्ततः प्रोक्तो महागिरिरनन्तरः ।<br>
आभिलोकः सुकेशश्च मलयो मलकस्तथा ॥ ५४ ॥<br>
नयश्च नगमूर्धा च महोदर उदाहृतः ।<br>
प्रमोदः कुमुदश्चाश्चग्रीवो वैश्रव सञ्ज्ञकः ॥ ५५ ॥<br>
विरूपाक्षश्चरूपथो हरो राजा उदाहृतः ।<br>
हिरण्य युक् शतमखश्शम्बरश्शरभो मयः ॥ ५६ ॥<br>
शरभयस्सूर्य सञ्ज्ञश्च चन्द्रमास्स उदाहृतः ।<br>
चतुष्षष्टिश्च सञ्ज्ञानां पूजाश्चैषां च पूर्ववत् ॥ ५७ ॥<br>
शृङ्गवत्यचले पूज्याः पितरसमुदाहृता ।<br>
सुभास्वरामृताश्चाग्निष्वात्ता उपहुता मताः ॥ ५८ ॥<br>
सोमपाश्च ततो ज्ञेया विज्ञेयाश्च सुकालिकाः ।<br>
क्रव्यादा आज्यपाश्चैव पृथक् त्रय उदाहृताः ॥ ५९ ॥<br>
सप्तभिश्च गणैरेक विंशतिस्सङ्ख्यया मताः ।<br>
अग्निष्वात्ता बहिर्षदस्सोमाश्च ततो मताः ॥ ६० ॥<br>
हविष्मन्तश्चाज्यपास्स्युस्तद्वदेव सुकालिकाः ।<br>
अग्न्यनग्निर्हव्यवाहा हविस्सौम्या दशैव हि ॥ ६१ ॥<br>
तिल तैलान्नकैर्मांसैः पूज्या प्रतिसरादिभिः ।<br>
नीलाचले च ऋषयः सम्पूज्या काश्यपादयः ॥ ६२ ॥<br>
काश्यपोऽत्र् र्वसिष्टश्च भरद्वाजोऽथ गौतमः ।<br>
विश्वामित्रो जमदग्नि र्मरीचिश्च ततो मतः ॥ ६३ ॥<br>
पुलस्त्यः पुलहश्चैव क्रतुश्चैवाङ्गिरा भृगुः ।<br>
सनत्कुमारस्सनकः सनन्दश्च सनातनः ॥ ६४ ॥<br>
दक्षोऽथ जैगीषीव्यश्च दहनैकत एव च ।<br>
द्वितस्त्रितोऽथ जाबाली दुर्वासा दुर्वनीतकः ॥ ६५ ॥<br>
कण्।वः कात्यायनो मार्कण्डेयो दीर्घतमो मतः ।<br>
शुनश्शेफो विदुरथस्साध्वं स्संवर्त इत्यपि ॥ ६६ ॥<br>
च्यवनः पराशरश्चैव ततो द्वैपायनस्ततः ।<br>
यवक्रीतदेवरातौ देवराजोऽजकस्तथा ॥ ६७ ॥<br>
चत्वारिंशच्च मुनयो गन्धैः प्रतिसरादिभिः ।<br>
ऋग्यजुस्साम मन्त्रैर्वा पूज्या वा स्वस्वनामभिः ॥ ६८ ॥<br>
निषधे पर्वते नाना अनन्ताद्या उदाहृतः ।<br>
अनन्तो वासुकिश्चैव तक्षः कार्कोटकः स्मृतः ॥ ६९ ॥<br>
पद्मश्चैव महापद्म शङ्खपालोऽष्टम स्मृतः ।<br>
गुलिकश्च यजेदष्ट विमिश्रैर्गन्ध पुष्पकैः ॥ ७० ॥<br>
सितामधुघृतं दत्वा दद्यात् प्रतिसरादिकम् ।<br>
देवा पूज्याः महामेरौ त्रस्त्रिंशच्च ते मताः ॥ ७१ ॥<br>
धरो घ्रुवश्च सोमश्च आपश्चैवानिलोऽनलः ।<br>
प्रत्युषश्च प्रभासश्च वसवोऽष्टा विमे मताः ॥ ७२ ॥<br>
अजैकपादर्हिर्बुध्न्यो विरूपाक्षोऽथ रैवतः ।<br>
हरश्च बहुरूपश्च त्र्यम्बको नाम रुद्रकः ॥ ७३ ॥<br>
सावित्रश्च जयन्तश्च पिनाकी चापराजितः ।<br>
रुद्रा एकादश प्रोक्ता इन्द्रो धाता भगोऽर्यमा ॥ ७४ ॥<br>
त्वष्टा मित्रश्च वरुणो विवस्त्वांस्तु ततं परः ।<br>
सविता पूषांशुमान् विष्णु र्द्वादशार्का उदाहृताः ॥ ७५ ॥<br>
प्रजापतिर्वषट्कार त्रयास्त्रिंशच्च देवताः ।<br>
यष्ट्वा प्रणामधूपैश्च घृताहुतिभिरेव च ॥ ७६ ॥<br>
दद्यात् प्रतिसरार्घ्यं च हेमकूटाख्य पर्वते ।<br>
गन्धर्वाप्सरसः पूज्याः चित्र सेनाग्निसेनकः ॥ ७७ ॥<br>
सुवर्णो गणपश्चैव धृतराष्ट्रस्ततः परम् ।<br>
सूर्यवर्चा युगपुत्रो सुशिरामर नन्दिनौ ॥ ७८ ॥<br>
द्वेधामतिश्चित्ररथं पर्जन्यश्च ततो मतः ।<br>
उर्वीशश्च कलिश्चैव पर्वतो नारदस्तथा ॥ ७९ ॥<br>
साधनश्चैव सन्धिश्च कुहरश्च करालकः ।<br>
कृतवीर्यो ब्रह्मचारी सुपर्णो मीन इत्यपि ॥ ८० ॥<br>
हिरण्यश्च सुचन्द्रश्च गन्धर्वासप्तविंशतिः ।<br>
अकृतयश्चोदयन्त्यो गन्धवत्यस्ततः परम् ॥ ८१ ॥<br>
ऊर्जा युवतयश्चैव हेतुकाया उदाहृताः ।<br>
स्तवाश्चैवामृता मोदाः सुशिवास्तु ततः परम् ॥ ८२ ॥<br>
रूपाश्च भीरवाश्चैव शौर्याः सत्याश्चतुर्दश ।<br>
मेनका सहजन्या च तत्पूर्वा पुञ्जिकस्थला ॥ ८३ ॥<br>
घृतस्थला घृताची च विश्वाची पूर्वचित्तिका ।<br>
प्रम्लोचन्त्युनुम्लोचन्ती मोचयन्त्य नुगा ततः ॥ ८४ ॥<br>
रुर्द्रारुण प्रिया चैव अत्रसा सुभगा ततः ।<br>
दास्यरिष्टा मनोवर्ती सुकेशाच तिलोत्तमा ॥ ८५ ॥<br>
अग्निभत्री च हेमा वै मेनका चोर्वशी ततः ।<br>
चौर्विंशति सङ्ख्याताः सुगन्धैश्च् सुमाल्यकैः ॥ ८६ ॥<br>
यष्ट्वाप्रतिसराद्यं हेमाढ्य पर्वते ततः ।<br>
यक्षान्सम्पूज्येत्ते च महावैश्रवणस्तथा ॥ ८७ ॥<br>
माणिभद्रश्च सुशिराः पञ्चभिच्च विभण्डकः ।<br>
विधृतः पूर्णभद्रोऽठ विरूपाक्षोऽष्टयक्षराट् ॥ ८८ ॥<br>
सर्ववर्णक बलिभिः पूज्य सूत्रादि कन्ददेत् ।<br>
ततो नीलाचले सिद्धा मन्त्रज्ञो मन्त्रवित्तमः ॥ ८९ ॥<br>
प्राज्ञोऽथ हषराजश्च सिद्ध पूजित एव च ।<br>
सिद्धि मत्परमस्सिद्धस्तथा केसरभद्रकः ॥ ९० ॥<br>
एतानष्टौ यजेत् सिद्धान् बलिभिस्सर्ववर्णकैः ।<br>
दद्यात् प्रतिसराद्यं तु मेरौ नवग्रहान्वितम् ॥ ९१ ॥<br>
नक्षत्रैर्वीर विघ्नेश संयुक्तान् मात्रृभिस्सह ।<br>
ब्रह्म विष्णु महादेव विशाखांश्चैव लोकपैः ॥ ९२ ॥<br>
सहिताभिस्सुरस्त्रीभिर्दस्त्रादिभिः समन्वितम् ।<br>
संयजेद् बलिभिस्सार्धं वर्णकैः क्रमशस्तथा ॥ ९३ ॥<br>
दद्यात् प्रतिसराद्यं च तेषां नामान्यमूनि वै ।<br>
आदित्यश्चैव सोमश्च अक्ङरक बुधौ ततः ॥ ९४ ॥<br>
बृहस्पतिश्च शुक्रश्च अर्की च राहु केतुकौ ।<br>
एते नवग्रहाः प्रोक्ताः कृत्तिका वै ततः पराः ॥ ९५ ॥<br>
पूर्वाषोढोत्तराषाढाभिजिच्छ्रोणा च पश्चिमे ।<br>
धनिष्टा शतभिषक् चैव पूर्वाभाद्रपदा पुनः ॥ ९६ ॥<br>
उत्तराभाद्रपादा च रेवत्यश्वयुजौ मतौ ।<br>
भरण्या चोत्तरस्यां तु ब्राम्ही माहेश्वरी ततः ॥ ९७ ॥<br>
वाराही वैष्णवी चैव कौमारी च ततो मताः ।<br>
माहेन्द्री चैव चामुण्डी वीरभद्र गणाधिपौ ॥ ९८ ॥<br>
स्कन्दो विष्णुर्महादेवो ब्रह्मा चैव विशाखकः ।<br>
इन्द्रानलयमाश्चैव निर्-ऋति र्वरुणस्तथा ॥ ९९ ॥<br>
वायुश्च धनदश्चैव ईशानश्चाष्टमो मतः ।<br>
शची भाजीवनस्कन्दा धूम्रा मण्डल वर्तिनी ॥ १०० ॥<br>
पूर्णा चैव सिनीवाली कुहू राकानुमत्यपि ।<br>
आयता व्ययनी चैव प्रज्ञा मेना बला ततः ॥ १०१ ॥<br>
एताः सुरस्त्रियः प्रोक्ता स्सङ्ख्यया च चतुर्दश ।<br>
नासत्या वश्विनौ दस्त्रौ क्रमशस्संयजेत् बुधः ॥ १०२ ॥<br>
प्रतिसरं च वस्त्रं च पताका भूषणं तथा ।<br>
यज्ञोपवीतं सर्वेभ्यः प्रदद्याच्च गुरूत्तमः ॥ १०३ ॥<br>
सार्व वर्णिक मित्युक्तं पञ्चवर्ण हविस्ततः ।<br>
ततः पश्चिमवेद्यां तु घृतेना पूरितान् घटान् ॥ १०४ ॥<br>
ससूत्रान् सापिधानांश्च सवस्त्रान् पल्लवान्वितान् ।<br>
अष्टाविंशतिमष्टौ वा अष्टोत्तरशतं तु वा ॥ १०५ ॥<br>
संस्थाप्य निश्चलं तस्य चतुष्कोणेषु षोडश ।<br>
सूत्रवस्त्रादि संयुक्तांस्तेषु द्रव्याणि विन्यसेत् ॥ १०६ ॥<br>
ज्योतिष्टोमत्रयं पूर्वम् अभया चापराजिता ।<br>
जीवा विश्वेश्वरी वारा समाङ्गा विजया तथा ॥ १०७ ॥<br>
सहा च सहदेवा च पूर्णकोशा शतावरी ।<br>
अरिष्टा च शिवा भद्रा कुम्भेष्वेतानि विन्यसेत् ॥ १०८ ॥<br>
ब्राह्मी क्षमायुजा चैव सर्व बीजानि काञ्चनम् ।<br>
मङ्गलानि यथालाभं सर्वौषधि रसांस्तथा ॥ १०९ ॥<br>
रक्तानि सर्व गन्धांश्च बिल्वं च सविकङ्कतम् ।<br>
प्रशस्त नाम्न्यश्चौषध्यो हिरण्यं मङ्गलानि च ॥ ११० ॥<br>
आदावाडुहं चर्म जरया सम्भृतायुषः ।<br>
प्रशस्त लक्षणं भूतं प्राचीनग्रीव मस्तकम् ॥ १११ ॥<br>
ततो भूपस्य यौषव्य चर्मालोहित मक्षतम् ।<br>
सिंहस्यापि तृतीयं च व्याघ्रस्य च ततः परम् ॥ ११२ ॥<br>
चत्वार्येतानि चर्माणि तस्यां वेद्या मुपस्तरेत् ।<br>
पूजयेद् गन्धपुष्पाद्यैः मृत्युजिन्मन्त्रमुच्चरन् ॥ ११३ ॥<br>
तदूर्ध्वे स्थापयेद् भद्र पीठ सिंहासनस्थितम् ।<br>
सौवर्णं राजतं ताम्र निर्मितं क्षीर वृक्षजम् ॥ ११४ ॥<br>
सपाद सार्ध हस्तोच्चं हस्तोत्सेधमितं तु वा ।<br>
सार्वभौमस्य तच्छ्रेष्टं मण्डलीकस्य कन्यसम् ॥ ११५ ॥<br>
अनन्तरचितं मध्यमेवं वा परिकल्पयेत् ।<br>
श्रेष्ठमध्यादि भेदेन सर्वं वैकस्य सम्मतम् ॥ ११६ ॥<br>
तदूर्ध्वे विन्येत्पुष्पं सौवर्ण तस्य मध्यमे ।<br>
कृतस्नानं विलिप्ताङ्गं सर्वालङ्कार संयुक्तम् ॥ ११७ ॥<br>
निवेशयेन्नृपेन्द्रं तु पुरन्दर मुखं गुरु ।<br>
दैवज्ञं मन्त्रिसामन्तैः पुरोहित मुखै र्वृतम् ॥ ११८ ॥<br>
वेद पुण्याह घोषैश्च नृत्तवाद्य समन्वितम् ।<br>
गेयमङ्गल शब्दैश्च शैवस्थापन पूर्वकैः ॥ ११९ ॥<br>
अहतक्षौम वासोधृग् गुरुः पञ्चाङ्ग भूषणः ।<br>
कम्बलेन समाच्छाद्याभिषिञ्चेदुत्तरा मुखः ॥ १२० ॥<br>
आज्यं तैजसमुद्दिष्टं माज्यं पापहरं परम् ।<br>
आजयं सुराणामाहार आज्ये लोकाः प्रतिष्टिता ॥ १२१ ॥<br>
भौमान्तरिक्षं दिव्यं वा यत्ते कलुषमागतम् ।<br>
सर्वं तदाज्य संस्पर्शात्प्रणाशमुपगच्छ तु ॥ १२२ ॥<br>
उद्धार्य कम्बलं न्यस्त्वा स्थापितैश्च घटाम्बुभिः ।<br>
विविधैः फलपुष्पैश्च खादुभिश्च सुगन्धकैः ॥ १२३ ॥<br>
अभिशिञ्चेन्नृपेन्द्रं तु मन्त्रेणानेन देशिकः ।<br>
सुरास्वामभिषिञ्चन्तु ये च सिद्धाः पुरातनाः ॥ १२४ ॥<br>
ब्रह्मा विष्णुष्व रुद्रश्च मरुतां साध्याश्च मरुतां गणाः ।<br>
आदित्या वसवो रुद्राश्चाश्विनौ च भिषग्वरौ ॥ १२५ ॥<br>
अदितिर्देवमाता च स्वाहा सन्धिस्सरस्वती ।<br>
कीर्तिर्लक्ष्मीर्धृतिः श्रीश्च सिनीवाली कुहुस्तथा ॥ १२६ ॥<br>
नक्षत्राणि मुहूर्ताश्च पक्षाहोरात्र सन्धयः ।<br>
संवत्सरा दिनेशाश्च कलाः काष्टाः क्षणालवाः ॥ १२७ ॥<br>
सर्वेत्वामभिषिञ्चन्तु कालस्या वयवाश्शुभाः ।<br>
अदितिस्सुरसा चैव विनता कद्रुरेव च ॥ १२८ ॥<br>
देव पत्न्यश्च याश्चोक्ता देवमातर एव च ।<br>
सर्वास्त्वामभिषिञ्चन्तु शुभाश्चाप्सरसां गणाः ॥ १२९ ॥<br>
वैमानिकास्सुरगणा मनवस्सागरैस्सह ।<br>
सरितश्च महाभागाः किन्नराः पुरुषास्तथा ॥ १३० ॥<br>
वैखानसा महाभागा द्विजा वैहायसाश्चये ।<br>
सप्तर्षयस्सदाराश्च ध्रुवस्थानानि यनि च ॥ १३१ ॥<br>
मरीचिरत्रिः पुलहः पुलस्त्यः क्रतुरङ्गिराः ।<br>
भृगुस्सनत्कुमारश्च सनकोऽथ सनन्तनः ॥ १३२ ॥<br>
सनातनश्च दक्षश्च जैगीषव्योऽथ जापालिः ।<br>
एकतश्च द्वितश्चैव त्रितो जाबालि काश्यपौ ॥ १३३ ॥<br>
दुर्वासा दुर्विनीता च कण्वः कात्यायनस्तथा ।<br>
मार्कण्डेयो दीर्घतमाश्सुनश्शेफो विदूरतः ॥ १३४ ॥<br>
और्वः संवर्तकश्चैव च्यवनोऽत्रिः पराशरः ।<br>
द्वैपायनो यवक्रीतो देवरातस्सहानुजः ॥ १३५ ॥<br>
एते वान्ये च बहवः पुण्यसङ्कीर्तनाशुभाः ।<br>
तोयैस्त्वामभिषिञ्चन्तु सर्वोत्पात निबर्हणैः ॥ १३६ ॥<br>
एतैराथर्वणैरन्ये रुद्राध्यायेन वा गुरुः ।<br>
महारौहिण कूश्माण्डैः कुबेरहृदयैस्सह ॥ १३७ ॥<br>
जप्त्वा हिरण्य वर्णेति चापो हिष्टेति मन्त्रतः ।<br>
जप्त्वा शिवमघोरं वा मृत्युञ्जयमथापि वा ॥ १३८ ॥<br>
अभिषिञ्चेत् क्षितीशं तु निरीक्ष्य स्नापयेत्ततः ।<br>
कार्पास वस्त्र युगलं दधानः क्षत्रियाधिपः ॥ १३९ ॥<br>
ततः पुण्याह शब्दैश्च शङ्खतूर्यरवान्वितम् ।<br>
आचाम्याभ्यर्चयेद्देवान् स्वगुरुं ब्राह्मणानपि ॥ १४० ॥<br>
ततोऽर्चयेद्ध्वजं शस्त्रं श्वेतच्छत्रं स्वकीयकम् ।<br>
अन्योन्यं च तदङ्गानि पूजयेत्पूर्वमन्त्रतः ॥ १४१ ॥<br>
परिवर्त्य वस्त्रयुगलं सर्वाभरण भूषितम् ।<br>
सर्वालङ्कार संयुक्तं होमवेदीं प्रविश्य च ॥ १४२ ॥<br>
वृषस्य पृषदंशस्य रुरोश्च पृषतस्य च ।<br>
सिंहस्य व्याघ्र सञ्ज्ञस्य चर्माण्यास्तीर्य तत्र च ॥ १४३ ॥<br>
कुण्डे वा स्थण्डिले वापि मुखस्थाने गुरूत्तमाः ।<br>
होमङ्कुर्यात् समिद्भिश्च सर्पिभिश्च शतं शतम् ॥ १४४ ॥<br>
पलाश समिधो मृत्युजित्परमो मतः ।<br>
होमान्ते प्राञ्जलिर्भूत्वा ब्रूयाद्देवं गुरूत्तमः ॥ १४५ ॥<br>
यान्तु देव गणास्सर्वे पूजामादाय पार्थिवात् ।<br>
सिद्धिं दत्वा तु विपुलां पुनरागमनाय च ॥ १४६ ॥<br>
तत्काले दक्षिणां दद्यात् गुरवे प्रीतिकारणम् ।<br>
नृपेन्द्रो ब्राह्मणेभ्यश्च दद्याद्दानं विशेषतः ॥ १४७ ॥<br>
ततो बन्धाद्विमुच्येत जनान्सर्वान्नराधिपः ।<br>
प्रणम्य देवं देवेशं तस्मै ग्रामादि काञ्चनम् ॥ १४८ ॥<br>
दत्वा सन्तुष्ट चित्तस्तु ककुटादि विभूषितः ।<br>
ततो मातङ्गमारुह्य प्रविशेद्भवनं प्रति ॥ १४९ ॥<br>
सर्वोत्पातविनाशार्थं सर्वरोगनिवृत्तये ।<br>
सार्वभौम प्रसिद्ध्यर्थम् आयुरारोग्यसिद्धये ॥ १५० ॥<br>
सर्व शत्रु विनाशार्थं विजयार्थं नृपस्य तु ।<br>
पुष्याभिषेकं प्रत्यब्दं पुण्यस्थाने समाचरेत् ॥ १५१ ॥</p>
<p>इति उत्तरकामिकाख्ये महातन्त्रे पुणाभिषेक विधिर्नाम अशीतितमः<br>
पटलः ॥</p>
<p>८१। एकाशीतितमे पटले ग्रह यज्ञ विधिः</p>
<p>ग्रह यज्ञं प्रवक्ष्यामि ग्रहाणां प्रीतिकार्णम् ।<br>
सर्वदुःखं च सर्वेषां ग्रहचाराद्यतो भवेत् ॥ १ ॥<br>
नवभागी कृते क्षेत्रे मण्डपादौ गृहेऽपि वा ।<br>
पूजयित्वा तु जुहुयात् देशिको दीक्षितैस्सह ॥ २ ॥<br>
अर्क स्सोम कुजरसौम्यो जीवः शुक्रः शनैश्चरः ।<br>
राहू केतू नवैव स्यूः पूजयेत् स्वस्वनामतः ॥ ३ ॥<br>
प्रणवादि नमोन्तेन मण्डले संयजेत् गुरुः ।<br>
तच्च वृत्तं चतुष्कोणं त्रिकोणं बाण संयुतम् ॥ ४ ॥<br>
दीर्घाश्रं पञ्चकोणं च चापाङ्ग शूर्प सन्निभम् ।<br>
ध्वजाभं मण्डलं प्रोक्तं ग्रहाणां वर्ण उच्यते ॥ ५ ॥<br>
भास्करङ्गारकौ रक्तौ श्वेतौ शुक्र निशाकरौ ।<br>
सोमपुत्रो गुरुश्चैव ताबुभौ पीतजौ स्मृतौ ॥ ६ ॥<br>
कृष्णं शनैश्चरो विद्यात् राहु केतु तथैव च ।<br>
ध्या त्वैवं पूजयेद्विद्वान् गन्धैः पुष्पैरनु क्रमात् ॥ ७ ॥<br>
सर्वेषां गुग्गुलु धूपस्तैलेनाथ घृतेन वा ।<br>
दीपः प्रोक्ततस्तु नैवेद्यं शलि सम्भव मुच्यते ॥ ८ ॥<br>
चर्वर्थमपि शाली स्यात् होमे गव्यं घृतं मतम् ।<br>
कुण्डे वा स्थण्डिले वापि पूजास्थानं प्रकल्पयेत् ॥ ९ ॥<br>
होमं कुर्यात्समित्सर्पिस्तिले नैव समायुतम् ।<br>
अर्क पलाशः खदिरस्त्वपामार्गो यथाक्रमम् ॥ १० ॥<br>
अश्वत्थोदुम्बरौ चैव शमी दूर्वा कुशस्समित् ।<br>
पलाशः खदिरो वाथ स्वस्मित् कुश सम्भवे ॥ ११ ॥<br>
क्षीर वृक्ष समुद्भूताथवा तौ प्रशंसितौ ।<br>
स्रुक् स्रुवौ लक्षणोपेतौ पलाश दल जावथ ॥१२ ॥<br>
होत्रृणां दक्षिणां दद्यात् तदन्ते फलसिद्धये ॥ १३ ॥</p>
<p>इति कामिकाख्ये महातन्त्रे ग्रहयज्ञ विधिः एकाशीतितमः पटलः ॥</p>
<p>८२। द्वयशीतितमे पटले प्रतिसर विधिः</p>
<p>राज्ञां प्रतिसरं वक्ष्ये सर्वमङ्गल कर्मणि ।<br>
निर्दिष्ट दिवसात्पूर्व रात्रे कौतुक बन्धनम् ॥ १ ॥<br>
विदध्याद्देशिकश्शुद्धः कृत्वा च सकलीकृतः ।<br>
स्थण्डिलं शालिना कृत्वा तदूर्ध्वे स्थालिकां न्यसेत् ॥ २ ॥<br>
श्वेत तण्डुल सम्पूर्णं पुण्याह प्रोक्षणान्वितम् ।<br>
यज्ञ सूत्रं च वलयम् अङ्गुलीयकमेव च ॥ ३ ॥<br>
कृत्वा प्रतिसरं स्वर्ण पुष्पं हेममयं शुभम् ।<br>
प्रक्षाल्यस्त्रेण चार्घ्येण तण्डुलोर्ध्वे विनिक्षिपेत् ॥ ४ ॥<br>
सम्पूज्य गन्ध पुष्पाद्यैः मन्त्रयेन्मनुभिः क्रमात् ।<br>
ईशानेन शिरः पुष्पं वर्मणा ब्रह्मसूत्रकम् ॥ ५ ॥<br>
वलयं हृदयेनैव तद्वदेवाङ्गुलीयकम् ।<br>
बहुरूपेण वा सर्वं मन्त्रयेद्देशिकोत्तमः ॥ ६ ॥<br>
कौतुकं हृदयेनैव तेनैव भसितं तथा ।<br>
चन्दनेन विमिश्रं तदैशान्यां स्थापयेद् गुरुः ॥ ७ ॥<br>
मध्यादि सोम पर्यन्तं पुष्पाद्यं विनिवेशयेत् ।<br>
ताम्बूलं दापयेद्वाथ पुरुषाख्य मनुं स्मरन् ॥ ८ ॥<br>
दूर्वाग्रं केवलं निर्मितं राजतं तु वा ।<br>
आग्नेये नै-ऋते न्यस्त्वा हृदयेनाभि मन्त्रयेत् ॥ ९ ॥<br>
पटै राच्छादयित्वा तु नगरीं भ्रामयेत्ततः ।<br>
सर्वालङ्कार संयुक्तं मातङ्कोपरि संस्थितम् ॥ १० ॥<br>
मुहूर्ते समनु प्राप्ते गुरुर्दैवज्ञ संयुतः ।<br>
पुरोहितमुखैर्विप्रैरन्वितस्सर्व मङ्गलः ॥ ११ ॥<br>
कृतशौचं विलिप्ताङ्गं क्षौमवस्त्रोत्तरीयकम् ।<br>
सर्वाभरण संयुक्तं सर्वालङ्कार संयुतम् ॥ १२ ॥<br>
सिंहासनादौ नृपतिं पूववक्त्रं निवेशयेत् ।<br>
पुण्याह प्रोक्षणं कृत्वा पुष्पाद्यं पूर्वमन्त्रतः ॥ १३ ॥<br>
दत्वा नृपस्य सर्वं तु मृत्युजिन्मन्त्रमुच्चरन् ।<br>
बध्वा दक्षिण हस्ते तु कौतुकं सौम्यदिङ्मुखः ॥ १४ ॥<br>
सर्वात्मानं समुच्चार्य भस्म दत्वा गुरूत्तमः ।<br>
ईशानाद्यौर्यथा न्यायमथवा परिकल्पयेत् ॥ १५ ॥<br>
बृहत्सामक पूर्वन्तु पठित्वादौ समुच्चरन् ।<br>
नालिकेर फलान्यत्र लाजपुष्पादिभिः सह ॥ १६ ॥<br>
समन्तात् स्थापयित्वा तु कुर्यात्प्रतिसरं गुरुः ।<br>
देशिकं पूजयेत्कर्ता दैवज्ञं च पुरोहितम् ॥ १७ ॥<br>
ब्राह्मणानपि सर्वांश्च ततो मङ्गलवाचकैः ।<br>
अनेन विधिना कुर्याद्देवदेवस्य शूलिनः ॥ १८ ॥<br>
अन्येषामपि देवानां चतुर्णामपि वर्णिनाम् ।</p>
<p>इति उत्तरकामिकाख्ये महातन्त्रे प्रतिसार विधिर्नाम द्वयशीतितमः<br>
पटलः ॥</p>
<p>८३। त्रयशीतितमे पटले तुलारोह षोडश दानि विधिः</p>
<p>वक्ष्ये षोडशदानानि सर्वकामार्थ सिद्धये ।<br>
ब्राह्मणादि चतुर्णां तु भूमीन्द्राणां विशेषतः ॥ १ ॥<br>
ग्रहणादिषुकालेषु शुभे देशे विशेषतः ।<br>
हस्तविंशति मानेन अष्टांशेन द्विरष्टभिः ॥ २ ॥<br>
कूटं वा मण्टपं वाथ तन्मध्ये वेदिका नयेत् ।<br>
नवष्ट्सप्तहस्तेव द्विहस्ताद्यार्धहस्ततः ॥ ३ ॥<br>
विस्तारेणोच्छ्रयेणापि द्वादशस्तम्भसंयुतम् ।<br>
तद्बाह्ये नव कुण्डानि चतुरश्राणि तानि च ॥ ४ ॥<br>
चतुर्द्वारसमायुक्तं चतुस्तोरण भूषितम् ।<br>
दर्भमालासमायुक्तं दिग्ध्वजैश्च समन्वितम् ॥ ५ ॥<br>
अष्टमङ्गलसंयुक्तं वितानेनोपशोभितम् ।<br>
सामान्यमेतदाख्यातं तुलाभारादिके द्विजाः ॥ ६ ॥<br>
बिल्वाश्वत्थपलाशास्स्युर्यज्ञ वृक्षश्चये न्तः ।<br>
पनसाम्रसमुद्भूताः खादिरो वा प्रशस्यते ॥ ७ ॥<br>
एकदारुमयस्सर्वस्त्वथा मिश्र इष्यते ।<br>
सप्तषट् पञ्चहस्तैश्च पार्श्वस्तम्भोच्छ्रभौ मतौ ॥ ८ ॥<br>
उत्तरस्तु तदूर्ध्वे स्यात् षडष्टायाम संयुतम् ।<br>
अङ्गुलत्र्य हान्या तु नवधा मानमीरितम् ॥ ९ ॥<br>
पार्श्वस्तम्भ विशालेन विस्तारोत्सेधसंयुतम् ।<br>
पादाधिकस्त्रिपादो वा उत्सेधः परिकीर्तितः ॥ १० ॥<br>
द्विहस्तं वा त्रिहस्तं वा तयोरन्तरमानकम् ।<br>
तुलादण्डस्य दीर्घं स्याद्विष्कम्भस्तु दशाङ्गुलः ॥ ११ ॥<br>
अङ्गुलेनाधिको वापि हीनो वा विस्तरो भवेत् ।<br>
षट्त्रिंशन्मात्र संयुक्तमायामं वाथ दैर्घ्यकम् ॥ १२ ॥<br>
अष्टाङ्गुलेन विस्तारस्त्वथ पञ्चयवान्वितः ।<br>
षट्त्रिंशन्मात्रनाहस्तु मध्यमे तु विधीयते ॥ १३ ॥<br>
अग्रे मूले च मध्ये वा हेमपट्टैर्विभूषयेत् ।<br>
तुलादण्डे प्रकर्तव्यमवलम्बनकत्रयम् ॥ १४ ॥<br>
ताम्रेणाथ प्रकर्तव्यमायसेनाथवा भवेत् ।<br>
मध्ये चोर्ध्वे मुखं कार्यं त्ववलम्बस्सुशोभनः ॥ १५ ॥<br>
जिह्वामेकां तुलामध्ये तोरणस्य प्रकल्पयेत् ।<br>
उत्तरस्य तु मध्ये तु अयश्शङ्कु दृढं नयेत् ॥ १६ ॥<br>
शङ्कुं सुषिर सम्पन्नं वलयेन समन्वितम् ।<br>
सप्ताष्टषट्शतेनाथ ताम्रेणाधारको प्रभोः ॥ १७ ॥<br>
एकाङ्गुल प्रमाणाढ्यौ वेदरन्ध्रसमन्वितौ ।<br>
चतुष्कुण्डल संयुक्तौ हस्तप्रमाण सम्मितौ ॥ १८ ॥<br>
प्रादेशं वा चतुष्कं च षण्मात्रं स्यात् स्थलोपरि ।<br>
यथा तथा विधेयौ तौ प्राक्पश्चिमगतावृतौ ॥ १९ ॥<br>
स्तम्भद्वय शिखमानमुत्तरद्वार संइतम् ।<br>
कुम्भमध्यादि संयुक्तावथवा परिकल्पयेत् ॥ २० ॥<br>
खात्वा पुरुषमात्रं तु न्यस्त्वा पादशिलां समाम् ।<br>
तदूर्ध्वे स्थापयित्वादौ वालुकाभिर्दृढं नयेत् ॥ २१ ॥<br>
एवं सर्वं समापाद्य शिल्पिमोक्षावसानके ।<br>
पुण्याहं वाचयित्वा तु मण्डपे समलङ्कृते ॥ २२ ॥<br>
मङ्गलाङ्कुर संयुक्ते नानाफल समन्विते ।<br>
मण्डलं कारयेद्धीमान् सर्वतोभद्र सञ्ज्ञङ्कम् ॥ २३ ॥<br>
वज्रादि शूल पर्यन्तं मण्डपस्याष्टदिक्षु च ।<br>
शूलस्य वामदेशे चक्रं पद्मं दक्षिणे ॥ २४ ॥<br>
मध्यमे देवदेवेशं वामे गौरी समायुतम् ।<br>
सम्पूज्य गन्ध पुष्पाद्यैः ब्रह्माणं दक्षिणे यजेत् ॥ २५ ॥<br>
वाम् सम्पूजयेद्विष्णुं समान्ताल्लोकपान्न्यसेत् ।<br>
सूर्यं मध्येऽग्नि देशे तु भारकरन्नै-ऋतेऽथवा ॥ २६ ॥<br>
भानुं वायौ रविं चैशे दिवाकरमथार्चयेत् ।<br>
उषां प्रभां तथा प्रज्ञां सन्न्ध्यां सावित्रिमर्चयेत् ॥ २७ ॥<br>
मध्यादीशानपर्यन्तं गन्धपुष्पादिनार्चचेत् ।<br>
विस्तारां मध्यमे देशे सुतरां वह्नि गोचरे ॥ २८ ॥<br>
प्रभूतं विमलं सारमारध्यं पूर्वदेशतः ।<br>
उत्तरान्तं च सम्पूज्य सुखं मध्ये प्रजूजयेत् ॥ २९ ॥<br>
बोधनी वायुदेशे तु शार्वेत्वाप्यायनी यजेत् ।<br>
रविं च मध्यमे देशे पूजयेद्देशिकोत्तमः ॥ ३० ॥<br>
दीप्ताद्यां पूजयेत् शक्तीः पूर्वान्मध्यान्तमीरिताः ।<br>
सोमादि केतुपर्यन्तं ग्रहानष्टौ प्रपूजयेत् ॥ ३१ ॥<br>
ततो होम प्रकर्तव्यस्तद्विधानमिहोच्यते ।<br>
प्रधान होमे देवेशं लोकपानष्ट दिक्षु च ॥ ३२ ॥<br>
गायत्र्या होमयेन्मध्ये दिक्षु लोकेश मन्त्रतः ।<br>
स्वाहान्तं प्रण्ववोपेतं स्वस्वनाम्नाद्विजोतमाः ॥ ३३ ॥<br>
शिवाग्निं स्वस्व शास्त्रोक्तं सम्पाद्याग्नि मुखान्वितम् ।<br>
लोकेश सहितं देवं समावाह्य समर्चयेत् ॥ ३४ ॥<br>
नाडी सन्घान सम्युक्तं जयाद्यान्त समन्वितम् ।<br>
समिच्चरु घृतोपेतं सहस्रं वा तदर्घकम् ॥ ३५ ॥<br>
शतमष्टोत्तरंवाथ होतव्यं स्वस्व दिग्गजैः ।<br>
शुद्ध पायसमुग्जन्नै श्वरुभिस्त्रिभिरन्तितम् ॥ ३६ ॥<br>
क्षीराक्त दूर्वयाहोमं पञ्चविंशति सङ्ख्यया ।<br>
मृत्युञ्जयं समुच्चार्य वास्तु होममथा चरेत् ॥ ३७ ॥<br>
बहुरूपेण कर्तव्यं पार्यश्चितं शतं शतम् ।<br>
मण्डले पुजितान्सर्वान् देवानभ्यर्च्य होमयेत् ॥ ३८ ॥<br>
पूर्णा कृत्वा पुरेशानां क्रियामत्र समाचरेत् ।<br>
सहस्र कलशार्द्येश्च संस्नाप्य परमेश्वरम् ॥ ३९ ॥<br>
महा पूजा च कर्तव्या प्रभूत हविषान्विता ।<br>
पञ्चामृतैः पञ्चगव्यैः क्षीराद्यैः स्नपनं तु वा ॥ ४० ॥<br>
ब्राह्मणान् भोजयेत्पश्चात् तुलारोहणमाचरेत् ।<br>
आहूय नृपतिं स्नातं शुक्लवस्त्रानुलेपनम् ॥ ४१ ॥<br>
सर्वा भरण संयुक्तं शुक्लमाल्यविभूषितम् ।<br>
कृतप्रतिसरं शान्तं खड्ग खेटक धारिणाम् ॥ ४२ ॥<br>
आहूय शिवतोयेन प्रोक्ष येच्छिव मूच्चरन् ।<br>
पुण्याहप्रोक्षणं पूर्वं भूतशुद्धि पुरस्सरम् ॥ ४३ ॥<br>
सकलीकरणं कृत्वा रोपयेन्मन्त्रमुच्चरम् ।<br>
रुद्रगायत्रि सञ्ज्ञन्तु यजमानस्तदा जपेत ॥ ४४ ॥<br>
घटिकार्घं तदर्घं वा तत्रैवायनमाचरेत् ।<br>
पूर्वदिक स्थान मध्यस्थ पश्चिमालि मुखोय था ॥ ४५ ॥<br>
आलोक्य काञ्चनन्तत्स्थं कूर्च हस्तो हरंस्मरन् ।<br>
वेदातोद्य समायुक्तं नृत्तगीत समन्वुतम् ॥ ४६ ॥<br>
जयमङ्गलसंयुक्तं तत्सुवर्णसमं यदि ।<br>
स्वकायेन तदायेन तुलारोहः कृतोभवेत् ॥ ४७ ॥<br>
शतमर्धं तदर्ध वा श्रेष्ठाद्यमधिकं वरम् ।<br>
देवेन्द्रं वाथकर्तारं तुलारोहणमाचरेत् ॥ ४८ ॥<br>
देशिकं पूजयेत्पश्चाद्वस्त्रकाञ्चन भूष्णैः ।<br>
होतृंश्च दक्षिणां तेभ्यः प्रदद्याद्विधिपूर्वकम् ॥ ४९ ॥<br>
शतनिष्कं तदर्धं वा तदर्घं काञ्चनस्य तु ।<br>
ऋतित्विग्भ्यश्चैव सर्वेभ्यो दशनिष्काः प्रकीर्तिताः ॥ ५० ॥<br>
यागोपयुक्तं यद्द्रव्यं देशिकाय प्रदापयेत् ।<br>
शिवार्चकस्य पूजा च प्राग्व देव समीरिता ॥ ५१ ॥<br>
तस्यापि दक्षिणा शास्त्रे पञ्चाशन्निष्क सम्मिता ।<br>
तुलाधि रोहितं वित्तं ब्राह्मणेभ्यः प्रदापयेत् ॥ ५२ ॥<br>
मद्भक्तेभ्यो विशेषेण तदर्धवा प्रकल्पयेत् ।<br>
देशिकेभ्यो विशेषेण दद्यान्छ्रद्धा समन्वितः ॥ ५३ ॥<br>
तत्काले विसृजेत् बद्धान् कारागृहनिवेशितान् ।<br>
यत्र कर्म करास्तेषां पृथङ्निष्कं प्रतापयेत् ॥ ५४ ॥<br>
एतत् सामान्य मुद्दिष्टं दानानां द्विजयत्तमाः ॥ ५५ ॥</p>
<p>इति उत्तरकामिकाख्ये महातन्त्रे तुलारोहणदानविधिः त्रयशितितमः<br>
पटलः ॥</p>
<p>८४। चतुश्शीतितमे पटले हिरण्य गर्भ दानविधिः</p>
<p>हिरण्य गर्भं वक्ष्यामि दानं सर्वार्थ सिद्धिदम् ।<br>
कुर्यात्सहस्रनिष्केण त्वधः पात्रं हिरण्यतः ॥ १ ॥<br>
तदर्धेनोर्ध्वपात्रं तु सहस्रेण द्वयं तु वा ।<br>
त्रिपादं वार्ध मानं वा सपादं सार्धमेव वा ॥ २ ॥<br>
द्विगुणं वा प्रकर्तव्यं यथालाभं तु वा भवेत् ।<br>
वृक्षजं वाथ तत्कृत्वा स्वर्णपट्टैश्च वेष्टयेत् ॥ ३ ॥<br>
तिथ्यङ्गुलं तु मूलं स्यादेकैकाङ्गुलवर्धनात् ।<br>
एकोन त्रिंशमात्रं तु मूलविस्तार इष्यते ॥ ४ ॥<br>
एकपञ्चाशदारभ्य व्योममात्रविवर्धनात् ।<br>
पञ्चसप्तत्रिमात्रान्तं तदुत्सेधः प्रकीर्तितः ॥ ५ ॥<br>
विकारांशं तु तन्कृत्वा एकैकाम्श विवर्धनात् ।<br>
अर्धाधिकं तु विस्तारा दास्य विस्तार इष्यते ॥ ६ ॥<br>
अथ पादसमायुक्तो भित्तेः पादस्य निर्गमः ।<br>
त्रिमात्रान्नवमात्रान्तं निर्गमे मानमिष्यते ॥ ७ ॥<br>
पादुकोत्सेधमानं तु तदर्धं पादमेव वा ।<br>
त्रिपादं वा समं वापि फलकाधनमिष्यते ॥ ८ ॥<br>
पादुकोपरि दीर्घं वा विस्तारो भित्तिबाह्यतः ।<br>
मायान्ता वा प्रकृत्यन्ता फेलाव्याप्तिरिहागमे ॥ ९ ॥<br>
शिवान्तमूर्ध्वपात्रं स्यात् मध्ये पुरुषरूपवत् ।<br>
आत्मानं भावयेद्विद्वांस्तद्विधान मिहोच्यते ॥ १० ॥<br>
स्थानं च वेदिकोपेतं मण्डलेन समन्वितम् ।<br>
कृत्वातु पूत्ववत्तस्य मध्ये शालिं विनिक्षिपेत् ॥ ११ ॥<br>
तदूर्ध्वे विन्यसेत्फेलां नववस्त्रैर्निवेष्टिताम् ।<br>
नीरन्ध्रं माषकल्पेन कृत्वा गव्येन पूरयेत् ॥ १२ ॥<br>
प्रत्येकं पञ्चभिर्वाथ तद्वत्पञ्चामृतैरपि ।<br>
ब्रह्मभिः पूरयेद्विद्वानीशानाद्यैर्गुरूत्तमः ॥ १३ ॥<br>
गायत्र्या पूजयेत्पश्चाद्यथा शिवमयं भवेत् ।<br>
पूर्ववत्कारयेत्पूजां सामान्यं द्विजसत्तमाः ॥ १४ ॥<br>
प्राङ्मुखः प्रविशेत् कर्ता गौरीगायत्रिकां जपेत् ।<br>
छादयेत्तं प्धानेन गुरुश्शिवमनुं स्मरन् ॥ १५ ॥<br>
तदा षोडशंसंस्कारान् गर्भाधानादिकान्गुरुः ।<br>
कुर्यादनन्तरं वाथ तद्विशेषस्तु कथ्यते ॥ १६ ॥<br>
कर्तारं भार्यया युक्तं सर्वालङ्कारशोभितम् ।<br>
आनीय कुर्यात्तस्यैव गर्भाधानादिकाः क्रियाः ॥ १७ ॥<br>
भार्यादक्षपुटे दूर्वारससेचन माचरेत् ।<br>
एकविंशति सङ्ख्यातानुदुम्बर फलान्वितान् ॥ १८ ॥<br>
कुशानानीय शक्त्याथ कुर्यात्सीमन्तकर्म च ।<br>
त्रिंशन्निष्कमितां कन्यां सर्वालङ्कारशोभिताम् ॥ १९ ॥<br>
भार्यापार्श्वे विनिक्षिप्य शिवादिभ्यो निवेदयेत् ।<br>
भोजयेत्पायसैर्विप्रानन्नप्राशानकर्मणि ॥ २० ॥<br>
हृल्लेखामन्त्रमुच्चार्य सर्व कर्म समाचरेत् ।<br>
अनुक्तमत्र यत्कर्म तुलारोह वदाचरेत् ॥ २१ ॥<br>
एवं यः कुरुते मर्त्यः सोऽनन्त फलमश्नुते ॥ २१।२ ॥</p>
<p>इति उत्तरकामिकाख्ये महातन्त्रे हिरण्यगर्भादान विधिश्चतुश्शीतितमः<br>
पटलः ॥</p>
<p>८५। पञ्चशीतितमे पटले तिलपर्वतदान विधिः</p>
<p>तिलपर्वतदानं तु वक्ष्यते द्विजसत्तमाः ।<br>
पूर्ववन्मण्डपं कृत्वा वेदिकारहितं यथा ॥ १ ॥<br>
बाह्यवीथ्यां च कुण्डान् प्रागुक्तविधिना नयेत् ।<br>
पञ्चगव्येन सम्प्रिक्ष्य मण्डलं मध्यकल्पितम् ॥ २ ॥<br>
सञ्छाद्याहतवस्त्रैश्च द्रोणपुष्पं विकीर्य च ।<br>
पुण्याह प्रोक्षणं दण्डं शतमात्रसमुच्छ्रितम् ॥ ३ ॥<br>
वेण्वेदिकल्पितं तत्र विन्यसेद्देशिकोत्तमः ।<br>
तिलांश्च निक्षिपेत्तत्र व्योमव्यापिनमुच्चरन् ॥ ४ ॥<br>
दण्डात् प्रादेशमात्रं वा वस्वङ्गुलमथापि वा ।<br>
कर्तव्यमधिकं सद्भिश्चतुरङ्गुलमेव वा ॥ ५ ॥<br>
दण्डमानसमं वाथ हीनं नैव समाचरेत् ।<br>
वस्त्रश्च वेष्टयेत् सर्वांस्तिलान् सद्यादिमन्त्रतः ॥ ६ ॥<br>
देशं सङ्क्ल्पयित्वा तु पूयत्तु विशेषतः ।<br>
निक्षिपेत् पर्वतप्रान्ते मूर्तिपान् मूर्तिसंयुतान् ॥ ७ ॥<br>
शर्वादिन् क्ष्मादिपूर्वांश्च निष्कत्रयविनिर्मितान् ।<br>
तत्रस्थमर्चयेद्देवं तिलपर्वतमध्यगम् ॥ ८ ॥<br>
अर्चयेच्च विधानज्ञो यजमानेन देशिकः ।<br>
दर्शयेत् तिलमध्यस्थं देवदेवमुपापतिम् ॥ ९ ॥<br>
अयं हि देवदेवेशस्सर्वेषां वृषभध्वजः ।<br>
अस्मार्चने कृते सर्वं ध्रुवं भवति कल्पनम् ॥ १० ॥<br>
अत्रानुक्तं तु यत् किञ्चिदर्चनं होममेव वा ।<br>
स्नपनं देव देवस्य सहस्रकलशादिभिः ॥ ११ ॥<br>
प्रागुक्तविधिना सर्वं तुलारोहवदाचरेत् ।<br>
विसृज्य देवदेवेशं शिवाय शिवधर्मिणे ॥ १२ ॥<br>
दद्यात्तिलजगं कर्ता जलदानपुरस्सरम् ।<br>
अस्मात्परतरं दानं नास्तीह भुवनत्रये ॥ १३ ॥<br>
अथवान्यप्रकारेण चाल्पद्रव्य महाफलम् ।<br>
सर्वदा सर्वकाले च कर्तव्यमिह कथ्यते ॥ १४ ॥<br>
गोमयालिप्तदेशोर्ध्वे वस्त्रायास्तीर्य देशिकः ।<br>
तिलं भारग्रयं तत्र निक्षिपेद्दशबीजतः ॥ १५ ॥<br>
कर्णिकाकेसरोपेतं पद्ममष्टदलान्वितम् ।<br>
दशनिष्कोण कृत्वाथ तदूर्ध्वेनार्धमानतः ॥ १६ ॥<br>
तन्मध्ये विन्यसेत्पद्मं तन्मध्ये पूजयेच्छिवम् ।<br>
तदुत्तरे तदर्धेन कारयेत्तु मनोन्मनीम् ॥ १७ ॥<br>
अष्टौ वामादिशक्तीश्च कृत्वा निष्कत्रयेण तु ।<br>
अष्टौ विद्येश्वरान् बाह्ये तद्वत्स्वर्णमयेन वा ॥ १८ ॥<br>
कृत्वा सम्पूज्य विधिवत् तत्सर्वं तिलसंयुक्तम् ।<br>
दापयेच्छिवभक्तेभ्यस्तत्कर्त्रा देशिकोत्तमः ॥ १९ ॥</p>
<p>॥ इति उत्तरकामिकाख्ये महातन्त्रे तिलपर्वतदान विधिः पङ्चाशितितमः<br>
पटलः ॥</p>
<p>८६। षड्शीतितमे पटले सुवर्ण भूमिदान विधिः</p>
<p>सौवर्णभूमिदानं तु वक्ष्येऽहं द्विजसत्तमाः ।<br>
काञ्चनेन सहस्रेण चतुरश्रादिमेदिनी ॥ १ ॥<br>
एकहस्त प्रमाणेन सप्तद्वीपसमन्विता ।<br>
समुद्रपर्वतोपेता सर्वतीर्थसमन्विता ॥ २ ॥<br>
मध्ये मेरुसमायुक्ता कर्तव्या शोभना यथा ।<br>
अनेकमुनिसंयुक्तां नवखण्डां तु भावयेत् ॥ ३ ॥<br>
पूर्ववद्देवपूजां च होमं चैव विशेषतः ।<br>
मेर्वादीन् पूजयेत् स्वस्व बीजेनैव गुरूत्तमः ॥ ४ ॥<br>
सहस्रकलशाद्यैश्च स्नापयेत्परमेश्वरम् ।<br>
पूर्ववत्तस्य पूजा च विधेया द्विजसत्तमाः ॥ ५ ॥<br>
शिवादिभ्यो प्रदातव्या मेदिनी स्वर्णनिर्मिता ॥ ५१।२ ॥</p>
<p>इति उत्तरकामिकाख्ये महातन्त्रे सुवर्णभूमिदान विधिः षड्शीतितमः<br>
पटलः ॥</p>
<p>८७। सप्ताशीतितमे पटले कल्पपादपदान विधिः</p>
<p>कल्पपादपदानं तु वक्ष्येऽहं द्विजसत्तमाः ।<br>
पादपं शतनिष्केण सुवर्णे समाचरेत् ॥ १ ॥<br>
बहुशास्वासमोपेतं पत्रपुष्पसमन्वितम् ।<br>
नानाफलसमायुक्तं सर्वशोभासमन्वितम् ॥ २ ॥<br>
शाखासु बहुधा कुर्यान्मुक्तादामप्रलम्बनम् ।<br>
छदनानि विचित्राणि कुर्यान्मरतकैर्द्विजाः ॥ ३ ॥<br>
कारयेत् पल्लवानीह प्रवालैश्च विशेषतः ।<br>
फलानि पद्मरागैश्च विविधानि समाचरेत् ॥ ४ ॥<br>
नीलेन दण्डमूलं तु स्कन्धं वज्रेणकारयेत् ।<br>
वैडूर्येन प्रकर्तव्यं द्रुमाग्रं पुष्यरागतः ॥ ५ ॥<br>
मस्तकं च प्रकर्तव्यं गोमेदकमयं यथा ।<br>
स्कन्धं वै कारयेद्विद्वान् सूर्यकान्तेन सुव्रताः ॥ ६ ॥<br>
इन्दुकान्तेन वा वेदिं स्फटिकेन द्रुमस्य तु ।<br>
वितस्तिमात्रमायामं वृक्षस्य परिकीर्तितम् ॥ ७ ॥<br>
शाखाष्टकस्य मानं च विस्तारं चोर्ध्वतस्तथा ।<br>
स्थापयेद् वृक्षमूले तु लिङ्गं लोकपसंवृतम् ॥ ८ ॥<br>
मण्डपं वेदिकोपेतं मण्डलेन समन्वितम् ।<br>
पूर्ववत् तद्विना कृत्वा तन्मध्ये स्थाप्य पादपम् ॥ ९ ॥<br>
लोकपावृतिसंयुक्तमीशानं पूजयेद्गुरुः ।<br>
ईश्वराय द्रुमं दद्यात् तदीयेभ्यो द्विजोत्तमाः ॥ १० ॥<br>
अत्रानुक्तं तु यत्सर्वं तुलाभारवदाचरेत् ॥ ११ ॥</p>
<p>इति उत्तरकामिकाख्ये महातन्त्रे कल्पपादपदान विधिः सप्ताशितितमः<br>
पटलः ॥</p>
<p>८८। अष्टाशीतितमे पटले गणेश दान विधिः</p>
<p>गणेशदानं वक्ष्यामि सर्वपापप्रणाशनम् ।<br>
पूर्ववन्मण्टपं कुर्याद्वेदिकामण्डलान्वितम् ॥ १ ॥<br>
तन्मध्यमे यजेद्देवं लोकपाल समावृतम् ।<br>
तद्बाह्ये पूजयेद्ष्टौ विद्येशानष्टदिक्षु च ॥ २ ॥<br>
सर्वे ते च सुवर्णेन निर्मिताश्च पृठक् पृथक् ।<br>
तृतीयावरणोपेतान् गन्धपुष्पादिभिर्गुरुः ॥ ३ ॥<br>
प्रधाने जुहुयादीशं विद्येशानष्टदिक्षु च ।<br>
ईशानादिषु संस्थाप्य सप्तविप्रान् समर्चयेत् ॥ ४ ॥<br>
उत्तरे पूजयेत् कन्यां गन्धपुष्पादिभिर्गुरुः ।<br>
तेभ्यः पदद्याद्विद्येशान् स्वस्वमन्त्रैरनुक्रमात् ॥ ५ ॥<br>
अत्रानुक्तं तु यत् किञ्चित् तुलारोहवदाचरेत् ॥ ६ ॥</p>
<p>इति उत्तरकामिकाख्ये महातन्त्रे गणेश दान विधिः अष्टाशीतितमः<br>
पटलः ॥</p>
<p>८९। एकोननवतितमे पटले हेम धेनुदान विधिः</p>
<p>हेम धेनु प्रदानं तु वक्ष्ये सङ्क्षेपतः क्रमात् ।<br>
सर्व पाप हरं सर्व भय दुर्भिक्ष नाशनम् ॥ १ ॥<br>
काञ्चनेन सहस्रेण तदर्धेनाथवा पुनः ।<br>
तस्याप्यर्धेन वा कुर्याच्छतनिष्केण वा द्विजाः ॥ २ ॥<br>
गोरूपं कारयेद्विद्वान् सर्व लक्षण सम्युतम् ।<br>
पद्मरागं तु शृङ्गे स्यात् खुराग्रे वज्रमिष्यते ॥ ३ ॥<br>
भ्रूमध्ये मौक्तिकं विद्याद्वडूर्यं पुच्छदेशके ।<br>
पुष्परागं तु दन्तर्थं कल्पयेत्कल्पवित्तमः ॥ ४ ॥<br>
गोरूपमेवं कृत्वा तु दशांशे नैव तस्य च ।<br>
वत्सं तद्वत् समापाद्य पूर्ववन्मटपं नयेत् ॥ ५ ॥<br>
वेदिका मण्डलोपेतं तन्मध्ये विन्यसेत्पशुम् ।<br>
सवत्सां वस्त्र युग्मेन वेष्टयेद्देशिकोत्तमः ॥ ६ ॥<br>
पूजयेद्गन्ध पुष्पाद्यैस्तद्गायत्र्या द्विजोत्तमाः ।<br>
अर्चनं पूर्ववत्कुर्यात् होमं चैव विशेषतः ॥ ७ ॥<br>
अथैकाग्नि विधानं वा समिदाज्य हविष्य युक् ।<br>
क्षीराद्यः पूजयेद्देवं सहस्र कलशादिभिः ॥ ८ ॥<br>
त्रिऽंसन्निष्कोऽथवा ज्ञेयो गुरोरेकाग्निकल्पने ।<br>
अनुक्तं यद्भवेत् किञ्चित्तुलारोहवदाचरेत् ॥ ९ ॥<br>
इति उत्तरकामिकाख्ये महातन्त्रे हेमदेनु दान विधिः एकोननवतितमः<br>
पटलः ॥</p>
<p>९०। नवतितमे पटले लक्ष्मीदान विधिः</p>
<p>महदैश्वर्य सिद्ध्यर्थं लक्ष्मीदानमिहोच्यते ।<br>
काञ्चनेन सहस्रेण तदर्धेन तदर्धतः ॥ १ ॥<br>
तदर्धेनाथवा कुर्यात् श्रीदेवीं लक्षणान्वितम् ।<br>
अष्टोत्तर शतेनाथ निष्केणैनां प्रकल्पयेत् ॥ २ ॥<br>
पूर्ववन्मण्डपं कृत्वा वेदिकामण्डलान्वितम् ।<br>
मण्डले विन्यसेल्लक्ष्मीं विष्ण्वोर्वामे यथा भवेत् ॥ ३ ॥<br>
श्री मन्त्रेण यजेल्लक्ष्मीं श्री सूक्तेनाथवार्चयेत् ।<br>
विष्णुं च विष्णुगायत्र्या गन्ध पुष्पादिनार्चयेत् ॥ ४ ॥<br>
पूजयेच्छिव पूजां च होमं चैव विशेषतः ।<br>
एक होमं तु वा कुर्यात् प्रगुक्त विधिना गुरुः ॥ ५ ॥<br>
स्नपनं देव देवस्य सहस्र कलशादिभिः ।<br>
पूर्ववत् विधिना कुर्यात् अनुक्तमिह यद्भवेत् ॥ ६ ॥</p>
<p>इति उत्तर कामिकाख्ये महातन्त्रे लक्ष्मीदान विधिः नवतितमः पटलः ॥</p>
<p>९१। एकनवतितमे पटले तिलधेनु दान विधिः</p>
<p>तिल धेनु विधिं वक्ष्ये सर्वकामार्थ साधनम् ।<br>
पूर्ववन्मण्डलं कुर्यात् वेदिका मण्डलान्वितम् ॥ १ ॥<br>
तस्याग्रे कारयेद्विद्वान् पद्मं तिलमयं शुभम् ।<br>
अष्टद्रोणेन कर्तव्यं यद्वा भारेण कारयेत् ॥ २ ॥<br>
वस्त्रैराछाद्य तन्मध्ये स्वर्णपद्मं विनिक्षिपेत् ।<br>
त्रिंशन्निष्केण चार्धेन तदर्धेनाथवा भवेत् ॥ ३ ॥<br>
पञ्च निष्केण वा कुर्यात् कर्णिकानालशोभितम् ।<br>
तस्यैवोत्तरदिग्भागे ब्राह्मणान् रुद्र सङ्ख्यया ॥ ४ ॥<br>
रुद्रानेकादशन् स्मृत्वा समावाह्य समर्चयेत् ।<br>
विप्रान् द्वादश पूर्वे तु द्वादशादित्यमन्त्रतः ॥ ५ ॥<br>
दक्षिणेत्वष्ट विद्येशान् बुधान् विप्रान् समर्चयेत् ।<br>
षौडशैव तु गन्धाद्यैश्चचुर्दिक्षु च भावयेत् ॥ ६ ॥<br>
अर्चयित्वाथ तन्मन्त्रैर्वस्त्रं प्रावरणानि च ।<br>
पञ्चाङ्ग भूषणोपेतां स्त्वास्तीर्य च तदश्रके ॥ ७ ॥<br>
प्रत्येकं नववस्त्रं तु तस्मिन् खारि प्रमाणतः ।<br>
तिलान्निक्षिप्य कांस्ये तु पात्रे नवफलेन तु ॥ ८ ॥<br>
इक्षुखण्डं च दातव्यं गां च तेभ्यः क्रमेण तु ।<br>
हेमशृङ्गामरोगां तु दद्याद्रौप्यखुरामथ ॥ ९ ॥<br>
प्रतिशङ्गं तु निष्कं स्यात् खुरं तद्विगुणेन च ।<br>
पूर्ववन्मण्डपं कुर्यात् वेदिका मण्डलान्वितम् ॥ १० ॥<br>
तद्वत् पूजा च होमं च स्नपनाद्यं तथैव च ।<br>
केवलं रुद्रदानं वा सूर्यदान मथापि वा ॥ ११ ॥<br>
मूर्ति विघ्नेशदानं वा यथा वद्धिं प्रकल्पयेत् ।<br>
पञ्चाङ्ग भूषणं पञ्च निष्केणात्र प्रकल्पयेत् ॥ १२ ॥<br>
दक्षिणां पूर्ववद्दद्याद्दद्यादनुक्तं पूर्ववद्भवेत् ॥ १२१।२ ॥</p>
<p>इति उत्तर कामिकाख्ये महातन्त्रे तिलधेनुदानविधिरेकनवतितमः पटलः<br>
॥</p>
<p>९२। द्विनवतितमे पटले सहस्रगोदान विधिः</p>
<p>गवां सहस्र सङ्ख्यानां दानं वक्ष्यामि सिद्धये ।<br>
सवत्सस्सगुणा एव सङ्ग्राह्या गुणवत्तराः ॥ १ ॥<br>
अष्टौ सम्पूज्य शृङ्गेषु प्रतिशृङ्गं तु निष्कतः ।<br>
शृङ्गं कृत्वा तु बध्नीयाद् राजतं खुरमेव वा ॥ २ ॥<br>
कण्ठं निष्केण पट्टं च बध्वा दद्यातृणं ततः ।<br>
मण्डपं वेदिकोपेतं मण्डलेन समन्वितम् ॥ ३ ॥<br>
पूर्ववच्छिव पूजा च होमश्चात्र विधीयताम् ।<br>
स्नपनं च शिवस्याथ सहस्र कलशादिभिः ॥ ४ ॥<br>
शिवाय शिवविप्रेभ्यो दद्याद् गां दक्षिणायुताम् ।<br>
दशनिष्कं तदर्धं वा तदर्धं निष्कमेव वा ॥ ५ ॥<br>
दानकाले पठेत् स्तोत्रमिदं कर्ता तदुच्यते ।<br>
गावो ममाग्रतोनित्यं गावः पृष्ठत एव मे ॥ ६ ॥<br>
गावो मे हृदयं नित्यं गवां मध्ये वसाम्यहम् ।<br>
अनुक्तमत्र यत्कर्म तुलाभारवशान्नयेत् ॥ ७ ॥</p>
<p>इति उत्तरकामिकाख्ये महातन्त्रे सहस्रगोदानविधिः द्विनवतितमः पटलः<br>
॥</p>
<p>९३। त्रिनवतितमे पटले हिरण्याश्व दान विधिः</p>
<p>हिरण्याश्व प्रदानं तु विजयार्थमिहोच्यते ।<br>
अयुतस्याश्वमेधस्य फलाच्छ्रेष्ठमिदं मतम् ॥ १ ॥<br>
अष्टोत्तर सहस्रेण तदर्धेनार्धमानतः ।<br>
अष्टोत्तर शतेनाथ कृत्वाश्वं लक्षणान्वितम् ॥ २ ॥<br>
पञ्च कल्याण चित्राङ्गं रजतेन तु कारयेत् ।<br>
सर्वालङ्कार संयुक्तं कलाद्यैश्च समन्वितम् ॥ ३ ॥<br>
मण्डपं पूर्ववत् कृत्वा वेदिकामण्डलान्वितम् ।<br>
तन्मध्ये विन्यसेद्वाजि मुच्चैः श्रवसनामतः ॥ ४ ॥<br>
गन्धादिभिस्समभ्यर्च्य विप्रेभ्योविनिवेदेयेत् ।<br>
सुरेन्द्र बुद्ध्या सम्पूज्य पञ्च निष्कं प्रदाय च ॥ ५ ॥<br>
दीनान्ध कृपणानाथां स्तोषयेद्भोजनादिभिः ।<br>
मण्डलाभ्यर्चनं होमं कलशस्नपनं तथा ॥ ६ ॥</p>
<p>इति उत्तरकामिक महातन्त्रे हिरण्याश्व प्रदान विधिस्त्रिनवतितमः पटलः<br>
॥</p>
<p>९४। चतुर्नवतितमे पटले कन्यादान विधिः</p>
<p>सर्व दानोत्तमं वक्ष्ये कन्यादानं द्विजोत्तमाः ।<br>
सर्व लक्षण सम्पन्नां दोष विवर्जिताम् ॥ १ ॥<br>
विभिन्नगोत्र प्रभवामनुकूल दिनोद्भवाम् ।<br>
दत्वा धनादिकं पित्रोस्तत्संवाद पुरस्सरम् ॥ २ ॥<br>
उभयोश्चित्तमालोक्य पुत्रीकृत्य च तां पुनः ।<br>
संस्नाप्य गन्धमालाभि र्भूषणैर्वस्त्र संयुतैः ॥ २३ ॥<br>
सम्भूष्य कन्यकां दद्याद्यागाय विधिनामुना ।<br>
पूर्ववन्मण्डपं कुर्यात् वेदिका मण्डलान्वितम् ॥ २४ ॥<br>
तत्र सम्पूज्य देवेशं कुर्यात् होमं च पूर्ववत् ।<br>
नैमित्तिकोदितं शान्तं शिवभक्ति समन्वितम् ॥ २५ ॥<br>
सम्पूज्येश्वर बुद्ध्या च गन्धपुष्पस्त्रगादिभिः ।<br>
पञ्चाङ्ग भूषणश्चैव वासोभूमिधनान्वितम् ॥ ६ ॥<br>
ग्रहोपकरणोपेतं दासी दासमनुत्तमम् ।<br>
दद्याद्वराय संस्मृत्य शिवं श्रद्धा पुरस्सरम् ॥ ७ ॥<br>
एवं यः कारयेद्दानं कन्यायास्सुखमेधते ।<br>
कन्यारोमाणि यावन्ति तावद्वर्षशतं द्विजाः ॥ ८ ॥</p>
<p>इति उत्तर कामिकाख्ये महातन्त्रे कन्यादान विधिश्चतुर्नवतितमः पटलः<br>
॥</p>
<p>९५। पञ्चनवतितमे पटले हिरण्योक्ष प्रदान विधिः</p>
<p>हिरण्योक्ष प्रदानं तु सङ्क्षेपेणाधुनोच्यते ।<br>
काञ्चनेन सहस्रेण कुर्याअन्निष्केण वार्धतः ॥ १ ॥<br>
तदर्धेनाथवा कुर्यात् तस्याप्यर्धेन वार्धतः ।<br>
वृषं सलक्षणं कुर्यात् अष्टोत्तर शतेन वा ॥ २ ॥<br>
स्फटिकेनार्ध चन्द्राभं ललाटे राजतं खुरम् ।<br>
कर्णं च पद्मरागेण गोमेदेन ककुद्भवेत् ॥ ३ ॥<br>
घण्टामालां तु कण्ठे तु रत्नचित्रा यथा भवेत् ।<br>
वृषाङ्गं कारयेद् विद्वान् किङ्किणी मालयावृतम् ॥ ४ ॥<br>
पूर्ववन्मण्डपं कृत्वा वेदिकामण्डलान्वितम् ।<br>
तन्मध्ये विन्यसेदुक्षं पश्चिमास्यं द्विजोत्तमाः ॥ ५ ॥<br>
गायत्र्या पूजयेदुक्षुक्षं तदूर्ध्वे परमेश्वरम् ।<br>
पूर्ववच्छिवपूजा च होमं चैव विशेषतः ॥ ६ ॥<br>
शिवाय शिवभक्तेभ्यो दद्यादुक्षं महत्तरम् ।<br>
समिदाज्य चरूपेतं शान्ति होममथापि वा ॥ ७ ॥<br>
चरेदनुक्तमिह यत् तत्तुलाभारवद् गुरुः ॥ ८ ॥</p>
<p>इति उत्तर कामिक महातन्त्रे हिरण्योक्ष प्रदान विधिः पञ्चनवतितमः<br>
पटलः ॥</p>
<p>९६। षण्णवतितमे पटले गजदान विधिः</p>
<p>अतः परं प्रवक्ष्यामि गजदानं द्विजोत्तमाः ।<br>
गजं सलक्षणं कुर्यात् सौवर्णं राजतं तु वा ॥ १ ॥<br>
सहस्रेण तदर्धेन तस्यार्धेन तदर्धतः ।<br>
अष्टोत्तर शतेनाथ कारयेद्देशिकोत्तमः ॥ २ ॥<br>
पूर्ववन्मण्डपं कुर्यात् वेदिका मण्डलान्वितम् ।<br>
गजेन्द्रं विन्यसेन्मध्ये गन्धपुष्पादिनार्चयेत् ॥ ३ ॥<br>
पूर्ववच्छिव पूजा च होमयेच्च विशेषतः ।<br>
शिवाय शिवभक्तेभ्यो दद्याच्छ्रद्धा समन्वितम् ॥ ४ ॥<br>
अन्यत्सर्वमनुद्दिष्टं तुलाभारवदाचरेत् ॥ ४१।२ ॥</p>
<p>इति उत्तरकामिकाख्ये महातन्त्रे गजदान विधिः षण्णवतितमः पटलः ॥</p>
<p>९७। सप्तनवतितमे पटले लोकपालाष्टकदान विधिः</p>
<p>अष्टानां लोकपालानां दानं वक्ष्याम्यतः परम् ।<br>
प्रागुक्तदेशकाले तु वेदिकामण्डलान्विते ॥ १ ॥<br>
पूर्ववच्छिवपूजा च होमश्चैव द्विजोत्तमाः ।<br>
शैवानष्टौ समाहूय सर्वलक्षण संयुताम् ॥ २ ॥<br>
उदङ्मुखसमासीनान्नववस्त्रेपरि स्थिताम् ।<br>
अर्चयेद्गन्धपुष्पाद्यैर्मन्त्रैर्लोकेशवाचकैः ॥ ३ ॥<br>
एकस्मिन् स्थण्डिले वाथ कुण्डे वा होममाचरेत् ।<br>
दक्षिणा दशनिष्का स्याद् भूषणैश्च समन्विता ॥ ४ ॥<br>
वस्त्रं प्रावरणं दद्यादासनं कम्बलं तुवा ।<br>
अत्रानुक्तं तु यत् किञ्चित् तुलाभारवदाचरेत् ॥ ५ ॥<br>
लोकेशादनमेव स्यात् सर्वसम्पत् समृद्धिदम् ।<br>
परचक्रप्रमथनं गजवाजिविवर्धनम् ॥ ६ ॥<br>
पुत्रदं राष्ट्रद्धर्थं गोब्राह्मणहितवहम् ॥</p>
<p>इति उत्तर कामिकाख्ये महातन्त्रे लोकपालाष्टकदान विधिः<br>
सप्तनवतितमः पटलः ॥</p>
<p>९८। अष्टनवतितमे पटले स्दानोत्तम विधिः</p>
<p>सर्व दानोत्तमं नाम्ना दानमाद्यं वदाम्यहम् ।<br>
मण्डपं विधिना कुर्यात् वेदिका कुण्ड संयुतम् ॥ १ ॥<br>
प्रपायां विधिरेवं स्यात् पूर्ववन्मण्डलान्वितम् ।<br>
मध्यमे देवदेवेशं ब्रह्मविष्णु समन्वितम् ॥ २ ॥<br>
गन्धाद्यै रर्चयेदीशं ब्रह्मणे विष्णवे पुनः ।<br>
ब्रह्मन् ब्राह्मण भेदाय ब्रह्मणे धन दायिने ॥ ३ ॥<br>
शिवाय हरये स्वाहा स्वधा वौषट् वषण्णमः ।<br>
नारायणाय विद्महे वासुदेवाय धीमहि ।<br>
तन्नो विष्णुः प्रचोदयात् ॥<br>
शेषहोम प्रकर्तव्यस्ततः कुण्डे समाहितैः ।<br>
चतुर्वेद विदो ग्राह्या जप्तारस्त्रय एव हि ॥ ५ ॥<br>
तानुद्दिश्य यथान्यायं द्विजेभ्यो दापयेद्धनम् ।<br>
शतमष्टोत्तरं तेषां पृथक् पृथगनुत्तमम् ॥ ६ ॥<br>
पञ्चाङ्ग भूषणोपेतं सद्वस्त्रावरणान्वितम् ।<br>
अत्रानुक्तं तु यत् सर्वं पूर्वोक्तविधिना चरेत् ॥ ७ ॥</p>
<p>इति उत्तर कामिकाख्ये महातन्त्रे विधिरष्टनवतितमः पतलः ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_28-Agama-sampradAyaH_AgamaH_28_kAmikAgamaH_2_30_prAyashchitta-vidhiH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/28/kAmikAgamaH/2/30_prAyashchitta-vidhiH/">३० प्रायश्चित्त-विधिः </a>
            <a data-toggle="collapse" href="#section-tree-item-body-sampradAyaH_28-Agama-sampradAyaH_AgamaH_28_kAmikAgamaH_2_30_prAyashchitta-vidhiH_md" role="button" aria-expanded="false" aria-controls="section-tree-item-body-sampradAyaH_28-Agama-sampradAyaH_AgamaH_28_kAmikAgamaH_2_30_prAyashchitta-vidhiH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_28-Agama-sampradAyaH_AgamaH_28_kAmikAgamaH_2_30_prAyashchitta-vidhiH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३० प्रायश्चित्त-विधिः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Dec 27 09:41:25 UTC. (<a href="http://google.com/search?q=09%3a41%3a25%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
