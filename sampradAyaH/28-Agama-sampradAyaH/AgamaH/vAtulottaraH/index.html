<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | वतुल्लोतरागमः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="वतुल्लोतरागमः">
  <meta property="og:description" content="[पटलक्रमः सम्भ्रान्तः॥]
॥
श्रीः ॥
[१आ]
स्वस्ति श्रीगणाधिपतये नमः ।
निर्विघ्नमस्तु ।
मातामहमहाशैलं महस्तदपितामहम् ।
कारणं जगतां वन्दे कण्ठादुपरि वारणम् ॥
ऐश्वरं परमं तत्त्वमादिमध्यान्तवर्जितम् ।
आधारं सर्वलोकानामनाधारमविक्रियम् ॥
अनन्तानन्दबोधाम्बुनिधिमद्भुतविक्रमम् ।
अम्बिकापतिमीशानमनिशं प्रणमाम्यहम् ॥
वन्दे हालास्यनगरीं वन्दे वन्दे हेमाब्जिनीमपि ।
वन्दे सुमीननयनां वन्दे सुन्दरनायकम् ॥
शिवाय परिपूर्णाय शीतलाय चिदात्मने ।
चित्तनाथाय नाथाय तेजसे ब्रह्मणे नमः ॥
आनन्दसागररसा कुलशैलकन्या वक्षोजकुम्भयुगलीपरिरम्भणेन ।
रोमाञ्च * * * परिष्कृतगात्रयष्टिं वेदे भजामि मधुरापुरनाथमीशम् ॥
इक्षुकोदण्डपुष्पेषु पाशाङ्कुशकरोज्वलाम् ।
उद्यत्सूर्यनिभां वन्दे महात्रिपुरसुन्दरीम् ॥
नमः सुन्दरनाथाय तस्मै हालास्यवासिने ।
चतुष्षष्टिविधा लीला येन प्रत्यक्षिताः क्षितौ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="वतुल्लोतरागमः">
  <meta itemprop="description" content="[पटलक्रमः सम्भ्रान्तः॥]
॥
श्रीः ॥
[१आ]
स्वस्ति श्रीगणाधिपतये नमः ।
निर्विघ्नमस्तु ।
मातामहमहाशैलं महस्तदपितामहम् ।
कारणं जगतां वन्दे कण्ठादुपरि वारणम् ॥
ऐश्वरं परमं तत्त्वमादिमध्यान्तवर्जितम् ।
आधारं सर्वलोकानामनाधारमविक्रियम् ॥
अनन्तानन्दबोधाम्बुनिधिमद्भुतविक्रमम् ।
अम्बिकापतिमीशानमनिशं प्रणमाम्यहम् ॥
वन्दे हालास्यनगरीं वन्दे वन्दे हेमाब्जिनीमपि ।
वन्दे सुमीननयनां वन्दे सुन्दरनायकम् ॥
शिवाय परिपूर्णाय शीतलाय चिदात्मने ।
चित्तनाथाय नाथाय तेजसे ब्रह्मणे नमः ॥
आनन्दसागररसा कुलशैलकन्या वक्षोजकुम्भयुगलीपरिरम्भणेन ।
रोमाञ्च * * * परिष्कृतगात्रयष्टिं वेदे भजामि मधुरापुरनाथमीशम् ॥
इक्षुकोदण्डपुष्पेषु पाशाङ्कुशकरोज्वलाम् ।
उद्यत्सूर्यनिभां वन्दे महात्रिपुरसुन्दरीम् ॥
नमः सुन्दरनाथाय तस्मै हालास्यवासिने ।
चतुष्षष्टिविधा लीला येन प्रत्यक्षिताः क्षितौ ॥">
  <meta itemprop="wordCount" content="22207">
  <meta name="twitter:card" content="summary">
  <meta name="twitter:title" content="वतुल्लोतरागमः">
  <meta name="twitter:description" content="[पटलक्रमः सम्भ्रान्तः॥]
॥
श्रीः ॥
[१आ]
स्वस्ति श्रीगणाधिपतये नमः ।
निर्विघ्नमस्तु ।
मातामहमहाशैलं महस्तदपितामहम् ।
कारणं जगतां वन्दे कण्ठादुपरि वारणम् ॥
ऐश्वरं परमं तत्त्वमादिमध्यान्तवर्जितम् ।
आधारं सर्वलोकानामनाधारमविक्रियम् ॥
अनन्तानन्दबोधाम्बुनिधिमद्भुतविक्रमम् ।
अम्बिकापतिमीशानमनिशं प्रणमाम्यहम् ॥
वन्दे हालास्यनगरीं वन्दे वन्दे हेमाब्जिनीमपि ।
वन्दे सुमीननयनां वन्दे सुन्दरनायकम् ॥
शिवाय परिपूर्णाय शीतलाय चिदात्मने ।
चित्तनाथाय नाथाय तेजसे ब्रह्मणे नमः ॥
आनन्दसागररसा कुलशैलकन्या वक्षोजकुम्भयुगलीपरिरम्भणेन ।
रोमाञ्च * * * परिष्कृतगात्रयष्टिं वेदे भजामि मधुरापुरनाथमीशम् ॥
इक्षुकोदण्डपुष्पेषु पाशाङ्कुशकरोज्वलाम् ।
उद्यत्सूर्यनिभां वन्दे महात्रिपुरसुन्दरीम् ॥
नमः सुन्दरनाथाय तस्मै हालास्यवासिने ।
चतुष्षष्टिविधा लीला येन प्रत्यक्षिताः क्षितौ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/28-Agama-sampradAyaH\/AgamaH\/vAtulottaraH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/28-Agama-sampradAyaH\/AgamaH\/vAtulottaraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> वतुल्लोतरागमः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="वतुल्लोतरागमः">वतुल्लोतरागमः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/28-Agama-sampradAyaH/AgamaH/vAtulottaraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[पटलक्रमः सम्भ्रान्तः॥]</p>
<p>॥<br>
श्रीः ॥</p>
<p>[१आ]</p>
<p>स्वस्ति श्रीगणाधिपतये नमः ।</p>
<p>निर्विघ्नमस्तु ।</p>
<p>मातामहमहाशैलं महस्तदपितामहम् ।<br>
कारणं जगतां वन्दे कण्ठादुपरि वारणम् ॥</p>
<p>ऐश्वरं परमं तत्त्वमादिमध्यान्तवर्जितम् ।<br>
आधारं सर्वलोकानामनाधारमविक्रियम् ॥</p>
<p>अनन्तानन्दबोधाम्बुनिधिमद्भुतविक्रमम् ।<br>
अम्बिकापतिमीशानमनिशं प्रणमाम्यहम् ॥</p>
<p>वन्दे हालास्यनगरीं वन्दे वन्दे हेमाब्जिनीमपि ।<br>
वन्दे सुमीननयनां वन्दे सुन्दरनायकम् ॥</p>
<p>शिवाय परिपूर्णाय शीतलाय चिदात्मने ।<br>
चित्तनाथाय नाथाय तेजसे ब्रह्मणे नमः ॥</p>
<p>आनन्दसागररसा कुलशैलकन्या वक्षोजकुम्भयुगलीपरिरम्भणेन ।<br>
रोमाञ्च * * * परिष्कृतगात्रयष्टिं वेदे भजामि मधुरापुरनाथमीशम् ॥</p>
<p>इक्षुकोदण्डपुष्पेषु पाशाङ्कुशकरोज्वलाम् ।<br>
उद्यत्सूर्यनिभां वन्दे महात्रिपुरसुन्दरीम् ॥</p>
<p>नमः सुन्दरनाथाय तस्मै हालास्यवासिने ।<br>
चतुष्षष्टिविधा लीला येन प्रत्यक्षिताः क्षितौ ॥</p>
<p>श्रीमत्सुन्दरनाथस्य देवीं शफरलोचनीम् ।<br>
कलये हृदये नित्यं कदम्बवनवासिनीम् ॥</p>
<p>कारुण्यमदनिष्यन्दं कैवल्यवनचारिणम् ।<br>
कालाम्बुदश्यामलाङ्गं कलभाननमाश्रये ॥</p>
<p>आम्नायाचलमञ्चस्थमाननैः षड्भिरन्वितम् ।<br>
हिमाद्रितनयास्तन्यकुक्षिम्भरमये शिशुम् ॥</p>
<p>श्रीकैलास इति ख्यातः श्रीमतां भूभृतांवरः ।<br>
श्रीपतिप्रमुखैर्देवैः श्रियै मुक्त्यै च सेवितः ॥</p>
<p>श्रीदादीनामपि श्रीदः श्रीकण्ठप्रथितालयः ।<br>
श्रियोऽपि हेतोः क्षीराब्धे स्वयं जित्वा समुन्नतः ॥</p>
<p>जनानां श्रवणादेव जन्ममृत्युजयापहः ।<br>
सर्वशक्तिसमायुक्तः सर्वलोकनमस्कृतः ॥</p>
<p>भूः सुराकीर्णनं वापि कुर्वतां सर्वसिद्धिदः ।<br>
तपोवनेन महता पश्यतामपवर्गदः ॥</p>
<p>विविधैर्भूतसङ्घातैः परितः परिरक्षितः ।<br>
विबुधैरप्यगम्यस्य विश्वभर्तुरनुज्ञया ॥</p>
<p>विष्टपत्रयविख्यातो विधुमण्डलपाण्डरः ।<br>
विद्यते भुवि दिश्यैशां विद्वज्जनमनस्यपि ॥</p>
<p>तस्य मध्ये महामेरोर्मध्यशृङ्गं महत्तरम् ।<br>
प्रशस्तमस्ति शिखरं महामण्डलमण्डितम् ॥</p>
<p>तदूर्ध्वे पवनोऽत्यर्थं दर्पणोदरवत्समम् ।<br>
व्योमवद्विमलीभूतं विशालं भवति स्थलम् ॥</p>
<p>तपोऽन्तरायै कामाद्यैरमरैः परिपन्थिभिः ।<br>
अजेयं तत्स्थलं पाति मुनीन्द्राणां मनो यथा ॥</p>
<p>काननः कल्पवृक्षाणां फलपुष्पसमन्वितैः ।<br>
चिन्तामणिमयैः शैलैः कामधेनु भवैरपि ॥</p>
<p>पयोदधिघृतक्षौद्रसुधामयसरिद्वरैः ।<br>
नानारत्नविचित्रैश्च कुट्टिमैरतिमञ्जुलैः ॥</p>
<p>प्रमथानां मन्दिरैश्च मेरोः शिखरसन्निभैः ।<br>
शातकुम्भमयानेकप्राकारद्वारगोपुरैः ॥</p>
<p>सूर्यकोटिप्रतीकाशैश्चन्द्रकोटिसमप्रभैः ।<br>
व * * * * * * * * * * * * * * * ॥</p>
<p>॥<br>
स्वस्ति ॥</p>
<p>।<br>
श्रीगणाधिपतये नमः ।</p>
<p>शुभमस्तु</p>
<p>[१अ] क्रोधिसंवत्सरद वैशाखशुद्ध १२? शुक्रवार ईपुस्तकवबरवदक्के प्रारम्भ ।<br>
निर्विघ्नमस्तु ।<br>
श्रीमहागणपतये नमः ॥</p>
<h2 id="४१">४१</h2>
<p>विश्वरूप नमस्तुभ्यं भक्तवत्सल शाश्वत ।<br>
मम लिङ्गे च बिम्बे वा छिन्ने नाशाधिकं कथम् ॥</p>
<p>यदि दोषादिके प्राप्ते पूजां कर्तुं कथं शिव ।<br>
विस्तराद्ब्रूहि भगवन् श्रोतुमिच्छामि साम्प्रतम् ॥</p>
<p>श्रीभगवान् उवाच</p>
<p>शृणु देवि प्रवक्ष्यामि भिन्नदोषादिकान् क्रमात् ।<br>
स्वयम्भुवे साम्ब लिङ्गे बिम्बे वा यत्र कुत्रचित् ॥</p>
<p>दोषं शान्तिफलं देवि विस्तराच्च पृथक् पृथक् ।<br>
भिन्ने च स्फुटिते लिङ्गे वह्निनाशनिनाहते ॥</p>
<p>परं राष्ट्रभयं देवि त्रिवर्षान्तं न संशयः ।<br>
राजा च दुःखशोकार्तः जायते च बलक्षयः ॥</p>
<p>खण्डिते शकलीभूते यदि नाशे च हीनके ।<br>
देशत्यागो भवेत्सद्यः राजा भङ्गत्वमाप्नुयात् ॥</p>
<p>निधनं प्राप्नुयाद्देवि त्रिमासान्तं न संशयः ।<br>
पाषाणैरायुधाद्यैर्वा चोर्वा शत्रुभिर्हते ॥</p>
<p>राजा तु मरणं यायात् चतुरङ्गबलं रथा ।<br>
रोधने रुधिरोत्पत्तिः स्वेदकम्पे च नादते ॥</p>
<p>तद्राष्ट्रं पट्टणं देवि राजदानी विनश्यति ।<br>
बहुधा शत्रुबाधास्यादनावृष्टिर्भविष्यति ॥</p>
<p>दुर्भिक्षं दुर्भयं मारी ज्वरापस्मारकादयः ।<br>
विवर्णेधुमसञ्जाते वहिश्वदुदकं पयः ॥</p>
<p>रक्तस्रावं कीटकाद्यैर्यदिलिङ्गे महेश्वरि ।<br>
प्रजापीडा गर्भपीडा नृपपीडा द्विजादिषु ॥</p>
<p>निर्घातसर्पादिभयं वातबाधा मसूशिका ।<br>
एवं दोषादि सम्प्राप्ते नवलिङ्गे च पार्वति ।<br>
आत्मशून्यं यथा देहं सम्प्रविश्येह राक्षसाः ॥</p>
<p>तथैव देवताशून्यं भिन्न लिङ्गे महेश्वरि ।<br>
दोषाढ्ये पूजिते हन्ति निहन्ति तदपूजिते ॥</p>
<p>तस्मात् सर्वप्रयत्नेन तवलिङ्गं रक्षयेत् ।<br>
यद्यस्माच्च स सम्प्राप्ते सन्धानं शान्तिमाचरेत् ॥</p>
<p>लिङ्गे भिन्ने खण्डिते च चिह्निते च गुरूत्तमः ।<br>
एकाङ्गुलं तदर्धं वा चतुरस्रं च पार्वति ॥</p>
<p>बन्धेन बन्धयेल्लिङ्गं सन्धानं च गुरूत्तमः ।<br>
महाशान्तिं क्रमाणित्वा तल्लिङ्गं पूजयेत्पुनः ॥</p>
<p>प्रमादाच्छकलीभूते स्वर्णरौप्यादिसूत्रतः ।<br>
सन्धयेत्सुदृढं महाशान्तिं समाचरेत् ॥</p>
<p>दहिते सेचयेन्मन्त्री स्नपनाद्यैर्गुरूत्तमम् ।<br>
चोरैर्वा शत्रुभिर्देवि भये प्राप्ते च रक्षयेत् ॥</p>
<p>कुम्भे कलां समावाह्य सिकतेन निगूहयेत् ।<br>
तत्कुम्भं पूजयेद्देवि भयान्तं तव लिङ्गके ॥</p>
<p>निर्गते चेत्ततो मन्त्री शान्तिं कुर्याद्विधानतः ।<br>
तत्कुम्भस्थकलां देवि पुनरावाह्य लिङ्गके ॥</p>
<p>यथाविद्युक्तमार्गेण गुरुः कुर्यान्महेश्वरि ।<br>
यदि नाशो भवेल्लिङ्गं प्रमादाच्च महेश्वरि ॥</p>
<p>नवलिङ्गं च संस्थाप्य यद्वा तद्गुणवत्यपि ।<br>
तद्रूपं तन्मयं सौम्यं तन्मानं नान्यथा शुभम् ॥</p>
<p>एवं ज्ञात्वा प्रयत्नेन जीर्णमुद्धृत्य योजयेत् ।<br>
प्रतिष्ठोक्तेन कुर्वीत महाशान्तिं समाचरेत् ॥</p>
<p>रोदनादिषु लिङ्गेषु जाते यदि महेश्वरि ।<br>
लिङ्गं सङ्क्षाल्य संशोध्य पञ्चशुद्धिं यथोक्तवत् ॥</p>
<p>महाशान्तिं च कुर्वीत नवलिङ्गं च पूजयेत् ।<br>
यदि बिम्बे च सम्प्राप्ते वक्ष्यामि शृणु पार्वति ॥</p>
<p>बलौ नित्योक्तबिम्बे वा मूलबेरादिके तथा ।<br>
यद्यकस्माभूतले च पतिते खण्डिते सति ॥</p>
<p>तस्करेभ्यश्च शत्रुभ्यः वाग्निना वा महेश्वरि ।<br>
भिन्ने च स्फुटिते बिम्बे सर्वाङ्गे शिथिले पृथक् ॥</p>
<p>खण्डिते खण्डनं राज्ञां पतिते सर्वनाशनम् ।<br>
दहिते दहनं राष्ट्रं राज्ञो भोगं विनश्यति ॥</p>
<p>भिन्ने भङ्गत्वमाप्नोति स्फुटिते च धनक्षयम् ।<br>
सर्वाङ्गे शिथिले जाते सर्वार्थं नश्यति ध्रुवम् ॥</p>
<p>पादो भिन्ने स्थाननाशं जनुजङ्घे जनक्षयः ।<br>
निस्सतिर्भवेद्राजा कटिभिन्ने महेश्वरि ॥</p>
<p>बाहुभिन्ने शत्रुबाधा विजयं नाप्नुयात्क्वचित् ।<br>
छिन्ने कण्ठे ततः शीघ्रं राजा मरणमाप्नुयात् ॥</p>
<p>मूर्तरूपाङ्गविच्छेदे राष्ट्रनाशो धनक्षयः ।<br>
मुख्याङ्गं भङ्गमापन्ने तां मूर्तिं च परित्यजेत् ॥</p>
<p>नवां मूर्तिं प्रतिष्ठाप्य शान्तिं कुर्याद्गुरूत्तमः ।<br>
तदुपाङ्गादि भग्ने तु सन्धानं यत्ततो नयेत् ॥</p>
<p>स्वर्णपित्तलताम्राद्यैः निश्चलं हि यथा तथा ।<br>
महाशान्तिं विधायाथ सन्धानात्पूजयेत्प्रिये ॥</p>
<p>अङ्गुलोर्ध्वे यदा भिन्ने तां मूर्तिं सलिले त्यजेत् ।<br>
प्रतिष्ठोक्तेन मार्गेण शान्तिं कुर्याद्विधानतः ॥</p>
<p>नवां मूर्तिं प्रतिष्ठाप्य कर्षणैश्च यथोक्तवत् ।<br>
तस्करेभ्यश्च शत्रुभ्यः बिम्बे चापहृते सति ॥</p>
<p>सर्वनाशो भवेत्सद्यः राप्यां कूपतटाकयोः ।<br>
प्रासादादिषु सर्वत्र यदि स्थाने समुद्भवाः ॥</p>
<p>दहने खण्डिते स्फोटे चलिते निम्नगे शिवे ।<br>
पतिते नामृते भिन्ने वाहने परिवारके ॥</p>
<p>ध्वजादकलशे भिन्ने बलिपीठे प्रमादतः ।<br>
क्षेत्रपाले द्वारपालौ चलिते पतिते सति ॥</p>
<p>दीपस्तम्भे चोर्ध्वमाला भिन्ने जाते प्रमादतः ।<br>
प्राकेरे च बहिश्चैव अन्तःप्राकारकेषु च ॥</p>
<p>वीथिमध्ये बहिश्चैव आरामे मण्टपे स्थले ।<br>
उत्सवे बलिकाले वा नित्यनैमित्तिकेऽपि वा ॥</p>
<p>काम्ये वा यदि कालेषु जायते च शृणु प्रिये ।<br>
बलिबिम्बे च पतने छिन्ने भिन्ने प्रमादतः ॥</p>
<p>पादुकें बलिपात्राणि छत्रचामरकादि च ।<br>
पताका विजनं देवि दर्पणं जलपात्रकम् ॥</p>
<p>पर्णपात्रं तदुच्छिष्टं * * दीनां गिरीन्द्रजे ।<br>
उद्भवं चेदिदं देवि तत्तस्थाने प्रचक्षते ॥</p>
<p>तेषां नामानि वक्ष्यामि उत्पातान् शृणु पार्वति ।<br>
स्वयम्भुवादिलिङ्गे च बिम्बे वा यदि पार्वति ॥</p>
<p>रोधनं रुधिरोत्पत्तिः स्वेदकम्पं च नादकम् ।<br>
स्फुटितं पातितं देवि विवर्णं धूमसम्भवः ॥</p>
<p>वह्निश्वेदुदकं रक्तं पयः कीटकदर्शनम् ।<br>
तिष्ठत्यूर्ध्वमुखो देवः करपादविहीनकः ॥</p>
<p>अधोमुखाद्यनेकानि हीनास्यः कृशवामनः ।<br>
लिङ्गनाशे च बिम्बे वा चोरैर्वा शत्रुभिः प्रिये ॥</p>
<p>गर्भागारादि वक्ष्यामि उत्पातान् शृणु पार्वति ।<br>
गर्भगेहे प्राङ्कणे वा लक्ष्मीमण्टपसञ्ज्ञके ॥</p>
<p>प्राकारे गोपुरे देवि शिखरे शिखरान्तरे ।<br>
मण्टपे वाहने देवि परिवारालयादिके ॥</p>
<p>द्वारदेशे सभास्थाने ईशान्यामष्टकोणकम् ।<br>
ऐन्द्रशाङ्करयोर्मध्ये वृत्तकुण्डं तु कारयेत् ॥</p>
<p>यावन्मानं तु विस्तारं तावन्मानं प्रमाणकम् ।<br>
त्रिमेखलासमायुक्तं सर्वलक्षणलक्षितम् ॥</p>
<p>हस्तद्वययुतं खातम् ऊर्ध्वमेखलया सह ।<br>
इत्येवं कारयेत्कुण्डं द्वात्रिंश म्भसंयुतम् ॥</p>
<p>चूतपल्लवरम्यैश्च पताकध्वजशोभितम् ।<br>
प्राग्द्वारे पीतवर्णं च दक्षिणे कृष्णवर्णकम् ॥</p>
<p>पश्चिमे रक्तवर्णं च उत्तरे श्वेतमेव च ।<br>
पूर्वादिद्वारदेशं च तौरणैश्चाप्यलङ्कृतम् ॥</p>
<p>कदलीं स्थाप्य मतिमान् नववस्त्रेण वेष्टयेत् ॥<br>
पण्टपञ्चाप्यलङ्कृत्य सफलङ्कुरपुष्पकैः ।<br>
इत्येवं मण्टपे रम्ये शान्तिं कुर्याद्विचक्षणः ॥</p>
<p>नवाहं सप्तरात्रं वा पञ्चत्रि * * * * * ।</p>
<p>राष्ट्रदुर्गबलं देवि परराज्ञाहृत भवेत् ॥</p>
<p>द्विजादिश्च त्रयोवर्णाः शूद्रत्वं प्राप्नुवन्ति हि ।<br>
निस्सत्वं निर्जनत्वं च सर्वकर्माणि नाशनम् ॥</p>
<p>इति दोषहरं देवि दर्शयेच्च नृपोत्तमः ।<br>
चन्द्रतारानुकूले च नक्षत्रकरणान्विते ॥</p>
<p>राज्ञो राष्ट्रानुकूले च उद्दिश्य दिवसे गुरुः ।<br>
मण्टपान् कारयेद्देवि तव लिङ्गादिके स्थले ॥</p>
<p>पूर्वे वा चोत्तरे वापि ईशान्यां मण्टपं गुरः ।<br>
विंशद्धस्तप्रमाणं तु चतुरश्रं सवेदिकम् ॥</p>
<p>नवकुण्डं च परितः पूर्वादिषु यथाक्रमम् ।<br>
तत्पूर्वे चतुरश्रं स्यात् आग्नेयां तु भगाकृतिः ॥</p>
<p>अर्धचन्द्रं तु याम्यायां नै-ऋ-ऋत्यां तु त्रिकोणकम् ।<br>
वारुणे वर्तुलं कुण्डं षट्कोणं चैव वायवे ॥</p>
<p>उत्तरे पद्मकुण्डं तु * * * * * * * * ।</p>
<p>सर्वदोषहरं सद्यः अपमृत्युनिवारणम् ।<br>
सर्वभोगांश्च लभते सत्यं सत्यं मचोदितम् ॥</p>
<p>ओ इति श्रीवातुलोत्तरे</p>
<p>प्रायश्चित्तखण्डे उत्पातजातस्थानविधिर्नाम चत्वारिंशत्पटलः ॥</p>
<p>श्रीदेव्युवाच -</p>
<p>सम्यगुक्तं त्वया शम्भो उत्पाता * * योद्भवाः ।<br>
तत्सर्वं च श्रुतं देव दोषं शान्तिं पृथक् कथम् ॥</p>
<p>वदस्व कृपया देव सर्वलोकहिताय च ।</p>
<p>शिवः -</p>
<p>अथातः सम्प्रवक्ष्यामि दोषं शान्तिं पृथक् पृथक् ॥</p>
<p>तत्फलं च क्रमेणैव विस्तराच्छृणु पार्वति ।<br>
भूमिकम्पे दिशान्दाहे जाते यदि महद्भयम् ॥</p>
<p>तद्राष्ट्रं नाशमाप्नोति त्रिमासान्तं न संशयः ।<br>
पट्टणे राजधान्यादि सर्वस्थाने च कम्पने ॥</p>
<p>राज्ञस्तु मरणं सद्यः सर्वनाशं भवेत्प्रिये ।<br>
प्रति * * * * देवि राजदानी विनश्यति ॥</p>
<p>बहुधा शत्रुबाधास्युः अनावृष्टिर्नसंशयः ।<br>
नदी गेहे च सम्प्राप्ते त्रिमासा मृत्युमाप्नुयात् ॥</p>
<p>प्रजापीडा गर्भपीडा नृपपीडा द्विजादिषु ।<br>
वेतालक्षेत्रपालाश्च ज्वरापस्मारकादयः ॥</p>
<p>एवमादीनि चान्यानि देशे तत्र प्रजायते ।<br>
तद्दोषशमनार्थाय शान्तिं कुर्यान्नृपोत्तमः ॥</p>
<p>देव्यौवाच -</p>
<p>महदुत्पातजनने अरिष्टे चागते सति ।<br>
शान्तिं कृताचेद्देवेश नाशनं च कथं वद ॥</p>
<p>शिवः -</p>
<p>यथा भुजगदष्टस्तु गारुडेनौषधेन च ।<br>
स्वस्थो भवति देवेशि तथा शान्तिर्तृणा प्रिये ॥</p>
<p>तस्मात् सर्वप्रयत्नेन औषधं भिषजा सदा ।<br>
तथा दौ* * * * * * * * * रणे सति ॥</p>
<p>पत्तनादि गृहे देवि वने चोपवने स्थले ।<br>
पर्वते चोद्भवे देवि शृणु देवि यथाक्रमम् ॥</p>
<p>गोवधे स्त्रीवधेश्चैव द्विजादीनां च नाशने ।<br>
व्यालेतेर्पावदुष्टेभ्यः शस्त्राद्यैश्च महेश्वरि ॥</p>
<p>मण्डूकेन मृतेदेवि कूपे कूभसमुद्भवे ।<br>
अनड्वान् महिषव्याघ्रखरोष्ट्रादि प्रवेशने ॥</p>
<p>अगाधे भूमिपतने ग्रामादीनां महेश्वरि ।<br>
गम्भीरैश्च नदीस्रोतैः लिङ्गे ग्रामादिनाशने ॥</p>
<p>चैत्यवृक्षादिपतने वने वा सर्वपादपैः ।<br>
पर्वते शकलैर्भिन्नैर्यदि भूमे निपातिते ॥</p>
<p>एवमादीनि नामानि उत्पातानि महेश्वरि ।<br>
तत्र दोषं प्रवक्ष्यामि शृणु देवि वरानने ॥</p>
<p>राज्ञस्तु मरणं सद्यः चतुरङ्गबलक्षयः ।<br>
तद्राष्ट्रपत्तनं * * आयुधानां महेश्वरि ॥</p>
<p>वेत्रं च बलिदीपं च शङ्खभेर्यादिपातने ।<br>
देशिके पारके देवि बिम्ब दारुक एव वा ॥</p>
<p>वाद्यके सेवके देवि पतिते च महेश्वरि ।<br>
शिबिके रथभङ्गे च वाहने पतिते तथा ॥</p>
<p>वाहनार्थं गजाश्वाद्यैः वृषभैश्चाप्यलङ्कृतैः ।<br>
सेनानायकवस्त्राणां धारकैश्च नृभिः प्रिये ॥</p>
<p>परस्परविरोधेन पतिते रक्तपातने ।<br>
मुष्टियुद्धे दण्डयुद्धे नखदन्तक्षते सति ॥</p>
<p>शस्त्रैर्वाहतदुष्टेभ्यः एतैः प्राणि मृते सति ।<br>
प्रवेशे मरणे प्राप्ते शृणुदेवि समुद्भवम् ॥</p>
<p>वन्यैर्वा प्राणिभिर्दुष्टैः दूषिते च चतुष्पदैः ।<br>
द्विपदैः क्षुद्रजन्तू नदीं व्यालैर्पा हंसगृध्रकैः ॥</p>
<p>मधुपञ्जरसम्भूतैः वल्मीकैश्च समुद्भवम् ।<br>
बृहत्पिपीलिका क्षुद्रप्रवेशेतेकमेव वा ॥</p>
<p>शान्तिकर्मप्रकुर्वीत दीक्षां कुर्याद्गुरुः प्रिये ।<br>
वपनं स्नानमौनं च शुक्लाम्बरधरं शुचिः ॥</p>
<p>क्षीरान्नभोजनं नित्यं दुस्सङ्गादिविवर्जितः ।<br>
ब्रह्मचर्यव्रतं कुर्यात् आचार्यादि द्विजां प्रिये ॥</p>
<p>दीक्षाकर्म प्रकर्तव्यं नवरात्रौ यथाविधि ।<br>
त्रिरात्रं चैकरात्रं च दीक्षाकर्म न कारयेत् ॥</p>
<p>यागद्रव्याणि सम्पाद्य होतृभिर्जापकादिभिः ।<br>
प्रातरुत्थाय विधिवद्दन्तधावनपूर्वकम् ॥</p>
<p>प्रातस्स्नानं प्रकुर्वीत आचार्यो यजमानकः ।<br>
सन्ध्याकर्म प्रकुर्वीत नित्यकर्मविधाय च ॥</p>
<p>मृत्तिकास्नानपूर्वं च कुशगोमयभस्मना ।<br>
सर्वघोषसमायुक्तं पुण्यस्त्रीभिः समन्वितम् ॥</p>
<p>नानामङ्गलवाद्यं च वेदघोषैश्च सूक्तकैः ।<br>
स्नानं कृत्वा विधानेन शान्तिं कुरु महेश्वरि ॥</p>
<p>ततो देवालयं गत्वा फलपुष्पं समर्प्य च ।<br>
प्रार्थयेन्यजमानेन नमस्कारैश्च भक्तितः ॥</p>
<p>आचार्यः सहविप्रैश्च प्रविशेद्यागमण्टपम् ।<br>
आचार्यवन्दनं पूर्वं पूर्वेवा चैशकोणके ॥</p>
<p>दर्भासने चोपविश्य प्राणायामं समाचरेत् ।<br>
पूण्याहं पञ्चगव्यं च प्रोक्षयेत्प्रशन प्रिये ॥</p>
<p>दशदिग्बन्धनं कृत्वा मातृकान्यासपूर्वकम् ।<br>
दिनसङ्ख्यं समुद्दिश्य सङ्कल्प्य विधिपूर्वकम् ॥</p>
<p>गणेशं च समाराध्य नान्दीकर्म समाचरेत् ।<br>
पुण्याहं पञ्चगव्यं च प्रोक्षयेत्प्राशन प्रिये ॥</p>
<p>वरये भूसुरान् देवि आचार्यादिद्विजोत्तमान् ।<br>
स्वशाखोक्तरतान् सर्वान् ब्रह्मदेशिकहोतृकान् ॥</p>
<p>घोषकान् जापकान् देवि स्वस्वशाखयुताः प्रिये ।<br>
वरये भूसुरान् मन्त्री फलं दत्वा पृथक् पृथक् ॥</p>
<p>अलङ्कारं सुवस्त्रं च मधुपर्कं च दापयेत् ।<br>
अङ्कुरार्पणपूर्वं च शोधयेन्मण्टपे गुरूः ॥</p>
<p>द्वारतोरणकुम्भांश्च स्थापयेत् पूजयेत् प्रिये ।<br>
राक्ष(सो)घ्नं वास्तुहोमं च पूजा बलि समाचरेत् ॥</p>
<p>गणेशक्षेत्रपालं च भूसूक्तं वास्तुसञ्ज्ञकम् ।<br>
राक्षोघं चतुरस्त्रं च मृत्युञ्जयनवग्रहम् ॥</p>
<p>महासौरं सप्तशतिं प्रासादं च महेश्वरि ।<br>
शक्तिपञ्चाक्षरीं जप्य वेदपारायणं पृथक् ॥</p>
<p>विनिद्राकर्म कुर्वीत पुनः सूर्योदये प्रिये ।<br>
नित्यकर्माणि कुर्वीत पुण्याहं प्रोक्षणादिकम् ॥</p>
<p>मण्टपं पूर्वदिग्भागे ग्रहमण्डलमुल्लिखेत् ।<br>
चतुरस्रं समं कृत्वा ग्रहाकारं विचक्षणः ॥</p>
<p>ग्रहसङ्ख्यानि कुर्वीत तत्र कोष्ठे महेश्वरि ।<br>
तत्तद्वर्णविभेदैश्च लिखेत्तं पञ्चरङ्गिकम् ॥</p>
<p>गोधूमादीनि धान्यानि तत्तत्स्थानेषु पूरयेत् ।<br>
कर्षमात्रसुवर्णैश्च अर्धं वापि तदर्धकम् ॥</p>
<p>तत्तद्ग्रहविभेदैश्च प्रतिमां च प्रकल्पयेत् ।<br>
कुम्भं तत्र प्रतिष्ठाप्य ग्रहसङ्ख्यानि पार्वति ॥</p>
<p>सूर्यादिग्रहभेदैश्च पूजयेच्च विधानतः ।<br>
तदग्रे पद्ममालिख्य पूरयेच्छालितण्डुलैः ॥</p>
<p>लिखेद्यन्त्रं सूर्यबीजं द्वादशादित्यरूपकम् ।<br>
सम्पूज्य विधिना मन्त्री प्रतिसूर्यस्य दर्शने ॥</p>
<p>ईशानकोणे संलिख्य पद्ममष्टदलं प्रिये ।<br>
धान्यद्रोणमितं पूर्य आधारादि यथाक्रमम् ॥</p>
<p>सुवर्णप्रतिमां कुर्याल्लक्षणानि यथाक्रमम् ।<br>
कन्दं नालं च पद्मं च दिग्गजैश्चाष्टभिर्युतम् ॥</p>
<p>पूर्णं कूर्मं च धरणिं कृत्वा स्थापयेत्पूजयेद्गुरूः ।<br>
दिक्पाल परितः पूज्य प्रागादिषु यथाविधि ॥</p>
<p>भूकम्पे चेत्पिदं पूज्य तत्तन्नामादिभिः प्रिये ।<br>
वेदिमध्ये च संस्थाप्य सहस्रं वा तदर्धकम् ॥</p>
<p>कलशान् पूजयेन्मन्त्री पूर्वोक्तेन विधानतः ।<br>
ततः कुण्डान्तिकं गत्वा होतृभिस्सह देशिकः ॥</p>
<p>ब्रह्माणं धनदं देवि उपविश्य यथाक्रमम् ।<br>
कुण्डसंस्कारपूर्वं च जनयेत्पावकं प्रिये ॥</p>
<p>तदग्निं विभरेन्मन्त्री प्रागादिषु यथाक्रमम् ।<br>
अग्निकार्योक्तवत्कुर्यात्तत्तत्कुण्डेषु मूर्तिपाः ॥</p>
<p>प्रधानकुण्डे जुहुयात् मूलमन्त्रं महेश्वरि ।<br>
अयुतं च तदर्धं वा सहस्रं वा महेश्वरि ॥</p>
<p>भूबीजं भुवनेशीं च आधारादीश्च पूर्वके ।<br>
अघोरं चाग्निकोणे च तदर्धार्धं महेश्वरि ॥</p>
<p>मृत्युञ्जयं च याम्ये च नैर्-ऋत्यां च वराहकम् ।<br>
प्रासादं वारुणे कुण्डे वायव्यै शान्तिदौर्गकम् ॥</p>
<p>पञ्चब्रह्मा च सोमे च ईशाने तत्वमन्त्रकान् ।<br>
सहस्रं च हुनेद्देवि तत्तन्मन्त्रं पृथक् पृथक् ॥</p>
<p>समिदाज्यचरुद्रव्यैः सर्षपैश्च तिलैस्सह ।<br>
व्रीहिभिस्सक्तुभिश्चैव गोधूमैः पृथुकैर्हुनेत् ॥</p>
<p>कुण्डस्य परितो दिक्षु हुतसङ्ख्याश्च होतृकान् ।<br>
विभज्य च यथा मन्त्री दिनसङ्ख्येन पार्वति ॥</p>
<p>पूर्वोक्तसङ्ख्यया हुत्वा उद्दिश्य दिवसे गुरुः ।<br>
उपहोमं ततः कुर्यात् रुत्विग्भिस्सह देशिकः ॥</p>
<p>गणेशं क्षेत्रपालं च त्रियम्बकनवग्रहान् ।<br>
दिक्पालमन्त्रैर्हुत्वाथ स्विष्टकृत्तदनन्तरम् ॥</p>
<p>पूर्णाहुतिं हुनेदन्ते भूकम्पे चेत्पिदं प्रिये ।<br>
प्रतिसूर्ये दर्शने च हुनेन्मन्त्री यथाक्रमम् ॥</p>
<p>आदित्यं पूर्वकुण्डे तु अघोरं चाग्निगोचरे ।<br>
वामे मृत्युञ्जयं हुत्वा नैर्-ऋत्यां च नवग्रहम् ॥</p>
<p>वारुणे दिक्पतीन् मन्त्रान् वायव्येशान्तिदौर्गकाम् ।<br>
सोमे च द्वादशादित्यान् ईशे पञ्चाक्षरीं हुनेत् ॥</p>
<p>पूर्वोक्तद्रव्यसङ्ख्यैश्च हुनेन्मन्त्रं पृथक् प्रिये ।<br>
होमान्ते स्विष्टकृन्मन्त्री पूर्णाहुतिमथाचरेत् ॥</p>
<p>स्थापितान् कलशान् मन्त्री सेचयेत्तव लिङ्गके ।<br>
महारुद्रांश्च विधिवन्महापञ्चामृतं प्रिये ॥</p>
<p>सेचनान्ते च उद्वर्त्य महापूजां समाचरेत् ।<br>
नानापुष्पैश्च गन्धैश्च नैवेद्यं बहुधा प्रिये ॥</p>
<p>नीराजनं च सम्भ्राम्य उपचारैस्समर्पयेत् ।<br>
दशदानं च दत्वाथ सूर्यं स्वर्णेन निर्मितम् ॥</p>
<p>द्वादश प्रतिमां कृत्वा ब्राह्मणेभ्यः प्रदापयेत् ।<br>
भूचक्रं कारयेद्देवि दशनिष्कप्रमाणतः ॥</p>
<p>ब्राह्मणाय प्रदातव्यं दक्षिणाभिः समन्वितम् ।<br>
आचार्यं पूजयित्वाथ गोभूवासो हिरण्यकैः ॥</p>
<p>तत्रोपकरणैः सार्धं प्रदद्याच्च महेश्वरि ।<br>
दक्षिणां दापयेद्भक्त्या मूर्तिपेभ्यो यथाक्रमम् ॥</p>
<p>ब्राह्मणान् भोजयेत्पश्चात् यथा विभवविस्तरम् ।<br>
भूमिदानं ततो दद्यात् रात्रौ दीपोत्सवं गुरुः ॥</p>
<p>भूतेभ्यश्च बलिं दत्वा कृच्छ्रदानं प्रदापयेत् ।<br>
इत्येवं कारयेद्भक्त्या भूकम्पे च महेश्वरि ॥</p>
<p>प्रतिसूर्ये दर्शने च शान्तिं कुर्यादिदं प्रिये ।<br>
आयुरारोग्यमैश्वर्यं सर्वसम्पत्करं नृणाम् ॥</p>
<p>सुभिक्षं भवेद्भूमौ आयुर्वृद्धिकरं नृणाम् ।<br>
ब्रह्मक्षत्रियवैश्यानां स्वधर्ममभिवृद्धये ॥</p>
<p>सर्वप्राणिहितं पुण्यं सर्वाघौघनिवारणम् ।<br>
प्रायश्चित्तमिदं देवि तव प्रीत्या मयोदितम् ॥</p>
<p>इति श्रीवातुलोत्तरे प्रायश्चित्तकाण्डे भूकम्पादिप्रतिसूर्यदर्शनशान्तिविधिर्नाम एकचत्वारिंशत्पटलः ॥</p>
<h2 id="४२">४२</h2>
<p>अतः परं प्रवक्ष्यामि इन्दुक्षयदिनं शिवे ।<br>
निशि नक्षत्रनाशे च रात्राविन्द्रधनूत्थिते ॥</p>
<p>दिवा नक्षत्रदर्शे च यदि जाते महेश्वरि ।<br>
मांसौ चेदधिके न्यूना उभौ प्राप्ते च वत्सरे ॥</p>
<p>क्रूरादि ग्रहयोगे च पञ्चमे वाथ सप्तमे ।<br>
द्वात्रिंशत्केतुरुत्पन्ने रूधिरस्रावपातने ॥</p>
<p>वह्निवृष्टिस्तथा भूमौ यदि जाते महेश्वरि ।</p>
<p>मसौचे ।</p>
<p>दोषं शान्तिं लभन्देवि क्रमेण शृणु पार्वति ॥</p>
<p>इन्दुक्षये ऋक्षनाशे रात्राविन्द्रधनूत्थिते ।<br>
दिवा नक्षत्रदर्शे चेत् यत्रकुत्र स्थले शिवे ॥</p>
<p>देशे देशपतिश्चैव मन्त्रिसेनाधिपक्षयः ।<br>
मासौ चेदधिके न्यून उभौ प्राप्ते च वत्सरे ॥</p>
<p>सेनाजनो ग्रामपश्च दुर्भिक्षस्यान्महेश्वरि ।<br>
क्रूरारिग्रहयोगे चेत् जाते राशौ नृणां प्रिये ॥</p>
<p>मृत्युबाधा भवेच्छीघ्रं षण्मासान्तं न संशयः ।<br>
यदि केतुश्च ये दृष्टे त्वकस्माद्विविधे शिवे ॥</p>
<p>क्षामक्षयौ भवेद्राज्ये भूपामृत्युमृतिं ययुः ।<br>
वह्निवृष्टिस्तथा भूमौ रुधिरस्रावपातने ॥</p>
<p>अनावृष्टिस्तथा देवि फलनाशं च सर्वतः ।<br>
सस्यनाशं भवेल्लोके वत्सराणां न संशयः ॥</p>
<p>तस्मात्तद्दोषशान्त्यर्थं राजधान्यां तवालये ।<br>
देशे देशे पृथग्ग्रामे शान्तिकर्म समाचरेत् ॥</p>
<p>दशहस्तमितेनादौ मण्टपं कारयेद्गुरुः ।<br>
एकं वा पञ्चकुण्डं वा हस्तत्रयसमन्वितम् ॥</p>
<p>लक्षणं पूर्ववद्देवि प्रमाणेन विचक्षणः ।<br>
द्वारादि भूषणादीनि रचयेन्मण्टपं गुरूः ॥</p>
<p>सुतिथौ च सुनक्षत्रे राजग्रामानुकूलके ।<br>
ततः प्रात समुत्थाय स्नानसन्ध्यादितर्पणम् ॥</p>
<p>समाप्य विधिना मन्त्री ब्राह्मणैस्सह भक्तितः ।<br>
देवालयं प्रविश्याथ विघ्नेशार्चनपूर्वकम् ॥</p>
<p>पुण्याहं पञ्चगव्यं च नान्दीकर्म समाचरेत् ।<br>
वरयेद्भूसुरान् मन्त्री आचार्यादि यथोक्तवत् ॥</p>
<p>अलङ्कारं भूषणादिवस्त्रहेमाङ्गुलीयकैः ।<br>
ताम्बूलं च फलं दत्वा मधुपर्कं यथोक्तवत् ॥</p>
<p>अङ्कुरं तु प्रकुर्वीत सद्यो वाथ महेश्वरि ।<br>
मण्टपं शोधयेद्रात्रौ तत्कुम्भान् स्थाप्य होमयेत् ॥</p>
<p>वास्तुराक्षोघ्नहवनं बलिपूजां समाचरेत् ।<br>
वेदपारायणं दिक्षु विदिक्ष्वस्त्रमनुं शिवे ॥</p>
<p>क्षेत्रपालं वास्तुमन्त्रं मृत्युञ्जयनवग्रहम् ।<br>
मूलमन्त्रं दिशामन्त्रं भूसूक्तं विष्णुसूक्तकम् ॥</p>
<p>अभयङ्करं शान्तिदुर्गाप्रासादं भुवनेश्वरीम् ।<br>
सप्तशतीन् केतुमन्त्रान् अष्टौ वाक्यं तदुक्षकान् ॥</p>
<p>जपेत् होमावसानान्तं रक्षाबन्धं समाचरेत् ।<br>
ततः प्रात समुत्थाय नित्यकर्म विधाय च ॥</p>
<p>ब्राह्मणैस्सह संयुक्तः सङ्कल्प्य विधिपूर्वकम् ।<br>
पुण्याहं वाचयेद्देवि स्वकुण्डे विधिवद्गुरुः ॥</p>
<p>जननाग्निं च कुर्वीत ब्रह्माणं होतृभिस्सह ।<br>
तदग्निं चान्यकुण्डेषु स्थापयेच्च यथाक्रमम् ॥</p>
<p>अग्निकार्योक्तवत्कुर्यात् कुण्डस्य परितः पृथक् ।<br>
उपविश्य यथान्याय्यं प्रयुतं मूलमन्त्रकम् ॥</p>
<p>प्रधानकुण्डे जुहुयादघोरं पूर्वकुण्डके ।<br>
ग्रहमन्त्रं दक्षिणे च पश्चिमेचाभयङ्करम् ॥</p>
<p>त्रियम्बकं चोत्तरे च ततन्मन्त्रं हुनेत् पृथक् ।<br>
खदिरं च पलाशं च अर्कमौदुम्बरं तथा ॥</p>
<p>दूर्वा च समिधं हुत्वा प्राधानादि यथाक्रमम् ।<br>
घृतं चरुं तिलं चेति सर्षपं पृथुकं प्रिये ॥</p>
<p>सक्तुं व्रीहिं च गोधूमं मधुक्षीरं यथाक्रमम् ।<br>
पूर्वोक्तसङ्ख्यया हुत्वा ऋत्विग्भिः सह देशिकः ॥</p>
<p>उपहोमं ततो हुत्वा प्रधानादि यथाक्रमम् ।<br>
शान्तिदुर्गामनुं होमं तत्तन्मासर्क्षदेवताः ।</p>
<p>पञ्चब्रह्मं च प्रासादं सहस्रं च हुनेत्प्रिये ।<br>
स्थापयेद्वेदि मध्ये तु सहस्रं चोत्तमं शिवे ॥</p>
<p>तदर्धार्धं च सम्पूज्य कलशान् विधिवद्गुरुः ।<br>
जपपारायणं कुर्यात् उद्दिश्यदिवसान्तकम् ॥</p>
<p>पूर्णाहुति हुनेदन्ते तद्घटान् सेचयेद्गुरुः ।<br>
शतरुद्रं चातिरुद्रं तत्तत्कल्पोक्तमार्गतः ॥</p>
<p>सेचयेत्तव लिङ्गं च महापञ्चामृतैः पृथक् ।<br>
नानासूक्तैश्चाभिषिच्य ततो गन्धविलेपयेत् ॥</p>
<p>पूजयेत्तव लिङ्गं च नानापत्रैः प्रसूनकैः ।<br>
धूपदीपं च नैवेद्यं षड्रसान्नैश्च भक्षकैः ॥</p>
<p>फलपक्वं च ताम्बूलं नीलाजनमनन्तरम् ।<br>
बलिदानं ततो दद्यात् ब्राह्मणान् भोजयेद्बहून् ॥</p>
<p>रात्रौ दीपोत्सवं देवि रङ्गपूजां समाचरेत् ।<br>
महाभूतबलिं दद्यात् दशदानं प्रदापयेत् ॥</p>
<p>इन्दु-ऋक्षादिनाशे च तद्रूपप्रतिमां प्रिये ।<br>
कारयेत्स्वर्णजं दद्याद्दक्षिणां च विशेषतः ॥</p>
<p>भूरिदानं ततो दद्यात् कृच्छ्रदानं ततः परम् ।<br>
आचार्यं पूजयेद्भक्त्या वाहनैर्भूषणादिकैः ॥</p>
<p>गोभूम्यादिनि दत्वा तु दक्षिणां च स्वशक्तितः ।<br>
ब्राह्मणं च सदस्यं च होतृकादि यथाक्रमम् ॥</p>
<p>तत्तदंशं दक्षिणां च दापयेच्च पृथक् पृथक् ।<br>
इत्येवं कारयेच्छान्तिं सर्वमङ्गलं नृणाम् ॥</p>
<p>राजामात्यप्रजानां च सर्वेषां वृद्धिदं शिवे ।</p>
<p>इति श्रीवातुलोत्तरे प्रायश्चित्तकाण्डे शिवपार्वतीसंवादे इन्दुनक्षत्रनाशकेतुदर्शनशान्तिविधिर्नाम द्विचत्वारिंशत्पटलः ॥</p>
<h2 id="४३">४३</h2>
<p>श्रीदेव्युवाच -</p>
<p>श्रुतं देव मया सर्वं नित्यनैमितिकाधिकम् ।<br>
प्रायश्चित्तविधिं सम्यक् त्वयोक्तो मे सदाशिव ॥</p>
<p>इदानीं श्रोतुमिच्छामि उत्पाता बहवो भुवि ।<br>
कथते दुद्बलं देव कारणं वद साम्प्रतम् ॥</p>
<p>तेषां नाम कथं देव दोषाणां च कथं पृथक् ।<br>
तच्छान्तिश्च कथं शम्भो वदस्व कृपया शिव ॥</p>
<p>ईश्वर उवाच -</p>
<p>साधु देवि त्वया पृष्ठ उत्पाता बहवोद्भवाः ।<br>
कथं चेदुद्भवं देवि कारणं शृणु तत्वतः ॥</p>
<p>केचित् स्थानविनाशाय केचिन्मृत्युभयं शिवे ।<br>
केचिच्छत्रुभयं नॄणां दुर्भिक्षं जायते भुवि ॥</p>
<p>केचिद्वसुहरं नॄणां ग्रामे जनपुरक्षयम् ।<br>
एवमादिषु कालेषु उत्पाद्यन्ते मया भुवि ॥</p>
<p>तस्माज्ज्ञात्वा नृणां श्रेष्ठः तद्दोषशमनाय च ।<br>
शान्तिं कुर्वीत विधिवत् सर्वप्राणि हिताय च ॥</p>
<p>तेषां नामानि वक्ष्यामि क्रमेण शृणु पार्वति ।<br>
भूमिकम्पं दिशां दाहं प्रतिसूर्यस्य दर्शनम् ॥</p>
<p>दिवा नक्षत्रमुत्पन्नं रात्राविन्द्रधनुस्थितम् ।<br>
निशिनक्षत्रनाशे च इन्दुक्षयदिने शिवे ॥</p>
<p>मासौ चेदधिके न्यूना उभौ प्राप्ते च वत्सरे ।<br>
क्रूरारिग्रहयोगे च पञ्चमे वाथ सप्तमे ॥</p>
<p>द्वात्रिंशत्केतुरुत्पन्ने अन्यैश्च बहुभिश्शिवे ।<br>
वह्निवृष्टिस्तथा भूमौ रुधिरस्रावपातनम् ॥</p>
<p>दिव्यन्तरिक्षभूम्यां च जायते च महेश्वरि ।<br>
देवालये गृहे वापि ग्रामेवा नगरे स्थले ॥</p>
<p>पत्तने राजधान्यां च वने चोपवनेऽपि वा ।<br>
नदीतीरे तटाके वा कानने पर्वते स्थले ॥</p>
<p>सिन्धुतीरे च दिक्स्थाने भूम्या * * * * * * ।</p>
<p>तद्बिम्बं च प्रयत्नेन पुनः प्राप्ते गुरुः प्रिये ।<br>
शान्ति कुर्याच्च सम्पूज्य उत्सवं च समारभेत् ॥</p>
<p>यदि नाशादिके बिम्बे यथापूर्वोक्तलक्षणम् ।<br>
नवं बिम्बं च कुर्वीत प्रतिष्ठाशान्तिमाचरेत् ॥</p>
<p>तिष्ठत्यूर्ध्वमुखे बिम्बे करपादविहीनके ।<br>
अधोमुखाद्यनेकानि हीनास्यकृशवामनाः ॥</p>
<p>दर्शनं चेदिदं बिम्बं विस्मयीकृत्य तत्क्षणात् ।<br>
वेतालक्षेत्रपालाश्च भूतबाधा च वर्धते ॥</p>
<p>सर्पव्याधिभयं राज्ञः देशे तत्र प्राजायते ।<br>
तद्दोषशमनार्थाय प्रायश्चित्तं समाचरेत् ॥</p>
<p>तवलिङ्गादिबिम्बे च बिम्बदोषादिकान् क्रमात् ।<br>
सम्यगुक्तं मया देवि तच्छान्तिं विस्तराच्छृणु ।</p>
<p>भिन्नदोषादिके प्राप्ते यथावदनुपूर्वशः ।<br>
आचार्यं भोजयेत्पूर्वं पायसेन घृतेन च ॥</p>
<p>हेमरत्नादिकं तस्य दातव्यं वाहनादिकम् ।<br>
मण्टपं देवदक्षस्थे कलशं पूर्ववद्यजेत् ॥</p>
<p>होमं कृत्वा विधानेन संहारोक्तेन देशिकः ।<br>
लिङ्गमभ्यर्च्य सन्तर्प्य त्रितत्वं च विसर्जयेत् ॥</p>
<p>द्वारमाच्छाद्य वस्त्रेण फलपक्कं निवेदयेत् ।<br>
ततः सन्धाय पूर्वोक्तं लिङ्गं वा बिम्बमेव वा ॥</p>
<p>प्रायश्चित्तं प्रकर्तव्यं गुरुः कुर्यान्महेश्वरि ।<br>
तवाग्रे चेशभागे च उत्तमोत्तममण्टपम् ॥</p>
<p>नवकुण्डं प्रकल्प्याथ यथापूर्वोक्तमार्गतः ।<br>
रचयेन्मण्टपं देवि द्वारतोरणभूषणैः ॥</p>
<p>सुतिथौ च सुनक्षत्रे सुयोगकरणान्विते ।<br>
प्रायश्चित्तं प्रकुर्वीत सद्योवाथमहेश्वरि ॥</p>
<p>ततः प्रातः समुत्थाय ब्राह्मणैः सह देशिकः ।<br>
नित्यकर्माणि निर्वर्त्य मृत्तिकास्नानपूर्वकम् ॥</p>
<p>धौतवस्त्राम्बरच्छन्नः विभूत्याद्यैरलङ्कृतः ।<br>
देवालयं ततो गत्वा प्रार्थयेच्च महेश्वरि ॥</p>
<p>उपविश्यासने मन्त्री पूर्वे वा चैशकोणके ।<br>
प्राणायामं ततः कुर्यान्मातृकादि यथाक्रमम् ॥</p>
<p>न्यासं कृत्वा ततो मन्त्री गुरुवन्दनपूर्वकम् ।<br>
दिनमुद्दिश्य सङ्कल्प्य पञ्चसप्त नवाहकम् ।</p>
<p>ममात्मजं प्रपूज्याथ नान्दीपुण्याहमाचरेत् ।<br>
वरयेद्भूसुरान् देवि पूर्वोक्तलक्षणैर्युतान् ॥</p>
<p>गुरुं विधिं च धनदं सदस्यं चाष्टमूर्तिपान् ।<br>
होमसङ्ख्यमितान् देवि होतृभिश्च यथोक्तवत् ॥</p>
<p>जपार्थं च तदर्धं स्यात् वेदपाठार्थषोडशान् ।<br>
परार्थं दश विप्रांश्च रुद्रसङ्ख्यांश्च सेचकान् ॥</p>
<p>पूजार्थं दशविप्रांश्च नमस्कारप्रदक्षिणे ।<br>
षड्जनान् वरयेन्मन्त्री मधुपर्कं च दापयेत् ॥</p>
<p>वस्त्रालङ्कारकं दद्यात् फलताम्बूलमेव वा ।<br>
अङ्कुरार्पणपूर्वं च मृत्तिकाहरणं गुरुः ॥</p>
<p>ध्वजारोहे ततः पश्चात् नवरात्रौ महेश्वरि ।<br>
एक त्रिपञ्चरात्रौ तु ध्वजं वा पूजयेद्गुरुः ॥</p>
<p>सायं सन्ध्यामुपास्याथ यागगेहं प्रविश्य च ।<br>
पुण्याहं पञ्चगव्यं च कुण्डमण्डपशोधनम् ॥</p>
<p>विद्येशादिघटान् स्थाप्य द्वारतोरणकुम्भकम् ।<br>
तण्डुलाढ्यं जलाढ्यं च राक्षोघ्नं वास्तुहोमकम् ॥</p>
<p>बलिं च विकिरेद्वास्तो रक्षबन्धक्रियां नयेत् ।<br>
स्थानशुद्धिघटान् न्यस्त्वा बिम्बशुद्धिं तथैव च ॥</p>
<p>लिङ्गशुद्धिं घटान् स्थाप्य पूजयेद्विधिना गुरुः ।<br>
वेदपारायणं दिक्षु विदिक्षुस्तमनुं जपेत् ॥</p>
<p>सर्वमन्त्रान् जपेद्देवि तत्तत्सूक्तांश्च मन्त्रतः ।<br>
अधिवासं च कुर्वीत यथा पूर्वोक्तवद्गुरुः ॥</p>
<p>लिङ्गशुद्धिं ततः पश्चात् पूर्वोक्तद्रव्यमन्त्रकैः ।<br>
विनिद्रांस्तु ततः कृत्वा तत्परे प्रातरुत्थितः ॥</p>
<p>स्नानसन्ध्याक्रिया नीत्वा पुण्याहं वाचयेत्ततः ।<br>
देशिकाग्निं समानीय प्राधाने च न्यसेत् प्रिये ॥</p>
<p>तदग्निं जनयेन्मन्त्री होतृभिर्जापकादिकैः ।<br>
वेदपारायणं सार्धं होमकर्मसमाचरेत् ॥</p>
<p>मूलमन्त्रप्रधानं स्यात् लक्षं वाथ तदर्धकम् ।<br>
पूर्वादिकुण्डे जुहुयात् कलावृद्धिं च तत्वकम् ॥</p>
<p>शान्तिदुर्गां मृत्युजितं तदर्धं च यथाक्रमम् ।<br>
विदिक्षु कुण्डे जुहुयात् चतुरस्त्रं पृथक् पृथक् ॥</p>
<p>समिदाज्यादिकैर्मन्त्री दशद्रव्येण होमयेत् ।<br>
उपहोमं ततः पश्चात् प्रधानादि यथाक्रमम् ॥</p>
<p>लिङ्गशुद्धिं बिम्बशुद्धिं स्थानशुद्धिमनुं प्रिये ।<br>
प्रासादं च दिशामन्त्रं ग्रहहोमं च मन्त्रवित् ॥</p>
<p>मूर्तिहोमं गणेशं च क्षेत्रपालमनुं शिवे ।<br>
सहस्रं च तदर्धं वा सर्पिषा जुहुयात् पृथक् ॥</p>
<p>जपपारायणं कुर्यात् तत्तन्मन्त्रान् बहून् प्रिये ।<br>
स्थापयेत् कलशान् मन्त्री सहस्रं च यथोक्तवत् ॥</p>
<p>पूजयेच्च ततः पश्चात् स्पृष्टेन्मूलमनुं प्रिये ।<br>
उद्दिश्य दिवसान्तं च होतृभिश्च पृथक् पृथक् ॥</p>
<p>पूर्वोक्तसङ्ख्यया हुत्वा ततः पूर्णाहुतिं हुनेत् ।<br>
होमान्ते तव लिङ्गे च कलां संयोज्य देशिकः ॥</p>
<p>स्थापितं जीवकुम्भं च सेचयेन्मन्त्रवित्तमः ।<br>
निरीक्षाकर्म कर्तव्यं मुखवस्त्रं विसर्जयेत् ॥</p>
<p>ततः पञ्चामृतैर्लिङ्गं सेचयेद्रुद्रमन्त्रतः ।<br>
नानासूक्तं पावमानैः तत्तन्मन्त्रेण पार्वति ॥</p>
<p>स्नापयेत्कलशैर्मन्त्री सहस्रैश्च यथाक्रमम् ।<br>
सेचनान्ते तदुद्वृत्य अष्टगन्धं विलेपयेत् ॥</p>
<p>महापूजां च कुर्वीत नानापुष्पैश्च नामभिः ।<br>
बिल्वपत्रैर्द्राणपुष्पैः कमलैश्च महेश्वरि ॥</p>
<p>स्वर्णेन निर्मितैः कुर्यात् पूजयेत्तवलिङ्गके ।<br>
नैवेद्यं बहुधापान्नं भक्षभोज्यैश्च पायसैः ॥</p>
<p>निवेदयेत्ततो मन्त्री मूलमन्त्रेण पार्वति ।<br>
ताम्बूलं च समर्प्याथ नीराजनमनन्तरम् ॥</p>
<p>बलिदानं ततः कुर्यात् उत्सवं च विशेषतः ।<br>
दिने दिने प्रकर्तव्यम् उद्दिश्य दिवसान्तकम् ॥</p>
<p>दशदानं ततो दद्यात् लिङ्गं स्वर्णमयं प्रिये ।<br>
बिम्बं वाथ प्रकुर्वीत दक्षिणां च स्वशक्तितः ॥</p>
<p>दद्याच्च गुरवे भक्त्या कृच्छ्रदानं प्रदापयेत् ।<br>
ब्राह्मणान् भोजयेद्देवि यथा चाहुतिसङ्ख्यया ॥</p>
<p>दक्षिणां दापयेदन्ते आचार्यादि यथोक्तवत् ।<br>
भूमिदानं ततो दद्यात् गुरुपूजां समाचरेत् ॥</p>
<p>गोभूम्यादीनि दत्वा तु तन्त्रोपकरणैस्सह ।<br>
इत्येवं कारयेच्छान्तिं लिङ्गनाशादिके प्रिये ॥</p>
<p>भिन्ने च स्फुटिते दग्धे खण्डिते यत्रकुत्रचित् ।<br>
तदर्धार्धं च कुर्वीत बिम्बे वाथ महेश्वरि ॥</p>
<p>रोदनादिषु दोषेषु कीटकादि निदर्शने ।<br>
करपादविहीने तु दर्शने कृशवामने ॥</p>
<p>पतनादिषु दोषेषु तस्यार्धं च तदर्धकम् ।<br>
शान्तिं कुर्वीत पूर्वोक्तं सर्वदोषनिवारणम् ॥</p>
<p>सर्वशान्तिकरं लोके सर्वसम्पत्करं नृणाम् ।<br>
चतुरङ्गाभिवृद्धिः स्यात् राज्ञो राज्याभिवर्धनम् ॥</p>
<p>पुत्रपौत्रादि वृद्धिश्च सर्वत्र विजयो भवेत् ।<br>
सर्वमृत्युहरं शीघ्रम् आयुर्वृद्धिकरं प्रिये ॥</p>
<p>सन्निधानं भवेल्लिङ्गे सर्वाभीष्टप्रदं शिवे ।<br>
गर्भागारादि वक्ष्यामि दोषं शान्तिं क्रमाच्छृणु ॥</p>
<p>गर्भगृहे मण्टपे च प्राकारे गोपुरे तथा ।<br>
प्रासादादिषु सर्वत्र दहने स्फुटिते सति ॥</p>
<p>छिन्ने भिन्ने खण्डिते च प्रावेशे मरणे सति ।<br>
वाहने परिवाराणां ध्वजे वा कलशे यदि ॥</p>
<p>बलिपीठे क्षेत्रपालद्वारपालौ महेश्वरि ।<br>
दीपस्तम्भे चोर्ध्वमालाश्छत्रचामरकादिषु ॥</p>
<p>शिबिके वाहनादीनां पादुके वाद्यकादिषु ।<br>
पतिते खण्डिते दग्धे चोरैरपहृते सति ॥</p>
<p>एवमादि समुत्पन्ने राजाराष्ट्रभयं भवेत् ।<br>
गर्भगृहे च सम्प्राप्ते राष्ट्रनाशं जनक्षयः ॥</p>
<p>मण्टपे गोपुरे देवि त्रिमासान् सचिवक्षयः ।<br>
प्रासादादिषु सम्प्राप्ते सेनानायकनाशनः ॥</p>
<p>वार्नने परिवारेषु यदि प्राप्ते महेश्वरि ।<br>
चोरमारिभयं तत्र दुष्टबाधा च वर्धते ॥</p>
<p>वस्तुवाहननश्यन्ति त्रिवर्षान्तं न संशयः ।<br>
ध्वजे वा कलशे भङ्गे बलिपीठे प्रमादतः ॥</p>
<p>क्षेत्रपाले द्वारपाले दीपस्तम्भादिके प्रिये ।<br>
शत्रुबाधाद्भवेत्सद्यः भूतबाधा च वर्धते ॥</p>
<p>न सन्निध्यं भवेल्लिङ्गे तत्स्थानं नाशमाप्नुयात् ।<br>
छत्रचामरसेवादि शिबिके पादुकादिषु ॥</p>
<p>बलिदीपे वाद्यकादि पतिते खण्डिते सति ।<br>
राज्ञां भोगविनाशः स्यात् गजाश्वपशुनाशनम् ॥</p>
<p>सर्वभङ्गं भवेत्सद्यः ग्रामलक्ष्मीर्बहिर्गता ।<br>
एवं दोषादिके प्राप्ते शान्तिं पूर्वोक्तमाचरेत् ॥</p>
<p>अघोरं नियुतं हुत्वा मूलमन्त्रं च पार्वति ।<br>
दिशाहोमं शान्तिदुर्गामृत्युञ्जयमनुं गुरुः ॥</p>
<p>तदर्धार्धं च हुत्वाथ यथादोषबलाबलम् ।<br>
सहस्रार्धं घटं मन्त्री तदर्धार्धं च सेचयेत् ॥</p>
<p>दानं च विविधं दद्यात् सर्वं पूर्वोक्तमाचरेत् ।<br>
शान्तिकर्ममयेत्युक्तं लिङ्गबिम्बादिनाशने ॥</p>
<p>सर्वसम्पत्प्रदं नॄणां सर्वदा मङ्गलप्रदम् ।<br>
देशकोशाभिवृद्धिः स्यात् मम लोके वसेच्चिरम् ॥</p>
<p>इति श्रीवातुलोत्तरे प्रायश्चित्तकाण्डे शिवपार्वतीसंवादे लिङ्गबिम्बादिदोषशान्ति सन्धानविधिर्नामत्रिचत्वारिंशत् पटलः ॥</p>
<h2 id="४४">४४</h2>
<p>।<br>
स्वस्तु ।</p>
<p>रथभङ्गप्रवक्ष्यामि काम्ये नैमित्तिके यदि ।<br>
वत्सराद्युत्सवादीनाम् आदिमध्यावसानके ॥</p>
<p>शकटादिरथे भिन्ने पथिते शिथिले सति ।<br>
दग्धे नष्टे खण्डिते च तदङ्गे च महेश्वरि ॥</p>
<p>तवोत्सवे चाद्भुते च यदि प्राप्ते प्रमादतः ।<br>
दोषं शान्तिं च सन्धानं तत्फलं शृणु पार्वति ॥</p>
<p>चक्रे हीने त्वलक्ष्मी स्यात् तद्ग्रामं नाशनं भवेत् ।<br>
राज्ञा दण्डे बलं हन्ति धननाशं च पार्वति ॥</p>
<p>तिर्यद्गाण्डे च सचिवं नाशनं पट्टिका भवेत् ।<br>
मूर्तियुक्पलके स्तम्भे स्वराज्यं पत्तनक्षयम् ॥</p>
<p>पान्तराले च मध्ये वा यदि नम्रे च पार्वति ।<br>
रोगबाधा च तद्राज्ञः स्वस्त्रीनाशनमाप्नुयात् ॥</p>
<p>रथद्वारादिके नाशे राजलक्ष्मी बहिर्गता ।<br>
रथभित्तौ विहीनेत्तनन्तले च विहीनके ॥</p>
<p>दुर्भिक्षं प्राप्नुयुस्सर्वे मृत्युबाधां च पार्वति ।<br>
शलाके रज्जुबन्धे च सेनानायकमन्त्रिणाम् ॥</p>
<p>नाशनं च भवेन्मृत्युः बलिबेरस्थले शिवे ।<br>
भौमे चान्तरमध्ये वा खण्डिते म्रियतेऽपि वा ॥</p>
<p>आकुञ्चिते वा पतने तद्राजा मृत्युमाप्नुयात् ।<br>
बलिबिम्बे च पतने देशिकादिजने सति ॥</p>
<p>देशनाशो भवेत्सद्यः चतुरङ्गबलक्षयः ।<br>
राजदानी विनश्येत शत्रुबाधा भवेन्नृणाम् ॥</p>
<p>छत्रे चैव पताके वा अलङ्कारविहीनके ।<br>
यशः कीर्त्यादिकं हन्ति राजभोगं च नश्यति ॥</p>
<p>रथाग्रकलशे भिन्ने रथाग्रे पातिते सति ।<br>
तद्राज्ञः सर्वभङ्गत्वं दरिद्रत्वं न संशयः ॥</p>
<p>त्रिमासान्मृत्युमाप्नोति राजलक्ष्मीर्बहिर्गता ।<br>
रज्जुच्छेदे ध्वजे भङ्गे तज्जनेन निपातिते ॥</p>
<p>जयाभिगमनं नास्ति बन्धुनाशं च पार्वति ।<br>
सर्वाङ्गे शिथिले जाते सर्वार्थं नश्यति ध्रुवम् ॥</p>
<p>रथे वा पतिते देवि खण्डिते भूतले यदि ।<br>
तद्राजमरणं सद्यः चतुरङ्गबलक्षयः ॥</p>
<p>तद्राष्ट्रं नाशमाप्नोति त्रिवर्षान्तं न संशयः ।<br>
दिक्पालं तु ततो वक्ष्ये पतिते च महेश्वरि ॥</p>
<p>सार्वभौमक्षयप्राप्यां गेहाग्नेय्यां च भूपतिः ।<br>
यमे क्षयश्चक्रवर्ति मण्डलिकस्तथा सुरे ॥</p>
<p>प्रभुक्षयश्च वारुण्यां वायव्यां प्रभुसारथिः ।<br>
सोमे मृतिर्मण्डलिकः ईशे भूपसतिक्षयः ॥</p>
<p>तस्माच्छान्तिं प्रकर्तव्या सर्वलोकहिताय च ।<br>
सर्वदोषहरं नॄणां शान्तिं कुर्यान्नृपोत्तमः ॥</p>
<p>रथभङ्गं तदा राज्ञः दर्शयेन्न कदाचन ।<br>
आचार्यः शिल्पिभिश्चैव सशिष्यैश्चारकादिभिः ॥</p>
<p>रथभङ्गं तदा दृष्ट्वा पुनस्तत्रैव सन्धयेत् ।<br>
सुदृढं शिल्पिभिः कुर्यात् * * * * * * * * ॥</p>
<p>पुण्याहं वाचयेत्तत्र विघ्नेशार्चनपूर्वकम् ।<br>
चक्रादिमन्त्रं जुहुयात् साष्टोत्तरशताहुतिम् ॥</p>
<p>घोरमन्त्रं च तस्यार्धं मूलमन्त्रं च पार्वति ।<br>
प्रायश्चित्तं च शान्तिं च दिशामन्त्रं हुनेद्गुरुः ॥</p>
<p>समिदाज्यचरुद्रव्यै तुटिकैस्सर्षपैस्सह ।<br>
पृथङ्मन्त्रेण होतव्यं तदङ्गे शिथिले गुरुः ॥</p>
<p>स्नापयेद्घटतोयेन साष्टोत्तरशतं गुरुः ।<br>
भिन्नस्थानं च तद्बिम्बं स्नपयेच्च महेश्वरि ॥</p>
<p>तद्रथं स्नपयेत्पश्चात्तदर्धं च पृथक् पृथक् ।<br>
पूजयेच्च ततो मन्त्री वेदपारायणादिकैः ॥</p>
<p>दशधा दापयेद्दानं कृच्छ्रदानं महेश्वरि ।<br>
रथस्य परितो दिक्षु प्रशस्ताश्चान्नराशयः ॥</p>
<p>कूश्माण्डशकलैस्सार्धं ततो भूतबलिं हरेत् ।<br>
लाङ्गुल्यादिस्फलैस्ताड्य शेषं चोत्सवमाचरेत् ॥</p>
<p>महाशान्तिं ततः कुर्यात् विधानं न गुरूत्तमः ।<br>
तद्रथं यदि सन्धानं न कृते चेत्तदा शिवे ॥</p>
<p>तव बिम्ब चावरोप्य स्वस्तिसूक्तेन देशिकः ।<br>
शिबिकाद्यैस्समारोप्य उत्सवं च समाचरेत् ॥</p>
<p>शेषं कर्म समाप्याथ नवं कृत्वा दृढं रथम् ।<br>
यथा पूर्वोक्तवत्कुर्यात् त्रिमासे सप्तमे शिवे ॥</p>
<p>तदूर्ध्वे वत्सरे मासे तदृक्षे तत्तिथावपि ।<br>
बीजकर्मादि तीर्थान्तं पुनरूत्सवमाचरेत् ॥</p>
<p>महाशान्तिं च पूर्वेद्युः गुरुः कुर्याद्विधानतः ।<br>
रथोत्सवं ततः कुर्यात् ध्वजारोहादिपूर्वकम् ॥</p>
<p>महाशान्तिं प्रवक्ष्यामि विस्तराच्छृणु पार्वति ।<br>
तवाग्रे मण्टपं कुर्यात् ईशान्ये वाथ देशिकः ॥</p>
<p>द्वात्रिंशद्धस्तपर्यन्तं चतुरश्रं समन्ततः ।<br>
हस्तमात्रं चोन्नतं स्यात् मध्ये वेदिं सलक्षणाम् ॥</p>
<p>द्वात्रिंशस्तम्भसंयुक्तां चतुर्द्वारं प्रकल्पयेत् ।<br>
दण्डं संस्थाप्य कुदलीं तोरणैश्चाप्यलङ्कृतम् ॥</p>
<p>द्विहस्तसम्मितं कुण्डं चतुरश्रं चतुर्दिशि ।<br>
विदिक्षु वृत्तकुण्डं स्यात् वेदिकोपरिकल्पयेत् ॥</p>
<p>इन्द्रचैशानयोर्मध्ये वृत्तकुण्डं प्रधानकम् ।<br>
कुण्डनाभिसमायुक्तं मेखलोपरि शोभितम् ॥</p>
<p>इत्येवं मण्टपं रम्यं शान्तिं कुर्यान्महेश्वरि ।<br>
एतद्दिनेषु निश्चित्य सत्यवादी जितेन्द्रियः ॥</p>
<p>दीक्षावान् कर्मनिष्ठज्ज्ञः विप्रानाहूय देशिकः ।<br>
प्रातः स्नानं प्रकुर्वीत नित्यकर्म समाप्य च ॥</p>
<p>ततो देवालयं गत्वा फलपुष्पं समर्प्य च ।<br>
प्रार्थयेच्च ततो मन्त्री शान्तिं कुर्यात्तवाज्ञया ॥</p>
<p>ततः कर्माणि कुर्वीत आचार्यादि द्विजैस्सह ।<br>
निशि सायं दिवा प्रातः कर्मारम्भं समाचरेत् ॥</p>
<p>मण्टपं च प्रविश्याथ आसने चोपविश्य च ।<br>
गुरुवन्दनपूर्वादि प्राणायामं समाचरेत् ॥</p>
<p>दिनमुद्दिश्य सङ्कल्प्य यथाविभवविस्तरम् ।<br>
विघ्नेशमर्चनान्द्यादि पुण्याहं पञ्चगव्यकम् ॥</p>
<p>मधुपर्कं च वरयेदाचार्यं यजमानकम् ।<br>
ब्रह्मणं मूर्तिपान् देवि यथा चाहुतिसङ्ख्यया ॥</p>
<p>दिनसङ्ख्यमितं ज्ञात्वा वरयेद्वृत्विजान् क्रमात् ।<br>
वेदपारायणार्थं तु षोडशब्राह्मणान् शिवे ॥</p>
<p>जपार्थं च शतार्धं स्यात् सेवनार्थं च पार्वति ।<br>
रुद्रसङ्ख्यान् पूजनार्थं दशविप्रान् पृथक् पृथक् ॥</p>
<p>प्रदक्षिण नमस्कारान् षड्घनांश्च महेश्वरि ।<br>
चारार्थं दशविप्रांश्च प्रत्येकं वरयेद्गुरुः ॥</p>
<p>वस्त्रं च भूषणं दत्वा फलताम्बूलमेव वा ।<br>
देशिकं मकुटाद्यैश्च स्वर्णयज्ञोपवीतकैः ॥</p>
<p>दुकूलपादुकाद्यैश्च छत्रव्यजनपात्रकैः ।<br>
सुवर्णकुण्डलं चैव अङ्गुलीयं महेश्वरि ॥</p>
<p>दत्वा विभवसारेण देशिकं तु समर्चयेत् ।<br>
मण्टपं शोधयेत्पश्चात् सम्मार्ज्य विप्रगोमयैः ॥</p>
<p>देवालये वितानाद्यैः तोरणैश्चाप्यलङ्कृतम् ।<br>
दर्भदाम्ना च तान्वेष्ट्य संस्कारं च दशाष्टकान् ॥</p>
<p>मण्टपान्तस्थकुम्भानां स्थापयेत्पूजयेद्गुरुः ।<br>
अङ्कुरं तु प्रकुर्वीत सद्यो वाथ महेश्वरि ॥</p>
<p>वास्तुराक्षोघ्नहवनं बलिपूजां समारभेत् ।<br>
रक्षासूत्रं बन्धयित्वा आचार्यादि द्विजान् पृथक् ॥</p>
<p>वेदपारायणं कुर्यात् तत्तन्मन्त्रं जपेत्प्रिये ।<br>
रात्रौ जागरणं कृत्वा निराहारो जितेन्द्रियः ॥</p>
<p>ततः प्रातस्समुत्थाय नित्यकर्म समाप्य च ।<br>
पुण्याहं च ततः कुर्यात्कलशान् साधयेत्प्रिये ॥</p>
<p>सहस्रं चोत्तमं देवि पूजयेच्च यथाविधि ।<br>
जननाग्निं प्रतिष्ठाप्य गुरुकुण्डस्थपावके ॥</p>
<p>विहरेदन्यकुण्डेषु अग्निकार्योक्तमाचरेत् ।<br>
अग्निमध्ये समावाह्य तव मूलेन पार्वति ॥</p>
<p>अघोरं पूर्वकुण्डे तु आग्नेय्यां च सुदर्शनम् ।<br>
मृत्युञ्जयं दक्षिणे स्यात् पञ्चदुर्गांश्च राक्षसे ॥</p>
<p>देव्यास्त्रं वारुणे देवि प्रासादं च ममात्मकम् ।<br>
वायव्यकुण्डेमावाह्य सोमे तत्त्वं कलां हुनेत् ॥</p>
<p>ईशान्ये शान्तिदुर्गां च तत्तन्मन्त्रेण पार्वति ।<br>
अष्टमूर्तीस्समावाह्य मूर्तिपाश्च ततो हुनेत् ॥</p>
<p>घोरमन्त्रं चायुतं स्यात् मूलमन्त्रं तथैव च ।<br>
तस्यार्धार्धं च जुहुयात् तत्तत्कुण्डे च पार्वति ॥</p>
<p>गणेशक्षेत्रपालांश्च दिक्पालांश्च हुनेत् पृथक् ।<br>
नवग्रहान् मूर्तिमन्त्रान् रथदेवान् हुनेद्गुरुः ॥</p>
<p>समिदाज्यचरुद्रव्यैः त्रुटिकैस्सर्षपैस्सह ।<br>
गोधूमं च पृथक् लाजान् सक्तुं व्रीहिं च पार्वति ॥</p>
<p>तत्तन्मन्त्रेण होतव्यम् उद्देशत्यागपूर्वकम् ।<br>
पूर्णाहुतिं हुनेदन्ते उद्दिश्य दिवसे गुरुः ॥</p>
<p>स्नपयेद्घटसाहस्त्रैः रुद्रमन्त्रैश्च सूक्तकैः ।<br>
महापूजां प्रकूर्वीत बहुधा च निवेदयेत् ॥</p>
<p>बलिदानं ततः कुर्यात् दशदानं प्रदापयेत् ।<br>
ब्राह्मणान् भोजयेत्पश्चात् यथा चाहुतिसङ्ख्यया ॥</p>
<p>कुम्भसङ्ख्याथवा देवि भक्षभोज्यैर्यथेप्सितम् ।<br>
भिन्नस्थानं च तद्गात्रौ संहारोक्तेन मार्गतः ॥</p>
<p>रथपूजां च होतव्यं स्नपनं कारयेत्प्रिये ।<br>
तद्देवांश्च विसृज्याथ महाभूतबलिं हरेत् ॥</p>
<p>स्वर्णं वा राजतं वाथ रथं कृत्वा तु दापयेत् ।<br>
दानानि बुहुधा दत्वा भूरिदानं च कारयेत् ॥</p>
<p>महोत्सवं ततः कुर्यादाचार्यं पूजयेत्प्रिये ।<br>
गोभूम्यादीनि दत्वाथ द्रविणं च यथेप्सितम् ॥</p>
<p>तत्रोपकरणं देवि सवस्त्रप्रतिमान्वितम् ।<br>
कलशान् मण्टपं देवि दापयेत्पूर्वकं रथम् ॥</p>
<p>देशिकं तोषयेद्देवि सर्वदोषनिवारणम् ।<br>
दक्षिणां दापयेद्भक्त्या कर्म कुर्याच्च भूसुरान् ॥</p>
<p>शान्तिकर्म समाप्याथ तव लिङ्गे गुरूत्तमः ।<br>
इत्थं कुर्वीत यो भक्त्या रथभङ्गे च पार्वति ॥</p>
<p>सर्वदोषहरं नॄणां सर्वारिष्टनिवारणम् ।<br>
चिरायुष्यं मुदं भूपो पुत्रपौत्रसमन्वितः ॥</p>
<p>स्थिरां लक्ष्मीमवाप्नोति चतुरङ्गबलान्वितः ।<br>
भुक्त्वा च विपुलान् भोगान् कीर्तिमान् धनवान् भवेत् ॥</p>
<p>रथभङ्गेत्विदं देवि प्रायश्चितमिदं शुभम् ।</p>
<p>इति श्रीवातुलोत्तरे प्रायश्चित्तकाण्डे रथभङ्गप्रायश्चित्त निरूपणविधिर्नाम चतुश्चत्वारिंशत्पटलः ॥</p>
<h2 id="४५">४५</h2>
<p>अतः परं प्रवक्ष्यामि शृणु देवि यथाक्रमम् ।<br>
वाहनार्थं गजाश्वाद्यैः वृषभैश्चाप्यलङ्कृतैः ॥</p>
<p>एतत्प्राणिविरोधेन पतिते रक्तपातने ।<br>
नखदन्तक्षते शृङ्गी घाते यदि मृते सति ॥</p>
<p>यदि विघ्ने च सम्प्राप्ते नित्यबल्यादि चोत्सवे ।<br>
पक्षे मासोत्सवे देवि अयने वत्सरोत्सवैः ॥</p>
<p>आदिमध्यावसाने तु यदि प्राप्ते महेश्वरि ।<br>
बहुधा शत्रुबाधा स्यादनावृष्टिर्भविष्यति ॥</p>
<p>दुर्भिक्षं सम्भवेल्लोके महामारिभयं नृणाम् ।<br>
निधनं प्राप्नुयाद्राजा राजलक्ष्मीर्बहिर्गता ॥</p>
<p>न सान्निध्यं भवेल्लिङ्गे यदि नष्टे च पार्वति ।<br>
तस्मात्तद्दोष शान्त्यर्थं महाशान्तिं समाचरेत् ॥</p>
<p>न कृते कर्मबाहुल्ये तत्काले शान्तिमाचरेत् ।<br>
कर्मारम्भावसानान्तं शेषं चोत्सवमाचरेत् ॥</p>
<p>तदूर्ध्वमासे सम्प्राप्ते तदृक्षे तत्तिथावपि ।<br>
त्रिमासे पञ्चमे वापि सप्तमे नवमे शिवे ॥</p>
<p>महाशान्तिं च कुर्वीत विधानं शृणु पार्वति ।<br>
गुरुर्देवाग्रतः कुर्यात् उत्तमोत्तममण्टपम् ॥</p>
<p>सवेदिकासमायुक्तं सर्वभूषणभूषितम् ।<br>
द्विहस्तं सम्मितं कुण्डं सयोनिनाभिसंयुतम् ॥</p>
<p>वेदिकाया मध्यमस्य परितः कुण्डकल्पनम् ।<br>
चतुरश्रं तु वृत्तं वा प्रधानं परिकीर्तितम् ॥</p>
<p>चतुर्दिक्षु प्रकुर्वीत चतुरश्रं च कुण्डकम् ।<br>
त्रिमेखला समायुक्तं गुरूस्तल्लक्षणोक्तवत् ॥</p>
<p>द्विजानाह्वापयेद्रात्रौ विघ्नेशार्चनपूर्वकम् ।<br>
नान्दीमुखं च पुण्याहं मधुपर्कसमन्वितम् ॥</p>
<p>वरयेद्ब्राह्मणान् सर्वान् आचार्यादीन् पृथक् पृथक् ।<br>
सद्योऽङ्कुरं प्रकर्तव्यं कुण्डमण्टपशोधनम् ॥</p>
<p>वास्तुराक्षोघ्नहवनं बलिं वास्तोस्समाचरेत् ।<br>
विद्येशादि घटान्यष्ट्वा तोरणं गड्डुकादिकम् ॥</p>
<p>स्थापनं च ततः कुर्याद्रक्षाबन्धं समाचरेत् ।<br>
स्थानशुद्धिं ततः कुर्यात्तत्स्थाने च महेश्वरि ॥</p>
<p>खननं हरणं दाहं पूरणं गोनिवासनम् ।<br>
विप्रोच्छिष्टं च गव्यं च स्थानशुद्धिरियं प्रिये ॥</p>
<p>सम्मार्जनोपलेपं च विकिरेत्सर्वपाटिकान् ।<br>
रक्षाबन्धं ततः कुर्याद्दर्भदाम्ना च वेष्टयेत् ॥</p>
<p>वास्तोष्पतेति मन्त्राभ्यां पावमानमुदीरयेत् ।<br>
भूसूक्तब्रह्मसुक्ताभ्यां तत्स्थानं प्रोक्षयेद्गुरुः ॥</p>
<p>वेदपारायणं कुर्याज्जपेन्मन्त्रं यथोक्तवत् ।<br>
ततः प्रातस्समुत्थाय नित्यकर्म समाप्य च ॥</p>
<p>विघ्नेशमर्च्य पुण्याहं सङ्कल्पविधिपूर्वकम् ।<br>
दिनमुद्दिश्य सङ्कल्प्य होमकर्म समारभेत् ॥</p>
<p>ब्रह्माणं च सदस्यं च शतार्धान् होतृका प्रिये ।<br>
नानासूक्तादि मन्त्रज्ञान् दशपञ्च महेश्वरि ॥</p>
<p>चतुरो वेदपाठार्थं चतुर्दिक्षु यथाक्रमम् ।<br>
परार्थं षड्घनान् देवि रुद्रसङ्ख्यंश्च सेचकान् ॥</p>
<p>पूजार्थं दशविप्रांश्च नमस्कारप्रदक्षिणे ।<br>
एकमेकं पृथक् मन्त्री ब्राह्मणैश्च समन्वितः ॥</p>
<p>यागगेहे चोपविश्य आसनेषु यथाक्रमम् ।<br>
प्रधाने मध्यमे कुण्डे होतृभिर्दशभिस्सह ॥</p>
<p>धनदेन सदस्येन ब्रह्मणा सह देशिकः ।<br>
कुण्डसंस्कारपूर्वं च जनयेत्पावकं शिवे ॥</p>
<p>अघोरेणायुतं होमम् उद्देशत्यागपूर्वकम् ।<br>
प्रत्येकं दशभिर्विप्रैः चतुर्दिक्षु पृथक् पृथक् ॥</p>
<p>होमयेन्मनुना देवि ऋत्विग्भिः सह देशिकः ।<br>
उदुम्बरशमीदूर्वा खदिरं च पलाशजम् ॥</p>
<p>तत्तत्कुण्डेषु जुहुयात्प्रधानादि यथाक्रमम् ।<br>
घृतं चरु तिलं चैव सर्षपं तुटिकं तथा ॥</p>
<p>मरीचं जीरकं लाजं पृथुकं च हुनेत्पृथक् ।<br>
पूर्वोक्तसङ्ख्यया हुत्वा अन्यमन्त्रन् यथाक्रमम् ॥</p>
<p>मृत्युञ्जयमनुं पूर्वे दक्षे पाशुपतं मनुम् ।<br>
शान्तिदुर्गा पश्चिमे च मूलमन्त्रमन्त्रं तु चोत्तरे ॥</p>
<p>प्रत्येकमयुतं चैव कुण्डे कुण्डे यथाक्रमम् ।<br>
होमयेन्मनुना देवि जपेयुर्ब्राह्मणोत्तमाः ॥</p>
<p>नवग्रहं वास्तुशान्तिं राक्षोघ्नं भुवनेश्वरीम् ।<br>
चतुरस्त्रं क्षेत्रपालं गणेशं च सरस्वतीम् ॥</p>
<p>मृत्युञ्जयं च प्रासादं सप्तशत्यादिकं जपेत् ।<br>
स्नपयेद्घटसाहस्रैः तदर्धैर्वा महेश्वरि ॥</p>
<p>पूर्वोक्तेनैव सम्पूज्य सवस्त्रप्रतिमादिकैः ।<br>
औषधं च विनिक्षिप्य मूलमन्त्रं जपेत्प्रिये ॥</p>
<p>होमान्ते सेचयेद्देवीं रुद्रमन्त्रैश्च सूक्तकैः ।<br>
लिङ्गं पञ्चामृतैः स्नाप्य गन्धैरालिप्यदेशिकः ॥</p>
<p>पूजयेद्बहुधा मन्त्री नैवेद्यं बहुधा शिवे ।<br>
वल्युत्सवं ततः पश्चाद्गोभूम्यादीनि दापयेत् ॥</p>
<p>गजाश्ववृषभं गत्वा पुनस्सन्धानमाचरेत् ।<br>
दक्षिणां च ततो दद्याद्यथा विभवविस्तरम् ॥</p>
<p>ब्राह्मणान् भोजयेत् पश्चात् सहस्रं च महेश्वरि ।<br>
देशिकं तोषयेदन्ते तत्रोपकरणैस्सह ॥</p>
<p>शान्तिकर्ममयेत्युक्तं सर्वदोषनिवारणम् ।<br>
सर्वपापहरं देवि सुभिक्षं तत्क्षणाद्भवेत् ॥</p>
<p>राज्यदुर्गादिवृद्धिस्स्याच्चतुरङ्गबलपदम् ।<br>
सर्वशत्रुहरं सद्यः स्थिरां लक्ष्मीमवाप्नुयात् ॥</p>
<p>इति श्रीवातुलोत्तरे प्रायश्चित्तकाण्डे शिवपार्वतीसंवादे गजाश्ववृषभादिशान्तिविधिर्नाम पञ्चचत्वारिंशत्पटलः ॥</p>
<h2 id="४६">४६</h2>
<p>अथातः सम्प्रवक्ष्यामि शस्त्रधारनृणां प्रिये ।<br>
सेनानायकभृत्यानामन्येषां समवायिनाम् ॥</p>
<p>परस्परविरोधेन युद्धे जाते महेश्वरि ।<br>
मुष्टियुद्धे दण्डयुद्धे नखदन्तक्षते सति ॥</p>
<p>पाषाणैरायुधाद्यैश्च क्षते जाते महेश्वरि ।<br>
पतिते रक्तजाते च मनुजे च मृते यदि ॥</p>
<p>विघ्ने जाते तत्काले नित्यनैमित्तिकेऽपि वा ।<br>
उत्सवे बलिकाले वा दोषं शान्तिं शृणु प्रिये ॥</p>
<p>मुष्टियुद्धे महारोगं दण्डयुद्धे कुलक्षयम् ।<br>
नखदन्तक्षये देवि दुर्भिक्षं जायते भुवि ॥</p>
<p>पाषाणसम्भवे युद्धे प्रजा नाशत्वमाप्नुयात् ।<br>
अनावृष्टिरथान्यत्वं शोणिते पतिते यदि ॥</p>
<p>क्षते जाते मनुष्याणां मानिनो भङ्गमाप्नुयुः ।<br>
मरणं च यदि प्राप्ते राजा मरणमाप्नुयात् ॥</p>
<p>तव लिङ्गेन सान्निध्यं चतुरङ्गबलक्षयम् ।<br>
श्रियमायुर्हरेच्छीघ्रं ग्रामन्तं नाशमाप्नुयात् ॥</p>
<p>तद्दोषशमनार्थाय प्रायश्चित्तं वदाम्यहम् ।<br>
पूर्वोक्तमण्टपं कुर्यान्नवकुण्डं च पञ्च वा ॥</p>
<p>सलक्षणं च कुर्वीत द्वारतोरणभूषितम् ।<br>
तवालयं च सम्भूष्य क्षालयेद्गोमयोदकैः ॥</p>
<p>ततः प्रातस्समुत्थाय नित्यकर्म समाप्य च ।<br>
आदौ गणपतिं पूज्य नान्दीकर्म ततः परम् ॥</p>
<p>पुण्याहं पञ्चगव्यं च प्रोक्षयेन्मनुना गुरुः ।<br>
वरयेद्भूसुरान् देवि पूर्वोक्तद्विजसङ्ख्यया ॥</p>
<p>मधुपर्कं च दत्वाथ शोधयेन्मण्टपो गुरुः ।<br>
द्वारतोरणकुम्भांश्च पूजयेत्स्वस्वनामभिः ॥</p>
<p>वेदपारायणं कुर्याच्चतुरस्त्रं जपेत्प्रिये ।<br>
वास्तुरक्षोघ्नहवनं बलिपूजां समाचरेत् ॥</p>
<p>देहशुद्धिं ततः कुर्यात्तत्स्थानं शोधयेद्गुरुः ।<br>
खननादि विशुद्धिं च सम्मार्ज्य प्रोक्षणादिभिः ॥</p>
<p>भूसूक्तं पावमानं च विष्णुसूक्तं च पार्वति ।<br>
वास्तुसूक्तेन विकिरेत्सर्षपञ्चास्त्रमन्त्रतः ॥</p>
<p>रक्षाबन्धं ततः कुर्यादधिवासनमारभेत् ।<br>
पूर्वोक्तेन विधानेन तत्तत्कुण्डांश्च होमयेत् ॥</p>
<p>भूबीजं च ततो हुत्वा अष्टोत्तरशतं प्रिये ।<br>
भूतेभ्यश्च बलिं दत्वा गेहस्य परितो गुरुः ॥</p>
<p>नृत्तगीतसमायुक्तं पुनस्सूर्योदयान्तिकम् ।<br>
पुनः प्रातसमुत्थाय नित्यकर्म समाप्य च ॥</p>
<p>पुण्याहं वाचयेत्पश्चाल्लिङ्गशुद्धिं समाचरेत् ।<br>
बिम्बप्रासादशुद्धिं च तत्तन्मन्त्रैश्च द्रव्यकैः ॥</p>
<p>शोधयेच्च ततो मन्त्री यागगेहं प्रविश्य च ।<br>
ब्रह्मणा धनदेनाथ होतृभिश्च यथोक्तवत् ॥</p>
<p>उपविश्य यथान्यायं प्रतिकुण्डे महेश्वरि ।<br>
जननाग्निं च कुर्वीत विहरेदन्यकुण्डके ॥</p>
<p>होमयेन्मूलमन्त्रेण अयुतं च महेश्वरि ।<br>
आधारं पूर्वकुण्डे तु आग्नेय्यां तु तवास्त्रकम् ॥</p>
<p>यामे मृत्युञ्जयं चैव दिशाहोमं तु राक्षसे ।<br>
प्रासादं वारुणे देवि वायव्ये शान्तिदौर्गकाम् ॥</p>
<p>कलावृद्धिं सौम्यदेशे पञ्चब्रह्माणमीशके ।<br>
होमयेच्च पृथङ्मन्त्री यथापूर्वोक्तसङ्ख्यया ॥</p>
<p>पूर्वोक्तद्रव्यहोमाञ्च उपहोमं च पूर्ववत् ।<br>
पूर्णाहुतिं हुनेदन्ते स्नपयेत्कलशैः प्रिये ॥</p>
<p>सहस्रैर्विधिवन्मन्त्री तदर्धार्धेन वा शिवे ।<br>
पञ्चामृतं द्रोणमितं क्षीरादिद्रव्यपञ्चकम् ॥</p>
<p>फलपञ्चामृतं देवि महारुद्रैर्यथाविधि ।<br>
अन्यसूक्तैश्च संस्नाप्य उद्वर्त्यामलकैश्शिवे ॥</p>
<p>अष्टगन्धं समालिप्य नानापुष्पैश्च पूजयेत् ।<br>
शाल्यान्नं पञ्चभक्षाद्यैः नैवेद्यं च समर्पयेत् ॥</p>
<p>नीराजनं च ताम्बूलं प्रसन्नयजनं चरेत् ।<br>
दानं दशविधं दत्वा यथाशक्त्या बहून् प्रिये ॥</p>
<p>तिलं च पुरुषं कृत्वा स्वर्णं वाथ महेश्वरि ।<br>
दक्षिणां दापयेद्भक्त्या यथाविभवविस्तरम् ॥</p>
<p>बलिदानं चोत्सवं च ब्राह्मणान् भोजयेद्बहून् ।<br>
रात्रौ दीपोत्सवं कुर्याद्भूतेभ्यश्च बलिं हरेत् ॥</p>
<p>क्रियासमर्पणं देवि कृच्छ्रदानं च दापयेत् ।<br>
दक्षिणां दापयेद्भक्त्या आचार्यादियथाक्रमम् ॥</p>
<p>इत्येवं कारयेद्देवि सर्वदोषहरं नृणाम् ।<br>
पुत्रपौत्रादिसम्पत्तिस्सर्वत्र विजयो भवेत् ॥</p>
<p>सर्वमृत्युहरं शीघ्रम् आयुर्वृद्धिकरं मुहुः ।<br>
तव लिङ्गे च सान्निध्यं सर्वप्राणिसुखं भवेत् ॥</p>
<p>क्षते जाते नृणां देवि नाशनं च मिदं महत् ।<br>
चतुष्पदाञ्च द्विपदां वन्यानां दुष्टजीविनाम् ॥</p>
<p>प्रवेशे मरणे प्राप्ते पूर्ववद्दोषसंयुते ।<br>
प्रायश्चित्तं तदर्धं वा यथा दोषबलाबलम् ॥</p>
<p>शान्तिं कुर्वीत मन्त्रज्ञः यथापूर्वोक्तमार्गतः ।</p>
<p>इति श्रीवातुलोत्तरे प्रायश्चित्तकाण्डे द्विपदचतुष्पदप्रवेशमरणमुष्टियुद्धविरोधशान्तिविधिर्नाम षट्चत्वारिंशत्पटलः ॥</p>
<h2 id="४७">४७</h2>
<p>अतः परं प्रवक्ष्यामि पत्तनादिगृहेषु च ।<br>
उत्पाते चोद्भवे देवि प्रायश्चित्तं शृणु प्रिये ॥</p>
<p>पत्तने राजधान्यां च तव क्षेत्रे च दुर्गके ।<br>
राज्ञां गेहे चान्यगृहे द्विजादीनां महेश्वरि ॥</p>
<p>अनड्वान् महिष व्याघ्र खरोष्ट्रादि प्रवेशने ।<br>
यदि गेहे चाधिरोहे यद्यकस्मान्महेश्वरि ॥</p>
<p>तत्स्थानं नाशमाप्नोति महिषी मृतिमाप्नुयात् ।<br>
प्रवेशे मरणे प्राप्ते यत्र कुत्र स्थले शिवे ॥</p>
<p>त्रिमासान्मृत्युमाप्नोति राजपीडा भवेत्सदा ।<br>
मधुपञ्जरसम्भूते छत्रकै च पिपीलिके ॥</p>
<p>वल्मीके यत्र दृश्यन्ते तद्गृहे पीड्यते सदा ।<br>
मृत्युबाधा भवेच्छीघ्रं यजमानस्य पार्वति ॥</p>
<p>गोवधे स्त्रीवधे चैव सरटोडुप्रवेशने ।<br>
व्यालाजगरगृध्रादि प्रवेशे मरणे सति ॥</p>
<p>तद्ग्रामनाशनवथे यजमानं न संशयः ।<br>
तस्य पुत्रस्य भ्रात्रा वा व्याधिना पीडिते भृशम् ॥</p>
<p>मण्डूकेऽग्निमृते देवि कुण्डे कुम्भसमुद्भवे ।<br>
कपोतकाक-ऋक्षादि यदि गेहे प्रवेशने ॥</p>
<p>गोनाशं जननाशं च अर्थनाशं च पार्वति ।<br>
राजपीडा रिपुभयं मृत्युबाधा च वर्धते ॥</p>
<p>अन्यैर्वा प्राणिभिर्दुष्टैः दूषिते च महेश्वरि ।<br>
प्रवेशे मरणे तस्मिन् सर्वार्थं नश्यति ध्रुवम् ॥</p>
<p>दिक्फलं च प्रवक्ष्यामि प्रवेशादि यथाक्रमम् ।<br>
पूर्वे पूत्रविनाशं स्यादाग्नेये स्त्रीविनाशनम् ॥</p>
<p>दक्षिणे शत्रुवृद्धिस्यान्नै-ऋ-ऋते चार्थनाशनम् ।<br>
वारुणे मृत्युबाधा स्याद्वायव्ये व्याधिपीडनम् ॥</p>
<p>सोमे नृपभयं देवि ईशे सर्वार्थनाशनम् ।<br>
प्रवेशद्वारतो गच्छे मासमेकं गृहं त्यजेत् ॥</p>
<p>यदि द्वारान्तरं देवि षण्मासं तु विवर्जयेत् ।<br>
गृहमध्ये प्रवेशे च वत्सराणां न संशयः ॥</p>
<p>तद्गृहं वर्जयेद्देवि शयनासनभोजनम् ।<br>
गमनं देवि तच्चैव विशेषेण विवर्जयेत् ॥</p>
<p>द्वारे कण्टकपाषाण लोष्टान्यन्यानि पूरयेत् ।<br>
देवालये राजगृहे वर्जयेन्न कदाचन ॥</p>
<p>सद्यः शान्तिं प्रकर्तव्यं यथापूर्वाक्तमार्गतः ।<br>
पत्तने वा गृहे देवि सप्तरात्रं विवर्जयेत् ॥</p>
<p>ततः शान्तिं च कुर्वीत सर्वदोषनिवृत्तये ।<br>
तच्छान्तिं च प्रवक्ष्यामि राज्ञः गेहे द्विजादिषु ॥</p>
<p>प्रवेशस्थानदेशे वा पूर्वे वाथ गृहोत्तरे ।<br>
मण्टपे वा प्रपांयां वा कुर्वीत समलङ्कृते ॥</p>
<p>तोरणैरङ्गवाल्यादि कुण्डं वा स्थण्डिलं शिवे ।<br>
तत्स्थानं शोधयेत्पूर्वं खननं च मृदं त्यजेत् ॥</p>
<p>लवणं वा मृदं पूर्य क्षालयेद्गोमयोदकैः ।<br>
चन्द्रतारानुकूले च रुद्रक्षेत्र तिथावपि ॥</p>
<p>तद्दिने च प्रकर्तव्यं शान्तिं चैव विधानतः ।<br>
ततः प्रातः समुत्थाय आचार्यो भूसुरैस्सह ॥</p>
<p>मृत्तिकास्नानपूर्वं च कुशगोमयभस्मना ।<br>
स्नानं कृत्वा विधानेन सन्ध्यादि जपतर्पणम् ॥</p>
<p>नित्यकर्मं विधायाथ गृहमागत्य देशिकः ।<br>
गुर्वादिवन्दनं कृत्वा विघ्नेशार्चनमाचरेत् ॥</p>
<p>पुण्याहं पञ्चगव्यं च प्रोक्षणं प्राशनं प्रिये ।<br>
नान्दीं संवाच्य पूर्वोक्तं मधुपर्कं यथाविधि ॥</p>
<p>आचार्यं वरयेत्पश्चाद्ब्राह्मणं धनदं शिवे ।<br>
ऋत्विजान् वरयेत्प्राज्ञः त्रिपञ्च-ऋषिसङ्ख्यकान् ॥</p>
<p>जपार्थं वेदपाठार्थं वरयेच्च पृथक् पृथक् ।<br>
गृहशुद्धिं ततः कुर्यात्प्रोक्षणैः पावमानकैः ॥</p>
<p>यवं च सर्षपं चैव माषमुद्गं विकीर्य च ।<br>
सम्मार्ज्यालिप्य गन्धैश्च वायुमन्त्रेण चास्त्रतः ॥</p>
<p>भूसूक्तं पावमानं च सर्वत्र प्रोक्षयेद्गुरुः ।<br>
द्वारस्तम्भौ च सम्पूज्य राक्षोघ्नं होमयेत्ततः ॥</p>
<p>वास्तुहोमं ततः कृत्वा विकिरेच्च बलिं गुरुः ।<br>
रक्षाबन्धं ततः कुर्यात्तत्परे दिवसे गुरुः ॥</p>
<p>गृहशुद्धिं ततः कुर्यादाचार्यो ऋत्विजैस्सह ।<br>
कलशस्थापनार्थाय व्रीहिराशिं प्रकल्पयेत् ॥</p>
<p>खारिद्वयं तदर्धं वा ततो न्यूनं न कारयेत् ।<br>
तद्रोणकुम्भं सुश्लक्ष्णं स्थापयेदव्रणं घटम् ॥</p>
<p>नवपञ्चैककलशं पूजयेद्विधिना गुरुः ।<br>
पञ्चपल्लवसंयुक्तं पञ्चगव्यसमन्वितम् ॥</p>
<p>पञ्चरत्नसमायुक्तं पूरयेतीर्थवारिणा ।<br>
पलार्धेन सुवर्णेन कर्षेणाथ स्वशक्तितः ॥</p>
<p>प्रतिमां कारयेद्भक्त्या त्र्यम्बकं च शचीपतिम् ।<br>
अघोरं लोकपालांश्च गणेशं च नवग्रहान् ॥</p>
<p>दुर्गां च क्षेत्रपालांश्च तत्तद्रूपान् पृथक् पृथक् ।<br>
कलशेषु विनिक्षिप्य वस्त्रयुग्मेन वेष्टयेत् ॥</p>
<p>पूजयित्वा ततो मन्त्री तत्तन्मन्त्रं जपेत् पृथक् ।<br>
उपचारैः षोडशभिः यद्वा पञ्चोपचारकैः ॥</p>
<p>ततः कुण्डान्तिकं गत्वा स्थण्डिले वा गुरूत्तमः ।<br>
स्वगृह्योक्तप्रकारेण कुर्यादग्निमुखान्तिकम् ॥</p>
<p>अयुतं च सहस्रं वा मृत्युञ्जयमघोरकम् ।<br>
नवग्रहं वास्तुमन्त्रं शान्तिदुर्गामनुं हुनेत् ॥</p>
<p>अभयङ्करदिक्पालान् क्षेत्रपालं हुनेत् प्रिये ।<br>
पालाशसमिदाज्यं च चरु व्रीहि तिलान् पृथक् ॥</p>
<p>हुत्वा पूर्वोक्तवान् मन्त्री जपपारायणं शिवे ।<br>
ततः पूर्णाहुतिं हुत्वा कलशैश्च यथाक्रमम् ॥</p>
<p>प्रोक्षयेद्यजमानादीन् स्नपयेत्कलशोदकैः ।<br>
दशदानं ततः कृत्वा भूरिदानं तु दापयेत् ॥</p>
<p>ब्राह्मणान् भोजयेद्देवि यथाशक्त्या बहून् ततः ।<br>
दक्षिणां दापयेदन्ते आचार्यादि यथाक्रमम् ॥</p>
<p>इत्येवं कारयेच्छान्तिं सर्वारिष्टविनाशनम् ।<br>
सर्वमृत्युप्रशमनम् आयुर्वृद्धिकरं नृणाम् ॥</p>
<p>इति श्रीवातुलोत्तरे प्रायश्चित्तकाण्डे शिवपार्वतीसंवादे देवालय राजगृहद्विजवेश्मादिदुष्टप्राणि प्रवेशनमरणशान्तिविधिर्नाम सप्तचत्वारिंशत्पटलः ॥</p>
<h2 id="४८">४८</h2>
<p>देव्यौवाच -</p>
<p>महादेव नमस्तुभ्यं महीपतिसुखाय च ।<br>
महाजनमुदार्थाय राज्यकोशाभिवृद्धये ॥</p>
<p>पूजकाद्याश्च सम्प्रोक्ता त्वल्लिङ्गे स्नानकर्मणि ।<br>
सहस्रार्धं घटार्चान्तं स्नानकर्म त्वयेरितम् ॥</p>
<p>नवाधिकसहस्रान्तकलशस्नपनक्रियाम् ।<br>
कथं वद महाभाग विस्तरेण च मां प्रति ॥</p>
<p>श्रीसदाशिवः -</p>
<p>शृणु देवि प्रवक्ष्यामि राज्यार्थं विभवाय च ।<br>
सहस्रस्नपनं कर्म नवकुम्भाधिकं प्रिये ॥</p>
<p>सूत्रसङ्ख्याश्च वीथिश्च तत्सन्धीन् व्यूहसङ्ख्यकाः ।<br>
व्यूहनामान्यौषधानि विस्तरात्कुम्भदेवताः ॥</p>
<p>तासां पूजादि सर्वाणि होमकार्याणि शङ्करि ।<br>
तव लिङ्गाग्रतः कुर्यान्मण्टपं चोत्तमोत्तमम् ॥</p>
<p>चतुरश्रसमायुक्तमष्टद्वारसमन्वितम् ।<br>
वेदितोरणभूषादि स्तम्भभूमौ मनुत्तमः ॥</p>
<p>कुण्डखातादिकं सर्वं मम लिङ्गे यथेरितम् ।<br>
तथा कुर्वीत मतिमान् स्नानकर्मविधानवित् ॥</p>
<p>नित्यनैमित्तिके काम्ये प्रतिष्ठायां महोत्सवे ।<br>
प्रायश्चित्ते तथोत्पाते युद्धादौ तज्जयादिके ॥</p>
<p>सर्वसन्दिग्धकार्येषु बन्धकर्मणि शाम्भवि ।<br>
दुर्भिक्षादिषु कालेषु स्नपनं कारयेत्प्रिये ॥</p>
<p>कुम्भसंस्थापनार्थाय सूत्रपातं समाचरेत् ।<br>
चतुश्चत्वारिञ्च सूत्राणि षट्सूत्राण्यधिकानि च ॥</p>
<p>प्रागग्राण्युदगग्राणि सुसमानि लिखेद्बुधः ।<br>
तेषु सूत्रेषु मनुविन्मध्ये मध्ये पृथक् पृथक् ॥</p>
<p>हित्वा चैव चतुस्सूत्रं मार्जयीत पदैकतः ।<br>
दृश्यन्ते च गतव्यूहा चैव विंशाधिकास्तदा ॥</p>
<p>नवकोष्ठसमायुक्ताः प्रतिव्यूहे पृथक् पृथक् ।<br>
मार्गद्वादश पूर्वाग्रश्चोत्तराग्रास्तथैव च ॥</p>
<p>चत्वारिंशच्च चत्वारत्स्वधिकाः शतसन्धयः ।<br>
सन्धिसङ्ख्याश्च वीथीनां मयेत्युक्ता तवानघे ॥</p>
<p>उच्चस्तम्भ चतुष्कस्य मध्यवेद्युच्चतिक्रमात् ।<br>
सर्वव्यूहाः समाः कुर्युः मध्यव्यूहास्तवात्मकाः ॥</p>
<p>तन्मध्ये च नवव्यूहाः तद्बाह्ये कालिका वृतिः ॥</p>
<p>तन्मध्ये षोडशव्यूहास्तेषां बाह्ये रमावृतिः ।<br>
चतुर्विंशतितन्मध्ये व्यूहश्चे परिकीर्तिताः ॥</p>
<p>तद्बाह्ये शारदाव्यूहाः द्वात्रिंशत्संयुता गजे ।<br>
वनदुर्गावृतिस्तेषां बाह्ये व्यूहा महेश्वरि ॥</p>
<p>चत्वारिंशदिति ख्याता मध्यव्यूहं विना प्रिये ।<br>
व्यूहावरण पञ्चात्र नवव्यूहाश्च मध्यमे ॥</p>
<p>वीथिं विनाथ सम्मार्ज्य कोष्ठलीनं च था भवेत् ।<br>
रजोभिः पञ्चभिः पश्चात् श्वेतपीतादिकैः पदम् ॥</p>
<p>रञ्जयेत्सर्वकोष्ठानि पद्मदष्टदलादिकैः ।<br>
वीथिश्च श्यामलाभेति रजसा पूरयेत्ततः ॥</p>
<p>तन्मध्यस्थापनव्यूहे मध्यमे च नवाक्षरीम् ।<br>
कालिकावृत्तिमध्यस्थ व्यूहानां मध्यतोऽष्टके ॥</p>
<p>स्वरान् षोडश संलिख्य प्राच्यादिषु यथाक्रमम् ।<br>
रमावरणव्यूहानां व्यञ्जनं मध्यमे लिखेत् ॥</p>
<p>शारदाव्यूहमध्ये तु दिग्विदिक्षु च देशिकः ।<br>
मादि सान्ताक्षरान् लिख्य बालाबीजत्रयं परम् ॥</p>
<p>अवशिष्टव्यूहमध्यकोष्ठके लेखयेद्बुधः ।<br>
नवदुर्गावृतिस्थानां व्यूहानां मध्यमे पदे ॥</p>
<p>धारणाख्यांश्च नादादि प्रागादि मनुवित्तमः ।<br>
वर्णन्यासक्रमो ह्येवं पूरयेच्छालितण्डुलैः ॥</p>
<p>तवातुक नवव्यूह मध्ये धान्यं नगोद्भवे ।<br>
प्रस्थत्रयं पृथक् पूर्व धान्यार्धं तण्डुलं तिलम् ॥</p>
<p>तण्डुलार्धं च सम्पूर्य पूजयेत्त समूलतः ।<br>
कालिकावरणव्यूह मध्यकोष्ठे मनूत्तमः ॥</p>
<p>धान्यप्रस्थद्वयं देवि सार्धप्रस्थं तण्डुलम् ।<br>
प्रस्थं तिलं च सम्पूर्य कालिकामनुना यजेत् ॥</p>
<p>रमयावरणव्यूहमध्यकोष्ठेषु शङ्करि ।<br>
सार्धप्रस्थमितं धान्यं तण्डुलं प्रस्थमुच्यते ॥</p>
<p>तण्डुलार्धतिलं योज्य रमाबीजेन चार्चयेत् ।<br>
शारदावरणव्यूह मध्ये धान्ययुतं गुरुः ॥</p>
<p>पृथक् प्रस्थं तण्डुलं च धान्यार्धं तत्र कोविदः ।<br>
तिलं तदर्धं सम्प्रोक्तं शारदामुख्यबीजकम् (तः) ॥</p>
<p>पृथव्यष्ट्वा सुभक्त्यार्थः षण्मुद्रां दर्शयेत्परम् ।<br>
नवदुर्गावृतिर्व्यूह मध्यकोष्ठे ततः परम् ॥</p>
<p>पादं न्यूतमितं प्रस्थं धान्यं धान्यार्धमुच्यते ।<br>
तण्डुलं तण्डुलस्यार्धं तिलं सम्पूर्य बुद्धिमान् ॥</p>
<p>तैर्बीजैर्नवभिर्यष्ट्वा योनिमुद्रां महेश्वरि ।<br>
कोष्ठजालेषु सर्वेषु प्रस्थं धान्यं पृथक् पृथक् ॥</p>
<p>धान्यार्धं तण्डुलं पूर्य तण्डुलार्धं तिलं गुरुः ।<br>
तानि कोष्ठानि सम्पूज्य तव मूलेन वल्लभे ॥</p>
<p>तालमानयुतं दर्भं पृथक्कोष्ठोपरि न्यसेत् ।<br>
सुवर्णरौप्यताम्राद्यैः मृदा मौक्तिक शुक्तिभिः ॥</p>
<p>चषकैः कलशाः कार्याः द्रोणार्धार्धजलान्विताः ।<br>
जलेन क्षालयेत्सर्वान् वेष्टयेद्गुणतन्तुना ॥</p>
<p>ग्रहदिग्रनिषद्दर्भैः बाणसङ्ख्यादिकैर्गुरुः ।<br>
कूर्चं कुर्वीत मूलेन तव बीजेन वा प्रिये ॥</p>
<p>घटमन्तस्तदूर्ध्वादः पृथक् कूर्चं त्रयं न्यसेत् ।<br>
मध्यव्यूहेषु नवसु द्रोणमानघटान् न्यसेत् ॥</p>
<p>सर्वेषु मध्यकोष्ठेषु द्रोणार्धार्धमितान् घटान् ।<br>
परितश्चोपकोष्ठेषु प्रस्थत्रयमितान् प्रिये ॥</p>
<p>प्रमादेव घटान्न्यस्थां पृथक् पूजीत कोष्ठके ।<br>
आदावधोमुखान् सर्वान् ततः सन्धूप्यचोन्मुखान् ॥</p>
<p>मध्यव्यूहादि सर्वेषु मध्यकोष्ठादितो गुरुः ।<br>
यथाक्रमेण कुम्भौघान् न्यस्त्वा सम्पूजयेत् क्रमात् ॥</p>
<p>नवगन्धाष्टकं देवि लोलयित्वा शुभोदके ।<br>
तत्तोयेन घटान् सर्वान् पूरयेन्मनुना गुरुः ॥</p>
<p>चन्दनञ्चैव कर्पूरमगरुं कुङ्कुमं तथा ।<br>
कपिमांसिरोचनं च चोरगन्धाष्टकं तव ॥</p>
<p>मध्यकुम्भेषु नवसु न वरणं पृथक् न्यसेत् ।<br>
शेषव्यूहघटेष्वन्तः पञ्चरत्नानि चण्डिके ॥</p>
<p>सार्धनिष्कप्रमाणेन सुवर्णप्रतिमा नव ।<br>
पृथक् कृत्वाथ तद्बीजं तासुसंलेख्य मान्त्रिकः ॥</p>
<p>मध्यस्थ नवकुम्भेषु पृथङ्न्यस्त्वा यथाक्रमम् ।<br>
प्रतिमानिष्कमानेन दुर्गाबीजसमन्वितः ॥</p>
<p>काल्यादिव्यूहमध्यस्थ घटान्तर्निक्षिपेद्बुधः ।<br>
उपकोष्ठस्थ कुम्भेषु निष्कार्धप्रतिमां न्यसेत् ॥</p>
<p>औषधानि प्रवक्ष्यामि मध्यकुम्भादितः परम् ।<br>
एलापत्रं लवङ्गं च उषिरं नागरं जठम् ॥</p>
<p>जातीपलं च मरुगं दवनान्तं नव क्रमम् ।<br>
कुम्भेषु नवसु न्यस्त्वा पल्लवांश्च फलानि च ॥</p>
<p>सप्त षट्पञ्चहस्तैश्च युक्तं वस्त्रं दुकूलजम् ।<br>
श्वेतादिवर्णभेदेन नूतनं गुणितं पृथक् ॥</p>
<p>नवकुम्भोपरि न्यस्त्वा यष्ट्वा मूलेन भक्तितः ।<br>
कालिकावरणव्यूह मध्यकुम्भेष्वथ प्रिये ॥</p>
<p>पृथक् द्रव्याणि वक्ष्यामि क्षीरं दधि घृतं मधु ।<br>
शर्करा पञ्चगव्यं च पञ्चवृक्षोदकं तथा ॥</p>
<p>तिलदर्भयवाश्चैव सर्षपं दाडिमं वचः ।<br>
मातुलङ्गं निशाख्यं च लाजचूर्णं तथैव च ॥</p>
<p>द्रव्याणि षोडशैतानि मध्यगेषु च विन्यसेत् ।<br>
काश्मीरं रोचनं कोष्ठं विलङ्गं च मरीचकम् ॥</p>
<p>चन्दनं जीरकं रास्ना द्रव्याण्यष्ट महेश्वरि ।<br>
तं तेषां परितश्चाष्ट कुम्भजालेषु विन्यसेत् ॥</p>
<p>रमायावरण व्यूह मध्यकुम्भेष्वथोच्यते ।<br>
सहदूर्वारमाभद्र विष्णुक्रान्ता शतावरी ॥</p>
<p>शक्रवल्ली तथा काशो वाराही भृङ्गपत्रकम् ।<br>
शमीपत्रमपामार्गद्वयं कर्णिद्वयं तथा ॥</p>
<p>गोपुरं भस्मचणकमुद्गचूर्णं तथाढकी ।<br>
मासपिष्टं च पनस श्रीफलं नालिकेरकम् ॥</p>
<p>चतुर्विंशति सङ्ख्यान्तं द्रव्याण्येतानि शङ्करि ।<br>
प्रागुक्तमध्यकुम्भेषु पृथङ्मूलेन विन्यसेत् ॥</p>
<p>तुलसी बिल्वपत्रं च पारिजातं तमालकम् ।<br>
हिबें भद्रमुस्ता च पद्मं नीलोत्पलं तथा ॥</p>
<p>रमाव्यूहाष्टकुम्भेषु सर्वेषु परितः क्रमात् ।<br>
द्रव्याष्टकं पतिव्यूहे न्यसेद्भक्त्या विचक्षणः ॥</p>
<p>शारदावरणव्यूहमध्यकोष्ठगतेषु च ।<br>
द्वात्रिंशदुदकं वक्ष्ये पुनः प्रागादितः क्रमात् ॥</p>
<p>तुलसीमरुगाख्यं च बिल्वपत्रं च तैर्युतम् ।<br>
पत्रोदकमिति ख्यातं पद्मं नीलोत्पलं ततः ॥</p>
<p>रक्ताख्यमुत्पलं चेति स्मृतं पुष्पोदकं तव ।<br>
नारङ्गविकचामोत्थफलैर्युक्तं फलोदकम् ॥</p>
<p>कपित्थसारसं युक्तं वल्कं बोधिपलाशयोः ।<br>
पिप्पलाख्यमिदं तोयं शुचिर्भूतं तवात्मकम् ॥</p>
<p>पलाशाश्वत्थचूतानां पल्लवैः पल्लवोदकम् ।<br>
प्रागादिपञ्चकव्यूहमध्यकुम्भेषु विन्यसेत् ॥</p>
<p>ह्रीबेरं भद्रमुस्ता च कुशाख्यमिति तैर्युतम् ।<br>
मूलोदकमिति ख्यातं तव सन्निध्यदायकम् ॥</p>
<p>प्रियङ्गुशालिनीवारैर्युक्तं बीजोदकं स्मृतम् ।<br>
विदार्युत्पलपद्मानां त्रिभिः कन्दैश्च संयुतम् ॥</p>
<p>कन्दोदकमिति ख्यातं श्रीगन्धं चागरुं तथा ।<br>
निमाख्यं चेति तैर्युक्तं गन्धाम्भस्त्विति कीर्तितम् ॥</p>
<p>तिलैर्यवैश्च सिद्धार्थैस्सिद्धाम्बः कथितं मया ।<br>
वह्न्यादिदक्षिणव्यूह पञ्चके मध्यकेषु च ॥</p>
<p>निक्षिपेन्मूलमन्त्रा च वदन् भक्त्या मनुत्तमः ।<br>
माणिक्कमुक्तवैडूर्यैर्युक्तं रत्नोदकं स्मृतम् ॥</p>
<p>स्वर्णदुर्वर्णताम्रैश्च युतं लोहोदकं मतम् ।<br>
रविकान्तमयस्कान्तं चन्द्रकान्तं चतैर्युतम् ॥</p>
<p>कान्ताम्भस्तूच्यते देवि मक्षिकत्रयसंयुतम् ।<br>
माक्षिकाम्भस्तु मध्यस्थे त्वभ्रकत्रयसंयुतम् ॥</p>
<p>अभ्रकोदकमाख्यातं दैत्येशव्यूहपञ्चके ।<br>
मध्यकोष्ठगतेष्वेशि तव मूलमनुं वदन् ॥</p>
<p>न्याससूक्तादिमन्त्रेण प्राणमन्त्रं वदन् तदा ।<br>
कालयाञ्जनसौराष्ट्रैस्संयुतं ज्ञानवारि च ॥</p>
<p>सिन्धूरगैरिकाभ्यां च धातुना सहितं त्रिभिः ।<br>
धातूदकमिति ख्यातं हरितालं मनश्शिला ॥</p>
<p>कुचन्दनं च तैर्युक्तं रक्तोदकमिति स्मृतम् ।<br>
सरित्पतिः सरित्क्षेत्रमृद्भिर्युक्तं च मृज्जलम् ॥</p>
<p>त्रिफलासंयुतं वारि कशायाम्भः समीरितः ।<br>
पृथक् पञ्चोदकानीत्थं पश्चिमव्यूहपञ्चके ॥</p>
<p>मध्यकुम्भेषु विन्यस्य दुर्गासूक्तं वदन् गुरुः ।<br>
क्षीरं दधि घृतं चेति तैर्युक्तं च रसोदकम् ॥</p>
<p>त्रिभिः कुशैश्च संयुक्तं कुशोदकमिदं भवेत् ।<br>
व्रीहिनीवारमाषैश्च युक्तं धान्योदकं त्विदम् ॥</p>
<p>कपिकुङ्कुमकर्पूरगन्धैः सम्मिश्रतैर्युतम् ।<br>
कर्दमोदकमाख्यातं कान्तिमङ्गलदायकम् ॥</p>
<p>तमालगूं च दूर्वाग्रं कुशाग्रं चेति तैर्युतम् ।<br>
अङ्गुरोदकमित्युक्तं मारुताशादिपञ्चके ॥</p>
<p>व्यूहमध्यस्थकुम्भेषु विन्यसेदर्पयेत्तदा ।<br>
द्राक्षाखर्जूरकदली त्रिभिः पक्वैश्च संयुतम् ॥</p>
<p>पक्वोदकमिदं मुग्धे व्यूहमध्ये गते घटे ।<br>
तण्डुलं मुद्गगोधूमपृथक्पूर्णैश्च संयुतम् ॥</p>
<p>चूर्णोदकमिति ख्यातं लोकचञ्चलनाशदम् ।<br>
तिलैर्यवाक्षतैश्चैव तण्डुलेश्वतिकैर्युतम् ॥</p>
<p>अक्षतोदकमित्युक्तं व्यूहमध्यस्थकुम्भके ।<br>
शक्रवल्लि सहालक्ष्मी स्त्रीभिर्वल्युदकं भवेत् ॥</p>
<p>चम्पकाशोकनाशानां कुद्मलेतैश्च संयुतम् ।<br>
कुद्मलोदकमाख्यातं जनसम्पत्प्रदायकम् ॥</p>
<p>जलन्यैवं च सोमादि प्रतिव्यूहश्च पञ्चके ।<br>
मध्यकुम्भेषु विन्यस्येत् आर्यासूक्तादिकं वदन् ॥</p>
<p>तिन्त्रिणीपक्वसम्पन्न गुलं चूतगुलं गुडम् ।<br>
गुलेदेकं च तैर्युक्तं रजोदकमथोच्यते ॥</p>
<p>खुरागरुपटीराणां रजोभिश्चेति तैर्युतम् ।<br>
रजोदकमिदं देवि प्राग्युग्मव्यूहमध्ययोः ॥</p>
<p>कुम्भयोर्विन्यसेत्तां च बाला बीजत्रयन्यसेत् ।<br>
द्वात्रिंशद्व्यूहमध्यस्थ कुम्भानां द्रव्यमीरितम् ॥</p>
<p>प्रागादि परितस्तेषामष्टकुम्भेष्वथोच्यते ।<br>
देवदारुं च पेनं च तालीसाङ्ख्यं च मांसिकम् ॥</p>
<p>रास्ना रूत्थाभिधानं च कुरुन्द्रं नागकेसरम् ।<br>
कुम्भाष्टकेषु विन्यस्य द्रव्याष्टकमिदं प्रिये ॥</p>
<p>श्वेताकम्बकुलं चैव मल्लिकाकरवीरकम् ।<br>
पद्मं जातिश्च कङ्कोष्ठ चतुरङ्गुलसञ्ज्ञकम् ॥</p>
<p>दक्षिणस्थाष्टकव्यूह पृथगष्टघटेषु च ।<br>
क्रमाद्द्रव्याष्टकं न्यस्त्वा माधवी कुरवस्तथा ॥</p>
<p>बन्धूकं पाटलं चैव नन्द्यावर्तं च केतकी ।<br>
जलं हेमाख्यपुष्पं च पश्चिमस्थाष्टव्यूहके ॥</p>
<p>द्रव्याष्टकसमाख्यातमष्टकुम्भेषु विन्यसेत् ।<br>
सक्तुं ससक्तूं शिं पञ्च कुलत्थं माषचूर्णकम् ॥</p>
<p>पक्वं जम्बूद्वयाख्यं च लाक्षाचूर्णं तथैव च ।<br>
उद्ग्व्यूहाष्टके चाष्टकुम्भेषु परितो न्यसेत् ॥</p>
<p>नवदुर्गावृतिव्यूहमध्यकुम्भेष्वथोच्यते ।<br>
चम्पकं मल्लिकां पुष्पं पुन्नागं केतकी तथा ॥</p>
<p>पारिजातं कदम्बाख्यं पुष्पं गोविन्दसञ्ज्ञकम् ।<br>
सेवन्तिका द्रोणपुष्पं पद्मं नीलोत्पलं तथा ॥</p>
<p>मणी च कुञ्चगोरण्टं मन्दारं करवीरकम् ।<br>
जपापुष्पद्वयं देवि नन्द्यावर्तप्रसूनकम् ॥</p>
<p>अशोकं दमनं चैव पाटलिं बकुलं तथा ।<br>
पलाशाख्यं कुसुम्भं च लोघ्राण्यं चिलिकासुमम् ॥</p>
<p>श्वेतार्कं चैव रक्तार्कं बृहती वनमल्लिका ।<br>
ततो दुत्तूरकुसुमं नालिकेरप्रसूनकम् ॥</p>
<p>पूपपुष्पद्वयं चैव शङ्खपुष्पसुमं तथा ।<br>
कर्णिद्वयं च कल्हारं पङ्कजं रक्तसञ्ज्ञकम् ॥</p>
<p>अर्जुनाख्यप्रसूनं च चत्वारिंशत्सुमं भवेत् ।<br>
मध्यकुम्भेषु विन्यस्येत् व्यूहानां बलिरावृतेः ॥</p>
<p>चन्दनं घनसारं च कपिमांसीपचोरकम् ।<br>
कुङ्कुमं चागरुं देवि रोचनान्तमथाष्टकम् ॥</p>
<p>तेषां च मध्यकुम्भानां परितः पृथगष्टसु ।<br>
न्यसेत्सर्वेषु कुम्भेषु तव मूलमनुं वदन् ॥</p>
<p>सर्वव्यूहस्थ कुम्भेषु द्रव्यमेवं मयेरितम् ।<br>
कूर्चानि पल्लवांश्चैव नालिकेरफलानि च ॥</p>
<p>पृथक् पूगफलानेशि युग्मवस्त्राणि तत्वम् ।<br>
घटानने च परितो वेष्टयेद्वन्यसेद्गुरुः ॥</p>
<p>देवतास्सम्प्रवक्ष्यामि मध्यव्यूहादि शैलजे ।<br>
शाम्भवी मूलदुर्गा च वेदमाता सुखप्रदा ॥</p>
<p>ओङ्काररूपिणी विश्वा जगन्माया जनप्रिया ।<br>
मध्यादि नवकुम्भेषु जूषणीयान्तमर्चयेत् ॥</p>
<p>प्रागादि कालिकाव्यूह मध्यकुम्भेषु देवताः ।<br>
काली कराली कल्याणी कान्तिदा च कलावती ॥</p>
<p>कीर्तिदा कामिनी कान्ता कमलोत्पलगन्धिनी ।<br>
कुमद्वती कमलिनी कृशानुतपनद्युतिः ॥</p>
<p>कृशावती काञ्चनाक्षी कुलवृद्धिकरा क्रिया ।<br>
देवताः षोडशैताश्च तेषु कुम्भेषु पूजयेत् ॥</p>
<p>माधवी मानिनी मन्या महामाया महेश्वरि ।<br>
मातङ्गी मोहदा वाणी देवताष्टसमीरिताः ॥</p>
<p>प्राक् च व्यूहाष्टकुम्भेषु पृथक् सम्पूजयेद्गुरुः ।<br>
विश्वमाता च विश्वेशि विशालाक्षा विनोदिनी ॥</p>
<p>ब्रह्मण्या विमलाद्ब्राह्मी वरदान्ताष्टदेवताः ।<br>
दक्षिणव्यूहकुम्भेषु पृथगष्टसु पूजयेत् ॥</p>
<p>जाह्नवी च जन्माया जप्या जङ्घालवीचिका ।<br>
जया जनार्दनप्रीता ह्लादिनी मोहिनी पुनः ॥</p>
<p>पश्चिमव्यूहकुम्भानां मध्यस्थानां कलाधरे ।<br>
परितेऽष्टघटेष्वेषु यजेद्भक्त्या सुखान्वितः ॥</p>
<p>गङ्गा गन्धवती गौरी गुणातीता गुणावती ।<br>
गोपरागहिनी दुर्गा उद्ग्व्यूहेषु चण्डिके ॥</p>
<p>मध्यगानां च परितः पृथगष्टसुखार्चयेत् ।<br>
कालिकावरणव्यूहदेवताः परिकीर्तिताः ॥</p>
<p>कमलावरणव्यूह मध्यकोष्ठादिदेवताः ।<br>
प्रागादि सम्प्रवक्ष्यामि रमा राजीवलोचना ॥</p>
<p>राज्यप्रदा रोगहर्त्री महाकोशप्रदायकी ।<br>
मोक्षप्रदा महालक्ष्मीः भाग्यादा भोगववर्धिनी ॥</p>
<p>धन्यदा धनदा देवी दुरितघ्नी दुरापहा ।<br>
धैर्यदा धनदा दक्षा धर्मदा विश्वनायिका ॥</p>
<p>विश्वातीता निरातङ्का निजानन्दस्वरूपिणी ।<br>
निष्कलङ्काहगोत्पन्ना रमाव्यूह काम्बके ॥</p>
<p>यजेन्मध्यस्थ कुम्भेषु चतुर्थ्यन्तं नमोन्तिकम् ।<br>
पृथक्स्वनामभिस्तेषामष्टकुम्भेषु देवताः ॥</p>
<p>लावण्या ललिता पद्मा लोकेशी सर्वसाक्षिगा ।<br>
कामुकी काम्यदा तृष्णा तत्प्रागाद्यष्टसु क्रमात् ॥</p>
<p>कोष्ठगेषु समभ्यर्च्य शान्ता शोकहरा उमा ।<br>
शुभदा शङ्खिनी रौद्री भव्या भद्रान्तमुच्यते ॥</p>
<p>दक्षिणव्यूहजालेषु मध्यगानां स्वनामभिः ।<br>
पूजयेत्परितश्चाष्ट पृथक् कुम्भेषु सुव्रते ॥</p>
<p>जयप्रदा जाड्यहरा जगज्येष्ठा नितम्बिनी ।<br>
भयङ्करहरो भोक्ता भूतिदा भूति भूषणा ॥</p>
<p>पश्चिमव्यूह मध्यानां कोष्ठगानां पुनर्गुरुः ।<br>
सम्पूज्य परितश्चाष्टकोष्ठगेषु पृथक् प्रिये ॥</p>
<p>सुखन्द्यामरश्रेष्ठा शौर्यदा च सुवासिनी ।<br>
शूलिनी शीतला बाला ब्रह्मिष्ठान्ताष्टदेवताः ॥</p>
<p>मध्यगानामुदग्व्यूह परितोष्टसु पूजयेत् ।<br>
एवं रमावृतिस्थानां कुम्भानां देवताः पृथक् ॥</p>
<p>सम्प्रोक्ता सम्यगीराणि शारदावरणे यथा ।<br>
प्रागादि मध्यगानां च वाक्पादा वाक्यनायकी ॥</p>
<p>वागीश्वरी वज्रहस्ता कुमारी विन्ध्यवासिनी ।<br>
सरस्वती च सर्वेशी सामगानप्रिया परा ॥</p>
<p>कला काष्ठा तुष्टिदा च पुष्टिवृद्धिप्रदायिनी ।<br>
वर्चस्करी बलकरी प्रबला बलवर्धिनी ॥</p>
<p>स्थैर्यदा सुभगा सौख्यस्त्रिषु सौभाग्यदायिनी ।<br>
वर्णात्मिका वर्णमयी वर्णातीता मनोन्मनी ॥</p>
<p>मुनिस्तुता मोहहन्त्री दैत्यहृत्सौदरी मला ।<br>
द्वात्रिंशद्देवताः प्रोक्ताः गुणाधारान्तमम्बिके ॥</p>
<p>शारदावृत्तिव्यूहस्थ मध्यकुम्भेषु पूजयेत् ।<br>
चिन्मयी चितिरूपा च चञ्चला बोधिनी प्रभा ॥</p>
<p>चन्द्रिका धारिणी सूक्ष्मा देवताष्ट मयेरिताः ।<br>
प्राक्वंस्थ व्यूहजालेषु परितोष्टघटेषु च ॥</p>
<p>पृथक् स्वनामभिर्यष्ट्वा नमोन्तन्न्देन्तिकं गुरुः ।<br>
ज्ञानात्मिका क्रियाशक्तिरिच्छाशक्तिश्च निश्चला ॥</p>
<p>नित्या निरञ्जना नन्दा मङ्गलाष्टान्तदेवताः ।<br>
तद्रक्षस्थव्यूहजालमध्यगानां क्रमात् पृथक् ॥</p>
<p>परितश्चाष्टकुम्भेषु स्वनामाद्यैर्यजेत्ततः ।<br>
नन्दिनी नादिनी जाया गान्धारी च तरङ्गिणी ॥</p>
<p>मालिनी दाहिनी मान्या मध्यगानां च पश्चिमे ।<br>
परितोऽष्टसु कुम्भेषु पृथक् तं नामभिर्यजेत् ॥</p>
<p>धन्वी धीरा मतिर्मेधा शुद्धा बुद्धिस्तपस्विनी ।<br>
घोरान्ता देवताश्चाष्ट उदग्व्यूहकदम्बके ॥</p>
<p>मध्यगानां च परितो वेष्टितेषु प्रपूजयेत् ।<br>
शारदावरणेऽप्येवं देवतास्सम्यगीरिताः ॥</p>
<p>नवदुर्गावृतौ वक्ष्ये प्रागादिव्यूहदेवताः ।<br>
दुर्गा कपालिनी चार्या सिंहरूढा तथाम्बिका ॥</p>
<p>महिषस्था चण्डिका च वाणी वस्तुप्रदायिनी ।<br>
चामुण्डी सरसा सर्वा वैष्णवी चण्डविक्रमा ॥</p>
<p>कल्याणकारिणी रम्या प्रतिष्ठा च जितेन्द्रिया ।<br>
वह्न्यात्मिका चण्डघण्टा स्कन्दमाता मलापहा ॥</p>
<p>कुश्माण्डा शिवदूती च शङ्करी शङ्करप्रिया ।<br>
निरामया निराभासा सर्वगा सर्वगोचरा ॥</p>
<p>कात्यायिनी च कामाक्षी विष्णुमाया विमानिनी ।<br>
नारसिंही च वाराही वाममार्गप्रदायिनी ॥</p>
<p>पवित्रा पावमानी च परमैश्वर्यभाविनी ।<br>
चत्वारिंशमिमा माये माया प्रोक्ता तवानघे ॥</p>
<p>बहिरावरणव्यूहमध्यगे च समर्चयेत् ।<br>
सनातनि सदानन्दा सावित्री च गुणाग्रणीः ॥</p>
<p>गगनस्था च नाकस्था त्रिकूटस्थाखिलोत्तमा ।<br>
बहिरावरणव्यूहमध्य नां घटाष्टसु ॥</p>
<p>पूर्वादिपरितस्तेषु यजेत्तन्नामभिर्गुरुः ।<br>
दक्षिणे त्वथ वक्ष्यामि रुचिरा रोगहारिणी ॥</p>
<p>भेदिनी दण्डिनीद्रा विनिद्रा त्रिपुरान्तके ।<br>
चण्डवेगाश्चाष्टदेविश्च परितः पूजयेत्क्रमात् ॥</p>
<p>महानादाट्टहासी च मधुरा मधुरप्रिया ।<br>
पाशहस्ता पद्महस्ता ज्ञानपुस्तकधारिणी ॥</p>
<p>महोपायान्तदेविश्वप्रतीचीव्यूहसञ्चये ।<br>
मध्यगानां च परितः पृथगष्टसु पूजयेत् ॥</p>
<p>ज्ञानप्रदा ज्ञानरूपा ज्ञानपञ्जरसंस्थिता ।<br>
स्थावरा जङ्गमाख्या च कलातीता कलामया ॥</p>
<p>शब्दातीताष्टदे विश्वे उदग्व्यूहसमूहके ।<br>
परितस्तन्मध्यगातामष्टकुम्भेषु पूजयेत् ॥</p>
<p>एवं पञ्चावृतिस्थेषु व्यूहकुम्भेषु कालिके ।<br>
देवताश्च मयेत्युक्ताः प्रतिकुम्भे पृथक् क्रमात् ॥</p>
<p>गुरुः स्वसाम्प्रदायेन न्देन्त्रिकञ्च नमोन्तिकम् ।<br>
स्वनामभि पृथक्पूज्य मध्यकुम्भे गणादिकाः(तः) ॥</p>
<p>आवाहनादि षण्मुद्रां योनिमुद्रां च कालिनीम् ।<br>
धेनुमुद्रां च लिङ्गाख्यां प्रसन्नाख्यां प्रदर्श्य च ॥</p>
<p>यजेत्सप्तोपपाशांश्च प्रतिकुम्भेरिचक्षणः ।<br>
आदिवा सुघटान् सर्वान् निशायामचतुर्थके ॥</p>
<p>अर्घ्यं गन्धं च पुष्पं च अक्षतं धूपमेव च ।<br>
दीपश्चेति निवेद्यान्तम् उपचाराश्च सप्त च ॥</p>
<p>प्रातस्नानादिकं कृत्वा स्वनित्यानि समाप्य च ।<br>
तवालये पण्टपे च नान्दीपुण्याहवाचनम् ॥</p>
<p>वरणं मधुपर्कं च नीत्वा कर्म द्विजैस्सह ।<br>
वेदिकां परितस्थेषु कुण्डेषु नवसु क्रमात् ॥</p>
<p>होमकर्माणि कुर्वीत मूर्तिपैः पारगादिभिः ।<br>
समिदाज्य चरुव्रीहि यवैदूर्वाग्रकैस्तिलैः ॥</p>
<p>तव मूलेन मन्त्रेण वारुणास्त्रेण देशिकः ।<br>
हुनेत्सङ्गवकालान्तमष्टोत्तरशताहुतिः ॥</p>
<p>पुनः पूर्णाहुतिं कुर्यात् सम्पातं योजयेद्घटे ।<br>
लिङ्गशुद्ध्यादिकं कृत्वा नित्यपूजां समर्पयेत् ॥</p>
<p>कुम्भस्थ देवताः पश्चात् प्रसन्नार्थं यजेत्परम् ।<br>
पुनः षोडशनाड्यादौ भूसुरैः कर्मवित्तमः ॥</p>
<p>छत्रचामरभूषाद्यै भूमिपाद्यैर्जनैर्नरः ।<br>
ब्रह्मघोषैर्वाद्यरवैर्वीणा वेणुरवैस्सह ॥</p>
<p>नवकुम्भान् समुद्धृत्य शिष्यस्कन्धोपरि न्यसेत् ।<br>
गेहं प्रदक्षिणीकृत्य बहिरावरणे तव ॥</p>
<p>प्रविशेद्गर्भगेहान्तस्थण्डिलोपरि विन्यसेत् ।<br>
नवकुम्भस्थकूर्चानि न्यस्त्वा त्वल्लिङ्गमस्तके ॥</p>
<p>वस्त्राणि वस्त्रमन्त्रेण त्वल्लिङ्गे भ्रामयेत्त्रिशः ।<br>
फलमन्त्रैस्तत्फलानि वायुबीजेन पल्लवान् ॥</p>
<p>नवकुम्भोदकैः सिञ्चेत् सुवर्णप्रतिमादिभिः ।<br>
एवं सम्यक् घटान् सर्वान् कालिकावरणादितः ॥</p>
<p>पूर्वादि मध्यकुम्भांश्च ततश्चाष्टौ समुद्धरेत् ।<br>
स्नानमण्टपमारभ्य लिङ्गद्वारावसानकम् ॥</p>
<p>पार्श्वयोरुभयोर्विप्राः पन्तिरूपेण सम्मुखे ।<br>
व्यवस्थिताः शुचिर्भूताः वदन्तस्तान् मनून् द्विजाः ॥</p>
<p>सर्वपङ्क्तिस्थकाः सर्वे घटान् सर्वान् यथाक्रमम् ।<br>
समुद्धृत्यानयेयुस्ते दापयेयुर्गुरुं प्रति ॥</p>
<p>तैर्घटैस्सैचयेल्लिङ्गं सूक्तमन्त्रान् वदन् बुधः ।<br>
पुनस्तूद्रिक्तकुम्भांश्च तद्वस्त्राणि फलान्यपि ॥</p>
<p>वामपङ्क्त्या नयेयुस्ते मण्टपे वेदिकोपरि ।<br>
न्यस्ता समूहरूपेण कालीसूक्तादिकान् वदन् ॥</p>
<p>रमासूक्तं शारदाख्य अम्भस्यादि मनून् तदा ।<br>
नवदुर्गासूक्तमन्त्रान् वदेयुर्वेदपारगाः ॥</p>
<p>सेचनान्ते महापूजां विधायोक्तं प्रकारतः ।<br>
तवोत्सवं ततः कुर्यात् मूलबिम्बे नियोजयेत् ॥</p>
<p>क्रियाजालं समर्प्यान्ते दशदानानि तत्परम् ।<br>
तदन्ते दक्षिणां दद्याद्भोजयेद्भूसुरोत्तमान् ॥</p>
<p>नवनिष्कं घटान् सर्वान् वस्त्राणि च फलान्यपि ।<br>
रत्नानि प्रतिमांश्चैव मण्टपं सर्वभूषणम् ॥</p>
<p>तत्रोपकरणैस्सार्धं देशिकेन्द्राय वल्लभे ।<br>
स्वसम्पत्यै सुखार्थाय प्रदद्यान्मनुजेश्वरः ॥</p>
<p>यजमानाय षण्णिष्कं ब्रह्मणे पञ्च उच्यते ।<br>
निष्कत्रयं सदस्याय मूर्तिपे च पृथक् द्वयम् ॥</p>
<p>सार्धनिष्कं पारगेभ्यो जापिनां निष्कमुच्यते ।<br>
चारकेभ्यः सार्धनिष्कं तदन्ते भूरिदक्षिणाम् ॥</p>
<p>पृथक् पृथक् प्रदातव्यं फलं वक्ष्यामि तच्छृणु ।<br>
त्वलिङ्गे स्नानकर्मेति सशक्त्या मनुजाधिपः ॥</p>
<p>सर्वसम्पद्बलं कोशं वंशवृद्धिश्रियं यशः ।<br>
पुत्र पौत्रप्रपौत्रांश्च परराष्ट्रजयादिकम् ॥</p>
<p>कृपयानन्तराज्यानि तदा प्राप्नोत्यसंशयः ।<br>
विशेषमथ वक्ष्यामि सुगोप्यं सुरदुर्लभम् ॥</p>
<p>पुरतो * धिकारार्थं त्वत्कटाक्षाक्षमम्बिके ।<br>
त्वल्लिङ्गे स्नपनचेति कृतं शक्रेण भक्तितः ॥</p>
<p>पुनर्देवगणेनेत्थं स्वपदर्थं कृतं प्रिये ।<br>
दैत्यसोमौ भाग्यार्थं कृतं मातृगणेन च ॥</p>
<p>सर्वसौभाग्य सम्पत्त्यै महीवृद्ध्यै जयाय च ।<br>
तस्माद्वीक्ष्येति कुर्वीत प्रत्यप्तं तव लिङ्गके ॥</p>
<p>इति श्रीपरमरहस्ये वातुलोत्तरे शिवपार्वतीसंवादे नैमित्तिककर्मकाण्डे दुर्गासहस्रकलशकर्मकथनं नाम त्रयोविंशति पटलः ॥</p>
<h2 id="४९">४९</h2>
<p>स्नान कर्ममयेत्युक्तं नवदुर्गाविधिक्रियाम् ।<br>
तवोत्पत्यादि वक्ष्यामि पृथग्भेदादिकां क्रियाम् ॥</p>
<p>आद्युत्पन्ना महानन्दा मूलदुर्गा सुखप्रदा ।<br>
जयप्रदा शत्रुहरा प्रसन्ना लोकरक्षका ॥</p>
<p>शक्तिजालात्मकं देवि कोटिसूर्यसमप्रभा ।<br>
काली लक्ष्मीति वाणीति तया मूर्तित्रयो भवत् ॥</p>
<p>तस्य पादादि गुह्यान्ता कालिकाख्या समुद्भवा ।<br>
रमा नाभ्या गलान्ता च कण्ठाद्या मस्तकान्तका ॥</p>
<p>सरस्वतीति सञ्जाता तुष्टिपुष्टिप्रकीर्तिता ।<br>
दुर्गेत्यार्या शूलिनीति कुमारी चाम्बिकाभिधा ॥</p>
<p>महिषासुरनाशी च चण्डिकेति सरस्वती ।<br>
वागीत्यन्तः क्रमात्ताभ्यां पृथग्दानसमन्विताः ॥</p>
<p>नवदुर्गात्रिमूर्तिभ्यो सदा सम्पत्प्रदायकाः ।<br>
दुर्गा च कालिका गुह्ये आर्या नाभौ समुद्भवा ॥</p>
<p>कालीमुखे भगवती रामा पादात्कुमारिका ।<br>
रमा नाभौ चाम्बिकाख्या तन्मुखे महिषान्तकी ॥</p>
<p>वाणी कण्ठे चण्डिकाख्या जिह्वायां च सरस्वती ।<br>
नासिकायां च वागीशी पृथगेताः समुद्भवाः ॥</p>
<p>ताभ्यः पृथक् नवोत्पन्नाः प्रसन्ना नामधारिकाः ॥<br>
शैलजा चण्डघण्टीति सुन्दरी ब्रह्मचारिणी ॥</p>
<p>कूश्माण्डा स्कन्दमातेति कार्त्याख्या कालरात्रिका ।<br>
गौरीति शिवदूत्याख्या माहेन्द्री चाग्निसञ्ज्ञका ॥</p>
<p>वाराही खड्गधारीति वारुणी मृगवाहिका ।<br>
कौबेरी शूलहस्ता च ब्रह्माणी वैष्णवी परा ॥</p>
<p>चामुण्डेति शवारूढा जयेति विजयेति च ।<br>
जिता परा जितेत्याख्या रोचनेति दिगम्बरा ॥</p>
<p>उद्योतनीत्युमासञ्ज्ञा मालाधारी यशस्विनी ।<br>
चित्रनेत्रा शङ्खिनीति यमघण्टा मनस्विनी ॥</p>
<p>दण्डिनी विन्ध्यसंस्थेति गहिनीति त्रिलोत्तमा ।<br>
शङ्खिनी शरभेत्याख्या सुव्रतेति सुगन्धिनी ॥</p>
<p>तोयेशी सोमपा देवी भ्रामरी हंसवाहिनी ।<br>
कार्मुखा मङ्गला शोणा ह्रादिनी मोहिनी क्षमा ॥</p>
<p>रक्षणी रमणी रम्भा रोगहन्त्री सुरप्रिया ।<br>
धनुर्धरी बला बाला प्रबला स्थूलनासिका ॥</p>
<p>वज्रिणी शक्तिहस्ता च दण्डहस्ता च मानिनी ।<br>
कापालिनी कामनीति भीमादेवीति भैरवी ॥</p>
<p>ज्वालामुखी नादनीति हंसगा घोषिणी शुभा ।<br>
माहेश्वरी महानन्दा जगदाह्लादकारिणी ॥</p>
<p>इत्येता नवदुर्गाख्याश्चैकाशीति समुद्भवाः ।<br>
पृथक् क्रमाः समुत्पन्नाः ताभ्याश्चानन्तशक्तयः ॥</p>
<p>तवोत्पत्तिरितिख्याता चण्डीभेदो मयोच्यते ।<br>
एकचण्डी त्रिचण्डीति पञ्च सप्त नवेति च ॥</p>
<p>त्रिंशच्चैकाशीतिसञ्ज्ञा शताख्येति सहस्रका ।<br>
॥</p>
<p>तथैव दशलक्षाणां कोट्यान्तानन्तचण्डिका ।<br>
भेदाश्च विविधा ज्ञेया सम्पत्सान्निध्यकारकाः ॥</p>
<p>दशलक्षादि कोट्यान्ताः सुरलोके समीरिताः ।<br>
भूतलेत्वयुतान्तेशि सम्यगुक्ता क्रिया सह ॥</p>
<p>एकत्रिपञ्च चण्ड्यान्ता नैत्तिकेचाथमासिकाः ।<br>
त्रिंशान्ता सप्तचण्ड्यादि वरानैमित्तिके प्रिये ॥</p>
<p>एकाशीति शतेत्याख्या सहस्राख्या शुभप्रदाः ।<br>
काम्यकर्मणि सम्प्रोक्ता वंशवृद्धिप्रदायकाः ॥</p>
<p>अयुताख्येति लक्षान्ता दशलक्षाभिधागजे ।<br>
चण्डिका चैव कोट्यान्ता सम्प्रोक्ता जपकर्मणि ॥</p>
<p>एकत्रिपञ्च चण्ड्यान्ता नैत्तिके च मयेरिता ।<br>
नैमित्तिके च सप्तादि नवत्रिंशान्तकाः परम् ॥</p>
<p>एकाशीति शताख्येशि सहस्राख्या शुभप्रदाः ।<br>
काम्याकर्मणि सम्प्रोक्ताः दैत्यबाधानिवृत्तये ॥</p>
<p>पुत्रदारादि वृद्ध्यर्थं प्रभुत्वार्थं च यः पुमान् ।<br>
एकचण्डी सदा भक्त्या जपे नैमित्तिकर्मणि ।</p>
<p>धनराज्याभि वृद्ध्यर्थं मण्डले कार्थमम्बिके ।<br>
त्रिचण्डि विधिना नित्यं परराज भयाय च ॥</p>
<p>भूपार्थं सर्वभोगार्थं पञ्चचण्डीजपक्रियाम् ।<br>
सप्ताख्यां चण्डिभूम्यार्थं शत्रुनाशाय सम्पदे ॥</p>
<p>अकण्टकमहीप्राप्त्यै शत्रुसेनाक्षयाय च ।<br>
सार्वभौमाधिकारार्थं बलकोशाभिवृद्धये ॥</p>
<p>प्रत्यब्दे च शरत्काले तथा चान्यादिने प्रिये ।<br>
नवचण्डीं जपे भक्त्या जपपारायणादिकैः ॥</p>
<p>वंशवृद्ध्ये च राज्यार्थं चतुरङ्गबलाय च ।<br>
धनलाभाय सम्पत्त्यै त्रिंशच्चण्डिजपक्रिया ॥</p>
<p>कदाचिदद्भुतोत्पन्ने सङ्कटे विषमादिके ।<br>
महापापविनाशार्थं वाञ्छितार्थाय कामिनी ॥</p>
<p>चण्डिञ्चेकाशीति सङ्ख्यामपमृत्यु हराय च ।<br>
सम्पज्जालाय यशसे पुष्ट्यै रोगहराय च ॥</p>
<p>राज्यसम्पादनार्थाय सर्वशत्रुजयाय च ।<br>
गतराज्येप्सितार्थाय नष्टद्रव्यस्य सिद्धये ।</p>
<p>सुभिक्षार्थाय वश्यार्थं महामृत्युहराय च ।<br>
कान्त्यै सर्वजनेष्टाय शतचण्डित्रिया शुभा ॥</p>
<p>सहस्राख्यां वाञ्छितार्थं रिपुसेना क्षयाय च ।<br>
परमैश्वर्यकाङ्क्षार्थं महामणिगणाय च ॥</p>
<p>बलवृद्ध्यादि दारार्थं मगण्यद्रव्यसिद्धये ।<br>
राज्यदुर्गादि वृद्ध्यर्थं दुर्भिक्षे रिपुनाशने ॥</p>
<p>अयुताख्यां महामारी भयादौ रिपुसङ्कटे ।<br>
द्वीपान्तरगतद्रव्यलाभार्थं सुरवन्दिते ॥</p>
<p>पशुजालसमुद्ध्यर्थं गजवाजीरथाय च ।<br>
सुरत्नजालसिद्ध्यर्थं कामितार्थाय शङ्करि ॥</p>
<p>चण्डी चैवाथ लक्षाख्यं सर्पबाधासु मारणे ।<br>
भूगतद्रव्यसिध्यर्थं यदि द्वीपस्थमेव वा ॥</p>
<p>सिन्धुस्थं पर्वतस्थं च नदीमध्यगतं तु वा ।<br>
सर्वसम्पत्समृद्ध्यर्थं बीजकर्माणि साधयेत् ॥</p>
<p>चण्डीजपविधिं कर्तुं द्रव्यलाभे च मानिनी ।<br>
एकचण्ड्यादि पञ्चान्तं नवाब्दान्तं जपेत् प्रिये ॥</p>
<p>सप्ताब्दान्तं च सप्तादि त्रिंशान्तं मेनकात्मजे ।<br>
एकाधिकमशीत्यादि सहस्रान्तं जपेत् क्रियाम् ॥</p>
<p>नीत्वा भक्त्या वक्ष्यमाणा विधिना मनुवित्तमः ।<br>
युग्माष्टान्तं चायुताख्यं जपं कुर्वीत भक्तितः ॥</p>
<p>लक्षचण्डीजपं कर्म वत्सराणां मयोच्यते ।<br>
तदर्धन्तं त्रिमासान्तं यावत्तावदयावधि ॥</p>
<p>चण्डीभेदादिकाश्चेति मयाख्याता नगोद्भवे ।<br>
तवालयपुरोभागे प्राकारे चैशकोणके ॥</p>
<p>चतुष्पथे तथोद्याने जपवीथिस्थमण्टपे ।<br>
ग्रामसीम्नि नदीतीरे राजधान्यां च पर्वते ॥</p>
<p>सिन्धुतीरे ग्रामहारे जपस्थानमिदं शुभम् ।<br>
एकचण्डिक्रियाः प्रातः त्रिचण्डीसङ्गवे जपेत् ॥</p>
<p>मध्याह्ने पञ्चसप्ताख्य जपार्चन हुतक्रियाम् ।<br>
तवयामे नवत्रिंशमेकाशीतिक्रियां गुरुः ॥</p>
<p>शतसङ्ख्याविधिं रात्रौ गानरात्रौ सहस्रकाम् ।<br>
अयुताख्यं मध्यरात्रौ जपहोमतवार्चनम् ॥</p>
<p>लक्षसङ्ख्याक्रियां देवि वामे कुर्वीत बुद्धिमान् ।<br>
सर्वासां चैव चण्डीनां कर्म कर्तुं वरानने ॥</p>
<p>तव यामः शुभः श्रेष्ठः क्षिप्रमिष्टार्थदायकः ।<br>
तस्माज्ज्ञात्वेति देवेशि सर्वचण्डि क्रियां गुरुः ॥</p>
<p>त्वल्लिङ्गे तव यामे च प्रकुर्याच्छुद्धचेतसा ।<br>
जपार्चनं होमकर्म तर्पणं भोजनं पृथक् ॥</p>
<p>प्रवक्ष्यामि शृणु स्निग्धे तव सान्निध्यहेतवे ।</p>
<p>इति श्रीवातुलोत्तरे नैमित्तिककर्मकाण्डे शिवपार्वती संवादे दुर्गोत्पत्त्यादि चण्डी भेदकर्म निरूपणं नाम पञ्चविंशतिः पटलः ॥</p>
<h2 id="५०">५०</h2>
<p>अथ वक्ष्याम्यहं देवि नित्य चण्डि जपक्रियाम् ।<br>
त्वल्लिङ्गाग्रे शाङ्करे च मण्टपं चतुरश्रकम् ॥</p>
<p>पञ्चहस्तमिति कुर्याच्चतुद्वारसमन्वितम् ।<br>
[अस्मिन् पत्रे एतावदेव वर्तते ।<br>
इतः परम् अलेखः] चण्डी भेदाः क्रियाश्चास्तस्सम्यगुक्ता मयागजे ॥</p>
<p>सम्पद्राज्यजयार्थाय नवदुर्गाविधिं शृणु ।<br>
कर्मारम्भदिनात्पूर्वपक्षे चैव प्रभूत्तमः ॥</p>
<p>तवाङ्गे शाङ्करे भागे नवहस्तैश्च मण्टपम् ।<br>
चतुरश्रसमायुक्तं दिक्षु द्वारोपशोभितम् ॥</p>
<p>पञ्चत्रिभूमभित्त्यादि वातायनयुतं प्रिये ।<br>
दर्पणोदरसङ्काशं तदग्रे कलशान्वितम् ॥</p>
<p>तत्रिभागैक भागेन वेदिकां चतुरश्रकाम् ।<br>
तन्मध्यमे प्रकुर्वीत परितः कुण्डकर्म च ॥</p>
<p>चतुरश्राणि वृत्तानि दिग्विदिक्षु विचक्षणः ।<br>
शिवेन्द्रयोः प्रधानाख्यं वृत्तकुण्डं सुरेश्वरि ॥</p>
<p>विधिना नवकुण्डानि योनिनाभियुतानि च ।<br>
कुण्डसद्मानि सद्मान्तर्मेखलात्रितयानि च ॥</p>
<p>कुण्डमानानि खातानि भूषणानि पुरोक्तवत् ।<br>
क्रिजार्थं द्रव्य जालानि सर्वद्रव्याणि सुव्रते ॥</p>
<p>सम्पाद्य बहुधा भक्त्या संशोध्य क्षालितानि च ।<br>
शुभस्थले न्यसेत्तानि तन्मूलमनुना गुरुः ॥</p>
<p>देव्यालयमलङ्कृत्य ततः कर्म समारभेत् ।<br>
आश्वयुज्यां सिते पक्षे नवम्यान्तं मनूत्तमः ॥</p>
<p>प्रतिपत्प्रातरुत्थाय स्नात्वा नद्यां द्विजैस्सह ।<br>
शुद्धात्मानश्चारकाद्यास्तदादौ गोमयोदकैः ॥</p>
<p>लेपनं प्रोक्षणं कुर्युः तव गेहं नगात्मजे ।<br>
सम्यक् संशोध्य मूलेन वारुणास्त्रेण हंसहे ॥</p>
<p>रङ्गवाल्यै रञ्जयित्वा तवाग्रे मण्टपादिके ।<br>
रजोभिः पञ्चभिस्तत्र पूरयेत् कमलानि च ॥</p>
<p>स्वनित्यादिसमाल्यान्ते गुर्वाद्यास्ते द्विजोत्तमः ।<br>
वपयेयुश्च मूलेन क्षुरमन्त्रेण सुन्दरि ॥</p>
<p>सुनद्यां चैव लोष्टाद्यैः सचेलं स्नानमाचरेत् ।<br>
तन्त्रेवाचम्य सञ्जप्य स्वर्णरौप्यादिकं घटम् ॥</p>
<p>नदीजलेन सम्पूर्य गङ्गामन्त्रेण तं(सं) जयेत् ।<br>
रथयानादिके न्यस्त्वा वेदघोषैद्विजैस्सह ॥</p>
<p>सर्ववाद्यरवैर्नाट्यैस्तव गेहं प्रविश्य च ।<br>
नदीतोयं च वर्धिन्यां योजयेन्मनुवित्तमः ॥</p>
<p>पूजयेत्प्रार्थयेद्देवीं वक्ष्यमाणविधानतः ।<br>
शक्तिजालात्मकं देवि नमस्ते भोगदायकी ॥</p>
<p>नवदुर्गाक्रियां कर्तुम् अनुज्ञां देहि चण्डिके ।<br>
इति सम्प्रार्थ्य सद्भक्त्या तवाग्रे योगमण्टपे ॥</p>
<p>मण्डलानि लिखेत्पूर्वं सम्पूज्य गणनायकम् ।<br>
गुरुर्नान्द्यादिकं गव्यं पुण्याहं वचयेत्परम् ॥</p>
<p>देशिकं वरयेदादौ धनदं ब्रह्मसञ्ज्ञकम् ।<br>
होमार्थमष्टमूर्तीशान् वेदार्थं षोडश द्विजान् ॥</p>
<p>विंशद्द्विजान् जपार्थाय नव सूक्तप्रजापकान् ।<br>
तर्पणार्थं चैकविप्रं रुद्रसङ्ख्यांश्च सेचकान् ॥</p>
<p>त्रीन् विप्रान् चारकार्थं च तन्मूलमनुना क्रमात् ।<br>
मधुपर्कं च कृच्छ्रं च दत्वा मूलेन कौतुकम् ॥</p>
<p>बध्नीयान्मूलबेरादि रक्षामन्त्रेण शाङ्करी ।<br>
विधिना मृदमानीय न्यस्त्वा तद्बीजमण्टपे ॥</p>
<p>केतुं मन्त्रेण यष्ट्वाथ फलाद्यैश्च निवेदयेत् ।<br>
यागभूमिं समासाद्य ब्रह्मणा धनदादिकैः ॥</p>
<p>पुण्याहं वाच्य तन्मन्त्रैः कुर्यान्मण्टपसंस्कृतम् ।<br>
स्थानशुद्धिं च बिम्बाख्यं हुत्वा तन्मण्टपे गुरुः ॥</p>
<p>वेदिकापूर्वभागादि द्वारकुम्भादिका न्यसेत् ।<br>
कोणाख्यं गण्डका देवि विद्येश्याख्य घटाष्टकम् ॥</p>
<p>कुम्भत्रयं कालिकादि यागाख्यं मूलसञ्ज्ञकम् ।<br>
द्वारदेशेषु कोणेषु द्वारकुम्भसमीपगे ॥</p>
<p>वेदिकायां चाष्टदिक्षु मध्यदेशे च मध्यमे ।<br>
कमलानि लिखेत्तेषु चक्रमष्टदलानि च ॥</p>
<p>शङ्खमावर्तपद्मानि त्रिकोणं वर्तुलं तथा ।<br>
यथाक्रमेण संलेख्य पूरयेच्छालितण्डुलैः ॥</p>
<p>पृथक्प्रस्थमितं धान्यं तदर्धं तण्डुलं तिलम् ।<br>
तस्यार्धं चैव सम्पूर्य यजेत्तन्मूलमन्त्रतः ॥</p>
<p>तन्तुना वेष्टितघटान् विन्यसेत्तण्डुलोपरि ।<br>
गन्धोदकैश्चन्दनाद्यैः पयोभिश्च हिमोदकैः ॥</p>
<p>कषायैर्मधुना पूर्य मूलकुम्भं तु सर्पिषा ।<br>
पूरयित्वा क्रमाद्देवीं मातृकाभिर्विलोत्तमः ॥</p>
<p>मणीचकं च मूलेन क्रमुकानि न्यसेत्पुनः ।<br>
कूर्चादि नवरत्नानि पल्लवांश्च फलानि च ॥</p>
<p>निक्षिप्य मूलमन्त्रेण सुवर्णं प्रतिमास्ततः ।<br>
निष्कं निष्कार्धमानेन कर्तव्याः प्रतिमाः शुभाः ॥</p>
<p>दुकूलं तन्तुजं वापि श्वेतपीतादि भेदतः ।<br>
नववस्त्रे सप्तभिर्वा कुम्भवस्त्रमितं प्रिये ॥</p>
<p>तेनैवाच्छाद्य कलशान् प्रोच्यन्ते देवता पृथक् ।<br>
प्रागादिगङ्गायमुनां यजेद्गोदावरीं गुरुः ॥</p>
<p>सरस्वतीं निर्मदां च सिन्दुं कावेरिकां ततः ।<br>
ताम्रपर्णीं क्रमाद्वारा कुम्भेष्वावाह्य पूजयेत् ॥</p>
<p>कान्तिदां करुणां बालां कल्याणीं कोगेशू च ।<br>
गान्धारीं गाणि दुर्गां च गायत्रीं गानहायकीम् ॥</p>
<p>गड्डुकाख्य घटेष्वेताः पृथक्तं नामभिस्सह ।<br>
विश्वेशीं वीतरागाख्यां वज्रहस्तां वशङ्करीम् ॥</p>
<p>वागीशीं वसुदां(धां) वेगां वाराहीं च ततः पुनः ।<br>
वेदिकाष्वष्टघटेष्वष्ट विद्येशीरर्चयेत्पुनः ॥</p>
<p>घटत्रये च मूलेन कालीं लक्ष्मीं सरस्वतीम् ।<br>
यागकुम्भे च यागेशीं मूलदुर्गां च तट्घटे ॥</p>
<p>आवाहनादिसंस्कारैरुपचारैश्च पञ्चभिः ।<br>
कुम्भत्रयपुरोभागे स्वर्णरौप्यादि पित्तलैः ॥</p>
<p>पलत्रयमिते नालौ यन्त्रं कुर्वीत भक्तितः ।<br>
लिखेदष्टदलं तत्र पूरयेच्छालितण्डुलैः ॥</p>
<p>नवाक्षरं लिखेद्यन्त्रे स्वरयुक्तः प्रकारतः ।<br>
प्राणाख्य मनुना यष्ट्वा न्यसेत्तन्मण्डलोपरि ॥</p>
<p>यजेत्प्रागुक्तमार्गेण वेदिकापरितस्त्वधः ।<br>
नवार्ण साम्प्रदायज्ञाश्चोपविश्य पृथक् जनः ॥</p>
<p>अर्गलादि रहस्यान्तां नवाक्षर्या समन्विताम् ।<br>
जपेयुस्ते सप्तशतिं त्रिवारं सम्पुटान्वितान् ॥</p>
<p>ब्रह्मास्त्रं शङ्करे कोणे वह्नौ वह्न्यस्त्रमुच्यते ।<br>
दैत्यकोणे च चक्रास्त्रं मारुतास्त्रं तथानिले ॥</p>
<p>प्रधानकुण्डसामीप्ये यागमन्त्रजपेद्विजः ।<br>
देवीसूक्तं च तद्रक्षे नववारं जपेत् परम् ॥</p>
<p>तर्पयेत् सौम्यदिग्भागे दशांशं च पयोम्बुभिः ।<br>
चतुद्वारे चतुर्वेदान् वदेयुश्चाष्टभूसुराः ।</p>
<p>तवगेहे चतुर्दिक्षु तथैवाष्टप्रघोषकाः ।<br>
परितः प्राङ्कणे देवि नवदुर्गाप्रजापकाः ॥</p>
<p>विनायकमनुं दक्षे कालीसूक्तं रमात्मकम् ।<br>
गोसूक्तं शारदाख्यं च दुर्गसूक्तं जपेत्परम् ॥</p>
<p>सूक्तं प्रत्यङ्गिराख्यं च शान्तिदुर्गाख्यमुच्यते ।<br>
पृथक् सहस्रं प्रजपेद्यावद्धोमावसानकम् ॥</p>
<p>सेचकान् सेचनं कुर्युः तवलिङ्गं सुधारसैः ।<br>
पयोम्बुभिश्च तन्मन्त्रैः होमकर्म समारभेत् ॥</p>
<p>शोधयेन्नवकुण्डानि वीक्षणादि प्रभेदतः ।<br>
प्रागामि परितस्थेषु कुण्डेषु नवसु क्रमात् ॥</p>
<p>मूर्तिपादिगुरुन् यष्ट्वा ब्रह्माणं च वसुप्रदम् ।<br>
कुण्डादि देवताः सर्वा वक्ष्यामाणविधानतः ॥</p>
<p>गन्धपुष्पादिभिर्यष्ट्वा पृथक् तासां च नामभिः ।<br>
वामदेवी वज्रिणीति वंशदा बलवृद्धिदा ॥</p>
<p>जयप्रदा जगन्माता निष्कला च नितम्बिनी ।<br>
महामायेति सम्प्रोक्ताः कुण्डानां देवता इमाः ॥</p>
<p>पृथगावाह्य सम्पूज्य प्रतिकुण्डे धनप्रदः ।<br>
क्षितिमूर्तिं पूर्वकुण्डे अग्न्याख्यामग्निगोचरे ॥</p>
<p>दक्षिणे यज्ञमूर्तिं च सूर्याख्यां दैत्यकुण्डके ।<br>
वारुण्यां जलमूर्तिं च मारुताख्यामथानिले ॥</p>
<p>सोमाख्यां सौम्यदेशस्थे व्योमसञ्ज्ञां च शङ्करे ।<br>
कुण्डेष्वष्टसु सम्पूज्य प्रधाने मूलसञ्ज्ञकाम् ॥</p>
<p>उषादिमूर्तिपान् देवि द्विजेष्वष्टसु पूजयेत् ।<br>
विजया जनयेदग्निं ज्वालाकाष्ठादि भेदतः ॥</p>
<p>प्रधानकुण्डयोनौ च न्यस्त्वा संस्कारमाचरेत् ।<br>
कुण्डमध्ये न्यसेदग्निं गर्भाधानादि षोडश ॥</p>
<p>क्रियाः कुर्याद्यथान्यायं मूर्तिकुण्डाष्टसु क्रमात् ।<br>
तदग्निं सर्वकुण्डेषु विहरेच्च मुखक्रियाः ॥</p>
<p>गुरुरादौ स्वकुण्डे च समिदाज्य चरुं प्रिये ।<br>
सर्षपं चैव गोधूमं तिलं च तुटिकं ततः ।</p>
<p>जातीफलं च दुर्वाग्रं पायसान्नं दश क्रमात् ।<br>
कालिकादिस्त्रिभिर्मन्त्रैः समिदाज्यचरून् हुनेत् ॥</p>
<p>मूलेन च नवान्नेन षड्द्रव्यं सर्षपादिकम् ।<br>
खलि(गि)न्यादि दशश्लोकैः पायसान्नं ततः परम् ॥</p>
<p>सर्वद्रव्याणि दुर्गाणि यामिन्यामनुवित्तमः ।<br>
होमयेयुर्मूर्तिपास्ते पृथक् कुण्डाष्टके पुनः ॥</p>
<p>शताहुतिः कालिकाया रमाया द्विशताहुतिः ।<br>
त्रिशताश्च सरस्वत्या मूलमन्त्राहुतिस्ततः ॥</p>
<p>सहस्रार्धाश्च सम्प्रोक्ता नवाक्षर्या सहस्रकाः ।<br>
दुर्गामन्त्रेण सर्वेषु कुण्डेषु नवज पृथक् ॥</p>
<p>सहस्राहुति सङ्ख्याताः प्रतिकुण्डे नगोद्भवे ।<br>
पूर्णाहुतिश्च होमान्ते हुत्वा कुण्डबलिं हरेत् ॥</p>
<p>मेखलायाः पृथक् कुण्डपूर्वे च हविषा परम् ।<br>
नवपिण्डान् प्रकुर्वीत गुरुकुण्डाद्यथा क्रमम् ॥</p>
<p>न्यस्त्वा पिण्डे परिस्निग्धे काष्ठदीपान् प्रबोध्य च ।<br>
होमकर्म समाख्याता वेदिकुम्भान् यजेद्गुरुः ॥</p>
<p>ततो नवाक्षरीयन्त्रं यष्ट्वा सचातमर्चयेत् ।<br>
वेदिकाधश्च परितः कमलानि लिखेद्भुवि ॥</p>
<p>पृथक् प्रस्थमितं धान्यं तदर्धं तण्डुलं तिलम् ।<br>
सम्पूर्याष्टघटान् पश्चाद्दिग्विदिक्षु न्यसेत्ततः ॥</p>
<p>प्रधानकुण्डसामीप्ये घटं वागीशिसञ्ज्ञकम् ।<br>
पूरयेद्गन्धतोयेन पल्लवांश्च फलानि च ॥</p>
<p>रत्नमन्तः सुवर्णेन प्रतिमापणमानतः ।<br>
पृथक् पृथक् परिन्यस्त्वा वस्त्रमाच्छाद्य पूजयेत् ॥</p>
<p>दुर्गाकुम्भं समादाया वेदमङ्गलनिस्वनैः ।<br>
मूर्तिपादि द्विजैस्सार्धं प्राकारे च तवालयम् ॥</p>
<p>प्रदक्षिणवशान्मन्त्री घटमन्तः प्रवेशयेत् ।<br>
लिङ्गं सम्पूज्य मूलेन दुर्गाकुम्भोदकेन च ॥</p>
<p>तस्याः सूक्तेन संसिञ्चेत् यथाविधि पुरस्सरम् ।<br>
महापूजा प्रकर्तव्या मातृकान्यास पूर्वकम् ॥</p>
<p>गोलका पिण्डिकान्यासमध्वन्यासमनन्तरम् ।<br>
षोढा न्यासादि सर्वाणि पूजाकाले समाचरेत् ॥</p>
<p>त्रिभिर्मन्त्रैः कालिकाद्यैः कालीं लक्ष्मीं सरस्वतीम् ।<br>
दिनदुर्गां समावाह्य षण्मुद्रां दर्शयेद्गुरुः ॥</p>
<p>तासां च नामभिः पश्चात् सहस्रैश्च पृथक् परम् ।<br>
पूजां प्रागुक्तमार्गेण विधाय विधिवद्गुरुः ॥</p>
<p>नैवेद्यं धूपदीपाभ्यां मूलेन च निवेदयेत् ।<br>
समिदाज्यचरून् हुत्वा मूलेनाष्टोत्तराहुतिः ॥</p>
<p>तवाग्रस्थं च नैवेद्यं विसर्ज्य विधिवत्ततः ।<br>
दद्यान्मूलेन ताम्बूलं दीपौघान् भ्रामयेत्पुनः ॥</p>
<p>वाहनं च ध्वजं यष्ट्वा परिवारान् समर्चयेत् ।<br>
भूतानाहूय घण्टाद्यैः बलिं दद्यादथो गुरुः ॥</p>
<p>तदन्ते चोत्सवं कुर्याद्यथा विभवविस्तरम् ।<br>
पद्मदीपैः परिभ्राम्य देवीमन्तः प्रवेशयेत् ॥</p>
<p>प्रसन्नार्घ्यं च दत्वा युश्चन्द्रदीपं प्रदर्शयेत् ।<br>
कर्मं शालं चार्पयित्वा भूसुरान् भोजयेत्प्रभुः ॥</p>
<p>शुद्धात्मानश्च तत्सायं देशिकाद्या द्विजोत्तमाः ।<br>
देवीं पञ्चोपचाराद्यैः भक्त्या सम्पूज्य लालसे ॥</p>
<p>लिङ्गस्येशानदिग्भागे प्राङ्कणे द्विजमण्टपे ।<br>
संशोध्य विधिवत्तत्र तस्मिन्नवपदं लिखेत् ॥</p>
<p>शालिं च तण्डुलं पूर्य प्रस्थं प्रस्थार्धमेव च ।<br>
तव बीजेनार्चयित्वा त्रिपदे च त्रिपालिकाः ॥</p>
<p>मध्य पञ्चमुखी न्यस्येत् शरावाश्च पदत्रये ।<br>
सम्पूज्य गन्धपुष्पाद्यैर्नवबीजानि चण्डिके ॥</p>
<p>शालिं च सर्षपं शिम्बं माषं मुद्गं यवं तिलम् ।<br>
निष्पावं च कुलत्थान्तं सलिलाप्लावितानि च ॥</p>
<p>सुधाबीजेन पयसा सेचयित्वाथ निर्वसेत् पे ।<br>
नवदेवि समावाह्य सोमं सम्पूजयेत्परम् ॥</p>
<p>पञ्चवाद्यखैः सार्धं धूपदीपौ प्रदर्शयेत् ।<br>
क्षीरान्नं भक्षसंयुक्तं घृतपायससंयुतम् ॥</p>
<p>निवेदयेत्सुधामन्त्रैः पृथङ्मूलेन मानिनी ।<br>
सोमकुम्भं च पयसा सम्पूर्याथ विधानवित् ॥</p>
<p>बीजकर्म समाप्यान्ते गर्भगेहं प्रवेशयेत् ।<br>
सिञ्चेत्पञ्चामृतैर्लिङ्गं श्रीसूक्तेन पयोदकैः ॥</p>
<p>देवीसूक्तेन दुर्गायाः सूक्तेन च शुभोदकैः ।<br>
त्वरिताख्येन सूक्तेन निशासूक्तेन मात्रिकः ॥</p>
<p>सेचनान्ते महापूजां गुरुरासनपूर्वकम् ।<br>
न्यासजालादिकान् देवि विधाय विधिवत् प्रिये ॥</p>
<p>कालीं रमां शारदां च पृथक् मूलेन सञ्जयेत् ।<br>
मूलदुर्गां दिनेशीं च डामरे च यथेरितम् ॥</p>
<p>तत्कल्पोक्तप्रकारेण पूजाकर्म समाचरेत् ।<br>
नामभिः पूजयेत् पश्चात् साहस्रैः कालिकादिकाः ॥</p>
<p>दुर्गा नामसहस्रैतां दिनदेवीं यजेत्परम् ।<br>
शाल्यान्नं सघृतं भक्षं पायसं च पयोदधि ॥</p>
<p>मधुशर्करया युक्तं सूपशाकसमन्वितम् ।<br>
चित्रान्तं कुसुमान्नं च मूलेनाग्रे न्यसेत् क्रमात् ॥</p>
<p>फलानि पञ्चजालानि नवमन्त्रेण नायकी ।<br>
निवेदयेदथाम्बाय धूपदीपादिदेशिकः ॥</p>
<p>रङ्गपूजा प्रकर्तव्या तव तृप्तिप्रदायकी ।<br>
ध्वजान्तं गोपुरान्तं वा यथाविधि विधानवित् ॥</p>
<p>तथो नैवेद्यमुद्वास्य ताम्बूलान्यर्पयेत्ततः ।<br>
दीपौघान् भ्रामयेत् पश्चात् हिमान्तं गिरिसम्भवे ॥</p>
<p>मन्त्राशिषा मुमं दद्यादक्षतांश्च निशामयान् ।<br>
तवाग्रे वाथ परितः प्राङ्कणान्तर्मनूत्तमः ॥</p>
<p>सुवासिनी दम्पतीश्च कन्यकाश्शतसङ्ख्यकाः ।<br>
अभ्यङ्गोद्वर्तनाद्यैश्च तोषये स्त्रीजनादिकान् ॥</p>
<p>पूजयेद्धूपदीपान्तं ततो वस्त्राणि दापयेत् ।<br>
नववस्त्रे सप्तभिर्वा दानवस्त्रमिदं प्रिये ॥</p>
<p>श्वेतपीतादि वस्त्राणि कम्बुकानि तथैव च ।<br>
दुकूलादीनि वस्त्राणि नवतन्तूद्भवानि च ॥</p>
<p>संशोध्य प्रोक्षयेत्तानि प्राजापत्यादिमन्त्रकैः ।<br>
गन्धपुष्पादिकैरर्च्य तवमूलं समुच्चरन् ॥</p>
<p>दानकर्म ततः कुर्यादिन्द्रादीशावधि क्रमात् ।<br>
दिक्स्थानां च श्वेतवस्त्रं कञ्चुकानि तथैव च ॥</p>
<p>कालीमन्त्रं वदन् भक्त्या कोणपार्श्वगयोस्ततः ।<br>
कञ्चुकं पीतवस्त्रं च रमामन्त्रं समुच्चरन् ॥</p>
<p>रक्तवस्त्रं प्रदातव्यम् अन्तराले पृथक् तयोः ।<br>
चित्रवस्त्रं कञ्चुकादि शारदामूलमुच्चरन् ॥</p>
<p>तृप्त्यर्थं मूलदुर्गाया मिथुनार्चा ततः परम् ।<br>
यथावित्तानुसारेण दत्वा पूजां विधाय च ॥</p>
<p>दुर्गादिदिनदेवीश्च नवम्यान्तं क्रमात् पृथक् ।<br>
एकैकोत्तरवृद्ध्या ता यष्ट्वा वस्त्रं तथा गुरुः ॥</p>
<p>कञ्चुकं कण्ठसूत्राणि प्रदद्यान्नूपुरादिकम् ।<br>
देवतावर्णवस्त्राणि कञ्चुकानि तथैव च ॥</p>
<p>दम्पतीः कन्यकाश्चैव भोजयेस्त्रीकुदम्बकान् ।<br>
बीजं केतुं वाहनं च परिवारान्यजेदथ ॥</p>
<p>जयघण्टादिकैर्नादैः पञ्चवाद्यरवैस्सह ।<br>
बलिदेवीस्समाहूय तत्तद्द्रव्यसमन्वितः ॥</p>
<p>द्वारादि बलिपीठान्तं दिक्पालानां च मातृकम्(णाम्) ।<br>
शास्तादि बलिदेवीनां ध्वजान्तं दापयेद्बलिम् ॥</p>
<p>पालिकान्तं पृथक् दत्वा स्वनामाद्यैर्गुरूत्तमः ।<br>
तदन्ते चोत्सवं कुर्यात् बहुधा विभवादिकैः ॥</p>
<p>सभापूजां विधायाथ बलिबेरं च भक्तितः ।<br>
प्रविश्य प्राङ्कणं पश्चात् प्रदक्षिणवशात् प्रिये ॥</p>
<p>गर्भगेहं नयेद्बिम्बं न्यस्त्वा लिङ्गस्तु दक्षिणे ।<br>
लिङ्गे संयोज्य चैतन्यं हिमदीपं प्रदर्शयेत् ॥</p>
<p>नमस्ते जगदाधारे नमस्ते लोकपावने ।<br>
प्रतिपत्कर्मजालानि गृहाण परमेश्वरि ॥</p>
<p>प्रार्थयित्वेति सद्भक्त्या कृतं कर्मसमर्पयेत् ।<br>
देशिकादि जनास्सर्वे वीणावेणुखादिकैः ॥</p>
<p>वेदघोषादिकैः शङ्खैः विविधैर्वाद्यनिस्स्वनैः ।<br>
पुराणश्रवणैर्भक्त्या वन्दिमागधपाठकैः ॥</p>
<p>कुर्यर्विनिद्रां भक्त्याद्या नर्तकैर्हासकैस्सह ।<br>
द्वारकुम्भादिकान् सर्वान् गुरुकुण्डस्थपावकम् ॥</p>
<p>वेदिमध्यगतं यन्त्रं बीजवापं तरङ्गिणीम् ।<br>
नवम्यान्तं च संरक्ष्य जपपारायणादिकम् ॥</p>
<p>होमक्रियां वेदिकस्थ घटार्चां यन्त्रपूजनम् ।<br>
सूक्तादि सेचनं कर्म पृथक् कल्पोक्तपूजनम् ॥</p>
<p>वस्त्रदानं चोत्सवं च सभापूजां च भोजनम् ।<br>
नवम्यन्तं क्रमादेवं सर्वं कर्म कुदम्बकम् ॥</p>
<p>प्रकुर्वीत जगन्माये विशेषमधुनोच्यते ।<br>
द्वितीयायां तिथौ प्रातः स्नात्वा कर्म द्विजैस्सह ॥</p>
<p>तवालयं प्रविश्याथ पुण्याहं वाच्य भक्तितः ।<br>
लिङ्गं यन्त्रं च संसेच्य प्रोक्ष्यदुर्गादिसूक्तकैः ॥</p>
<p>पूजां पञ्चोपचाराद्यैः विधाय विधिवत्तमः ।<br>
पूर्वघस्रार्चितां दुर्गां तन्मूलमनुनात्ततः ॥</p>
<p>स्वदेहे च समारोप्य कालीं लक्ष्मीं सरस्वतीम् ।<br>
आर्यामूलेन तां देवीं लिङ्गे यन्त्रे च तत्परम् ॥</p>
<p>यष्ट्वा बीजं निशातोयैरूक्ष्णं कारयेत्ततः ।<br>
सेचनादि क्रियाजालं जपपारायणादिकम् ॥</p>
<p>होमं प्रागुक्तवन्मन्त्री आर्यामूलेन तत्परम् ।<br>
कुम्भान्यन्तं यजेत्पश्चात् सम्पाताज्यं समर्प्य च ॥</p>
<p>होमकर्म समर्प्यार्यः आर्याकुम्भं समुद्धरेत् ।<br>
गेहं प्रदक्षिणीकृत्य घटमन्तः प्रवेश्य च ॥</p>
<p>आर्यासूक्तेन संसेच्य शेषं पूर्वोक्तमार्गतः ।<br>
तद्रात्रौ ते वशूद्धात्मा कालिकाद्यश्च देवताः ।</p>
<p>कल्पोक्तवद्यजेत्ताश्च तथाचार्यां समर्चयेत् ।<br>
शेषं पूर्वोक्तवत्कुर्यात् कर्मजालार्पणं ततः ॥</p>
<p>नमस्तुभ्यं सदानन्दे जगदाह्लादकारिणी ।<br>
द्वितीया कर्मजालानि गृहाण सुरवन्दिते ॥</p>
<p>त्रिवारमिति सम्प्रार्थ्य कृतं कर्म समर्पयेत् ।<br>
तृतीया प्रातरुत्थाय स्नात्वा विप्रोत्तमैस्सह ॥</p>
<p>पुण्याहं वाच्य गर्भान्तं लिङ्गं सेच्य विधानतः ।<br>
यन्त्रं च वेदिकामध्यस्थं प्रोक्ष्य पञ्चोपचारकैः ॥</p>
<p>सम्पूज्य मूलमन्त्रेण प्रागार्या स्वयमात्मनि ।<br>
संयोज्य शूलिनीं तत्र समावाह्य यजेद्गुरुः ॥</p>
<p>सेवनादिक्रियाजालं होमकर्मावसानकम् ।<br>
हुतशेषं समर्प्याथ शूलिनीघटमुद्धरन् ॥</p>
<p>लिङ्गं प्रागुक्तमार्गेण सेचयित्वा समर्चयेत् ।<br>
कृतकर्माणि तद्रात्रौ प्रार्थनादि महेश्वरि ॥</p>
<p>नमस्तुभ्यं कलाधारे मङ्गले मङ्गलप्रदे ।<br>
तृतीयायां कृतं कर्म गृहाणेदं सुरेश्वरि ॥</p>
<p>बहुधा प्रार्थयित्वेति क्रियाजालं समर्पयेत् ।<br>
भेरीपटहशङ्खाद्यैर्विनिद्रामाचयेत्ततः ॥</p>
<p>चतुर्थेऽह्निगुरु प्रातः स्नात्वा नित्यं निवर्त्य च ।<br>
एतदेवेति मन्त्रेण पुण्याहं यागसद्मनि ॥</p>
<p>लिङ्गगेहे च संवाच्य यन्त्रलिङ्गं समर्च्य च ।<br>
शूलिनीं योजयेदेहे कुमारीमर्चयेत्तदा ॥</p>
<p>बीजानि गन्धतोयेन सेचयित्वा विधानतः ।<br>
विधाय होमकर्मान्तं कुमारीकुम्भमुद्धरेत् ॥</p>
<p>प्रवेश्य गर्भगेहान्तः कुमारीसूक्तमुच्चरन् ।<br>
सिञ्चेल्लिङ्गं शनैर्भक्त्या शेषं प्रागुक्तवत् प्रिये ॥</p>
<p>देवीं सम्प्रार्थ्य मूलेन वक्ष्यमाणेन मानिनी ।<br>
भद्रकाली नमस्तेऽस्तु महाभयविनाशिनी ॥</p>
<p>गृहाणेदं काम्यकर्म चतुर्थ्यां च मया कृतम् ।<br>
विनिद्राकर्म कर्तव्यं पञ्चम्यां प्रातरुत्थितः ॥</p>
<p>स्नात्वा लिङ्गं यजेद्यन्त्रम् उपचारैश्च पञ्चभिः ।<br>
कुमारीं हृदि संयुज्य मूलेनावाह्य चाम्बिकाम् ॥</p>
<p>सर्वं कर्माथ होमान्तमम्बिकाघटसेचनम् ।<br>
बीजं पयोदकैः सेच्यं रात्रौ कर्म समर्पणम् ॥</p>
<p>सुगन्धीनि नमस्तुभ्यं सम्पज्जालप्रदायिकी ।<br>
पञ्चम्यामाम्बके कर्म गृहाणेदं तिलोत्तमे ॥</p>
<p>इति प्रार्थ्य महादेवीं पश्चाज्जागरणं नयेत् ।<br>
षष्ट्यां प्रातः समुत्थाय सुस्नात्वा भूसुरैस्सह ॥</p>
<p>पवमानादि मन्त्रेण प्रोक्षयेत्परितस्ततः ।<br>
सम्प्रोक्ष्य यन्त्रलिङ्गं च सिञ्चेत्पञ्चोपचारकैः ॥</p>
<p>यष्ट्वाम्बिकां च मूलेन हृदि संयोजयेद्गुरुः ।<br>
महिषघ्निं समावाह्य लिङ्गे यन्त्रे च तां यजेत् ॥</p>
<p>जलोदकेन बीजानि सेचयित्वा क्रियाः परम् ।<br>
होमकर्म समाप्यार्यः प्रागुक्तविधिनागजे ॥</p>
<p>महिषग्नी घटेनाथ तत्सूक्तेनैव सेचयेत् ।<br>
कर्मौघं मध्यरात्रान्तं कृत्वा सद्भक्तिपूर्वकम् ॥</p>
<p>तुष्ट्यर्थं प्रार्थयेद्देवीं वंशवृद्धिप्रदायकीम् ।<br>
महिषघ्नी नमस्तुभ्यं कामितार्थप्रदायिनी ॥</p>
<p>मया षष्ट्यां कृतं कर्म गृहाण सुरपूजिते ।<br>
इत्यर्चयेत्क्रियाजालामर्चयेन्मूलमन्त्रतः ॥</p>
<p>ततो निद्रां निवार्यैशि सप्तमी प्रातरुत्थितः ।<br>
स्नानादीनि स्वनित्यानि समाप्य विधिना ततः ॥</p>
<p>पुण्याहसलिलैरादौगुरुर्लिङ्गालयादिके ।<br>
यागभूमौ च सर्वत्र प्रोक्ष्य मूलाजना वरम् ।</p>
<p>यन्त्रं लिङ्गांश्च कुम्भांश्च सप्तभिश्चोपचारकैः ।<br>
यष्ट्वा ता महिषघ्नीं च हृदि संयोज्य मूलतः ॥</p>
<p>मूलेन लिङ्गे यन्त्रे च पुनरावाह्य चण्डिकाम् ।<br>
होमावधि क्रियाजालं चण्डिकाघटसेचनम् ॥</p>
<p>निशि पूजामर्चयित्वा तुष्ट्यर्थं प्रार्थयेत्तदा ।<br>
नमस्ते गिरिसम्भूते सर्वशत्रुभयङ्करी ॥</p>
<p>सप्तम्यां कृतकर्मौघं गृहाणाशु धनप्रदे ।<br>
इति क्रियास्समर्प्यान्ते बोधयेयुर्महाजनाः ॥</p>
<p>तथाष्टमी प्रभाते च गुरुरुत्थाय भक्तितः ।<br>
चारकाकाद्यैर्दिजस्सार्धं स्नात्वा नित्यक्रियां नयेत् ॥</p>
<p>पुण्याहं मनुना वाच्य लिङ्गं यन्त्रं च सेचयेत् ।<br>
सम्प्रोक्ष्यतं नवास्तेन यजेत्सप्तोपचारकैः ॥</p>
<p>चण्डिकां हृदि संयोज्य मूलमन्त्रेण मानिनी ।<br>
सरस्वतीं समावाह्य मनुना लिङ्गयन्त्रयोः ॥</p>
<p>बीजानि सेचयेदन्ते होमकर्मोक्तवत्पुनः ।<br>
मण्टपस्थघटान् यन्त्रं शारदाकुम्भमेव च ॥</p>
<p>यष्ट्वा तत्कुम्भमादाय सर्वघोषैर्द्विजैस्सह ।<br>
पुनः प्रवेश्य गर्भान्तः तत्सूक्तेन मनुत्तमः ॥</p>
<p>सिञ्चेत् प्रागुक्तवत्पूजां विधाय मनुनाप्रिये ।<br>
भूतरात्रावसानान्त मुक्तकर्म कदम्बकः ॥</p>
<p>प्रार्थनाद्यर्पणं पश्चात् शारदामनुना ततः ।<br>
कलावति नमस्तुभ्यमकाराद्यक्षरात्मिके ॥</p>
<p>दिनाष्टके कृतं कर्म गृहाणसुरनायकि ।<br>
इति त्वां प्रार्थ्य सद्भक्त्या क्रियास्सर्वास्समर्पयेत् ॥</p>
<p>निद्रां निनतिहासाद्यैः नवम्यां प्रातरुत्थितः ।<br>
स्नानं विधाय विप्राद्यैस्स्व नित्यानि निवर्तयेत् ॥</p>
<p>पुनर्नान्दीं च गव्यं च गेहे बिम्बे च मण्टपे ।<br>
पृथक् पुण्याह तोयेन प्रोक्ष्य तन्मुना गुरुः ॥</p>
<p>लिङ्गं यन्त्रं समभ्यर्च्य प्रोक्षणं सेचनादिकम् ।<br>
शारदां हृदि योज्याथ वागीशीमर्चयेत्पुनः ॥</p>
<p>बीजाङ्कुराणि सम्पूज्य सुधाबीजेन तत्परम् ।<br>
होमं पूर्वोक्तवत्कुर्युः प्रतिकुण्डे च भूसुराः ।</p>
<p>प्रतिश्लोकैः प्रधानाख्ये पायसं च घृतं तिलम् ।<br>
यथोक्तं डामरे तन्त्रे सर्वतन्त्रोत्तमोत्तमम् ॥</p>
<p>अर्गलाद्यैस्त्रिभिः श्लोकैः सप्तशत्या पुनर्गुरुः ।<br>
जुहुयादाहुतिः सर्वा सुवस्त्रं कञ्चुकं पुनः ॥</p>
<p>ततः पूर्णाहुतिम् पश्चान्नवकुण्डेषु सुव्रते ।<br>
समाप्य होमकर्माणि सम्पाताज्य सुरेश्वरि ।</p>
<p>कुम्भे यन्त्रे च लिङ्गे च समर्च्याथ पृथग्यजेत् ।<br>
यात्रार्थं पूर्णयागार्थं पूरयेत्कलशद्वयम् ॥</p>
<p>प्राग्घटोदकमादाय वेदिमध्ये घटान्विता ।<br>
पृथक् तन्मूलमन्त्रेण पूर्ववित्वेककुम्भके ॥</p>
<p>तत्कुम्भं चैशभागे च न्यस्त्वा यष्ट्वा जना परम् ।<br>
द्वारगड्डुककोणस्थान् विद्येश्यन्तू घटान् गुरुः ॥</p>
<p>सुधाबीजेन मूलेन पूरयेत्कुङ्कुमोदकैः ।<br>
ब्रह्मघोषादिकैर्घोषैः वागीशाख्यघटं द्विजः ॥</p>
<p>देशिकादि समादाय प्रविशेद्गर्भमन्दिरम् ।<br>
वागीशीसूक्तमन्त्रेण लिङ्गं संसिच्य भक्तितः ॥</p>
<p>पूजां बलिं चोत्सवं च भोजनं पूर्ववच्चरेत् ।<br>
तत्क्षपायाञ्च सुस्नात्वा लिङ्गशुद्धिं विधाय च ॥</p>
<p>सेचये विविधैः सूक्तैः नामपूजादिभिः परम् ।<br>
महाकाल्यादिदेवीश्च यथाकल्पं यजेद्गुरुः ॥</p>
<p>नैवेद्यमुक्तवद्देव्याः कुसुमानि निशाक्षतान् ।<br>
समर्च्य मूलमन्त्रेण वस्त्रदानमतः परम् ॥</p>
<p>भोजयेद्विप्रमुख्यांश्च कन्यकाश्च सुवासिनीम् ।<br>
दम्पती भोजयित्वान्ते बलिदानाद्यथोत्सवम् ॥</p>
<p>सभापूजाविधाचान्ते पूर्णयागं समारभेत् ।<br>
तवाग्रे कटकं न्यस्त्वा यष्ट्वा मूलेन शङ्करि ॥</p>
<p>रोचनं कुङ्कुमं गन्धं निशाचूर्णं घनं गुरुः ।<br>
तवाग्रस्थे च कटके लोलयेच्च शुभोदकैः ॥</p>
<p>पूजयेत्प्रार्थयेद्भक्त्या चूर्णं मूलेन मन्त्रवित् ।<br>
नवरात्रव्रतस्थानां सम्पूर्णफलदायिकी ॥</p>
<p>नवदुर्गात्मके देवि नमस्तुभ्यं शुभप्रदे ।<br>
चूर्णोत्सवं करिष्यामि गृहाण सुरवन्दिते ॥</p>
<p>इति सम्प्रार्थ्य सञ्जप्य चूर्णतोयं मनूत्तमः ।<br>
मूललिङ्गं च बिम्बौघं पालके वाहनं ध्वजम् ॥</p>
<p>दिगीशान्मातरश्चैव बलिदेविश्चतत्परम् ।<br>
क्षेत्रेशीमङ्कुरं देवि परिवारामरान् पृथक् ॥</p>
<p>द्वारकुम्भादिकान् सर्वान् तद्यन्त्रं कुण्डदेवताः ।<br>
पृथक् सम्प्रोक्ष्य ताः सर्वाः सभाबिम्बं पुनर्गुरुः ॥</p>
<p>तद्बिम्बमनुना प्रोक्ष्य स्वकं देहं ततः परम् ।<br>
धनदाय सदस्याय ब्रह्मणे च क्रमात् प्रिये ॥</p>
<p>मूर्तिपेभ्यः पारगेभ्यो जापकेभ्यस्ततः परम् ।<br>
प्रदद्याच्चूर्णसलिलं भूसुरेभ्यः पृथक् पुनः ॥</p>
<p>नृपादिभ्यश्च सर्वेभ्यः तत्तोयं चैव सम्पदे ।<br>
भूतबल्युत्सवं कुर्याद्ग्रामसीमान्तमेव वा ॥</p>
<p>ग्रामान्तं रथवीथ्यान्तं मुष्टिना विकिरेद्बलिम् ।<br>
महाबलिं समाप्यार्यः प्राकारं च प्रवेशयेत् ॥</p>
<p>आसुजालात्मिकामन्ते तन्मूलमनुना प्रभुः ।<br>
पूज्य सन्तर्प्य सन्ताड्य नालिकेरफलादिकैः ॥</p>
<p>बिम्बे च गर्भगेहान्तं न्यस्त्वा लिङ्गस्य दक्षिणे ।<br>
तच्चैतन्यं मूललिङ्गे भोजयित्वा सुभक्तितः ॥</p>
<p>भ्राम्यतां हिमदीपेन प्रसन्नार्घ्यं प्रदापयेत् ।<br>
ततो मन्त्री सर्वघोष।<br>
इः यागगेहं प्रवेश्य च ॥</p>
<p>स्वकुण्डाग्निं च सम्प्रोक्ष्य वह्निमन्त्रेण देशिकः ।<br>
जातादि पूर्णहोमान्तं मयादत्ताहुति प्रभो ॥</p>
<p>स्वीकृत्य वाञ्छितार्थं मे दत्वा गच्छ हुताशन ।<br>
इत्युक्त्वाग्निं विसृज्याथ यन्त्रं सम्प्रार्थ्य भक्तितः ॥</p>
<p>रमादेवि नमस्तुभ्यं राज्यमङ्गलदायकी ।<br>
पूजां गृहाण कृपया राज्यैश्वर्यं प्रयच्छमे ॥</p>
<p>इति यन्त्रं प्रार्थयित्वा यागेशाख्यघटं परम् ।<br>
यागेश्वरि नमस्तुभ्यं सर्वयागफलप्रदे ॥</p>
<p>गृहाण तव कुम्भार्चां देहि मे धनसम्पदम् ।<br>
मूलेन प्रार्थयित्वेति पूजयेच्छारदाघटम् ॥</p>
<p>सरस्वति नमस्तुभ्यं विद्यसम्पत्प्रदायिकी ।<br>
घटार्चनं गृहाणेदं सर्वविद्याः प्रयच्छ मे ॥</p>
<p>महालक्ष्मि नमस्तुभ्यं धनराज्यप्रदायिनी ।<br>
कोशं वीयं जयं देहि गृहाणेदं कृतार्चनम् ॥</p>
<p>महाकालि नमस्तेऽस्तु तव कल्पोक्तपूजनम् ।<br>
गृहीत्वा पुत्रदारादि वंशवृद्धिं च देहि मे ॥</p>
<p>नमस्तुभ्यं मूलमाये निजानन्दस्वरूपिणी ।<br>
विविधान् विभवान् देहि गृहण तव पूजनम् ॥</p>
<p>नमो विद्येशी नामाख्यः सदा कुम्भेषु संस्थितः ।<br>
कुम्भाष्टकार्चनं यूयं गृह्णन्तु सुरन्दिताः ॥</p>
<p>कुम्भेश्वरि नमस्तुभ्यं सर्वकुम्भाधिवासिनी ।<br>
सर्वकुम्भार्चनं देवि गृहाण कुलवृद्धिदे ॥</p>
<p>द्वारकुम्भादिकान् सर्वान् इति प्रार्थ्य विसर्जयेत् ।<br>
कर्म द्विजैश्चारकाद्यैः वेदमङ्गलनिस्वनैः ॥</p>
<p>वाद्यजालरवैस्सार्धं हासकैर्गीतनर्तकैः ।<br>
छत्रचामरसंयुक्तैः घण्टानादैर्जनैस्सह ॥</p>
<p>चारकुम्भादिकान् सर्वान् तद्यन्त्रं च तदङ्कुरम् ।<br>
समुद्धृत्य क्रमाद्भक्त्या मलमन्त्रं वदन् तदा ॥</p>
<p>प्रदक्षिणवशाद्गेहं नीत्वा गर्भं प्रवेश्य च ।<br>
यन्त्रं पीठे च विन्यस्य तन्मन्त्रं पूजयेच्छतम् ॥</p>
<p>प्राग्घटस्थोदकैरादौ सिञ्चेत्पाटाजनापदम् ।<br>
द्वारकुम्भजलैः पीठं पीठमन्त्रेण भक्तितः ॥</p>
<p>तत्कोणं कोणकुम्भस्थैः कोणमन्त्रेण चण्डिके ।<br>
ग्रन्थिमन्त्रेरन्तरालं गड्डुकस्थोदकैः परम् ॥</p>
<p>लिङ्गं प्रागुक्तसूक्तेन विद्येश्यादिघटोदकैः ।<br>
कालिकाद्यैस्त्रिभिः सूक्तैः तत्त्रिकुम्भोदकैः परम् ॥</p>
<p>देवीसूक्तं वदन् पश्चान्मूलदुर्गाघटोदकैः ।<br>
कौतुकादि परित्यज्य मूलबिम्बादि मानिनि ॥</p>
<p>न्यस्त्वा लिङ्गोत्तरे भक्त्या कौतुकं मूलमुच्चरन् ।<br>
यागकुम्भस्थोदकेन चूर्णयात्रा घटोदकैः ॥</p>
<p>बलिबिम्बं च तद्यन्त्रं यागमन्त्रेण सेचयेत् ।<br>
रमासूक्तेन तत्सेच्य दशसङ्ख्योपचारकैः ॥</p>
<p>यष्ट्वा बीजाङ्कुरैः पश्चात्सुधाबीजेन चार्ययेत् ।<br>
भ्रामयेद्बहुदीपौघान् मन्त्रैः पुष्पाक्षणान् पुनः ॥</p>
<p>समर्च्य मूलमन्त्रेण नवम्यन्तं गुरूत्तमः ।<br>
प्रसन्नार्थं पुनः पूजां विधाय प्रार्थ्य शाम्भवीम् ॥</p>
<p>नमो देव्यै महामाये सर्वदानन्दरूपिणी ।<br>
नवरात्रोक्तकर्मौघं नवम्यन्तं मया कृतम् ॥</p>
<p>सम्यक् स्वीकृत्य तत्सर्वं क्रियापूर्णं फलं श्रियम् ।<br>
देहि मे पुत्रदारादि वंशवृद्धिं नगोद्भवे ॥</p>
<p>इत्युक्त्वा मूलमनुना क्रियास्सर्वास्समर्पयेत् ।<br>
दक्षिणां दापयेत्तत्र गुर्वादिभ्यः क्रमात् प्रिये ॥</p>
<p>नवनिष्कं देशिकाय प्रदद्याद्धनदाय च ।<br>
पञ्च त्रिब्रह्मणे देवि सार्धनिष्कं च निष्ककम् ॥</p>
<p>होतृभ्यः चारकेभ्यश्च जापकेभ्यश्च तत्परम् ।<br>
निष्कार्धं सूक्तजापिभ्यः सेचकेभ्यस्तथैव च ॥</p>
<p>तथा तत्पूजकेभ्यश्च तत्तर्पण कृते तथा ।<br>
निष्कार्धार्धं प्रभू भक्त्या चारकेभ्यस्तथैव च ॥</p>
<p>दक्षिणां च पृथक् दत्वा तासां ते भूरिदक्षिणम् ।<br>
शक्त्या वित्तानुसारेण कर्मोपकरणादिकम् ॥</p>
<p>दद्यात्तन्मण्टपं सर्वं मन्त्रिणे मङ्गलाय च ।<br>
गोभूम्यादीनि दानानि भूसुरेभ्यः शुभाय च ॥</p>
<p>दानान्ते भूमिपादीनां पुत्रदारादिकाङ्क्षिणाम् ।<br>
पादोदकं चाङ्कुराणि कौतुकानि प्रदापयेत् ॥</p>
<p>सहदेवीं समभ्यर्च्य सवस्त्रं कञ्चुकादिकम् ।<br>
सुवासिन्यै च दत्वान्ते गुरुकुण्डस्थ पावकम् ॥</p>
<p>गृहीत्वा धनदः पश्चाद्देशिकादि द्विजैस्सह ।<br>
वेदघोषैर्वाद्यरवैश्शङ्खघण्टारवादिकैः ॥</p>
<p>प्रभूत्तमादिकैस्सार्धं प्रवेश्यार्यालयं पुनः ।<br>
देशिकाग्नौ तु संयुज्य पूजयेदुपचारकैः ॥</p>
<p>नवम्यान्तं कृतं कर्म मयेत्युक्तं तवानघे ।<br>
सर्वपापहरं दिव्यं सर्वदा मङ्गलप्रदम् ॥</p>
<p>राज्यदुर्गप्रदं राज्ञो धनकोशबलप्रदम् ।<br>
पुत्रपौत्रप्रपौत्रादि वंशवृद्धिप्रदं प्रिये ॥</p>
<p>आयुरारोग्यदं पुंसां धैर्यं वीर्यं मनोजयम् ।<br>
यशः प्रदं शोकहरं सर्वदारिद्र्यनाशनम् ॥</p>
<p>नवरात्रोक्तकर्मेदं चतुर्वर्णोद्भवे नरे ।<br>
प्रत्यब्दं चैव यः कुर्यात्सद्भक्त्या शुद्धचेतसा ॥</p>
<p>विप्रश्चेदैहिके ज्ञानं श्रियं भोगान् बहूनपि ।<br>
मोक्षमाप्नोति देहान्ते राज्यैश्वर्यं जयं यशः ॥</p>
<p>धनानि रत्नजालानि सर्वसम्पद्बलानि च ।<br>
द्रव्यज्ञानानि धर्माणि सारूप्यं क्षत्रियोत्तमः ॥</p>
<p>वैश्यश्चेद्धनधान्यानि सामीप्यं लभते ध्रुवम् ।<br>
शूद्रसुखं सदारोग्यं वृद्धिं सालोक्यमाप्नुयात् ॥</p>
<p>इत्थं ज्ञात्वेति कर्मौघं नवम्यन्तं पयः पुमान् ।<br>
सम्यक् कुर्वीत सम्पत्त्यै वंशवृद्ध्यै शुभाय च ॥</p>
<p>नवदुर्गाक्रमो ह्येवं तूलाकर्म वदाम्यहम् ।</p>
<p>इति श्रीवातुलोत्तरे दुर्गाभेदेशिवपार्वतीसंवादे काम्यकाण्डे नवरात्रियजनविवरणं नाम एकोनत्रिंशत्पटलः ॥</p>
<h2 id="५१">५१</h2>
<p>देवी -</p>
<p>श्रुतं देव मया सर्वं त्वत्प्रसादान्महेश्वर ।<br>
इदानीं मिच्छामि तुलाभारं कद वदा ॥</p>
<p>किं निमित्तं तदारोहः किञ्च द्रव्यं च किं फलम् ।<br>
तद्विधानं कथं सम्यक् विस्तरेण वद प्रभो ॥</p>
<p>ईश्वरः -</p>
<p>साधु पृष्टं महादेवि त्वया यत्परिभाषितम् ।<br>
तत्सर्वं च प्रवक्ष्यामि शृणु श्वेकाग्रमानसा ॥</p>
<p>पुरा गङ्गानदीतीरे ऋषिदेवगणाश्रिते ।<br>
पुण्यं पापं च पप्रच्छ लोके को ह्यधिको भवेत् ॥</p>
<p>अहं पुण्यस्याधिक स्यात् लोकेऽहं पापपूरुषः ।<br>
परस्परविरोधेन विष्णुं शरणमागतौ ॥</p>
<p>किमर्थमागतौ ब्रूतमिति प्राह जनार्दनः ।<br>
इति तद्वचननं श्रुत्वा मा विरोधः परस्परम् ॥</p>
<p>ततः सर्वगतो विष्णुः शूलारोहणमब्रवीत् ।<br>
तत्र पुण्यं वाधिकं स्यादथवा पापपूरुषः ॥</p>
<p>तं दृष्ट्वा तौ विनिश्चित्य मनश्शान्तिं समागतौ ।<br>
कुपितौ सान्त्वयन् तौ हि तुलामुद्धारयेद्धरिः ॥</p>
<p>उभौ स्थितौ तुलापात्रे मध्ये धृत्वा जनार्दनः ।<br>
अथोलयद्यथा न्याय्यं तुलिते तेन विष्णुना ॥</p>
<p>पुण्यं समाधिकत्वच्च भूभागं च समाविशत् ।<br>
पापं च लाघवाद्गौरि तच्छत्वादुच्छ्रितः खिला ।</p>
<p>तुलायामधिकं दृष्ट्वा लज्जितः पापपूरुषः ।<br>
अवरुह्य तुलापात्रान् स्वयं भूमिं समागमत् ॥</p>
<p>तदारभ्य तुलं दृष्ट्वा दूरादेव पलायते ।<br>
तस्मात्तुलामारुहन्ति देवश्चे मनुजास्तथा ॥</p>
<p>धर्माधर्मकृतं भारं तुलया विजिगीषया ।<br>
एतस्मात् करणाल्लोके तुलाभारं विशिष्यते ॥</p>
<p>तस्या स्मरणमात्रेण सर्वपापविनाशनम् ।<br>
कदाचिच्च तुलारोहे सर्वमृत्युभयं नृणाम् ॥</p>
<p>अपस्मारादि सम्प्राप्तं तत्क्षणादेव नश्यति ।<br>
ब्रह्महत्यादिपापानां प्रायश्चित्तमिदं स्मृतम् ॥</p>
<p>इति दत्वा वरं विष्णुः तुलायै लोकरक्षकः ।<br>
शिवालयादिषु स्थित्वा तुले त्वं पापहारिणी ॥</p>
<p>नुद पापं नृणां नित्यं भक्तानां च हितप्रदे ।<br>
इत्याज्ञया मया विष्णुः तुलाभारमिदं प्रिये ॥</p>
<p>तद्द्रव्यं च पृथग्भेदं तद्विधं तत्फलं शृणु ।<br>
क्रमेण सम्प्रवक्ष्यामि निमित्तानि पृथक् पृथक् ॥</p>
<p>स्वर्णेन वित्तशक्तश्चेत्तुलामारोहयेत्तदा ।<br>
चक्रवर्ती नृपश्श्रेष्ठः स भवेत्सप्तजन्मनि ॥</p>
<p>तदन्ते शिवसायुज्यमिहापि सुखमश्नुते ।<br>
राजते व्याधिनाशः स्यात् पुत्रपौत्रादिसंयुतः ॥</p>
<p>चिरं भुक्त्वा बहून् भोगान् विष्णुलोके महीयते ।<br>
ताम्रेण शत्रुनाशं स्यात् इहलोके सुखं भवेत् ॥</p>
<p>तदन्ते ब्रह्मलोकं स्यात् फलं गुह्यं वरानने ।<br>
कांस्येन ज्वरनाशं स्यात् सर्वशान्तिकरं नृणाम् ॥</p>
<p>त्रपुणा रोगनाशाय कीर्तये धनवृद्धये ।<br>
सीसेन पापनाशाय अपस्मारविनाशनम् ॥</p>
<p>दारुणा सर्वनाशः स्यात् शिलया स्वकुलक्षयम् ।<br>
मृण्मयं पुत्रनाशाय तद्द्रव्यं वर्जयेत्प्रिये ॥</p>
<p>क्षीरेण सर्वसौभाग्यं हृद्रोगादि विनाशनम् ।<br>
दघ्ना च धनवृद्धिः स्यात् सर्वशत्रुजयो भवेत् ॥</p>
<p>आयुर्वृद्धिकरं चाज्ये सुबुद्धिश्च मनोहरे ।<br>
माक्षिकेण तुलारोहे भूतग्रस्तादि शान्ति युक् ॥</p>
<p>गुडशर्करया वापि स्थिरलक्ष्मीमवाप्नुयात् ।<br>
पञ्चगव्यतुलारोहे ब्रह्महत्यादिनाशनम् ॥</p>
<p>तिलतैलसमारोहे अपमृत्युविनाशनम् ।<br>
नालिकेरफलारोहे शीघ्रं पुत्रादिसम्पदः ॥</p>
<p>कदलीपनसाम्राद्यैः पुत्रमित्रसमृद्धिदम् ।<br>
द्राक्षाखर्जूरकैस्तुष्टः इहलोके परत्र च ॥</p>
<p>चन्दनागरुकर्पूरतुलारोहे महेश्वरि ।<br>
शीघ्रं श्रियमवाप्नोति सर्वतापनिवारणम् ॥</p>
<p>क्रमुकं नागवल्लीभिः तुलारोहे शुभप्रदम् ।<br>
श्वेतवस्त्रतुलारोहे तुष्टिपुष्टिप्रदं शिवे ॥</p>
<p>एतद्द्रव्याणि सम्पाद्य यथा शक्त्यानुसारतः ।<br>
साम्बलिङ्गादिकै क्षेत्रे हरीशे शुम्भविद्विषे ॥</p>
<p>षण्मुखे च गणाध्यक्षे तत्समारुह्य भक्तितः ।<br>
ब्रह्मक्षत्रियवैश्यैर्वा शूद्रैश्च मनुजोत्तमैः ॥</p>
<p>ऋषिदेवगणैर्देवि मामुद्दिश्य यथोक्तवत् ।<br>
सुदिनं चैव निश्चित्य चन्द्रतारानुकूलकम् ॥</p>
<p>देवालयपुरोभागे शा&quot;करे वा विशेषतः ।<br>
मण्टपं कारयेद्भक्त्या कुण्डे वा स्थण्डिलेऽपि वा ॥</p>
<p>पुष्पमण्टपिकां वापि द्वारतोरण भूषितम् ।<br>
स्तम्भं तत्र दृढीभूतं सारदारुमयं तु वा ॥</p>
<p>पञ्चलोहेन तुलया रज्वा पत्रै प्रयुज्य च ।<br>
तुलां संयोज्य कूटस्थं विश्वकर्मोक्त शास्त्रतः ॥</p>
<p>ततः प्रातः समुत्थाय नित्यकर्म समाप्य च ।<br>
ब्राह्मणैः सह शुद्धात्मा मङ्गलस्नानमाचरेत् ॥</p>
<p>वस्त्राहरणमाल्यैश्च अलङ्कृत्य वरानने ।<br>
देवालयं समागत्या मण्टपं प्रविशेत्प्रिये ॥</p>
<p>गणेश्वरं समाराध्य नान्दीपुण्याहमाचरेत् ।<br>
मधुपर्कं ततः कुर्याद्वरयेद्भूसुरोत्तमान् ॥</p>
<p>आचार्यं यजमानं च ऋत्विजं वेदपारगम् ।<br>
ब्राह्मणं च सदस्यं च जपपारायण द्विजान् ॥</p>
<p>सुवर्णं च फलं वस्त्रं दत्वा च वरयेत् प्रिये ।<br>
ततो निशीथे सम्प्राप्ते संस्कृते मण्टपे गुरुः ॥</p>
<p>द्वारतोरणकुम्भांश्च पूजयेच्च मनोहरे ।<br>
वास्तुराक्षोघ्नहोमं च बलिं वास्तोस्समाचरेत् ॥</p>
<p>जपपारायणं कुर्याच्चतुरस्त्रं तथैव च ।<br>
गणेशक्षेत्रपालं च मृत्युञ्जय नवग्रहम् ॥</p>
<p>आचार्य यजमानाद्यैरुपवासं च जागरम् ।<br>
पञ्चगव्यं च पीत्वा तु जितेन्द्रियदृढव्रतः ॥</p>
<p>ततः प्रातः समुत्थाय नित्यकर्म समाप्य च ।<br>
ततो मण्टपमासाद्य गणेशं पूजयेद्गुरुः ॥</p>
<p>होमयेन्मूलमन्त्रेण अष्टोत्तरसहस्रकम् ।<br>
मृत्युञ्जयं दिशाहोमं गृहहोमं समाचरेत् ॥</p>
<p>चतुर्दिक्षु क्रमेणैव समिदाज्यचरून् क्रमात् ।<br>
तिलं च सर्षपं मन्त्री होमयेदृत्विजैस्सह ॥</p>
<p>ईशान्ये पूर्वभागे च कलशान् स्थापयेत् गुरुः ।<br>
यावद्वर्षमितं मुग्धे शिवकुम्भं च वर्धिनीम् ॥</p>
<p>तावत्सङ्ख्यान् सुसम्पूज्य होमान्ते सेचयेच्चमाम् ।<br>
अष्टगन्धैस्समालिप्य वस्त्राभरणपुष्पकैः ॥</p>
<p>नैवेद्यं दीपजालैश्च तोषयेच्च सुरेश्वरि ।<br>
प्रार्थयेद्यजमानस्तु स्वर्णपुष्पकरस्थितः ॥</p>
<p>देवदेव जगन्नाथ संसाराब्धि भयापह ।<br>
तुलामारोढुमिच्छामि त्वत्प्रीत्यर्थं त्वदाज्ञया ॥</p>
<p>इति पुष्पाञ्जलिं दत्वा तुलामण्टपमाविशेत् ।<br>
सम्पूज्य च तुलां मन्त्री ब्रह्माविष्णुशिवादिकान् ॥</p>
<p>विष्णुमायां जगद्धात्रीं प्रतिमां स्वर्णनिर्मिताम् ।<br>
तुलाकूटे च मध्ये च स्थापयेत्पूजयेच्च माम् ॥</p>
<p>दक्षिणे विष्णुमभ्यर्च्य वामे ब्रह्माणमर्चयेत् ।<br>
दिक्पालकांश्च सम्पूज्य परितश्च यथाक्रमम् ॥</p>
<p>तुलापात्रे च रज्वोश्च अश्विन्यौ चन्द्रभास्करौ ।<br>
शूलपाणिं परशुपाणिं चतुर्वेदान् यथाक्रमम् ॥</p>
<p>मृत्युञ्जयं तुलाद्रव्ये पूजयेत्स्वस्वनामभिः ।<br>
गन्धपुष्पैः समभ्यर्च्य नैवेद्यान्तं सुरेश्वरि ॥</p>
<p>प्रार्थयेद्यजमानस्तु कृताञ्जलिपुट स्थितः ।<br>
नमस्ते जगदाधारे नमस्ते सर्वसाक्षिणे ।</p>
<p>मामुद्धर तुलादेवि रक्ष रक्ष नमोऽस्तुते ।<br>
इति सम्प्रार्थयेद्भक्त्या फलस्वर्णकर स्वयम् ॥</p>
<p>प्रदक्षिणत्रयं कृत्वा वेदमङ्गलनिस्वनैः ।<br>
तुलाद्रव्यं च पूर्वोक्तं स्वस्य दक्षिणतो न्यसेत् ॥</p>
<p>वामे तुलां समारोप्य उपविश्य गुरूत्तमः ।<br>
किञ्चिद्द्रव्यं विशेषेण स्वस्माद्भारं सुरेश्वरि ॥</p>
<p>करतालैर्वेदघोषैः गोविन्देति समुच्चरेत् ।<br>
क्षणमात्रं तत स्थित्वा मनसा चिन्तयेच्च माम् ॥</p>
<p>त्रिरावृत्या च सन्तोल्य तुलापात्रमधो नयेत् ।<br>
अवरुह्यं फलं स्वर्णं गुरवे च समर्पयेत् ॥</p>
<p>अलङ्कारं च वस्त्रं च गोभूम्यादि विशेषतः ।<br>
पूजयेच्च यथा भक्त्या दानानि विविधानि च ॥</p>
<p>ब्राह्मणेभ्यश्च दत्वा तु सवत्सां गां सुरेश्वरि ।<br>
दक्षिणां दापयेद्भक्त्या कर्मकृद्भ्यश्च देशिकः ॥</p>
<p>तुलाद्रव्यं च विभजेद्देवतार्थं विभागकम् ।<br>
भूमिदानार्थमेकं च दापयेच्च पृथक् पृथक् ॥</p>
<p>ब्राह्मणान् भोजयेत्पश्चात् यथाशक्त्या वरानने ।<br>
विप्राशीर्वचनं गृह्य तदन्ते च समर्पणम् ॥</p>
<p>तुलाभारं मयेत्युक्तं देवतार्थं सुरेश्वरि ।<br>
तव स्नेहेन वक्तव्यं किमन्यत् श्रोतुमिच्छसि ॥</p>
<p>इति श्रीवातुलोत्तरे दुर्गाभेदे शिवपार्वतिसंवादे काम्यकाण्डे तुलाभारक्रियाविवरणं नाम द्वात्रिंशत्पटलः ।</p>
<h2 id="५२">५२</h2>
<p>॥<br>
स्वस्ति ॥</p>
<p>वन्दे विघ्नेश्वरं देवं सर्वविघ्नादिदैवतम् ।<br>
तन्नमामि गणाध्यक्ष वन्दे वाञ्छितसिद्धये ॥</p>
<p>देव्युवाच -</p>
<p>भस्मोद्धूलितसर्वाङ्ग जटाजूट दिगम्बर ।<br>
पषप्रदोषकालेषु विष्णुब्रह्मादिकैश्शिव ॥</p>
<p>सर्वदेवगणैश्शम्भो सिद्धविद्याधरैस्सह ।<br>
किन्नरैर्यक्षगन्धर्वैर्मुनिसङ्घैस्समावृत ॥</p>
<p>परिवारगणैस्सार्धं सर्वलोकहिताय च ।<br>
गुह्याद्गुह्यतमं सम्यक् रहस्यं सुरदुर्लभम् ॥</p>
<p>परिपृच्छामि देवेश प्रसन्नात्मन् जगत्पते ।<br>
अष्टाविंशतिमन्त्राणि वातुलान्तानि शङ्कर ॥</p>
<p>त्वयेरितानि गोप्यानि तानि भेदानि सम्यक् ।<br>
येष तन्त्रेषु मल्लिङ्गलक्षणादि कथं वद ॥</p>
<p>लक्षणं पञ्च सूत्राणां सकृन्मल्लिङ्गपीठयोः ।<br>
लिङ्गाङ्गकल्पनं सम्यग्गेहबन्धनलक्षणम् ॥ ६ ॥</p>
<p>लिङ्गगेहादिमानानि मटपं प्राङ्कणादिकम् ।<br>
प्राकारद्वारहर्म्यादि मूलप्रासादलक्षणम् ॥</p>
<p>द्वारादिबलिदेवानां वाहनस्य ध्वजस्य च ।<br>
तेषां पृथक् पदं देव वापी कूपतटाकयोः ॥</p>
<p>परितः परिवाराख्यविम्बानां लक्षणं कथम् ।<br>
तेषां च निलयानां चेदायतं चोन्नतं वद ॥</p>
<p>द्रव्याम्बर नागारगेहे बन्धन लक्षणम् ।<br>
स्नान याग सभास्थान कुण्डानां चैव लक्षणम् ॥</p>
<p>आयुधानमथास्त्राणां लक्षणं तत्पदं वद ।<br>
प्रासादगोपुराग्रादि कुम्भन्यासक्रमः कथम् ॥</p>
<p>देशिकादि द्विजातीनां पदं तद्गेहबन्धनम् ।<br>
नृपादीनां च सर्वेषामालयानां च लक्षणम् ॥</p>
<p>गोशालादि गजाश्वानां कथमापणिकादिनाम् ।<br>
चाराणां सेवकादीनां वाद्यकानां गृहादिकम् ॥</p>
<p>कथं रतिस्थलं देव वैश्यानां निलयं वद ।<br>
स्वर्णकारादिजातीनां कांस्यताम्रकृतां पदम् ॥</p>
<p>रजकाद्यम्बरकृता चक्रिणां ध्वजिनां गृहान् ।<br>
शिल्पिनामम्बराणां च पदं सन्धिकृतां वद ॥</p>
<p>पुष्पोद्यानस्थलं कुत्र सूत्रसोपानलक्षणम् ।<br>
पुष्पन्यासस्थलं देव तुलस्या वाल लक्षणम् ॥</p>
<p>शिबिकादिरथाङ्गानां निलयं लक्षणादिकम् ।<br>
आतिथेयान्न संस्थानं दीपस्तम्भस्य लक्षणम् ॥</p>
<p>दीपजालादिमालानां रथवीथ्यादि लक्षणम् ।<br>
सोपानस्योपवीथीनां लक्षणं च कथं वद ॥</p>
<p>पूजकास्पर्शकाश्चैव लिङ्गस्या स्पर्शकां पद ।<br>
आचार्यलक्षणं किं वा नित्यकर्मक्रमः कथम् ॥</p>
<p>नैमित्तिकार्चनं कर्म पवित्रारोपणं कथम् ।<br>
नित्यनैमित्तिके काम्ये स्नानकर्मक्रमः कथम् ॥</p>
<p>तवोत्पत्तिः कथं भेदं नवदुर्गाविधिः कथम् ।<br>
तुलाभारक्रियां देव कृतिकादीपलक्षणम् ॥</p>
<p>वत्सरोद्युत्सवं कालं रथारोहक्रमं वद ।<br>
दमनारोपणं देव वसन्तोत्सवलक्षणम् ॥</p>
<p>बन्धोत्सवक्रियाजालं बन्धनत्पेषणं वदा ।<br>
तद्द्रव्यं साम्प्रदायं च बन्धे जीर्णे कथं वद ॥</p>
<p>जयघण्टा महाघण्टा क्षुद्रघण्टादिनां हर ।<br>
करकापात्रजालादि करणानां च लक्षणम् ॥</p>
<p>भेरीपटहशङ्खादि वाद्यानां मौरिणां तथा ।<br>
वीणामृदङ्गतालादि तित्तिवीणादिनादकम् ॥</p>
<p>नित्यादि कर्मलोपानां प्रायश्चित्तविधिः कथम् ।<br>
लिङ्गे बिम्बे तदङ्गेचेद्भिन्ने नष्टे हृते कथम् ॥</p>
<p>मूलप्रासादशिखरे मण्टपे गोपुरादिके ।<br>
तदग्रकलशे देव प्राकारे प्राङ्कणादिके ॥</p>
<p>दीपस्तम्भे ध्वजे द्वारे परिवारे च वाहने ।<br>
बलिपीठ गणे यत्र पात्रजालादिकेऽथवा ॥</p>
<p>देशिकादिजनस्तोमे चारके सेवकादिके ।<br>
वाद्यजाले वादके चेत्पतिते च मृते कथम् ॥</p>
<p>हलिते खण्डिते भिन्ने पलिते दहने यथा ।<br>
कदाचिदद्भुतोत्पाते परराजभये कथम् ॥</p>
<p>यस्मिन् तन्त्रे च यद्गुह्यं मन्त्रमुद्रादिलक्षणम् ।<br>
देवताविवृतिं सर्व कर्मणां नैत्रिकादिनाम् ॥</p>
<p>एतत्तन्त्रे च तत्सर्वं विस्तरा प्राणवल्लभा ।<br>
प्रीत्या मुदा महादेव मम सान्निध्य हेतवे ॥</p>
<p>ससाम्प्रदाय युक्तात्मन् ब्रूहि मे भोगदायक ।</p>
<p>इति श्रीपरमरहस्ये वातुलोत्तरे शिवं प्रति पार्वतीसंवादे प्रश्ने निरूपण पटलः प्रथमः ॥</p>
<h2 id="५३">५३</h2>
<p>अथातः सम्प्रवक्ष्यामि तव लिङ्गादिलक्षणम् ।<br>
कलाभेदं चोद्भवं च सकृत्त्वल्लिङ्गपीठयोः ॥</p>
<p>लक्षणं पञ्चसूत्रं च गेहबन्धनलक्षणम् ।<br>
तदङ्गे कल्पनं देवि क्रमेण शृणु पार्वति ॥</p>
<p>लयं गच्छन्ति भूतानि संहारे त्वखिलं यतः ।<br>
सृष्टिकाले यथा सृष्टिस्तस्माल्लिङ्गमुदाहृतम् ॥</p>
<p>द्विविधं लिङ्गमाख्यातं निष्कलं सकलं प्रिये ।<br>
निष्कलं मम रूपं च सकलं तव रूपकम् ॥</p>
<p>उभयोस्सम्पुटं यत्र लिङ्गाकारसमुद्भवम् ।<br>
परात्परतरं ह्यस्मात् शिवशक्तेस्समुद्भवम् ॥</p>
<p>निष्कलं हि कलाहीनं सकलं तु कलान्वितम् ।<br>
सकलं निष्कलोपेतं लिङ्गाकारं महेश्वरि ॥</p>
<p>मुनिदेवमनुष्यैश्च पूजितं लिङ्गमादरात् ।<br>
योगिनां रक्षणार्थाय शास्त्राणामुद्भवाय च ॥</p>
<p>प्राणिनामुपकाराय देवतानां हिताय च ।<br>
राक्षसानां वधार्थाय तस्माल्लिङ्गसमुद्भवम् ॥</p>
<p>स्वयम्भुवं साम्बलिङ्गं दुर्लभं च वरानने ।<br>
स्वर्णरेखा च मद्भेदं तव भेदं च चिह्नितम् ॥</p>
<p>तव भागे चाधिके च सर्वलिङ्गोत्तमोत्तमम् ।<br>
सर्वाभीष्टप्रदं लिङ्गं तव लोके प्रशस्यते ॥</p>
<p>राजतं यत्र दृश्यन्ते चिह्नं विष्णोश्च शक्तयः ।<br>
प्रवालं यत्र दृश्यन्ते ब्रह्मशक्त्या सरस्वती ॥</p>
<p>ऊर्ध्वरेखा भवेच्छक्तिः तिर्यग्रेखा शिव स्मृतः ।<br>
इति चिह्नानि वर्तन्ते दुर्लभं शृणु पार्वति ॥</p>
<p>त्र्यङ्गुलोर्ध्वे यदा लिङ्गं दृश्यते च महेश्वरि ।<br>
पञ्चाङ्गुलं नवान्तं च भुक्तिमुक्तिप्रदं नृणाम् ॥</p>
<p>फक्वजम्बूफलाकारं नालिकेराकृतिं शिवे ।<br>
वर्तुलं पङ्कजाकारं त्वल्लिङ्गं पुत्रपौत्रदम् ॥</p>
<p>नदीतीरे सङ्गमे च उद्याने पर्वते तटे ।<br>
एषु स्थाने समुद्भूते नवलिङ्गे महेश्वरि ॥</p>
<p>सर्वाभीष्टप्रदं लोके राज्ञो राज्याभिवृद्धिदम् ।<br>
लिङ्गलक्षणमाख्यातं पीठलक्षणमुच्यते ॥</p>
<p>लिङ्गस्य विस्तरं पीठम् उन्नतं वा महेश्वरि ।<br>
तत्समं चतुरश्रं स्यात्तन्नालं च तदर्धकम् ॥</p>
<p>उन्नतं च तदर्धं स्यात् एकदित्रि च पट्टिकाम् ।<br>
वाणीं लक्ष्मीं महाकालीं ब्रह्माविष्णुं च रुद्रकान् ॥</p>
<p>तव पीठं च शक्तिश्च आश्रितं च उभौ स्थितः ।<br>
लिङ्गमूलेन संस्थाप्य सर्वलक्षण लक्षितम् ॥</p>
<p>ऊर्ध्वभागं च त्यक्त्वादौ लिङ्गं संयोज्य पीठके ।<br>
पूर्वास्यं च स्थितं लिङ्गं प्रणालं चोत्तरे न्यसेत् ॥</p>
<p>प्रत्यङ्मुखस्य लिङ्गस्य प्रणालं दक्षिणे न्यसेत् ।<br>
उदङ्मुखस्य लिङ्गस्य पश्चिमाभिमुखे न्यसेत् ॥</p>
<p>दक्षिणाभिमुखे लिङ्गे पूर्वस्याभिमुखे न्यसेत् ।<br>
पीठाधिके भवेन्मृत्युः हीने लिङ्गे महेश्वरि ॥</p>
<p>पञ्चसूत्रविहीनश्चेत् कुलक्षयकरं नृणाम् ।<br>
पीठस्य लक्षणं प्रोक्तं गेहबद्धं ततः शृणु ॥</p>
<p>प्रीतस्य त्रिगुणं गर्भं तदर्धं चान्तरं प्रिये ।<br>
द्वारद्वयसमायुक्तं लक्ष्मीमण्टपबाह्यतः ॥</p>
<p>गर्भस्य द्विगुणं कुर्यात् तद्द्वारं च प्रकल्पयेत् ।<br>
मण्टपस्य त्रिगुणितं प्राकारं परित प्रिये ॥</p>
<p>वाहनं मण्टपं कुर्यात् तदर्धां च पार्वति ।<br>
प्राकारं च त्रिगुणितं बहिः प्राकारकल्पनम् ॥</p>
<p>मण्टपस्याधिकं द्वारं बहिद्वारं तु पार्वति ।<br>
प्रथमे लिङ्गभित्तिस्याद्द्वितीये द्वारभित्तिका ॥</p>
<p>तृतीये गोपुरे देवि चतुर्थे पीठभित्तिका ।<br>
बहि प्राकारभित्ति स्यात् पञ्चमावरणं प्रिये ॥</p>
<p>गर्भगृहे चतुस्तम्भं तद्बाह्ये चाष्टभिः प्रिये ।<br>
मण्टपे द्वादशस्तम्भं प्राकारादिषु सर्वतः ॥</p>
<p>अष्टोत्तरशतस्तम्भं द्विशतं त्रिशतं प्रिये ।<br>
मूतियुक् पट्टिकादीनि अन्तरं च तदन्तरम् ॥</p>
<p>गेहार्धं शिखरं कुर्यात् तदर्धं कलशे न्यसेत् ।<br>
स्वर्णरौप्यादिताम्राद्यैः कुम्भं कृत्वा च शिल्पिना ॥</p>
<p>एक त्रिपञ्च कुम्भं स्यात् सप्तकुम्भं न्यसेत् प्रिये ।<br>
प्रासादादिषु सर्वत्र तत्कुम्भं स्थापयेद्गुरुः ॥</p>
<p>शिल्पिशास्त्रोक्तमार्गेण गेहं कृत्वा विधानतः ।<br>
यदि हीने कृतं गेहे लक्षणं पूर्वमुक्तवत् ॥</p>
<p>पूजा नार्हति तल्लिङ्गं पिशाच ब्रह्मराक्षसैः ।<br>
स भवेच्च महामारी तद्ग्रामे पीड्यते सदा ॥</p>
<p>तस्मात् सर्वप्रयत्नेन लक्षणं वीक्ष्य मुक्तवत् ।<br>
उपदेशद्गुरोश्शिल्पी कुर्वीत तव चालयम् ॥</p>
<p>शिलाया निर्मितं गेहं कुलकोटि समुद्धरेत् ।<br>
अन्ते मम पुरं प्राप्य इहैव सुखमश्नुते ॥</p>
<p>चेष्टके दारुजं वापि पुत्रपौत्रादि सम्पदः ।<br>
सर्वभोगांश्च लभते सर्वत्र विजयो भवेत् ॥</p>
<p>देहान्ते मम लोकं तु आप्नोत्येव न संशयः ।<br>
लक्षणं चालयस्योक्तं तदाङ्गानि निगद्यते ॥</p>
<p>कुम्भं पीठं च वास्तुं च वाहनध्वजसंयुतम् ।<br>
एतत्पञ्चाङ्गमित्युक्तं तत्र दोषो मयोच्यते ॥</p>
<p>कुम्भनाशे कीर्तिनाशं पीठनाशे धनक्षयम् ।<br>
वास्तुवाहननाशे तु ध्वजनाशे भवेद्यदि ॥</p>
<p>नित्यादि सर्वकर्माणि पूजा नार्हन्ति च तदालये ।<br>
धर्मार्थं काममोक्षाणां न प्रशस्तं च पार्वति ॥</p>
<p>देवतां सन्निधानार्थमसुराणां च नाशनम् ।<br>
तस्मात् पञ्चाङ्गयुक्तं च आलयं परिकल्पयेत् ॥</p>
<p>आलयं चाङ्गमित्युक्तं द्वारपालादिकान् शृणु ।</p>
<p>इति श्रीवातुलोत्तरे नित्यकाण्डे लिङ्गलक्षणादि गेहबन्धनलक्षणविधिर्नाम द्वितीयः पटलः ।</p>
<h2 id="५४">५४</h2>
<p>अतः परं प्रवक्ष्यामि द्वारपालादि लक्षणम् ।<br>
वाहनं ध्वजपीठं स्यात् परिवारालयं शृणु ॥</p>
<p>शिलादिताम्रकं वापि कांस्यं वा पित्तलं प्रिये ।<br>
राजतं स्वर्णजं श्रेष्ठं तव लिङ्गे विशेषतः ॥</p>
<p>लिङ्गस्य पञ्चगुणितम् उच्छ्रितं च महेश्वरि ।<br>
त्रिपञ्चहस्तमानं वा तव बिम्बाकृतिं गुरुः ॥</p>
<p>हस्ते दण्डं च धृत्वाथ शङ्खचक्रादिधारिणः ।<br>
अन्तर्द्वारे गोपुरे च द्वारस्योभयपार्श्वतः ॥</p>
<p>चण्डिकामम्बिकान्नाम द्वारपाले महेश्वरि ।<br>
श्लादिनी मोहिनी नाम गोपुरोभय पार्श्वतः ॥</p>
<p>कात्यायिनी जयन्ती च लक्षणेन समन्विते ।<br>
सुदृढं स्थापयेद्देवि यथा विध्युक्त मार्गतः ॥</p>
<p>तव लिङ्गे द्वारपाले लक्षणं कथितं प्रिये ।<br>
वाहनं च प्रवक्ष्यामि शिलादि द्रव्य भेदतः ॥</p>
<p>लि&quot;गस्योर्ध्वं च कुर्वीत विस्तारं सार्धहस्तकम् ।<br>
लिङ्गस्य त्रिगुणं वाथ पञ्चस्यो लक्षणोक्तवत् ॥</p>
<p>स्थापयेद्विधिना मन्त्री पीठमण्टपयोर्ध्वजे ।<br>
इति भेदस्थले देवि वाहनस्य तु लक्षणम् ॥</p>
<p>ध्वजस्य लक्षणं वक्ष्ये तव लिङ्गे महेश्वरि ।<br>
शिलादण्डं चन्दनं च देवदारुं च गन्धजम् ॥</p>
<p>पद्मसारं गर्भसारं दृष्ट्वा दण्डं परिग्रहेत् ।<br>
शिखरस्थ घटाग्रस्य मिदं दण्डायतं प्रिये ॥</p>
<p>पञ्चहस्ताधिकं कृत्वा खात्वा स्तम्भं च भूतले ।<br>
चतुरश्रं दण्डमूले एकद्वित्रिं च पट्टिकाम् ॥</p>
<p>तदूर्ध्वे चाष्टधाराश्च तस्योर्ध्वे वर्तुलाकृतिः ।<br>
मस्तके वाहनं न्यस्य ध्वजवेदिं प्रकल्पयेत् ॥</p>
<p>शिलाचेष्टकया बद्ध्वा सार्धहस्तप्रमाणतः ।<br>
पञ्चत्रयान्तरं कुर्यात् स्थापयेद्विधिना गुरुः ॥</p>
<p>शिलादण्डं स्थापनं च वंशवृद्धिकर प्रिये ।<br>
दारुजं सर्वसम्पत्तिः ताम्राद्यैः कवचे कृते ॥</p>
<p>सर्वशत्रुजयं नॄणां स्वर्णं राज्यप्रदं शिवे ।<br>
ध्वजलक्षणमित्युक्तं बलिपीठं ततः शृणु ॥</p>
<p>शिलादि निर्मितं पीठं त्रिपञ्चाङ्गुलविस्तृतम् ।<br>
तस्योर्ध्वं च प्रकुर्वीत चतुरश्रं च वृत्तकम् ॥</p>
<p>तत्तन्मूर्त्यङ्कितं पीठं पद्मं वाथ महेश्वरि ।<br>
चण्डिकाद्या देवताश्च कल्पये स्थापयेद्गुरुः ॥</p>
<p>देवतांश्च ततो वक्ष्ये शृणु देवि यथाक्रमम् ।<br>
चण्डिकामम्बिकां सिंहं द्वारस्योभय चाग्रतः ॥</p>
<p>दक्षिणे गणनाथं च शङ्करं च महेश्वरि ।<br>
स्वस्वदिक्षु च दिक्पालान् ब्रह्माणं शाङ्करे दिशि ॥</p>
<p>अनन्तं नैर्-ऋते स्थाने प्रथमावरणे शिवे ।<br>
द्वितीये सप्तमातृश्च पीठलक्षणमुच्यते ॥</p>
<p>हस्तमात्रं च विस्तारम् ऊर्ध्वं सप्ताङ्गुलं प्रिये ।<br>
वीरभद्रं गणेशं च तत्पीठे द्वारदेशतः ॥</p>
<p>पङ्क्तिरूपं च तत्पीठे कमलाकृतिसप्तकम् ।<br>
तद्बहिश्च चतुर्दिक्षु ऊर्ध्वाधश्च स्थले शिवे ॥</p>
<p>मातृभ्यो लोकमातृभ्यः सर्वमातृगणेष्वपि ।<br>
सर्वमातृगणाध्यक्षो लक्ष्मी भूचरि खेचरी ॥</p>
<p>यमदेशे च सम्प्राप्य शास्तारं च समीपतः ।<br>
वायोश्च पुरतो दुर्गा दुर्गासामीप्यतो गुहम् ॥</p>
<p>धनदं सोमसामीप्ये स्थापयेच्च महेश्वरि ।<br>
सोमेशानन्तरे मध्ये मुण्डिनीं स्थापयेद्गुरुः ॥</p>
<p>लिङ्गपीठाकृतिं कुर्यात् सप्ताङ्गुलसुविस्तरम् ।<br>
सप्ताङ्गुलं तदूर्ध्वे तु पञ्चसूत्रं सलक्षणम् ॥</p>
<p>गोपुरद्वारपार्श्वे तु बहिरन्तश्च स्थापयेत् ।<br>
गोपुराग्रे महाकालीं करालीं वह्निगोचरे ॥</p>
<p>यमदेशे च विरजां दैत्यदेशे च मन्दराम् ।<br>
विन्ध्याख्यां चैव वारुण्यां सुप्रभां वायुगोचरे ॥</p>
<p>सौम्यस्थाने सिंहवक्त्रां शाङ्करे दैत्यमर्दिनीम् ।<br>
प्रागादि स्थापयेत्पीठं क्षेत्रपालं च शाङ्करे ॥</p>
<p>विस्तारं हस्तमात्रं च चतुरश्रं सुपङ्कजम् ।<br>
त्रिपीठं च समायुक्तं तदूर्ध्वं हस्तमात्रकम् ॥</p>
<p>क्षेत्रपालं च संस्थाप्य महापीठं ततः शृणु ।<br>
सार्धहस्तमितं कुर्यात् चतुरश्रं सविस्तरम् ॥</p>
<p>तदूर्ध्वं च समं लिङ्गम् अष्टपत्रं च मूर्धनि ।<br>
त्रिपीठं च समायुक्तं पट्टिकां कारयेत् प्रिये ॥</p>
<p>अधः पीठे चाष्टदिक्षु कमलाकृतिमुक्तवत् ।<br>
लिङ्गग्रे ध्वजसामीप्ये गोपुरद्वार बाह्यतः ॥</p>
<p>स्थापयेच्च महापीठं देवताः परिकल्पयेत् ।<br>
ब्रह्मघोषीं सुघोषीं च यथेष्टं सुखरागिणीम् ॥</p>
<p>सुमुखीं सुभुजां चैव प्रमोदिह्यात्मनीं पुनः ।<br>
प्रागादि परितः पीठे कल्पयेच्च महेश्वरि ॥</p>
<p>पिङ्गलाख्यां त्वधः पूज्य सुकेशीमूर्ध्वतः प्रिये ।<br>
एवं संस्थाप्य तत्पीठे तव गेहे गुरुः शिवे ॥</p>
<p>पीठस्य लक्षणं प्रोक्तं परिवारालयं शृणु ।<br>
बहिः प्राकारपरितः ईशानादि यथाक्रमम् ॥</p>
<p>गर्भगृहं मण्टपं च पञ्च सप्तकरं प्रिये ।<br>
चतुरश्रायतं कुर्याद्धस्तमात्रं तदुच्छ्रयम् ॥</p>
<p>भित्यन्तरद्वयं कुर्यात्तत्र द्वारं प्रकल्पयेत् ।<br>
चतुस्तम्भं चान्तराले तद्बहिश्चाष्टभिः प्रिये ॥</p>
<p>कूटाकारं च कुर्वीत शिल्पिशास्त्रोक्तमार्गतः ।<br>
तदग्रे कलशं न्यस्य कुम्भमेकं च स्वर्णजम् ॥</p>
<p>स्थापयेत्परिवारांश्च वीरेशादि यथाक्रमम् ।<br>
षण्मुखं च गणेशं च गोपालं मारुतात्मजम् ॥</p>
<p>तत्तन्मूर्तिं प्रकुर्वीत शिलादिद्रव्यभेदतः ।<br>
एकहस्तं त्रिहस्तं वा पञ्चहस्त नव प्रिये ॥</p>
<p>लक्षणेन समायुक्तं तत्तदायुधभूषणम् ।<br>
तत्तद्वाहनसंयुक्तं शिल्पिशास्त्रे यथोक्तवत् ॥</p>
<p>स्थापयेद्विधिना मन्त्री यथापूर्वोक्तमार्गतः ।<br>
परिवारालयं श्रेष्ठमन्यैश्च बहुभिः शिवे ॥</p>
<p>कारयेद्बहुधा भक्त्या तत्तन्मूर्तिं तदालयम् ।<br>
स्थापयेद्विधिना मन्त्री बहिः प्राकारदेशके ॥</p>
<p>परिवारालयं प्रोक्तं कूपस्थानं शृणु प्रिये ।<br>
तवालये चैशभागे प्राकारे च महेश्वरि ॥</p>
<p>भूमिं खात्वा जलान्तं वा चतुरश्रं च वृत्तकम् ।<br>
विस्तारं च त्रिपञ्चा वा बध्वा चेष्टशिलादिभिः ॥</p>
<p>पुरुषान्तं जलं चान्तः द्वित्रिपूर्षमितं प्रिये ।<br>
मत्स्यः कूर्मं पङ्कजं च स्वर्णं वा राजतं प्रिये ॥</p>
<p>निक्षिपेज्जलमध्ये तु छादयेत्फलकं प्रिये ।<br>
दर्शनं च न कुर्वीत शोधयेद्वर्षवर्षके ॥</p>
<p>कूपलक्षणमित्युक्तं तटाकालक्षणं शृणु ।<br>
तवालयाग्रतः कुर्यात् पश्चिमे वाथ चोत्तरे ॥</p>
<p>अशीतिहस्तं खात्वाथ चतुरश्र समन्ततः ।<br>
सोपानं च चतुर्दिक्षु शिलाभिश्चेष्टकैः प्रिये ॥</p>
<p>बध्वा च पट्टिकां शिल्पी त्रिपञ्चनवकं पृथक् ।<br>
जलान्तं च दृढं वध्वा जलं च पुरुषावधि ॥</p>
<p>पञ्चत्रीणिमितं खात्वा जलस्थानं प्रकल्पयेत् ।<br>
मत्स्यं कूर्मं पङ्कजं च कारयेल्लक्षणान्वितम् ॥</p>
<p>विन्यसेच्च ततो मन्त्री मध्ये मण्टपलक्षणम् ।<br>
कारयेत्तव लिङ्गाग्रे तटाकं च मनोहरम् ॥</p>
<p>यः कुर्याद्देवदेवेशि नृपो वा भूसुरोत्तमः ।<br>
वैश्यः शूद्रोऽथवा देवि सर्वान् कामानवाप्नुयात् ॥</p>
<p>अन्ये च मम सामीप्यं सत्य सत्यं वरानने ।</p>
<p>इति श्रीवातुलोत्तरे नित्यकाण्डे द्वारपालादि तटाकलक्षणविधिर्नाम तृतीयः पटलः ।</p>
<h2 id="५५">५५</h2>
<p>अथातः सम्प्रवक्ष्यामि द्रव्यागारादिलक्षणम् ।<br>
धनागाराम्बरगृहं स्नानयागगृहं पृथक् ॥</p>
<p>नमस्ते देवदेवेश सर्वदेवनमस्कृत ।<br>
लिङ्गसम्पूजकाक्के च रथाद्युत्सवकर्मणि ॥</p>
<p>आचार्यत्वे च क श्रेष्ठः के जनास्पर्शका वद ।<br>
तथैवा स्पर्शका देव गर्भागारादि भेदतः ॥</p>
<p>तत्र दोषं फलं शान्तिं श्रोतुमिच्छाम्यहं गुरो ।</p>
<p>शिवः -</p>
<p>शृणु वक्ष्याम्यहं देवि सर्वं लोकहिताय च ॥</p>
<p>राज्यकोशाभिवृद्ध्यर्थं रहस्य सुरदुर्लभम् ।<br>
चतुरङ्गबलार्थाय सुभिक्षार्थं मनोहरे ॥</p>
<p>दीक्षावान् सकुलीनश्च वेदशास्त्रागमान्वितः ।<br>
वंशवान् तत्त्ववेदी च स द्विजो लिङ्गपूजकः ॥</p>
<p>कुटुम्बी सत्यवादी च लिङ्गार्चनरतः शुचिः ।<br>
लिङ्गसान्निध्यवेत्ता च मितभाषी जितेन्द्रियः ॥</p>
<p>याज्ञिकश्चास्तिको धर्मी कृतसंस्कारपूर्वकः ।<br>
वर्णाश्रमाचारपरः तव लिङ्गार्चनार्हकः ॥</p>
<p>मदमात्सर्यरहितः कृतदीक्षोधिदीक्षितः ।<br>
दयावान् दानशूरश्च सदा सन्तुष्टवान् क्षमी ॥</p>
<p>जनानुसारमतिमान् साम्बलिङ्गार्चने वरः ।<br>
स्थिरलिङ्गादिलिङ्गानां पूजका स्पर्शका इमे ॥</p>
<p>आचार्यलक्षणं वक्ष्ये शृणु देवि वरानने ।<br>
आर्यावर्तोद्भव श्रीमान् सर्वलक्षणलक्षितः ॥</p>
<p>यत्र विप्रास्सदाचाराः यतयश्च तपोधनाः ।<br>
सन्ति वेदास्तथा यज्ञाः आर्यावर्त इति स्मृतः ॥</p>
<p>वयष्षोडशकादूर्ध्वमधस्सप्ततिरुच्यते ।<br>
क्रियादिज्ञानपर्यन्तमेकतन्त्रे सुनिश्चितम् ॥</p>
<p>अध्यापनं च कर्तव्यमष्टाविंशति संहिताः ।<br>
उक्तानि प्रतिसिद्धानि पुनः सम्भावितानि च ॥</p>
<p>सापेक्ष निरपेक्षाणि मम वाक्याह्यनेकधा ।<br>
प्रतिष्ठाद्युत्सवन्नृत्त कर्म कुर्याद्विचक्षणः ॥</p>
<p>देवाग्निपूजको नित्यं गुरुभक्तिपरायणः ।<br>
साम्प्रदाय विशुद्धात्मा दीक्षां दद्याच्च शिष्यके ॥</p>
<p>देवताव्याप्तितत्वज्ञः षड्विधाध्व विशारदः ।<br>
आस्तिकः कर्म कुर्वीत आचार्यः श्रेष्ठ उच्यते ॥</p>
<p>अन्यथा तु कृतं यत्तु आभिचारस्तथैव च ।<br>
तत्फलं देवदेवेशि कर्तुर्वंशस्य नाशनम् ॥</p>
<p>देवी -</p>
<p>आचार्य वंश देवेश भवेद्बहुजने यदि ।<br>
तत्कर्मकेन कर्तव्यं वदशम्भो मयि प्रिय ॥</p>
<p>शिवः -</p>
<p>शृणु देवि वरारोहे तव स्नेहान्मयाधुना ।<br>
प्रवक्ष्यामि समासेन शिवदं वृद्धिदं प्रिये ॥</p>
<p>वयोवृद्धेन तद्वंशे तान्त्रिकं तु समाचरेत् ।<br>
तदन्येन कृतं चेत्तु शत्रभिर्भयमादिशेत् ॥</p>
<p>रोगबाधा भवेत्सद्यो तद्राष्ट्रे तु विशेषतः ।<br>
तस्माद्यत्नेन गिरिजे वयोहीनो न कारयेत् ॥</p>
<p>तद्वृद्धेनैव कुर्वीत कीर्ति श्रीराज्यसिद्धये ।<br>
राजवंशे तथा देवि प्रभुवंशे तथैव च ॥</p>
<p>गृहिणा यज्विना वंशे तत्तदार्येण कारयेत् ।<br>
अन्यथा दोषमाप्नोति तस्माद्यत्नेन वर्जयेत् ॥</p>
<p>इति सम्यक् समाख्यातं प्रश्नोत्तरमहं प्रिये ।</p>
<p>देवि -</p>
<p>यद्यकस्माद्वय श्रेष्ठो पूजाञ्चोत्सवकर्मणि ॥</p>
<p>न कृते चेत्तदादेक कथं कर्मकृतं वद ।<br>
देशिकेन्द्रेण न कृते यद्यकस्मान्महेश्वर ॥</p>
<p>उत्सवादीनि कर्माणि कर्तव्यं केन च प्रभो ।</p>
<p>शिवः -</p>
<p>उत्सवादीनि कर्माणि न कृते च गुरुः प्रिये ॥</p>
<p>देशिकेन्द्रस्य सहजः कनिष्ठो वा महेश्वरि ।<br>
तत्पुत्रो वाथ पौत्रो वा बान्धवो वा तदाज्ञया ॥</p>
<p>सदीक्षितास्तदादेशाः आगमार्थ विशारदाः ।<br>
सगोत्रजांश्च कुर्वीत नोक्तदोषः कथञ्चन ॥</p>
<p>आर्यकेनार्चिते मूढैः गायत्र्याक्षर समन्वितम् ।<br>
यावद्वर्षसहस्राणि तवन्निरयमश्नुते ॥</p>
<p>तत्कर्म निष्फलं देवि न सान्निध्यं न संशयः ।</p>
<p>देवी -</p>
<p>इदानीं श्रोतुमिच्छामि आचार्यस्य जटाधर ॥</p>
<p>ब्रह्महत्यादि पापे च यदि प्राप्ते कथं वद ।</p>
<p>शिवः -</p>
<p>शृणु देवि प्रवक्ष्यामि आचार्यस्य द्विजस्य च ॥</p>
<p>ब्रह्महत्यादि पापं वा उपपातकमेव वा ।<br>
ज्ञानादज्ञानतो वापि यदि प्राप्ते वरानने ॥</p>
<p>तत्र कर्म न कुर्वीत आचार्यः सर्वकर्मसु ।<br>
प्रायश्चित्तं कदा नास्ति ब्रह्महत्यादि सम्भवे ॥</p>
<p>यद्यकस्मात्परोक्षेत पातके चोपपातके ।<br>
प्रायश्चित्तेन शुद्धिः स्यात् यथा दोषबलाबलात् ॥</p>
<p>तत्पापं च निवृत्याथ नृपस्यानुज्ञया शिवे ।<br>
ततः कर्मार्हको देवि तत्र कर्म समाचरेत् ॥</p>
<p>प्रायश्चित्ताद्विना तन्त्र कर्म कुर्यान्न बुद्धिमान् ।<br>
न स्पृशेल्लिङ्गबिम्बे वा नार्चयेच्च महेश्वरि ॥</p>
<p>यदि बिम्बं स्पृशेल्लिङ्गं पूजां चोत्सवमाचरेत् ।<br>
न सान्निध्यं भवेल्लिङ्गे लक्ष्मीर्ग्रामाद्बहिर्गता ॥</p>
<p>चतुरङ्गबलं हन्ति तद्राजा मृत्युमाप्नुयात् ।<br>
शत्रुभिः पीड्यते देवि ज्वरापस्मारकादिभिः ॥</p>
<p>तस्माद् ज्ञात्वा गुरुः सम्यक् प्रायश्चित्तं समाचरेत् ।<br>
आचार्यलक्षणं प्रोक्तम् अस्पृश्यान् शृणु पार्वति ॥</p>
<p>लिङ्गस्या स्पर्शकान् देवि कृतदोषजनानपि ।<br>
अदीक्षितोर्चिते लिङ्गे त्वसान्निध्यं भवेद्ध्रुवम् ॥</p>
<p>अदीक्षितश्चतुर्वेदी न स्पृशेच्चापि मार्चयेत् ।<br>
बुभुक्षुर्वा मुमुक्षुर्वा समयी साधकोऽपि वा ॥</p>
<p>आचार्यो दीक्षितो देवं पूजयेत्स्वर्थसिद्धये ।<br>
यथा मृगपतिं दृष्ट्वा भीतो याति वने गजः ॥</p>
<p>अदीक्षितेऽर्चिते लिङ्गे तथा भीतो महेश्वरि ।<br>
श्रद्धाहीनोऽति कृपणो बहुभाषितदीक्षितः ॥</p>
<p>कृतघ्नो वेदहीनश्च दुराचारी च दुर्जनः ।<br>
लिङ्गमस्पर्शकाश्चैते सत्यहीनादयो द्विजाः ॥</p>
<p>तव लिङ्गादिकं लिङ्गं स्थिराख्यं सम्पदात्मकम् ।<br>
तस्माद् ज्ञात्वा द्विजा ह्येते न स्पृशेयुः कदाचन ॥</p>
<p>प्रमादा स्पर्शयेयुस्ते त्वसान्निध्यं भवेद्ध्रुवम् ।<br>
तस्मादित्थं मुहुर्ज्ञात्वा शान्तिकर्म समाचरेत् ॥</p>
<p>गेहप्रवेशकान् वक्ष्ये मुखनास्यादि भेदतः ।<br>
श्रोत्रियास्सुखनास्यन्तं गन्तुं योग्यं वरानने ॥</p>
<p>रमामण्टपमध्यन्तं द्विजास्सर्वेऽपि वन्दिताः ।<br>
प्रमादादग्रगतिषु मूलं प्राणमनुं जपेत् ॥</p>
<p>पृथक् सहस्रसञ्जप्य शतकुम्भैश्च सेचयेत् ।<br>
द्विजेतरा खा(पा)लिकान्तं क्षत्रिया वाहनान्तकाः ॥</p>
<p>वैश्याः शूद्राः प्राङ्कणान्तं तदग्रगमनादिषु ।<br>
महाशान्तिं प्रकर्तव्यं नान्दी गव्यादि मान्त्रिकः ॥</p>
<p>पुण्याहं वाच्य वरयेद्देशिकं च हिरण्यदम् ।<br>
चत्वारो होतृकान्वेदपारगांश्च तथा गुरुः ॥</p>
<p>जापकं दशविप्रांश्च सेचकान् रुद्रसङ्ख्यकान् ।<br>
वरयेन्मूलमन्त्रेण लिङ्गपञ्चामृतादिकैः ॥</p>
<p>रुद्रमन्त्रैश्च सूक्ताद्यैस्सलिलैर्गन्धसंयुतैः ।<br>
होमयेत्तव मूलेन तवास्त्रेण कलाधरे ॥</p>
<p>मनुना शान्तिदुर्गाया घोरदुर्गादिमन्त्रकैः ।<br>
समिदाज्यं चरुं क्षौद्रं तुटिकं सर्षपं तिलम् ॥</p>
<p>गोक्षीरं चैव दूर्वाग्रमयुतार्धाहुति क्रमात् ।<br>
जपपारायणैस्सार्धं होमयेन्ननुवित्तमः ॥</p>
<p>तवमूलं तवास्त्रं च पञ्चदुर्गामनून् क्रमात् ।<br>
गणेशं योगिनीमन्त्रान् चण्डीन् सप्तशतीन् गुरुः ॥</p>
<p>अयुतार्धं सहस्रं च पृथक् मन्त्रं जपेत्तदा ।<br>
पुनः पूर्णाहुतिं कुर्यात्सम्पातं च समर्पयेत् ॥</p>
<p>सहस्रार्धघटैस्सिञ्चेत् तस्यार्धैश्च तदर्धकैः ।<br>
बहुधा पूजयेद्देवीं शाल्याद्यन्नं निवेदयेत् ॥</p>
<p>दीपजालं परिभ्राम्य दानं दशविधं पुनः ।<br>
दत्वा विप्रगणान् भोज्य क्रियाजालं समर्पयेत् ॥</p>
<p>दक्षिणां दापयेदन्ते प्रवेशाघहराय च ।<br>
शान्तिं विनाशदुर्भिक्षं सन्निधानं विनश्यति ॥</p>
<p>तस्माच्छान्तिं प्रकर्तव्या गुरुः प्रागुक्तमार्गतः ।<br>
रजको नापितश्चैव कर्मकारी ध्वजी प्रिया ॥</p>
<p>चित्रतारः कुलालश्च पुनरम्बरसन्धिकृत् ।<br>
कैवर्तकः स्वर्णकारी ध्वजान्तं प्रविशेत्सदा ॥</p>
<p>दोषभागग्रगमने राष्ट्रनाशो बलक्षयः ।<br>
राजा च निधनं यायारनावृष्टिर्भविष्यति ॥</p>
<p>मूलेन घोरदुर्गाया मन्त्रेण च गुरूत्तमः ।<br>
शान्तिं प्रागुक्तवत्कुर्यात् सहस्रार्धघटैः शिवाम् ॥</p>
<p>विप्रमुख्यांश्च सम्भोज्यां महाभूतबलिं हरेत् ।<br>
मृतजातादिकोत्पन्नसूतकाविष्टमानुषे ॥</p>
<p>बलिद्वारादिलिङ्गाङ्गं प्रविष्टे चेत्कथं वद ।<br>
प्राकारे प्राङ्कणे देवि वाहनाख्ये रमा स्थले ॥</p>
<p>नास्यङ्गभीसभास्थाने परिवारालयादिके ।<br>
द्रव्यम्बर धनागारमातिथेयान्नसद्मनि ॥</p>
<p>नैवद्यभक्षशालायां प्रासादशिखरादिके ।<br>
ध्वजालये महापीठे गोपुरे धर्ममण्टपे ॥</p>
<p>तवालये च सर्वत्र रथवीथ्यां च मानिनी ।<br>
वृद्धिक्षय मघारिष्टजने चैव प्रवेशिते ॥</p>
<p>पृथक् दोषं प्रवक्ष्यामि विस्तरेण नगोद्भवे ।<br>
दुर्भिक्षं रोगबाधा स्याच्छत्रुबाधा भवेत्सदा ॥</p>
<p>परराजभयं राज्ञो राजसैन्यं विनश्यति ।<br>
तद्राजा मृतिमाप्नोति बलनाशो धनक्षयः ॥</p>
<p>निधनं कोशनाशश्च राजदानि विनश्यति ।<br>
धान्यनाशं च सस्यादि राज्यनाशं न संशयः ॥</p>
<p>कीर्तिनाशो भूतबाधा महामारी भयं नृणाम् ।<br>
सम्पज्जालादिकं सर्वं नाशमाप्नोत्यसंशयः ॥</p>
<p>इत्यद्यांश्च महुर्ज्ञात्वा धनरज्याभिवृद्धये ।<br>
सूतकाविष्टमनुजः कदाचिन्न प्रवेशयेत् ॥</p>
<p>सकृप * * क्ष्यामि शान्तिं विघ्नेशार्चनपूर्वकम् ।<br>
नान्दीगव्यादि पुण्याहं वाचयेत्तदनन्तरम् ॥</p>
<p>गुरुं च धनदं चैव होतृकान् घोषकान् पृथक् ।<br>
चतुरो वरयेद्देवि जापकान् नवसङ्ख्यकान् ॥</p>
<p>सूतकांश्च तथा विप्रान् सेचकारुद्रसङ्ख्यकान् ।<br>
लिङ्गशुध्यन् गव्यमन्त्रैरादौ गव्येन सेचयेत् ॥</p>
<p>पुनः पुण्याहतोयेन लिङ्गं पञ्चामृतैः परम् ।<br>
रुद्रमन्त्रैश्शुद्धजलैः सूक्तैश्च नवभिः शिवाम् ॥</p>
<p>सूक्तनामानि वक्ष्यामि श्रीसूक्तं तव सञ्ज्ञकम् ।<br>
पञ्चदुर्गादिसूक्तांश्च सूक्तं प्रत्यङ्गिराख्यकम् ॥</p>
<p>रमासूक्तादिभिः स्निग्धे सूक्तनाम मयेरितम् ।<br>
गव्यमन्त्रेण तद्गव्यं प्राणाख्येन पयो गुरुः ॥</p>
<p>चरुभिः समिदाज्याद्यैः गव्येन पयसा हुनेत् ।<br>
तथा सहस्रसङ्ख्यान्तश्चाहुतिर्मनुवित्तमः ॥</p>
<p>सहस्रार्धाहुतिभिर्वा शतमष्टोत्तराहुतिः ।<br>
पुनः पूर्णाहुतिं कुर्यात् सम्पाताज्यं समर्पयेत् ॥</p>
<p>सूतकाविष्टमत्ये चेत् यत्र यत्र गमिष्यति ।<br>
तत्तन्मूलेन होतव्यं पृथगेवं विचक्षणः ॥</p>
<p>शतकुम्भे तदा सिञ्चेत् सर्षपं लवणं तिलम् ।<br>
कूश्माण्डं माषधान्यं च भूसुरेभ्यः प्रदापयेत् ॥</p>
<p>बहुविप्रांश्च सम्भोज्य पूजयेन्मूल देवता ।<br>
साधारणक्रमो ह्येवमधिपं प्रोच्यतेऽधुना ॥</p>
<p>गर्भे नास्यां रमास्थाने प्रतिष्ठे सूतकान्विते ।<br>
द्विजे चैव महाशान्तिक्रिया प्रागुक्तमार्गतः ॥</p>
<p>प्राणमन्त्रेण मूलेन तवाङ्गमनुभिस्ततः ।<br>
अयुतार्धश्च तस्यार्धतदर्धश्चाहुतीर्हुनेत् ॥</p>
<p>स्नपये घटसाहस्रैस्सहस्रार्धेस्तदर्दकैः ।<br>
गोभूम्यादीनि दानानि दद्यात्तद्दोष शान्तये ॥</p>
<p>विप्रांश्चैव बहून् भोज्या शेषं कर्म पुरोक्तवत् ।<br>
ब्रह्महा मद्यपा स्वर्णस्तेयी च गुरुतल्पगः ॥</p>
<p>तत्संयोगादयो विप्राः लिङ्गगेहं नगात्मजे ।<br>
न विशेयुर्न सन्देहो प्रमादाद्देवतालयम् ॥</p>
<p>यदि प्रवेशयेयुस्ते प्राकारादिप्रभेदके ।<br>
पृथक् दोषं च तच्छान्तिं शृणु देवि यथाक्रमम् ॥</p>
<p>ब्रह्महत्यापिते मन्त्ये प्राकारान्त प्रवेशिते ।<br>
राज्ञो राष्ट्रस्य भङ्गत्वं दुर्भिक्ष स्यान्न संशयः ॥</p>
<p>तज्जनं च परित्यज्य विधिवच्छान्तिमाचरेत् ।<br>
तत्र शान्ति प्रकुर्वीत अकृते बहुदोष भाक् ॥</p>
<p>मण्टपे सुख नास्ये चेत् प्रविष्टे ब्रह्मघातके ।<br>
परराजभयं राज्ञो विराज्यत्वं न संशयः ॥</p>
<p>धनदारादि नाशस्यात् राजभोगस्तथैव च ।<br>
तस्माज्ज्ञात्वेति दोषौघान् तत्क्षणात्तं परित्यजेत् ॥</p>
<p>शान्तिं च विधिवत् कृत्वा महाभूतबलिं हरेत् ।<br>
ब्रह्महा गर्भगेहान्तः प्रविष्टे चेन्महेश्वरि ॥</p>
<p>प्रमादाल्लिङ्गसंस्पर्शे सन्निधानं विनश्यति ।<br>
राज्ञो मृतिर्भवेत्सद्यो राजदानी तथैव च ॥</p>
<p>शत्रुबाधा विराज्यत्वं राजवंशक्षयो भवेत् ।<br>
तस्यामात्यास्सैन्यपाद्याः विनश्यन्ति न संशयः ॥</p>
<p>महामारीभयं नॄणां प्रजानाशो भविष्यति ।<br>
परित्यज्य तदै शू ब्रह्महादि जनान् गुरुः ॥</p>
<p>पुनः शान्तिं प्रकर्तव्या वक्ष्यमाणेन मार्गतः ।<br>
तच्छान्तिं सम्प्रवक्ष्यामि सङ्क्षेपेण कलाधरे ॥</p>
<p>विनायकं समभ्यर्च्य नान्दीकर्म ततः परम् ॥</p>
<p>पुण्याहं वाचयेत्तत्र पवमानादिमन्त्रकैः ।<br>
प्राकारवेशनी देवमष्टोत्तरशतैर्घटैः ॥</p>
<p>सेचयेत्तद्विधानेन न प्राङ्कणे च प्रवेशिते ।<br>
स्नपये द्विशतैः कुम्भैः अष्टायुग्माधिकैः शिवान् ॥</p>
<p>मण्टपे भूसुराभ्ये च सुखशालां प्रवेशिते ।<br>
सहस्रार्धघटैः सिञ्चैः देव देवीं च शाम्भवीम् ॥</p>
<p>लिङ्गगेहं प्रविष्टश्चेल्लिङ्गसंस्पर्शने यदि ।<br>
विधिवद्घटसाहस्रैः साम्बलिङ्गं तवात्मकम् ॥</p>
<p>ततो होमं प्रकुर्वीत मम गायत्रिमन्त्रतः ।<br>
मूलमन्त्रेण घोरेण प्राणमन्त्रेण देशिकः ॥</p>
<p>अयुतार्धार्धाहुतिभिः अयुतार्धाहुतिर्हुनेत् ।<br>
अयुतं मण्टपेनास्यां लिङ्गगेहप्रवेशने ॥</p>
<p>समिदाज्यादिभिर्द्रव्यैः हुनेत् सार्धायुताहुतिः ।<br>
गायत्रीं मूलमन्त्रं च घोरमन्त्रीं नवाक्षरीम् ॥</p>
<p>ब्रह्ममन्त्रं च दिक्पालान् परिवारमनूनपि ।<br>
जपेद्धोमावसानान्तं दशदानं ततः परम् ॥</p>
<p>अन्नदानादिकं दद्यात्तद्दोषशमनाय च ।<br>
भोजयेद्बहुविप्रांश्च प्राकारादि स्थले शुचा ॥</p>
<p>इति श्रीवातुलोत्तरे दुर्गाभेदे नित्यकर्मकाण्डे शिवपार्वतीसंवादे लिङ्गपूजकादि निरूपणं नाम अष्टादश पटलः ।</p>
<h2 id="५६">५६</h2>
<p>महादेव नमस्तुभ्यं महीपति हिता (सुखा)य च ।<br>
नमस्ते जगदाधार नमस्ते फाललोचन ॥</p>
<p>मल्लिङ्गे नैत्तिकं कर्म घटिभेदेन शङ्कर ।<br>
तत्कर्मनिवृतिर्नाम घटिभेदेन विस्तरात् ॥</p>
<p>उषत्कालादि रात्रान्तं गुरुः कालादि मानिनी ।<br>
शृणु वक्ष्ये विशेषेण सम्पद्राज्याभिवृद्धये ॥</p>
<p>उषःकाले कमुत्थाय स्वगुरुं चिन्तयेद्बुधः ।<br>
नमस्ते देवदेवेश सर्वदेवनमस्कृत ॥</p>
<p>लिङ्गसम्पूजकाः के च रथाद्युत्सवकर्मणि ।<br>
आचार्यत्वे च कः श्रेष्ठः के जना स्पर्शका वद ॥</p>
<p>तथैवास्पर्शका देव गर्भागारादि भेदतः ।<br>
तत्र दोषं फलं शान्तिं श्रोतुमिच्छाम्यहं गुरो ॥</p>
<p>श्रीशङ्करः -</p>
<p>शृणु वक्ष्याम्यहं देवि सर्वलोकहिताय च ॥</p>
<p>राज्यकोशाभिवृद्ध्यर्थं रहस्य सुरदुर्लभम् ।<br>
चतुरङ्गबलार्थाय सुभिक्षार्थं मनोहरे ॥</p>
<p>दीक्षावान् सत्कुलीनश्च वेदशास्त्रागमान्वितः ।<br>
वंशवान् तत्त्ववेदी च स द्विजो लिङ्गपूजकः ॥</p>
<p>कुटुम्बी सत्यवादी च लिङ्गर्चनरतः शुचिः ।<br>
लिङ्गसान्निध्यवेत्ता च मितभाषी जितेन्द्रियः ॥</p>
<p>कन्नडलिपि महादेव नमस्तुभ्यं महीपतिसुखाय च ॥</p>
<p>महाजनमुदार्थाय राज्यकोशाभिवृद्धये ।<br>
नमस्ते जदाधारे नमस्ते फाललोचन ॥</p>
<p>मल्लिङ्गे नैत्तिकं कर्म घटिभेदेन शङ्कर ।<br>
तत्कर्मविवृतिर्नाम कथं कर्ममितं शिव ॥</p>
<p>विप्रसङ्ख्यान्दैशिकादि पृथक् तेषां च दक्षिणाम् ।<br>
तत्तन्मन्त्रं तत्पलं च श्रोतुमिच्छाम्यहं वद ॥</p>
<p>शङ्कर उवाच -</p>
<p>त्वल्लिङ्गे नैत्तिकं कर्म घटिभेदेन विस्तरात् ।<br>
उषःकालादि रात्रान्तं गुरुः कालादि मानिनी ॥</p>
<p>शृणु वक्ष्ये विशेषेण सम्पद्राज्याभिवृद्धये ।<br>
उषःकाले समुत्थाय स्वगुरुं चिन्तयेद्बुधः ॥</p>
<p>चारकादि द्विजैस्सार्धं नदीं गत्वारुणोदये ।<br>
शौचाचारविधिं नीत्वा स्नात्वा विप्रगणैस्सह ॥</p>
<p>नाड्याञ्च नव पञ्चाशत् स्वनित्यानि समापयेत् ।<br>
तवालयं समागत्य विप्रबृन्दादिकैस्सह ॥</p>
<p>पालिके प्रार्थयित्वार्यः कवोटोद्घाटनं क्रियात् ।<br>
जयघण्टादि नादेन शङ्खभेर्यादि निस्स्वनैः ॥</p>
<p>सर्ववाद्यरवैस्सार्धं स्तोत्रं गीतं च नर्तनम् ।<br>
वीणीवेणुरवैर्देवि वादयेत्तव बोधने ॥</p>
<p>सम्यक् प्रबोध्य दीपांश्च दीपमन्त्रं वदन् बुधः ।<br>
देशिकानुज्ञया विप्राः लिङ्गं पीठं च तद्गृहम् ॥</p>
<p>संशोध्य क्षालयेयुस्ते सिद्धिसाधनमसूयकैः ।<br>
सम्मार्ज्य वायुबीजेन प्रोक्षणं सौधबीजतः ॥</p>
<p>क्षालनं वारुणास्त्रेण तव मूलेन शैलजे ।<br>
सुखनासिं मण्टपं च वाहनाख्यं च गोपुरम् ॥</p>
<p>सभामण्टपहर्म्यादि परिवारालयादिकम् ।<br>
षष्टिनाड्यां द्विजाद्याश्च वर्णभेदेन चारकाः ॥</p>
<p>तत्र तत्र पृथक् कुर्युः बहिर्द्वारावधि प्रिये ।<br>
तवाग्रे द्वारदेशे च धर्मश्रवण मण्टपे ॥</p>
<p>घटिस्थाने सभाख्ये च परिवार निकेतने ।<br>
रञ्जयेद्रङ्गवाल्याद्यैः रजोभिः पञ्चभिः परम् ॥</p>
<p>नडिका प्रथमादौ तु घटिकापात्रमर्चयेत् ।<br>
तन्यस्त्वा सौरमन्त्रेण वेदघोषादिभि स्वनैः ॥</p>
<p>नदीतोयं समानीय वर्धन्यां योज्य मूलतः ।<br>
स्वशाखोक्त द्विजैस्सार्धं तववन्दनपूर्वकम् ॥</p>
<p>गुरुरन्तः प्रविश्याथ लिङ्गदक्षिण भागके ।<br>
मण्डलानि लिखेदादौ समाराध्य विनायकम् ॥</p>
<p>नान्दी कर्मादि पुण्याहं मूललिङ्गगृहादितः ।<br>
सूपधान्यादि सर्वत्र वापयेद्वरयेद्द्विजान् ॥</p>
<p>गुरुं पितामहं द्रव्यदायकं बिम्बवाहनम् ।<br>
सदस्यं चतुरो वेदघोषकान् पञ्चसूक्तकान् ॥</p>
<p>श्रीरुद्रसेवकन् पञ्च पूजकान् जापकान् तथा ।<br>
प्रदक्षिण कृतस्त्रींश्च नृत्यर्थं त्रीन् जनान् तदा ॥</p>
<p>चारार्थं दशविप्रांश्च पृथक् तन्मूलमन्त्रतः ।<br>
पवमान घटं न्यस्य कुम्भं यष्ट्वा विधानतः ॥</p>
<p>काली घणं(टं) रुद्रकुम्भं यजेत्पञ्च सुधारसान् ।<br>
गव्यकुम्भस्थ गव्येन गव्यमन्त्रमुदीरयेत् ॥</p>
<p>पावमानेन सूक्तेन तद्घटस्थोदकेन च ।<br>
सिञ्चेल्लिङ्गञ्च गङ्गायाः सहस्रैर्नामभिः परम् ॥</p>
<p>यष्ट्वा पञ्चोपचाराद्यैः तव बीजसमन्वितैः ।<br>
सार्धद्विनाड्या दध्यन्नं समर्प्य मनुना तव ॥</p>
<p>ताम्बूलं दापयेद्देव्याः सवत्सागां निरीक्षयेत् ।<br>
पञ्चाङ्गश्रवणं पश्चात् नीराज्यं भ्रामयेत्ततः ॥</p>
<p>मन्त्रैः पुष्पं समभ्यर्च्य पुनः पञ्चामृतैः शिवाम् ।<br>
तैर्मन्त्रैस्सेचयेल्लिङ्गं रुद्रमन्त्रेण तत्परम् ॥</p>
<p>रुद्रसङ्ख्यावृतं रुद्रं त्वदन्तः सेच्य भक्तितः ।<br>
कालीसूक्तेन दुर्गायाः सूक्तेनार्याभिधेन च ॥</p>
<p>शूलिनीसूक्तमन्त्रेण सेचयित्वा पृथक् गुरुः ।<br>
रुद्रकुम्भोदकेनान्ते कालीघटजलेन तु ॥</p>
<p>तवालय चतुर्दिक्षु वेदपारायणादिकम् ।<br>
कालीमनुं च सौरं च नतिकं तर्पणं तदा ॥</p>
<p>दुर्गामनुं च वह्न्यस्त्रं शूलिनिमनुमुत्तमम् ।<br>
जपेत्तवोपहारान्तं पृथक् पल्लवसंयुतम् ॥</p>
<p>प्रदक्षिणं नतिं चैव बलिदानावधि प्रिये ।<br>
कालीमालामनुं पश्चाद्दुर्गामालाभिधं गुरुः ॥</p>
<p>आर्या भगवती मालां तव मालामनुं क्रमात् ।<br>
जपन् सहस्रमर्धं वा शतमष्टोत्तरं तु वा ॥</p>
<p>त्वल्लिङ्गदक्षिणे भागे पश्चिमे वाथ चोत्तरे ।<br>
कोणे कोणान्तराले वा मूलगेहे त्वथापि वा ॥</p>
<p>मण्टपे वाहनाख्ये च पृथङ्मन्त्रान् जपेत् तदा ।<br>
कर्वीत मनुना प्रार्थ्य कालीकल्पोक्तवद्गुरुः ॥</p>
<p>यष्ट्वा तन्नामभिर्लिङ्गं सहस्रैः बीजसंयुतैः ।<br>
दुर्गार्यशूलिनीनां च सहस्रैर्नामभिर्यजेत् ॥</p>
<p>पञ्च पुष्पाञ्जलिर्दत्वा साम्प्रदायोक्तवद्यथा ।<br>
उपचारैष्षोडशभिः तव मूलं जपेच्छतम् ॥</p>
<p>मुद्गान्नं घृतसंयुक्तं सूपशाकरसान्वितम् ।<br>
मधुशर्करया युक्तं बालचूतफलैर्युतम् ॥</p>
<p>पायसं भक्षपानीय लेह्यचोष्यादि संयुतम् ।<br>
पञ्चनाड्यञ्च मूलेन धूपदीपादिकं गुरुः ॥</p>
<p>निवेदयेत्ततो भक्त्या द्वारमाच्छाद्य वस्त्रतः ।<br>
होमगेहं प्रविश्याथ मूलेनाष्टोत्तरं शतम् ॥</p>
<p>हुत्वा सम्पातमादाय तव मूलन् वदन् बुधः ।<br>
प्रक्षाल्य पादावाचम्य घण्टाताडनपूर्वकम् ॥</p>
<p>त्यजेदाच्छादनं पश्चान्निवेद्यानि विसर्जयेत् ।<br>
प्रसन्नार्घ्यां च दत्वान्ते ताम्बूलार्पणमादितः ॥</p>
<p>भ्रामयेद्दीपजालांश्च नीराज्यान्तं च बुद्धिमान् ।<br>
नीरदीपं दर्शयित्वा मन्त्रपुष्पार्चनं ततः ॥</p>
<p>परिवारान् समभ्यर्च्य जयघण्टारवादिकैः ।<br>
भूतानाहूय मूलेन मालामन्त्रेण देशिकः ॥</p>
<p>बलिदानं च षण्णाड्यामुत्सवं च प्रचारयेत् ।<br>
पद्मदीपं समर्च्येशि पादप्रक्षालनादितः ॥</p>
<p>तव बिम्बं प्रविश्यान्तः चन्द्रदीपं प्रदर्शयेत् ।<br>
कर्मजालं समर्प्यान्ते सद्भक्त्या मन्त्रवित्तमः ॥</p>
<p>कर्म सम्पूर्णतावाच्यै कृच्छ्रं दद्यात्परं गुरुः ।<br>
पञ्चोत्तरं षष्टिकर्म प्रातःकाले मयेरितम् ॥</p>
<p>सर्वभोगप्रदं दिव्यं सर्वाघौघविनाशनम् ।<br>
सुभिक्षदं शोकहरं सर्वशत्रुजयप्रदम् ॥</p>
<p>वंशवृद्धिकरं सद्यः कामितार्थप्रदं प्रिये ।</p>
<p>इति श्रीवातुलोत्तरे दुर्गा भेदे नित्यकर्मकाण्डे शिवपार्वतीसंवादे घटिभेदेन दुर्गाः प्रातःकाल नित्यकर्म विवृतिविधाननिरूपणं नाम एकोनविंशति पटलः ।</p>
<h2 id="५७">५७</h2>
<p>मध्याह्न नैमित्तिक कर्म प्रवक्ष्याम्यथ सुन्दरि ।<br>
सङ्गवी सप्तनाड्यादि द्वादशान्तं मनूत्तमः ॥</p>
<p>शुद्धात्मा भूसुरैस्सार्धं स्वनित्यानि समाप्य च ।<br>
देशकालौ च सङ्कीर्त्य तव पुत्रं यजेत्परम् ॥</p>
<p>पुण्याहं वाच्य वरयेदुक्तवद्भूसुरोत्तमान् ।<br>
गुरुं च धनदं चैव सदस्यं सर्वतोऽधिकम् ॥</p>
<p>सेचकान् रुद्रसङ्ख्यांश्च वाहकं वेदवादिकम् ।<br>
सूक्तकान् पूजकान् देवि पृथक् पञ्च द्विजोत्तमान् ॥</p>
<p>मन्त्रपल्लवसंयुक्तान् जापकान् पञ्चविंशतिः ।<br>
प्रदक्षिण जनान् पञ्च नत्यर्थं पञ्च भूसुरान् ॥</p>
<p>धर्मशास्त्र प्रवक्तारं ज्योतिषज्ञं जनप्रिये ।<br>
वरयेत्तव मूलेन कृच्छ्रं दद्यात्स्वशक्तितः ॥</p>
<p>रुद्रसङ्ख्यद्विजैस्सार्धं यष्ट्वा रुद्रघटं पुनः ।<br>
सुधारसैरमाकुम्भं न्यस्त्वा तद्विधिनार्च्य च ॥</p>
<p>लिङ्गं सुधारसैस्सिञ्चेत् ते सर्वे न्यासपूर्वकाः ।<br>
रुद्रमन्त्राम्बदन्तस्थे पृथगैकादशाहुतिः ॥</p>
<p>सेचयित्वा जनैर्लिङ्गं मन्त्रजालान् जपेत् क्रमात् ।<br>
चतुर्वेदान् गेहदिक्षु विदिक्ष्वस्त्रमनून् पुनः ॥</p>
<p>ब्रह्मास्त्रं वारुणास्त्रं च तवास्त्रं चक्रसञ्ज्ञकम् ।<br>
रमामन्त्रं कुमार्याख्यमम्बिका मनुसंयुतम् ॥</p>
<p>नवदुर्गामनुं देवि वाहनाख्यं गणेश्वरम् ।<br>
स्कन्दं च वीरभद्रं च वायुपुत्रमनुं गुरुः ॥</p>
<p>पालिके परिवाराख्यं तव मूलमनुं तदा ।<br>
चण्डीं सप्तशतीं तत्र विवार्णज्ञा द्विजोत्तमाः ॥</p>
<p>तव सङ्ख्याश्च ते प्रोक्ताः साम्प्रदायविदस्तदा ।<br>
रमाकुम्भस्य पूर्वादि परितः परिवेष्टिताः ॥</p>
<p>जपेयुस्तं स्पृशेयुस्ते सेचनान्तं विचक्षणाः ।<br>
नति प्रदक्षिणं चैव दीपान्तं परिवर्तयेत् ॥</p>
<p>धर्मशास्त्र पुराणानि वाचयित्वा तदग्रके ।<br>
रुद्रकुम्भोदकेनान्ते लिङ्गं सेच्य मनूत्तमः ॥</p>
<p>नैवेद्यं विविधं स्थाप्य दीपजालांश्च दर्शयेत् ।<br>
त्रयोदशे च नाड्यादौ सिञ्चेत्पञ्चामृतैः पुनः ॥</p>
<p>पञ्चपुष्पैस्समभ्यर्च्य रमासूक्तेन तत्परम् ।<br>
कुमार्याश्चैव सूक्तेन देवीसूक्तेन मन्त्रवित् ॥</p>
<p>अम्बिकासूक्तमनुना घनसारोदकादिकैः ।<br>
वनाख्यायाश्च सूक्तेन रमाकुम्भोदकेन च ॥</p>
<p>रमानामसहस्राद्यैः कुमारीनामभिस्तदा ।<br>
सहस्रैरम्बिकायाश्च महिषान्तक्याश्चनामभिः ॥</p>
<p>गायत्रीनामभिः पश्चात् सहस्रैः कुसुमाक्षतैः ।<br>
यष्ट्वा सम्प्रार्थ्य बहुधा लिङ्गमुद्रां प्रदर्शयेत् ॥</p>
<p>नैवेद्यं धूपदीपाद्यमर्पयित्वा विधानतः ।<br>
घटिकातिथिसङ्ख्यान्तं भक्त्या पूजां विधाय च ॥</p>
<p>महापूजा प्रकर्तव्या रमाकल्पोक्तवद्गुरुः ।<br>
पूजयेत्सोपचाराद्यैस्तव मूला जना तदा ॥</p>
<p>शाल्यान्नं सूपशाकाद्यं घृतभक्षसमन्वितम् ।<br>
पायसं लेह्य चोष्यादि षड्रसैः संयुतं प्रिये ॥</p>
<p>देवस्यत्वेति मन्त्रेण पुष्पाक्षतजलान्वितः ।<br>
निवेदयेत्ततो देव्यै द्वाराच्छादनपूर्वकम् ॥</p>
<p>पालिके वाहनं यष्ट्वाहविर्दद्यात्स्वनामभिः ।<br>
ब्रह्मणा धनदेनार्यः सदस्येन सदेहवत् ॥</p>
<p>यागभूमिं ततो गत्वा कुण्डे वा स्थण्डिलादिके ।<br>
समिदाज्यैश्च पयसा सर्पिषा चरुणा सह ॥</p>
<p>तव मूलेन जुहुयात् अष्टोत्तरशताहुतिः ।<br>
पूर्णाहुतिं हुनेदन्ते होमकर्म समाप्य च ॥</p>
<p>तच्छेषं च समादाय मूलमन्त्रं वदन् गुरुः ।<br>
लिङ्गग्नेय्यां च निक्षिप्य सम्पाताज्यसमन्वितः ॥</p>
<p>सङ्क्षाल्य हस्तौ पादौ च आचम्य सह भक्तितः ।<br>
घण्टाताडन पूर्वादि द्वारस्याच्छादनं त्यजेत् ॥</p>
<p>नैवेद्यं विसृजेदन्ते तत्र सङ्क्षाल्य तत्परम् ।<br>
प्रसन्नार्घ्यं च ताम्बूलं तत्वार्च्य गुरुराचमेत् ॥</p>
<p>कपिलाङ्गां समानीय प्रदक्षिणवशात्ततः ।<br>
सवत्सां मण्डनैयुक्तां मूलेनाग्रे यजेत्तदा ॥</p>
<p>निरीक्ष्यार्च्य हविर्दत्वा प्रार्थयित्वा विधानतः ।<br>
वेदमङ्गलघोषाद्यैः पञ्चवाद्यरवैस्सह ॥</p>
<p>सद्भक्तैर्गायकाद्यैश्च वन्दिमागधपाटकैः ।<br>
प्रभूत्तमैर्जनैस्सार्धं दीपौघान् भ्रामयेद्गुरुः ॥</p>
<p>धूपं दद्यात्पटाकारं दीपं वृत्तेन भ्रामयेत् ।<br>
त्रिवारं चैकदीपं च पञ्चवारं शराख्यकान् ॥</p>
<p>सप्त शेषाख्यकान् देवि चक्रदीपांस्तथैव च ।<br>
नववारं भौमदीपान् दश नीराजनं ततः ॥</p>
<p>त्रिवारं चैव चन्द्राख्यं तत्तन्मन्त्रान् वदन् बुधः ।<br>
पृथक् सम्भ्रामयेदन्ते मन्त्रपुष्पार्चनान्वितः ॥</p>
<p>परिवारान् समभ्यर्च्य धूपदीपादिकैः परम् ।<br>
भूतानाहूय घण्टाद्यैः नाड्यानष्टादश क्रमात् ॥</p>
<p>द्वारादि बलिपीठान्तं बलिं दद्यात् स्वनामभिः ।<br>
क्षेत्रपाय ततो दत्वा तत्तन्मन्त्रेण देशिकः ॥</p>
<p>तदन्ते चोत्सवं कुर्यादुत्सवान्ते तदग्रके ।<br>
तव बिम्बं परिभ्राम्य पद्मदीपेन सुव्रते ॥</p>
<p>तत्पाङ्कणं प्रविश्याथ निशामन्त्रेण मन्त्रवित् ।<br>
निशातोयं समादाय तव बेरं त्रिशःपुनः ॥</p>
<p>तव मन्त्रं वदन् भ्राम्य विसृजेद्वामगोचरे ।<br>
तव बिम्बं प्रवेश्यान्तः पादप्रक्षालनादितः ॥</p>
<p>लिङ्गस्य दक्षिणे न्यस्त्वा तच्चैतन्यं नियोजयेत् ।<br>
अर्घ्यं दत्वा प्रसन्नार्थं चन्द्रदीपं प्रदर्श्य च ॥</p>
<p>कर्मजालं समर्प्यान्ते तव मूलं जपेच्छतम् ।<br>
पादोदकं तु निर्माल्यं विप्राणां कर्मचारिणाम् ॥</p>
<p>भक्तानां चैव सर्वेषां दद्याद्वाहन दक्षिणे ।<br>
वलभ्यां बन्धयेद्वारं नाड्यं विंशति देशिकः ॥</p>
<p>चतुर्विंशति नाड्यान्त आतिथेयादि भूसुरान् ।<br>
दम्पतिं कन्यकाश्चैव विप्रमुख्यान् नगात्मजे ॥</p>
<p>कृशानन्धांश्च बधिरान् दरिद्रांश्च कुटुम्बिनः ।<br>
अनन्यगतिकांश्चैव भोजयेत्तोष्य भक्तितः ॥</p>
<p>कर्मसप्तति विख्यातं मध्याह्नान्तं नैत्तिकम् ।<br>
सर्वपापहरं दिव्यं राज्यकोशाभिवृद्धिदम् ॥</p>
<p>सर्वरोगहरं सौख्यं तापत्रयविनाशकम् ।<br>
त्रैलोक्यवश्यदं देवि भूपतेर्विभवप्रदम् ॥</p>
<p>देहान्ते तव रूपत्वप्रदं सायुज्यदं प्रिये ।</p>
<p>इति श्रीवातुलोत्तरे दुर्गा भेदे नित्यकर्मकाण्डे शिवपार्वतीसंवादे घटिभेदे नवदुर्गमध्याह्न नित्यकर्मविवृति विधाननिरूपणं नाम विंशतिः पटलः ।</p>
<h2 id="५८">५८</h2>
<p>पगे णो। १८२ इस् मिस्सिन्ग्</p>
<p>सायादि भूरूरात्रान्तं कर्मजालं च नैत्तिकम् ।<br>
प्रवक्ष्यामि नगोद्भूते विस्तराच्छृणु साम्प्रतम् ॥</p>
<p>विप्रोत्तमैश्चारकाद्यैः सार्धं स्नात्वा गुरूत्तमः ।<br>
तव गेहं प्रविश्याथ भेरीशङ्खरवादिभिः ॥</p>
<p>सप्तविंशति नाड्याश्च द्वारबन्धं त्यजेत्पुनः ।<br>
सम्मार्ज्य प्रोक्ष्य गर्भादि सर्वत्र क्षालयेत्तदा ॥</p>
<p>प्राजापत्यादि मन्त्रेण पुण्याहं वाच्य भूसुरान् ।<br>
वरयेद्देशिकादींश्च तव मूलेन सुव्रते ॥</p>
<p>देशिकं धनदं चैव ब्रह्माणं सर्वबोधकम् ।<br>
त्वरिताख्यं रुद्रसङ्ख्यान् बल्यर्थं बिम्बधारकम् ॥</p>
<p>सूक्तार्थ नामपूजार्थं पञ्च पञ्च पृथक् द्विजान् ।<br>
प्रदक्षिणार्थं नत्यर्थं षड्घनान् वरयेत् परम् ॥</p>
<p>धर्मशास्त्रपुराणाय न्यायशास्त्राय चण्डिके ।<br>
द्वौ विप्रौ वरयेत्पश्चाच्चारार्थं दश भूसुरान् ॥</p>
<p>त्वरिताख्यघटं यष्ट्वा शारदाख्यं सुधारसान् ।<br>
समर्च्योक्तविधानेन रुद्रसङ्ख्याद्विजास्तदा ॥</p>
<p>नमो रुद्रेभ्य इत्यादि वदन्ति न्यासपूर्वकम् ।<br>
सिञ्चेत्सुधारसैर्लिङ्गं पुनः शुद्धोदकैर्द्विजाः ॥</p>
<p>तद्घटस्थोदकेनान्ते गुरुस्तद्विधिनार्चयेत् ।<br>
अर्धाम्बिकेशमन्त्रेण सहस्रैर्नामभिः परम् ॥</p>
<p>बहून्यन्तानि नैवेद्यं विविधं भक्षसंयुतम् ।<br>
पायसं सूपशाकाद्यं क्षीरमध्वाज्यसंयुतम् ॥</p>
<p>नाड्यां चैकोनविंशत्यां समर्प्य तव मूलतः ।<br>
दर्शयेद्दीपजालांश्च मन्त्रैः पुष्पार्चनं परम् ॥</p>
<p>ततो गोधूलिकाकाले त्रिंशन्नाड्यावसानके ।<br>
घटियन्त्रं समुद्धार्य तन्मूलमनुना गुरुः ॥</p>
<p>गोसूक्तं प्रवदन् सेच्य समर्चोक्तविधानतः ।<br>
भूषिताङ्गान् समानीय लक्षणैर्वत्ससंयुताम् ॥</p>
<p>गेहं प्रदक्षिणीकृत्य समर्च्योक्त हविर्ददेत् ।<br>
नैवेद्यमर्च्य मूलेन दीपजालां प्रदर्शयेत् ॥</p>
<p>पञ्चपुष्पार्पणान्ता च बलिदीपनतिं तदा ।<br>
पुनः सुधारसैः सिञ्चेद्रात्रिसूक्तेन मन्त्रवित् ॥</p>
<p>चण्डिकायाश्च सूक्तेन वाणीसूक्तेन तत्परम् ।<br>
सूक्तेन भुवनेश्वर्याः लिङ्गं संसेचयेत्पृथक् ॥</p>
<p>वाणीघटोदकेनान्ते सेचयित्वार्चयेत् ततः ।<br>
वाणीकल्पोक्तवन्मन्त्री पूजाकर्म समाचरेत् ॥</p>
<p>पारायणं दिक्षु कुर्यात्पुराण पठनादिकम् ।<br>
विदिङ्मन्त्रन् चण्डिकादि वाणी वागीशसञ्ज्ञकान् ॥</p>
<p>प्रत्यङ्गिरः पञ्चदुर्गां मृत्योस्तुल्यं च सुन्दरीम् ।<br>
रक्षाघ्नं वास्तुमन्त्रं च धारणाख्यां च बालकाम् ॥</p>
<p>इन्द्राक्षीं शिवकवचं तु साध्यनामा सहैव तु ।<br>
नतिं प्रदक्षिणं चैव भूताह्वानान्तमुच्यते ॥</p>
<p>चण्डिकानामभिश्चादौ शारदायाश्च नामभिः ।<br>
सहस्रैर्वाक्यनायक्या ललितानामभिः परम् ॥</p>
<p>सहस्रैश्च पृथक् पूज्य जपेन्मूलमनुं गतम् ।<br>
ततो नाड्या त्रयस्त्रिंशे नैवेद्यं विविधं गुरुः ॥</p>
<p>समर्प्य तव मूलेन दीपौघान् भ्रामयेत्तदा ।<br>
पञ्चपुष्पाणि मूलेन दत्वा नत्वा विधानतः ॥</p>
<p>तदन्ते च महापूजां न्यासजालादि मान्त्रिकः ।<br>
मातृकां गोलकान्यासमध्यन्यासं च पीठकाम् ॥</p>
<p>षोडान्यासादि सर्वाणि विधाय तव मूलतः ।<br>
यष्ट्वा लिङ्गं च बहुभिः पत्रैः पुष्पैस्तिलाक्षतैः ॥</p>
<p>उपचारत्वसङ्ख्यायां धूपदीपसमन्वितम् ।<br>
निवेदयेत्ततो देव्या होमगेहं प्रविश्य च ॥</p>
<p>मूलेन समिदाज्यादि हवि व्रीहीन् पयस्तिलान् ।<br>
दूर्वाग्रं च हुनेदग्नौ शतमष्टोत्तराहुतिः ॥</p>
<p>व्याहृत्या मूलमनुना पुनः पूर्णाहुतिं हुनेत् ।<br>
होमशेषं गवे दत्वा सम्पाताज्यसमन्वितः ॥</p>
<p>प्रक्षालिताङ्घ्री हस्तौ च मन्त्रेणाचमनीयकम् ।<br>
नीत्वा द्वारं च यष्ट्वार्यः तद्वस्त्रं च विसर्जयेत् ॥</p>
<p>हविरुद्वास्य तच्छेषं मुण्डिन्यै च प्रदापयेत् ।<br>
प्रसन्नार्घ्यं च दत्वान्ते ताम्बूलान्यर्प्य भक्तितः ॥</p>
<p>रङ्गपूजा प्रकर्तव्या ध्वजान्तं च विशेषतः ।<br>
पुरान्तं गोपुरान्तं वा गेहद्वारावसानकम् ॥</p>
<p>पार्श्वयोः परितश्चैव बहुदीपान् प्रबोधयेत् ।<br>
बोधयेच्चन्द्रदीपान्तं दीपजालान् विचक्षणः ॥</p>
<p>मन्त्रैः पुष्पं समर्च्य(र्प्या)न्ते परिवारान् यजेत्तदा ।<br>
जयघण्टादिकैर्वाद्यैर्भूतानाहूय मूलतः ॥</p>
<p>अष्टत्रिंशद्गुरुं नाड्यां बलिदानं स्वनामभिः ।<br>
दत्वा समाप्य बल्यन्ते वीणाकाहलनिस्वनैः ॥</p>
<p>पञ्चवाद्यरवैस्सार्धं दुत्सवं बहिरावृतौ ।<br>
नीत्वा बिम्बं चोत्सवान्ते निजभक्तजनैस्सह ॥</p>
<p>चत्वारिंशद्विनाड्यादौ प्रविश्यास्थानमण्टपम् ।<br>
तदन्तरादिभेदेन प्रवक्ष्यामि मनोहरे ॥</p>
<p>देवान्तरं च दीपाख्यं तदन्ते देशिकान्तरम् ।<br>
विप्रान्तरं च दण्डाख्यं पञ्चान्तरमृदाहृतम् ॥</p>
<p>देवान्तरं च देवेशि न्यस्त्वा सम्पूजयेत्पुनः ।<br>
दीपस्तम्भौ च दीपाख्ये तव दक्षिणवामयोः ॥</p>
<p>विन्यसेत्तां देवसघ्यौ दीपपात्रत्रयान्वितौ ।<br>
स गुरोरन्तरे देवि तथैव गुरुवाहकौ ॥</p>
<p>प्रतिष्ठेतां गुरोर्वामे धनदश्च पितामहः ।<br>
ज्योतिषज्ञ सम(द)स्यादि विप्रमुख्या व्यवस्थिताः ॥</p>
<p>तव पृष्ठे गुरोश्शिष्याश्चारा वाहकदक्षिणे ।<br>
पुनर्विप्रान्तरे देवि दक्षिणे वेदपारगाः ॥</p>
<p>बिम्बपृष्ठे जापकाद्याः तद्वामे स्तोत्रवाचकाः ।<br>
तवाग्रे पार्श्वयोश्चैव धर्मशास्त्रप्रबोधकौ ॥</p>
<p>दण्डान्तरे स्वर्णदण्डबिभ्रकौ स्तोत्रवाचकौ ।<br>
व्यवस्थितौ च तद्दक्षे पृष्ठे वामप्रदेशके ॥</p>
<p>व्यवस्थिताः शुचिर्भूताः बलिदीपधरा जनाः ।<br>
दण्डान्तरादधस्थाने तवाग्रे च समस्थले ॥</p>
<p>पञ्चहस्तान्तरं तिर्यग्घित्वा भूमिं सुरेश्वरि ।<br>
तत्पार्श्वयोर्द्वयोर्देवि पङ्क्तिरूपेण वाग्यताः ॥</p>
<p>अर्धहस्तान्तरं मध्ये पङ्क्तिस्थानान्यथाक्रमात् ।<br>
(मम्) ।<br>
नीत्वा पृथक् पृथक् तत्र सेवकादि प्रभेदतः ॥</p>
<p>छत्रकौ वायुपटकौ मङ्गलायुधसंयुतौ ।<br>
दण्डवीजनमर्त्यौ च गायकौ वायुबीजकौ ॥</p>
<p>रूपयौवन सम्पन्न चामरस्त्रीकदम्बकौ ।<br>
ताम्बूलबिभ्रके देवि ताम्बूलोच्छिष्टपात्रके ॥</p>
<p>बिभ्रके जलपात्रे च पुनरादर्शदर्शके ।<br>
बलिदीपधरौ मर्त्यौ पुष्पवृष्टिकरौ नरौ ॥</p>
<p>विप्रोत्तमा दक्षपङ्क्तौ वामपङ्क्तौ नृपादिकाः ।<br>
वाद्यका नाट्यका स्निग्धे गणिका नृत्तवेदिकाः ॥</p>
<p>व्यवस्थिताः पयौः पङ्क्तौ गजाश्वाद्या ध्वजान्विताः ।<br>
भक्ता भटा दर्शकाद्या तयोरग्रे व्यवस्थिता ॥</p>
<p>ततो देवीं समाराध्या चणकैश्च फलादिकैः ।<br>
पक्वैश्च विविधैस्सार्धं धूपदीपायुतं गुरुः ॥</p>
<p>नैवेद्यं चार्पयेत्तस्मात्ताम्बूलं दापयेत्परम् ।<br>
भौमाख्यान् चक्रदीपांश्च पद्मनीराजसञ्ज्ञकम् ॥</p>
<p>हिमान्तं भ्रामयेद्देवीं मनुपुष्पार्चनं ततः ।<br>
सेवाजालं च वेदादि श्रावयेत्प्रार्थनादिकम् ॥</p>
<p>नमस्तुभ्यं महाकालि सिद्धगन्धर्वसेविते ।<br>
राज्ञो राज्याभिवृद्ध्यर्थम् ऋग्गृचं शृणु पार्वति ॥</p>
<p>महालक्ष्मि नमस्तुभ्यं ब्रह्मादि सुरसेविते ।<br>
धनकोशाभिवृद्ध्यर्थं यजुर्वेदमनुं शृणु ॥</p>
<p>सरस्वति नमस्तुभ्यं सर्वदेवगणान्विते ।<br>
कीर्तिकान्ति सुभिक्षार्थं सामगानं शृणु प्रिये ॥</p>
<p>मूर्तित्रयात्मकं देवि नमस्तुभ्यं महेश्वरि ।<br>
अथर्वण ऋचं श्रुत्वा वाञ्छितार्थं प्रयच्छमे ॥</p>
<p>क्रमाद्वेदमनून् श्राव्य पुष्पं दद्यात् पृथक् पृथक् ।<br>
वेदान्ते गायकौ गाने शङ्खनादं तदन्तरे ॥</p>
<p>मौखीचक्रवाद्यानि पञ्चवाद्यानि तत्परम् ।<br>
वादयेद्गतिवाद्यानि नर्तनं भरतोक्ततः ॥</p>
<p>नर्तको मर्दकश्चैव गायको वंशकस्तथा ।<br>
ततो मौरलिकाश्चैते पञ्चाचार्याः प्रकीर्तिताः ॥</p>
<p>रूपयौवनसम्पन्नास्त्री नाट्ये कुशलान्विताः ।<br>
नर्तको मर्दकश्चैव तव दक्षे व्यवस्थितौ ॥</p>
<p>गायको वंशकाख्यश्च वामभागे व्यवस्थितौ ।<br>
अग्रे मौरलिका सौम्ये वादयेन्मुखं तथा ॥</p>
<p>गणिका नर्तनं कुर्युः सर्वलक्षणसंयुताः ।<br>
नर्तनन्ते पद्मदीपान् वक्ष्यमाण विधानतः ॥</p>
<p>स्वर्णदौर्पण ताम्रात्थ दीपपात्राणि कारयेत् ।<br>
तालमानानि वृत्तानि दलाष्टकयुतानि च ॥</p>
<p>कर्णिकाभिः संयुतानि तेषां मध्ये विचक्षणः ।<br>
नवपात्राणि वा सप्त पञ्च त्रीण्येकमेव वा ॥</p>
<p>तेषु दीर्घान् प्रबोध्यान्ते त्रिवारं भ्रामयेत्प्रिये ।<br>
दिवा रात्रौ सहार्चायां गणिका नृत्तलालसाः ॥</p>
<p>गानशास्त्रोक्तमार्गेण भ्रामयेयुः स्त्रिशः परम् ।<br>
दीपान्ते सर्ववाद्यानि वादयेयुश्च वादकाः ॥</p>
<p>चणकादिफलं पक्वं नवधा विभजेत्पुनः ।<br>
तव निर्माल्यदानान्ते देशिकादि प्रभेदतः ॥</p>
<p>एकभागं देशिकाय भागार्धं वाहकाय च ।<br>
द्वौ भागौ विप्रमुख्येभ्यः नृपादिभ्यस्तथैव च ॥</p>
<p>त्रीन् भागान् सेवकादिभ्यः प्रदद्याद्दण्डधारकः ।<br>
अर्धभागं स्वयं गृह्य सेवाजालं समाप्य च ॥</p>
<p>सेवाजालं समन्तेत * * * * * * * * ।</p>
<p>प्रदक्षिणवशात्तत्र मूलमन्त्रं वदन् प्रिये ।<br>
ततो गानेन निश्शब्दैश्शनैर्गेहं तवात्मकम् ॥</p>
<p>चत्वारिंशत्पञ्चनाड्यां बिम्बमन्तः प्रवेश्य च ।<br>
तव बिम्बातु चैततन्य मूललिङ्गे निवेशयेत् ॥</p>
<p>पुनः पञ्चोपचाराद्यैरर्चयित्वा महेश्वरीम् ।<br>
क्षीरान्नं च कशायोत्थं जलताम्बूलसंयुतम् ॥</p>
<p>समर्च्य तव मूलेन नीराज्यं हिमसञ्ज्ञकम् ।<br>
दीपं प्रदर्शयित्वार्यः प्रसन्नार्थं यजेत्वरम् ॥</p>
<p>क्रियान्यूनातिरिक्तार्थं सुविप्राय स्वशक्तितः ।<br>
कृच्छ्रं दत्वा प्रतोष्याथ कर्मजालं समर्पयेत् ॥</p>
<p>भक्तानां परिवाराणां सेवकादि नृणां प्रिये ।<br>
क्पाथोदकं तु निर्माल्यं दद्यात् त्वल्लिङ्गवामके ॥</p>
<p>चत्वारिंशत् सप्तनाड्यां कवाटं बन्धयेद्गुरुः ।<br>
परितो गेहरक्षार्थं शतसङ्ख्यजनाः परम् ॥</p>
<p>वसेयुश्च विनिद्रास्ते गृहं गच्छेन्मनुत्तमः ।<br>
विंशोत्तरं शतं कर्म निशार्धे सम्यगीरितम् ॥</p>
<p>सम्पज्जालप्रदं सौख्यं राज्ञो राज्ञां च वंशदम् ।<br>
नित्यं कालत्रयेप्येवमुक्तं कर्म नगोद्भवे ॥</p>
<p>नियमेनैव यः कुर्यात् कस्यं पुण्यं वदाम्यहम् ।<br>
ऐहिके च बहून् भोगान् सुभिक्षं च जयं यशः ॥</p>
<p>प्राप्नुयात्सार्वभौमत्वं सप्तजन्मस्य संशयः ।<br>
देहान्ते तव रूपत्वं ममत्वं च मनोहरे ॥</p>
<p>रहस्यं तत्र वक्ष्यामि त्रिकाले नाडि भेदतः ।<br>
काले काले प्रकर्तव्यमुक्तं कर्मविचक्षणः ॥</p>
<p>कालातीते निष्फलं स्याद्दुर्भिक्षं राज्यनाशनम् ।<br>
तस्माद् ज्ञात्वा मयोक्तेन नाडी भेदेन पार्वति ॥</p>
<p>काले सम्यग्गुरुः कुर्यात् क्रियाजालमतन्द्रितः ।<br>
सप्तदेवेष्विदं कर्म कर्तव्यं मनुवित्तमः ॥</p>
<p>पृथक् तन्मन्त्रभेदेन क्रियाभेदेन शाम्भवि ।<br>
कर्मपूर्णफलावाप्त्यै राज्ञः श्रेयोऽभिवृद्धये ॥</p>
<p>त्वल्लिङ्गे नित्यकर्मार्थं प्रत्यब्दे दक्षिणां क्रमात् ।<br>
धनदादि प्रवक्ष्यामि सेवकान्तं महेश्वरि ॥</p>
<p>विंशोत्तरशतं निष्कं धनदाय प्रदापयेत् ।<br>
शतनिष्कं देशिकाय कर्मोपद्रविणैस्सह ॥</p>
<p>निष्कसप्ततिकं देवि ब्रह्मणे दापयेत्परम् ।<br>
शतार्धं च सदस्याय सर्वबोधककर्मिणे ॥</p>
<p>चत्वारिंशद्वाहकाय ज्योतिषज्ञाय तत्परम् ।<br>
घटिकास्थापनार्थाय त्रिंशनिष्कं कलाधरे ॥</p>
<p>धर्मशास्त्रपुराणानि वक्तृभ्यां पञ्चविंशति ।<br>
विंशन्निष्कं चतुर्वेदघोषकेभ्यः पृथक् पृथक् ॥</p>
<p>श्रीरुद्रजापकेभ्यश्च निष्कं चैकोनविंशकम् ।<br>
दद्यात्तेषां सेवनार्थं पृथक् दद्यात् प्रभूत्तमः ॥</p>
<p>निष्कं चाष्टादश प्रोक्तं सूक्तकेभ्यः सुरेश्वरि ।<br>
त्वन्नामपूजकेभ्यश्च निष्कमष्टादशं पृथक् ॥</p>
<p>सप्तशत्यादि विप्रेभ्यः निष्कसप्तदश क्रमात् ।<br>
जापकेभ्यः कलासङ्ख्यनिष्कन्दद्याच्च तत्परम् ॥</p>
<p>प्रदक्षिण नमस्कार कृद्भ्यश्च तिथिसङ्ख्यकम् ।<br>
पृथक् कुम्भार्चकेभ्यश्च तद्द्रव्यै सह बुद्धिमान् ॥</p>
<p>निष्कं चतुर्दशं प्रोक्तं चारकेभ्यश्च तत्परम् ।<br>
पृथक् दण्डधराभ्यां च निष्कं द्वादश उच्यते ॥</p>
<p>दशनिष्कं छत्रकेभ्यः पटकेभ्यस्तथैव च ।<br>
दण्डवीजनमर्त्यानां नव निष्कं च दापयेत् ॥</p>
<p>विंशन्निष्कं गायकाभ्यां वीजकाभ्यां नवं पृथक् ।<br>
वारस्त्रीणां चामरादि पृथक् षण्णिष्कमुच्यते ॥</p>
<p>बलिदीपजनेभ्यश्च पञ्चनिष्कं पुनः परम् ।<br>
धूपधूमकराभ्यां च चतुर्निष्कं प्रभूत्तमः ॥</p>
<p>निष्कत्रयं पुष्पवृष्टिकृद्भ्यां दत्वाथ सुन्दरि ।<br>
वन्दिभ्यो मागधेभ्यश्च पाटकेभ्यः पृथक् पृथक् ॥</p>
<p>दशनिष्कं प्रदातव्यं निष्कं सार्धशतं पुनः ।<br>
वाद्यकेभ्यो नृत्तविद्भ्यः पृथक् दद्याच्च वेतनाम् ॥</p>
<p>वैजन्ती बिभृकेभ्यन्त्री निष्कं चैव वल्लभे ।<br>
रक्षकेभ्यो गजाश्वादीन् पृथक् द्वादशसङ्ख्यकान् ॥</p>
<p>द्वारादि पालकेभ्यश्च दद्याच्च मनुसङ्ख्यकम् ।<br>
द्रव्याम्बर धनागार पालकेभ्यस्त्रयोदश ॥</p>
<p>नव निष्कं चातिथेयाद्यन्नकृद्भ्यः प्रदापयेत् ।<br>
परितः परिवाराणामर्चकेभ्यश्चतुर्दश ॥</p>
<p>निष्कं पृथक् प्रदत्वान्ते तोषयेद्बहुधा जनान् ।<br>
त्वद्गेहरक्षकादिभ्यः सप्तनिष्कं नगेश्वरि ॥</p>
<p>सर्वमुक्तं मयादेवि दक्षिणा कर्मचारिणाम् ।<br>
चारादि सेवकादीनां सर्वेषां वेतनं क्रमात् ॥</p>
<p>प्रत्यब्दं नियमानेत्थं दत्वा तोष्य महाजनान् ।<br>
भक्त्या नत्वा नत्यकर्म कर्तव्यमिति वाचयेत् ॥</p>
<p>कर्म न्यूनं न कर्तव्यं काले काले च देशिकः ।<br>
यदि न्यूने तु सम्प्राप्ते राजसम्पत्क्षयो भवेत् ॥</p>
<p>तस्मान्मन्त्री मुहुर्ज्ञात्वा सर्वलोकहिताय च ।<br>
धनधान्यादि वृद्ध्यर्थं सुभिक्षार्थं वरानने ॥</p>
<p>सम्पद्राज्यसमृद्ध्यर्थं सर्वभोगार्थमेव वा ।<br>
न्यूनं विना प्रकर्तव्यं क्रियाजालं नगात्मजे ॥</p>
<p>इति श्रीवातुलोत्तरे दुर्गाभेदे नित्यकर्मकाण्डे शिवपार्वतीसंवादे घटिभेदे नवदुर्गनिशि कर्मविवृतिनिरूपणं नाम एकविंशति पटलः</p>
<h2 id="५९">५९</h2>
<p>देवदेव जगन्नाथ लोकानुग्रहकारक ।<br>
मल्लिङ्गे प्रातरारभ्य नित्यार्चनविधिः श्रुतः ॥</p>
<p>सम्यगुक्तस्त्वया देव सर्वलोकहिताय च ।<br>
इदानीं श्रोतुमिच्छामि काम्यार्थं साधकाय च ॥</p>
<p>नैमित्तिकार्चनविधिः वक्तव्यः परमेश्वर ।</p>
<p>शिवः -</p>
<p>तत्सर्वं तव वक्ष्यामि यत्त्वया परिपृच्छितम् ॥</p>
<p>त्वल्लिङ्गे च विशेषेण काम्यार्थं तव पूजनम् ।<br>
विधानं विस्तराद्देवि शृणुष्वैकाग्रमानसः ॥</p>
<p>सर्ववृद्धिकरं लोके श्रीकरं पुत्रपौत्रदम् ।<br>
अकालमृत्युशमनं शत्रुणां विजयो भवेत् ॥</p>
<p>सर्वव्याधिप्रशमनम् आयुर्वृद्धिकरं नृणाम् ।<br>
साधकानां त्वया देवि कलौ सिध्यति नान्यतः ॥</p>
<p>स्मरणाद्दर्शनाच्चैव त्रयोलोकश्चकम्पिरे ।<br>
भक्त्या सम्पूजिते लिङ्गं त्रैलोक्यं च वशी भवेत् ॥</p>
<p>चिन्तितार्थ प्रदं नॄणां भोगमोक्षप्रदं शिवे ।<br>
तस्मात् सर्वप्रयत्नेन काम्यार्थं तव पूजनम् ॥</p>
<p>कस्यां तिथौ च पूजायां वक्ष्यामि शृणु पार्वति ।<br>
माघे वा फाल्गुने मासे चैत्रे वैशाखमासके ॥</p>
<p>ज्येष्ठमासे चाश्वयुजे कार्तिकेष्टशुभे दिने ।<br>
द्वितीया पञ्चमी चैव अष्टमी नवमी शुभा ॥</p>
<p>दशमी च त्रयोदश्यां चतुर्दश्यां च पौर्णमी ।<br>
सोमो बृहस्पतिः शुक्रः भौमवारे शुभं भवेत् ॥</p>
<p>चन्द्रतारानुकूले च पूजाद्रव्यः समाहरेत् ।<br>
प्रातरुत्थाय विधिवत् नित्यपूजां विधाय च ॥</p>
<p>ब्राह्मणैः सहसंयुक्तः देशिकादि जनैः प्रिये ।<br>
नदीस्नानं प्रकर्तव्यं षट्कोणं बीजपूर्वकम् ॥</p>
<p>लिखत्वा तीर्थमध्ये तु स्नानार्थं तर्पणं चरेत् ।<br>
तव प्रीत्यै च सङ्कल्प्य निमज्जेच्च त्रिवारकम् ॥</p>
<p>धौतवस्त्राम्बरच्छन्नः विभूत्याद्यैरलङ्कृतः ।<br>
मूलमन्त्रं जपेत्तत्र अष्टाविंशतिसङ्ख्यकैः ॥</p>
<p>स्वर्णपात्रादि सम्पूर्य तव मूलेन चण्डिके ।<br>
तत्तीर्थं च समादाय अघमर्षणमन्त्रतः ॥</p>
<p>वेदमङ्गलपाठैश्च नृत्तगीतादि वाद्यकैः ।<br>
देवालयमलङ्कृत्य फलपल्लवतोरणैः ॥</p>
<p>सिञ्चेयुर्गन्धवारिभ्यः स्थलशुद्धिं विधाय च ।<br>
भूषयित्वा गृहं गत्वा वन्दयेत्परमां शिवाम् ॥</p>
<p>नमस्ते देवि कल्याणि वाञ्छितार्थप्रदं शिवे ।<br>
नैमित्तिकस्य पूजार्थम् अनुज्ञां भक्तवत्सले ॥</p>
<p>इति सम्प्रार्थ्य सद्भक्त्या तदग्रे स्थापयेत्फलम् ।<br>
निर्विघ्नार्थं च सम्पूज्य गणेशं च समारभेत् ॥</p>
<p>नान्दीं संवाच्य पुण्याहं द्रव्यशुद्धिं तु कारयेत् ।<br>
कर्मार्थं वरयेत्प्राज्ञः देशिकादि द्विजोत्तमान् ॥</p>
<p>कर्मजालं प्रकर्तव्यं श्रीरुद्रं पावमानकम् ।<br>
लक्ष्मीसूक्तं प्रकर्तव्यं तत्तत्कल्पोक्तमार्गतः ॥</p>
<p>सेचयेत्तव लिङ्गं च पञ्चामृतविधानतः ।<br>
प्रस्थादि द्रोणमानान्तं द्रव्यसङ्ख्यमितीरितम् ॥</p>
<p>विधिना सेचयेन्मन्त्री लिङ्गशुद्धिरिदं भवेत् ।<br>
देवाग्रे चेराभागे च रचये पद्ममुत्तमम् ॥</p>
<p>अष्टोत्तरशतं देवि तदर्धं पञ्चविंशतिः ।<br>
नव द्वादश पञ्चैव स्थापयेत्कुम्भमुत्तमम् ॥</p>
<p>विधिना पूरयेत्पश्चात् रत्नाणीं गन्धवारिभिः ।<br>
क्षीरं च पञ्चगव्यं च कषायं च सुतैलकम् ॥</p>
<p>फलोदकैश्च विविधैः सवस्त्रप्रतिमान्वितैः ।<br>
चतुर्थ्यन्ते च मन्त्रेण देवमावाह्य पूजयेत् ॥</p>
<p>कलामन्त्रैर्मूलमन्त्रै स्पृष्ट्वा जप्य गुरूत्तमः ।<br>
गणेशं क्षेत्रपालं च मृत्युञ्जयनवग्रहम् ॥</p>
<p>अधोरास्त्रं सप्तशतिं नवदुर्गामनुं शिवे ।<br>
तव मूलेन मन्त्रेण सहस्रं सञ्जपेद्गुरुः ॥</p>
<p>प्रदक्षिणनमस्कारं शतमष्टोत्तरं प्रिये ।<br>
कुण्डं वा स्थण्डिलं कुर्याच्चैशभागे विशेषतः ॥</p>
<p>जननाग्निं च संस्थाप्य मूलमन्त्रेण होमयेत् ।<br>
शान्तिदुर्गामनुं पश्चात्तदर्धं जुहुयाद्गुरुः ॥</p>
<p>शतमष्टोत्तरं देवि सहस्रं चोत्तमं भवेत् ।<br>
समिदाज्यं पायसं वा सप्तद्रव्येण होमयेत् ॥</p>
<p>अर्पणं मूलमन्त्रेण सुगन्धपयसाम्बुभिः ।<br>
पूर्णहुतिं ततः कुर्यात् अभिषेकं समाचरेत् ॥</p>
<p>स्नापयेद्घटतोयेन तव लिङ्गं मनूत्तमः ।<br>
स्नानं विचित्रतैलेन सुगन्धेन मनोहरैः ॥</p>
<p>उद्वर्त्य पिष्टचूर्णैश्च निशापूर्णैर्महेश्वरि ।<br>
उष्णोदकेन संस्थाप्य कस्तूरीकुङ्कुमोदकैः ॥</p>
<p>अष्टगन्धं समालिप्य अक्षतांश्च मनोहरान् ।<br>
तिलकं च स कस्तूरी हरिद्राचूर्णमञ्जनैः ॥</p>
<p>पट्टवस्त्रैः स्वर्णयुतैः नवतन्तुसमुद्भवैः ।<br>
वस्त्रद्वयं ततो दद्यात् कञ्चुकं च समर्चयेत् ॥</p>
<p>मुक्तावैडूर्यखचितताटङ्कं भूषणादिभिः ।<br>
सुगन्धपुष्पमालाभिः पूगपुष्पं सर्पयेत् ॥</p>
<p>आवाहनादि सम्पूज्य षोडशैरुपचारकैः ।<br>
सहस्रैर्नामभिः पूज्य प्रणवादि समन्वितैः ॥</p>
<p>बिल्वपत्रैश्च कमलैः द्रोणपुष्पैस्तिलाक्षतैः ।<br>
मल्लिकाद्यैश्च पुष्पैश्च पूजयेन्मन्त्रवित्तमः ॥</p>
<p>तदन्ते स्वर्णजं देवि यथा शक्त्या समर्पयेत् ।<br>
धूपदीपं च नैवेद्यं षड्रसान्नं सभक्षकम् ॥</p>
<p>फलं नानाविधं देवि सूपशाकसमन्वितम् ।<br>
पानीयं च सकर्पूरं ताम्बूलं च समर्पयेत् ॥</p>
<p>नीलाञ्जनं मन्त्रपुष्पं स्तोत्रपाठं गुरूत्तमः ।<br>
बलिदानं ततो दद्यान्नैमित्ये च विशेषतः ॥</p>
<p>ब्राह्मणान् भोजयेद्देवि होमसङ्ख्यान् महेश्वरि ।<br>
दम्पतीन् पूजयेत्पूर्वं नवसङ्ख्यसुवासिनीः ॥</p>
<p>सहस्रं चोत्तमं देवि शतमष्टोत्तरं पृथक् ।<br>
गुरुपत्नीं समायुक्त पतिव्रतधरास्त्रियः ॥</p>
<p>तैलाभ्यङ्गं विधायाथ शुचिर्भूत्वा पृथक् पृथक् ।<br>
तवालयस्य परितः पङ्क्तिरूपं सुपीठके ॥</p>
<p>उपविश्य यथान्यायं गुरुपूजां समाचरेत् ।<br>
मम रूपं च सम्पूज्य तव रूपं समन्वितम् ॥</p>
<p>शिवं शक्तिं समावाह्य पाद्यमाचमनादिकम् ।<br>
वस्त्रालङ्कारकं दद्यादुभयोश्च पृथक् पृथक् ॥</p>
<p>यथाविभवसारेण पूजयित्वा यथाक्रमम् ।<br>
उपायनं ततो दद्यात्परमान्नं सशर्करम् ॥</p>
<p>अपूपं च फलं देवि चण्डिका प्रियतामिति ।<br>
ततः सुवासिनीपूजां कुर्याद्भक्तियुतः प्रिये ॥</p>
<p>आवाहनार्घ्यपाद्यादि पृथक् सहस्रनामभिः ।<br>
शतमष्टोत्तरं वापि नवसङ्ख्यानि पार्वति ॥</p>
<p>तवमष्टोत्तरशतं नवदुर्गांश्च पूजयेत् ।<br>
नामभिश्च चतुर्थ्यन्तैः पृथक् सम्पूज्य दापयेत् ॥</p>
<p>नालिकेरफलं देवि नागवल्लिदलैर्युतम् ।<br>
पूगपुष्पं निशामूलं तण्डुलं कञ्चुकादिभिः ॥</p>
<p>सुवस्त्रं च ददेद्भक्त्या मूलमन्त्रं वदन् गुरुः ।<br>
तव प्रीत्या च दत्वाथ आशिषं प्रतिगृह्य च ॥</p>
<p>भोजयेद्भक्ष भोज्याद्यैः ताम्बूलं च ददत् पृथक् ।<br>
रात्रौ सम्पूजयेत् पश्चात् रङ्गपूजां समाचरेत् ॥</p>
<p>गेहली तोरणाद्येषु दीपमुग्धोदये प्रिये ।<br>
बलिदानं ततो दद्यात् नैमित्ये चाहुतिर्ददेत् ॥</p>
<p>रथे वा शिबिकायां वा वाहने वा विभूषिते ।<br>
उत्सवं च ततः कुर्यात् ग्रामसीमान्तमेव वा ॥</p>
<p>प्रविश्य देवीं सम्पूज्य क्रियाजालं समर्पयेत् ।<br>
ततः प्रात समुत्थाय स्नानसन्ध्यादितर्पणम् ॥</p>
<p>विधाय देवतागारं तव लिङ्गे महेश्वरि ।<br>
सम्पूज्य स्नपयेन्मन्त्री कर्मलोपार्थमम्बिके ॥</p>
<p>तवमष्टोत्तरशतं जपेन्मूलमनुं गुरुः ।<br>
सवत्सां गां ततो दद्यात् दक्षिणां दापयेद्गुरुः ॥</p>
<p>भूरिदानं ततो दद्यात् कृच्छ्रदानं ततः परम् ।<br>
इत्येवं कारयेद्भक्त्या ब्राह्मणश्च नृपोत्तमाः ॥</p>
<p>कामितार्थ प्रदं शीघ्रं सत्यं सत्यं मयोदितम् ।<br>
मनसा चिन्तितं कार्यं पूजयाश्च प्रभावतः ॥</p>
<p>सर्वान् कामानवाप्नोति विधिना पूजिते प्रिये ।<br>
महापूजाविधिः सम्यक् तवस्नेहेन चोदितम् ॥</p>
<p>इति श्रीवातुलोत्तरे दुर्गाभेदे शिवपार्वतीसंवादे नित्यकर्मकाण्डे नैमित्तिकपूजाविधिर्नाम द्वाविंशतिः पटलः ॥</p>
<h2 id="६०">६०</h2>
<p>॥<br>
स्वस्ति ॥</p>
<p>देवी -</p>
<p>देवदेव महादेव सर्वज्ञ करुणानिधे ।<br>
अचिन्यगुण रूपाढ्य शिव सर्वजगत्प्रभो ॥</p>
<p>सप्तकोटिषु मन्त्रेषु प्रतिष्ठाद्युत्सवेषु च ।<br>
वह्निहोमविधिः प्रोक्तः त्वया गुह्यः सदाशिव ॥</p>
<p>पृथक् विधानं वह्नेश्च हवनं च कथं वद ।<br>
किन्निमित्तं कथं होमः किं च द्रव्यं च तत्फलम् ॥</p>
<p>त्वन्मुखाच्छ्रोतुमिच्छामि विस्तरेण वद प्रभो ।</p>
<p>शिवः -</p>
<p>साधु पृष्टं त्वया देवि गुह्याद्गुह्यतमं महत् ॥</p>
<p>अग्निकार्यं सुरश्रेष्ठं सर्वकामफलप्रदम् ।<br>
मम तेजोमयो वह्निः तवरूपं न संशयः ॥</p>
<p>जिंह्वारूपेण नौ देवि तत्तद्द्रव्यं हि भुज्यते ।<br>
अन्यत्र भुज्यते दृष्ट्वा तृप्ति भवेत्प्रिये ॥</p>
<p>एतस्मात्कारणाच्छ्रेष्ठं वह्निहोमं च कारयेत् ।<br>
रहस्यं परमं देवि मुक्तिदं च द्विजन्मना ॥</p>
<p>हव्यदत्तं तु भुञ्जीत यदि श्रेष्ठं द्विजोत्तमः ।<br>
शूद्रत्वं कर्महीनत्वं पतितत्वं न संशयः ॥</p>
<p>सायं प्रतर्नित्यहोमं प्रकुर्वीत द्विजोत्तमः ।<br>
इहापि सुखमाप्नोति अन्ते सामीप्यमीश्वरि ॥</p>
<p>लक्षहोमादि कोट्यन्तं काम्यकर्मणि कारयेत् ।<br>
होमाद्दशांशं तन्मन्त्रजपसङ्ख्या महेश्वरि ॥</p>
<p>शतांशं तर्पणं कुर्यात्सहस्रं कुम्भपूजनम् ।<br>
अयुतं भोजयेद्विप्रान् प्रदक्षिणनमस्कृतिम् ॥</p>
<p>दानानि विविधं दद्यात् गोभुम्यादि विशेषतः ।<br>
इत्थं कुर्याद्विधानज्ञः सर्वमृत्युनिवारणम् ॥</p>
<p>सर्वशान्तिकरं चैव शत्रूणां नाशकारणम् ।<br>
आयुरारोग्यदं देहे देजोबलविवर्धनम् ॥</p>
<p>लक्ष्मीप्रदं विशेषेण सन्तानादि विवर्धनम् ।<br>
तुष्टिदं पुष्टिदं राज्ञां राज्यकोशविवर्धनम् ॥</p>
<p>गजाश्व सैन्यदुर्गादि वृद्धिदं कीर्तिदं तथा ।<br>
दिव्यन्तरिक्षाद्युत्पातदुस्स्वप्नादि विनाशनम् ॥</p>
<p>ग्रहभूतपिशाचादि विनाशनकरं परम् ।<br>
भुक्तिदं मुक्तिदं चैव सर्ववाञ्छाफलप्रदम् ॥</p>
<p>अमुना होमविधिना बहुप्रीति भवेन्मम ।<br>
ब्रह्माद्या मयि सन्तुष्टे तुष्टा देवा न संशयः ॥</p>
<p>इत्थं श्रेष्ठं होमकर्म कलौ सिद्धिप्रदायकम् ।<br>
तस्मात् सर्वप्रयत्नेन कारयेद्धोममर्थवान् ॥</p>
<p>तद्विधानं प्रवक्ष्यामि लक्षहोमविधैः पृथक् ।<br>
तत्कालं तत्स्थलं कुण्डमण्टपादि सलक्षणम् ॥</p>
<p>दिनसङ्ख्यां च तत्कर्मण्याचार्यादींश्च ऋत्विजः ।<br>
होमद्रव्यं तत्फलं च विस्तरेण शृणु प्रिये ॥</p>
<p>कार्तिके मासि कुर्वीत पौर्णम्यादिन्दुवासरे ।<br>
माघमासे कृष्णपक्षे चतुर्दश्यां महेश्वरि ॥</p>
<p>फाल्गुने मासि कुर्वीत अष्टमी दशमी दिने ।<br>
चैत्रे मासि त्रयोदश्यामेकादश्यामथापि वा ॥</p>
<p>वैशाखे च तृतीयायां ज्येष्ठमासि शुभे दिने ।<br>
अन्यत्पुण्यतिथौ मन्त्री ग्रहणे रविसोमयोः ॥</p>
<p>अमौढ्ये नाधिमासे च चन्द्रतारानुकूलके ।<br>
शुभलग्नग्रहयुते दुष्टग्रहविवर्जिते ॥</p>
<p>कर्तुश्चैवानुकूलर्क्षे शुभग्रहनिरीक्षिते ।<br>
एवगुणयुते काले लक्षहोमं च कारयेत् ॥</p>
<p>साम्बलिङ्गशिवक्षेत्रे आरामे पर्वते तटे ।<br>
उद्याने श्रोत्रियागारे सङ्गमे च नदीतटे ॥</p>
<p>अन्यत्पुण्यस्थले देवि होमं कुर्या नृपोत्तमः ।<br>
तत्स्थलं च समावीक्ष्य पूर्वे वह्ने तथैशके ॥</p>
<p>खननादि प्रकुर्वीत शोधयेद्दुष्टवर्जिते ।<br>
चतुरश्रं समं कृत्वा षट्त्रिंशद्धस्तमात्रक ॥</p>
<p>एकविंशति हस्तं वा सप्तोत्तरदश प्रिये ।<br>
तावन्मण्टपविस्तारं यावत्कुण्डमितिर्भवेत् ॥</p>
<p>रत्निमात्रसमुत्सेधं दर्पणोदरसन्निभम् ।<br>
तत्त्रिभागैकभागेन मण्टपस्य महेश्वरि ॥</p>
<p>कुण्डानि रचयेन्मन्त्री नव पञ्चैकमेव वा ।<br>
पूर्वे च चतुरश्रं स्यादाग्नेयां तु भगाकृतिः ॥</p>
<p>अर्धचन्द्रं तु याम्यायां नैर्-ऋत्यां तु त्रिकोणकम् ।<br>
वारुणे वर्तुलाकुण्डं वायव्यां च षडश्रकम् ॥</p>
<p>उत्तरे पद्मकुण्डं तु ईशान्यामष्टकोणकम् ।<br>
ऐन्द्र शाङ्करयोर्मध्ये वृत्तकुण्डं तु कारयेत् ॥</p>
<p>चतुर्दिक्षु च चत्वारि चतुरश्रं तु कारयेत् ।<br>
वृत्तकुण्डं तथैशान्यां पञ्चकुण्डेऽथवा शिवे ॥</p>
<p>कुण्डमेकं च कुर्वीत वृत्तं वा चतुरश्रकम् ।<br>
ईशाने पूर्वभगे वा कल्पयेच्च महेश्वरि ॥</p>
<p>चतुर्हस्तं चैककुण्डं त्रिहस्तं पञ्चकुण्डकम् ।<br>
द्विहस्तं नवकुण्डं च तावं खातप्रमाणतः ॥</p>
<p>विस्तारं तावदूर्ध्वं स्यादूर्ध्वमेखलया सह ।<br>
कुण्डस्य यादृशं रूपं तादृशी मेखला भवेत् ॥</p>
<p>त्रिमेखलं च युक्तं स्यादष्टषट्चतुरङ्गुलैः ।<br>
षड्भिश्चतुर्भिश्च तथा द्विकर त्रिकरस्य तु ॥</p>
<p>मेखलोपरि मध्ये तु योनिः पिप्पलपत्रवत् ।<br>
षडङ्गुलस्य विस्तारा विस्तारार्धं तदूर्ध्वतः ॥</p>
<p>मुष्टेरेवं तथान्येषामङ्गुलाङ्गुलवर्धनात् ।<br>
एकाङ्गुलं समुत्सेधमष्टाङ्गुलसविस्तृतम् ॥</p>
<p>प्रणीता स्थानमेतद्धि ब्रह्मस्थानं तथा भवेत् ।<br>
चतुरश्रं प्रणीतायां ब्रह्मणे पद्ममेव च ॥</p>
<p>इत्थं कुण्डं प्रकल्प्याथ लक्षणेन महेश्वरि ।<br>
स्थण्डिले च न कर्तव्यं देवताशापदं भवेत् ॥</p>
<p>अलक्षणकृतं कुण्डं कुलक्षयकरं भवेत् ।<br>
पूर्वोक्तन विधानेन कुण्डं कुर्याद्विचक्षणः ॥</p>
<p>तन्मध्ये वेदिकां कुर्याद्धस्तमात्रं तदूर्ध्वतः ।<br>
चतुस्तम्भं च तन्मध्ये परितो द्वादश क्रमात् ॥</p>
<p>तद्बहिर्विंशतिस्तम्भाः उन्नतं चाष्ट षट्करैः ।<br>
तद्बहि पञ्चहस्तं स्यात् स्थापये पोतिकादिभिः ॥</p>
<p>एकभौमं त्रिभौमं वा कारयेन्मण्टपं शिवे ।<br>
चतुद्वारसमायुक्तं चतुस्तोरणभूषितम् ॥</p>
<p>प्राग्द्वारे पीतवर्णं च दक्षिणे कृष्णवर्णकम् ।<br>
पश्चिमे रक्तवर्णं च उत्तरे श्वेतवर्णकम् ॥</p>
<p>चक्रत्रिशूलडमरुपद्मनन्दिविचिह्नितम् ।<br>
एवं द्वारं प्रकुर्वीत पूर्वादिक्रमतः प्रिये ॥</p>
<p>चतुर्दिक्षु ध्वजं कुर्यात्पताकास्युर्दिशि स्थिताः ।<br>
दशस्तोध्वजे दण्डः चतुरश्रश्च वृत्तकः ॥</p>
<p>सप्तहस्ताः पताकाःस्युः दीर्घदण्डप्रमाणतः ।<br>
सप्तहस्तध्वजपटः वसना नूतनेन च ॥</p>
<p>तत्तद्वाहनचिह्नानि लेखयेच्छिल्पिना गुरुः ।<br>
विंशत्यङ्गुलविस्ताराः पताका स्युर्महेश्वरि ॥</p>
<p>लोकपालानुवर्णेन वाहनायुधलाञ्छनैः ।<br>
दिग्विदिक्षु प्रकुर्वीत स्थापयेद्विधिना गुरुः ॥</p>
<p>वस्त्रैराच्छादयेस्तुङ्गान् वितान फलशोभितान् ।<br>
द्वारे द्वारे च कुम्भौ द्वौ कुम्भौ तारणमूलकौ ॥</p>
<p>चूतपल्लवशोभाढ्यौ प्रत्येकं कण्ठवाससौ ।<br>
कदलीस्तम्भविन्यासै स्रग्दामा चूतपल्लवैः ॥</p>
<p>शोभयित्वा बहिः पश्चाद्दर्भदाम्ना च वेष्टयेत् ।<br>
एवं मण्टपकुण्डानि कुर्वीत विधिना प्रिये ॥</p>
<p>नवाहं सप्तरात्रं वा पञ्च त्र्येकाहमेव वा ।<br>
लक्षहोमं प्रकुर्वीत उत्तमं मध्यमं भवेत् ॥</p>
<p>अधमं च न कुर्वीत दिनसङ्ख्यविधौ शिवे ।<br>
वपनं स्नानमौनं च शुक्लाम्बरधरः शुचिः ॥</p>
<p>क्षीरान्नभोजनं नित्यं दुस्सङ्गादि विवर्जितः ।<br>
ब्रह्मचर्यव्रतं कुर्यादृत्विग्भिः सह देशिकः ॥</p>
<p>इत्थं दीक्षा प्रकर्तव्या नवरात्रे महेश्वरि ।<br>
त्रिरात्रे चैकरात्रे च दीक्षाकर्म न कारयेत् ॥</p>
<p>यागद्रव्याणि सम्पाद्य होतृभिः जापकान् द्विजान् ।<br>
दीक्षावान् कर्मतत्वज्ञः सत्यवादी जितेन्द्रियः ॥</p>
<p>सपत्नीकान् द्विजश्रेष्ठान् आहूय यजमानकः ।<br>
तैलाभ्यङ्गादिकं कृत्वा आचार्यर्त्विक्समन्वितः ॥</p>
<p>सुतिथौ च सुनिश्चित्य पूर्वोक्तेन महेश्वरि ।<br>
प्रातरुत्थाय विधिवद्दन्तधावनपूर्वकम् ॥</p>
<p>प्रातः स्नानं प्रकुर्वीत आचार्याय द्विजोत्तमैः ।<br>
सन्ध्याकर्म प्रकुर्वीत नित्यकर्म समाप्य च ॥</p>
<p>मृत्तिकास्नानपूर्वं च कुशगोमयवारिणा ।<br>
सर्वघोषसमायुक्तस्तत्तन्मन्त्रेण लेपयेत् ॥</p>
<p>नानामङ्गलवाद्यैश्च वेदघोषैश्च सुक्तकैः ।<br>
स्नानं कृत्वा ततो मन्त्री होमार्थं च द्विजोत्तमैः ॥</p>
<p>धौतवस्त्राम्बरच्छन्नः विभूत्याद्यैरलङ्कृतः ।<br>
देवर्षितर्पणं कृत्वा नमस्कृत्वा दिवाकरम् ॥</p>
<p>ततो देवालयं कृत्वा फलपुष्पसुवर्णकैः ।<br>
ममाग्रे विन्यसेद्देवि यजमानः सुभक्तितः ॥</p>
<p>पञ्चोपचारैरभ्यर्च्य प्रार्थयेच्च कृताञ्जलिः ।<br>
शिवादि सर्वदेवानां सद्यः तुष्टिकरं भवेत् ॥</p>
<p>लक्षहोमं करोमीति स्वामिविज्ञापनं चरेत् ।<br>
इति विज्ञाप्य देवेशं प्रविशेद्यागमण्टपम् ॥</p>
<p>प्रक्षाल्य पाणिपादौ च पूर्वे वा चैशकोणके ।<br>
पद्मपीठं च संस्थाप्य नववस्त्रोपरिन्यसेत् ॥</p>
<p>तस्योपरि न्यसौ * भान् आसनेषूपविश्य च ।<br>
गुरुवन्दनपूर्वादि प्राणायामं समाचरेत् ॥</p>
<p>दिनमुद्दिश्य सङ्कल्प्य यथाविभवविस्तरम् ।<br>
विघ्नेशमर्च्य नान्द्यादि पुण्याहं पञ्चगव्यकम् ॥</p>
<p>मधुपर्कं विधायाथ वरयेद्देशिकादिकान् ।<br>
आचार्यन्धनं देवि ब्रह्माणं च सदस्यकम् ॥</p>
<p>भवादि मूर्तिपानष्टौ होतृभिश्च यथोक्तवत् ।<br>
दिनसङ्ख्यमितान् ज्ञात्वा वरयेच्च पृथक् पृथक् ॥</p>
<p>जपार्थं तु शतार्धं स्याद्वेदपारायणं शिवे ।<br>
षोडश ब्राह्मणः कुर्यात् तर्पणार्थं दश द्विजान् ॥</p>
<p>कुम्भार्चने चैकमेवं नमस्कारप्रदक्षिणे ।<br>
दश विप्रांश्च वरये&quot;रर्चार्थ द्वादश द्विजान् ॥</p>
<p>आचार्यादीन् स्वशाखादि प्रवरप्रोच्य गोत्रकम् ।<br>
शर्माथ वृणुयात्कर्ता श्लोकैरेभिश्च तान् क्रमात् ॥</p>
<p>सर्वकर्मधुरीणस्त्वं शिवतुष्ट्यै द्विजोत्तमः ।<br>
त्वामाहं गुरुमाचार्यमस्मिन् होमविधौ वृणे ॥</p>
<p>कर्तुः प्रतिनिधित्वे तु द्विजमन्यं तदाज्ञया ।<br>
आचार्यो वृणुयादत्र श्लोकेनैव ततोऽमुना ॥</p>
<p>कर्तुः प्रतिनिधित्वेन कर्मकारयितुं द्विज ।<br>
त्वामहं यजमानार्थं तस्मिन् होमविधौ वृणे ॥</p>
<p>यथा चतुर्मुखो ब्रह्मा स्वर्गेलोके पितामह ।<br>
ब्रह्माणं चामहं साक्षात्तस्मिन् होमविधौ वृणे ॥</p>
<p>मन्त्रतन्त्रादिलोपांश्च द्रष्टुं नस्युर्यथा तथा ।<br>
अस्मिन् होमविधौ विप्र सदस्यं त्वामहं वृणे ॥</p>
<p>होमार्थं मूलमन्त्रांश्च तत्तन्मन्त्रं शिवस्य तु ।<br>
ऋत्विजोऽस्मिन् होमविधौ द्विजा युष्मानहं वृणे ॥</p>
<p>तर्पणार्थं च पूजार्थं कलशस्य महेश्वरि ।<br>
मूलमन्त्रजपार्थाय वेदपारायणार्थकम् ॥</p>
<p>प्रदक्षिण प्रणामार्थं द्विजा युष्मानहं वृणे ।<br>
इत्येवं वरणं कृत्वा तेभ्यः पाद्यादिकं ददेत् ॥</p>
<p>पाद्यमर्घ्यं तथाचामं मधुपर्कं तथैव च ।<br>
कुण्डले चाङ्गुलीयादि भूषाश्च विविधा अपि ॥</p>
<p>रुद्राक्षमकुटाद्यैश्च स्वर्णयज्ञोपवीतकैः ।<br>
दुकूलपादुकं देवि छत्रवीजनजामरैः ॥</p>
<p>आचमं जलपात्राणि यागोपकरणानि च ।<br>
फलं स्वर्णं च ताम्बूलं दापयेन्मनुना शिवे ॥</p>
<p>मूलेन मम गायत्र्या पञ्चब्रह्माणुभिस्तथा ।<br>
आचार्याय प्रदत्वौवं गन्धाद्यैस्तं समर्पयेत् ॥</p>
<p>एवं ब्रह्म सदस्यादीन् तथैवान्यान् द्विजान् क्रमात् ।<br>
यथा यथोचितं वस्त्रभूषणाद्यैश्च तोषयेत् ॥</p>
<p>अङ्कुरार्पणपूर्वं च मृत्तिकामाहरेत्ततः ।<br>
सद्योङ्कुरं वा कुर्वीत दिनसङ्ख्यमितं शिवे ॥</p>
<p>ध्वजस्थापनपूर्वोक्तं पताकान् स्थापयेत्प्रिये ।<br>
वृषयागं ततः कुर्यात्पताकध्वजदेवताः ॥</p>
<p>सम्पूज्य विधिवन्मन्त्री तत्तन्मन्त्रेण पार्वति ।<br>
पञ्चगव्यं हुनेदन्ते गणेशं च नवग्रहान् ॥</p>
<p>तत्तन्मूलेन होतव्यं तत्तद्द्रव्यं पृथक् पृथक् ।<br>
एतत्कर्म दिवाकाले गुरुः कुर्यान्महेश्वरि ॥</p>
<p>सायं सन्ध्यामुपास्याथ शुचिर्भूत्वा गुरूत्तमः ।<br>
प्रक्षाल्य पाणिपादौ च मूर्तिपाद्यैर्द्विजोत्तमैः ॥</p>
<p>प्रविश्य पश्चिमे द्वारं यागगेहं महेश्वरि ।<br>
अस्त्रदृष्ट्या विलोक्याथ दिक्पतीन् रक्षोणद्यत्तत् ॥</p>
<p>नै-ऋत्यां दिशमासाद्या उपविश्यासने गुरुः ।<br>
गुरुवन्दनपूर्वादि दिशदिग्बन्धनं शिवे ॥</p>
<p>भूतशुद्धिं न्यासजालान् सङ्कल्पं च विधाय च ।<br>
गणेश स्थण्डिले पूज्य सुगन्धकुसुमादिभिः ॥</p>
<p>स्थापयेत्कलशं देवि योजयेत्पञ्चगव्यकैः ।<br>
एकांशकं तु गोमूत्रं गोमयं च तदर्धकम् ॥</p>
<p>सप्तांशकं तु गोक्षीरं त्र्यंशकं तु दधि स्मृतम् ।<br>
आज्यमेकांशमित्येवं सद्योजातादि पञ्चकैः ॥</p>
<p>अस्त्रमन्त्रेण संस्पृष्ट्वा शतमष्टोत्तरं जपेत् ।<br>
पुण्याहं वाचयेत्पश्चादृत्विग्भिः सहितो गुरुः ॥</p>
<p>मण्टपं मार्जयेद्देवि वायुमन्त्रेण देशिकः ।<br>
पालाशपल्लवैर्दर्भैः वह्न्यादीशावसानकम् ॥</p>
<p>मम गायत्रिमन्त्रेण लेपयेद्गोमयाम्भसा ।<br>
अस्त्रमन्त्रं शतावृत्या ततो राजीश्च देशिकः ॥</p>
<p>विकीर्य मार्जयेन्मुष्ट्या मण्टपे मनुवित्तमः ।<br>
प्रक्षाल्यं हस्तौ देवेशि पुष्पाणि दश दिक्षु च ॥</p>
<p>निक्षिप्य मम गायत्र्या चक्रमुद्रां प्रदर्शयेत् ।<br>
ससूत्रदर्भमालां च युक्तं बोधिदुपल्लवैः ॥</p>
<p>अस्त्रमन्त्रशतं जप्त्वा वेष्टयं मण्टपं शिवे ।<br>
अभ्युक्ष्य पञ्चगव्येन मूलमन्त्रेण देशिकः ॥</p>
<p>विकीर्य मार्जनं मन्त्री पुनः पूर्वोक्तमन्त्रतः ।<br>
गन्धतोयेन सम्प्रोक्ष्य गुरुरापः पुनन्त्विति ॥</p>
<p>द्वारपूजन्ततः पश्चादक्षतैः कुसुमादिभिः ।<br>
कैः ।<br>
अस्त्रतोयेन सम्प्रोक्ष्य पूर्वाद्रिक्रमतः प्रिये ॥</p>
<p>शान्ति भूति बलारोग्या सञ्ज्ञाभिस्तोरणे न्यसेत् ।<br>
युग्मात्विदान्यजेदूर्ध्वे शूलेष्वर्कपुरोदितान् ॥</p>
<p>प्रशान्तशिशिरादींश्च प्रत्यूषादि वसूनपि ।<br>
भूर्भुवादिकलोकांश्च सोमभौमादिकान् ग्रहान् ॥</p>
<p>शान्तिर्निद्रानिवृत्तिश्च प्रतिष्ठाद्वारमूर्धनि ।<br>
गणेशं भारतीं लक्ष्मीं सर्वद्वारोपरि न्यसेत् ॥</p>
<p>पूर्वद्वारं समारभ्य शाययोर्दक्षवामयोः ।<br>
नन्द्यादिद्वारपालांश्च गङ्गादिसरितस्तथा ॥</p>
<p>सम्पूज्य तान् चतुर्थ्यन्तान् शिवज्ञां श्रावयेदथा ।<br>
यज्ञस्य रक्षणार्थेन स्थातव्यं महदादरैः ॥</p>
<p>वज्रादीनि पताका स्युः कुमुदादि ध्वजेषु च ।<br>
पूर्वोक्तान् विन्यसेद्देवि सर्वविघ्न भयङ्करान् ॥</p>
<p>द्वारतोरणसम्पूज्य प्रार्थयेनमुना गुरुः ।<br>
मण्टपस्तम्भपूजां च प्रारभे तु ततः प्रिये ॥</p>
<p>अन्तस्तम्भेषु सर्वेषु आधारादि यथाक्रमम् ।<br>
प्रणवादि नमोन्तैश्च धर्मादिषु समर्चयेत् ॥</p>
<p>विद्येशादि घटश्चेषु द्वारतोरणकुम्भकान् ।<br>
यागेश्वरं च दिक्पालान् स्थापयेत्पूजयेत्प्रिये ॥</p>
<p>निष्कं निष्कार्धहेम्ना वा प्रतिमान् विन्यसेद्गुरुः ।<br>
सुवस्त्रं सुफलं न्यस्त्वा प्रार्थयेद्देशिकोत्तमः ॥</p>
<p>भो भो शक्र त्वया स्वस्यां दिशि विघ्नप्रशान्तये ।<br>
सावधानेन यागान्तं स्थातव्यं तु शिवाज्ञया ॥</p>
<p>सर्वेषां लोकपालानाम् अनेकक्रमयोगतः ।<br>
इति विज्ञाप्य दिक्पालान् यागेशं प्रार्थयेत्ततः ॥</p>
<p>शङ्कराय नमस्तुभ्यं विश्वरूपधराय च ।<br>
मया प्रवर्तितश्चायं लक्षहोमः कृते तव ॥</p>
<p>लक्षणीयः त्वयैतर्हि समाप्तिर्यावदस्य हि ।<br>
इति सम्प्रार्थ्य यागेशमक्षतैरवकीर्य च ॥</p>
<p>अतः सम्पूज्य वास्तुं च राक्षोघ्नं वास्तुहोमकम् ।<br>
बलिं च विकिरेद्देवि स्वस्वमन्त्रैर्गुरूत्तमः ॥</p>
<p>ततः प्रतिसरं बध्वा यागार्थं च यथोक्तवत् ।<br>
आचार्यं यजमानं च ब्रह्माणं च सदस्यकम् ॥</p>
<p>मूर्तिपान् तर्पणं देवि यागेशप्रतिमादिषु ।<br>
बध्नीयुरूर्णासूत्रैश्च तन्मन्त्रं च पुरोक्तवत् ॥</p>
<p>वह्निसाधनकं पश्चात् होतृभिः सह देशिकः ।<br>
सूर्यकान्तोद्भवं श्रेष्ठकाष्ठज्ञो मध्यो भवेत् ॥</p>
<p>श्रोत्रियागारजो वह्निरधमः परिकीर्तितः ।<br>
सूर्यकान्तशिलायां वा बोधिवृक्षादिवा शिवे ॥</p>
<p>आदाय मन्तः साराणि कृत्वा मरणिकद्वयम् ।<br>
संयोगः क्रमतः कुर्यात् शिल्पिशास्त्रोक्तमार्गतः ॥</p>
<p>त्रिहस्तरज्जुना वेष्ट्या सुदृढं त्रिगुणीकृतम् ।<br>
गोमयालेपितं भूमिं शतपत्रं सुकर्णिकम् ॥</p>
<p>लिखेत् सम्पूरयेच्चूर्णं पञ्चवर्णं विभेदतः ।<br>
शालिसम्पूरयेत्पीठं द्रोणमात्रं महेश्वरि ॥</p>
<p>अरणिं विन्यसेत्पीठे दर्भदाम्ना च वेष्टयेत् ।<br>
गन्धपुष्पैः समभ्यर्च्य आचार्यो ऋत्विजैः सह ॥</p>
<p>आवयोश्च समावाह्य नैवेद्यान्तं महेश्वरि ।<br>
मूलमन्त्रजपं कुर्यात्पञ्चब्रह्मादि सूक्तकैः ॥</p>
<p>मथित्वा प्रणवेनाग्निः तुषकार्पासकादिभिः ।<br>
करीशं च समायोज्य अग्निजातकणादिकैः ॥</p>
<p>ज्वलयेच्च ततो मन्त्री ताम्रपात्रे शरावके ।<br>
अग्निबीजेन चैतन्यं हृदा संहारमुद्रया ॥</p>
<p>आदाय योजयेद्बिन्दौ पूरकेण ततो हृदि ।<br>
स्थापयेन्मनुना देवि अग्निश्च चितिमन्त्रतः ॥</p>
<p>तेजोरूपमहं वह्निं साक्षाद्ब्रह्मस्वरूपकम् ।<br>
एवं ध्यात्वा ततो मन्त्री सम्पूज्य च हुताशनम् ॥</p>
<p>दापयेद्गुरुणा पश्चात् यजमानाय भक्तितः ।<br>
देवस्यत्वा ततोद्धृत्वा ऋत्विजांश्च ततो ददेत् ॥</p>
<p>रक्षणीयं द्विजः श्रेष्ठाः होमार्थं च महेश्वरि ।<br>
इत्युक्त्वा यजमानाय कृताञ्जलिपुट स्थितः ॥</p>
<p>आचर्यं पूजयेद्दत्वा शय्यावाहनभूषणैः ।<br>
धेनुश्च ऋत्विजां दद्यात् अथवा वाससीं ददेत् ॥</p>
<p>इत्थं दत्वा तु देवेशि वह्निः सुप्रीतदो भवेत् ।<br>
ततो जागरणं पश्चात् वेदपाठं द्विजोत्तमैः ॥</p>
<p>इत्थं कृत्वा तु देवेशि पुनः सूर्योदयान्तिके ।</p>
<p>इति श्रीवातुलोत्तरे काम्यकाण्डे उमामहेश्वरसंवादे लक्षहोममण्टपादि विधिर्नाम पञ्चचत्वारिंशत्पटलः ।</p>
<h2 id="६१">६१</h2>
<p>अथातः सम्प्रवक्ष्यामि करणानां च लक्षणम् ।<br>
कुण्डशोधनपूर्वं च वह्नेर्जननकर्म च ॥</p>
<p>पात्राणां साधनविधिं क्रमेण शृणु पार्वति ।<br>
आचार्यस्तु शुचिर्भूत्वा कृत्वा चैवाह्निकक्रियाम् ॥</p>
<p>ऋत्विग्भिः सह देवेशि यागगेहं प्रविश्य च ।<br>
सम्पूज्यादौ गणेशानं फलाद्यैस्तोषयेत्ततः ॥</p>
<p>पुण्याहवाचनं कुर्यात् मूर्तिपैश्च द्विजोत्तमैः ।<br>
गत्वा कुण्डान्तिकं मन्त्री विष्टरे पूर्वदिङ्मुखः ॥</p>
<p>उपविश्य समानीय साधनान्युञ्चितानि वै ।<br>
गुरुवन्दनपूर्वादि आत्मशुद्धिं समाचरेत् ॥</p>
<p>ततो जुह्वाङ्गमनुना न्यासजालं विधाय च ।<br>
ततः सम्पूजयेन्मूर्ध्नि स्वगुरून् देशिकोत्तमः ॥</p>
<p>हृत्पद्मे पूजयेद्देवं गणेशानमथोर्चयेत् ।<br>
कुण्डशुद्धिं प्रकुर्वीत वक्ष्यमाणेन वर्त्मना ॥</p>
<p>मूलमन्त्रन् जपन् मन्त्री तत्कुण्डं च समीक्षयेत् ।<br>
अस्त्रमन्त्रेण सन्ताड्य दशदिग्बन्धनं ततः ॥</p>
<p>सम्प्राक्ष्य वर्मणा मन्त्री तारेणखननं शिवे ।<br>
मृत्तिके हन मन्त्रेण उद्धरे मृत्तिकां ततः ॥</p>
<p>पूजयेच्च हृदा मन्त्री समीकृतिदृशाणुना ।<br>
सेचयेदमुना कुर्यात् कुट्टयेदस्त्रमन्त्रतः ॥</p>
<p>मार्जयेत्कवचेनाथ लेपनं हेतिनाणुना ।<br>
कलात्मकं कलाभिस्तु त्रिसूत्रीकरणं शिवे ॥</p>
<p>कवचेनार्चयेन्मन्त्री हृन्मन्त्रेण च पार्वति ।<br>
अस्त्रेण वज्रीकरणं हृन्मन्त्रेण कुशैस्ततः ॥</p>
<p>चतुष्पथं तनुत्रेण तनुयादक्षपाटनम् ।<br>
इत्येते कुण्डसंस्काराः अष्टादश महेश्वरि ॥</p>
<p>चतुरश्रं पुरा कृत्वा कुण्डमध्ये च वालुकैः ।<br>
देवस्यत्वेति मन्त्रेण ह्रादकेन शलाकया ॥</p>
<p>आदाय च लिखेद्रेखां पूर्वाग्रे चोत्तराग्रके ।<br>
तिस्रः पूर्वमुखा रेखास्तद्वत्सौम्यमुखास्तथा ॥</p>
<p>ब्रह्मा वैवस्वतः सोमो मध्ये दक्षिणवामयोः ।<br>
रुद्रो विष्णुश्च शक्रश्च मध्ये पश्चिमपूर्वयोः ॥</p>
<p>ब्रह्मजज्ञानमन्त्रेण नाके मनु यथाक्रमम् ।<br>
षड्रेखां च लिखेन्मन्त्री भूशुद्ध्यर्थमिहेश्वरि ॥</p>
<p>गन्धपुष्पादिभिश्चैव ततो नाम्नैव पूजयेत् ।<br>
ततो यन्त्रं समुद्धृत्य पूर्वाग्रे चोत्तराग्रके ॥</p>
<p>भवत्येकोन पञ्चाशत्पदाद्यन्त्र तदास्फुटम् ।<br>
बहिरीशानकोष्ठादि तन्मध्य च महेश्वरि ॥</p>
<p>मातृकां वर्णसंलेख्य प्रदक्षिण्येन देशिकः ।<br>
तन्मध्येऽष्टदलं पद्मं कर्णिकाकेसरैर्युतम् ॥</p>
<p>विष्टरार्थं सुकूर्चं तु विंशद्दर्भकृतं ततः ।<br>
पीठपूजां च तत्रैव आवाह्य पुरुषं परम् ॥</p>
<p>ततः पार्श्वे महादेव्या चिन्तयेच्च गुरु प्रिये ।<br>
द्विनेत्रां द्विभुजां रम्यां पीनीन्नतपयोधराम् ॥</p>
<p>मुक्ताभरणसंयुक्तां पद्महस्तां सुलोचनाम् ।<br>
शुद्धस्फटिकसङ्काशां रक्तावाहोग्रिभूषिताम् ॥</p>
<p>ऋतुस्नातां सुकूर्चस्थां वागीशस्य च वामके ।<br>
कारणं जगतां देवं सर्वज्ञं सर्वसाक्षिणम् ॥</p>
<p>अनादिनिधनं शुद्धं साक्षाद्ब्रह्मस्वरूपिणम् ।<br>
एवं ध्यात्वा ततो मन्त्री समर्च्य च महेश्वरि ॥</p>
<p>देवदेवौ च सम्पूज्य मूलमन्त्रेण पार्वति ।<br>
पाद्यमर्घ्यादिकं दद्यात् कुङ्कुमं रक्तचन्दनम् ॥</p>
<p>रक्तपद्मानि सम्पूज्य धूपदीपादिकं प्रिये ।<br>
शिवबीजेन तारादि नमोन्तेन ततः परम् ॥</p>
<p>तदेकतां समापन्नां भूवयेत्नं विचिन्तयेत् ।<br>
दर्शयोद्योनि मुद्रां च लिङ्गमुद्रां तथा हृदा ॥</p>
<p>इत्येवं मनसा भाव्या क्रीडार्थं च प्रदर्शयेत् ।<br>
तदा रतिस्त्रयोर्यावत् तावदग्निमथाङ्गुरुः ॥</p>
<p>पाणिना साम्भसा योनिं स मृज्यादस्त्रमन्त्रतः ।<br>
पश्चाद्देवस्य देव्याश्च दद्यादाचमनीयकम् ॥</p>
<p>वध्नीयां गर्भरक्षार्थं दर्भं कङ्कणवत्करे ।<br>
एकीकृत्य त्रदर्भेण बध्नीयान्मूलमन्त्रतः ॥</p>
<p>साधितं च ततो वह्निं भस्मधूमादिवर्जितम् ।<br>
गुरुपत्न्या च ऋत्विग्भ्यम् आदाय च महेश्वरि ॥</p>
<p>कुण्डयोनौ प्रविन्यस्य देवस्यत्वेति मन्त्रतः ।<br>
वह्निबीजजपन् मन्त्री क्रव्यादाशं परित्यजेत् ॥</p>
<p>अस्त्रमन्त्रेण सम्प्रोक्ष्य दक्षद्रुष्पादि वीक्षणैः ।<br>
शोषदाहप्रवनानि ततन्मन्त्रेण पार्वति ॥</p>
<p>अकुञ्चनं ततो दीप्तं बहिः पिङ्गलया गुरुः ।<br>
व्यवर्गस्य द्वितीया तु बिन्दुना भूषितं च यत् ॥</p>
<p>वह्निबीजमिदं प्रोक्तं त्रिवारं च समुच्चरन् ।<br>
बिभाव्य निर्गतं तत्र योजयेदान्तरा * नम् ॥</p>
<p>स्पृष्ट्वा दर्भद्वयेनैव जप्त्वा तारेण चाष्टशः ।<br>
धेनुमुद्रां प्रदृश्याथ रक्षयेदस्त्रमन्त्रतः ॥</p>
<p>अवकुण्ठ्य तनुत्रेण मूलमन्त्रेण पार्वति ।<br>
पञ्चोपचारैरभ्यर्च्य जानुयुग्मं * * * ॥</p>
<p>कुण्डोर्ध्वं त्रिः परिभ्राम्य मूलमन्त्रमनुस्मरन् ।<br>
तन्मध्ये विन्यसेदग्निम् आत्मनोऽभिमुखं गुरुः ॥</p>
<p>सम्प्रोक्ष्य काष्ठशिरसा निक्षिपेच्च महेश्वरि ।<br>
चित्पि&quot;गलं च मनुना ज्वलयेदनलं शनैः ॥</p>
<p>व्यजनं धमनीं वाथ प्रणयेन्मन्त्रवित्तमः ।<br>
अग्निं प्रज्वलितं वन्दे मनुनानेन प्राञ्जलिः ॥</p>
<p>प्रार्थयित्वाप्युपस्थाय गुरुस्तन्मुपसीदतु ।<br>
गुरुवन्दन पूर्वं च दश दिग्बन्धनं ततः ॥</p>
<p>ततो न्यासं विधायाथ कृशानो मनुभिर्न्यसेत् ।<br>
जिंहाङ्गमूर्तिमनुभिः हिरण्यादि यथाक्रमम् ॥</p>
<p>लिङ्गेपाने तथा मूर्ध्नि वदने च गुरूत्तमः ।<br>
नासिकानयनद्वन्द्वे सर्वाङ्गेषु च विन्यसेत् ॥</p>
<p>ऋष्यादिमङ्गविन्यासं हृदयादि न्यसेद्गुरुः ।<br>
जातवेदाः सप्तजिह्वो हव्यवाहनसञ्ज्ञकः ॥</p>
<p>ध्रुवाग्नये पदाद्याश्चन्द्रेणमोन्ताः क्रमादमून् ।<br>
मूर्धांस पार्श्वकट्यादि प्रदक्षिणवशाद्बुधः ॥</p>
<p>इत्थं न्यासं विधायाथ प्राणायामं समाचरेत् ।<br>
पञ्चसङ्ख्य समद्भिश्च साधयेच्च महेश्वरि ॥</p>
<p>ततः सङ्कल्पमुच्चार्य जुहुयाच्च पृथक् पृथक् ।<br>
सद्योजातादिभिर्मन्त्रैः समिद्भिश्च यथाक्रमम् ॥</p>
<p>इध्मबन्धनरज्जूंश्च बध्वा चैकीकृतं प्रिये ।<br>
दक्षिणे च प्रविन्यस्य दर्भमुष्टिं तथोत्तरे ॥</p>
<p>पालाशोदुम्बराश्वत्थ प्लक्षन्यग्रोधजोद्भवः ।<br>
अष्टादश पुनस्तिस्रो कुण्डमानसमुच्छ्रिताः ॥</p>
<p>अष्टोत्तरसहस्रं वा परिस्तरणदर्भकैः ।<br>
षडङ्गुलसुविस्तारं मुष्टिदर्भं शतं गुरुः ॥</p>
<p>रज्जुद्वे तत्वसञ्चैश्च प्रोक्षणी सप्तदर्भकैः ।<br>
प्रणीतार्णवदर्भैश्च द्वादशैर्ब्रह्मकूर्चकम् ॥</p>
<p>स्रुक्स्रुवौ मानुनं सप्त आज्यसंस्कार षट्कुशैः ।<br>
द्वेदर्भे चरुशुद्धिः स्यात् पात्राणां साधनार्थके ॥</p>
<p>शतार्धं च तदर्धं वा कुशकुप्तिविधीयते ।<br>
स्वर्णं वा राजतं वापि ताम्रं वाथ शरावकम् ॥</p>
<p>पूरितप्रस्थमेकं वा तन्यूनं च न कारयेत् ।<br>
स्रुक् स्रुवौ हस्तमात्रौ च शुक्तिमात्रप्रपूरितम् ॥</p>
<p>एतत्पात्राणि सम्पाद्य कालभिन्नानि वर्जयेत् ।<br>
ततः परिसमूह्याग्निं जुष्टेदाहुतिमन्त्रतः ॥</p>
<p>परिषिच्य जलेनाथ अस्त्रमन्त्रेण देशिकैः ।<br>
दिक्परिस्तरणं कुर्यात् देवस्यत्वेति मन्त्रतः ॥</p>
<p>दक्षिणानुत्तरान् देवि नुत्तरानधरान् गुरुः ।<br>
मेखलापरि मध्ये तु विन्यसेच्च यथाक्रमम् ॥</p>
<p>पात्राणां साधयेत् पश्चात् कुण्डस्योत्तर पार्श्वगे ।<br>
भूतले कुशमास्तीर्य प्रणीतां प्रोक्षणां तथा ॥</p>
<p>आज्यपात्रं चरुस्थालीं स्रुक्स्रुवौ कुशमुष्टिकम् ।<br>
इध्मप्रवश्चनं देवि साधयेद्देशिकोत्तमः ॥</p>
<p>द्वन्द्वरूपेण हस्ताभ्यां मन्त्रेणास्मिन्नधोमुखम् ।<br>
अर्घ्योदकेन सम्प्रोक्ष्य दर्शयेदस्त्रमुद्रिकाम् ॥</p>
<p>प्रोक्षणीमन्मुखं कृत्या सुकूर्चं विन्यसेत्ततः ।<br>
जलेरापः पुनन्त्वेति पूरयेद्धेनुमुद्रया ॥</p>
<p>कराभ्यां तत्त्रिरुत्पूय तज्जलैः प्रोक्ष्य चास्त्रतः ।<br>
विध्मं विस्रस्य ग्रन्थिं च वर्मणा च महेश्वरि ॥</p>
<p>पात्राण्येतानि तासुक्ष्य उन्मुखीकृत्य प्रोक्षयेत् ।<br>
दक्षिणे पद्मपीठं च दर्भकूर्चं न्यसेत्ततः ॥</p>
<p>आवाह्य च द्विजश्रेष्ठं भूपतेत्वथ मन्त्रतः ।<br>
अर्वावसोः समावाह्य गन्धपुष्पैः समर्चयेत् ॥</p>
<p>तत्पुरस्तात्प्रणीतानां निधायाद्भिः प्रपूरयेत् ।<br>
ब्रह्मबीजौ मन्त्रेण सिद्धमन्त्रेण पार्वति ॥</p>
<p>आवाह्य वरुणं पश्चाद्ब्रह्माणं च समर्चयेत् ।<br>
दोर्भ्यां नासान्तमुद्धृत्य ब्रह्मणश्चाप्यनुज्ञया ॥</p>
<p>धनेशेश्वरयोर्मध्ये पूर्वपीठं कुशोपरि ।<br>
निधाय दर्भमाच्छाद्य * * * अष्टवारं गुरुः ॥</p>
<p>घृतस्थालीं समादाय प्रोक्षयेदस्त्रमन्त्रतः ।<br>
तत्र गोघृतमापूर्य नेत्रमन्त्रेण वीक्षयेत् ॥</p>
<p>वायव्यां दिशि मास्थाप्य मेखलस्य समीपतः ।<br>
तनुत्रेण च नीराज्यं तदग्नौ निक्षिपेद्गुरुः ॥</p>
<p>पुनर्दर्भद्वये मन्त्री अस्त्रमन्त्रेण पार्वति ।<br>
त्रिवारं दर्शयित्वा तु मनुनाग्नौ विनिक्षिपन् ॥</p>
<p>आदाय योनौ विन्यस्य अङ्गारान् सह योजयेत् ।<br>
दर्भौ प्रादेशमात्रेण मध्ये ग्रन्थियुतेन च ॥</p>
<p>शुक्रमसीति मन्त्रेण वह्निमध्ये च निक्षिपेत् ।<br>
चरुं च श्रपयेत्पश्चात् निर्वपामीति मन्त्रतः ॥</p>
<p>अग्नये वो जुष्टं प्रोक्ष्यामि अग्नये वो जुष्टं निर्वपामिति देवता च प्रधानकम् ।</p>
<p>त्रिवारमिति मुच्चार्य दर्भौ सन्दर्श गामयेत् ।<br>
अभिघार्योत्तरे न्यस्य जननाग्निर्न कर्म च ॥</p>
<p>स्रुक्स्रुवौ शोधयेत्पश्चात् दक्षवामकरद्वये ।<br>
अग्रमध्यममूलेषु कुशयुगस्य शोधयेत् ॥</p>
<p>अग्नौ निष्टप्य सम्मृज्य मूलमन्त्रेण वै त्रिशः ।<br>
एवमेव स्रुचं शोध्य न्यसेत्तत्रैव तान् पुनः ॥</p>
<p>परिधींश्च गृहीत्वाथ वर्मनेत्रासुमन्त्रकैः ।<br>
पश्चिमे दक्षिणे न्यस्य उत्तरे च महेश्वरि ॥</p>
<p>तदूर्ध्वसमिद्धन्यस्य कवचेन द्वयं गुरुः ।<br>
अनुयाजसमित्तत्र प्रणीतोर्ध्वे न्यसेद्गुरुः ॥</p>
<p>पावकं गन्धपुष्पाद्यैः जिंह्वादि परिपूजयेत् ।<br>
लोकपालादिकान् पूज्य कुण्डमेखलदेवताः ॥</p>
<p>ब्राह्मी वज्री तथा चैन्द्री धन्विराक्षी महेश्वरी ।<br>
शबला च तथा वेगा क्रमात्कुण्डानि देवताः ॥</p>
<p>परिधिं परिस्तरणं देवि ब्रह्माणं च यथाक्रमम् ।<br>
वाणीं लक्ष्मीं पार्वतीं च क्रमादावाह्य पूजयेत् ॥</p>
<p>समिधं च ततो हुत्वा परिषेचनमारभेत् ।<br>
अदितेत्यादि मन्त्रेण परितश्च यथाक्रमम् ॥</p>
<p>अग्नये जातवेदाश्च अर्चयेदुक्तमार्गतः ।<br>
ग्राह्यं पञ्चदशेध्मं तु गन्धपुष्पैः समर्चयेत् ॥</p>
<p>प्रश्नीतायामिमां रज्जुं न्यसेद्वलयवत्ततः ।<br>
समित्समूहमाज्येन सम्यगाप्लाव्य देशिकः ॥</p>
<p>द्विशीर्षं चैकहृदयं चतुश्रोत्र द्विनासिकम् ।<br>
आस्यद्वयं च षण्णेत्रं पिङ्गलं सप्तहस्तकम् ॥</p>
<p>त्रिमेखलं त्रिपादं च सप्तजिंह्वाभिरावृतम् ।<br>
चतुशृङ्गं वृषारूढं बलादित्यसमप्रभम् ॥</p>
<p>उपवीतसमायुक्तं जटामकुटमण्डितम् ।<br>
सव्यभागे चतुर्हस्तं त्रिहस्तमपसव्यके ॥</p>
<p>स्रुक्स्रुवौ चाक्षमालां च शक्तिं दक्षिणहस्तके ।<br>
तोमरं व्यजनं चैव घृतपात्रं तु वामके ॥</p>
<p>एवं ध्यात्वा ततो मन्त्री ब्रह्मणोऽनुज्ञया पुरा ।<br>
इध्महोमं ततः पश्चात् स्रुवेणाज्यं हृदाणुना ॥</p>
<p>नाडीसन्धौ तु विज्ञेया वक्त्रोद्घाटनमादरात् ।<br>
दक्षनेत्रेग्नये स्वाहेत्युदरन् जुहुयात् गुरुः ॥</p>
<p>वामतस्त्वाज्यमादाय वह्ने वामविलोपने ।<br>
हृदा जुहोतु सोमाय स्वाहेति च गुरुः प्रिये ॥</p>
<p>मध्यनेत्र ततो वह्ने गृहीत्वा मध्यतो घृतम् ।<br>
अग्नीषोमाभ्यां स्वाहेति सृवन्मन्त्रेण नेत्रतः ॥</p>
<p>घृतमादाय देवेशि दक्षभागाद्धृदाणुना ।<br>
वह्निवक्त्रेऽग्नये स्विष्टकृते स्वाहेति होमयेत् ॥</p>
<p>वह्निमन्त्रं ततो हुत्वा तारव्याहृतिभिस्त्रिशः ।<br>
जिंह्वाङ्गमूर्तिमनुभिः जुहुयाच्च यथाक्रमम् ॥</p>
<p>ऋषि त्रिष्टुभ मन्त्रैर्णैस्सञ्जप्य च गुरु प्रिये ।<br>
आदौ मूलेन सम्पूज्य उपचारैश्च देशिकः ॥</p>
<p>जुहुयात् समिधं पश्चात्तन्मूलमनुवित्तमः ।<br>
अष्टाष्टाज्याहुतिर्हुत्वा क्रमेण च पृथक् पृथक् ॥</p>
<p>गर्भाधानादिकाः कुर्यात् विवाहान्ताः क्रियाः क्रमात् ।<br>
गर्भाधानं पुंसवनं सीमन्तं बलिजातके ॥</p>
<p>स्यान्नामकरणं पश्चादुपनिष्क्रमणं ततः ।<br>
अन्नप्राशनकं चौलमुपनीतं ततो गुरुः ॥</p>
<p>चत्वारि वेदप्रथिता व्रतानि स्नानकर्म च ।<br>
विवाहान्तमिति प्रोक्ताः गर्भाधानादि कर्मणाम् ॥</p>
<p>पश्चात् कर्म करोमीति प्रत्येकं समिधं हुनेत् ।<br>
आज्येन होमयेदन्ते वह्नो पूर्णाहुतिं हुनेत् ॥</p>
<p>ततः सूतकशुद्ध्यर्थं जातकर्मविधौ कृते ।<br>
तत्परिस्तरणादीनि साधनानि परित्यजेत् ॥</p>
<p>सम्प्रोक्ष्य गोमयजलैः तत्कुण्डं च महेश्वरि ।<br>
पूर्ववत्साधनं कुर्याद्यथावदनु देशिकः ॥</p>
<p>जिंह्वामन्त्रैर्मूर्तिमन्त्रैः दशभेदविभेदितैः ।<br>
महागणपतेर्मन्त्रैः पूर्वपूर्वापितैर्हुनेत् ॥</p>
<p>पीठपूज्याथ तद्वह्नौ देवं ध्यात्वा ततो गुरुः ।<br>
उद्दिश्य देवतारूपं यजेत्सावरणादिकैः ॥</p>
<p>सम्मुखीकरणार्थं च पञ्चविंशाहुतिर्हुनेत् ।<br>
देवताह्यतनामैक्यं भावयेन्मूलमन्त्रतः ॥</p>
<p>एकादशाहुतिर्नाडी सन्धानाय हुनेत्ततः ।<br>
एकैकमावृतीनां च देवताभ्यो घृताहुतिः ॥</p>
<p>इत्येवं च गुरुः कुर्यात् वह्नेर्जननकर्मणि ।<br>
न कुर्याच्च हुनेद्धोमं तद्धोमो निष्फलं भवेत् ॥</p>
<p>इति श्रीवातुलोत्तरे उमामहेश्वरसंवादे काम्यकाण्डे अग्निजननविधानं नाम पञ्चचत्वारिः पटलः ।</p>
<h2 id="६२">६२</h2>
<p>अतः परं प्रवक्ष्यामि मूर्तिपैः सहितो गुरुः ।<br>
द्रव्यहोमादि पूर्णान्तं तर्पणं कुम्भपूजनम् ॥</p>
<p>तत्तज्जपं तत्फलं च क्रमेण शृणु पार्वति ।<br>
मण्टपान्तस्थकुम्भेषु मूर्तिपाश्चोपविश्य च ॥</p>
<p>आसनादि विशुद्धिं च न्यासं कुर्यान्महेश्वरि ।<br>
कुण्डशुद्धिं प्रकुर्वीत सद्योजातादि पञ्चकैः ॥</p>
<p>शोधनं क्षालनं चैव शोषणं पालनं तथा ।<br>
अभ्युक्षणं च पञ्चैते स्त्वन्यकुण्डेषु संस्मरैः ॥</p>
<p>आचार्यकुण्डादनलं पूर्वादि विहरेत्ततः ।<br>
अग्निमीलेति मन्त्रेण पूर्वोपस्थाय चानलम् ॥</p>
<p>इषे त्वोर्जेति मन्त्रेणाग्नेयाञ्च न्यसेत्ततः ।<br>
दक्षिणे च त्वमग्नेति उपत्वाग्ने च नैर्-ऋते ॥</p>
<p>वारुणे जातवेदादि वायव्ये व्याहृतिं प्रिये ।<br>
अग्निं दूतं चोत्तरे च अग्निमग्नीति चैशके ॥</p>
<p>विहरेदनलं पश्चात् प्राणायामं समाचरेत् ।<br>
जिंह्वाङ्गमूर्तिन्यासादि ततः सङ्कल्पपूर्वकम् ॥</p>
<p>हुत्वा द्रव्याणि सङ्ख्याभिः देवतानाममोच्चरन् ।<br>
अबाधानादि देवेशि गुरुमूर्तिधरा पृथक् ॥</p>
<p>स्वस्वकुण्डे च तैस्सर्वैरुक्तवत्कारयेत् क्रमात् ।<br>
चरुं विना न कर्तव्यं ब्रूहिता ब्रह्मपक्वकम् ॥</p>
<p>परिधिं च महेशानि मूर्तिपैश्च न कारयेत् ।<br>
भवाद्यं मूर्तिमावाह्य पूजयेत्पीठमन्त्रकैः ॥</p>
<p>एकैकशश्च जुहुयुः जिंह्वादि मनुभिस्तथा ।<br>
ऋत्विजो देशिकाद्याश्च ऋषिच्छन्दांसि मूलतः ॥</p>
<p>पक्वाहुतिं च जुहुयुः पञ्चभिश्चाघृताहुतिम् ।<br>
द्रव्याणामाहुतिं पश्चाज्जुहुयुर्देशिकादिकाः ॥</p>
<p>हृदये वंशशून्यं च उदरे वृष्टिनाशनम् ।<br>
कटौ तु स्थाननाशं च जानुमुच्चाटनं भवेत् ॥</p>
<p>मरणं बाहुमूले तु जिंह्वायां सर्वकामदम् ।<br>
तस्मादग्नेर्विशेषेण जिंह्वायां होममाचरेत् ॥</p>
<p>हुत्वा मुद्रां च देवेशि मृगी हंसी च सूकरी ।<br>
मयूरी कुक्कुटी चैव होमद्रव्यगृहे प्रिये ॥</p>
<p>मुद्राहीनस्तु यो होमः स सर्वो निष्फले भवेत् ।<br>
आज्यं समिद्धविश्चैव गोधूमं सर्षपं शिवे ॥</p>
<p>तिलं च त्रुटिकं लाजान् सक्तुं क्षीरं दश क्रमात् ।<br>
द्विसहस्रं गोघृतं च कुडुपं च महेश्वरि ॥</p>
<p>पालाशी खादिरी वाथ षडङ्गुलसुविस्तृता ।<br>
अनाद्रा वक्रहीना च शोभिता च समिद्भवेत् ॥</p>
<p>शाल्युद्भवैस्तण्डुलैश्च प्रस्थं पञ्चशतं भवेत् ।<br>
हरिद्रासंयुतं पक्वं क्लिष्टदोषादिवर्जितम् ॥</p>
<p>गोधूमादि द्रव्यमन्यत् तदर्धं परिकीर्तितम् ।<br>
क्षालितं शोधितं पात्रे पूरयेन्मूलमन्त्रतः ॥</p>
<p>उद्दिश्यदेवतामन्त्रं प्रणवादि यथाक्रमम् ।<br>
मूलमन्त्रं च जुहुयात् गुरुमूर्ति धराः पृथक् ॥</p>
<p>सहस्रोर्ध्वं पञ्चशतं चाष्टाहुति गुरुं प्रिये ।<br>
प्रधानकुण्डे जुहुयादुद्देश्यत्यागपूर्वकम् ॥</p>
<p>होमयेयुर्मूर्तिपास्ते पृथक् कुण्डाष्टके पुनः ।<br>
सहस्रं त्रिशतं देवि दशसप्त चतुस्तथा ॥</p>
<p>मूर्तिपानां पृथक् होमोदितं प्रतिदिदिनं प्रति ।<br>
पृथक् द्रव्यं लक्षमितं पूर्वाज्यं चापराज्यकम् ॥</p>
<p>उत्तमं च हुनेद्धोमो उद्दिश्य दिवसान्तकम् ।<br>
दश द्रव्याणि वा देवि हुनेर्लक्षं गुरूत्तमः ॥</p>
<p>द्रव्यान्ते होमयेदाज्यं मध्यमं च महेश्वरि ।<br>
सर्वद्रव्यं हुनेर्लक्षम् अधमं परिकीर्तितम् ॥</p>
<p>ततो वै वेदिकामध्ये पञ्चविंशोत्तरं शतम् ।<br>
पदं पूर्वोक्तवत् कुर्यात् पद्ममालिख्य देशिकः ॥</p>
<p>पञ्चवर्णकचूर्णैश्च पूरयेच्च पृथक् पृथक् ।<br>
शालितण्डुलमापूर्य द्रोणार्धं च तदर्धकम् ॥</p>
<p>प्रस्थं प्रस्थं च सर्वेषां प्रधानादि यथाक्रमम् ।<br>
स्वर्णादिकुम्भं सङ्गृह्य पञ्चविंशोत्तरं शतम् ॥</p>
<p>द्रोणवारि धृतं कुम्भं तदर्धं च तदर्धकम् ।<br>
अन्येषां पूरितं प्रस्थं छिन्नभिन्नादि वर्जितम् ॥</p>
<p>क्षालितान् कलशान् देवि अस्त्रमन्त्रेण देशिकः ।<br>
वर्मणा तन्तुनावेष्ट्या धूपैः सन्धूप्य मूलतः ॥</p>
<p>स्थापयेत्कलशं पश्चात् कवचेन महेश्वरि ।<br>
अधोमुखं च कुम्भं च पूजयेच्च कलात्मकम् ॥</p>
<p>अस्त्रमन्त्रेण सम्प्रोक्ष्य कुम्भमुद्धृत्य चोन्मुखम् ।<br>
षट्त्रिंशदर्भकूर्चं च पञ्चविंशतिकुर्चकम् ॥</p>
<p>सप्तविंशति कूर्चं च पञ्च पञ्च यथाक्रमम् ।<br>
दर्भकूर्चं च विन्यस्य पयसा पूरयेद्घटम् ॥</p>
<p>वारिणाभ्यष्टगन्धं च पञ्चगव्यं कुशोदकम् ।<br>
पञ्चामृतं कषायं च पूरयेन्नर्मलोदकम् ॥</p>
<p>नवरत्नं पञ्चरत्नं विन्यसे मातृकादिकान् ।<br>
दशनिष्कं सुवर्णं च प्रधानकलशे न्यसेत् ॥</p>
<p>अष्टविद्येशकुम्भेषु प्रतिमां पञ्चनिष्ककाम् ।<br>
निष्केण प्रतिमां हेम्नां बहिरावरणे न्यसेत् ॥</p>
<p>पणेन हेम्ना प्रतिमामन्येषु कलशेषु च ।<br>
विन्यसेत् प्राणमन्त्रेण औषधानि विनिक्षिपेत् ॥</p>
<p>चूतपल्लवमेतेषु विन्यसे नेत्रमन्त्रतः ।<br>
नालिकेरफल न्यस्त्वा कवचेन महेश्वरि ॥</p>
<p>दुकूलवाससाच्छाद्य अस्त्रमन्त्रेण पार्वति ।<br>
विचित्रैर्नववासोभिः श्वेतवस्त्रैर्यथाक्रमम् ॥</p>
<p>सर्वकुम्भान् समाच्छाद्य कूर्चं शिरसि मन्त्रतः ।<br>
प्राणायामादि विन्यासं पीठपूजां समाचरेत् ॥</p>
<p>कुम्भेष्वावाह्य देवेशान् विद्येशादि यथाक्रमम् ।<br>
सर्वान् देवान् समावाह्य प्र * मावरणादिकान् ॥</p>
<p>पञ्चविंशोत्तरशतम् आवाह्याभ्यर्च्य मान्त्रिकः ।<br>
कलान् सम्पूज्य देवेशि षट्त्रिंशत्तत्वमन्त्रतः ॥</p>
<p>पञ्चब्रह्ममनून् पश्चादुपचारैस्समर्चयेत् ।<br>
दश विप्रांश्च परितो जपेयुर्मूलमन्त्रतः ॥</p>
<p>सहस्रं पञ्चविंशत्या ऋष्यादिन्यासपूर्वकम् ।<br>
चतुरस्त्रं चतुर्दिक्षु गणेशं क्षेत्रपालकम् ॥</p>
<p>दुर्गामनुं च वाणीं च प्रासादं च त्रियम्बकम् ।<br>
भुवनेशीं च वास्तुं च राक्षोघ्नं च नवग्रहान् ॥</p>
<p>श्रीरुद्रं पावमानं च श्रीसूक्तं विष्णुसूक्तकम् ।<br>
भूसूक्तं ब्रह्मसूक्तं च धृतसूक्तमनुं ततः ॥</p>
<p>जपेत् सप्तशतिं देवि परितश्च यथाक्रमम् ।<br>
चतुर्द्वारे चतुर्वेदान् वदेयुर्भूसुरोत्तमान् ॥</p>
<p>तर्पयेत् सौम्यदिग्भागे दशांशं च पयोम्बुभिः ।<br>
दशविप्रांश्चोपविश्य पद्ममालिख्य मण्डले ॥</p>
<p>शालितण्डुलमापूर्य तत्र पात्राणि विन्यसेत् ।<br>
पयसा वारिणापूर्य गन्धपुष्पं च निक्षिपेत् ॥</p>
<p>आवाह्य पूजयेद्देवं तर्पयेत्तिलतण्डुलैः ।<br>
सहस्रं द्विशतं सार्धं मन्त्री मूलाणुना युतः ॥</p>
<p>यावद्धोमावसानान्तं नवं कुर्यान्महेश्वरि ।<br>
होमान्ते स्विष्टकृद्धोमो यदस्येत्यणुना गुरुः ॥</p>
<p>कृत्वानुयाजसमिधं रज्जुं हुत्वा ततः परम् ।<br>
जयादिंश्च ततो हुत्वा प्रायश्चित्ताहुतिं ततः ॥</p>
<p>ततो महाव्याहृतिभिरेकैकां सर्पिषाहुतिः ।<br>
ततः पूर्णाहुतिं देवि ब्रह्माणं च विसृज्य च ॥</p>
<p>हामं समापयेदन्ते बलिदानं समाचरेत् ।<br>
नवपिण्डान् प्रकुर्वीत आज्येन हविषा ततः ॥</p>
<p>गुरुकुण्डादिका न्यस्त्वा काष्ठदीपान् प्रपद्य च ।<br>
वेदिकुम्भान् यजेत् पश्चादाचार्यो यजमानकः ॥</p>
<p>शिष्यमाहूय तत्कुम्भं प्रधानं च महेश्वरि ।<br>
शिरसा धारयेन्मन्त्री वेदमङ्गलविस्वनैः ॥</p>
<p>सर्वान् कुम्भान् समादाय मूर्तिपादि द्विजोत्तमैः ।<br>
प्रदक्षिणवशान्मन्त्री घटमन्तः प्रवेशयेत् ॥</p>
<p>लिङ्गं सम्पूज्य मूलेन प्रधानादि यथाक्रमम् ।<br>
तस्याः सूक्तेन संसिञ्चेत् मूलमन्त्रेण पार्वति ॥</p>
<p>महापूजा प्रकर्तव्या प्रागुक्तेन महेश्वरि ।<br>
सर्वेभ्यश्च बलिं दत्वा तत्सर्वं च समर्पयेत् ॥</p>
<p>सहस्रद्विशतं सार्धं भूसुरान् भोजयेत् प्रिये ।<br>
शाल्यान्नं सघृतं क्षीरसूपशाकस्वादुसमन्वितम् ॥</p>
<p>भक्षं पायससुक्षीरशर्करा मधुसंयुतम् ।<br>
भूक्तेषु तेषु देवेशि ताम्बूलं च प्रदापयेत् ॥</p>
<p>मन्त्राशीर्वचनं ग्राह्यं यजमानेन भक्तितः ।<br>
एवमेव समुद्दिष्टदिनान्तं च दिने दिने ॥</p>
<p>पूर्णाहुतिस्तदन्ते तु कृत्वा चावभृतक्रियाम् ।<br>
विसुज्य कङ्कणं पश्चात् शुद्धस्नानं समाचरेत् ॥</p>
<p>यागगेहं प्रविश्याथ गुरुकुण्डसमीपतः ।<br>
भूसुरेभ्यश्चोपविश्य यजमाने गुरुः प्रिये ॥</p>
<p>गोभूम्यादीनि दानानि छागं च महिषं तथा ।<br>
खड्गं च तिलतैलं चानड्वाहं च दापयेत् ॥</p>
<p>पुष्पं फलं च ताम्बूलं पानीयं शयनादिकम् ।<br>
दध्योदनं यज्ञसूत्रं कन्यादानं महेश्वरि ॥</p>
<p>विजनं पादुकं छत्रं चामरं स्वर्णकुम्भकम् ।<br>
तदन्ते गुप्तदानं च कृच्छ्रं दद्यान्महेश्वरि ॥</p>
<p>भूसुराणां देशिकादि दक्षिणां विधिवद्बुधः ।<br>
पञ्चविंशतिनिष्कं च विजनं वाहनं तथा ॥</p>
<p>छत्रं च चामरं चैव तन्त्रोपकरणैः सह ।<br>
गुप्तदानं च दासं च देशिकाय प्रदापयेत् ॥</p>
<p>तदुक्तं मान्त्रिकायाथ दद्याद्विभवविस्तरम् ।<br>
सप्तं च दशनिष्कं च पर्यङ्कं शय्ययावृतम् ॥</p>
<p>स्वयं गृह्य महेशानि आचार्याय प्रदापयेत् ।<br>
दशनिष्कं सुवस्त्रं च ब्रह्मणे दापयेत् प्रिये ॥</p>
<p>सप्तनिष्कं पादुकं च सदस्याय प्रदापयेत् ।<br>
मूर्तिगानां पञ्चनिष्कं पृथक् दद्याच्च कुण्डलम् ॥</p>
<p>सार्धनिष्कं द्विजातिभ्यः तर्पकेभ्यः पृथक् पृथक् ।<br>
सार्धनिष्कद्वयं वेदघोषकाणां प्रदापयेत् ॥</p>
<p>जापकानां सार्धनिष्कं मूलमन्त्रस्य पार्वति ।<br>
अन्येषां जापकादीनां चाराणां निष्कमुच्यते ॥</p>
<p>प्रदक्षिणकृतां चैव पूजकानां तथैव च ।<br>
दीनान्धबधिरादीनां यथाशक्त्याथ दक्षिणाम् ॥</p>
<p>इति दत्वा क्रमेणैव सम्पूर्णफलमश्नुते ।<br>
उक्तार्धे च फलार्धं स्यादुक्तांशे च फलांशकम् ॥</p>
<p>ज्ञात्वा धर्ममिति प्राज्ञो स्ववंशस्याभिवृद्धये ।<br>
लक्षहोममिमं देवि यः कुर्याच्च नृपोत्तमः ॥</p>
<p>ब्रह्महत्यादि पापघ्नं सर्वमृत्युनिवारणम् ।<br>
सर्वदुःखोपशमनं सर्वदा मङ्गलप्रदम् ॥</p>
<p>सर्वशान्तिकरं ज्ञेयं पुत्रपौत्राभिवृद्धिदम् ।<br>
तुष्टिपुष्टिप्रदं देवि कीर्तिदं कान्ति वृद्धिदम् ॥</p>
<p>आयुर्वृद्धिकरं सौख्यं सर्वत्र विजयं भवेत् ।<br>
भूमिदानेन यत्पुण्यं तत्फलं बहुभिर्मखैः ॥</p>
<p>देहान्ते मम सायुज्यं त्रिस्सप्तकुलसंयुतः ।<br>
कामितार्थफलं शीघ्रं सत्यं सत्यं मयोदितम् ॥</p>
<p>इति श्रीवातुलागमे उमामहेश्वरसंवादे काम्यकाण्डे लक्षहोमविधि कर्मविधिविवर विधानं नाम सप्तचत्वारिंशत् पटलः ॥</p>
<h2 id="६३">६३</h2>
<p>॥<br>
स्वस्ति ॥</p>
<p>यस्मिन् देवे भवेद्देवि नित्यकार्यबलिद्वयम् ।<br>
तदा नैमित्तिके मन्त्री त्रिकालं बलिमाहरेत् ॥</p>
<p>नित्ये वा वर्तमाने तु त्रिकालं बलिकर्मणि ।<br>
तदा नैमित्तिकं कुर्यान्नित्यबल्या सहैव तु ॥</p>
<p>अथवान्यप्रकारेण भवे नैमित्तिके बलिः ।<br>
प्रातरेव विनिर्वत्य बलिं नित्यं महेश्वरि ॥</p>
<p>मध्याह्ने चैव सायाह्ने बलिं नैमित्तिकं हरेत् ।<br>
नित्यमादौ विनिर्वर्त्य बलिं नाडीद्वयात्परम् ॥</p>
<p>नैमित्तिकबलिमन्त्री प्रकुर्यादेवमेव वा ।<br>
काम्ये बलिविधौ देवि विशेषः क्वचिदिष्यते ॥</p>
<p>मध्याह्ने वाथ सायाह्ने कुर्यात्तद्द्वितयेऽपि वा ।<br>
नित्यबल्या सहैवात्र पृथग्वा पूर्व तद्बलिम् ॥</p>
<p>एवं नित्यादिके देवि बलिक्रम इतीरितः ।<br>
परिवारामराणां च सन्तृप्तिर्नित्यकर्मणाम् ॥</p>
<p>परिपूर्णफलावाप्तिर्देवस्य च भवेद्यतः ।<br>
सुखं च सर्वजन्तूनां तस्मान्नित्यं चरेद्बलिम् ॥</p>
<p>ब्रह्मलोकादिलोकेषु संस्थिता ये सुरादिकाः ।<br>
तेषां प्रीतिर्भवेद्येन भूपतेः सर्वसम्पत् ॥</p>
<p>शिवस्यातिप्रियः कुर्यात्तस्मान्नैमित्तिकं बलिम् ।<br>
कर्तुः काम्यफलावाप्तिः सर्वशत्रुनिवारणम् ॥</p>
<p>सर्वशान्तिर्भवेद्येन तस्मात्काम्यबलिं चरेत् ।<br>
पूर्वाह्वे ब्रह्मणः प्रीतिः विष्णोर्मध्यन्दिने भवेत् ॥</p>
<p>सायाह्ने शङ्करस्यैव बलिदानं हि पार्वति ।<br>
सृष्ट्यादि भेदतः कल्प्य बलिःकालत्रये त्रिधा ॥</p>
<p>अत्राधिदेवा विज्ञेया ब्रह्मविष्णुशिवस्तथा ।<br>
द्विवरं च त्रिवारं च चतुर्वारं पृथक् क्रमात् ॥</p>
<p>नित्ये नैमित्तिके काम्ये देवताभ्यो बलिं हरेत् ।</p>
<p>॥<br>
स्वस्ति ॥</p>
<p>अतः परं प्रवक्ष्यामि कालभेदेन साम्प्रतम् ॥</p>
<p>शिवादीनां च देवानां क्रमेण शृणु पार्वति ।<br>
नित्यादि कर्मभेदेषु बलिदानविनिर्णयम् ॥</p>
<p>बलिभुग्देवताश्चापि बलिद्रव्यं तथैव च ।<br>
बलिमन्त्रांश्च बल्युक्तवाद्यानि त्रिविधानि च ॥</p>
<p>इन्द्रादितालगानानां नामान्यत्र वदाम्यहम् ।<br>
तृप्त्यर्थं सर्वदेवानां सुखार्थं सर्वदेहिनाम् ॥</p>
<p>राज्ञां विजय राज्य श्रीपुत्रायुष्यादि वृद्धये ।<br>
सर्वारिष्टनिवृत्त्यै च सर्वलोकहिताय च ॥</p>
<p>बलिदानं प्रकर्तव्यं तस्माद्देवि प्रयत्नतः ।<br>
प्रातःकाले च मध्याह्ने सायाह्ने च क्रमेण वै ॥</p>
<p>बलिदानं प्रकुर्वीत नित्ये नैमित्तिके तथा ।<br>
काम्ये चापि विधौ मन्त्री यथाविधि महेश्वरि ॥</p>
<p>मध्यन्दिने च सायाह्ने नित्यकर्मणि चाथवा ।<br>
बलिं दद्यान्महोत्पाते महास्नपनकर्मणि ॥</p>
<p>प्रायश्चित्ते गुरौ चैव प्रतिष्ठायां विशेषतः ।<br>
महोत्सवादि कालेषु त्रिकालं बलिमाहरेत् ॥</p>
<p>शैवे शास्तरि चैवं स्यात् बलिदानविधिक्रमः ।<br>
दुर्गायां गणनाथे तु बलिन्नित्यादि कर्मसु ॥</p>
<p>मध्याह्ने चैव सायाह्ने कुर्याद्वाचोत्सवादिषु ।<br>
कालत्रये च विष्णौ तु षण्मुखे शङ्कराच्युते ॥</p>
<p>द्विकालं वा त्रिकालं वा नित्यादिषु बलिं हरेत् ।<br>
एवं शिवादि देवानां नित्यनैमित्तिकादिषु ॥</p>
<p>बलिकालविभेदोक्ता बलिदेवान् शृणु प्रिये ।<br>
नन्दी चैव महाकालो गणेशो दक्षिणेश्वरः ॥</p>
<p>शूलपाणिं परशुपाणिं दिक्पालाः ससुराधिपाः ।<br>
ततः परं महानन्दी वीरभद्रो विनायकः ॥</p>
<p>ब्राह्मी माहेश्वरी चैव कौमारी वैष्णवी तथा ।<br>
वाराही च तथेन्द्राणी चामुण्डास्सप्तमातरः ॥</p>
<p>मातरश्च तथा लोका मातरस्सर्वमातरः ।<br>
सर्वमातृगणा लक्ष्मीर्भूचरी खेचरी तथा ॥</p>
<p>शास्ता दुर्गा गुहः श्रीदश्चण्डनाथस्तथैव च ।<br>
तीक्ष्ण दौंष्ट्र मृगास्यौ च गोपुरद्वारपालकौ ॥</p>
<p>भृङ्गी चैव महाकालो भूतनाथो महीधरः ।<br>
पर्वतेशो गुहेशश्च कालपाशकपालिनौ ॥</p>
<p>तदन्त्ये क्षेलपालश्च महापीठे तु तत्परम् ।<br>
भूतिदो दुर्निरीक्षश्च भीमरूपं सुलोचनः ॥</p>
<p>सुमुखश्च सुबाहुश्च कालपाशकपालिनौ ।<br>
अधःपिङ्गलकेशाश्च हरसेनस्तदूर्ध्वतः ॥</p>
<p>एते बलिभुजो नित्ये देवाः शैवे समीरिताः ।<br>
चण्डः प्रचण्डो गरुडोऽनन्तो विघ्नेश्वरः शिवः ॥</p>
<p>दिक्पालवीरभद्रैकदन्तौ ब्राह्म्यादिकस्तथा ।<br>
शास्ता दुर्गा च धनदो विष्।<br>
वक्सेनोऽथ गोपुरे ॥</p>
<p>चक्रपाणिः शङ्खपाणिः श्रीभूमिः परितो बहिः ।<br>
कुमुदः कुमुदाक्षश्च पुण्डरीकोऽथ वामनः ॥</p>
<p>शङ्कुकर्णः सर्पनेत्रः सुमुखःसम्प्रतिष्ठितः ।<br>
क्षेत्रेशोन्त्ये चाथ बलिपीठे किष्कन्धपूर्वकाः ॥</p>
<p>किष्किन्धः शङ्करो भौमो भीमश्च सुकुमारकः ।<br>
ततो बाहुलकश्चैव विजयोऽनन्तविक्रमः ॥</p>
<p>पुनः पिङ्गलकेशाक्षो हरसेनस्तु मध्यतः ।<br>
द्वारादि बलिपीठान्तं बलिदेवा इमे हरौ ॥</p>
<p>चण्डिका चाम्बिको सिंहो दक्षिणे गणपेश्वरौ ।<br>
दिक्पा वीरेश विघ्नेशमातृकाद्याः पुरोदिताः ॥</p>
<p>शास्ता दुर्गा च धनदो मुण्डिनी गोपुरे ततः ।<br>
ह्लादिनी मोहिनी द्वारि विजयन्ती ततः परम् ॥</p>
<p>कात्यायनी बहिरथो काल्याद्या बलि देवताः ।<br>
काली कराली विरजा मन्दरा विन्ध्यवासिनी ॥</p>
<p>सुप्रभा सिंहवक्त्रा च दैत्यमर्दिन्यतः परम् ।<br>
क्षेत्रेशो बलिपीठे तु ब्रह्मघोष्यादि देवताः ॥</p>
<p>ब्रह्मघोषी सुघोषी मा यथेष्टी सुखरागिणी ।<br>
सम्मुखी सुभगा दिक्षु प्रमोदिन्यथ चात्मनि ॥</p>
<p>ब्राह्मी मध्ये चैवमुक्ता दुर्गाया बलि देवताः ।<br>
वज्रपाणिः शक्तिपाणिः सुकुमाराह्वयस्ततः ॥</p>
<p>भद्रसेनः शिखी भास्य दक्षिणामूर्तिलोकपाः ।<br>
मातृशास्त्रम्बिकाःस्कन्दो धनदो धूर्तसेनकाः ॥</p>
<p>अग्निकेतुः सूर्यकेतुः गोपुरद्वारि तद्बहिः ।<br>
देवसेनापतिश्चाग्निनेत्रो दग्धोसिधार्यथ ॥</p>
<p>पाशहस्तां हयः केतुहस्तसञ्ज्ञो गदाधरः ।<br>
ततः शूलविलासिन्यादीशान्यन्तस्तथोपरि ॥</p>
<p>विप्रप्रियोऽथ क्षेत्रेशो बलिपीठे ततः परम् ।<br>
भूतिदाद्यास्तु शैवोक्ता देव अत्रैव चोदिताः ॥</p>
<p>बलि देवा इति प्रोक्ताः स्कन्दस्य परमात्मनः ।<br>
क्षुरिका खड्गपाण्यन्तद्वारपालौ बहिस्तथा ॥</p>
<p>वीरबाहुर्महावीरो नीलाश्मेभास्यशङ्करौ ।<br>
दिक्पालमातरः शास्ता धनदो घोषवांस्तथा ॥</p>
<p>तीक्ष्णश्च तीक्ष्णदन्तश्च गोपुरे परितो बहिः ।<br>
गोप्ता च पिङ्गलाक्षश्च वीरसेनश्च शाम्भवः ॥</p>
<p>त्रिदिक् शूली दक्षभीमरूपा क्षेत्रप एव च ।<br>
वीरबाहुर्महावीरो विद्युद्वासविलासिनौ ॥</p>
<p>तीक्षश्च तीक्ष्णदन्तश्च ताराक्षश्च भवोद्भवः ।<br>
अधः पिङ्गलकेशाक्षः शास्त्रसेनस्तथोपरि ॥</p>
<p>बलिपीठे त्विमे शास्त्र बलिदेवा इतीरिताः ।<br>
वज्रदन्तगजास्यौ च महापाशो विनायकः ॥</p>
<p>शिवदिक्पा मातृशास्तृदुर्गास्कन्दां हयास्ततः ।<br>
कुम्भोदरो गोपुरे तु चण्डविक्रमसञ्ज्ञकः ॥</p>
<p>ततो विघ्नकरो दिक्षु वज्रदन्तो गजास्यकः ।<br>
भीमश्च महिषास्यश्च मेघनादस्तथैव च ॥</p>
<p>विरूपाक्षश्च वरदः सर्वभक्षक एव च ।<br>
तदान्त्यक्षेत्रपालश्च गजवक्त्रादिकस्ततः ॥</p>
<p>गजवक्त्रगणेशाख्यौ ततश्चैव विनायकः ।<br>
चण्डविक्रमको विघ्नकरशूर्पायुमेखलाः ॥</p>
<p>शूर्पकर्णस्ततो नागदन्ती स्याद्रुद्रवक्त्रजः ।<br>
बलिपीठस्य दिक्षु स्युरध उर्ध्वे त्विमे स्मृताः ॥</p>
<p>एवं द्वारादि सम्प्रोक्ता विघ्नेशबलिदेवताः ।<br>
नन्दी चण्ड जयत्सेन विष्वक्सेन वृषास्तथा ॥</p>
<p>गरुडोऽनन्त विघ्नेशौ शिव दिक्पालमातरः ।<br>
शास्ता दुर्गा गुहश्चैव चण्डसेनोऽथ गोपुरे ॥</p>
<p>शूलारिणौ बहिर्दिक्षु नन्दी चैव समन्ततः ।<br>
महाकालां हयः पश्चाद्भूतनाथो महीधरः ॥</p>
<p>कुमुदः कुमुदाक्षश्च पुण्डरीकोऽथ वामनः ।<br>
क्षेत्रपालस्तथैशान्यां बलिपीठे ततः परम् ॥</p>
<p>आयान्तु पाशदाः सर्वे शाङ्करा वैष्णवाश्च ये ।<br>
बलिपीठेऽत्र सन्तुष्टा निवसन्तु यथासुखम् ॥</p>
<p>ओन्नमो युक्पार्षदेभ्य इत्याराध्य बलिं हरेत् ।<br>
इतः परं च शर्वादि बलिद्रव्यं शृणु प्रिये ॥</p>
<p>घृतान्नं बिल्वपत्रं च जातीकुसुममेव च ।<br>
श्रीगन्धं चाक्षतं वारि धूपदीपौ तथैव च ॥</p>
<p>बलिद्रव्यमिदं शैवे दध्यन्नं तुलसी तथा ।<br>
कल्हारकुसुमं रक्तचन्दनाद्यं समीरितम् ॥</p>
<p>अगरुं जम्बुपत्रं च मल्लिकाकुसुमं तथा ।<br>
क्षीरोदनं च दुर्गायामन्यत्सर्वं च पूर्ववत् ॥</p>
<p>स्कन्दे गोरोचनोपेतं गन्धं चैव गुडोदनम् ।<br>
शतपुष्पं च निर्गुण्डी पत्रञ्चापगणाधिपे ॥</p>
<p>कुचन्दनं च मध्वन्नं पुनिपुष्पं तथैव च ।<br>
न्यग्रोधच्छन्दनं वाथ मुद्गान्नं शङ्करच्यते ॥</p>
<p>कर्पूरागरुयुग्गन्धं द्रोणपुष्पं तथैव च ।<br>
अपामार्गदलं प्रोक्तं शास्तर्च्यथ निगद्यते ॥</p>
<p>कृसरान्नं च कर्पूरमिश्रचन्दनमेव च ।<br>
नन्द्यावर्तसुमं बिल्वपत्रं चान्यत् पुरोक्तवत् ॥</p>
<p>देवेषु निखिलेषूक्तद्रव्यालाभेऽथवैषु च ।<br>
शुद्धोदनं वा द्रव्येषु यथालब्धानि केवलम् ॥</p>
<p>गन्धपुष्पाणि पत्राणि भवेयुर्बलिकर्मणि ।<br>
बलिद्रव्यमिति प्रोक्तं बलिमन्त्रान् शृणु प्रिये ॥</p>
<p>ध्यात्वादौ देवमभ्यर्च्य मन्त्री गन्धादि मुद्रिकाः ।<br>
प्रदृश्य तत्तदुक्तैश्च बलिमन्त्रैर्बलिं हरेत् ॥</p>
<p>गन्धं कनिष्ठया पुष्प अङ्गुष्ठाग्रेण देशिकः ।<br>
धूपं दद्याच्च तर्जन्या दीपं मध्यमया तथा ॥</p>
<p>अनामयान्नमित्युक्ता मुद्रागन्धादिकाः क्रमात् ।<br>
ओन्नमोन्तं सवेदादि देवनाम जलं ततः ॥</p>
<p>अर्चयामुच्चरेद्देवं पत्रं पुष्पं तथैव च ।<br>
एवमन्नं वदेन्मन्त्री वह्निजायावसानकम् ॥</p>
<p>पृथक् पृथक् द्वारपादि देवानां च यथाक्रमम् ।<br>
बलिमन्त्रा इमे नित्यविधौ सर्वामरेषु च ॥</p>
<p>सन्ति नैमित्तिकाद्ये तु बलिकर्मणि केनचित् ।<br>
उपस्थानान्नवश्चैव मालामन्त्राः सदां तथा ॥</p>
<p>मनवः पार्षदां चैव मातॄणां तत्र तत्र वै ।<br>
बलिदेवगणाधीशाः केचित्पार्षदादिकाः ॥</p>
<p>नोच्यं तत्र मयोक्तत्वादुत्सवेषु सविस्तरम् ।<br>
बलिमन्त्रा इति प्रोक्ता वाद्यानि शृणु साम्प्रतम् ॥</p>
<p>श्रेष्ठं द्वादशवाद्यं स्या सप्तवाद्यं च मध्यमम् ।<br>
अधमं पञ्चवाद्यं स्या वाद्यानि त्रिविधेति च ॥</p>
<p>भेरीशङ्खमृदङ्गाश्च पणवो मद्दलस्तथा ।<br>
वीणावेणुश्च तालं च कहलं नागवाद्यकम् ॥</p>
<p>यल्लरी कम्बुवाद्यं स्यादेवं द्वादशवाद्यकम् ।<br>
शङ्खो मृदङ्गः पणवो वीणा तालं तथैव च ॥</p>
<p>कहलं दुन्दुभिश्चेति सप्तवाद्यं प्रकीर्तितम् ।<br>
मद्दलश्चैव तालं च तथैव जयघण्टिका ॥</p>
<p>शङ्खश्च कलहञ्चेति पञ्चवाद्यं प्रकीर्तितम् ।<br>
इन्द्रादि तालनामानि प्रोच्यन्तेऽथ यथाक्रमम् ॥</p>
<p>समतालं सुरेशस्य वह्नेर्बन्धापणांह्वयम् ।<br>
याम्यं स्या भृङ्गितालं तु मल्लतालं तु नैर्-ऋतम् ॥</p>
<p>वारुणं नव तालं स्यान्नागतालं तु मारुतम् ।<br>
कौशिकाख्यं तु सौम्यं स्याद्दक्करीशानतालकम् ॥</p>
<p>वृषतालं महोक्षस्य मातॄणां शशितालकम् ।<br>
स्कन्दस्योत्कलतालं स्याद्दौर्गं तटप्रहारकम् ॥</p>
<p>चण्डनाथस्य विषममथगानं समीर्यते ।<br>
प्राच्यां तु गानं गान्धारं कोल्लि चाग्नेयगोचरे ॥</p>
<p>दक्षिणे कौशिकी चैव नटभाषा च नैर्-ऋते ।<br>
वारुणं कामरं गानं कर्कशी वायुगोचरे ॥</p>
<p>तत्तद्रागं चोत्तरे तु शालापाणी च गोचरे ।<br>
एवं तालानि गानानि नित्ये बल्युत्सवे विधौ ॥</p>
<p>नित्यमूर्तिं भ्रामयेत्तु यदा नैमित्तिकादिके ।<br>
नैमित्तिक्या सहैवैनां बलिमूर्त्या गुरुस्स्तदा ॥</p>
<p>असुराजेन संयुक्तामन्तलिङ्गेन चाथवा ।</p>
<p>इति परमेश्वरतन्त्रे अष्टत्रिंशत्पटलः ॥</p>
<h2 id="६४">६४</h2>
<p>ओङ्कारं भुवनेश्वरीं क्षितिपारं गोरोचनाढ्यम् वन्दे द्वाकारं तु विरूढसम्पुरं पदम् ।</p>
<p>नित्योत्सवाय बेराणि कल्पितानि वधूनि चेत् ।<br>
तदर्धं कल्पयेत्तेषु यथेष्टं बेरमुन्नतम् ॥</p>
<p>एककालं द्विकालं वा त्रिचतुःपञ्चकालम् ।<br>
षट् सप्तवसुकालं वा सर्वदा चार्चयेच्छिवाम् ॥</p>
<p>नित्येत्वेवं समादिष्टसर्वाभीष्टफलप्रदा ।<br>
प्रातःकाले तु मध्याह्ने सायाह्ने यदि पार्वति ॥</p>
<p>बलिकर्मणि हीने तु प्रायश्चित्तं समाचरेत् ।<br>
पुण्याहं वाचयित्वा तु नान्दीकर्म विधाय च ॥</p>
<p>अघोरास्त्रेण वङ्कुर्यादष्टोत्तरशतं तथा ।<br>
पञ्चब्रह्मषडङ्गैश्च होमं कुर्याद्यथा विधि ॥</p>
<p>स्नापयेत्कलशैर्देवं पञ्चभिर्नवभिस्तु वा ।<br>
देवं सावरणं पूज्या निवेद्यं मधुरं ददेत् ॥</p>
<p>देवताभ्यो बलिं दद्याद्ब्राह्मणान् भोजयेत्ततः ।<br>
एवं प्रातर्विधि प्रोक्तो मध्याह्ने द्विगुणं भवेत् ॥</p>
<p>सायाह्ने तत्समं देवि प्रायश्चितविधिक्रमात् ।</p>
<p>इति चन्द्रज्ञाने ।</p>

  </div>
</article>


        

        



    <aside class="card border noPrint" id="section-tree-item-sampradAyaH_28-Agama-sampradAyaH_AgamaH_vAtulottaraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/28-Agama-sampradAyaH/AgamaH/vAtulottaraH/">वतुल्लोतरागमः </a>
            <a data-toggle="collapse" href="#section-tree-item-body-sampradAyaH_28-Agama-sampradAyaH_AgamaH_vAtulottaraH_md" role="button" aria-expanded="false" aria-controls="section-tree-item-body-sampradAyaH_28-Agama-sampradAyaH_AgamaH_vAtulottaraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_28-Agama-sampradAyaH_AgamaH_vAtulottaraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: वतुल्लोतरागमः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
