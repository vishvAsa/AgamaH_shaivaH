<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ३ पर-दर्शन-प्रसिद्धेश्वर-प्रतिक्षेपः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="३ पर-दर्शन-प्रसिद्धेश्वर-प्रतिक्षेपः">
  <meta property="og:description" content="अथ तृतीयं काण्डम्
तदियता स्वदर्शनसिद्धमीश्वरं प्रमाणतः प्रतिपाद्य परदर्शनप्रसिद्धेश्वरस्वरूपं तत्प्रतिक्षेपायाह-
परात्मा सर्ववित्तस्माच्चिदचिन्ति भवन्ति च ।
सर्वज्ञः सर्वकर्ता च भवद्भिरीश्वरः कथ्यते, स च परमात्मैव समस्तचेतनाचेतनोपादानकारणभूतोऽस्तु किं व्यतिरिक्तेनेश्वरेणेति परिणतवेदान्तविदः ।
तथा च श्रुतिः-
पुरुष एवेदं सर्वं यद्भूतं यच्च भाव्यम् ।
इति ।
ननु चेतनानां नित्यत्वमुक्तमत कथं ततो भावः ।
सत्यम्, अभ्युपगम्यापि एतदुच्यत इत्यदोषः ।
एतत्प्रतिक्षिपति-
तस्मिंश्च बीजमुख्ये तु सर्वमुक्तमनुक्तवत् ॥ १ ॥
युक्तमेतत्, यदि बीजतयोपादानकारणत्वेनासावभ्युपगतो भवद्भिर्न भवेत्, तथाभूते तु तस्मिन्नभ्युपगते सर्वमेतन्नोपपद्यत एव ॥
तत्रैतावन्नोपपद्यत इत्याह-
न निमित्तं विनैकत्वात्तद्बीजं कार्यकृन्मतम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="३ पर-दर्शन-प्रसिद्धेश्वर-प्रतिक्षेपः">
  <meta itemprop="description" content="अथ तृतीयं काण्डम्
तदियता स्वदर्शनसिद्धमीश्वरं प्रमाणतः प्रतिपाद्य परदर्शनप्रसिद्धेश्वरस्वरूपं तत्प्रतिक्षेपायाह-
परात्मा सर्ववित्तस्माच्चिदचिन्ति भवन्ति च ।
सर्वज्ञः सर्वकर्ता च भवद्भिरीश्वरः कथ्यते, स च परमात्मैव समस्तचेतनाचेतनोपादानकारणभूतोऽस्तु किं व्यतिरिक्तेनेश्वरेणेति परिणतवेदान्तविदः ।
तथा च श्रुतिः-
पुरुष एवेदं सर्वं यद्भूतं यच्च भाव्यम् ।
इति ।
ननु चेतनानां नित्यत्वमुक्तमत कथं ततो भावः ।
सत्यम्, अभ्युपगम्यापि एतदुच्यत इत्यदोषः ।
एतत्प्रतिक्षिपति-
तस्मिंश्च बीजमुख्ये तु सर्वमुक्तमनुक्तवत् ॥ १ ॥
युक्तमेतत्, यदि बीजतयोपादानकारणत्वेनासावभ्युपगतो भवद्भिर्न भवेत्, तथाभूते तु तस्मिन्नभ्युपगते सर्वमेतन्नोपपद्यत एव ॥
तत्रैतावन्नोपपद्यत इत्याह-
न निमित्तं विनैकत्वात्तद्बीजं कार्यकृन्मतम् ।">
  <meta itemprop="wordCount" content="8792">
  <meta name="twitter:card" content="summary">
  <meta name="twitter:title" content="३ पर-दर्शन-प्रसिद्धेश्वर-प्रतिक्षेपः">
  <meta name="twitter:description" content="अथ तृतीयं काण्डम्
तदियता स्वदर्शनसिद्धमीश्वरं प्रमाणतः प्रतिपाद्य परदर्शनप्रसिद्धेश्वरस्वरूपं तत्प्रतिक्षेपायाह-
परात्मा सर्ववित्तस्माच्चिदचिन्ति भवन्ति च ।
सर्वज्ञः सर्वकर्ता च भवद्भिरीश्वरः कथ्यते, स च परमात्मैव समस्तचेतनाचेतनोपादानकारणभूतोऽस्तु किं व्यतिरिक्तेनेश्वरेणेति परिणतवेदान्तविदः ।
तथा च श्रुतिः-
पुरुष एवेदं सर्वं यद्भूतं यच्च भाव्यम् ।
इति ।
ननु चेतनानां नित्यत्वमुक्तमत कथं ततो भावः ।
सत्यम्, अभ्युपगम्यापि एतदुच्यत इत्यदोषः ।
एतत्प्रतिक्षिपति-
तस्मिंश्च बीजमुख्ये तु सर्वमुक्तमनुक्तवत् ॥ १ ॥
युक्तमेतत्, यदि बीजतयोपादानकारणत्वेनासावभ्युपगतो भवद्भिर्न भवेत्, तथाभूते तु तस्मिन्नभ्युपगते सर्वमेतन्नोपपद्यत एव ॥
तत्रैतावन्नोपपद्यत इत्याह-
न निमित्तं विनैकत्वात्तद्बीजं कार्यकृन्मतम् ।">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/28-Agama-sampradAyaH\/tattvam\/sampradAyaH\/aShTa-prakaraNa-shAkhA\/aShTa_prakaraNAni\/sadyo-jyotiH\/nareshvara-parIxA\/3_para-darshana-prasiddheshvara-pratixepaH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/28-Agama-sampradAyaH\/tattvam\/sampradAyaH\/aShTa-prakaraNa-shAkhA\/aShTa_prakaraNAni\/sadyo-jyotiH\/nareshvara-parIxA\/3_para-darshana-prasiddheshvara-pratixepaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ३ पर-दर्शन-प्रसिद्धेश्वर-प्रतिक्षेपः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="३ पर-दर्शन-प्रसिद्धेश्वर-प्रतिक्षेपः">३ पर-दर्शन-प्रसिद्धेश्वर-प्रतिक्षेपः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ तृतीयं काण्डम्</p>
<p>तदियता स्वदर्शनसिद्धमीश्वरं प्रमाणतः प्रतिपाद्य परदर्शनप्रसिद्धेश्वरस्वरूपं तत्प्रतिक्षेपायाह-</p>
<p>परात्मा सर्ववित्तस्माच्चिदचिन्ति भवन्ति च ।</p>
<p>सर्वज्ञः सर्वकर्ता च भवद्भिरीश्वरः कथ्यते, स च परमात्मैव समस्तचेतनाचेतनोपादानकारणभूतोऽस्तु किं व्यतिरिक्तेनेश्वरेणेति परिणतवेदान्तविदः ।<br>
तथा च श्रुतिः-</p>
<p>पुरुष एवेदं सर्वं यद्भूतं यच्च भाव्यम् ।<br>
इति ।</p>
<p>ननु चेतनानां नित्यत्वमुक्तमत कथं ततो भावः ।<br>
सत्यम्, अभ्युपगम्यापि एतदुच्यत इत्यदोषः ।</p>
<p>एतत्प्रतिक्षिपति-</p>
<p>तस्मिंश्च बीजमुख्ये तु सर्वमुक्तमनुक्तवत् ॥ १ ॥</p>
<p>युक्तमेतत्, यदि बीजतयोपादानकारणत्वेनासावभ्युपगतो भवद्भिर्न भवेत्, तथाभूते तु तस्मिन्नभ्युपगते सर्वमेतन्नोपपद्यत एव ॥</p>
<p>तत्रैतावन्नोपपद्यत इत्याह-</p>
<p>न निमित्तं विनैकत्वात्तद्बीजं कार्यकृन्मतम् ।</p>
<p>यद्बीजं तत्सहकार्यपेक्षया कार्यजननस्वभावं न केवलमेव, यथा शाल्यादिबीजम् ।<br>
जगतो बीजं च परमात्मा भवद्भिरिष्यते, न च तस्यान्यः सहकारी भवति पुरुष एवेदं सर्वमित्यभ्युपगमतो द्वैतपक्षस्य प्रतिक्षिप्तत्वात् ततो जगल्लक्षणकार्यानुपपत्तिरेव ।<br>
तदुक्तम्- नामिश्रं परिणमते इति ॥</p>
<p>न च कोशकारेणायमनैकान्तिको हेतुरित्याह-</p>
<p>यतो लालाकुविन्दोऽपि स्तम्भादिकमपेक्षते ॥ २ ॥</p>
<p>सोऽपि हि लालामात्रेण कोशमभिरचयन् स्तम्भाद्याधारमपेक्षत एव ।<br>
यदुक्तं जैमिनीयैरपि-</p>
<p>न च निःसाधनः कर्ता कश्चित्सृजति किञ्चन ।<br>
नाधारेण विना सृष्टिरूर्णनाभेरिवेष्यते ॥<br>
प्राणिनां भक्षणाच्चापि तस्य लाला प्रवर्तते ।<br>
इति ॥ २ ॥</p>
<p>किञ्च विरुद्धयोरेकोपादानता नोपपद्यत इत्याह-</p>
<p>चिदचिज्जनकत्वाच्च चिदचिद्धर्मभाग्भवेत् ।</p>
<p>यथाभूते हि कार्यं तथाभूतमेव तस्योपादानकारणं यथा हेममृदादिस्वभावस्य रुचकघटादेः हेमादि, चेतनाचेतनं च कार्यं परमात्मोपादानं भवद्भिरिष्यत इति तस्यापि चेतनाचेतनविरुद्धस्वभावताप्रसङ्गः ।<br>
न, अतथाभूतादपि सूर्यकान्तादेर्वह्न्याद्युत्पत्तिदर्शनतोऽनैकान्तिकत्वात् ।<br>
न, अत एव सूर्यातपस्यैव सूर्यकान्तसहकारिणस्तत्रोपादानकारणत्वात् ।<br>
एतेन चन्द्रकान्तादपां व्यजनादेश्च पवनादीनामुत्पादे चन्द्रप्रभा- पवनादीनामेव चन्द्रकान्तव्यजनादिसहकारिणामुपादानत्व- मनुसन्धेयम् ।<br>
अववरकादिष्वपि तूलादिभ्रमणतः पवनसत्तासिद्धेः ।<br>
गोमयादेर्वृश्चिकोत्पादेऽप्यस्माकं चेतनस्यानुत्पादात् तच्छरीरोपादानकारणसादृश्यमस्त्येवेत्यनैकान्तिकत्वाभावाद् अत्र चेतनाचेतनविरुद्धस्वभावताप्रसङ्गस्तदवस्थ एव ॥</p>
<p>किमत इत्याह-</p>
<p>एकस्मिन्नेव काले च तद्विरोधान्न तद्भवेत् ॥ ३ ॥</p>
<p>विरुद्धयोश्च तयोर्विरोधादेव भावाभावयोरिव नैकत्र युगपत् सम्भव इति तस्यापि एकस्य विरुद्धद्वयस्वभावस्यासम्भव एव ॥ ३ ॥</p>
<p>चेतनस्योपादानत्वाभ्युपगमेनैतदुक्तमधुना तु तदेव नोपपद्यत इत्याह-</p>
<p>उपादानत्वतस्तद्धि तत्त्वादिवदचेतनम् ।<br>
प्रयोजनमतः कार्ये प्रज्ञावन्तमपेक्षते ॥ ४ ॥</p>
<p>उपादानकारणं ह्यचेतनस्वभावमेव यथा मृदादि, उपादानकारणं च परमात्माभिधानं भवद्भिरिष्यत इति तदप्यचेतनमेव, अचेतनं च चेतनाधिष्ठितं कार्यकारणस्वभावं मृदादि निश्चितमतस्तस्यापि चेतनेनाधिष्ठात्रा भवितव्यमिति ईश्वरसिद्धिः ।<br>
कथं तर्हि पुरुष एवेदं सर्वम् इति श्रुतिः ।<br>
अत एव तादर्थ्यात् आयुर्घृतम् इतिवदुपचारेण इत्यविरोधः ॥ ४ ॥</p>
<p>अन्ये तु-</p>
<p>महतः परमव्यक्तमव्यक्तात्पुरुषः परः ।<br>
पुरुषान्न परं किञ्चित्सा काष्ठा सा परा गतिः ॥</p>
<p>इत्यादिश्रुतिसिद्धं पुरुषस्यैवात्रेश्वरमतः किमन्येनेत्याहुः ।<br>
तान् प्रतिक्षिपति-</p>
<p>आत्मानुत्पन्नदेहादिभिन्नाव्यक्तदृक्क्रियः ।<br>
बीजाद्यतो न जानाति न च किञ्चित्करोति च ॥ ५ ॥</p>
<p>पुरुषोऽप्यनुत्पन्नकार्यकरणः स्वदेहादौ हेतुर्वा स्याद् उत्पन्नकार्यकरणो वा ।<br>
तत्र बीजादव्यक्ताख्यादनुत्पन्नं देहादि यस्य, अभिन्नेऽव्यतिरिक्तेऽनभिव्यक्ते च दृक्क्रिये यस्य स यतः सुषुप्तावस्थनरवन्न किञ्चिज्जानाति करोति वा ततः कथं स्वदेहादेः कर्ता ॥ ५ ॥</p>
<p>नापि द्वितीयः पक्षः प्रत्यक्षविरोधादित्याह-</p>
<p>न चापि लब्धदेहादिः स्वदेहादेः स कारणम् ।<br>
संसिद्धमेव तत्तस्य कुतश्चिद् दृश्यते यतः ॥ ६ ॥</p>
<p>न हि परपुरप्रवेशिनो योगिन इवात्मनः सदेहस्य स्वदेहान्तरकर्तृत्वं दृष्टं तद्देहादि तस्य पित्रादेर्हेत्वन्तरादेव दृश्यते यतः ॥ ६ ॥</p>
<p>किञ्च-</p>
<p>निमित्तफलजातीनां देहादेश्चाप्यबोधतः ।<br>
बीजादीरणसामर्थ्यविरहान्न परस्य च ॥ ७ ॥</p>
<p>यो हि कर्ता स कार्यस्य घटादेरिव मूल्यादि निमित्तमुदकधारणादि फलं मृदाद्युपादानं शरीरचक्रादि तु सहकारि जानन् कर्तृत्वभावः सिद्धः ।<br>
न च पुरुषः स्वशरीरस्य निमित्तं प्रागर्जितानि कर्माणि विचित्रभोगात्मकं फलं विशिष्टशुक्रशोणिताद्युपादानमाहारादि सहकारि च ज्ञातुं शक्त इति तदनबोधात् हेतोरस्य स्वशरीरनिमित्तबीजादिप्रेरणसामर्थ्याभावतः परस्यापि लब्धदेहस्य पुरुषस्याकर्तृकत्वमिति ॥ ७ ॥</p>
<p>स्वसिद्धेन भवतामत्रानैकान्तिकत्वमिति परः</p>
<p>अदृष्ट्वैव मनो यद्वन्नियुङ्क्ते पुद्गलस्तथा ।<br>
नियोक्ष्यते हि कर्मादीन्</p>
<p>यथैवान्तःकरणं स्वरूपेणाज्ञात्वा पुरुषो नियुङ्क्त इति भवद्भिरिष्यते तथैव बीजकर्मादीनपि स्वशरीरहेतूनज्ञात्वा प्रयोक्ष्यत इत्यज्ञातृत्वस्याकर्तृत्वसिद्धावनैकान्तिकता ।</p>
<p>कारिकाभागेनैतत्परिहारः</p>
<p>असिद्धत्वानुसाधनम् ॥ ८ ॥</p>
<p>भवेदनैकान्तिको यद्यन्तःकरणस्यादृश्यत्वमस्माकं सिद्धं स्यात्, तत्तु वृत्त्यात्मना सर्वदा ज्ञानशक्तेर्ज्ञेयमेवेत्युक्तं तत्त्वसङ्ग्रहे-</p>
<p>रविवत्प्रकाशरूपो यदि नाम महांस्तथापि कर्मत्वात् ।<br>
करणान्तरसापेक्षः शक्तो ग्राहयितुमात्मानम् ॥<br>
इति ।</p>
<p>तस्यापि ज्ञातस्य प्रेर्यत्वात् ज्ञानं विनात्र कर्तृत्वानुपपत्तिरेव ।<br>
अभ्युपगम्यान्तःकरणस्यादर्शनमनैकान्तिकत्वं परिहरति-</p>
<p>तत्रापि प्रेरको ज्ञाता सर्वस्तस्यामितो यतः ।</p>
<p>कार्यत्वात्तस्यापि घटादेरिव चेतनेन प्रेरकेण भवितव्यमितीश्वरसिद्धिः ।<br>
तथा च श्रुतिः-</p>
<p>धियो यो न प्रचोदयात् ।<br>
इति ।</p>
<p>नैयायिका अणुमनसोराद्यं कर्मादृष्टकारितमिति ।</p>
<p>अत एवेश्वराधीनः पुमान् भोगेऽपि पठ्यते ॥ ९ ॥</p>
<p>तथा चाहुः</p>
<p>न देवा दण्डमादाय रक्षन्ति पशुपालवत् ।<br>
यं हि रक्षितुमिच्छन्ति बुद्ध्या संयोजयन्ति तम् ॥<br>
इति ॥</p>
<p>अत्र चोदयन्ति-</p>
<p>पितरौ ननु पुत्रादेः कुरुतो भोगसाधनम् ।</p>
<p>माता च पिता च तावेव यतः पुत्रस्य दुहितुर्वा शरीरमुत्पादयन्तौ दृष्टौ, अतः कथं नात्र पुंसः कर्तृत्वमिति ।</p>
<p>एतत् प्रतिक्षिपति-</p>
<p>न देहमात्रतः स्थूलाद्व्यतिरिक्तं कलादिकम् ॥ १० ॥</p>
<p>तद्योगं वृत्तिलाभं च नित्यव्यापकपक्षयोः ।<br>
अयोनिजौ च तौ कार्यं कुर्यातां नो परस्यहि ॥ ११ ॥</p>
<p>स्थूलमेव देहं तावुत्पादयन्तौ सिद्धौ न तु व्यतिरिक्तमिन्द्रियादि, नापि शरीरेन्द्रियाभ्यां पुंसो योगम्, नापि च नित्यत्वात् व्यापकत्वादात्मनः सर्वशरीरयोगेऽपि विशिष्टेनैव शरीरेण तज्ज्ञानक्रिययोर्वृत्तिलाभं कुरुतः नाप्ययोनिजं मषकमक्षिकादिशरीरं तौ कर्तुं सम्भाव्येते हीति यस्मात्तस्मात् न युष्मत्परिकल्पितस्यास्य बुद्ध्यादेः परस्य पुंसोऽत्र कर्तृत्वमित्यध्याहारः ततः कर्त्रन्तरसिद्धिः ॥ ११ ॥</p>
<p>एवं स्थूलशरीरकर्तृत्वमभ्युपगम्यैतदुक्तं तदेव तु नोपद्यत इति दर्शयितुं पराशङ्कामाह-</p>
<p>पितरौ किं न कुर्वाते शरीरोत्पत्तये बुधाः ।<br>
बीजसम्बन्धमात्रं चेत्</p>
<p>यथा बीजसम्बन्धमात्रेणैव तयोः शरीरे कर्तृत्वमेवमिन्द्रियादावपि भविष्यतीति कुतः कर्त्रन्तरसिद्धिः ॥</p>
<p>कारिकाभागेनैतत् प्रतिक्षिपति-</p>
<p>तावता नैव तत्कृतम् ॥ १२ ॥</p>
<p>कायादेः कार्यादन्यत्वात् तत्कारकबीजसन्निधानात्मनः कार्यस्य ॥</p>
<p>तथा हि-</p>
<p>मृच्चक्रमात्रयोगेन कलशो न कृतो भवेत् ।</p>
<p>नहि अन्यस्मिन् कृतेऽन्यत् कृतं भवति ॥</p>
<p>तदेवानयोरन्यत्वमाह-</p>
<p>रचना तत्र कर्तव्या नानार्थाराधनक्षमा ॥ १३ ॥</p>
<p>मृदोऽन्यदेवोदकधारणाद्यर्थकारि घटस्य स्वरूपं यतः ॥</p>
<p>दार्ष्टान्तिकेऽप्यन्यत्वं योजयति-</p>
<p>तथा कायेऽपि रचना पुमर्थाराधनक्षमा ।<br>
दृष्टा सातः परिज्ञेया कर्तृतः कुशलाद् बुधैः ॥ १४ ॥</p>
<p>एवं बीजसंयोगरूपत्वात् कार्यादन्यदेव नानाभोगसाधनं कार्यमिति तस्यान्येनैव सातिशयेन कर्त्रा भवितव्यमिति ॥</p>
<p>अत्र कारिकाभागेन पराभिप्रायः-</p>
<p>बिम्बात्मा चेत्</p>
<p>शुक्रशोणितयोः कललावस्थात्यागेन घनावस्था बिम्बमुच्यते, तस्मादेवाहाराद्युपकृतात् सा रचना न कर्त्रन्तरादिति ॥</p>
<p>पर एतत् प्रतिक्षिपति-</p>
<p>न तत्रैव ह्यन्यादृगपि दृश्यते ।</p>
<p>न बिम्बमात्रात्तस्याविशेषादेकरूपैव पुत्रादेः सर्वस्य रचना स्यादिति दृष्टविरोधः ॥</p>
<p>पुनः कारिकाभागेन परः</p>
<p>मरुतश्चेत्</p>
<p>पवनस्यैव सर्वत्र रचनाकर्तृत्वसिद्धेः ।</p>
<p>आचार्य आह-</p>
<p>न तस्यापि स्वातन्त्र्यं चितिहानितः ॥ १५ ॥</p>
<p>पूर्वत्रापोदितं सम्यक् स्वातन्त्र्यं बीजगकर्मणोः ।</p>
<p>यथा बीजस्योपादानकारणस्य कर्मणश्चाचैतन्यात् कर्तृत्वं निषिद्धं द्वितीयस्मिन् काण्डे तथा पवनस्यापि निषेद्धव्यमेव ।</p>
<p>किञ्च-</p>
<p>न चाप्येव विधं कार्यं प्रकृष्टज्ञानिना विना ॥ १६ ॥</p>
<p>तेषु तेषु प्रदेशेषु त्वगादेर्येन न स्थितिः ।<br>
येषु येषु स्थितं तत्स्यादण्वर्थकृतयेऽक्षमम् ॥ १७ ॥</p>
<p>नहि एवंविधलक्षणं शरीरादिकार्यं प्रकृष्टतरज्ञानादियुक्तं कर्ता विना सम्भवति येन तेषु तेष्वत्र शरीरे श्रोत्रनेत्रादिषु नवद्वारेषु त्वगादेः आदिग्रहणात् नेत्रादेः पादतलादिषु स्थितिर्न दृश्यते येष्ववस्थितं पुरुषार्थसाधनायासमर्थं भवेदिति न किञ्चिज्ज्ञयोः कर्तृत्वम् ॥ १७ ॥</p>
<p>अत्र पुनः परः</p>
<p>स्वर्गाद्युद्देशतः कर्म कुर्वतैव नरेण तत् ।<br>
प्रयुक्तं तच्च देहाद्यैर्न विना फलसाधकम् ॥ १८ ॥</p>
<p>अतोऽभिसन्धिमात्रेण पुंसा सर्वं कृतं त्विति ।</p>
<p>न वयं साक्षात् पुरुषस्य शरीरादिसर्वकर्तृत्वं ब्रूमः येनैष दोषः स्यात्, अपि तु ज्योतिष्टोमेन यजेत इत्यादि श्रुतिसिद्धं स्वर्गादि कर्म कुर्वता ।<br>
तदपूर्वाख्यसंस्कारद्वारेण प्रयुक्तम्, तत्तु हरीतक्यादिविशिष्टपरिणामाक्षेपेण विरेकादिफलमिव शरीराद्याक्षेपेण स्वफलं स्वर्गादि साधयतीति फलाभिसन्धानेन ज्योतिष्टोमादिमात्रमेव कुर्वता पुरुषेण तदाक्षिप्तं सर्वमेव तदनुकरणादिकृतमुच्यते, न पुनः साक्षात् कर्मणीव तत्रास्य कर्तृत्वं प्रमाणाभावादित्यदोषः ।</p>
<p>नोद्देशस्यानैकान्तिकत्वादित्याह-</p>
<p>न व्यापकमिदं यस्मान्निरयादौ न विद्यते ॥ १९ ॥</p>
<p>न हि नरकदुःखाद्युद्देशेन ब्रह्महत्यादिकर्म पुरुषैः क्रियते, अपि तु दृष्टफलानुसन्धानेन कामादेरेवेति नरकफलाद्यनुपपत्तिस्तेषाम् ॥ १९ ॥</p>
<p>अथ<br>
अवीचौ नरके कल्पं वसेयुर्ब्रह्मघातकाः ।</p>
<p>इति श्रुत्यन्तरेण तत्कर्तुस्तद्भवतीति उच्यते ।<br>
भवतु, उत्पादकस्तु अस्य न पुरुषोऽभिसन्धानेन विना कर्तृत्वासिद्धेरिति ततोऽन्यः चौरस्य निग्रहादौ नृपतिवदीश्वरोऽभ्युपगन्तव्यः ।<br>
तथा हि-</p>
<p>व्याप्तं यच्चापि कुम्भादि दृष्टं यद्धीमता कृतम् ।<br>
तत्तावतैव तद्वच्च निरयादि भविष्यति ॥ २० ॥</p>
<p>यत् कार्यत्वेन व्याप्तं घटादि तत् धीमता कृतं सिद्धम्, अतस्तदपि तस्य नरकादि कार्यत्वेनैव घटादिवद् धीमता कृतमिति गम्यते ॥ २० ॥</p>
<p>न च व्यवहितफलोद्देशेनानुष्ठितानामपि कर्मणां कर्तृव्यापारान्तरानपेक्षया फलजनकत्वेन व्याप्तिः सिद्धेत्याह-</p>
<p>न चाप्युद्देशमात्रेण तृप्तिः स्यात्कर्षणादितः ।<br>
क्रियान्तरं विना तस्मात् सामग्र्यन्तरतो भवेत् ॥ २१ ॥</p>
<p>तद्वद्धर्मादपि कृतात्स्वर्गादि स्यात्क्रियान्तरात् ।<br>
तच्चेश्वरं विना नेति स सिद्धः परमेश्वरः ॥ २२ ॥</p>
<p>आहारफलाद्यर्थत्वेन हि कृष्यादीनि लोकः करोति न व्यसनितया ।<br>
न च कृष्टिमात्रादेव तत्तेषां फलमपि तु तद्वर्धनरक्षणादेर्भोजनान्तात् कर्त्रन्तरव्यापारादपि ।<br>
तद्वत् स्वर्गाद्युद्देशेनानुष्ठितान्न ज्योतिष्टोमादेः कर्ममात्रात् स्वर्गोऽपि तु तद्भोगयोग्यशरीरादिजननकर्मान्तरसापेक्षादिति</p>
<p>तस्यापि कर्मान्तरकर्त्रा सातिशयेन भाव्यमितीश्वरसिद्धिः ॥ २२ ॥</p>
<p>ननु सोऽपि पुरुष एव भविष्यति ।<br>
यदाहुः-</p>
<p>क्लेशकर्मविपाकाशयैरपरामृष्टः पुरुषविशेष ईश्वरः ।<br>
इति ।</p>
<p>अत्राप्याह-</p>
<p>पुम्भिश्चापेक्ष्यमाणत्वात्स चानावृतदृक्क्रियः ।<br>
ततश्चापास्तपुम्भावस्तद्वैधर्म्याद्विनिश्चितः ॥ २३ ॥</p>
<p>पुरुषा ह्यविद्यावृतत्वात् किञ्चिज्ज्ञाः किञ्चित्कर्तारश्चोच्यन्ते ।<br>
पुरुषाशक्यशरीरकरणादिकार्यान्यथानुपपत्या तु ईश्वरः कल्प्यमानस्तद्विलक्षणोऽनावृतदृक्क्रियः सिध्यति न पुरुषविशेष एव तस्यापि पुरुषत्वात् तत्रासामर्थ्यं सामर्थ्ये वा न पुरुषत्वं यतः ॥ २३ ॥</p>
<p>पुरुषवादी सिद्धान्तवादिनं प्रत्याह-</p>
<p>पुंस्त्वाद्ये कल्पयन्तीशं सर्वज्ञानक्रियोज्झितम् ।<br>
असिद्धहेतुतस्तेऽतः स्थिता ह्यात्मनि दर्शनात् ॥ २४ ॥</p>
<p>पुंसः सर्वज्ञत्वादिविरहात् तनुकरणनिर्माणासामर्थ्यमिति, अवश्यं तन्निर्माणसमर्थेन सर्वविदान्येन भवितव्यमिति यैः पुरुषविशेषवादिनामस्मदसिद्धादेव हेतोरीश्वरोऽन्यः साध्यते तेऽपि ईश्वरबुद्ध्या आत्मन्येव पुरुषविशेषे व्यवस्थिताः ॥ २४ ॥</p>
<p>कथमित्याह-</p>
<p>पुमानेव हि कस्मात्तैर्नेष्टोऽनावृतदृक्क्रियः ।<br>
महतापि प्रयत्नेन यदीशः परिकल्प्यते ॥ २५ ॥</p>
<p>तनुकरणादिकार्यान्यथानुपपत्त्या हि तैः सर्वज्ञत्वादियुक्तः कर्ता कश्चित् कल्पनीयः स च पुरुषविशेष एव कल्प्यो नान्यः ।<br>
एवं हि न धर्मन्तरमपि कल्पितं भवतीति ॥ २५ ॥</p>
<p>सिद्धान्तवादी त्वाह-</p>
<p>प्रमाणाभावतो नेष्टः सर्वसर्वज्ञदोषतः ।</p>
<p>भवेदसिद्धो हेतुर्यदि पुरुषविशेषस्येश्वरतायां प्रमाणं स्यात् तत्तु नास्ति अस्मदादिवत् तस्यापि बुद्ध्यादियुक्तत्वेन भवभिरभ्युपगमात् तदयुक्तत्वे हि</p>
<p>मुक्त एवेश्वरः स्यात्, न तु पुरुषविशेष इति अस्मत्पक्ष एव ।<br>
बुद्ध्यादियोगाच्च सर्वज्ञत्वं तत्पुरुषान्तरेऽपि स्यादिति सर्वस्य सर्वज्ञताप्रसङ्गः ।</p>
<p>किमत इत्याह-</p>
<p>न स्युस्ततश्च शास्त्राणि लोके चोत्सारकादयः ॥ २६ ॥</p>
<p>स्वात्मना पापकर्तृत्वं न हि सर्वार्थदर्शिनः ।<br>
युज्यते दृश्यते वास्य दुःखं नानाप्रकारजम् ॥ २७ ॥</p>
<p>ततः सर्वेषां सर्वज्ञत्वात् सर्वस्य शास्त्रपरोक्षाभिधानादेः स्वयमनर्थहेतूपसेवाया नानाप्रकारदुःखवेदनस्य चाभावप्रसङ्गस्तदप्रसङ्गे ह्यसर्वज्ञा एव पुमांसोऽभ्युपगन्तव्यास्ततो नासिद्धो हेतुरिति पुरुषव्यतिरिक्तेश्वरसिद्धिः ।<br>
कथं तर्हि पुरुषान्न परं किञ्चित् इत्यादिश्रुतयः ।<br>
तदुपकारायैव प्रवृत्तेरीश्वरादेरपि सर्वस्येत्यदोषः ॥ २७ ॥</p>
<p>शास्त्रमेवाकृतकं वेदाख्यं विधिनिषेधात्मकस्वाज्ञाव्यतिक्रमेण पुंसः प्रत्यवायफलं विदधदीश्वरो नान्य इति जैमिनीया इत्याह-</p>
<p>शास्त्रतः कर्मनिष्पत्तिः कर्मतश्च कृतात्फलम् ।<br>
शास्त्रं चाकृतकं तेन किं हरेणेति</p>
<p>एतत् कारिकाभागेन प्रतिक्षिपति-</p>
<p>नार्थवत् ॥ २८ ॥</p>
<p>नैतद्युक्तम् ॥ २८ ॥</p>
<p>कुत इत्याह-</p>
<p>कर्मसाफल्यकरणमुक्तं शम्भोः प्रयोजनम् ।<br>
उपरिष्टात्प्रवक्ष्यामः पुम्मुक्तिकरणं परम् ॥ २९ ॥</p>
<p>उक्तमेव यतो व्यवहितफलं कर्मकृष्यादिवच्चिदनधिष्ठितं न कार्यं कर्तुं समर्थमिति वक्ष्यामः ॥ २९ ॥</p>
<p>ननु दृष्टे सति नादृष्टकल्पना युक्तेति ।<br>
अत्राप्याह-</p>
<p>स्वर्गादिसिद्धये यद्वत् स्थैर्यं कॢप्तं कर्मणः ।<br>
महेशः कल्प्यतां तद्वत्तं विना नापि तद्यतः ॥ ३० ॥</p>
<p>यद्येवं दृष्टदेवतोद्देशात् वह्नौ सोमप्रक्षेपाद्यात्मनो ज्योतिष्टोमादेः पुरुषकर्मणोऽपवृक्तत्वादामुत्रिकफलस्य स्वर्गादेरनुपपत्तिरेव ।<br>
ननु स्वर्गादिफलश्रुत्यन्यथानुपपत्त्या</p>
<p>तददृष्टेन संस्काररूपेणानपवृक्तमिति कल्प्यते, तर्हि अदृष्टस्यापि कल्पनासम्भवात् ईश्वरोऽपि कल्पनीयस्तेन विना तस्यापि फलजनकत्वासिद्धेरुक्तत्वात् ॥ ३० ॥</p>
<p>अधुना रचनारूपत्वात् शास्त्रस्याकृतकत्वं न सम्भवतीति तत्प्रामाण्यान्यथानुपपत्त्यावश्यं भवद्भिस्तत्प्रणेता ईश्वरोऽभ्युपगन्तव्य इति दर्शयितुं शब्दनित्यत्वं तावत् प्रतिक्षेप्तुमाह-</p>
<p>नित्यं चेद्वर्णजातं स्यात् सर्वदा किं न गृह्यते ।</p>
<p>उपलभ्यस्वभावस्य हि नित्यत्वे स्वभावाविनाशात् सर्वदैवोपलभ्यताप्रसङ्गः ॥</p>
<p>कारिकाभागेन परः</p>
<p>अव्यक्तत्वात्तु</p>
<p>न गृह्यते इत्यनुवर्तते ।<br>
व्यक्तस्य हि तस्य सर्वदोपलभ्यस्वभावता नाव्यक्तस्य तेनाव्यक्तत्वान्न गृह्यत इति ॥</p>
<p>आचार्य आह-</p>
<p>तद्व्यक्तेर्नित्यत्वे दोषनित्यता ॥ ३१ ॥</p>
<p>शब्दस्य व्यक्तिरपि यदि नित्या ततः सर्वदा किं न गृह्यत इत्यस्य दोषस्य नित्यत्वापत्तिरेव ॥ ३१ ॥</p>
<p>कारिकाभागेन पराभिप्रायः-</p>
<p>अनित्या चेत्</p>
<p>अथैतद्दोषभयादनित्या व्यक्तिः शब्दस्येत्युच्यते ।</p>
<p>आचार्य आह-</p>
<p>कुतो हेतोः</p>
<p>केन प्रमाणेन भवद्भिरनित्यत्वमवगतम् ।</p>
<p>परः प्रमाणमाह-</p>
<p>कदाचिद्भावतस्त्विति ।</p>
<p>कदाचित्कत्वात् सा व्यक्तिरनित्या विद्युदादिवत् ॥</p>
<p>अत्राप्याह-</p>
<p>शब्देऽपि तत्समानत्वादनित्यत्वं न वार्यते ॥ ३२ ॥</p>
<p>यद्येवं स्थानकरणाभिघातादेः स्वकारणस्य भावे शब्दः कदाचित् उपलभ्येत तदभावे च नोपलभ्येत इति विद्युदादिवदनित्योऽस्तु, किमन्यया तदव्यक्त्या परिकल्पितयेति ॥ ३२ ॥</p>
<p>ननु तदभावेऽनुपलम्भः स्तिमितवायूपरुद्धश्रोत्रत्वात् पुंसो बधिरस्येव शब्दविषयोऽन्यथासिद्धस्तत् न वर्णानित्यत्वसाधनाय पर्याप्त इति ।<br>
तदयुक्तम्, यतः</p>
<p>मरुतिस्तिमिते मानं न वर्णावरकं क्वचित् ।</p>
<p>स्थानकरणाभिघाताभावकाले विद्यमाना अपि वर्णाः स्तिमितवायूपरुद्धत्वात् श्रोत्रेण न गृह्यन्त इत्यत्र प्रमाणं नास्त्येव ।<br>
उद्रिक्ते हि वायौ तत्र शूलादयः स्युरिति स्तिमितग्रहणम् ।<br>
किञ्च श्रोत्रोपरोधस्याविशेषात् स्थानकरणाभिघातकालेऽपि वर्णा न श्रूयेरन् ॥</p>
<p>ननु तज्जेन मरुता तदनीमभिव्यक्तत्वात् श्रूयन्त इति ।<br>
न, असिद्धत्वादित्याह-</p>
<p>पृष्ठस्थार्णाग्रहान्नापि वर्णानां व्यञ्जको मरुत् ॥ ३३ ॥</p>
<p>प्रकाशको हि व्यञ्जको नावरको विरुद्धत्वात्, वायुश्च वर्णानामावरको दृष्टो यतस्तत्पृष्ठस्थानां वाय्यनुगतानामर्णानां वर्णानां ग्रहणं नास्ति निवाते हि शब्दग्रहणात् ततो न वायोर्व्यञ्जकत्वसिद्धिः ॥ ३३ ॥</p>
<p>अथ स्थानकरणाभिघातजेन मरुता न वर्णोपलब्धिर्येनैष दोषः स्यादपि तु श्रोत्राभ्याशमागत्य श्रोत्रस्तैमित्यं निवर्तते ततो वर्णोपब्धिरिति ।<br>
अत्राप्याह-</p>
<p>कम्पाद्यभावतो नासावायात इति गम्यते ।</p>
<p>स्पर्शशब्दधृतिकम्पलिङ्गो हि वायुः, लिङ्गाभावे च वक्तृमुखात् श्रोतुः श्रोत्राभ्याशमागच्छतीति कुतोऽवगम्यताम् ॥</p>
<p>किञ्च</p>
<p>कर्णच्छिद्रे हि सम्पूर्णे सर्वार्णग्रहणं भवेत् ॥ ३४ ॥</p>
<p>व्यञ्जकेन तेन श्रोत्ररन्ध्रे व्याप्ते सति आवरणस्य निवृत्तत्वात् सर्वशब्दग्रहणप्रसङ्गः ॥ ३४ ॥</p>
<p>अत्र परः</p>
<p>सामर्थ्यं व्यञ्जकस्येदृग्गम्यते कार्यतः किल ।<br>
संश्लिष्टमपि नो वर्णान् व्यनक्त्येकस्य दर्शनात् ॥ ३५ ॥</p>
<p>नित्यत्वे हि शब्दस्य ग्रहणान्यथानुपपत्त्या स्थानकरणाभिघातजस्य पवनस्य श्रोत्रोपकारद्वारेण व्यञ्जकत्वं यथा कल्प्यते तथैवैकैकवर्णोपलम्भात् प्रतिनियतश्रोत्रशक्त्युपकारेण प्रतिनियतस्थानकरणाभिघातजस्य वायोः प्रतिनियतवर्णव्यञ्जकशक्तिकल्पनात्, नैष प्रसङ्ग इति ॥ ३५ ॥</p>
<p>एतत् प्रतिक्षिपति-</p>
<p>संसिद्धे व्यक्तिकर्तृत्वे तस्येदं युक्तिमद्भवेत् ।</p>
<p>व्यक्तिकर्तृत्वे व्यञ्जकत्वे तस्य वायोः सिद्धे कदाचित् तस्य विशेषस्य वर्णविशेषव्यञ्जकत्वमुच्यमानं शोभेत तदेव त्वसिद्धमित्युक्तम् ॥</p>
<p>अभ्युपगम्याप्याह-</p>
<p>न चायं व्यञ्जको धर्मः प्रदीपादौ प्रदृश्यते ॥ ३६ ॥</p>
<p>युक्तः चक्षुःश्रोत्रादीनां व्यञ्जकानां रूपशब्दादौ व्यङ्ग्ये शक्तिभेदो विषयभेदाद् अस्य तु प्रदीपादेः रूपादिवदेक एव शब्दो विषय इति तदवान्तरभेदेन शक्तिभेदकल्पनमयुक्तमेव ॥ ३६ ॥</p>
<p>किञ्च-</p>
<p>सिद्धे स्थैर्ये तु वर्णानां व्यञ्जकं परिकल्प्यते ।<br>
स्थैर्यं तेषां कुतो हेतोः</p>
<p>सन्तमसे हि स्पर्शादिना घटादीनां सत्त्वे सिद्धे प्रदीपादिर्व्यञ्जकः सिध्यति, तत्सिद्धौ हि मृच्चक्रदण्डादिः कारक एव उक्तः ।<br>
तदिहापि स्थानकरणाभिघातादीनामभावेऽपि वर्णजातस्य सत्त्वसिद्धौ यदि प्रमाणं भवेत्, भवेदेव तेषां व्यञ्जकत्वम् ।<br>
तदभावे तु तत्कारकतैव युक्तेति ॥</p>
<p>परः कारिकाभागेनात्र प्रमाणमाह-</p>
<p>प्रत्यभिज्ञानतस्त्विति ॥ ३७ ॥</p>
<p>स एवायं वर्ण इति स्थिरवस्तुविषयात् प्रत्यभिज्ञानाख्यात् प्रत्यक्षादेव तेषां स्थैर्यमिति ॥ ३७ ॥</p>
<p>एतत् पराकर्तोति-</p>
<p>सन्दिग्धं प्रत्यभिज्ञानं तदतद्भावदर्शनात् ।<br>
शब्दे सम्यक्त्वमस्येति नैतद्धेत्वन्तरं विना ॥ ३८ ॥</p>
<p>तदिति स्थैर्यमतदिति अस्थैर्यं तयोर्द्वयोरपि भावे तस्य प्रत्यभिज्ञानस्य दर्शनात् न विद्मः किमत्र पर्वतादाविव स्थैर्यविषयमेव तदुत धाराज्वालादाविवास्थैर्यविषयत्वात्, भ्रान्तमिति सन्देहान्न साधनम् ।<br>
अतः स्थैर्यसिद्धये प्रमाणान्तरमेव वक्तव्यम् ॥ ३८ ॥</p>
<p>अथ क्वचित् भ्रान्तदर्शनेऽपि प्रत्यभिज्ञानस्य न सर्वत्र भ्रान्तता अनुभूयमानार्थविषयत्वादालोचनज्ञानवत् तदुक्तम्-</p>
<p>स्वतः सर्वप्रमाणानां प्रामाण्यमिति गृह्यताम् ।<br>
नहि स्वतोऽसती शक्तिः कर्तुमन्येन पार्यते ॥<br>
इति ।</p>
<p>अपि तु बाधकसद्भावादेवेति ।<br>
अत्रापि बाधकं प्रमाणमाह-</p>
<p>अनेकत्वमवर्णस्य गम्यते कखगादिवत् ।<br>
समकालमनेकैस्तु नरैरुच्चार्यते यतः ॥ ३९ ॥</p>
<p>प्रतिपुरुषमकारादयो वर्णा भिन्ना युगपद्बहुभिरुच्चार्यमाणत्वात् कचटतपादिवर्णवत् ।<br>
ननु व्यञ्जकत्वादेषां कारकत्वमसिद्धमेव ।<br>
सत्यम्, यदि तेषामभावेऽपि वर्णसत्त्वे प्रमाणं स्यात्, तदभावे त्वभावसिद्धौ नैषां व्यञ्जकत्वम्, अपि तु कारकतैवेत्युक्तं तन्नासिद्धता ॥ ३९ ॥</p>
<p>एवमभ्युपगम्य प्रत्यभिज्ञानं बाधितत्वादसाधनमित्युक्तम्, अधुना तु तदेव नोपपद्यत इत्याह-</p>
<p>प्रत्यक्षं प्रत्यभिज्ञानं नाक्षादुपरताद्यतः ।<br>
वर्णेषु वासनाव्यक्तिस्मरणादनुगम्यते ॥ ४० ॥</p>
<p>नात्र प्रत्यभिज्ञानं प्रत्यक्षमपि तु तदाभास एव, यतो निर्विकल्पानन्तरत्वेन तद्विषयावसायतया तत्प्रमाणमिष्यते ।<br>
यदुक्तम्-</p>
<p>अस्ति ह्यालोचनं ज्ञानं प्रथमं निर्विकल्पकम् ।<br>
बालमूकादिविज्ञानसदृशं शुद्धवस्तुजम् ॥<br>
ततः परं पुनर्वस्तुधर्मैर्जात्यादिभर्यया ।<br>
बुद्ध्यावसीयते सापि प्रत्यक्षत्वेन सम्मता ॥<br>
इति ।</p>
<p>उच्चारितप्रध्वंसित्वेन चोपलम्भात् सर्ववर्णानामिन्द्रियव्यापारोपरतौ प्रत्यभिज्ञानं भवत् अयमिति पुरोऽवस्थितार्था संवेदनात्, न प्रत्यक्षार्थविषयमपि तु अनुभवसंस्कारप्रबोधात्मनः स्मरणादेवोपजायमानं स एवेति परामर्शसारत्वात् प्रत्यक्षाभासमेव ।<br>
यदुक्तम्-</p>
<p>यदि त्वालोच्य सम्मील्य नेत्रे कश्चिद्विकल्पयेत् ।<br>
न स्यात्प्रत्यक्षता तत्र सम्बन्धाननुसारतः ॥<br>
इति ॥ ४० ॥</p>
<p>स्यादेतत् प्रत्यभिज्ञान्यथानुपपत्त्या कतिपयकालावस्थायित्वं शब्दस्य भविष्यतीत्याह-</p>
<p>कालं न चापि तावन्तं स्थैर्यं शब्दस्य सम्भवेत् ।<br>
स्थैर्ये वा सर्वनित्यत्वं प्रत्यभिज्ञानदर्शनात् ॥ ४१ ॥</p>
<p>एवं धाराज्वालादेरपि सर्वस्य स्थैर्यकल्पनाप्रसङ्ग इति न कश्चिदनित्यः स्यात् ॥ ४१ ॥</p>
<p>उपसंहर्तुमाह-</p>
<p>इत्थमक्षरजातस्य नित्यत्वं नोपपद्यते ।<br>
पदतद्योगवाक्यानां दूरोत्सारितमेव तत् ॥ ४२ ॥</p>
<p>एवं प्रयोक्तुर्व्यँजकत्वासम्भवेन कारणत्वाद् वर्णानामनित्यत्वसिद्धेस्तदारब्धानां पदानां तत्संयोगात्मनश्च वाक्यव्रातस्याप्यनित्यत्वं सिद्धमिति वेदस्य प्रामाण्यान्यथानुपपत्त्या ईश्वरः कर्ताभ्युपगन्तव्यो यो बौद्धैः सर्वज्ञत्वदुःसाधतया भवद्भिर्न संश्रितः न तु दोषदर्शनेनेति ।<br>
यदुक्तम्-</p>
<p>यदि त्वादौ जगत्सृष्ट्वा धर्माधर्मौ ससाधनौ ।<br>
तथा शब्दार्थसम्बन्धान् वेदान् कश्चित्प्रवर्तयेत् ॥<br>
जगद्धिताय वेदस्य तथा किञ्चिन्न दुष्यति ।<br>
सर्वज्ञवत्तु दुःसाधमिति तैस्तन्न संश्रितम् ॥<br>
इति ॥ ४२ ॥</p>
<p>अत्र परः</p>
<p>अस्थैर्ये पदयोगानां विज्ञातसमयं पदम् ।<br>
नष्टमन्यदिदानीं स्यादर्थज्ञानं ततः कथम् ॥ ४३ ॥</p>
<p>पदानां तत्संयोगात्मनां च वाक्यानामस्थैर्ये सति विज्ञातः समयः सङ्केतो यस्मिन् पदे तत् पदं सुबन्तादि नष्टमन्यदेवाभिनवकविविरचितमुत्पन्नमिति ततोऽकृतसङ्केतात् तस्मादर्थज्ञानाभावप्रसङ्गः ॥ ४३ ॥</p>
<p>उत्तरमाह-</p>
<p>सादृश्यान्ननु नान्यत्वं सारूप्येण निर्वायते ।<br>
किं कुर्मः शब्दनित्यत्वे न यतो मानमस्ति हि ॥ ४४ ॥</p>
<p>शब्दानां हि अनित्यत्वे प्रमाणसिद्धेऽर्थानामिव सामान्यनिबन्धनमर्थप्रत्यायनादिकार्यमुपपद्यत एव ।<br>
सादृश्यं सामान्यमस्माकं साङ्ख्यानामिवेत्यविरोधः ॥ ४४ ॥</p>
<p>अत्र पराभिप्रायः-</p>
<p>अथास्मादेव नित्यत्वं शब्दानां परिकल्प्यते ।</p>
<p>अर्थप्रत्यायनान्यथानुपपत्त्या नित्यत्वं शब्दानामुच्यते ।</p>
<p>तदयुक्तमित्याह-</p>
<p>स्यात्ततोऽक्षिनिकोचादेस्तत्तुल्यत्वान्न नित्यता ॥ ४५ ॥</p>
<p>अनित्यानामपि अक्षिनिकोचकषाङ्कुशाभिघातादीनामर्थ- प्रत्यायनदृष्टेरस्यानैकान्तिकत्वात् ॥ ४५ ॥</p>
<p>एवमपि नेश्वरकर्तृकत्वसिद्धिरत्रेति परः-</p>
<p>शास्त्रोज्झितो न कालोऽस्ति प्रलयो नोपपद्यते ।<br>
प्रभातमपि नैवातस्तेन शास्त्रमकृत्रिमम् ॥ ४६ ॥</p>
<p>ब्राह्मणेन षडङ्गो वेदोऽध्येयः गर्भाधानादिवैदिकसंस्कारसंस्कृतो ब्राह्मण्यां ब्राह्मणाज्जातो ब्राह्मणः इत्यार्यागमावैलक्षण्येनाधिकारिसंवलनयैव वेदस्य व्यवस्थितेर्बीजाङ्कुरादिप्रवाहवदनित्यत्वेऽपि अनिदं प्रथमत्वमिति ।<br>
अत एव शास्त्रशास्याद्युज्झितस्य प्रलयाभिधानस्य कालस्य तन्निर्माणादेश्चाहर्मुखस्यासम्भवान्नेश्वरकर्तृको वेदः ।<br>
तदुक्तम्-</p>
<p>प्रलयेऽपि प्रमाणं वः सर्वोच्छेदात्मके नहि ।<br>
इति ॥ ४६ ॥</p>
<p>एतत् प्रतिविधत्ते-</p>
<p>कोटिशो मरणं दृष्ट्वा जन्तूनामवसीयते ।<br>
सम्भवत्येव कालोऽसौ यत्राशेषजनक्षयः ॥ ४७ ॥</p>
<p>मषकमक्षिकादीनामसङ्ख्यातानां जन्तूनां युगपत् सृष्टिः संहारश्च दृष्ट इति सर्वप्राणभृतां जन्तूत्वादेव कस्मिंश्चित् काले युगपत् सृष्ट्या संहारेण च भवितव्यमिति सर्गप्रलयसिद्धेरदोषः ॥ ४७ ॥</p>
<p>अत्र पराभिप्रायं कारिकाभागेनाह-</p>
<p>कर्म तादृग्विधानं चेत्</p>
<p>कर्मनिबन्धनो हि शरीरादेः संहारो नाहेतुकः, न च महाप्रलयनिमित्तं कर्म किञ्चित् श्रूयत इति हेत्वभावादयुक्तः ।<br>
तदुक्तम्-</p>
<p>न चाप्यनुपभोगोऽसौ कस्यचित्कर्मणः फलम् ।<br>
इति ॥</p>
<p>अत्रोत्तरं तद्भागेनैवाह-</p>
<p>मरणं नैव कर्मणः ।<br>
किन्तु तत्क्षयतः</p>
<p>शरीरोपसंहारोऽपि उपभोगाभावात्मकत्वान्न कर्मफलमपि तु उपभोगप्रदकर्मक्षयाक्षिप्त एव तद्वत् सर्वोपसंहारोऽपीत्यदोषः ।<br>
कथं तर्हि आयुष्कामो हिरण्यदक्षिणेन यजेत् मरणकामः सर्वस्वारेण यजेत् इति आयुष्यानायुष्यकर्मश्रुतयः भोगप्रदकर्मान्तराक्षेपतदुपसंहारार्था एव, न हि भोगं विना केवलमेवायुरपपद्यते भोगपदकर्मसद्भावे वा मरणं यतः ।</p>
<p>ननु तथापि महाप्रलयानुपपत्तिः कर्मान्तराणां भोगप्रदानां भावादित्याह-</p>
<p>स्वापोऽप्यन्यस्यापरिपाकतः ॥ ४८ ॥</p>
<p>कर्मान्तरस्यापरिपक्वत्वात् पूर्वस्य चोपभुक्तत्वात् कियत्कालपरिपाकापेक्षाक्षिप्तः स्वापः सुषुप्ताभिधानोऽयं सिद्धो न तु कर्मफलमिति महाप्रलयस्यापि स्वापात् कर्मपरिपाकाक्षिप्तैव न कर्मफलतेति ।<br>
यदुक्तम्-</p>
<p>न चाप्यनुपभोगोऽसौ कस्यचित्कर्मणः फलम् ।</p>
<p>इति तत् सिद्धसाधनमेव ॥ ४८ ॥</p>
<p>अथ तदानीं कथं कर्मणामविपाकः ।<br>
विपाकहेत्वसामर्थ्यादित्याह-</p>
<p>कोटिशो हि क्षयं दृष्ट्वा कर्मणामवसीयते ।<br>
समकालं च सर्वेषां विपाकः सम्भवत्यपि ॥ ४९ ॥</p>
<p>असङ्ख्यातानां हि मषकमक्षिकादीनां कादाचित्कः सर्गः प्रलयश्च दृश्यमानस्तत्प्रकृतीनामत्यन्तमल्पत्वेन तावन्मात्रोपभोगतोऽपचितशक्तित्वात् सुकुमारतरवनितादेरिव कर्मान्तराक्षिप्तभोगदानासामर्थ्यं विश्रमतश्च तद्दानसामर्थ्यं कर्मविपाकहेतुत्वेनानुमीयते, अन्यथा कालान्तरेऽपि मषकादीनां पक्षिणामिव भावः केन न स्यात् ।<br>
ननु कालविशेष एव तेषां हेतुः ।<br>
किमतः सोऽपि कर्मविपाकाविर्भावनयैव ।<br>
तद्वत् प्रकृत्यन्तराणां महत्त्वेऽपि अनवरतानन्तपुरुषभोगसाधनत्वेनापचिततरशक्तित्वात् कर्मानुरूपभोगदानासामर्थ्यतः कर्मविपाककरणत्वाभावो विश्रमतश्च तत्परिपाकसामर्थ्यमनुमीयत इति महाप्रलयसिद्धिः ।<br>
यदुक्तम्-</p>
<p>न च कर्मवतां युक्ता स्थितिस्तद्भोगवर्जिता ।<br>
सर्वेषां तु फलापेतं न स्थानमुपपद्यते ।<br>
कर्मणां वाप्यभिव्यक्तौ किं निमित्तं तदा भवेत् ।</p>
<p>इति तत् प्रतिक्षिप्तमेवेति ॥ ४९ ॥</p>
<p>अत्र पराभिप्रायः-</p>
<p>अशेषकर्मनाशे च पुनः सृष्टिः कुतः स्थिति ।</p>
<p>एवमपि महाप्रलयः कर्मविनाश एव पर्यवस्यतीति पुनः संसाराभावप्रसङ्गः ।<br>
तदुक्तम्-</p>
<p>अशेषकर्मनाशे वा पुनः सृष्टिर्न युज्यते ।<br>
इति ॥</p>
<p>एतत् परिहरति-</p>
<p>देहान्तरफलं कर्म क्षीयते नैव मृत्युना ॥ ५० ॥</p>
<p>नाभुक्तं कर्म नश्यति इति नियमान्न महाप्रलयो देहान्तरोपभोग्यानां कर्मणां क्षयहेतुः, अपि तु उक्तनयेन तत्परिपाकप्रयुक्तत्वात् तत्परिपाकहेतुरेवेति नैष प्रसङ्ग इति ॥ ५० ॥</p>
<p>इतश्च प्रलयसिद्धिरित्याह-</p>
<p>क्ष्मादेः साकारता प्रोक्ता जन्मनस्तस्य पूर्वतः ।<br>
गम्यते जगतः स्वापस्तस्मात्प्राक्च जगत्क्षयः ॥ ५१ ॥</p>
<p>यत्साकारं कार्यं तदतदाकारदुपादानकारणादुद्भवस्वभावम्, यथा वटादिः वटबीजादेः ।<br>
साकारं च जगत् पृथिव्यादिकार्यमतस्तस्य यत् जन्मतः पूर्वं तदविभागाकारात्मना भाव्यमित्यपि प्रलयसिद्धिः ॥ ५१ ॥</p>
<p>अपि च-</p>
<p>भविष्यत्प्रलयश्चापि कार्यत्वादेव गम्यते ।<br>
कृत्स्ननाशोऽपि कार्यस्य देहादेः सम्प्रदृश्यते ॥ ५२ ॥</p>
<p>कृतकत्वाद्भुवनादेः शरीरादिवत् सर्वात्मना नाशेन भवितव्यमिति भविष्यतोऽपि महाप्रलयस्य सिद्धेः शास्त्रोज्झितस्यापि कालस्य सम्भवादवश्यं तत्कर्त्रा भवितव्यमितीश्वरसिद्धिः ।<br>
कथं तर्हि अधिकारिसंवलना ।<br>
अत एव बीजाङ्कुरप्रवाहवत् तत्पूर्विकैवेत्यदोषः ॥ ५२ ॥</p>
<p>शास्त्रस्येश्वरकर्तृत्वनिषेधाय परोक्तं हेत्वन्तरमाह-</p>
<p>धर्मतः पत्युरैश्वर्यं धर्मधीः शास्त्रतस्ततः ।<br>
शास्त्रं पूर्वत्र सिद्धं चेत्</p>
<p>यद्यदैश्वर्यं तत्तत् शास्त्रार्थानुष्ठानात्मकात् धर्मादेव यथा योगिनाम् ।<br>
ऐश्वर्यं च जगत्कर्तुरभ्युपगतं भवद्भिरिति, तदपि धर्मादेवेति धर्मावगमहेतोः शास्त्रस्यापि पूर्वसिद्धेर्नेश्वरकर्तृकता ।</p>
<p>अत्रोत्तरं कारिकाभागेनाह-</p>
<p>कल्पेऽतीते तदिष्यते ॥ ५३ ॥</p>
<p>यद्यत्र शास्त्रस्य पूर्वत्वमात्रमेव साध्यते, तत् सिद्धसाधनमेव प्रतिकल्पं सर्गवत् शास्त्रस्यापि सत्त्वात् ।<br>
अथेश्वरात् पूर्वत्वं साध्यते ततोऽसिद्धो हेतुरित्याह-</p>
<p>किन्त्वैश्वर्यं महेशस्य धर्मान्नेत्यभिधास्यते ।</p>
<p>यदि हि धर्मसाध्यत्वं तदैश्वर्यस्य सिद्धं स्यात्, स्यादेव शास्त्रस्येश्वरात् पूर्वमपि सिद्धिः ।<br>
न तु तद्धर्मसाध्यमपि तु अनादीत्यग्रे वक्ष्यति ।</p>
<p>अभ्युगम्यापि प्रवाहनित्येश्वरवाद्यभिप्रायेणाह-</p>
<p>अस्तु वा धर्मतस्तस्मादनित्यं नित्यतां व्रजेत् ॥ ५४ ॥</p>
<p>अतोऽन्यदेव तच्छास्त्रं जाता तद्धर्मधीर्यतः ।<br>
जगद्धिताया तेनान्यदिदानीं तचितं मतम् ॥ ५५ ॥</p>
<p>प्रवाहनित्येश्वरवादिनां हि ईश्वरः सर्वगत् शास्त्रं निर्माय तावदेव जगत्कृतं विधत्ते यावत् तद्विहितशास्त्रादर्थानुष्ठानेनेश्वरो ह्यन्यः सिद्धः ।<br>
तस्मिंस्तु आगते नियोगिवत् स्वव्यापारं सर्व शास्त्रं चोपसंहृत्य स्वात्माराम एव भवति ।<br>
ततः सिद्धेश्वरोऽसदास्थयैवानेन जगत्कृत्यमुपसंहृतमित्यवगत्य निशाकालं प्रतीक्ष्य सर्वगत् शास्त्रं निर्माय जगत्कृत्यं तावद् रचयति यावत्पुनस्तद्विहितशास्त्रादनुष्ठानक्रमेणेश्वरोऽन्यः सिद्ध इत्येवमन्योऽन्यश्चेति सर्गसंहारवत् शास्त्रमनित्यमपि प्रवाहतो नित्यत्वादीश्वरकर्तृकमेव ॥ ५५ ॥</p>
<p>पुनरीश्वरकर्तृकत्वं शास्त्रस्यामृष्यमाणः परः-</p>
<p>शास्त्रादर्थेषु विज्ञानमतो नो कृतकं हि तत् ।<br>
कृतकाद्वचसो यस्माद्विवक्षा सम्प्रतीयते ॥ ५६ ॥</p>
<p>यदाह शावरभाष्यकारः-</p>
<p>लौकिकाद्धि वाक्यादेवमयं पुरुषो वेद इति भवति प्रत्ययो वैदिकात्त्वेवमर्थ इति ।<br>
(१-१-२)</p>
<p>अतो विवक्षातिरस्कारेण यतः शास्त्रादर्थ एव प्रत्ययः ततो लौकिकवन्नो कृतमिति ।<br>
नो निषेधे ॥ ५६ ॥</p>
<p>एतदपि प्रतिक्षिपति-</p>
<p>नैतस्मादकृतत्वं स्यात्प्रत्यक्षादेरसम्भवात् ।</p>
<p>अकृतत्वं हि शब्दस्योक्तनयेन प्रत्यक्षनिराकृतमतो नानुमानेन साधयितुं शक्यम् ।</p>
<p>यदपि उक्तं लौकिकाद्वचसो विवक्षा प्रतीयते इति तदप्यसिद्धमित्याह-</p>
<p>वाक्याच्च सर्वतः पूर्वमर्थे धीरविशेषतः ॥ ५७ ॥</p>
<p>वैदिकादिव लौकिकादपि वाक्यादुच्चारितमात्रादेव विदितपदपदार्थसम्बन्धस्य प्रथममर्थ एवं प्रतिपत्तिः भवति, तत्रैव औत्पत्तिकेन सामयिकेन वा सम्बन्धेन तस्याभिधाशक्तिसिद्धेः, न हि अभिधायकत्वे तयोर्विशेषः यदुक्तं भवद्भिरपि ।</p>
<p>य एव लौकिकाः शब्दास्त एव वैदिकास्त एव च तेषामर्थाः (१-१-३० शा० भा०) इति ।<br>
पश्चात् तु मुख्यार्थासम्भवेन गौणो लाक्षणिको वेति, तदिदमुक्तं भवद्भिरपि ।</p>
<p>पौर्वापर्यपरामृष्टः शब्दोऽन्यां कुरुते मतिम् ।<br>
इति ॥ ५७ ॥</p>
<p>यस्य तु गौणलाक्षणिकयोरपि व्यभिचारः स इदानीं वक्तुर्विशिष्टं ज्ञानं गमयतीत्याह-</p>
<p>व्यभिचारो न यस्य स्यादन्यार्थं तत्कथं कृतम् ।</p>
<p>कृतं लौकिकवाक्यम् अङ्गुल्यग्रे हस्तिशतयूथमास्ते इत्यादिवाक्यवत् यदेव सर्वात्मना स्वार्थे प्रत्यक्षादिभिर्बाध्यते तदेव ततोऽन्यमर्थं वक्तुर्वञ्चनाभिप्रायं भ्रान्तिज्ञानयोगं वा गमयति, यदुक्तं भवद्भिरपि-</p>
<p>प्रमाणान्तरमत्र बाध्यते न पुनर्हस्तिशतयूथम् ।<br>
इति, यद्युन्मत्तादिना अभ्यासकामेन अन्यार्थप्रतिपादनाभिप्रायेण वा न प्रयुक्तं भवेत् ।<br>
तैः प्रयुक्ते तु न तमपि अपि तु विवक्षामात्रकमेवेत्युक्तम् ।<br>
यस्य तु प्रत्यक्षादिभिर्व्यभिचारो नास्ति तद्वाक्यं न वक्तुरभिप्रायं नापि विवक्षामात्रम्, अपि त्वर्थमेव प्रतिपादयतीति ।</p>
<p>अत्र कारिकाभागेन परः</p>
<p>जातत्वात् संशयस्तन्त्रे</p>
<p>यद्येवमुत्पन्नत्वेनार्थप्रतिपादकत्वेन चाविशेषात् लौकिकवाक्य इव शास्त्रेऽपि अर्थविषयः संशयः स्यात्, न च भवति तस्मादनुत्पन्नमेव तदिति ।</p>
<p>भागान्तरेणैतत् प्रतिक्षिपति-</p>
<p>अजातं तर्हि किं भवेत् ॥ ५८ ॥</p>
<p>यदि रचनात्मकमपि तन्त्रं नानित्यम्, घटाद्यपि तथैव स्यात् ततश्च सर्वस्य नित्यताप्रसङ्ग इत्युक्तम् ।<br>
कथं तर्हि न ततः संशयः ।<br>
संशयहेतोः प्रतारकत्वस्याभावात् तदभावश्चाप्तप्रयुक्तत्वात् पित्रादिवाक्येष्विवेति वक्ष्यामः ॥ ५८ ॥</p>
<p>ये त्वाहुर्नेह व्याकरणे वस्तुतोऽर्थः शब्दस्य अपि तु विवक्षित इति तान् प्रत्याह-</p>
<p>पदार्थान्वयहीनश्च वाक्यार्थः स्यादलौकिकः ।<br>
न पदं विद्यते यस्माद्विवक्षाप्रतिपादकम् ॥ ५९ ॥</p>
<p>न हि विवक्षा वाक्यस्यार्थः पदार्थस्य वाक्यार्थानुपपत्तेः पदान्येव सम्बद्धानि वाक्यं यतः, न च पदस्यार्थो विवक्षा अपि तु बाह्य एवेति वाक्यस्यापि स एव युक्त इति नातो वेदस्याकृतकत्वसिद्धिः ॥ ५९ ॥</p>
<p>पुनरीश्वरकर्तृकतानिषेधे वेदस्य परो हेत्वन्तरमाह-</p>
<p>परोक्षो ननु शास्त्रार्थो विशेषत्वादलैङ्गिकः ।<br>
लिङ्गिसामान्यगमकं तद्व्याप्तं लिङ्गमिष्यते ॥ ६० ॥</p>
<p>अविदित्वा च तत्कश्चित् कथं शास्त्रं करिष्यति ।</p>
<p>चोदनालक्षणोऽर्थो धर्मः स च कार्यात्मको न सिद्धस्वभाव इति न प्रत्यक्षनिमित्तः ।<br>
यदाह सूत्रकारो जैमिनिः ।</p>
<p>सत्सम्प्रयोगे पुरुषस्येन्द्रियाणां बुद्धिजन्म तत् प्रत्यक्षमनिमित्तं विद्यमानोपलम्भनत्वात् इति ।<br>
प्रत्यक्षपूर्वकत्वाच्चानुमानादिवत् सम्प्रति निमित्तत्वम् इति भाष्यकारश्च, विशेषितत्वाच्चाननुमेयः धर्मो हि ज्योतिष्टोमादिरेक एव सकलाध्यायिभिस्त्रयीतो होत्रुद्गात्रध्वर्युकर्मभेदेन प्रतीयते, न हि प्रत्यध्यायिनमनुष्ठातारं वा त्रय्यां तदर्थस्य वा ज्योतिष्टोमादेर्भेदः शाखाभेदेऽपि तत्स्वरूपाभेदात् ।<br>
यदुक्तम् सर्वशाखाप्रत्येयमेकं कर्म ।<br>
इत्येकत्वेन विशेषित्वान्न साध्यधर्मसामान्येन सपक्षे सिद्धव्याप्तिः अत एव साध्यधर्मसामान्यानुमातुः लिङ्गस्याविषय इतीश्वराभ्युपगमेऽपि तस्य चोदनाव्यतिरेकेण धर्मावेदकप्रमाणासम्बन्धादविदितस्य चोपदेष्टुमशक्यत्वान्न चोदनाकर्तृत्वसिद्धिः ।</p>
<p>एतत् पराकरोति ।</p>
<p>प्रामाण्ये तस्य संसिद्धे वक्तुं युक्तमिदं बुधाः ॥ ६१ ॥</p>
<p>सिद्धमेव यतः कुर्यादक्षाद्यविषये मतिम् ।</p>
<p>हेयोपादेयतदुपायपरिच्छेदकत्वं हि प्रमाणत्वम् ।<br>
यदाहुः हेयोपादेयतत्त्वस्य साध्युपायस्य वेदकः ।</p>
<p>यः प्रमाणसमाविष्टः ।<br>
इति ।</p>
<p>तस्मिन्नीश्वरप्रामाण्ये सिद्धे नैतत् वक्तुं युक्तमिति काक्वा दर्शयति ।<br>
तच्च प्रामाण्यं तस्य वक्ष्यमाणसर्वज्ञत्वसिद्ध्यैव सिद्धमिति चोदनावत् तज्ज्ञानमपि अक्षाद्यतीतं भूतं भविष्यत् सूक्ष्मं व्यवहितं विप्रकृष्टमेवञ्जातीयकं सर्वमर्थवगमयितुं</p>
<p>समर्थमिति कथं न धर्मविषयमपि स्यात् ।<br>
ननु कार्यत्वात् धर्मस्य तद्विषयत्वं न सम्भवतीत्युक्तम् ।<br>
न फलादिनानैकान्तिकत्वात् फलकर्मण्यतिरेकेण च कार्यान्तरस्यासिद्धेः ।<br>
ननु नियोगात्मकमेव तत् ।<br>
किमतस्तस्यापि प्रेषणाध्येषणादिरूपत्वेन स्वाम्याद्याशयविशेषात्मकत्वतः प्रमाणान्तरगोचरत्वात् ।<br>
ततोऽन्य एवासौ अपौरुषेयविषयः प्रमाणान्तरागोचर इति चेत्, न ।<br>
तथाभूते सम्बन्धग्रहणाभावेन शब्दादप्रतीतेर्न हि अलौकिकः शब्दार्थः सम्भवतीत्युक्तम् ।<br>
न प्रेषणाद्युपाधिद्वारेण अस्त्येवात्र व्युत्पत्तिरिति चेत्, न, तर्ह्यलौकिकोऽसौ उपाधिद्वारेण तेषां प्रमाणान्तरविषयत्वादिति, अत एव नियोगस्य नियोक्तृव्यापारात्मकत्वात् लौकिकवाक्यवत् वेदेऽपि नियोक्त्रा भवितव्यमितीश्वरकर्तृकत्वसिद्धिः ।<br>
एतदेवाह-</p>
<p>न च बाधास्ति येनास्य तत्प्रामाण्यनिवारणम् ॥ ६२ ॥</p>
<p>न च बाधकप्रमाणमस्ति येनेश्वरस्य तस्मिन् धर्मे प्रमाण्यनिवारणमवेदकत्वं सिद्ध्येत् ।</p>
<p>ननु साधकमपि प्रमाणं नास्तीत्याह-</p>
<p>इत्थंरूपं ततस्तर्हि साधुकारणजं हि तत् ।</p>
<p>तत एव तर्हि बाधकप्रमाणाभावात् सर्वज्ञस्येत्थं रूपं धर्मावेदकमपि तत् ज्ञानं सिद्ध्यति तस्माच्च साधुकारणजं तदिति ॥</p>
<p>तदेव साधुकारणजत्वं तज्ज्ञानस्याह-</p>
<p>त्रिकालार्थाविसंवादि ज्ञानं चेशेऽभिधास्यते ॥ ६३ ॥</p>
<p>न हि त्रिकालामलवेदिनः कारणदोषो ज्ञानानुत्पादे सम्भवति ।<br>
तर्हि कालत्रयानवच्छेदप्रतीतेर्नियोगस्य तज्ज्ञेयत्वासिद्धिः ।<br>
सत्यम्, यदि प्रतीयते, स तु अग्निहोत्रं जुहुयात् स्वर्गकामः इत्यादिभिः वाक्यैः भूतर्तमानतातिरस्कारेण भविष्यत्सामान्य एव प्रतीयते ।<br>
यदाह शावरभाष्यकारः भविष्यश्चैषोऽर्थो न ज्ञानकालेऽस्ति इत्यविरोधः ॥ ६३ ॥</p>
<p>अत एवेदपि सिद्ध्यतीत्याह-</p>
<p>न चाप्यसर्ववित्कश्चिदल्पायुश्च करोति तत् ।<br>
परस्पराविरुद्धत्वमहदव्याहतत्वतः ॥ ६४ ॥</p>
<p>वेदस्य कर्तरि अनुमानतः सिद्धे परस्पराविरुद्धार्थत्वेन तस्य प्रतीतिः शाखानिरुक्तप्रातिशाख्याद्यङ्गभेदेन अतिमहत्त्वाच्च सिद्धार्थप्रतिपादकानां तदेकदेशानां प्रत्यक्षादिविरोधसम्भवेऽप्यर्थवादादिनाप्युपपत्तितः प्रमाणान्तरव्याघातासम्भवाच्च तत्कर्तरि अपि तथाभूतज्ञानाद्यतिशयसिद्धेः सर्वज्ञत्वानादित्वादिसिद्धिः ॥ ६४ ॥</p>
<p>ननु बहवः कथञ्चिदंशांशिकया तथाभूतमपि वेदं करिष्यन्तीत्याह-</p>
<p>बहूनां करणे न स्यात्प्रोक्तलक्षणसङ्गतिः ।</p>
<p>तदानीं हि प्रोक्तानां मन्त्रब्राह्मणानां सर्वासां च शाखानामङ्गप्रत्यङ्गादिलक्षणानां चान्वयो न भवेत्, भिन्नकर्तृकत्वात् बौद्धार्हतशास्त्राणामिव ॥</p>
<p>अथ बहुभ्यः समुपजीव्य एक एव तत्र कर्ता भविष्यतीत्युच्यते ।<br>
तत्राप्याह-</p>
<p>एकस्य शक्तिकॢप्तौ स्यात् प्रद्वेषः केवलो हरे ॥ ६५ ॥</p>
<p>एवं हि पूर्वोक्तविशेषणविशिष्टं वेदं विदधानः स एवेश्वरः सिद्ध इत्यविवादः ॥ ६५ ॥</p>
<p>एतदेव द्रढयुतुमाह-</p>
<p>महतो भूतपूर्वस्य लिङ्गमीश्वरनिर्मिते ।<br>
चरितार्थं भवेत्तस्मादीश एवात्र युज्यते ॥ ६६ ॥</p>
<p>महतो बहुप्रकारस्य वेदे कर्तृसमूहस्य भूतपूर्वस्य सिद्धौ यल्लिङ्गं तदीश्वरनिर्मितत्वे हि एकस्मिन् चरितार्थमिति, न बहूनां कल्पनं युज्यते ।<br>
यदाहुः-</p>
<p>कल्पितः कल्पनं हन्ति तत एवार्थसिद्धितः ।<br>
इति ॥ ६६ ॥</p>
<p>इतश्च साधुकरणजं तज्ज्ञानमित्याह-</p>
<p>न च प्रतारकः शर्वो यस्मात्सर्वजगत्पतिः ।<br>
प्रतार्य प्राणिनस्तेभ्यः किमपूर्वमवाप्स्यति ॥ ६७ ॥</p>
<p>प्रतारका हि रथ्यापुरुषाः केन केनचित् स्वप्रयोजनेन प्रतारयन्ति ।<br>
तस्य तु परार्थवृत्तेः स्वप्रयोजनाभावात् कुतः प्रतारकता ॥ ६७ ॥</p>
<p>किञ्च-</p>
<p>परार्थं मन्त्रवादाश्च येन सर्वविदा कृताः ।<br>
सर्वश्रेयोयुताः सर्वे स कथं हि प्रतारयेत् ॥ ६८ ॥</p>
<p>परोपकारायैव येन मन्त्रवादा रसरसायनपातालगुटिकाः सर्वस्य काम्यमानस्य श्रेयसः साधका बहवो विरचितास्तस्य प्रतारकत्वं न सम्भवत्येव ॥ ६८ ॥</p>
<p>न चापि पुरुषाणामत्र कर्तृत्वमित्याह-</p>
<p>परोक्षो मन्त्रवादार्थो विशेषत्वादलैङ्गिकः ।<br>
सेतिकर्तव्यताकोऽपि ज्योतिष्टोमादिवन्नृणाम् ॥ ६९ ॥</p>
<p>पुरुषाणां हि प्रत्यक्षसिद्धे हरीतक्यादेर्विरेकादाविवानुमानसिद्धे वा चक्षुरादेः पटलादिनिवृत्त्यादाविव शास्तृत्वं स्यात्, न तु इन्द्रियातीते प्रोक्तनयेन विशेषत्वाच्चाननुमेये ज्योतिष्टोमादेः स्वर्गादाविव ।<br>
मन्त्रवादशास्त्रस्य चार्थोऽङ्गव्रातेनेतिकर्तव्यतया ध्यानधारणादिकया युक्तः फलसाधनत्वेन न प्रत्यक्षसिद्धो विशेषत्वाच्चाननुमेय इति न शास्तृत्वं पुरुषाणां सम्भवति- इतीश्वरस्य युक्तम् ॥ ६९ ॥</p>
<p>न च वेदाङ्गानामिव वेदकर्तृसिद्ध्यैव कर्तृसिद्धिर्मन्त्रवादानामित्याह-</p>
<p>प्रसिद्ध्यसम्भवाच्चापि न वेदे गरुडादयः ।<br>
कर्तारः सर्वविच्चैषां गम्यतेऽनुग्रहैकधीः ॥ ७० ॥</p>
<p>प्रसिद्ध्या हि अनादिप्ररूढ्या त्रय्यामेव वेदता शाखाविशेषाणां च वेदविशेषशाखात्वं न प्रमाणान्तरेण ।<br>
न च वेदविषया मन्त्रवादानां प्रसिद्धिरिति भिन्नशास्त्रत्वेन पृथक् तेषां कर्तृविशेषसिद्धौ प्रयत्नः कृतः ॥ ७० ॥</p>
<p>अत्र परोऽसाधुकरणजमीश्वरस्य ज्ञानं साधयितुमाह-</p>
<p>सर्वज्ञानक्रियाहीनो वक्तृत्वात्तर्हि शङ्करः ।</p>
<p>वक्तृत्वादस्मदादिवद् ईश्वरः सर्वज्ञानादिरहितः ॥</p>
<p>तदयुक्तमसिद्धत्वादित्याह-</p>
<p>वक्तृत्वं शास्त्रकर्तृत्वं नैतस्मात् प्रोक्तदूषणम् ॥ ७१ ॥</p>
<p>नास्मदादिवत् वचनमात्रकर्तृत्वं वक्तृत्वमत्र सिद्धम्, अपि तु अन्यदेव तत् शास्त्रप्रकर्तृत्वम्, न च तस्यासर्वज्ञत्वेन व्याप्तिः सिद्धा ॥ ७१ ॥</p>
<p>विरुद्धश्चायं हेतुरित्याह-</p>
<p>अस्माच्च प्रत्युतेशानः सर्वज्ञः सम्प्रतीयते ।<br>
शास्त्रं हि कुर्वतानेन सर्वमेव कृतं भवेत् ॥ ७२ ॥</p>
<p>फलजातं यतः पुंसां सर्वं शास्त्रात्प्रसिध्यति ।</p>
<p>तदिदमुक्तम् ।</p>
<p>न चाप्यसर्ववित् कश्चिदल्पायुश्च करोति तत् ।</p>
<p>इति ॥ ७२ ॥</p>
<p>अत एवाह-</p>
<p>चोद्यं चेदृक्कथं कुर्यात्प्रागुक्ताखिलमानवित् ॥ ७३ ॥</p>
<p>अज्ञस्यैवैतत् चोद्यं न तु पूर्वोक्तप्रमाणसंस्कृतस्येति तदेवं साधुकरणजनितत्वादीश्वरज्ञानं धर्मादिविषयमपि सम्भवतीति शास्त्रस्य प्रमाणान्तरागोचरार्थत्वात्, न ईश्वरकर्तृकत्वासिद्धिः ॥ ७३ ॥</p>
<p>अत्र स्वयूथ्यः</p>
<p>स्वमतस्यैव मानत्वे यत्नं सर्वं करोति हि ।<br>
वेदस्यापि प्रमाणत्वे किं मुधैव कृतः श्रमः ॥ ७४ ॥</p>
<p>सर्वेण हि प्रेक्षावता स्वदर्शनस्यैवाप्रामाण्यशङ्काप्रतिक्षेपाय यत्नो विधेयः न च दर्शनान्तरस्य निष्प्रयोजनत्वात्, अविशेषः सर्वागमप्रामाण्यसमर्थनेनानवस्थाप्रसङ्गाच्चेतीश्वरकर्तृत्वेन वेदप्रामाण्यसमर्थनमेतत् भवतोऽनुपपन्नमेव ॥ ७४ ॥</p>
<p>तदयुक्तम्, तस्यैवेहापेक्षणीयत्वान्नागमान्तराणामित्याह-</p>
<p>वेदं विना न कर्मास्ति कलादि च न तद्विना ।<br>
छेत्तव्यं दीक्षया सर्वं कर्मादीति प्रभाषितम् ॥ ७५ ॥</p>
<p>अनुज्ञाताश्च वेदोक्ता शैवे वर्णाश्रमादयः ।<br>
वेदस्यापि प्रमाणत्वे यत्नोऽस्माभिरतः कृतः ॥ ७६ ॥</p>
<p>यतोऽनेकजन्मसम्भृतं धर्माधर्मात्मकं कर्म सर्वस्य कलादिक्षित्यन्तस्य तत्त्वभावभूतभुवनात्मनः संसारस्य हेतुभूतं दीक्षया च्छेद्यमिहोक्तम् ।<br>
न चाज्ञातस्य च्छेद्यत्वमुपपद्यते न च वेदं विना तस्याविकलस्य ज्ञानं सम्भवति बौद्धोक्तस्य चैत्यशयनादेरपि आर्हतोक्तस्य केशलुञ्चनादेर्धर्मस्य कथञ्चित् तदेकदेशत्वात्, यदुक्तम् ।</p>
<p>सर्वः क्लेशो हि पापस्य क्षपणे पर्यवस्यति इति ।<br>
म्लेच्छकल्पितस्य तु परप्राणहरणादेर्धर्मस्यापि अधर्मतया तेन व्याप्तत्वात् ।<br>
यतश्चेह वेदोक्ता वर्णाश्रमस्थितिः पाल्यत्वेन श्रूयते ।</p>
<p>इति वर्णाश्रमाचारान्मनसापि न लङ्घयेत् ।<br>
यो यस्मिन्नाश्रमे तिष्ठेद्दीक्षितः शिवशासने ॥</p>
<p>स तस्मिन्नेव सन्तिष्ठेच्छिवधर्मं च पालयेत् ।<br>
इति सर्वकर्मविच्छेदोपदेशान्यथानुपपत्त्या तत्तद्वर्णाश्रमव्यवस्थापनश्रुतेश्च वेदस्यास्माभिः प्रमाण्ये यत्नो विहितः नागमान्तराणामिति ॥ ७६ ॥</p>
<p>ननु तस्य प्रमाणत्वेन सिद्धेस्तथाप्ययं यत्नो निष्फल इत्याह-</p>
<p>वेदो मुमुक्षुभिश्चान्यैः प्रत्याख्यातो यतो भवेत् ।</p>
<p>यतो बौद्धार्हतादिभिर्वेदस्य प्रामाण्यं प्रत्याख्यातमेव ततोऽयं यत्नः सफल एव ।</p>
<p>न च तत् प्रत्याख्यातुं शक्यमित्याह-</p>
<p>वेदं विना न जन्तूनां कुतो मोक्षो भवं विना ॥ ७७ ॥</p>
<p>न हि हेयं तत्साधनं चापरिज्ञाय मोक्ष उपपद्यते ।<br>
न च वेदं विना तस्य सार्वरूप्येण ज्ञानं सम्भवतीत्युक्तम् ।<br>
अतो मोक्षोपदेशान्यथानुपपत्या तैरपि वेदः प्रमाणत्वेनाभ्युपगन्तव्य एवेति ॥ ७७ ॥</p>
<p>यद्येवं, शान्तिं कुर्वतो वेतालोत्थापनमेतदिति परः ।</p>
<p>वेदे मोक्षस्य सिद्धत्वात्किं शैवेन प्रयोजनम् ।</p>
<p>एवं हि वर्णाश्रमव्यवस्थादेरिव मोक्षस्यापि वेदादेवावगतेरनुवादकत्वेनाप्रामाण्यमेव शास्त्रस्येति ॥</p>
<p>अथ परस्परानपेक्षयैकार्थप्रतिपादकत्वेऽपि शाखाद्वयस्येव विकल्पतः प्रामाण्यमनयोर्भविष्यतीत्याह-</p>
<p>तत्स्थस्येहाधिकारित्वाद्विकल्पोऽत्र न युज्यते ॥ ७८ ॥</p>
<p>युक्तं शाखाद्वयस्य विकल्पतः प्रामाण्यं समशिष्टत्वात् ।<br>
इह तूत्पत्तिशिष्टवेदसंविद्व्यवस्थितस्य ब्राह्मणादेरधिकारात् वेदत एवावगतिः प्रथममवश्यम्भाविनी तस्य- इति विषमशिष्टत्वाद् विकल्पानुपपत्तेरप्रामाण्यमेव ॥ ७८ ॥</p>
<p>अथ ज्योतिष्टोमेन स्वर्गकामो यजेत् दर्शपौर्णमासाभ्यां स्वर्गकामो यजेत इति वाक्योरेकस्वर्गफलत्वेऽपि प्रयोगभूयस्त्वात् फलभूयस्त्वेनैवात्रैतयोरागमयोरेकफलत्वेऽपि प्रयोगभूयस्त्वात्फलभूयस्त्वेन प्रामाण्यं भविष्यतीत्याह-</p>
<p>मतद्वयोक्तकरणं फलभूयस्त्वतो न तत् ।</p>
<p>नैतत् युक्तं स्वर्गादेः फलस्येव मोक्षस्यातिशयासम्भवात् ॥</p>
<p>इतश्चास्याप्रामाण्यमित्याह-</p>
<p>निर्युक्तिकश्च गदितः क्रियया कर्मसङ्क्षयः ॥ ७९ ॥</p>
<p>ज्ञानादेवाज्ञाननिवृत्तिद्वारेण मोक्षस्य सिद्धेर्दीक्षात्मनः कर्मणो मोक्षहेतुत्वप्रतिपादकमेतत् शास्त्रम् अग्निना सिञ्चेत् इति श्रुतिवदप्रमाणमेव ।<br>
तदुक्तम् ज्ञानाग्निः सर्वकर्माणि भस्मसात्कुरुते इति ।<br>
मीमांसकस्य चात्र पूर्वपक्षवादित्वात् कर्मसङ्क्षय एव मोक्ष इत्युक्तम् ॥ ७९ ॥</p>
<p>इयत् परवचनं प्रतिक्षेप्तुमाह-</p>
<p>सर्वमुक्त्युत्तमा गीता शिवता शिवशासने ।<br>
फलेभ्यश्चापि सर्वेभ्यो विज्ञेया साधिकाधिका ॥ ८० ॥</p>
<p>भवेदेष दोषो यदि पुरुषतत्त्वावधिरेवात्रापि मोक्षो भवेत्, अत्र तु शिवतत्त्वावाप्तिः दर्शनान्तरानधिगतोऽपूर्व एव सर्वज्ञत्वसर्वकर्तृत्वात्मकः श्रूयत इति बौद्धवैशेषिकार्हतसाङ्ख्यपाञ्चरात्रवेदान्ताद्युक्तेभ्यः क्रमेण सातिशयेभ्यो मोक्षेभ्योऽतिशयेन सातिशयो ज्ञेय इति कुतः पूर्वोक्तो दोषः ।<br>
यच्छ्रूयते ।</p>
<p>बुद्धितत्त्वे स्थिता बौद्धा गुणेषु त्वार्हताः स्थिताः ।<br>
गुणमूर्ध्नि स्थिताः साङ्ख्या अव्यक्ते पाञ्चरात्रिकाः ॥</p>
<p>स्थिता वेदविदः पुंसि ।<br>
इत्यादि ॥ ८० ॥</p>
<p>एतदेवाह-</p>
<p>अनुष्ठानातिरेकाच्च फलाधिक्यं विपश्चितः ।<br>
अनुक्तमपि कल्प्यं तत्राप्रामाण्यमसम्भवात् ॥ ८१ ॥</p>
<p>अनुष्ठानहेतुत्वादनुष्ठानं ज्ञानमुच्यते तस्यास्य सर्वान्यागमप्राप्यस्थानान्तरप्रदर्शनेन प्रोक्तक्रमतः प्रवृत्तेः सर्वागमेभ्यः सर्वविपर्ययत्वेनातिशयसिद्धितो</p>
<p>सिद्धितो हे पण्डिताः सर्वोत्कृष्टमनुक्तमपि मोक्षात्मकं फलं कल्पनीयं किमुक्तं न सम्भाव्यत इति नात्राप्रामाण्यदोषः पूर्वोक्तः ॥ ८१ ॥</p>
<p>नापि द्वितीय इत्याह-</p>
<p>दीक्षयैवाप्यते सर्वं नैष्ठिकेऽप्युदितं क्वचित् ।<br>
वेदाद्युक्तमतस्तत्र नैष्फल्याद्विनिवर्तते ॥ ८२ ॥</p>
<p>युष्मदागमेऽपि वेदादिविहितस्य कर्मणः क्रियया क्षय उपनिषत्सु श्रूयते ।</p>
<p>यदोत्तमाधिकारेऽस्मिन् दीक्षितो वेदविद् भवेत् ।<br>
क्षीयतेऽस्य सदा कर्म सर्वं सुकृतदुष्कृतम् ॥</p>
<p>इति ॥ ८२ ॥</p>
<p>न केवलं ज्ञानकाण्ड एव यावत् कर्मकाण्डेऽप्येतद्विहितमित्याह-</p>
<p>शुभया क्रियया वेदे क्षयः पापस्य चोदितः ।</p>
<p>चान्द्रायणादिना प्रायश्चित्तकर्मणा दुष्कृतक्षयश्रुतेर्न निर्युक्तिकः क्रियया कर्मसङ्क्षयो भवतामिवागमसिद्धत्वादित्यदोषः ।</p>
<p>ननु युक्तिरत्रानुमानमभिमता चान्द्रायणादीनां दिव्येन प्रत्ययेन घटादिना शुद्धिहेतुत्वनिश्चयात् ।<br>
यदुक्तम्-</p>
<p>अधर्मात्तमसो देहे गुरुत्वं यत्क्षयोऽस्य तु ।<br>
धर्मतो लघुतोत्पादाद्घटतः सम्प्रतीयते ॥<br>
इति ।</p>
<p>अत्राप्याह-</p>
<p>दृष्टश्च तत्क्षयः शैवे क्रिययैव तुलादिना ॥ ८३ ॥</p>
<p>इहापि घटदीक्षायामेवंविधा युक्तिरस्त्येवेति न निर्युक्तिकः क्रियया कर्मसङ्क्षयो गदित इति ॥ ८३ ॥</p>
<p>अपि च-</p>
<p>दीक्षातो यदि नेष्येत कर्माभावः कुतोऽन्यतः ।</p>
<p>कर्मवादिभिर्हि कार्येऽर्थे वेदस्य प्रामाण्याभ्युपगमात् ज्ञानादिप्रतिपादकस्योपनिषद्भागस्य सिद्धार्थत्वेनाप्रमाण्यप्रसङ्गतः स्तुत्यर्थत्वेनार्थवादतया कर्मकाण्डान्वयतः प्रामाण्यसमर्थनात् ज्ञानयोगात्मनोऽन्यस्यासिद्धेः क्रियाविशेषात् यदि कुतश्चित् नेष्यते, तदा वेदस्य मोक्षशास्त्रत्वाभावप्रसङ्गतो बौद्धादीनामत्र प्रमाण्यप्रसङ्गः इति मोक्षशास्त्रत्वान्यथानुपपत्त्यावश्यं कुतश्चित्</p>
<p>क्रियाविशेषात् कर्माभावोऽभ्युपगन्तव्यः यतश्चाभ्युपगम्यते सैव दीक्षेति न निर्युक्तिकः क्रियया कर्मसङ्क्षयः ।</p>
<p>अत्र परोऽन्यथा कर्माभावमाह-</p>
<p>अकृतेरुत्तरेषां स्यात्पूर्वेषामुपभोगतः ॥ ८४ ॥</p>
<p>तदिदमुक्तम्-</p>
<p>नित्यनैमित्तिके कुर्यात्प्रत्यवायजिहासया ।<br>
मोक्षार्थी न प्रवर्तेत तत्र काम्यनिषिद्धयोः ॥</p>
<p>इति ॥ ८४ ॥</p>
<p>एतत् प्रतिक्षिपति</p>
<p>अनेकजन्मसम्भोग्यान्येकस्मिन्नेव जन्मनि ।<br>
कर्माणि कुरुते तस्माद्रभसाद् भणितं त्विदम् ॥ ८५ ॥</p>
<p>भवेदेतत् यदि प्रतिजन्म एकजन्मभोग्यान्येव पुरुषः कर्माणि कुर्यात्, अनेकभवभोग्यानि तु ज्योतिष्टोमादीनि नानाफलानि ब्रह्महत्यादीनि कुर्वन् दृश्यत इति पूर्वेषामुपभोगतः क्षयोऽसिद्धः, न हि नरकस्वर्गादिफलयोरेकजन्मन्येवापभोगः सम्भवतीति प्रमाणस्वरूपापर्यालोचने नैतत् कथितं भवद्भिः ॥ ८५ ॥</p>
<p>ततश्च यदि नामेह न कृतं कर्म जन्मनि ।<br>
जन्मान्तरं तथापि स्यात्पूर्वस्मादेव कर्मणः ॥ ८६ ॥</p>
<p>पूर्वेषामुपभोगत सर्वेषां क्षयस्यासिद्धेरस्मिन् जन्मनि प्रत्यवायफलहेतोरकरणेऽपि पूर्वतरकर्मभ्यो जन्मान्तराणि सन्त्येवेति नित्यनैमित्तिके कुर्यात् इत्याद्युक्तो मोक्षसाधनन्यायोऽनैकान्तिकत्वादयुक्त एव स्यात् ॥ ८६ ॥</p>
<p>एवमनेकभवभोग्यकर्मसम्भवे यदेव तीव्रवेगं तदेव मन्दवेगान्यकर्मोपभोगोपमर्देन स्वकार्यमभिनिर्वर्तयत् एकस्यैव जन्मनो हेतुः सम्पद्यत इति कर्मान्तराणां तदुपमर्दादेवाभावाभावसिद्धेर्नानैकान्तिकतास्य हेतोरित्याह-</p>
<p>अनेकभवभोग्यानि कर्माणि कुरुते पुमान् ।<br>
तत्राप्येकस्य सम्भोगात्र नाशः सर्वकर्मणाम् ॥ ८७ ॥</p>
<p>तत्र तेषु अनेकभवभोग्येषु कर्मसु मध्यादेकस्य भोगाद्धेतोर्न सर्वेषां कर्मणां क्षयस्तद्वदेवाभुक्तत्वाद् यत् श्रूयते ।</p>
<p>नाभुक्तं कर्म नश्यति ।<br>
इति ।</p>
<p>अपि तु तुहिनपाताद्युपरुद्धबीजवत् कालान्तरेण फलदातृतया वासनात्मतया तावत् तिष्ठन्तीति अतीव्रवेगानां कर्मणां नाशासिद्धेस्तेभ्यो जन्मान्तराणि सन्त्येवेति नैकस्मिन् जन्मनि प्रत्यवायफलहेतोरकरणमात्रेण मोक्ष इति ।<br>
अथ प्रतिजन्मविषयमेतदित्युच्यते, तदयुक्तं म्लेच्छादिजन्मविषयत्वेनानधिकारतोऽसम्भवात् तन्नित्यानुष्ठानस्य च प्राणिवधादेर्निषेध्यत्वेन प्रत्युत जन्मान्तरहेतुत्वतो विरुद्धत्वात् ॥ ८७ ॥</p>
<p>ननु यावन्न सर्वकर्मक्षयो न तावन्मनुष्यजन्म, यदुक्तम्-</p>
<p>आद्यो हि देहः पुरुषार्थमूल- स्ततोऽप्यन्ये कर्ममूलाः प्रपन्नाः ।</p>
<p>इति मनुष्यजन्मान्यथानुपपत्त्यानेकभवभोग्यानां सर्वेषां कर्मणां क्षयसिद्धेर्भवत्येवास्मिञ्जन्मनि प्रत्यवायफलहेतोरकरणान् मोक्ष इति ।<br>
अत्राप्याह-</p>
<p>अन्त्ये जन्मनि नो सर्व कर्म सम्भुज्यते यतः ।<br>
सुखदुःखादिभेदोऽयं जन्मन्यत्रापि दृश्यते ॥ ८८ ॥</p>
<p>यद्येवम्, मनुष्यजन्मनोऽकर्मफलत्वाद् वैचित्र्याभावप्रसङ्गः ।<br>
कर्मनिबन्धनं हि सुखादिवैचित्र्यं पुंसामित्युक्तम् ।</p>
<p>इह ते कर्मणामेव विपाकश्चिन्तयिष्यति ।<br>
अमुत्र भविता यत्ते तच्चिन्तय शुभाशुभम् ॥</p>
<p>इति ।<br>
ततश्च-</p>
<p>आद्यो हि देहः पुरुषार्थमूलः ।</p>
<p>इत्यस्य बाधितत्वात् अग्निना सिञ्चेत् इतिवदप्रामाण्यतोऽपि उक्तमेतत् स्यात् ॥ ८८ ॥</p>
<p>एतज्जन्मप्रयाणमध्यकृतं सर्वमेव शुभाशुभं कर्म प्रधानोपसर्जनभावेन सम्मूर्छितं युगपदेकमेव जन्म करिष्यतीत्येवमनेकभवभोग्यानां कर्मणामसम्भवकल्पनया न प्रोक्तदोषोऽत्र भविष्यतीत्याह �</p>
<p>इन्द्रत्वादिफलं वेदे उच्यते तत्पृथक् पृथक् ।<br>
आजन्मजनितेभ्योऽपि नैकं जन्म भवत्यतः ॥ ८९ ॥</p>
<p>वाजपेयेन स्वाराज्यकामो यजेत् इति स्वाराज्यमिन्द्रत्वमेव तत्फलं कर्म आदिग्रहणात् स्वर्गादिफलं ज्योतिष्टोमादि ब्रह्महत्यादि च नरकफलं गृह्यते ।<br>
तत् पृथक् पृथक् जन्म करोतीत्यध्याहारः, परस्परानपेक्षयैव श्रुतेर्विरुद्धफलत्वाच्च ।<br>
ततो न सर्वेषां प्रधानोपसर्जनभावेन एकजमकरणकल्पनोपपद्यते श्रुतिविरोधादिति ॥ ८९ ॥</p>
<p>उपसंहर्तुमाह �</p>
<p>इष्टं च तदनेकेभ्यो येषां तत्कर्म ते भवे ।</p>
<p>अतोऽनेकभवहेतुकमनेकभवभोग्यं वा कर्मैष्टव्यं तत् येषामस्ति तेऽस्मिन् जन्मनि प्रत्यवायहेतोरकरणेऽपि संसारे वर्तन्त इति नित्यनैमित्तिके कुर्यात् इत्यनेनापि प्रकारणेन वेदस्य मोक्षशास्त्रत्वानुपपत्तेस्तन्निर्वाहायावश्यं क्रियाविशेषः कश्चित् कर्मक्षपणाय भवद्भिरभ्युपगन्तव्य इति सूक्तम् �</p>
<p>दीक्षितो यदि नेष्येत कर्माभावः कुतोऽन्यत् ।<br>
इति ॥</p>
<p>केचित्तु नाभुक्तं कर्म नश्यति इति श्रुतेर्ज्ञानिनो योगबलात् सर्वकर्मभोग इत्येवं ज्ञानकर्मसमुच्चयात् मोक्षं प्रतिपन्ना न दीक्षयेति तन्मतमुपन्यस्य दूषयति ।</p>
<p>ज्ञानी योगबलात् भुङ्क्ते सर्वं कर्मेति नार्थवत् ॥ ९० ॥</p>
<p>कुत इत्याह-</p>
<p>अज्ञानादेर्विना नो यद्दृष्टो भोगः सुखादिषु ।</p>
<p>वैराग्याद् विषयवैतृष्ण्यात्मकं ज्ञानं रागानुबन्धाच्च भोगः कर्मत इति ज्ञानकर्मणोर्विरुद्धानुबन्धित्वात् सम्यङ्मिथ्याज्ञानयोरिव समुच्चयासम्भवात्, यत् अवश्यं नाभुक्तं कर्म नश्यति इति श्रुतिबलात् ज्ञानिनोऽपि कर्म भोगेनैव क्षपणीयं तदन्यथानुपपत्तेर्दीक्षयैव क्षपणीयमिति निर्युक्तिकश्च गदितः क्रियया कर्मसङ्क्षयः इति निरस्तम् ।<br>
ननु तत्रापि भोगस्य सम्भवात् स एव तदवस्थो दोषः ।<br>
न, चौर्यप्रयुक्तमन्त्रसामर्थ्योपहृतमोहादिनामपि स्वप्नभोगवत्तदानीं ज्ञानिनोऽपि उपपत्तेरदोषः ।</p>
<p>एवं कर्मक्षयान्मुक्तिमभ्युपगम्योक्तमिदानीं तु सैव नोपपद्यत इत्याह-</p>
<p>क्षीणेऽपि कर्मजाते स्यान्मलादेर्नैव सङ्क्षयः ॥ ९१ ॥</p>
<p>साधनं पाशविच्छित्यै शिवोक्तं परिगृह्यताम् ।</p>
<p>अस्तु विज्ञानयोगसन्न्यासैर्भोगाद्वा कर्मणः क्षयः ॥<br>
इति ।</p>
<p>क्षीणेऽपि तस्मिन् मलस्य आदिग्रहणादीश्वरप्रेर्यत्वस्य च नैव क्षय इति विज्ञानकेवलित्वमेव तेषां न मोक्षः ।<br>
यथा चाविद्यास्मृत्यादेः प्राकृताद्वन्धात् कर्मणश्च मलोऽन्योऽभ्युपगन्तव्यः तथोक्तमाचार्येण स्वायम्भूववृत्तौ यद्यशुद्धिर्न पुंसोऽस्ति इत्यत्रान्तरे, व्याख्यातं च तट्टीप्पकेऽस्मत्पित्रा तत्र भवता भट्टनारायणकण्ठेनेति तत एवावधार्यम् ।<br>
तस्य च द्रव्यत्वान्न ज्ञानान्निवृत्तिः, अपि तु चक्षुष्पटलादेरिव विशिष्टया क्रिययेति वक्ष्यामः ।<br>
अतो-</p>
<p>निर्युक्तिकश्च गदितः क्रियया कर्मसङ्क्षयः ।</p>
<p>इत्यस्यापि सदोषत्वान्न प्रमाणान्तरेण बाधितत्वादप्रमाणस्य शास्त्रस्येति वक्तुं युक्तमिति ॥</p>
<p>अधुना न केवलमनुमानतः स्वागमाच्चेश्वरसिद्धिर्यावद्युष्मदागमादपीत्याह-</p>
<p>नित्यादनित्यतो वापि शास्त्रतश्चाधिगम्यते ॥ ९२ ॥</p>
<p>ईश्वरकर्तृकत्वेन वेदस्य प्रामाण्यं प्रतिपादितमस्तु यदि वा पराभ्युपगतेनाकृतकत्वेन सर्वथेश्वरसिद्धौ नाप्रामाण्यमित्यनवकॢप्त्या दर्शयति ।<br>
तथा च रौद्रं चरुं निर्वप्रेत्प्रजाकामः सौर्यं चरुं निर्वपेद् ब्रह्मवर्चसकामः इत्यादौ रुद्रो देवताऽस्येति देवतातद्धितश्रुत्या रुद्रादिदेवतात्वेन चोद्यते ।<br>
ननु कार्येऽर्थे वेदस्य प्रामाण्यम्, न सिद्धे देवतादौ ।<br>
कथं तर्हि दध्ना जुहोति, पयसा जुहोति इत्यादयो गुणविधयः तत्र हि अग्निहोत्रं जुहुयात् स्वर्गकामः इत्यतो भावार्थाप्राप्तत्वेनानुवादतो विधानासम्भवात् दध्यादयोऽर्थाः सिद्धस्वभावा एव तत्साधनत्वेन विधेया इति तद्विषयं प्रामाण्यं केन निवार्यते ।<br>
ननु वस्तुस्वाभाव्यादेव भावार्थविषयो विधिः इति तस्यसिद्धेनार्थेन सम्बन्धासम्भवादत्रापि दध्यादिसाध्यभावार्थविधिरेव न दध्यादिविधिस्ततो न सिद्धार्थविषयता ।<br>
कुतस्तर्हि दध्यादीनां तत्साधनत्वावगतिः ।<br>
कार्य इवात्रापि प्रमाणान्तरासम्भवाद् तदनुरक्तभावार्थविध्याक्षेपसामर्थ्यात् पश्वेकत्वादेरिवोपादानशेषत्वेन ।<br>
तदेवमस्तु अलं प्रक्रियादौस्थ्येन ।<br>
अत्रापि देवतोपरक्तभावार्थविधानसामर्थ्याद् दध्यादेरिवोपादानशेषत्वेन देवताया अपि तत्कारकभूतयाः सिद्धिरिति नेश्वरासिद्धिर्देवताविशेषरूपत्वात्तस्येति ॥ ९२ ॥</p>
<p>अत्र कारिकाभागेन परः-</p>
<p>देवता शब्दमात्रं चेत्</p>
<p>युक्तं दध्यादिपदानामत्र प्रमाणान्तरसिद्धार्थविषयत्वेनोपादानशेषभावयोग्यमर्थं प्रतिपादयतां तच्चोदनात्वम्, देवतापदानां तु प्रामाणान्तरसिद्धार्थप्रतिपादकत्वेनासिद्धेर्न तथात्वमिति आनर्थक्यात्, यदि परं सामसु स्तोभादीनामिव स्वरूपेणैव कार्यान्वयो नार्थद्वारेणेति चोदनात्वासिद्धेर्न देवता सिद्धिरिति ॥</p>
<p>भागान्तरेणैतत्प्रतिक्षेपः-</p>
<p>नार्थे विज्ञानतो भवेत् ।</p>
<p>युक्तं स्तोभादीनामर्थप्रतिपादकत्वे प्रमाणाभावात् स्वरूपोच्चारणे नैव कार्यान्वयः ।<br>
देवताश्रुतीनां तू रौद्रः पशुरुपाकर्तव्यः त्र्यम्बकं यजामहे ब्राह्मणो ब्राह्मणमालभेत विष्णुरुपांशुर्यष्टव्यः इत्यादिना विविधविभक्त्यर्थान्वयदर्शनात्, दध्यादिश्रुतीनामिवार्थप्रतिपादकत्वसिद्धेरर्थ एव नियोजनात् तद्द्वारेणैवान्वयसिद्धेर्भवत्येव देवतालक्षणार्थचोदनात्वमिति ॥</p>
<p>ननूक्तं प्राणान्तरसिद्धार्थप्रतिपादकत्वाभावादेषा- मनर्थकत्वमित्यभ्युच्च सयुक्तिमाह-</p>
<p>कारकत्वाच्च नो यस्मादपार्था कारकश्रुतिः ॥ ९३ ॥</p>
<p>यागसम्प्रदानकारकत्वेन तावद्देवतालक्षणोऽर्थः श्रूयमाणो दध्यादिवद् उपादानशेषभावेन कार्यान्वयं भजत्येव ततो यदीदन्तया न प्रमाणान्तरसिद्धः ततः श्रुतिसिद्ध्यर्थमश्रुतोपलब्धौ यत्नवता भवितव्यं न श्रुतिशैथिल्यमाचरणीयम् इति न्यायेनात्र कारकश्रुत्यन्यथानुपपत्त्या यूपाहवनीयादिशब्दवाच्यार्थवत् शास्त्रसिद्धोऽभ्युपगन्तव्य इति तत्प्रतिपादकतया देवताश्रुतीनामनर्थकत्वासिद्धेर्देवतार्थत्वमेवेति ॥ ९३ ॥</p>
<p>अपि च-</p>
<p>ध्यानश्रुतेश्च सा भिन्ना शब्दतो गम्यतेऽन्यथा ।<br>
प्रत्यक्षत्वेन शब्दस्य व्यर्था स्याद् ध्यानचोदना ॥ ९४ ॥</p>
<p>यस्यै देवतायै हविर्निरुप्तं स्यात्तां मनसा ध्यायेत् इति श्रुतेः शब्दस्य प्रत्यक्षत्वेन ध्यानश्रुत्यानर्थक्यात् शब्दतोऽन्यार्थरूपा देवतेति गम्यते ॥ ९४ ॥</p>
<p>किं च-</p>
<p>स्तोत्रतश्चार्थरूपासौ देवतेह यतः स्तुतिः ।<br>
अर्थं विशिष्टमुद्दिश्य विशिष्टगुणकीर्तनम् ॥ ९५ ॥</p>
<p>याज्यानुवाक्याभ्यामिष्ट्वा देवतां स्तुवीत इति श्रुतेः गुणिनो गुणाभिधानं च स्तुतिः इत्यभ्युपगमादर्थ एव देवता न तदभिधानात्मकः शब्द इति ॥ ९५ ॥</p>
<p>नापि विग्रहोऽस्या निराकर्तुं शक्यः श्रुतिसिद्धत्वादित्याह-</p>
<p>रूपभेदवती सा च चोद्यते यत्पृथक् पृथक् ।<br>
तां वै ध्यायेच्छुतेश्चेति मनसा स्वे हि विग्रहे ॥ ९६ ॥</p>
<p>यत् यस्मात् रूपेणाकृत्या तेजसा प्रभावेण देवतान्तरेभ्यो भिन्नां देवतामभिध्यायेत् इति श्रुत्यन्तरेण चोद्यते, अतः पूर्वस्या अपि श्रुतेस्तां मनसा ध्यायेत् स्वशरीर एवेत्यर्थः- इति सम्पद्यते देवताया शरीरसिद्धिः ॥ ९६ ॥</p>
<p>अतः कीदृशं कस्यास्तद्रूपमिति विशेषाकाङ्क्षायाम्-</p>
<p>रूपं तस्याश्च विज्ञेयमर्थवादैः समर्पितम् ।</p>
<p>यथा हि अक्ताः शर्करा उपदधाति इति श्रुतेः, केन अक्ता इति विशेषाकाङ्क्षायां तेजो वै घृतम् इत्यर्थवादात्, द्रव्यविशेषप्रतिपत्तिः ।<br>
एवमत्रापि रूपविशेषाकाङ्क्षायां सहस्रशीर्षा पुरुषः इत्यर्थवादतो रूपविशेषप्रतिपत्तिः ॥</p>
<p>अत एव-</p>
<p>तद्रूपकथनेनैषां स्तुत्यर्थत्वं न हीयते ॥ ९७ ॥</p>
<p>अर्थवादा हि एवमर्थं विशिष्टं स्तुवन्तोऽर्थवादा इत्युच्यन्ते, अन्यथा निरर्थकत्वेन स्तोभादीनामिवार्थवादत्वायोगात्, अतश्च विधिवाक्यैरपेक्षितत्वात् अर्थवादकृतश्चैषां जनानां मतिविभ्रमः इत्यप्ययुक्तमुद्घोष्यते भवद्भिः ॥ ९७ ॥</p>
<p>येषामपि विधीनां नार्थवादतो विशेषस्तेषाम् ।</p>
<p>वेदप्रान्तेषु विज्ञेयं मरणादिषु च स्फुटम् ।<br>
देवतानां च सद्रूपमवैकल्याय कर्मणाम् ॥ ९८ ॥</p>
<p>एवं च वेदान्तेतिहासादीनां सिद्धार्थप्रतिपादकत्वेऽपि कर्मकाण्डापेक्षितदेवताविशेषाकारप्रतिपादकत्वेन तदेकवाक्यतया प्रामाण्यमित्यविरोधः ।</p>
<p>ततश्च यदुक्तम्-</p>
<p>उपाख्यानादिरूपेण वृत्तिर्वेदवदेव हि ।<br>
धर्मादौ भारतादीनाम् ॥</p>
<p>इति तद्युक्तमेव तेभ्यो भ्रान्त्यसम्भवात् ।</p>
<p>एवं च वेदान्तर्भावेनापि अस्य शास्त्रस्य प्रामाण्यमित्याह-</p>
<p>तेष्वेव परमेशस्य रूपं विद्यात्परापरम् ।<br>
यच्चापि परमं रूपं तच्छैवे तस्य कीर्तितम् ॥ ९९ ॥</p>
<p>यथा श्वेताश्वरशारवादौ ।</p>
<p>ईश्वरो द्विविधः प्रोक्तः परश्चापर एव च ।<br>
ताभ्यां परतरस्त्वन्यो यो निर्वक्तुं न पार्यते ॥<br>
इति ।</p>
<p>ततश्च तदपेक्षितपरतरेश्वरस्वरूपप्रतिपादकत्वेनास्य तदेकवाक्यतया प्रामाण्यं भवद्भिरप्यभ्युपगन्तव्यमेव ॥ ९९ ॥</p>
<p>ननु वेदान्तानामात्मविषयप्रतिपत्तिकर्तव्यतानिष्ठत्वेनाव- गतेरीश्वरविषयत्वासम्भवात् कुतस्तदेकवक्यतयास्य प्रामाण्यमित्याह-</p>
<p>आत्मा द्रष्टव्य इत्यादि विधिश्चेश्वर एव हि ।<br>
सर्वं शास्त्रस्वरूपं वै श्रूयते यदनन्तरम् ॥ १०० ॥</p>
<p>तत्रापि आत्मा द्रष्टव्यो निदिध्यासितव्यः इत्यादावात्मशब्देनेश्वर एव ज्ञातव्यतयोच्यते, यतस्तदनन्तरं सर्वेश्वरः सर्वानुग्राहक इत्यात्मसम्भवादीश्वरविषयत्वेन सर्वमीश्वरशास्त्रप्रसिद्धं तस्य स्वरूपं श्रूयते ॥ १०० ॥</p>
<p>किं च-</p>
<p>अधिकारिण्यणौ शास्त्रं प्रत्यक्षत्वादनर्थकम् ।</p>
<p>यदि तत्रात्मैव विवक्षितः स्यात्, नेश्वरः ततस्तस्मिन् वेदान्तज्ञानाधिकारिणि आत्मनि प्रोक्तक्रमतो ज्ञातृतया स्वसंवेदनसिद्धे ज्ञातव्य इति शास्त्रं कृतकत्वेनानर्थकमेव ।<br>
यच्छ्रूयते-</p>
<p>यस्तन्न वेद किमृचा करिष्यति ।<br>
य इत्तद्विदस्तु इमे समासते ॥<br>
इति ।</p>
<p>ततोऽत्रात्मशब्देनेश्वर एव ज्ञातव्यतयोपदिश्यत इत्यभ्युपगन्तव्यम् ।</p>
<p>अपि च-</p>
<p>नृरुद्रसञ्ज्ञे चैकार्थे दृश्येते हि क्वचिन्मनौ ॥ १०१ ॥</p>
<p>यथा रुद्रेष्वथर्वशिरसि स एवात्मा स एवेश्वर इत्यत्रात्मशब्दस्येश्वरे प्रयोगो दृश्यत एव ॥ १०१ ॥</p>
<p>किमत इत्याह-</p>
<p>क्रियार्थं साधनं दृष्टं तत्स्वरूपावभासकम् ।</p>
<p>अतश्च आत्मा ज्ञातव्यः इत्यादेरीश्वरप्रतिपत्तिकर्तव्यतानिष्ठत्वेन तत्प्रयुक्तेश्वरस्वरूपप्रतिपादनैकवाक्यतयास्य प्रामाण्यं भवद्भिरपि अभ्युपगन्तव्यमेव ॥</p>
<p>अत्र परः</p>
<p>मूर्तिमत्त्वेन देवानां कृतत्वं ननु तद्भवेत् ॥ १०२ ॥</p>
<p>यदाहुः-</p>
<p>चर्मोपमश्चेत्सोऽनित्यः खतुल्यश्चेदसत्समः ।<br>
इति ।<br>
ततः पूर्वोक्तकारकत्वानुपपत्तिरस्येति ॥ १०२ ॥</p>
<p>आचार्यस्तु मूर्तिमत्त्वमभ्युपगम्याप्येतत् प्रतिक्षिपति-</p>
<p>न सालादिषु तद्दृष्टं स्वरूपं प्रतिपादयेत् ।</p>
<p>नैतद् अनैकान्तिकत्वात्, यथा हि सालखदिरादीनामनित्यानामपि अत्र खदिरे बध्नाति इत्यादिश्रुतिभिः कारकत्वम्, एवं देवतानामपि प्रोक्तश्रुतिभिर्भविष्यतीति को विरोधः ।</p>
<p>अथ नैषां क्रियार्थत्वं देवतास्वपि तत्समम् ॥ १०३ ॥</p>
<p>अथ जातेरिव नित्यायाः स्तोत्राङ्गत्वमित्यभ्युपगमात्, अनित्यानां खदिरादिविशेषाणां कारकत्वम्, नेष्यते तर्हि देवतात्मनो नित्यस्यैवात्राङ्गत्वम्, न तु तच्छरीराणां परपुरप्रवेशन इवोपादेयपरित्याज्यत्वेनानित्यानामिति सर्वं समानम् ।<br>
अत एव यागसाधनत्वान्यथानुपपत्त्या युगपद्विभिन्नदेशव्यवस्थिता- नेकाधिकार्यनुष्ठीयमानानेकक्रतुसाधनत्वं देवतायाः प्राकाम्यतोऽनेकनिर्माणकायरचनेन कल्प्यत इति ऐश्वर्यसिद्धिः ॥ १०३ ॥</p>
<p>नन्वत्र ब्रह्मेन्द्ररुद्रादीनां बहूनां देवतात्वेन श्रुतेर्मतिभेदसम्भवादीश्वरासिद्धिरित्याह-</p>
<p>ईश्वरे तु विशेषोऽसौ तज्ज्ञानादेव गम्यते ।</p>
<p>श्रुतित एवेश्वरविषयो विशेषोऽसौ प्रतीयते ।<br>
यतः श्रूयते-</p>
<p>इन्द्रं मित्रं वरुणमग्निमाहुरथो दिव्यः स सुपर्णो गरुत्मान् ।<br>
एकं सद्विप्रा बहुधा वदन्ति अग्निं यमं मातरिश्वानमाहुः ॥<br>
इति ।</p>
<p>एक एवेश्वरोऽधिष्ठेयभेदाद् अनेकत्वेन राजनियोगभेदेनेव व्यपदिश्यते स च रुद्र एव ।<br>
यच्छ्रूयते एक एव रुद्रोऽवतस्थे न द्वितीयः शतं शता सहस्राणि</p>
<p>ये रुद्रा अधिभूम्याम् इति तस्यैव भगवतो रुद्रेषु वैश्वरूप्यप्रतिपादनात् ।<br>
ननु गुणत्वेन देवतायाः श्रुतेर्दध्यादीनामिव नेश्वरता ।<br>
न, सम्प्रदानकारकत्वेन तस्याः प्रधानत्वात् कर्तुरीप्सिततमेन कर्मणा यमभिप्रैति स सम्प्रदानम् ।<br>
यद्येवम्, सर्वस्यैव कर्मणो दर्शपौर्णमासादेः ऐन्द्रं दध्यमावस्यायाम् इत्यादिश्रुतिसिद्धेन्द्रादिदेवतार्थत्वाद् गुणकर्मत्वेन न विधिविषयता, तदुक्तम्-</p>
<p>यैस्तु द्रव्यं चिकीर्ष्यते गुणस्तत्र प्रतीयते ।<br>
इति ।</p>
<p>न आत्मोपदेशवदात्तिथ्यवच्चोपपत्तेः ।<br>
यथा हि आत्मा ज्ञातव्यः इत्यात्मकर्मकोऽपि भावार्थः यथा च अतिथये समभ्यागताय महोक्षं महा वा आलभेत इत्यतिथ्यर्थमपि कर्म चोदितत्वेन अनुष्ठेयत्वाद् विधिविषयमिष्यते भवद्भिस्तद्वदेतदपि भविष्यतीत्यविरोधः ।<br>
कुतस्तर्हि फलम् ।<br>
देवतात एव भवतामिव वा नियोगतः यथा हि ग्रामकामो राजपुत्रसेवां कुर्यात् इत्यादौ राजपुत्रसेवाविषयाद् राजनियोगतः फलम्, एवमत्रापि देवताराधनविषयात् नियोगत एव फलमिति ।<br>
ननु राजपुत्रादावाराधनसम्पत्तिः प्रमाणान्तरसिद्धा ।<br>
भवतु, इह तु शास्त्रसिद्धा तदविकलक्रियाद्यनुष्ठानतः श्रद्धाप्रामाण्येन वा प्रतीयत इत्युक्तं महामतिभिः देवताकाण्डे ।<br>
त्रिकाण्डो हि वेदविचारः क्रियाकाण्डदेवताकाण्डोपनिषत्काण्डभेदेन जैमिनिमुनिप्रभृतिभिः सूत्रकारैरारब्धः, स तु कर्मकाण्डमात्रदर्शिभिर्मीमांसकैरज्ञानतः कर्ममात्रविषयत्वेन नीतः ।<br>
अत एव त आहुः-</p>
<p>न बुद्धिभेदं जनयेदज्ञानां कर्मसङ्गिनाम् ।<br>
इति ।</p>
<p>आचार्यो देवताकाण्डसिद्धवाक्यार्थविरोधेन कर्मकाण्षस्यापि देवताप्रामाण्यं योजयितुमत्रोक्तवान्-</p>
<p>ईश्वरे तु विशेषोऽसौ तज्ज्ञानादेव गम्यते ॥<br>
इति ।</p>
<p>अत एवोपनिषत्काण्डदृष्ट्याप्याह-</p>
<p>धर्मशास्त्रे विशुद्धिर्या परमा पुरुषस्य हि ॥ १०४ ॥</p>
<p>ईश्वरप्रणिधानाच्च योगशास्त्रेऽपि पठ्यते ।</p>
<p>वेदान्ते हीश्वराध्यात्माकृतिप्राणविराड्भूतेन्द्रियेषु मध्याद् ईश्वरोपासनयैव मोक्षः श्रूयते स्मृत्यादावपि अग्निहोत्रादीष्टवत् पूर्तो धर्म ईश्वरसपर्यात्मकः-</p>
<p>पक्वेष्टकचितं सम्यग्यः करोति शिवालयम् ।</p>
<p>इति च श्रूयते-</p>
<p>पूर्ते मोक्षं विनिर्दिशेत् ।</p>
<p>इति, वायुपुराणादौ च-</p>
<p>अनुपास्येश्वरं मोक्षो बद्धस्येव कुतो भवेत् ।</p>
<p>इति, महाभारतादिष्वपि इतिहासेषु कुण्डधारोपाख्यानादौ, गीतासु च-</p>
<p>यो मामजमनादिं च वेत्ति लोकमहेश्वरम् ।<br>
असम्मूढः स मत्येषु सर्वपापैः प्रमुच्यते ॥<br>
इति ।</p>
<p>ईश्वरोपासनयैव पातञ्जलेष्वपि मोक्ष इति न तदभावोऽभ्युपगन्तव्यः सर्वागमविरोधात् ॥</p>
<p>ननु योगशास्त्रेष्वीश्वरप्रणिधानात् समाधिलाभः पठ्यते न मुक्तिरित्याह-</p>
<p>क्लेशग्रामस्य तनुता समाधिस्तत्फलं फलम् ॥ १०५ ॥</p>
<p>अविद्यास्मितारागद्वेषाभिनिवेशाः क्लेशाः, तत्समुदायस्यापचिततरत्वमुपशम एव समाधिहेतुत्वात् समाधियोगश्चित्तजयात्मक इति, ईश्वरप्रणिधानस्य तदिति मोक्षफलमेव समाधिलक्षणं फलं न ततोऽन्यदित्यविरोधः ॥ १०५ ॥</p>
<p>ननु एवं सति सावयवात्मना मूर्तिमत्त्वेन वेदवेदार्थयोरनित्यत्वादप्रामाण्यमित्याह-</p>
<p>स्थिता सन्ततिरूपेण देवता तत्र चाकृतिः ।<br>
शब्दार्थयोरनित्यत्वं मूर्तिमत्त्वेन बाध्यते ॥ १०६ ॥</p>
<p>यतः परपुरप्रवेशिपुरुषवद् उपादेयपरित्याज्यशरीरसन्तत्यात्मना देवता वेदार्थभूता व्यवस्थितेत्युक्तम्, यतश्च तत्र शब्देऽर्थे च जातिः स्थिता ततो मूर्तिमत्त्वेन यत् शब्दार्थयोरत्रानित्यत्वमप्रामाण्यसाधनायोक्तं तद् बाध्यते, जातेरेवात्र स्थिरायाः प्रमाणप्रमेयत्वव्यवस्थापनात् ।<br>
यदाहुः जातिरेवाङ्गम् इति मीमांसकाः ॥ १०६ ॥</p>
<p>उपसंहर्तुमाह-</p>
<p>एवं च कल्प्यमाने स्यात् को दोषो येन संश्रितम् ॥<br>
नास्तिक्यं देवतासत्त्वं गदद्भिः पण्डितैरपि ॥ १०७ ॥</p>
<p>एवं वेदस्य देवताप्रधानत्वेऽपि प्रामाण्यसिद्धेर्निष्प्रयोजनमेव देवतायाः अभावख्यापनेन मीमांसकैर्नास्तिकपक्ष संश्रित इत्याचार्यः-</p>
<p>प्रायेण मौर्ख्यान्मीमांसा लोके लोकायतीकृता ।<br>
तामास्तिकपथे कर्तुमयं यत्नः कृतो मया ॥</p>
<p>इत्येतदपि दर्शयति ॥ १०७ ॥</p>
<p>यद्येवमीश्वरप्रणतित्वेन वेदः प्रमाणं वेदाच्चेश्वरसिद्धिरितीतरेतराश्रयदोषः ।<br>
यदाहुः एवं वेदोऽपि तत्पूर्वस्तत्सद्भावादौ वचने साशङ्को न प्रमाणं स्यात् इति ।<br>
एतत् प्रतिक्षिपति-</p>
<p>ईशोक्तत्वेऽपि न�वेष्टा तत्कृतत्वेन मानता ।<br>
अन्योन्याश्रयता तस्माद्दोषो नानित्यवादिनाम् ॥ १०८ ॥</p>
<p>न हि ईश्वरकृतत्वेन प्रमाणं वेदोऽस्माभिरीष्यते तनुकरणादिभिरनैकान्तिकत्वात्, अपि तु प्रमाणं सद् ईश्वरकृत इतीश्वरकृतत्वेऽपि शास्त्रस्य नान्योन्याश्रयदोषः ॥ १०८ ॥</p>
<p>कथं तर्ह्यस्य प्रामाण्यमित्याह-</p>
<p>शास्त्रस्य मानता सिद्धा न्यायतः प्राक्प्रभाषितात् ।</p>
<p>तनुकरणभुवनादिवैलक्षण्येन प्रमाजनकत्वादेव प्रत्यक्षादेरिवास्य प्रामाण्यमित्युक्तं वाक्याद्धि सर्वतः पूर्वमर्थे धीः इत्यादिना ।<br>
प्रोक्तं च भवद्भिरपि-</p>
<p>स्वतः सर्वप्रमाणानां प्रामाण्यम् ।<br>
इति ।<br>
नित्यत्वमनित्यत्वं च प्रामाण्येऽनुपकारकमेव ॥</p>
<p>किमेवमीश्वरप्रयुक्तत्वमपि शब्दस्यात्रानुपकारकमेव ।<br>
न, इत्याह-</p>
<p>ईशोक्तत्वादमानत्वं जातुचिन्नोपपद्यते ॥ १०९ ॥</p>
<p>कृतकत्वात् रथ्यापुरुषवाक्यवदप्रामाण्याशङ्का अस्य केवलमीश्वरप्रणीतत्वेन निवर्त्यते ।<br>
रथ्यापुरुषाणां हि कामक्रोधादियोगन दृष्टं विपरीताभिधानम्, ईश्वरस्य तु तदभावात् पित्रादेः पुत्रादाविव सर्वत्रोपकारायैव प्रवृत्तेर्न तथात्वमित्यदोषः ॥ १०९ ॥</p>
<p>ननु निष्प्रयोजनमत्र वेदस्येश्वरकर्तृकत्वसाधनमित्याह-</p>
<p>समानत्वे ततः कृत्ये परितुष्टः प्रवर्तते ।</p>
<p>यो हि मोहाद् वेदस्य नित्यत्वेन प्रामाण्यमबुद्धा कृतकत्वेनात्राप्रामाण्यमध्यारोप्य न प्रवर्तते, प्रवर्तमानो वा अन्येन निषिद्ध्यते, तं प्रति वेदस्यापि कृतकत्वं प्रतिशास्त्रसाम्यप्रतिपत्तये तु दीक्षितानां प्रवृत्त्यर्थं प्रतिपाद्यत इति न निष्प्रयोजनमेतदिति ।</p>
<p>पुनः प्रयोगान्तरभ्रान्त्या कारिकाभागेन परः</p>
<p>असर्ववित्कथं देवं जानाति</p>
<p>यदाह-</p>
<p>सर्वज्ञो गृह्यते तावन्नेदानीमस्मदादिभिः ।<br>
नास्त्यतोऽनुपलभ्यत्वात्पुंसामश्वविषाणवत् ॥<br>
इति ।</p>
<p>एतदप्ययुक्तमित्याह-</p>
<p>उक्तमानतः ॥ ११० ॥</p>
<p>साक्षाच्च सेवनीयो हि योगस्तेनादरात्ततः ।<br>
खन्यवादादिसिद्धेन संस्कृताक्षोऽञ्जनादिना ॥ १११ ॥</p>
<p>यथा पश्यति सूक्ष्माद्यपीतरेषामतीन्द्रियम् ।<br>
संस्कृतात्मा तु योगेन तथा योगी प्रपश्यति ॥ ११२ ॥</p>
<p>माहेश्वरेण वस्तूनि सर्वाणि परमेण तु ।</p>
<p>आगमसिद्धवस्तुक्रमाभ्यासजेन परमेण योगेन समभिव्यक्तज्ञानातिशयो योगी सर्वाण्येवातीन्द्रियाणि ईश्वरादीनि वस्तूनि पश्यति यथा सिद्धाञ्जनादिना संस्कृतनेत्रः पुरुषः पुरुषमात्रागोचराणि अत्यन्तव्यवहितानि निधानादीनीति योगिप्रत्यक्षसिद्धेश्वरे अस्मदाद्यग्रहणमसिद्धत्वात्, नाभावसाधनमिति ।</p>
<p>ननु योग एव तावन्न सिद्धः कुतस्तेनेश्वरदर्शनम्, नात्र असिद्धता ।<br>
इत्याह-</p>
<p>दृष्टा च प्रातिभेनेह वाक्यार्थव्यापृतिं विना ॥ ११३ ॥</p>
<p>मेये त्रिष्वपि कालेषु लिङ्गानि च विना मतिः ।<br>
प्रातिभस्य तथा योगी प्रकृष्टेन तु सर्वथा ॥ ११४ ॥</p>
<p>मिनोति युगपत्सर्वं तत्सिद्ध्यै योगचोदना ।</p>
<p>यथा श्वस्ते भ्रातागमिष्यति इति आगमानुमानाभ्यां विना प्रातिभेनैव योगेन प्रातिभस्य पुंसः त्रिकालाविसंवादिनी मतिर्दृष्टा तथैव योगिनोऽपि योगेनैवेश्वरादिविषया भविष्यतीति सम्भावनानुमानसिद्धत्वात्, योगप्रतिक्षेपस्तावदयुक्तः, चोदनासिद्धत्वाच्च ।<br>
वेदान्तेषु हि</p>
<p>आत्मानमरणिं कृत्वा प्रणवं चोत्तरारणिम् ।<br>
ध्याननिर्मथनाभ्यासादेवं पश्येन्निगूढवत् ॥</p>
<p>इत्यादयो योगचोदनाः स्मृतीतिहासपुराणादिषु च सन्तीति योगिज्ञानमप्रतिक्षेप्यमेव ।</p>
<p>न च तेषां चोदनावाक्यानामप्रामाण्यमित्याह-</p>
<p>व्यभिचारो न यस्य स्यादप्रमाणं कथं हि तत् ॥ ११५ ॥</p>
<p>तच्चोदितक्रियाकर्ता तत्फलाप्ता च नो कथम् ।</p>
<p>अङ्गुल्यग्रे हस्तियूथशतमास्ते इत्यादौ व्यभिचारदर्शनात् लौकिकं वाक्यमप्रमाणमित्युक्तम् ।<br>
न च चोदनावाक्यस्य व्यभिचारः कस्यचिदप्यस्ति इत्येतत् प्रमाणमेव चोदना सिद्धेश्वरादिप्रमितिक्रियाकर्तरि मोक्षफले विशिष्टे योगात्मनि स्वाभिधेय इति ।</p>
<p>अन्यथा-</p>
<p>वेदोऽपि तत्समानत्वान्न मानं नापि भोगकृत् ॥ ११६ ॥</p>
<p>विशेषाभावात् कर्मकाण्डप्रतिपादकस्यापि ज्योतिष्टोमेन यजेत् इत्यादेर्वेदभागस्याप्रामाण्यं स्वर्गादिफलकर्तृत्वाभावश्च प्रसज्येत इति ॥ ११६ ॥</p>
<p>अत्र पराभिप्रायः-</p>
<p>इष्यतेऽत्रोभयं तच्चेत्</p>
<p>अथास्मिन् भागे प्रामाण्यं स्वर्गादिफलकर्तृत्वं चेत्युभयमिष्यते ।</p>
<p>आचार्य आह-</p>
<p>योगेऽप्येतत्तथेष्यताम् ।</p>
<p>न्यायस्य समानत्वाद् योगप्रतिपादकेऽपि वेदान्तादौ प्रामाण्यं मोक्षफलकर्तृत्वं च सिद्धमिति योगिनः प्रमाणसिद्धत्वात् तज्ज्ञानस्येश्वरे प्रवृत्तिसिद्धेरस्मदाद्यदर्शनमसिद्धत्वान्न तदभावसाधनमिति ।</p>
<p>उपसंहरति-</p>
<p>इत्थं सर्वप्रमाणानां गोचरो हर ईरितः ॥ ११७ ॥</p>
<p>एवं चानुमानागमयोगिप्रत्यक्षैरीश्वरः सिद्ध इति तदभावाभिधानादज्ञतैव भवतामिति ॥ ११७ ॥</p>
<p>अधुना ईश्वरस्वरूपं विप्रतिपत्तिनिराकरणेन प्रतिपादयति ।</p>
<p>स च स्वभाववैमल्यात् कार्ममायीयवर्जितः ।</p>
<p>तत्कार्यस्य कार्ममायीयस्य प्रवाहतोऽनादित्वात् सोऽपि तत्कर्तृत्वादेवानादिसिद्धः स्वभावविमलत्वेनोक्तः, आदिसिद्धस्य हि मुक्तात्मनः प्राग्बन्धसद्भावतः स्वाभाववैमल्यासम्भवात् ।<br>
ततश्च ये कर्मविशेषानुष्ठानात् शतक्रतुवद् ईश्वरम्, ये तु पातञ्जला बुद्ध्यादिसामर्थ्येन, नैयायिका वैशेषिकाश्च मनोयोगादाहुस्ते प्रतिक्षिप्ताः ।<br>
तथाभूतस्य पुरुषवत् संसारित्वेनेश्वरत्वायोगात् ।</p>
<p>ननु मुक्तशिववत्तस्यापीश्वरान्तरादैश्वर्यमिति प्रवाहनित्येश्वरवादिनः ।<br>
तान् प्रतिक्षिपति-</p>
<p>परस्मात्तस्य वैमल्ये मुक्तात्मासौ ततश्च सः ॥ ११८ ॥</p>
<p>कृतस्तु विमलो येन स्वभावविमलो ह्यसौ ।</p>
<p>भवेदेतद् यदीश्वरताया विनाशः स्यात्, स तु नास्तीति वक्ष्यामः, ततश्चोत्पाद्योत्पादकयोर्द्वयोरपि ईश्वरयोः सन्निधानात् पूर्वः पूर्वतरो वा रवभावविमलोऽभ्युपगन्तव्य इति कुतः प्रवाहनित्येश्वरवादः ।</p>
<p>अत एव-</p>
<p>वैमल्यात्तस्य नो कर्म निर्मलः कर्मकृन्नहि ॥ ११९ ॥</p>
<p>मलकर्मविहीनत्वान्मायीयं नो कलादिकम् ।</p>
<p>आणवस्य बन्धस्याभावात् कार्मस्याप्यभावस्तयोरभावात् मायीयस्यापि, इति सर्वबन्धविहीनो भगवान् सिद्धः ।<br>
कर्माभावेऽपि संस्कारतः चक्रभ्रमवत् धृतशरीरत्वात् केषाञ्चित् समलानामेव मायीयो बन्धोऽस्तीति द्वयोरत्रोपादानम् ।<br>
तदुक्तं स्वायम्भुववृत्तौ मलमायाख्ययुक्तानामपि अनुग्रहः सम्भवति इति ॥</p>
<p>अत एव च-</p>
<p>निष्कलत्वात्कलाद्युत्था रागद्वेषादयः कुतह् ॥ १२० ॥</p>
<p>मायीयबन्धाभावादेव तदात्मकानां तस्य रागद्वेषादीनामभावः सिद्धः, इति पुरुषकृतकर्मानुसारेण सुखदुःकादिप्रदत्वं न रागद्वेषादिभिरित्युक्तम्-</p>
<p>येन यादृग्विधं कर्म</p>
<p>इत्यादि ॥ १२० ॥</p>
<p>कथं तर्हि-</p>
<p>सकलं चैव यो वेत्ति सदाशिवम् ।</p>
<p>इत्यादौ ईश्वरः सकलः प्रोक्त इत्याह-</p>
<p>सकलो हि महेशानो गीतः शक्तिकलान्वितः ।</p>
<p>सकलो हि सशरीरः कथ्यते, शक्तय एव तस्य शरीरमित्युक्तम्-</p>
<p>ज्ञानक्रिये शिवः प्रोक्तः सर्वार्थे निर्मले परे ।<br>
इति ॥</p>
<p>किं च-</p>
<p>सकलोऽपि च शक्त्यैव सर्वं वेत्ति करोति च ॥ १२१ ॥</p>
<p>सकलस्य आत्मनोऽपि शक्तिरेव शरीरं तयैव सर्वत्रोपयोगात्, तदुपकारकत्वाच्च, इदं बाह्यमुपचारेण शरीरमित्युच्यते ॥ १२१ ॥</p>
<p>ततः किमित्याह-</p>
<p>शक्तिस्तेन कलापिण्डः सकलश्च महेश्वरः ।</p>
<p>तेन शक्तिरेवानेककार्योपयोगात् कलापिण्डः शरीरं परमार्थतः कथ्यत इतीश्वरः सकलः प्रोक्तः ॥</p>
<p>स एव तु-</p>
<p>शक्तिपिण्डकलावत्वाच्छक्तिमान्निष्कलः स्मृतः ॥ १२२ ॥</p>
<p>शक्तिशरीरत्वादेव तस्य बाह्यकलाद्यात्मकं शरीरं नास्तीति निष्कलः ।<br>
यदुक्तं मोक्षकारिकासु-</p>
<p>न कलादिकलापिण्डसम्बद्धोऽसौ यथा पशुः ।<br>
कदाचिदपि देवेशस्तस्माद्गीतस्तु निष्फलः ॥<br>
इति ॥</p>
<p>ततश्च सकलनिष्कलयोर्न परमार्थतो भेद इत्युक्तं भवति ।<br>
यदुक्तं तत्त्वसङ्ग्रहे-</p>
<p>अत्र च तत्त्वद्वितयं बोधध्यानादिसिद्धये गदितम् ।<br>
ह्यमूर्तिश्च तद्वांश्चेति च लेशादुक्तिश्च शक्तिशक्तिमतोः ॥</p>
<p>इति ॥ १२२ ॥</p>
<p>अत्रैव मतान्तरमाह-</p>
<p>चेष्टावान् सकलः कैश्चित् तद्वियुक्तस्तु निष्फलः ।</p>
<p>यदा स्थित्यादिकर्माणि विधत्ते तदा सकलः, समुपहृतक्रियस्तु निष्फल इति कैश्चित् सकलनिष्कलयोरवस्थाभेदेन भेदः स्मृतो न वस्तुतः ।<br>
तद्दिमुक्तम्-</p>
<p>ईशः सदाशिवः शान्तः कृत्यभेदाद्विभिद्यते ।<br>
इति ॥</p>
<p>यद्येवं पुरुषस्यापि एवं सकलनिष्कलात्मकत्वसम्भवात्ततः को भेदोऽस्येत्याह-</p>
<p>विमलत्वाच्च सवार्थसम्बद्धे तस्य दृक्क्रिये ॥ १२३ ॥</p>
<p>दृक्क्रियावारकस्य मलस्याप्यभावादेव युगपत् सर्वार्थसम्बद्धे तस्य ज्ञानक्रिये, पुरुषस्य मलावृतत्वात् क्रमेणेति भेदः ॥ १२३ ॥</p>
<p>अपि च-</p>
<p>सर्वकर्तृत्वतश्चापि सर्वज्ञः सोऽधिगम्यते ।</p>
<p>न केवलं विमलत्वाद् यावत् प्राक्प्रदर्शितात् सर्वकर्तृत्वादपि ईश्वरः सर्वज्ञः सिद्ध्यति ॥</p>
<p>अथमित्याह-</p>
<p>कुम्भकारो यथा वेत्ति सर्वं सफलकारकम् ॥ १२४ ॥</p>
<p>सर्वकर्ता तथा वेत्ति सर्वं सफलकारकम् ।</p>
<p>यथा प्राग्गृहीतमूल्यसंशुद्धये मृदादिनानेन घटं करिष्यामीति कुम्भकारादिः कर्ता स्वकार्ये सर्वज्ञः सन् कर्ता दृष्टः तथैव भगवानपि सर्वकर्तृत्वात् सर्वस्मिन् स्वकार्ये ज्ञः सिद्ध्यतीति सर्वज्ञः प्रोक्तः ॥</p>
<p>यद्येवं कर्तृत्वस्य क्रमेण दर्शनात् ततो विज्ञानमपि क्रमेण सिद्ध्यतीति युगपत् सर्वज्ञत्वाभावस्तस्येत्याह-</p>
<p>मोच्योत्पाद्योपसंहार्यनिरोध्यप्रेर्यवस्तुषु ॥ १२५ ॥</p>
<p>एककालभवेष्वेषु युगपत्कर्तृता मता ।</p>
<p>क्रिया हि क्रमिका न कारकत्वं कुम्भकारादावपि युगपदनेकभोजनगमनादिक्रियासु कर्तृत्वसिद्धेरिति एषु मोच्यादिषु कार्येषु निमित्तभूतेषु भवविषया भगवतो युगपत्कर्तृता यतोऽतश्च ज्ञानमपि युगपदेव सिद्ध्यतीति न विरोधः ।</p>
<p>अत एव तस्य त्रिकालामलज्ञानसिद्धिरित्याह-</p>
<p>तच्च त्रिकालकं तेन यदित्थं वेत्ति शङ्करः ॥ १२६ ॥</p>
<p>अनेनेदं कृतं कर्म देयं चास्येदृशं फलम् ।<br>
एवं हि सर्वकृत्येषु त्रिकालविषयं हि तत् ॥ १२७ ॥</p>
<p>बोद्धव्यं नान्यथा शम्भोः स्यादितः कृतकृत्यता ।</p>
<p>तदिदमुक्तं मुम्भकारो यथा वेत्ति इत्यादिना ।</p>
<p>अत एव-</p>
<p>प्रमाणं तच्च शैवाख्यं पशुमानविलक्षणम् ॥ १२८ ॥</p>
<p>द्वारद्वारितया कृत्यं साक्षाच्चेष्टं तु तत्फलम् ।</p>
<p>यथावस्थितं सर्वमेव वस्तु तेन प्रमीयतेऽतः पशुमानविलक्षणं तत् प्रमाणम् ।<br>
प्रयोजनं तु तस्येश्वरज्ञानस्य विद्येश्वरादिद्वारेण पञ्चविधजगत्कृत्यसम्पादनं साक्षाच्च विद्याविद्येश्वराद्यनुग्रह इति ।</p>
<p>पशुप्रमाणस्यैताद्विलक्षणं स्वरूपमाह-</p>
<p>सदाक्षलिङ्गवाक्यैश्च व्यक्तं ज्ञानं तु पौद्गलम् ॥ १२९ ॥</p>
<p>प्रत्यक्षमनुमानं च शाब्दं चेत्युदितं क्रमात् ।</p>
<p>इन्द्रियाद्युपायत्रयभेदात् प्रत्यक्षानुमानागमभेदेन त्रिविधं परिमितविषयं चेति ।</p>
<p>अथ कथं तदेवोपायापेक्षं न पारमेशमित्याह-</p>
<p>शैवं न व्यञ्जकापेक्षं ज्ञानमावृतिहानितः ॥ १३० ॥</p>
<p>गुरुभिः पशुमानेभ्यो गीतं तेन विधर्मकम् ।</p>
<p>मालादिपाशैरनावृतत्वात्पारमेशं नेन्द्रियाद्युपायापेक्षमर्थेषु प्रवर्तते- इति पशुप्रमाणविलक्षणमुक्तम् ।</p>
<p>अत एव-</p>
<p>न सन्देहविपर्यासरूपं तदनपेक्षणात् ॥ १३१ ॥</p>
<p>ज्ञानमेतत्पशौ यस्माद् दृष्टं व्यञ्जकदोषतः ।</p>
<p>पशुज्ञानवद् इन्द्रियाद्युपायानपेक्षणात् न तत् संश्लेषदोषैर्मिथ्यात्वाज्ञानसंशयैर्युज्यते- इति तद्विलक्षणम् ।</p>
<p>नापि गृहीतग्राहित्वे स्मृतिरूपं तदित्याह-</p>
<p>सर्वदैवोदितत्वाच्च स्मार्तं तदपि नो भवेत् ॥ १३२ ॥</p>
<p>ग्राहकात्मनो ज्ञानस्य प्रथमकाण्ड एव नित्यत्वेनैकतया प्रतिपादितत्वादध्यवसायज्ञानस्यैव स्मृत्यादिभेदः सम्भवति- इत्यतोऽपि तद्विलक्षणम् ॥ १३२ ॥</p>
<p>किमत इत्याह-</p>
<p>इत्थं च मानरूपेण विहीनं मानमेव तत् ।</p>
<p>अतश्च संशयादिरहितत्त्वे सति अर्थसाक्षात्कारात्मकत्वाद् इन्द्रियप्रत्यक्षवत् तदपि ईश्वरप्रत्यक्षं प्रमाणमेव ।</p>
<p>अत्र परः-</p>
<p>नन्वदेहस्य विज्ञानं न कर्तृत्वं च युक्तिमत् ॥ १३३ ॥</p>
<p>शङ्करस्य यतः पुंसां देहादौ सति दृश्यते ।</p>
<p>विज्ञानस्य देहाविनाभावो देहपारतन्त्र्यमस्मदादिषु सिद्धम्- इत्यर्थाद् देहाभावेन सह विरोधसिद्धेरदेहसर्वज्ञत्वं प्रयोगान्तरेणात्र निषिद्ध्यत इति अपौनरुक्त्यम् ।<br>
यदाह मण्डनो विधिविवेके-</p>
<p>परतन्त्रं बहिर्मनः</p>
<p>इति ॥</p>
<p>एतत् प्रतिक्षिपति ।</p>
<p>न युक्तिमच्छरीरादिनिषेधे मानमीरितम् ॥ १३४ ॥</p>
<p>सर्वज्ञत्वादिसिद्धौ च महेशस्य यतः स्फुटम् ।</p>
<p>नैतद् युक्तं यतो मध्यमकाण्डे कुलालसमतां पत्युः इत्यादिना तस्य शरीरादिप्रतिसिद्धम्, अत्र च सर्वज्ञत्वं प्रसाधितमिति अशरीरत्वसर्वज्ञत्वयोर्विरोधाभावात्, न सहावस्थानुपपत्तिरिति न विरुद्धोपलम्भोऽयं सर्वज्ञत्वाभावसाधनः ।</p>
<p>ननु पारतन्त्र्यं बहिर्मनोदृष्टान्तसिद्धमित्याह-</p>
<p>संरुद्धत्वाच्च तत्पुंसां व्यक्तौ देहाद्यपेक्षते ॥ १३५ ॥</p>
<p>यदि यत्र मनोऽन्तःकरणमभिप्रेतं तद् व्यधिकरणासिद्धो हेतुः ।<br>
तस्य पारतन्त्र्यात् सर्वज्ञत्वस्य का अनुपपत्तिः, न हि मनोयोगात् तत्र सर्वज्ञत्वं पुरुष इव उपपद्यत इत्युक्तम् ।<br>
प्रातिभयोगिनां च पूर्वनयेनेन्द्रियानपेक्षया स्वातन्त्र्येणैव मनसो बाह्यार्थे प्रवृत्तिसिद्धेरनैकान्तिकश्च ।<br>
अथ मनो ग्राहकात्मैव विवक्षितम्, तदिन्द्रियादिपारतन्त्र्यम्, भवतां परमात्मादावदर्शनाद् अविद्यापरुद्धत्वेन सिद्धमितीश्वरे तद्भावात् तस्याप्यभाव इत्यदोषः ॥</p>
<p>एवं सर्वकर्ताऽपि स एवेत्याह-</p>
<p>मन्त्रमन्त्रेश्वरेभ्योऽपि महेशे महती क्रिया ॥ १३९ ॥</p>
<p>मन्त्रमन्त्रेशानां सर्वज्ञत्वेऽपि मायाविषयसर्वकर्तृत्वयोगतः शुद्धेऽध्वनि कर्तृत्वासम्भवात्, नेश्वरवत् सर्वकर्तृत्वमिति तेभ्योऽपि विशिष्ट एव ॥ १३९ ॥</p>
<p>किं च-</p>
<p>मुक्तेभ्योऽपि विशिष्टोऽसौ स्वभावविमलत्वतः ।</p>
<p>मुक्तशिवानां सर्वज्ञत्ववद् ईश्वरतुल्यसर्वकर्तृत्वयोगेऽप्यनादिसर्वज्ञत्वसर्वकर्तृत्वाभावात्, न तत्समत्वम् ॥</p>
<p>न केवलमनादिरेव-</p>
<p>विभुश्चासौ यतस्तस्य दृक्क्रियालक्षणो गुणः ॥ १४० ॥</p>
<p>सर्वार्थगो विना नोयद् गुणिनो गुणसन्निधिः ।</p>
<p>सर्वत्र तच्छक्तिकार्यस्य स्थित्याद्यनुग्रहात् तस्य दर्शनात् शक्तीनामिव तस्यापि व्यापकत्वं शक्तिमता विना शक्तेरसम्भवो यतः ॥</p>
<p>किं च-</p>
<p>नित्यश्च तं विना कालः कश्चित्सम्भाव्यते न यत् ॥ १४१ ॥</p>
<p>न हि ईश्वररहितः कश्चित् काललवोऽपि सम्भावयितुं शक्यः तत्कार्यस्य स्थित्यादेरनुपपत्तितः संसारस्य आसमञ्जस्यप्रसङ्गातित्यविनश्वरेश्वरसिद्धिः ॥ १४१ ॥</p>
<p>ननु तदैवान्यो भविष्यतीति प्रवाहनित्येश्वरवादिनः प्रतिक्षिपति-</p>
<p>दृक्क्रियागुणवत्त्वाच्च कारणाभावतश्च सः ।</p>
<p>नित्य इत्यनुवर्तते ।<br>
यो दृक्क्रियागुणयुक्तः स नित्यो यथा आत्मा, दृक्क्रियागुणयुक्तश्चेश्वरः तस्माद् अविनश्वरः ।<br>
यश्च अकारणः स नित्यो यथा आत्मादिः, अकारणश्च ईश्वरः प्रोक्तः ततोऽप्यविनश्वर इति न प्रवाहनित्येश्वरवादः ॥</p>
<p>यदप्याहुः-</p>
<p>जगच्च सृजतस्तस्य किं प्रयोजनमुच्यताम् ।<br>
प्रयोजनमनुद्दिश्य न मन्दोऽपि प्रवर्तते ॥<br>
एवमेव प्रवृत्तिश्चेच्चैतन्येनास्य किं भवेत् ॥<br>
इति ।</p>
<p>तत्राप्याह-</p>
<p>मलाद्यभावतस्तस्य चेष्टा न स्वात्मभूतये ॥ १४२ ॥</p>
<p>युक्ता नापि स्वभोगाय सर्वज्ञत्वादियोगतः ।</p>
<p>निर्मलत्वेन प्राप्तप्राप्तव्यस्य न तावत् तस्य पुरुषस्येव स्वात्मनो मोक्षार्था सर्वज्ञत्वाच्च नापि भोगार्था प्रवृत्तिरुपपद्यते भोगस्याज्ञानानुबन्धित्वेन सर्वज्ञेऽनुपपत्तेरुक्तत्वात् ॥</p>
<p>नापि क्रीडार्थेत्याह-</p>
<p>क्रीडार्था युज्यते चेष्टा सा नोक्तव्यतिरेकतः ॥ १४३ ॥</p>
<p>वर्तते तन्निषेधेन तस्यास्तेन निषेधतः ।</p>
<p>क्रीडाद्यर्थमपि न तस्य चेष्टा युज्यते तद्धेतुत्वेनोक्तस्य मलादेर्व्यतिरेकाद् अभावात्, मलादिहेतुका हि पुरुषेषु क्रीडा दृष्टेति मलादेस्तत्र निषेधादेव तस्या अपि निषेधः ।<br>
तदुक्तं भवद्भिरपि-</p>
<p>क्रीडार्थायां प्रवृत्तौ तु विहन्येत कृतार्थता ।<br>
इति ॥</p>
<p>इतश्च न तस्य स्वार्था क्रीडाद्यर्था वा चेष्टेत्याह-</p>
<p>किं चेशे व्यापृते पुंसा भुक्तिर्मुक्तिश्च दृश्यते ॥ १४४ ॥</p>
<p>चेष्टातः पुंस्फलायैव स्वाभाव्यात्तस्य गम्यते ।</p>
<p>प्रागुक्तक्रमेण च मोक्षस्येश्वरव्यापारं विनानुपपत्तेः तस्य परार्थमेव चेष्टा परोपकारस्वाभाव्यादेव प्रतीयते नान्यतः ॥</p>
<p>मुक्तेरीश्वरकर्तृत्वं प्रतिज्ञातं साधयितुं स्वरूपमाह-</p>
<p>मुक्तिः परेशतुल्यत्वं मन्त्रमन्त्रेशता परा ॥ १४५ ॥</p>
<p>सर्वज्ञत्वकर्तृत्वे स्वभावः पुरुषस्येत्युक्तम् ।<br>
अतस्तत्स्वरूपावाप्तिः परमेशतुल्यत्वं परा मुक्तिः ।<br>
अपरा तु वक्ष्यमाणमन्त्रमन्त्रेशतुल्यतेति ॥ १४५ ॥</p>
<p>सा चेश्वरेण क्रियते, न तु ज्ञानमोक्षवादिनामिव पुरुषेणेत्याह-</p>
<p>स्वयं करोत्यणुर्नैतां पाशरुद्धबलत्वतः ।</p>
<p>ननु ज्योतिष्टोमाद्यनुष्ठानेन स्वर्गादिभोगवत् आत्मा ज्ञातव्यः इत्याद्यनुष्ठानात् पुरुष एव मोक्षं करिष्यतीति पाशरूद्धबलत्वस्य मोक्षकर्तृत्वेन सह विरोधासिद्धेरनैकान्तिकता ।<br>
कः पुनरत्र पाशोऽभिमतो भवताम् ।<br>
नन्वज्ञानमेव, तत् किं वस्तु, अवस्तु वा ।<br>
अवस्तुत्वे तस्य च शशविषाणादेरिव नित्यनिवृत्तत्वात् तन्निवर्तको ज्ञानानुष्ठानविधिरेषोऽनर्थक एव ।<br>
वस्तुत्वे यदि पुरुषस्वभाव एव ततो नित्यत्वव्यापकत्ववद् अनिवर्त्यत्वाद् अनिर्मोक्षः, व्यतिरेके त्वावारकस्वभावं चक्षुषः पटलादिवत् अज्ञानहेतुत्वाद् अज्ञानशब्दवाच्यं द्रव्यान्तरमेव तद् अभ्युपगन्तव्यम् ।<br>
द्रव्यस्य चवारकस्य तमसः पटलादेरिव ज्ञाननिवर्त्यस्वभावासिद्धेः पाशरुद्धबलत्वस्य मोक्षकर्तृत्वेन सह विरोधः सिद्ध इति नात्रानैकान्तिकतेति ॥</p>
<p>तर्हि कृतप्रयोजनत्वात्पाशाः स्वयमेव पुरुषं मुञ्चन्तीति साङ्ख्याः ।<br>
यदाहुः-</p>
<p>रङ्गस्य दर्शयित्वा निवर्तते नर्तकी यथा नृत्यात् ।<br>
पुरुषस्य तथात्मानं प्रकाश्यविनिवर्तते प्रकृतिः ॥<br>
इति ।</p>
<p>अत्रापि आह-</p>
<p>पाशा अपि न कुर्वन्ति यतस्ते तन्निरोधकाः ॥ १४६ ॥</p>
<p>न चापि बन्धनं बध्यं विमुञ्चद्दृश्यते यतः ।</p>
<p>नह्यत्यन्तपरिपाकात् कृतप्रयोजनत्वेन निश्चित्तोऽपि पटलादिः स्वयमावरकत्वेन वा निवृत्तिस्वभावः सिद्धो येन मोक्षेऽपि एतत् कल्प्यमानमुपपद्यते ॥</p>
<p>यत एतत् तस्मात्-</p>
<p>बलीयान् पशुपाशेभ्यस्तन्मोचकतया हरः ॥ १४७ ॥</p>
<p>स एव मोचकस्तस्मात्सर्वस्माद्भवबन्धनात् ।</p>
<p>चक्षुरादेः पटलादिनिवृत्ताविव पाशनिवृत्तौ ईश्वर एव हेतुः नान्यः ॥</p>
<p>ननु शुक्तिरजतादिभ्रमेषु ज्ञानस्याज्ञाननिवृत्तौ पुंसां सामर्थ्यं सिद्धम्, अतो मोक्षोऽपि तथैव भविष्यतीत्याह-</p>
<p>पुंसां सापेक्षशक्तीनां सदानावृतशक्तिकः ॥ १४८ ॥</p>
<p>युज्यते शक्त्यभिव्यक्तौ नित्राणां भानुमानिव ।</p>
<p>इह प्रथमकाण्डोक्तज्ञानवदज्ञानमपि द्विविधमध्यवसायात्मकमेव विषयसादृश्याविवेकेन शुक्तिकारजतादिषु विपरीतज्ञानात्मकमुत्पद्यत इति युक्तैव तस्य प्रतिपक्षभूतात् सम्यग् ज्ञानात् निवृत्तिः ।<br>
यत् पुनरनध्यवसायात्मकं तत् द्रव्यान्तराद् अन्धकारादेर्भवत् स्वहेतुविपक्षात् द्रव्यान्तरादेवादित्यादेर्निवृत्तिस्वभावं सिद्धं न प्रतिपक्षज्ञानात् ।<br>
अनध्यवसायात्मकं च पौरुषमज्ञानं सुषुप्तावस्थासु इह पूर्वं प्रतिपादितम्, अध्यवसायात्मनो बौद्धत्वात् ।<br>
अतस्तदपि स्वहेतुविपक्षभूताद् ईश्वरादेव वस्त्वन्तरात् निवृत्तिस्वभावमनुमीयत इति स एव मोक्षहेतुः सिद्ध्यति न त्वात्मानः, तज्ज्ञानस्य तत्र सामर्थ्यासिद्धेरित्यदोषः ॥</p>
<p>कथं तर्हि आत्मा ज्ञातव्यः इत्याद्याः श्रुतयः इत्याह-</p>
<p>एष्टव्यं चेदृशं तत्त्वं नान्यथा मुक्तिसम्भवः ॥ १४९ ॥</p>
<p>ता अपि अत एवेश्वरप्रतिपत्तिकर्तव्यतानिष्ठा एवाभ्युपगन्तव्या इत्युक्तम्, अन्यथा मोक्षायोगात् ॥</p>
<p>ननु वरममोक्षोऽस्तु नत्वीश्वर इत्यनिर्मोक्षवादिनः ।<br>
यदाहुः-</p>
<p>अनादित्वाद् भवः पुंसां न कदाचिन्निवर्तते ।<br>
ततः सुखासुखप्राप्तिनिवृत्ती शास्त्रतः स्मृते ॥<br>
इति ।</p>
<p>अत्रापि आह-</p>
<p>भवितव्यं तया पुंसां सर्वावाप्त्यर्हता ध्रुवम् ।</p>
<p>सर्वावरणनिवृत्तिस्वभावाः पुरुषा आवरणप्रकर्षापकर्षाभ्यां मूढाद्यवस्थासु अपकृष्टप्रकृष्टतत्स्वरूपोपलम्भात्, मेघावृतसवितृवद् इति नानिर्मोक्षोऽभ्युपगन्तुं युक्तः तन्नेश्वरासिद्धिः ।<br>
न च भवस्यानादित्वं कर्महेतुत्वात् ।<br>
यदुक्तम्-</p>
<p>कर्मतश्च शरीराणि विषयाः करणानि च ।<br>
इति ॥</p>
<p>न चागमविरुद्धोऽयं पक्ष इत्याह-</p>
<p>ईशान्मोक्षोऽन्यथा नैव पुंसामेतान्निरूपितम् ॥ १५० ॥</p>
<p>तथा च श्रीपौष्करे-</p>
<p>न मोक्षं याति पुरुषः स्वसामर्थ्यात्कदाचन ।<br>
इति ।</p>
<p>श्रीमद्दीक्षोत्तरेऽपि-</p>
<p>शिवादेवात्मनां मोक्षः इति</p>
<p>ईश्वरव्यापारात्मकत्वाच्च दीक्षायाः श्रीमत्स्वायम्भुवेऽपि निरूपितम्-</p>
<p>दीक्षैव मोचयत्यूर्ध्वं शैवं धाम नयत्यसौ ।</p>
<p>इति ॥ १५० ॥</p>
<p>नन्वेवमपि देषाञ्चिदनिर्मोक्षदर्शनादीश्वरे रागद्वेषसम्भावनेत्याह-</p>
<p>न रागो नापि च द्वेषस्तस्येत्येतच्च युक्तितः ।</p>
<p>ईश्वरस्य रागद्वेषाद्यभाव इति निरूपितं मध्यकाण्ड एव इत्ययमपि न दोषः ॥</p>
<p>न चापुरुषार्थभूतत्वाद् वैशेषिकादीनामिवायमपि मोक्षो न केनचिदाश्रीयत इत्याह-</p>
<p>वाञ्छा चाणोः सदैवास्ति सर्वस्यैवोत्तमे पदे ॥ १५१ ॥</p>
<p>अतस्तद्गीयमानं तु न कदाचिन्न मन्यते ।</p>
<p>न हि सर्वबन्धनिवृत्त्या सर्वैश्वर्यप्राप्तौ कश्चित् निरभिलाषः सम्भवतीति ॥</p>
<p>यद्येवमीश्वरस्य निरपेक्षित्वात् कथं न युगपत् सर्वेषां मुक्तिरित्याह-</p>
<p>अण्वनुग्रहसामर्थ्यं सर्वथा चास्ति शङ्करे ॥ १५२ ॥</p>
<p>तथापि युगपन्मुक्तिर्नाणूनां तेन दृश्यते ।</p>
<p>कुत इत्याह-</p>
<p>सृष्टौ योनेर्यथा कालं महेशानो व्यपेक्षते ॥ १५३ ॥</p>
<p>प्रोत्सारणे तथा कालं मलस्यासावपेक्षते ।</p>
<p>यथा हि मायातः सर्गनिमित्तं कर्मपरिपाककालापेक्षित्वेन भगवतो न युगपत् सर्वभोगप्रदत्वमित्युक्तं प्राक् ।<br>
एवं मोक्षनिमित्तं मलपरिपाकापेक्षित्वात्, न युगपत् सर्वेषां मोक्षप्रसङ्गो निरपेक्षित्वस्यैवासिद्धेः ॥</p>
<p>अत्र पराभिप्रायमाह-</p>
<p>अपरेऽपि स्वतन्त्रोऽसौ रोचन्ते ये यथा यदा ॥ १५४ ॥</p>
<p>पुमांसस्तस्मै देवाय तेषां मुक्तिस्तदा तथा ।</p>
<p>स्वतन्त्रो हि परमेश्वरः शक्तत्वेनान्यानपेक्षणात्, अन्यापेक्षायां तु सापेक्षमसमर्थं भवतीत्यसमर्थ एव ईश्वरः स्यात् ।<br>
अतो यो यथा परापरमुक्तसम्बन्धितया तस्मै रोचते तं तथैव योजयति, न तु मलपरिपाकादि अपेक्षते ॥</p>
<p>एतत् प्रतिक्षिपति-</p>
<p>पुनर्भवप्रसङ्गः स्यात्स्वातन्त्र्यादिति नो यतः ॥ १५५ ॥</p>
<p>नैतत्, यतो मोक्ष इव संसारेऽपि कर्तव्येऽसौ स्वतन्त्र एव इति मुक्तस्यापि पुनः संसारं कुर्यात् ।<br>
दुष्कृतिनोऽपि स्वर्गं सुकृतिनश्च नरकमिति मोक्षशास्त्राणां सत्कर्मानुष्ठानानां चानर्थक्यात् लोकायत एव उपास्यो भवताम् ॥ १५५ ॥</p>
<p>अथ तत्र कर्मविपाकापेक्षया नैष प्रसङ्ग इत्युच्यते, यद्येवम्-</p>
<p>स्वभावस्तस्य नैतादृक् प्रमितः शङ्करस्य हि ।</p>
<p>न तर्हि अनपेक्षस्वभावः सिद्धोऽसौ- इति भोगेऽपि कर्मविपाकमिव मोक्षे मलविपाकमपेक्षिष्यते- इति को विरोधः ।<br>
न च कर्माद्यपेक्षितैवास्वातन्त्र्यम्, अपि तु ईश्वरान्तरायत्तता ।<br>
सा च तस्य परमेश्वरत्वादेव नास्तीत्युक्तं मध्यमकाण्डे ॥</p>
<p>किं चागमविरुद्धोऽयं पक्ष इत्याह-</p>
<p>उक्तं च तेन तत्तुल्यः प्राप्नोति न भवान्तरम् ॥ १५६ ॥</p>
<p>प्रतिपादयितुं शक्यं नापि मिथ्येति तद्वचः ।</p>
<p>तथा हि श्रीमत्स्वायम्भुवादौ-</p>
<p>अनाद्यशुद्धिशून्यत्वात् प्राप्नोति न भवान्तरम् ।</p>
<p>इति यदुक्तं तत्स्वतन्त्रशक्तिपातपक्षे नोपपद्यते पुनर्भवप्रसङ्गस्य तत्रावश्यम्भावादित्युक्तं यतः ।<br>
न च पारमेश्वरं वचनमप्रमाणमित्युक्तं प्रागेव, ततः पुनर्भवप्रसङ्गसिद्धेर्न स्वतन्त्रः शक्तिपातोऽपि तु मलपरिपाकापेक्ष एवेति न युगपत् सर्वेषां मोक्षप्रसङ्गः ।<br>
यथा च मलपरिणतेरपि नैष प्रसङ्गः तथोक्तमाचार्येण तत्त्वत्रयनिर्णय एवेति तद् एवावधार्यम् ॥</p>
<p>रूपान्तरेण स्वातन्त्र्यं शक्तिपातस्य समर्थयुतुमागमार्थमाक्षिपति-</p>
<p>पत्या पुमर्थसिद्ध्यर्थं सृष्टा मन्त्राः सनायकाः ॥ १५७ ॥</p>
<p>तेषामेकोऽपि तत्कर्तुं शक्नोति बहुभिस्तु किम् ।</p>
<p>सप्तकोटिसङ्ख्याता मन्त्राः, अष्टौ अनन्तेशादयो मन्त्रेशा भगवता पुरुषार्थसिद्धये निर्मिता इति आगमार्थ एकेनैव तत्सिद्धेरयुक्त इति ॥</p>
<p>एतत् प्रतिक्षिपति-</p>
<p>अनुग्रहोऽपि सम्भूतिस्तेषां चानुग्रहादरः ॥ १५८ ॥</p>
<p>कृत्ये नियोगः शैवोक्तो नोत्पत्तिः कृत्यसिद्धये ।</p>
<p>बहूनां हि तदानीं तुल्ययोग्यतया आदरोऽनुग्राह्यमन्त्रमन्त्रेश्वरत्वेन युगपदनुग्रहो न तु अधिकारार्थमेवोत्पत्तिः- इति उत्पत्तौ तावन्न दोषः ।<br>
ननु अधिकारो भविष्यति ।<br>
न, अत एवात्र शक्तिपातस्य स्वातन्त्र्यासिद्धेरदोषः ।</p>
<p>अत्र परः-</p>
<p>नन्वनुग्रहतः शैवाज्जातास्तुल्यबलास्तु ते ॥ १५९ ॥</p>
<p>प्रेर्यप्रेरकभावो हि तेषां तेन न युज्यते ।</p>
<p>मन्त्रमन्त्रेश्वराणां परमेश्वरानुग्रहात् मुक्तात्मनामिव शिवसमानत्वमेवेति-</p>
<p>तेऽधिकारं प्रकुर्वन्ति शिवेच्छाविधिचोदिताः ।</p>
<p>इत्यादिश्रुतिविरोधस्तं परिहरति-</p>
<p>सर्वज्ञानोदयस्तुल्यस्त्वाधिपत्यं विशिष्यते ॥ १६० ॥</p>
<p>नाभिव्यक्तं हि तत्तादृक् तेषां यादृङ्महेश्वरे ।</p>
<p>अत एव शिवेच्छाविधिचोदितत्त्वश्रुत्यन्यथानुपपत्त्या न तेषां मुक्तशिववत् क्रियाशक्त्यापि शिवसमत्वमभिव्यक्तमिति प्रतीयते, अपि तु सर्वज्ञानसंयुताः इति श्रुतेः ज्ञानशक्त्यैवेत्यविरोधः ॥</p>
<p>अपि च-</p>
<p>अधिकारो हि संस्कारस्तेषां चैवावधीयते ॥ १६१ ॥</p>
<p>यतः कृताधिकारास्ते व्रजन्ति शिवतुल्यताम् ।</p>
<p>यतः परमेश्वरेणासावधिकारात्मकः संस्कारस्तेषां सावधिरेव विहितः ।<br>
यच्छ्रूयते-</p>
<p>अनन्तोपरमे तेषां महतां चक्रवर्तिनाम् ।<br>
विहितं सर्वकर्तृत्वं कारणं परमं पदम् ॥</p>
<p>इति ततोऽपि न शिवसमानत्वम् ॥</p>
<p>अत्र मतान्तरमाह-</p>
<p>तुल्यत्वेऽप्यर्थनिष्पत्तिर्नान्यथेत्यपरे जगुः ॥ १६२ ॥</p>
<p>शिष्या इव गुरोः शम्भोस्ते तच्चित्तनियोगिनः ।</p>
<p>शिवतुल्यत्वेऽपि मन्त्रमन्त्रेश्वराणां तदीयाधिकारकारित्वं शिष्याणामिव भविष्यतीति केचित् ।<br>
तैस्तु दृष्टान्तेन साम्यमत्र चिन्त्यम्, शिष्याणां हि गुरुसाम्येऽपि तदीयनियोगाकरणात् प्रत्यवाययोग्यता, न तु तेषां शिवसमत्वं यतः ॥</p>
<p>प्राक्शरीराभ्युपगमेनेश्वरस्य कारकत्वं प्रतिपादितम्, अधुना तत्प्रतिक्षेपेणाह-</p>
<p>इच्छामात्रेण देवेशकृत्यकृन्न प्रयासतः ॥ १६३ ॥</p>
<p>इच्छा च तस्य कृत्येषु न प्रतीघाटमश्नुते ।</p>
<p>मात्रग्रहणमवधारणार्थम् ।<br>
इच्छयैवाव्याहतप्रसरया भगवतः कर्तृत्वं न शरीरकरणादिप्रयासेनेति तेषामभावोऽनुपयोगात् ॥</p>
<p>ननु यः कर्ता नासौ शरीरादिप्रयासानपेक्षः अव्याहतेच्छो वा यथा देवदत्तादिः, कर्ता चेश्वरोऽतस्तथाभूत एवेति ।<br>
अत्रापि आह-</p>
<p>प्रयासकरणात्पुंसामिच्छा व्याघातधर्मिणि ॥ १६४ ॥</p>
<p>पशुत्वात्तच्च देवस्य निषिद्धं न्यायवर्त्मना ।</p>
<p>सर्वज्ञत्वसर्वकर्तृत्वसद्भावेऽपि पुंसां मलावृतत्वात् कार्ये शरीराद्यपेक्षित्वमनीश्वरत्वं चेत्युक्तम् ।<br>
ईश्वरस्य तु तद्भावात् तयोरप्यभावः ॥</p>
<p>ननु इच्छामात्रेण पुंसां कर्तृत्वमदृष्टमित्याह-</p>
<p>स्तोभादिकर्मसंसिद्धिरिच्छामात्रेण दृश्यते ॥ १६५ ॥</p>
<p>पुंसां प्रकृष्टमन्त्रादिस्वभावाविद्धचेतसाम् ।</p>
<p>सिद्धमन्त्राणां हि विषादिस्तोभादिकार्यमिच्छामात्रेण पुरुषाणामपि दृश्यत एव ॥</p>
<p>एतदेव दर्शयति-</p>
<p>पशुर्बन्धनबन्धी स प्रभावातिशयाद्धि तत् ॥ १६६ ॥</p>
<p>इच्छयैव करोतीशः कुर्यान्नेति किमद्भुतम् ।</p>
<p>बन्धनानां विषादीनां बन्धः स्तोभादिः प्रागुक्तः स यस्यास्ति स पशुः कार्यकारणयुक्तः प्रागुक्त एव पुरुषो मन्त्रप्रभावातिशयादिच्छामात्रेण तं स्तोभादिकं करोति, न त्वीश्वरः तथाभूतप्रभावातिशय इत्याश्चर्यम् ॥</p>
<p>यदपि आहुः केचित्-</p>
<p>न चानिमित्तया युक्तमुत्पत्तुं हीश्वरेच्छया ।<br>
यद्वा तस्या निमित्तं वस्तद्भूतानां भविष्यति ॥<br>
इति ।</p>
<p>तत्रापि आह-</p>
<p>इच्छायाः कारकग्रामस्पृष्टाः केचित्प्रचक्षते ॥ १६७ ॥</p>
<p>निमित्तं वस्तु मोच्यादि तज्ज्ञानं करणं त्विति ।</p>
<p>मोच्योत्पाद्यादिवस्तुयोग्यतैवेच्छायाः समुत्पादे निमित्तमस्मदादौ तथैव सिद्धेः, करणं तु तद्विषयं कर्तुर्ज्ञानमितीश्वरेऽपि तथैवोपपत्तेर्न किञ्चिदेतत् ॥</p>
<p>एकानेकविभेदोऽपि तस्या नाहेतुक इत्याह-</p>
<p>एककालविनिष्पाद्येष्वेकरूपेषु वस्तुषु ॥ १६८ ॥</p>
<p>एकैवेच्छा तथानेका कालरूपविभेदिषु ।</p>
<p>स्थितिसंरक्षणादिविषयाकारभेदाभेदाभ्यां स्थित्यादावपि कालभेदाभेदाभ्यामस्या भेदाभेदाविति नाहेतुकौ ॥</p>
<p>सा च क्रियाशक्तेर्नान्येत्याह-</p>
<p>वामादिकः क्रियाशक्तेर्भेदो यः सोऽपि गम्यते ॥ १६९ ॥</p>
<p>इच्छायाः सर्वकृत्यानि तयैवेशः करोति यत् ।</p>
<p>यतः सर्वकार्येष्वस्मादादीनामपीच्छैवाविनाभाविनी कारकतया सिद्धेत्युक्तं मध्यमकाण्डे, ततः सैव क्रियाशक्तिर्वामादिभेदैर्भिन्ना भगवतः शास्त्रे प्रतिपादिता- इत्यवगन्तव्यं न ततोऽन्येति तस्या असिद्धेः ॥</p>
<p>सा च निरवयवात्मस्वरूपाव्यतिरेकाद् आत्मरूपाया ज्ञानशक्तेरप्यभिन्नेति दृष्टान्तेन दर्शयति-</p>
<p>गुरुभिः कमलाश्लिष्टा तथैवार्कस्य दीधितिः ॥ १७० ॥</p>
<p>तत्प्रकाशं विकासं च करोतीति द्विधोच्यते ।<br>
तथैव शक्तिरेकैव संश्लेषादिव वस्तुषु ॥ १७१ ॥</p>
<p>विज्ञप्तिं तत्क्रियां चैव करोतीति द्विधोच्यते ।</p>
<p>यथा हि सवितुर्दीधितिः कमलेष्वाश्लिष्टा प्रबोधप्रकाशौ विदधातीति द्विधोच्यते, तथैव भगवतः शक्तिर्वस्तुषु प्रकाशविकासौ विदधती द्विविधा- इति कार्यभेदात् भेदेन व्यपदिश्यते, न तु परमार्थतो भेदोऽस्याः स्यादिति ।</p>
<p>तथैव-</p>
<p>ज्ञेयाधिष्ठेयनिष्पाद्यभेदादेकापि भिद्यते ॥ १७२ ॥</p>
<p>वामादिभिरनेकैस्तु भेदैः शक्तिर्न मुख्यतः ।</p>
<p>ज्ञानशक्तेर्ज्ञेयभेदेनैव क्रियाशक्तेः कार्यभेदेन च भेद इत्युक्तं पुरुषपरीक्षायाम्, ततश्च वामादिभेदोऽपि तस्याः कार्यभेदोपाधिको न मुख्यत इति ।</p>
<p>येनैवमिच्छैव क्रियाशक्तिः-</p>
<p>प्रयासेन विनेशानः कृत्यकृत्तेन गीयते ॥ १७३ ॥</p>
<p>तेन कारणेन स्वदेहस्पन्दादौ कुम्भकारादिरिवेश्वरोऽपि शरीरान्तरप्रयासानपेक्षतया जगति कर्ता प्रोक्तो नान्यथेति ॥ १७३ ॥</p>
<p>अत्र परः-</p>
<p>इच्छामात्रात्करोतीति नन्वेच्छा नास्य विद्यते ।</p>
<p>युज्यते एतद् वक्तुम्, यदीच्छास्य सम्भवेत् ।<br>
सा तु मनोवृत्तित्वादस्य च कार्यकरणानभ्युपगमेन मनसोऽसम्भवात् न सम्भवतीति ।</p>
<p>एतत् प्रतिक्षिपति-</p>
<p>शक्तेः प्रवृत्तिः कृत्येषु विशिष्टा प्रोक्तलक्षणा ॥ १७४ ॥</p>
<p>व्यापारः कारणस्येच्छा तन्नियोगाय चोच्यते ।</p>
<p>नेच्छा मनोवृत्तिरपि तु कर्तुः क्रियाशक्तेः कार्याय प्रवृत्तिरिच्छा प्रोच्यते सर्वव्यापारेषु पूर्वभावित्वेनास्याः सिद्धत्वादित्युक्तम्, यतः शास्त्रेष्वपि ईश्वरस्य व्यापारतया व्यापारनियोगाय विद्येश्वरेषु चोच्यते ।<br>
यदुक्तम्-</p>
<p>तेऽधिकारं प्रकुर्वन्ति शिवेच्छाविधिचोदिताः ।<br>
इति ।</p>
<p>कथं तर्हि इच्छा मनोवृत्तिः साङ्ख्यादिभिर्गीयत इत्याह-</p>
<p>तादृग्व्यापारसङ्गीता शक्तिरिच्छा क्वचिन्मता ॥ १७५ ॥</p>
<p>यथा हि अध्यवसायादिना बुद्धिव्यापारेणोपोद्वलितत्वात्, ज्ञानशक्तिरेव बुद्धिबोध इत्युच्यते, न तु बुद्धेर्जडतया वस्तुतो बोधः सम्भवत्येवं क्रियाशक्तिरेवेच्छात्मिका मनोव्यापारेण मनोराज्याद्यवस्थासु सिद्धेनापूर्वनिर्माणात्मना अभिव्यज्यमानत्वात् मनोवृत्तिरिति क्वचित् साङ्ख्यादावुच्यते, न तु परमार्थतस्तस्यापूर्वनिर्माणशक्तिरुपपद्यते निर्माणस्येश्वररूपत्वेन जडेऽनुपपत्तेरिति ॥ १७५ ॥</p>
<p>अस्मि।<br>
स्तु शास्त्रे-</p>
<p>अर्थान्तरं विना कृत्यं कुर्वती च प्रगीयते ।</p>
<p>मनोलक्षणार्थान्तरं विना ईश्वरस्य कार्यं कुर्वती इच्छा गीयते, सकलस्य तु मनोलक्षणार्थान्तरापेक्षयेति च शब्दार्थः ।</p>
<p>उपसंहरति-</p>
<p>एका सर्वार्थगा शक्तिर्भिन्ना चेच्छा न जातुचित् ॥ १७६ ॥</p>
<p>एवं च ज्ञानक्रियात्मिका शक्तिरेकैव, नैव चेच्छा ततोऽन्येति सिद्धम् ॥ १७६ ॥</p>
<p>ननु कार्यभेदादिच्छायायास्ततः शक्त्यन्तरत्वमस्तु, यद्वेष्यमाणानां प्रकाशरूपत्वेन सुखादिप्रकाशानामिव बोधात्मकत्वात् ज्ञानरूपत्वमेव, न क्रियाशक्तिरूपतेत्याशङ्क्याह-</p>
<p>शक्तानुक्तं यतोऽस्तीदं तेन नाधिककल्पना ।</p>
<p>क्रियाशक्तिसिद्धिनिमित्तं यत् साधनमुक्तं तदेवेच्छायां यतोऽस्ति तेन कारणेन न ततोऽधिका काचिदिच्छा नापि ज्ञानरूपेति ।<br>
एतदुक्तं भवति- स्वदेह- स्पन्दादिक्रियाहेतुत्वेन स्वसंवेदनात्मकसाधनसिद्धा क्रियाशक्तिरिच्छैव, वस्तुतश्च</p>
<p>पुत्रादेर्ज्ञानशक्त्यवभासितस्य ममेदं स्यात् इति आत्मसम्बन्धितानिर्माणस्वभावत्वान्न ज्ञानरूपा, अपि तु क्रियाशक्तिरेवेति ।<br>
तदिदमुक्तं मन्त्रवार्तिके-</p>
<p>शाक्तस्य हि तन्मनसस्त्विच्छा ह्येषा क्रियाशक्तिः ।<br>
इति ।</p>
<p>तदेवम्-</p>
<p>इच्छामात्रेण देवेशः कृत्यकृन्न प्रयासतः ।</p>
<p>इति सिद्धम् ॥</p>
<p>ननु सिद्धसाधनमेतदित्याह-</p>
<p>न चापि विमतिर्नास्ति सर्वस्यैषाप्रसिद्धितः ॥ १७७ ॥</p>
<p>न हि मीमांसकबौद्धलौकायतिकानामेतत्सिद्धमिति, न सिद्धसाधनम् ॥ १७७ ॥</p>
<p>तर्हि असिद्ध एवायं पक्ष इत्याह-</p>
<p>तथापि विगतक्षान्ति ग्राह्यः पक्षो यथागमन् ।</p>
<p>यद्यपि विषयतामयं पक्षो भवद्भिर्नीतस्तथापि विगतक्षान्ति, अक्षान्तिकं कृत्वास्मदुपदर्शितस्यात्र हेतोरत्यन्तं परीक्षां विधाय ग्राह्यो नोपरोधेनेति ।<br>
यदुक्तम्-</p>
<p>परीक्ष्याक्षान्तिको ग्राह्यं मद्वचो न तु गौरवात् ।<br>
इति ॥</p>
<p>ननु सिद्धसाधनमेतत् इति साङ्ख्याः, योगिनां सत्त्वात्मनः कर्मजैश्वर्यस्य तैरभ्युपगमात् ।<br>
यदुक्तम्-</p>
<p>धर्मेण गमनमूर्ध्वं गमनमधस्ताद्भवत्यधर्मेण ।<br>
ऊर्ध्वं सत्त्वविशालस्तमोविशालश्च मूलतः सर्गः ।<br>
मध्ये रजोविशालो ब्रह्मादिस्तम्बपर्यन्तः ॥<br>
इति ॥</p>
<p>अत्राप्याह-</p>
<p>सर्वाधिपत्यमैश्वर्यं कर्माभावान्न धर्मजम् ॥ १७८ ॥</p>
<p>अपास्तातिशयाच्छम्भोस्तेन स्वेच्छाविधाय्यसौ ।</p>
<p>अन्यदेव तत् योगिनां परिमितमैश्वर्यं कर्मजत्वात्, क्षयातिशययुक्तं च तैरिष्यते ।<br>
अन्यदेव त्विदं सर्वार्थविषयमाद्यान्तरहितत्वेन प्रतिपादितत्वादकर्मजम्, इच्छामात्रकारकत्वेन प्रतिपादितमिति न सिद्धसाधनता ॥</p>
<p>ननु ततोऽपि प्रकृष्टैश्वर्ययुक्तोऽन्यो भविष्यतीत्याह-</p>
<p>स्वात्मैश्वर्यप्रभावेन तद्येनास्यातिशय्यते ॥ १७९ ॥</p>
<p>महेश्वरः स एव स्यादयं न�वेश्वरस्तदा ।</p>
<p>तर्हि स एव परमेश्वरोऽस्माभिरिष्यत इत्यदोषः ॥</p>
<p>न च ततोऽप्यन्यो भविष्यतीत्यनवस्थेत्याह-</p>
<p>परिमाणवदैश्वर्ये सर्वत्रातिशयान्वितम् ॥ १८० ॥</p>
<p>क्वचिच्चातिशयापास्तं यत्र तत्स महेश्वरः ।</p>
<p>योऽतिशयान्वितः स सम्भवत्वक्वचित्प्रकर्षपर्यन्तावस्थितिः, न तु अनवस्थायुक्तो यथा परमाणुतो महन्महत्त्वातिशययुक्तः क्वचिदेव स्थितः परममहत्त्वान्तः परिमाणः, अतिशयान्वितश्चायमैश्वर्यविशेष इति सोऽपि सम्भवत्क्वचित्प्रकर्षपर्यन्तावस्थितिर्यत्र तथाभूतः स एव परमेश्वर इति नानवस्था ।</p>
<p>प्रकरणमुपसंहर्तुं प्रयोजनमस्यादावाह-</p>
<p>एवं सर्वोत्तमं शम्भुं ज्ञात्वा सर्वफलप्रदम् ॥ १८१ ॥</p>
<p>सदालोकयतः श्रेयः सद्यः सर्वं च नान्यतः ।</p>
<p>एवमत्र प्रदर्शितसाधकबाधकप्रमाणसदसत्तानिश्चय- पूर्वं प्रोक्तनयेन दर्शनान्तरप्रसिद्धेभ्यः प्रकृतिपुरुषादिभ्यः ईश्वरेभ्यः सातिशयमीश्वरमत एव सर्वफलप्रदं ज्ञात्वा तमेव भावयतः तत एव दीक्षाक्रमेणाविलम्बतः परं श्रेयो मुक्तिः सिद्धिश्च भवतीति प्रयोजनसिद्धिरिति उक्तमस्माभिरन्यत्र-</p>
<p>प्रणमत शिवनाथं शाश्वतं शर्महेतो- रितरविषयसेवादुर्ग्रहं प्रोञ्झ्य यत्नात् ।<br>
न स भवति भवेऽस्मिन्नापि भूतो न भावी तदितरनुतितो यः शर्मयुक्तः पुमान् स्यात् ॥</p>
<p>इति ॥</p>
<p>अधुना उपसंहरति-</p>
<p>इत्थं सर्वपरीक्षां तु पुंस्परीक्षापुरस्सराम् ॥ १८२ ॥</p>
<p>चकार मृदुबुद्धीनां हितायातिस्फुटामिमाम् ।<br>
सद्योज्योतिः समानो यं शिवेन गुरुसत्तमः ॥<br>
कृपयैवानुजग्राह ह्युग्रज्योतिर्गुणाकरः ॥ १८३ ॥</p>
<p>एवं च प्रोक्तनयेनेश्वरपरीक्षाक्षिप्तैव नरपरीक्षेति तत्प्रयोजनेनैव सप्रयोजनेति सिद्धम् ॥ १८३ ॥</p>
<p>दर्शनमात्राच्छ्रीमत्सद्योज्योतिस्तमो निहन्त्युग्रम् ।<br>
सततावलोकनेन तु सद्दृष्टीश्चन्द्र इव विवर्धयति ॥</p>
<p>नरेश्वरपरीक्षणेऽतिगहनत्वतो नैव यद् गतिर्जगति गम्यते विततबुद्धिवेगिष्वपि ।<br>
इमं परहितेच्छया तु ननु रामकण्ठस्ततः कुतर्कतमसां नुदं विहितवान्प्रकाशं स्फुटम् ॥</p>
<p>॥<br>
इति श्रीनारायणकण्ठसूनुभट्टरामकण्ठकृतौ नरेश्वरपरीक्षाप्रकाशे परदर्शनप्रसिद्धेश्वरप्रतिक्षेपाख्यं तृतीयं काण्डम् ॥ ३ ॥</p>
<p>सम्पूर्णश्चायं नरेश्वरपरीक्षाप्रकाशः ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_sadyo-jyotiH_nareshvara-parIxA_3_para-darshana-prasiddheshvara-pratixepaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/sadyo-jyotiH/nareshvara-parIxA/3_para-darshana-prasiddheshvara-pratixepaH/">३ पर-दर्शन-प्रसिद्धेश्वर-प्रतिक्षेपः </a>
            <a data-toggle="collapse" href="#section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_sadyo-jyotiH_nareshvara-parIxA_3_para-darshana-prasiddheshvara-pratixepaH_md" role="button" aria-expanded="false" aria-controls="section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_sadyo-jyotiH_nareshvara-parIxA_3_para-darshana-prasiddheshvara-pratixepaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_sadyo-jyotiH_nareshvara-parIxA_3_para-darshana-prasiddheshvara-pratixepaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ३ पर-दर्शन-प्रसिद्धेश्वर-प्रतिक्षेपः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
