<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०१ पतिपशुपाशात्मकविचारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०१ पतिपशुपाशात्मकविचारः">
  <meta property="og:description" content="विश्वास-प्रस्तुतिः १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
मूलम् १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
कुमारः- तात्पर्य-दीपिका नमः शर्वाय देवाय कारणत्रयहेतवे ।
निर्मलाय सदानन्दचित्स्वरूपाय शम्भवे ॥
शक्तिं सदाशिवं चेशं नत्वा देवीं सरस्वतीम् ।
तत्त्वप्रकाशतात्पर्यदीपिका क्रियते मया ॥
प्रारिप्सितस्यास्य शास्त्रस्याविघ्नेन परिसमाप्तिप्रचयगमनाद्यर्थं इष्टदेवतास्तुतिं
करोति- चिद्धन इति ।
नन्विष्टदेवतास्तुतिनमस्कारादेः शास्त्रपरिसमाप्तिप्रचयगमनादिहेतुता
कुतोऽवगम्यते ? शिष्टाचारानुमितादागमादिति ब्रूमः । शास्त्राद्यारम्भे
शिष्टैरिष्टदेवतास्तुतिनमस्कारादेः क्रियमाणस्य तदिष्टपरिसमाप्त्यादिहेतुतां विना न
सम्भवः । तेनास्य तद्धेतुत्वम् तच्चागमादेवावगम्यते, अन्यस्य
प्रमाणस्यात्रासम्भवात् । तथा- मङ्गलाचारयुक्तानां विनिपातो न विद्यते इति स्मृतेश्च
तदवगमः । तथा परिसमाप्तेः कादाचित्कतया कारणापेक्षा ।
तच्चान्यस्यासम्भवान्नमस्कारादिजनितो धर्मविशेष इति कल्प्यते । कथं तस्य तद्धेतुत्वमिति
चेत्, उच्यते- नमस्कारादिः कायिको वाचिको मानसो वा धर्मविशेषं सम्पादयन्
विघ्नहेतुभूतमधर्मं पर्यस्य परिसमाप्त्यादिहेतुतामधिगच्छति, तस्येष्टत्वादिष्ट -
हेतुत्वाच्च धर्मस्येति । कथं तर्हि क्वचित् कृते नमस्कारे परिसमाप्त्यभाव इति चेत्,
तद्वैगुण्यादिति ब्रूमः । यथा कारीर्यादौ वृष्ट्यादिसाधनेऽनुष्थिते वृष्ट्याद्यभावात्
तद्वैगुण्यकल्पना प्रतिबन्धकाधर्मप्राचुर्यकल्पना वा, एवमत्रापीति न विरोधः । कथं
तर्हि नमस्काराद्यभावे क्वचित् परिसमाप्तिः, कारणाभावे कार्योत्पत्त्यसम्भवा-दिति चेत्,
नैवम् । तत्र वाचिकनमस्काराभावेऽपि कायिकमानसादेरनुमेयत्वात्, अन्यथा
परिसमाप्तेरसम्भव इति । ननु तर्हि स एवास्त्वत्रापि, किं वाचिकेन
ग्रन्थप्राचुर्यसम्पादकेनेति चेत्, नैवम् । वाचिके प्रयोजनान्तरसम्भवेन तदुपादानात् ।
तथा हि - यस्तु विस्मृत्येष्टदेवतास्तुतिनमस्कारादिं श्रवणे प्रवर्तते,
तेनाप्याद्यश्लोकत्रयपाठमात्रादेव नमस्कारः कृतो भवतीति प्रयोजनान्तरसम्भवात्
तदुपादानमिति न कश्चिद् विरोधः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०१ पतिपशुपाशात्मकविचारः">
  <meta itemprop="description" content="विश्वास-प्रस्तुतिः १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
मूलम् १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
कुमारः- तात्पर्य-दीपिका नमः शर्वाय देवाय कारणत्रयहेतवे ।
निर्मलाय सदानन्दचित्स्वरूपाय शम्भवे ॥
शक्तिं सदाशिवं चेशं नत्वा देवीं सरस्वतीम् ।
तत्त्वप्रकाशतात्पर्यदीपिका क्रियते मया ॥
प्रारिप्सितस्यास्य शास्त्रस्याविघ्नेन परिसमाप्तिप्रचयगमनाद्यर्थं इष्टदेवतास्तुतिं
करोति- चिद्धन इति ।
नन्विष्टदेवतास्तुतिनमस्कारादेः शास्त्रपरिसमाप्तिप्रचयगमनादिहेतुता
कुतोऽवगम्यते ? शिष्टाचारानुमितादागमादिति ब्रूमः । शास्त्राद्यारम्भे
शिष्टैरिष्टदेवतास्तुतिनमस्कारादेः क्रियमाणस्य तदिष्टपरिसमाप्त्यादिहेतुतां विना न
सम्भवः । तेनास्य तद्धेतुत्वम् तच्चागमादेवावगम्यते, अन्यस्य
प्रमाणस्यात्रासम्भवात् । तथा- मङ्गलाचारयुक्तानां विनिपातो न विद्यते इति स्मृतेश्च
तदवगमः । तथा परिसमाप्तेः कादाचित्कतया कारणापेक्षा ।
तच्चान्यस्यासम्भवान्नमस्कारादिजनितो धर्मविशेष इति कल्प्यते । कथं तस्य तद्धेतुत्वमिति
चेत्, उच्यते- नमस्कारादिः कायिको वाचिको मानसो वा धर्मविशेषं सम्पादयन्
विघ्नहेतुभूतमधर्मं पर्यस्य परिसमाप्त्यादिहेतुतामधिगच्छति, तस्येष्टत्वादिष्ट -
हेतुत्वाच्च धर्मस्येति । कथं तर्हि क्वचित् कृते नमस्कारे परिसमाप्त्यभाव इति चेत्,
तद्वैगुण्यादिति ब्रूमः । यथा कारीर्यादौ वृष्ट्यादिसाधनेऽनुष्थिते वृष्ट्याद्यभावात्
तद्वैगुण्यकल्पना प्रतिबन्धकाधर्मप्राचुर्यकल्पना वा, एवमत्रापीति न विरोधः । कथं
तर्हि नमस्काराद्यभावे क्वचित् परिसमाप्तिः, कारणाभावे कार्योत्पत्त्यसम्भवा-दिति चेत्,
नैवम् । तत्र वाचिकनमस्काराभावेऽपि कायिकमानसादेरनुमेयत्वात्, अन्यथा
परिसमाप्तेरसम्भव इति । ननु तर्हि स एवास्त्वत्रापि, किं वाचिकेन
ग्रन्थप्राचुर्यसम्पादकेनेति चेत्, नैवम् । वाचिके प्रयोजनान्तरसम्भवेन तदुपादानात् ।
तथा हि - यस्तु विस्मृत्येष्टदेवतास्तुतिनमस्कारादिं श्रवणे प्रवर्तते,
तेनाप्याद्यश्लोकत्रयपाठमात्रादेव नमस्कारः कृतो भवतीति प्रयोजनान्तरसम्भवात्
तदुपादानमिति न कश्चिद् विरोधः ।">
  <meta itemprop="wordCount" content="10372">
  <meta name="twitter:card" content="summary">
  <meta name="twitter:title" content="०१ पतिपशुपाशात्मकविचारः">
  <meta name="twitter:description" content="विश्वास-प्रस्तुतिः १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
मूलम् १ चिद्घन एको व्यापी नित्यः सततोदितः प्रभुः शान्तः
जयति जगदेकबीजं सर्वानुग्राहकः शम्भुः
कुमारः- तात्पर्य-दीपिका नमः शर्वाय देवाय कारणत्रयहेतवे ।
निर्मलाय सदानन्दचित्स्वरूपाय शम्भवे ॥
शक्तिं सदाशिवं चेशं नत्वा देवीं सरस्वतीम् ।
तत्त्वप्रकाशतात्पर्यदीपिका क्रियते मया ॥
प्रारिप्सितस्यास्य शास्त्रस्याविघ्नेन परिसमाप्तिप्रचयगमनाद्यर्थं इष्टदेवतास्तुतिं
करोति- चिद्धन इति ।
नन्विष्टदेवतास्तुतिनमस्कारादेः शास्त्रपरिसमाप्तिप्रचयगमनादिहेतुता
कुतोऽवगम्यते ? शिष्टाचारानुमितादागमादिति ब्रूमः । शास्त्राद्यारम्भे
शिष्टैरिष्टदेवतास्तुतिनमस्कारादेः क्रियमाणस्य तदिष्टपरिसमाप्त्यादिहेतुतां विना न
सम्भवः । तेनास्य तद्धेतुत्वम् तच्चागमादेवावगम्यते, अन्यस्य
प्रमाणस्यात्रासम्भवात् । तथा- मङ्गलाचारयुक्तानां विनिपातो न विद्यते इति स्मृतेश्च
तदवगमः । तथा परिसमाप्तेः कादाचित्कतया कारणापेक्षा ।
तच्चान्यस्यासम्भवान्नमस्कारादिजनितो धर्मविशेष इति कल्प्यते । कथं तस्य तद्धेतुत्वमिति
चेत्, उच्यते- नमस्कारादिः कायिको वाचिको मानसो वा धर्मविशेषं सम्पादयन्
विघ्नहेतुभूतमधर्मं पर्यस्य परिसमाप्त्यादिहेतुतामधिगच्छति, तस्येष्टत्वादिष्ट -
हेतुत्वाच्च धर्मस्येति । कथं तर्हि क्वचित् कृते नमस्कारे परिसमाप्त्यभाव इति चेत्,
तद्वैगुण्यादिति ब्रूमः । यथा कारीर्यादौ वृष्ट्यादिसाधनेऽनुष्थिते वृष्ट्याद्यभावात्
तद्वैगुण्यकल्पना प्रतिबन्धकाधर्मप्राचुर्यकल्पना वा, एवमत्रापीति न विरोधः । कथं
तर्हि नमस्काराद्यभावे क्वचित् परिसमाप्तिः, कारणाभावे कार्योत्पत्त्यसम्भवा-दिति चेत्,
नैवम् । तत्र वाचिकनमस्काराभावेऽपि कायिकमानसादेरनुमेयत्वात्, अन्यथा
परिसमाप्तेरसम्भव इति । ननु तर्हि स एवास्त्वत्रापि, किं वाचिकेन
ग्रन्थप्राचुर्यसम्पादकेनेति चेत्, नैवम् । वाचिके प्रयोजनान्तरसम्भवेन तदुपादानात् ।
तथा हि - यस्तु विस्मृत्येष्टदेवतास्तुतिनमस्कारादिं श्रवणे प्रवर्तते,
तेनाप्याद्यश्लोकत्रयपाठमात्रादेव नमस्कारः कृतो भवतीति प्रयोजनान्तरसम्भवात्
तदुपादानमिति न कश्चिद् विरोधः ।">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/28-Agama-sampradAyaH\/tattvam\/sampradAyaH\/aShTa-prakaraNa-shAkhA\/aShTa_prakaraNAni\/bhoja-tattva-prakAshaH\/01_patipashupAshAtmakavichAraH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/28-Agama-sampradAyaH\/tattvam\/sampradAyaH\/aShTa-prakaraNa-shAkhA\/aShTa_prakaraNAni\/bhoja-tattva-prakAshaH\/01_patipashupAshAtmakavichAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०१ पतिपशुपाशात्मकविचारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ पतिपशुपाशात्मकविचारः">०१ पतिपशुपाशात्मकविचारः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details open><summary>विश्वास-प्रस्तुतिः १</summary>
<p>चिद्घन एको व्यापी नित्यः सततोदितः प्रभुः शान्तः<br>
जयति जगदेकबीजं सर्वानुग्राहकः शम्भुः</p>
</details>
<details><summary>मूलम् १</summary>
<p>चिद्घन एको व्यापी नित्यः सततोदितः प्रभुः शान्तः<br>
जयति जगदेकबीजं सर्वानुग्राहकः शम्भुः</p>
</details>
<details><summary>कुमारः- तात्पर्य-दीपिका</summary>
<p>नमः शर्वाय देवाय कारणत्रयहेतवे ।<br>
निर्मलाय सदानन्दचित्स्वरूपाय शम्भवे ॥<br>
शक्तिं सदाशिवं चेशं नत्वा देवीं सरस्वतीम् ।<br>
तत्त्वप्रकाशतात्पर्यदीपिका क्रियते मया ॥</p>
<p>प्रारिप्सितस्यास्य शास्त्रस्याविघ्नेन परिसमाप्तिप्रचयगमनाद्यर्थं इष्टदेवतास्तुतिं<br>
करोति- चिद्धन इति ।<br>
नन्विष्टदेवतास्तुतिनमस्कारादेः शास्त्रपरिसमाप्तिप्रचयगमनादिहेतुता<br>
कुतोऽवगम्यते ? शिष्टाचारानुमितादागमादिति ब्रूमः । शास्त्राद्यारम्भे<br>
शिष्टैरिष्टदेवतास्तुतिनमस्कारादेः क्रियमाणस्य तदिष्टपरिसमाप्त्यादिहेतुतां विना न<br>
सम्भवः । तेनास्य तद्धेतुत्वम् तच्चागमादेवावगम्यते, अन्यस्य<br>
प्रमाणस्यात्रासम्भवात् । तथा- मङ्गलाचारयुक्तानां विनिपातो न विद्यते इति स्मृतेश्च<br>
तदवगमः । तथा परिसमाप्तेः कादाचित्कतया कारणापेक्षा ।<br>
तच्चान्यस्यासम्भवान्नमस्कारादिजनितो धर्मविशेष इति कल्प्यते । कथं तस्य तद्धेतुत्वमिति<br>
चेत्, उच्यते- नमस्कारादिः कायिको वाचिको मानसो वा धर्मविशेषं सम्पादयन्<br>
विघ्नहेतुभूतमधर्मं पर्यस्य परिसमाप्त्यादिहेतुतामधिगच्छति, तस्येष्टत्वादिष्ट -<br>
हेतुत्वाच्च धर्मस्येति । कथं तर्हि क्वचित् कृते नमस्कारे परिसमाप्त्यभाव इति चेत्,<br>
तद्वैगुण्यादिति ब्रूमः । यथा कारीर्यादौ वृष्ट्यादिसाधनेऽनुष्थिते वृष्ट्याद्यभावात्<br>
तद्वैगुण्यकल्पना प्रतिबन्धकाधर्मप्राचुर्यकल्पना वा, एवमत्रापीति न विरोधः । कथं<br>
तर्हि नमस्काराद्यभावे क्वचित् परिसमाप्तिः, कारणाभावे कार्योत्पत्त्यसम्भवा-दिति चेत्,<br>
नैवम् । तत्र वाचिकनमस्काराभावेऽपि कायिकमानसादेरनुमेयत्वात्, अन्यथा<br>
परिसमाप्तेरसम्भव इति । ननु तर्हि स एवास्त्वत्रापि, किं वाचिकेन<br>
ग्रन्थप्राचुर्यसम्पादकेनेति चेत्, नैवम् । वाचिके प्रयोजनान्तरसम्भवेन तदुपादानात् ।<br>
तथा हि - यस्तु विस्मृत्येष्टदेवतास्तुतिनमस्कारादिं श्रवणे प्रवर्तते,<br>
तेनाप्याद्यश्लोकत्रयपाठमात्रादेव नमस्कारः कृतो भवतीति प्रयोजनान्तरसम्भवात्<br>
तदुपादानमिति न कश्चिद् विरोधः ।</p>
<p>अथपदार्थः - चिद्घन इति चैतन्यघनः, चैतन्यसारः, चिन्मात्र इति यावत् । अथैष<br>
एव परमानन्दोऽनन्तरोऽपारो विज्ञानघनः इत्यादिश्रूतेः, आद्यन्तरहितं शुद्धं<br>
चिदानन्दमयं शिवम् इत्यादिस्मृतेश्च भगवतः शम्भोश्चिद्रूपत्वं सिद्धम् । तथा<br>
शिवेन सूत्रकर्त्रा - चैतन्यमात्मा (१।१) इत्यनेन<br>
प्रथमसूत्रेणात्मनश्चैतन्यरूपत्वमुपवर्णितमित्युपपन्नं चिद्घन इति ।<br>
एक इति । अद्वितीय इत्यर्थः । एकमेवाद्वितीयम् (छा० उ० ६।३।१), अहमेकः<br>
प्रथममासं वर्तामि च भविष्यामि च नान्यः कश्चिन्मत्तो व्यतिरिक्तः (अथ० उ० १)<br>
इत्यादिश्रुतेः । तथा - एको रुद्रो न द्वितीयाय तस्थे (३।२) इति श्वेताश्वतरे । एक एव रुद्रो न<br>
द्वितीयाय तस्थे (तै० सम्० १।८।६।१) इति त्रैयम्बकाध्याये । नीलरुद्रे च - सर्वो रुद्रस्तस्मै<br>
रुद्राय नमोऽस्तु (तै० आ० १०।१६।१) इत्यादिनाऽद्वितीयत्वप्रतिपादनादुपपन्नं<br>
शिवाद्वितीयत्वमिति । न च प्रत्यक्षादिप्रमाणैरनेकार्थावभासादनुपपन्नं<br>
शिवाद्वितीयत्वमिति वाच्यम्, एकस्याप्यवस्थानभेदेनानेकधा भासनोपपत्तेः । यथैकस्यैव<br>
मृत्पिण्डस्य घटशरावकुम्भकुड्यमृदङ्गाद्यात्मनाऽवस्थानभेद-वशेनानेकधा<br>
भासनम्, सुवर्णपिण्डस्यैकस्यैवाङ्गुलीयकरुचककटकमु-कुटाद्यवस्थानभेदवशेन,<br>
एवमेकस्यैव सतो रुद्रस्य घटः सन् पटः सन् कुसूलः सन् अस्तीत्यादि<br>
प्रत्यक्षतोऽखिलरूपतयाऽवभासस्य एकं सद् विप्रा बहुधा वदन्ति (ऋ० १।१६४।४६), एकं<br>
सन्तं बहुधा कल्पयन्ति (ऋ० १०।११४।५) इत्यादिश्रुतितश्चावस्थानभेदवशेनानेकधा<br>
भासनमुपपद्यत इति न प्रत्यक्षादिविरोधसम्भवः, अपौरुषेयतयाऽसम्भवद्दोषेण<br>
स्वतःप्र-माणभूतेन प्रबलेन वेदराशिना शिवाद्वितीयत्वस्य सिद्धत्वात्,<br>
तद्विपरीतदुर्बलप्रत्यक्षादिसिद्धानेकत्वस्य बाध्यत्वाच्च । तथा हि वेद-<br>
वाक्यानामपौरुषेयत्वं प्रतिपाद्यते । तेनाप्रामाण्यकारणानाम-<br>
ज्ञानरागद्वेषादीनां वेदवाक्येऽसम्भवादप्रामाण्यासम्भवः । नहि शब्दे स्वतो<br>
दोषः सम्भवति, आप्तानाप्तवाक्ययोः प्रामाण्याप्रामाण्य-नियमसम्भावनात् । नहि<br>
वक्तृगतदोषदभावानुसारं विना स्वतो दोषगुणाभ्यां<br>
प्रामाण्याप्रामाण्ययोरभ्युपगमे तन्नियमः सम्भवति, आप्त्यनाप्त्योस्तदकारणत्वात् ।<br>
नित्यस्य वेदराशेरनाप्तकृतत्वा-भावेनाप्रामाण्यासम्भवात्, स्वतः प्रमाणत्वे सति<br>
तत्सिद्धशिवाद्वितीयत्वस्य प्रबलप्रमाणसिद्धत्वान्न प्रत्यक्षादिविरोधसम्भवः । न च<br>
कर्त्रभावेन गुणस्याप्यभावात् प्रामाण्यस्याप्यभाव इति वाच्यम्,<br>
व्युत्पन्नपदपदार्थस्य तद्वाक्यश्रवणसमन्तरमेव तदर्थविषयप्रमोत्पत्तेरुपलम्भात् ।<br>
गुणसद्भावश्च न प्रामाण्यकारणम्, अप्रामाण्यकारणभूतदोषपरिहारार्थत्वादिति ।<br>
तथा तत्परवेदसिद्धत्वाच्च शिवाद्वितीयताप्रतिपादकस्य वाक्यस्य तत्र तात्पर्यं<br>
षड्विधलिङ्गसद्भा-वादवगम्यते । तदुक्तं न्यायविद्भिः -<br>
आदिमध्यान्तसङ्गानमभ्यासोऽपूर्वता फलम् । अर्थवादोपपत्ती च लिङ्गं<br>
तात्पर्यनिर्णये ॥ इति । एतानि लिङ्गानि रुद्राद्वितीयताप्रतिपादकश्रुतौ सन्त्येव ।</p>
<p>तथा हि - शर्वो वै रुद्रः (म० ना० उ० १०।११), पुरुषो वै रुद्रः (म० ना० उ०<br>
१०।११), सर्वो ह्येष रुद्रः (तै० आ० १०।१६॥१) इत्यादिमध्यान्तसङ्गानाख्यं<br>
तात्पर्यलिङ्गमुपलभ्यते । तथा सर्वो वै रुद्रः (तै० आ० १०।१६।१), सर्वो ह्येष रुद्रः (तै०<br>
आ० १०।१६।१) इत्यसकृदुपदेशादभ्यासलक्षणं च तात्पर्यलिङ्गं सिद्धम् ।</p>
<p>तथा - विश्वं भूतं भुवनं चित्रं बहुधा जातं जायमानं च यत् (म० ना० उ०<br>
१०।११), सर्वो ह्येष रुद्रः (तै० आ० १०।१६।१) इत्यादिश्रुतार्थ-स्वरूपं च तात्पर्यलिङ्गं<br>
सिध्यति । तथा तमेवं विद्वानमृत इह भवति (तै० आ० ३।१।३), विद्यया विन्दतेऽमृतम् (के०<br>
उ० २।४), आत्मा ज्ञातव्यः, तरति शोकमात्मवित् (छा० उ० ७।१।३), न च पुनरावर्तते (छा०<br>
उ० ८।१५।१), भूयश्चान्ते विश्वमायानिवृत्तिः (श्वे० उ० १।१०), य एवैक उद्भवे सम्भवे च<br>
(श्वे० उ० ३।१), य एतं विदुरमृतास्ते भवन्ति (श्वे० उ० ३।१) इत्यादिभिः शिवात्मैकत्वज्ञानस्य<br>
फलश्रवणात् तत्प्रतिपादकश्रुतीनां तत्र तात्पर्यसिद्धिः । तत्र को मोहः कः शोक<br>
एकत्वमनुपश्यतः (ई० उ० ७) इति स्तुत्यर्थवादसद्भावादेकत्वे तच्छ्रुतेस्तात्पर्यं सिध्यति ।<br>
तथा - य एतस्मिन्नुदरमन्तरं कुरुते, अथ तस्य भयं भवति, अविदुषस्त्वथ तस्य<br>
भयं भवति (तै० उ० २।७) इत्यादिनिन्दार्थवादसद्भावाच्च तत्सिद्धिः । तथा - सर्वो वै<br>
रुद्रः (तै० आ० १०।१६।१) इत्यादिवाक्यसिद्धं रुद्रस्य सर्वात्मकत्वं वाक्यान्तरेण पुरुष<br>
एवेदं सर्वं यद्भूतं यच्च भव्यम् (श्वे० उ० ३।१५; ऋ० ८।४।१७) इत्यनेन विरुध्येत । तत्र<br>
पुरुषो वै रुद्रः (म० ना० १०।११) इत्यविरोधोपपादनादुपपत्त्याख्यं च तात्पर्यलिङ्गं<br>
सिध्यति । तथा सदेव सोम्येदमग्र आसीत् (छा० उ० ६।२।१)<br>
इत्यादिवाक्यान्तरसिद्धसदद्वितीयत्वविरोधं च परिहरद् रुद्रः सन् (महाना० १३।२) इति<br>
वाक्यमुपपादकम् । तथा वेदाहमेतं पुरुषं महान्तम् (श्वे० उ० ३।७) इत्यादिना<br>
नान्यः पन्था अयनाय विद्यते (श्वे० उ० ३।७) इत्यन्तेन श्रुतिवाक्येन<br>
सिद्धमहापुरुषाद्वयत्वविरोधं च रुद्रः सन् महः (महाना० १३।२) इति वाक्यं<br>
परिहरदुपपादकम् । तेन सुतरां रुद्राद्वितीयत्वेऽस्याः श्रुतेस्तात्पर्यसिद्धिः ।<br>
तदेतदनुवादसिद्धं शिवाद्वितीयत्वमाश्रयणीयम्, अन्यथा तदानर्थक्यादिति ।<br>
तदुक्तमार्याकारेण -</p>
<p>अज्ञातोऽर्थः फलवानसकृत् सम्भावितश्च दृष्टान्तैः ।<br>
पौर्वापर्यानुगतः श्रुतः कथं कथ्यते तथा नेति ॥ इति ।</p>
<p>तस्मान्न प्रत्यक्षादिना दुर्बलेन बाधावकाश इति । प्रधान इति वा, न वा ओजीयो<br>
रुद्र ! त्वदस्ति (ऋ० २।३३।१०; तै० आ० ४।५।७), भीषास्माद् वातः पवते भीषोदेति सूर्यः ।<br>
भीषास्मादग्निचेन्द्रश्च मृत्युर्धावति पञ्चमः ॥ (तै० उ० २।७ - ८) इत्यादितैत्तिरीयात्<br>
श्वेताश्वतराच्च सर्वप्राधान्यं भगवतो महेश्वरस्य रुद्रस्यावगम्यते । तथाहि - य<br>
एवैको जालवानीशत ईशनीभिः सर्वान् लोकानीशत ईशनीभिः (श्वे० उ० ३।१) इत्यादि ।<br>
सर्वस्मादधिकत्वं ये न वदन्ति पिनाकिनः । साधारणं स्मरन्त्येनं सदारस्त्वं<br>
समाविश ॥ (२।६।५८-५९) इत्युक्तं लैङ्गे पुराणे । तस्मात् तत्प्राधान्यं श्रद्धातव्यमिति ।<br>
व्यापोऽस्यास्तीति व्यापी, सर्वगत इत्यर्थः । अगत्वा सर्वमूर्तसंयोगित्वं<br>
सर्वगतत्वं । अगमनं च सर्वत्र सद्भावाद् गगनवदिति, आकाशवत् सर्वगतश्च नित्यः<br>
इत्यादिश्रुतेः । स हि सर्वेषु भूतेषु स्थावरेषु चरेषु च । वसत्येको महावीर्यो<br>
नानाभावसमन्वितः ॥ इत्यादिस्मृतेश्च । न चाकाशवदेवास्य जडत्वमिति वाच्यम्,<br>
चिद्रूपताप्रतिपादकश्रुतिविरोधात् । अथवा व्यापित्वं सर्वस्वरूपत्वमेकत्वे हेतुतयोक्तम् ।<br>
तच्च -</p>
<p>स इज्ज्योतिः स यजमान आसीत् सो मातरिश्वा स उदेति सूर्यः । स चन्द्रमाः स पृथ्वी<br>
जलाषः स आकाशो विश्वा भुवना विवेश ॥ इति मूर्त्यष्टकप्रतिपादकलिङ्गसूक्तिश्रुतिसिद्धम्<br>
।<br>
नित्य इति अविनाशीत्यर्थः । क्षरं प्रधानममृताक्षरं हरः (१।१०) इति<br>
श्वेताश्वतरश्रुतेः । कालत्रयव्यापित्वं वा नित्यत्वं तद्राहित्यं वा, सर्वेषु<br>
कालेष्वनुसन्ततात्मा इत्यादि-श्रुतेः, परस्त्रिकालादकलो हि दृष्टः (६।५)<br>
इत्यादिश्वेताश्वतरश्रुतेश्च तदवगमः ।<br>
सततोदित इति । सततं सर्वदा उदयः प्रकाशो यस्यासौ तथोक्तः ।<br>
अनुदितास्तमितप्रकाशः, स्वयम्प्रकाश इत्यर्थः । अत्रायं पुरुषः स्वयञ्ज्योतिः (बृ० उ०<br>
४।३।९) इति श्रुतेः, सर्वगः पुरुषः परः (२।२।१७) इतीश्वरगीतास्मृतेश्च तदवगमः । प्रभुरिति<br>
। कर्तृकर्मकरणादिसकलकारकार्थवाहित्वरूपाप्रतिहतैश्वर्यं प्रभुत्वम् । तच्च -<br>
यथोर्णनाभिः सृजत्येवमेवासौ सृजति (मु० उ० १।१।७) इति श्रुतेः, संसारहेतुः संसारी<br>
मोक्षहेतुश्च निर्वृतः, प्रजायसे जनयसि जन्यसे मुहुः इत्यादिस्मृतितश्च सिद्धम् । करणादिं<br>
विना सकलकार्यजनकत्वं वा तच्च- आत्मा वा इदमेकमेवाग्र आसीन्नान्यत् किञ्चन मिषत्<br>
। स ईक्षत लोकान्नु सृजा इति । स इमा।ल्लोकानसृजत (ऐ० उ० १।१) इत्यादिश्रुत्यवगतम् ।<br>
निष्क्रियकर्तृत्वं वा । यथा मणिरयस्कान्तसान्निध्यादुपकारकः ।<br>
अयसश्चलतस्तद्वच्छिवोऽप्यस्येति सूरयः ॥ (शि० पु० ७।१।३१।८९), यथा सन्निधिमात्रेण गन्धः<br>
क्षोभाय जायते । मनसो नोपकर्तृत्वात् तहासौ परमेश्वरः ॥<br>
इत्यादिपुराणागमादवगतं तस्य तत्प्रभुत्वम्, श्रमाद्यसम्भवात् ।<br>
सव्यापारकर्तृत्वस्याप्रभुत्व-रूपता च श्रमादियोगात् ।<br>
तत्र हेतुमाह - शान्त इति । सर्वव्यापाररहितः शिवो यतः, अतोऽसौ प्रभुरिति ।<br>
अथवा जगत्सृष्टिस्थितिध्वंसादिकर्मसम्बन्धवशात् कर्मवश्यशरीरादिप्रसङ्गेन या<br>
संसारित्वप्रसक्तिर्भगवतः, सा च निषिध्यते - शान्त इति ।<br>
सर्वक्रियारहिततयोदासीनस्वभावस्य परमेश्वरस्य सर्वज्ञस्य न परगतक्रियया<br>
संसारसम्भव इति, निष्कलं निष्क्रियं शान्तं निर्गुणं तं निरञ्जनम् (श्वे० उ० ६।१९)<br>
इत्यादिश्रुतेस्तदवगमात् । तथा - पश्यन्ति ऋषयो मुक्ताः स्वात्मानं परमार्थतः ।<br>
विकारहीनं निर्दुःखानन्दमात्मानमव्ययम् ॥ (२।२।१३) इतीश्वरगीतास्मृतेश्च । मुक्त इति वा,<br>
तदेकमजमव्यक्तं नित्यलुप्तमलुप्तदृक् इत्यादिश्रुतेः, अहं ब्रह्माव्ययः शान्तो निर्मलो<br>
निष्क्रियोऽव्ययः । एकाकी भगवान् मुक्तः केवलः परमेश्वरः ॥ (ई० गी० २।८।२)<br>
इत्यादिस्मृतेश्च तदवगमः ।</p>
<p>जयतीति । सर्वोत्कर्षेण वर्तत इत्यर्थः । यस्मात् परं नापरमस्ति किञ्चित् (श्वे० उ०<br>
३।९), अणोरणीयान् महतो महीयान् (कठो० २।२०) इत्यादिश्रुतेस्तदवगमात् । सर्वेन्द्रियेभ्यः<br>
परमं मन आहुर्मनीषिणः । मनसश्चाप्यहङ्कारमहङ्कारान्महान् परः ॥ महतः<br>
परमव्यक्तमव्यक्तात् पुरुषः परः । पुरुषाद् भगवान् प्राणस्तस्य सर्वमिदं जगत् ॥<br>
प्राणात् परतरं व्योम व्योमातीतोऽग्निरीश्वरः । ईश्वरान्न परं किञ्चित् (ई० गी० २।३।१८-२०)<br>
इत्यादिस्मृतेश्च । स्वोपासकानां श्रवणाद्युपजातपरमार्थदर्शने<br>
ज्ञानादेरभिभवादभिभवो वा जयतेरर्थः । तथा सर्वमात्मनो वशे कृत्वा वर्तत इति<br>
वशीकारो वा । तथा लयोदये निखिलकार्यजालं स्वात्मन्येव स्वीकृत्यास्त इति स्वीकारो वा ।</p>
<p>जगदेकबीजमिति । जगतः कालादेः कार्यजातस्य एकं प्रधानं बीजं कारणम्,<br>
मूलकारणमिति यावत् । अथवा जगतामेकः कर्ता च बीजमुपादानं चेति जगदेकबीजम्,<br>
निमित्तोपादानभूत इति यावत् । यतो वा इमानि भूतानि जायन्ते यत् प्रयन्त्यभिसंविशन्ति<br>
(तै० उ० ३।१), एको रुद्रो मृत्युरव्यक्तमेकं बीजं विश्वं देव एकः स एव (ई० गी० २।८।१६)<br>
इत्यादिश्रुतेः, अस्माद्धि जायते सर्वमत्रैव प्रविलीयते (२।२।६) इतीश्वरगीतास्मृतेश्च<br>
परमेश्वरस्य जगदुपादानभावो गम्यते । तथा - द्यावाभूमी जनयन् देव एकः (ऋ०<br>
१०।८१।३), भुवनस्य पितरं गीर्भिराभिः (ऋ० ६।४९।१०), स विश्वकृद् विश्वविदात्मयोनिः (श्वे० उ०<br>
६।१६) इत्यादिश्रुतेः, सर्गकाले च करोति सर्गम् इत्यादिस्मृतेश्च तस्य निमित्तभावोऽवगम्य इति<br>
मायाशरीरस्य परमेश्वरस्य जगन्निमित्तत्वोपादानत्वे सम्भवत इति न विकारित्वादिप्रसङ्गः<br>
।<br>
सर्वानुग्राहक इति । सर्वेषां चेतनानामचेतनानां चानुग्रहं मोक्षा<br>
(द्यं?ख्यम्) करोतीति तथोक्तः । वक्ष्यति च - मुक्तिमणूनाम् (श्लो० ३५) इति । ननु यदि<br>
स्वप्रयोजनार्थमनुग्रहकरणम्, तर्हि सर्वानन्दत्वहानिः, तत्साध्यसुखस्य तदुत्पत्तेः<br>
प्रागसत्त्वात् । स्वप्रयोजनाभावे तु प्रवृत्त्यसम्भवः । तदुक्तं न्यायविद्भिः -<br>
प्रयोजनमनुद्दिश्य न मन्दोऽपि प्रवर्तते । यदि प्रयोजनोद्देशो हीयेतानन्दरूपता ॥ इति ।<br>
नैवम्, करुणया स्वभावतो वा प्रवृत्त्युपपत्तेः । ननु यदि करुणयाऽनुग्रहकरणम्, तर्हि<br>
मोक्षमेवासौ सृजेत्, न संसारात्मकं जगत्सर्जनम्, तस्यान्याय्यत्वात् । तथा हि -<br>
दुःखदर्शनपूर्वकं करुणया प्रवर्तमानानां तद्दुःखसम्प्रहाणायैव<br>
प्रवृत्तिरुचिता, न तद्दुःखसम्पादनाय । अतो न युक्तं दुःखात्मकं जगत्सर्जनम् ।<br>
नैवम्, अज्ञाननिवृत्त्यात्मकस्यापवर्गस्य ज्ञानतत्कारणाद्यपेक्षत्वेन जगत्सर्जनोपपत्तेः ।<br>
तथा हि - ज्ञानं तावदपरोक्षभूतमपवर्गकारणम् । आपरोक्ष्यं च<br>
निदिध्यासनेनाविद्यासंस्कारतिरस्कारे सत्युद्भवति । निदिध्यासनं च<br>
श्रवणमननाभ्यां शिवात्मज्ञाने सञ्जाते सम्भवति । ते चान्तःकरणशुद्धितः<br>
सञ्जायेते । सा काम्यप्रतिषिद्धकर्मपरिहारेण नित्यनैमित्तिककर्मानुष्ठानाद् भवति ।<br>
तदनुष्ठानं पशुसस्यराजरक्षादिपूर्वकम् । अतो यदिदं तत् सर्वं मोक्षशेषमिति न<br>
व्यर्थं जगत्सर्जनम् । कामनाश्रुतयश्चैहिकफलाः चित्रया यजेत पशुकामः (तै० सम्०<br>
२।४।६।१) इत्यादय ऐहिकफलनिविष्टचित्तान् विप्रान् वैदिकमार्गे प्रवर्तयितुं प्रवृत्ताः,<br>
स्वर्गफलाश्च तदुत्सुकानिति । ये च शत्रुनाशोत्सुकास्तान् वैदिकमार्गे प्रवर्तयितुं श्येना<br>
(चि?जि) राद्यभिचारकर्मविधयश्चेति । ततश्च विहितस्नानपापक्षयकर्मा-<br>
नुष्ठानान्वाधानाग्निहोत्रादिना क्रमात् मनश्शुद्धिसम्भवे सति कामनानिवृत्तौ<br>
नित्यनैमित्तिककर्मानुष्ठानाद् आत्मविविदिषारूपान्तःकरणशुद्ध्युद्भवे<br>
श्रवणमननाभ्यां शिवात्मज्ञाने सञ्जाते निदिध्यासनाभ्यासाद्<br>
अविद्यातत्संस्कारापनयनान्तरं शिवात्मापरोक्ष्ये सति मोक्ष इति । तदुक्तं<br>
मोक्षधर्मादौ - सर्वत्र विहितो धर्मः स्वर्गः सत्यफलोदयः । बहुद्वारस्य धर्मस्य<br>
नेहास्ति विफला क्रिया ॥ (म० भा० १२।१७४।२) इति । अत्र ये महेश्वरनियुक्ते श्रौते स्मार्ते वा<br>
कर्मणि प्रवर्तन्ते, ते मुच्यन्ते; ये तु न प्रवर्तन्ते, ते संसरन्ति ।<br>
तदुक्तमैतरेयोपनिषदादौ - एष पन्था एतत्कर्म तस्मान्न प्रमाद्येत नातीयाद् न<br>
ह्यत्यायत् पूर्वे येऽत्यायंस्ते पराबभूवुः (१।१।१) इत्यादि । अनुग्रहस्वभावत्वाद्वा<br>
प्रवृत्तिः । तदा च तस्य कारणापेक्षितया न सकलजगन्मोक्षप्रसङ्गः ।</p>
<p>तदुक्तं श्रीवायवीये - अनुग्रहस्वभावत्वे न सर्वान् मोचयेच्छिवः । स्वभावोऽपि हि<br>
भावानां भाविनोऽर्थस्य कारणम् ॥ नहि स्वभावतोऽसन्तमर्थं कर्तैव साधयेत् ।<br>
यथा विकासयत्येव रविः पद्मानि भानुभिः ॥ समं न विकसन्त्येव<br>
स्वस्वभावानुरोधतः । एवं पक्कमलानेव मोचयेन्न शिवः परान् ॥ (शि० वा० १।३१।५५-५७)<br>
इत्यादि ।<br>
शम्भुरिति । शंसुखं तस्मिन् भवतीतिशम्भुः, स्वयमानन्दरूप इत्यर्थः ।<br>
विज्ञानमानन्दं ब्रह्म (बृ० उ० ३।९।२८) इत्यादिश्रुतेः, आनन्दमजमव्यक्तं निष्कलं<br>
तदुदाहृतम् इत्यादीश्वरगीतास्मृतेश्च तदवगमः । ननु शिवस्यानन्दमयत्वे<br>
प्रीत्यात्मकसत्त्वगुणरूपत्वेन सगुणत्वात् परिणामादिदोषप्रसङ्गः । तथा हि<br>
साङ्ख्याचार्यैरुक्तम् - प्रीत्यप्रीतिविषादात्मकाः प्रकाशप्रवृत्तिनियमार्थाः ।<br>
अन्योन्याभिभवाश्रयजननमिथुनवृत्तयश्च गुणाः ॥ (साम्० का० १२) इति । नैवम् ।<br>
प्रीत्यानन्दशब्दयोर्भिन्नार्थत्वात् । तथाहि - विषयेन्द्रियसम्प्रयोगजन्यानित्यसातिशयसुखं<br>
प्रीतिशब्देनोच्यते, सततैकरूपनित्यनिरतिशयात्मस्वभावसुखमानन्दशब्दवाच्यमिति<br>
नोक्तदोषावकाश इत्येके । अन्ये तु सत्त्वगुणे निर्मले पुण्यहेतुना विषयेन्द्रियसम्प्रयोगेण<br>
परिणते नित्यसुखमेव प्रतिबिम्बितं प्रीतिशब्देनोपदिष्टम्, एतस्यैवानन्दस्यान्यानि भूतानि<br>
मात्रामुपजीवन्ति (बृ० उ० ४।३।३२) इति श्रुतेः सत्त्वगुणस्य न सुखात्मता,<br>
सुखप्रतिबिम्बाश्रयतया सुखरूपत्वाभिधानमिति मन्यते ॥ १ ॥</p>
</details>
<details><summary>अघोर-शिव-वृत्तिः</summary>
<p>शिवं प्रणम्य षट्त्रिंशत्तत्त्वातीतं सशक्तिकम् ।<br>
व्याख्यां तत्त्वप्रकाशस्य स्फुटां लघ्वीं करोम्यहम् ॥<br>
अद्वैतवासनाविष्टैः सिद्धान्तज्ञानवर्जितैः ।<br>
व्याख्यातोऽत्रान्यथाऽन्यैर्यत् स ततोऽस्माकमुद्यमः ॥</p>
<p>तत्र तावदाचार्यः प्रारिप्सितस्य प्रकरणस्याविघ्नपरिसमाप्त्यर्थं<br>
सिधान्तशास्त्रप्रवृत्तिनिमित्तं सकलतत्त्वातीतं निष्कलं परमशिवमाद्ययाऽऽर्यया स्तौति -<br>
चिद्घन इति ।<br>
चिच्छब्देनात्र ज्ञानक्रिये वक्ष्येते । तदुक्तं श्रीमन्मृगेन्द्रे - चैतन्यं<br>
दृक्क्रियारूपम् (वि० २।५) इति । चिदेव घनं देहो यस्य स चिद्घनः । न तु<br>
कर्मकालादीश्वरवादिनामिव जडः, अचेतनस्य चेतनाधिष्ठानं विना प्रवृत्त्ययोगात् । न<br>
चास्य बैन्दवशरीराद्युपगमोयुक्तः, अनीश्वरत्वप्रसङ्गात् । तस्य च कर्त्रन्तरापेक्षायां<br>
स्वकर्तृकत्वेऽन्यकर्तृकत्वे वाऽनवस्थाप्रसङ्गाच्च । एकः अद्वितीयः । न<br>
त्वनेकेश्वरपक्षोऽपि युक्तः, रथादीनामप्यनेककर्तृकाणामेकेच्छानुवर्तनं<br>
विनाऽनुत्पत्तेः । यदुक्तम् - बहवो यत्र नेतारः सर्व पण्डितमानिनः । तथा<br>
महत्त्वमिच्छन्ति दद्व्यक्तमवसीदति ॥ इति । अनेन प्रवाहेश्वरपक्षोऽपि निरस्तः, ऐश्वर्यस्य<br>
स्वरूपव्यक्तिलाभात्मकत्वेन विनाशानुपपत्तेः । व्यापी सर्वगतः न तु<br>
क्षपणकादीनामिव शरीरपरिमितः, सङ्कोचविकासधर्मी वा,<br>
तादृशस्याचेतनत्वानित्यत्वादिदोषप्रसङ्गात् । नित्यः आद्यन्तरहितः । न तु बौद्धादीनामिव<br>
क्षणिकः, उत्पत्तिकाल एव नश्यतस्तस्य जगत्कर्तृकत्वासम्भवात् । ननु<br>
मुक्तात्मानोऽप्येवम्भूता एवात आह - सततोदितः । नित्यमुक्तः । न तु मुक्तात्मान<br>
इवेश्वरान्तरप्रसादमुक्तः, अनवस्थाप्रसङ्गात् । प्रभुः प्रभवनशीलः । न<br>
त्वीश्वरान्तरप्रेर्य इत्यर्थः । प्रागुक्तादेव हेतोः ।</p>
<p>नाप्यकर्ता, जगत्कर्तृत्वेनैवास्य सिद्धेः । शान्तः रागद्वेषादिरहितः, मोहो<br>
मदश्च रागश्च विषादः शोष एव च । वैचित्र्यं चैव हर्षश्च सप्तैते सहजा मलाः<br>
॥ (म० पा०, वि० ६।१०३-१०४) तत्कारणस्य मलादेरसम्भवात् । किं<br>
पुनरेवम्भूतस्येश्वरस्य सद्भावे प्रमाणमिति चेदत आह- जगदेकबीजमिति । जगतः<br>
निमित्तकर्ता । अयमभिप्रायः - सन्निवेशादिमत्त्वेन जगतः कार्यत्वं बुद्ध्वा तस्य<br>
निमित्तं कारणमीश्वराख्यं कार्यत्वेन हेतुनाऽनुमीयते । यद्यत् सावयवं तत्तत्<br>
कार्यम्, यद्यत् कार्यं तत्तत् सकर्तृकमिति न्यायात् । यच्छ्रूयते - (पौष्करागमस्य<br>
श्लोकोऽयमिति लु० सं०, भा० २, पृ०, १२० इत्यतोऽवसीयते) विवादाध्यासितं विश्वं<br>
विश्ववित्कर्तृपूर्वकम् । कार्यत्वादावयोः सिद्धं कार्यं कुम्भादिकं यथा ॥ इति ।<br>
श्रीमन्मतङ्गेऽपि - निमित्तकारणं त्वीशः (वि० ६।९९) इति । अयं<br>
चेश्वरवादोऽस्माभिर्मृगेन्द्रवृत्तिदीपिकायामुक्तस्तत एवावधार्यः ।<br>
सर्वानुग्राहकः । अनुग्रहश्चात्रोपलक्षणं सृष्ट्यादेरपि । अतश्च<br>
सृष्टिस्थितिसंहारतिरोभावानुग्रहाख्यैः पञ्चभिः कृत्यैः सर्वेषामात्मनां<br>
भोगमोक्षप्रद इत्यर्थः । सर्वकर्तृत्वादेव चास्य सर्वज्ञत्वं सिद्धम्, अज्ञातस्य<br>
कारणासम्भवात् । उक्तं च - सर्वज्ञः सर्वकर्तृत्वात् साधनाङ्गफलैः सह । यो<br>
यज्जानाति कुरुते स तदेवेति सुस्थितम् ॥ (मृ० वि० ५।१३) इति । एवम्भूतः शम्भुः परमेश्वरो<br>
जयति सर्वोत्कर्षेण वर्तते, प्रोक्तैरेव हेतुभिरिति ॥ १ ॥</p>
</details>  
<details open><summary>विश्वास-प्रस्तुतिः २</summary>
<p>नोदयति यन्न नश्यति निर्वाति न निर्वृतिं प्रयच्छति च<br>
ज्ञानक्रियास्वभावं तत्तेजः शाम्भवं जयति</p>
</details>
<details><summary>मूलम् २</summary>
<p>नोदयति यन्न नश्यति निर्वाति न निर्वृतिं प्रयच्छति च<br>
ज्ञानक्रियास्वभावं तत्तेजः शाम्भवं जयति</p>
</details>
<details><summary>कुमारः- तात्पर्य-दीपिका</summary>
<p>अस्य प्रथमश्लोकस्य सकलशास्त्रार्थसङ्ग्रहरूपत्वाद्<br>
एतत्सूचितामिष्टदेवतास्तुतिमुत्तरश्लोकेन विवृणोति । अथवा इष्टदेवतास्तुतिच्छलेन निष्कलं<br>
प्राप्यं शिवतत्त्वमभिधाय तत्प्राप्त्युपायभूतं सकलनिष्कलात्मकं तेजो<br>
ज्योतिर्लिङ्गादिरूपेणावस्थितं स्तौति - नोदयतीति ।<br>
अयमर्थः - यत् तेजो नोदयति नाविर्भवत्यादित्यादिवत् । न च नश्यति नास्तं गच्छति<br>
। निर्वाति न, न मुच्यते । अज्ञानतन्मूलरागद्वेषतत्प्रयुक्तप्रवृत्तिधर्माधर्मतद्वश्य-<br>
शरीरेन्द्रियाद्यभावेन संसाराभावात् । अज्ञानाभावश्च सर्वज्ञत्वात् ।<br>
अपक्षयलक्षणविनाशप्रतिषेधो वा निर्वाणम्, नितरां वानम् अपक्षयो न्यूनत्वम्,<br>
तन्नास्ति, सततैकरूपत्वात् । तच्च नित्यत्वात् । निर्वृतिं प्रयच्छति चेति । निर्वृतिर्मुक्तिः, तां<br>
प्रयच्छति प्रददाति स्वोपासकानामिति । ज्ञानक्रियास्वभावं ज्ञप्तृकर्तृस्वभावं<br>
तच्छाम्भवं शम्भोरिदं शाम्भवं तेजः, इतरतेजोनिकरेभ्य उक्तैः कारणैरुत्कृष्टमिति ।<br>
अथवा शाम्भवम् तेजोरूपं मन्त्रात्मकं विग्रहम्, तत्प्राप्त्युपायभूतं सकलमिति<br>
यावत् । जयतीति । सर्वस्मादुपरि वर्तते इत्यर्थः । कुतः ? अस्य<br>
विग्रहस्योत्तरविग्रहवदुत्पत्तिनाशाद्यभावात् । तच्च वेदमयत्वाद् वेदस्य च नित्यत्वादिति ॥ २<br>
॥</p>
</details>
<details><summary>अघोर-शिव-वृत्तिः</summary>
<p>एवं धर्मिश्वरूपं शिवं प्रस्तुत्य धर्मस्वरूपस्य तत्सामर्थ्यस्य<br>
लयावस्थां स्तुतिव्याजेन दर्शयति- नोदयतीति ।<br>
उत्पत्तिविनाशशून्यमित्यनेन तद्योगिनो बौद्धज्ञानाच्चैतन्यात्मनः शिवतेजसो<br>
विशेषं दर्शयति । यद्येवम्- चैतन्यं दृक्क्रियारूपं तदस्यात्मनि सर्वदा (वि० २।५) इति<br>
श्रुतेरात्मसामर्थ्याच्छिवसामर्थ्यस्य (मृगेन्द्रागमोऽत्र श्रुतित्वेन निर्दिष्टः ।) को विशेष<br>
इत्यत आह - निर्वाति न निर्वृतिं प्रयच्छतीति । अयमस्य पशुसामर्थ्याद्विशेषो दर्शितः,<br>
यदिदं केनापि न मच्यते तत्त्वनेन पाशविमोचनेन प्रकटीक्रियत इति । किं ततः ? इत्यत<br>
आह - ज्ञानक्रियास्वभावं तत्तेजः शाम्भवं जयतीति । चिद्धर्मत्वादेवेदमपि<br>
चिदात्मकमित्यर्थः । यच्छ्रूयते? - शक्तिर्नाचेतना चितः (मृ० वि० ३।४) इति ॥ २ ॥</p>
</details>  
<details open><summary>विश्वास-प्रस्तुतिः ३</summary>
<p>शक्तो यया स शम्भुर्भुङ्क्तौ मुक्तौ च पशुगणस्यास्य<br>
तामेकां चिद्रूपामाद्यां सर्वात्मनाऽस्मि नतः</p>
</details>
<details><summary>मूलम् ३</summary>
<p>शक्तो यया स शम्भुर्भुङ्क्तौ मुक्तौ च पशुगणस्यास्य<br>
तामेकां चिद्रूपामाद्यां सर्वात्मनाऽस्मि नतः</p>
</details>
<details><summary>कुमारः- तात्पर्य-दीपिका</summary>
<p>एवं महेश्वरं स्तुत्वा महेश्वरीं महादेववल्लभामखिलभुवनजननीं<br>
नित्यसहिताम्- एष ते रुद्रभागः सह स्वस्राऽम्बिकया तं जुषस्व (वा० सम्० ३।५७; तै०<br>
सम्० १।८।६।१२) इत्यादिश्रुतिसिद्धपूजास्तुत्यादिसाहित्यप्रदर्शनाय फलाप्तये च स्तौति- शक्त इति<br>
।<br>
अयमर्थः- यया शक्त्या भगवान् महेश्वरः पशुगणस्यास्य भुक्तिप्रदाने<br>
मुक्तिप्रदाने च शक्तः समर्थो भवति, तां नतोऽस्मीति महेश्वरीस्तुतिकर्तव्यता प्रतिपादिता,<br>
तया विना भगवतोऽनुग्राहकत्वासम्भवात् । तथाहि- शिवस्य सर्वगतस्य केवलस्य<br>
निष्क्रियस्योदासीनतनोः पशुसमुदायं प्रति भुक्तिमुक्तिप्रदानासम्भवाच्छक्तिमत एव<br>
तत्प्रदानोपपत्तिः । अतः शक्तिसहितस्यैवानुग्राहकत्वमिति । एकामिति । अद्वितीयामित्यर्थः । ननु<br>
शिव एव सर्वमिति पूर्वं शिवाद्वितीयत्वं प्रतिपादितम्, अतः कथमिहाद्वितीयतावाचोयुक्तिरिति<br>
चेत्, सर्वस्यापि वस्तुनो देवीदेवात्मकत्वसद्भावेनोभयाद्वितीयतावचनोपपत्तेरिति ब्रूमः ।<br>
तथाहि- केवलात्मावस्थानलक्षणस्यापवर्गस्य तावच्चिदानन्दरूपतया देवीदेवात्मता<br>
विद्यते । मोक्षस्यानन्दरूपत्वाभावे पुरुषार्थता हीयेत, सुखस्यैव मुख्यपुरुषार्थत्वात्<br>
। न च दुःखाभावस्यापि पुरुषार्थतयाऽपवर्गस्यानन्दरूपत्वाभावेऽपि<br>
दुःखसंस्पर्शविरहेण पुरुषार्थत्वसम्भव इति वाच्यम्, दुःखाभावस्य<br>
सुखानुगुणतया पुरुषैरर्थ्यमानत्वेन मुख्यपुरुषार्थत्वाभावात् । तस्मात् सुखस्यैव<br>
मुख्यपुरुषार्थत्वेनानन्दरूपताऽपवर्गस्याश्रयणीया । सा चाननुभूयमाना न<br>
पुरुषार्थतां भजत इति तदनुभवोऽप्याश्रयणीय इति सुखचिदात्मको मोक्ष इति तस्य<br>
देवीदेवात्मकत्वसिद्धिः । तत्र परमानन्दसंविद् देवी संविदानन्दो देव इति, एषा विद्या<br>
ह्यहं वेद्यः इति पुराणागमात् तदवगमः । तथा देवीमन्त्रकल्पे चोक्तम्- आदिनाथ<br>
ऋषिश्छन्दो देवी गायत्रि उच्यते । देवता परमानन्दसंविदत्रोपदिश्यते ॥</p>
<p>इति । भुवनेश्वरीकल्पे च- बोधस्वरूपवाची संवित् प्रोक्ता च देवता गुरुभिः इति ।<br>
तथा- विज्ञानमानन्दं व्रह्म (बृ० उ० ३।९।२८) इत्यादिश्रुतेश्च तदवगमः ।<br>
याऽनुभूतिरजामेयानन्तात्मानन्दविग्रहा । महदादिजगन्-मायाचित्रभितिं नमामि ताम् ॥<br>
इत्यभियुक्तवचनाच्च तदवगमः । न च संवित्सुखे परस्परमात्मनश्च भिन्ने<br>
आत्मगुणरूपे इति वाच्यम्, चिदानन्दात्मकः शिवः इत्यादिश्रुतिविरोधात्, भेदाभ्युपगमे<br>
तद्गुणत्वासम्भवप्रसङ्गाच्च । ननु चिदानन्दयोरभेदेऽन्यतस्तदनुभवासम्भवात्<br>
स्वयम्प्रकाशतया मोक्षसंसारयोरविशेषप्रसङ्गः ? नैवम्, संसारावस्थायां<br>
जपासन्निहितस्वयम्प्रभस्फटिकवदात्मनोऽसत्कल्पतयाऽऽनन्दानु-भवासम्भवेनाविरोधादिति<br>
। तदिदम् आनन्दं (आनन्दं ब्रह्मणो रूपं तत्र मोक्षे प्रतिष्ठितम् इति<br>
प्रामाणिकवचनं योगिनीहृदयदीपिकायां (३।१०८) दृश्यते । कुलार्णवेऽपि (५।८०) वचनमिदं<br>
वर्तते ।) ब्रह्मणो रूपं तच्च मोक्षेऽभिव्यज्यते इति श्रुतिसिद्धम् ।<br>
नन्वस्तु शुद्धतत्त्वस्य देवीदेवात्मता । कारणतत्त्वस्य मायाशबलितस्य कथं<br>
देवीदेवात्मतेति चेत्, निमित्तोपादानभावेनावस्थानादिति ब्रूमः । तदुक्तं लैङ्गे-<br>
अस्याष्टमूर्तेः शर्वस्य शिवस्य गृहमेधिनः । गृहिणी प्रकृतिर्दिव्या प्रजाश्च महदादयः<br>
॥ इति । कार्यतत्त्वस्य चात एव चिदचिदात्मतया देवीदेवरूपत्वम् । तथा च भूतानां<br>
चतुर्दशविधानां देहदेह्यात्मना द्वैरूप्याद् देवीदेवात्मता । ननु भूतानां कथं<br>
देवीदेवात्मकत्वम् ? तद्विभूतित्वादिति ब्रूमः । तथा च बृहदारण्यकश्रुतिः- एकाकी न<br>
रमते । स द्वितीयमैच्छत् । स हैतावानास । पुंस्त्वं स्त्रीत्वं चापातयत् । पतनात् पतिः<br>
पत्नी च । सा गौरभवत् । ऋषभ इतरः । ताभ्यां गावः । सा वडवाऽभवद-श्व<br>
इतरः । ताभ्यामश्वाः (बृ० उ० १।४।३-४) इत्यादिवाक्यैरखिलजन्त्वात्मना<br>
देवदेव्योर्जगत्कारणयोरवस्थानावभासादखिलस्य तद्विभूतित्वसिद्धिः । मानवे च-</p>
<p>द्विधा कृत्वात्मनो देहमर्धेन पुरुषोऽभवत् ।<br>
अर्धेन नारी तस्यां च विराजमसृजत् प्रभुः ॥ (म० स्मृ० १।३२)</p>
<p>पुल्ँलिङ्गमखिलं देवः स्त्रीलिङ्गं परमेश्वरी</p>
<p>इति लैङ्गवचनाच्च तत्सिद्धिरिति ।<br>
महेश्वरीमहेश्वरयोर्भेदाभावेनोभयाद्वितीयत्ववचनम् । तथा हि- एकमेव शिवतत्त्वं<br>
पुंल्लिङ्गस्त्रीलिङ्ग-नपुंसकलिङ्गशब्दैर्व्यवह्रियते, भावानां तत्त्रैविध्यदर्शनेनास्यापि<br>
भावतयाऽन्यतमरूपप्रसक्तौ तन्नियामकासम्भवात् । तथा हि- शिवतत्त्वस्य<br>
स्त्रीत्वनपुंसकत्वयोरभावेन घटस्य घटशब्देनेव महेश्वरशब्देन पुल्ल्ँलिङ्गेन<br>
व्यवहारः । न च पुंस्त्वसद्भावाद् घटस्य घटशब्देन व्यवहार इति वाच्यम्,<br>
पुंस्त्वस्यात्यन्तमत्रानुपलम्भात् । तथापि तस्य सत्त्वाभ्युपगमे शशविषाणादेरपि<br>
सत्त्वप्रसङ्गः । तथा पुंस्त्वनपुंस-कत्वयोरप्यभावाच्छिवेति स्त्रीलिङ्गशब्देन व्यवहारः<br>
। न च तस्य स्त्रीत्वसद्भावादिति वाच्यम्, शालामालादिशब्दानां तदभावेन स्वार्थे<br>
वृत्त्यभावप्रसङ्गात् । न च घटादौ स्त्रीलिङ्गशब्दस्यापि प्रवृत्तिप्रसङ्ग इति वाच्यम्,<br>
पङ्कजशब्दस्येव क्वचिदेव प्रवृत्तेरिष्टत्वात् । एवं पुंस्त्वस्त्रीत्वयोरप्यभावाच्छिवतत्त्वस्य</p>
<p>नपुंसकलिङ्गेन ब्रह्मेत्यनेन शब्देन व्यवहारः, न च नपुंसकत्वसद्भावात्,<br>
कुण्डमित्रादिशब्दानां तदभावेन स्वार्थे वृत्त्यभावप्रसङ्गात् । तथा<br>
पुरुषादिशब्दानामितररूपासत्त्वाद् निमित्तात् प्रवृत्तिर्ज्ञेया, लाघवस्य सद्भावादात्मनि च<br>
पुंस्त्वरहिते वृत्तिसद्भावाच्चेति ।<br>
तस्मान्महेश्वरीमहेश्वरयोर्भेदाभावादुपपन्नमुभयाद्वितीयत्ववचनमिति । तदुक्तं<br>
बृंहण्याम्-</p>
<p>शिवो देवः शिवा देवी शिवं ज्योतिरिति त्रिधा ।<br>
अलिङ्गमपि यत्तत्त्वं लिङ्गभेदेन कथ्यते ॥ इति ॥</p>
<p>भगवता श्रीबादरायणेन सनत्सुजाते चोक्तम्- सा प्रतिष्ठा तदमृतं लोकास्ते<br>
ब्रह्म तद् यशः । भूतानि जज्ञिरे तस्मात् प्रलयं यान्ति तत्र च ॥ (म० भा० ५।४४।३०) इति<br>
। पुंस्त्वाद्यभावश्च, नैव स्त्री न पुमानेष नैव चायं नपुंसकः (५।१०)<br>
इत्यादिश्वेताश्वतरश्रुतेः, न च स्त्री न पुमानेष न चैवेदं नपुंसकम् (शि० वा० १।५।४८)<br>
इत्यादिश्रीवायवीयागमाच्च सिद्धः । कथं तर्हि भेदेन नमस्कार इति चेत्,<br>
शिवोपलक्षितशक्तेः शक्त्युपलक्षितशिवाद् भेदोपपत्तेरिति ब्रूमः ।<br>
शक्तिशक्तिमतोरभेदादद्वितीयतोपपत्तिः । न च धर्मधर्मिभावेन<br>
शक्तितद्वतोरभेदासम्भव इति वाच्यम्, केवलभेदाभ्यु-पगमेऽस्यायं धर्म इति<br>
व्यपदेशाभावप्रसङ्गात् । न च सम्बन्धसद्भावात् तदुपपत्तिरिति वाच्यम्,<br>
सम्बन्धस्यापि सम्बन्धान्तराभ्युपगमेऽनवस्थाप्रसङ्गात् । अनाश्रयणे च<br>
सम्बन्धस्य सर्वसाधारण्येनास्यायमिति व्यपदेशाभावः । तस्माद्<br>
धर्मधर्मिणोरभेदोऽभ्युपगन्तव्य इति । कथञ्चिद् भेदस्यापि सद्भावेन भेदव्यवहारो<br>
मुखोदरादिभेदव्यवहारवदिति । शिवशक्त्योरभेदे हेतुमाह- चिद्रूपामिति । शिवश्चिद्घनः,<br>
इयं च चिद्रूपा चित्स्वरूपा चिन्मात्रेति न तयोर्भेद इति । अयमर्थः शैवरहस्ये चोक्तः-<br>
अग्न्यौष्ण्-यवदद्वैधं द्वैधं च मिथः कथञ्चन दधाते । शक्तिशिवौ वस्त्वैक्यं<br>
मणिप्रभावद् यतो युक्तम् ॥ इति । आद्यामिति । अखिलकारणतया प्रथमोद्भूतामित्यर्थः ।<br>
वक्ष्यति च- चिदचिदनुग्रहहेतोः (श्लो० २७) इति । सिद्धान्तहृदये चोक्तम्- सिसृक्षोराद्य उन्मेषः<br>
शक्तिसाम्यात्मकोऽस्य यः । तदुपाधिः शिवः शक्तितत्त्वमित्यभिधीयते ॥ इति । सर्वात्मनास्मि<br>
नत इति । मनसा वाचा कर्मणा प्रपन्नोऽस्मीत्यर्थः ॥ ३ ॥</p>
</details>
<details><summary>अघोर-शिव-वृत्तिः</summary>
<p>इदानोमधिकारावस्थायामपि शिवस्य शक्तिरेव कारणमित्याह - शक्त इति ।<br>
शक्त्यात्मनैव करणेनात्मनां भोगमोक्षसिद्धये शिवः पञ्चविधकृत्यकरणे<br>
शक्तः समर्थो भवति, न तद्व्यतिरिक्तेन करणान्तरेण । ननु देहेन्द्रियरहितस्य कर्तृत्वं न<br>
दृश्यते ? इति चेन्न, तद्रहितस्यात्मनः शक्तिमात्रादेव स्वदेहस्पन्दादौ सामर्थ्यदर्शनात्<br>
। उक्तं च- कारणं तु न शक्त्यन्यत् (मृ० वि० ३।४) इति । एकामित्यनेनास्या इच्छादिभेदो<br>
वामादिभेदश्च ज्ञेयकार्याद्युपाधिभेदेनोपचारान्न तु परमार्थत इति दर्शयति,<br>
एकैवानेकतां याति शिवशक्तिरुपाधितः इति श्रुतेः । चिद्रूपामित्यनेन कार्यभेदोऽपि<br>
मायादिवन्नास्याः परिणाम इति दर्शयति, तस्य जडधर्मत्वात् । आद्यां<br>
प्रधानभूताम्, समवेताम् । अनेन परिग्रहशक्तिस्वरूपं बिन्दुमायात्मकमप्यस्य<br>
बाह्यं शक्तिद्वयमस्तीति</p>
<p>सूचयति, उपादानं विना जगदुत्पत्त्ययोगात् । वक्ष्यति चात्र- कर्त्रा विना न<br>
कार्यं न तथोपादानकरणाभ्याम् (श्लो० ३७) इति ॥ ३ ॥</p>
</details>  
<details open><summary>विश्वास-प्रस्तुतिः ४</summary>
<p>लोकानुग्रहहेतोः करुणारसनिर्भरेण चित्तेन<br>
तत्त्वप्रकाश एषोऽस्माभिः क्रियते समासेन</p>
</details>
<details><summary>मूलम् ४</summary>
<p>लोकानुग्रहहेतोः करुणारसनिर्भरेण चित्तेन<br>
तत्त्वप्रकाश एषोऽस्माभिः क्रियते समासेन</p>
</details>
<details><summary>कुमारः- तात्पर्य-दीपिका</summary>
<p>एवमिष्टदेवतास्तुत्यादिना निरस्तसमस्तान्तरायः शास्त्रकर्ता<br>
विषयसम्बन्धप्रयोजनवच्छास्त्रं कर्तुं प्रतिजानीते- लोकानुग्रहहेतोरिति ।<br>
लोकानां पशूनामनुग्रहोऽपवर्गः, तदर्थमिति प्रयोजननिर्देशः । तदनभिधाने<br>
शास्त्रस्याग्रहणं स्यादिति । तदुक्तं भगवता भट्टपादेन- सर्वस्यैव हि शास्त्रस्य<br>
कर्मणो वाऽपि कस्यचित् । यावत् प्रयोजनं नोक्तं तावत् तत् केन गृह्यते ॥ (श्लो० वा० १।१२)<br>
इति । वक्ष्यति च- चिदनुग्रहस्त्वयं किल (श्लो० ३६) इति । लोकानुग्रहहेतोरेष तत्त्वप्रकाश<br>
इत्युक्तेः शास्त्रप्रयोजनयोः साध्यसाधनभावसम्बन्धसिद्धिः, अन्यथा<br>
तादर्थ्यासम्भवात् । तत्त्वानि प्रकाश्यन्ते प्रदर्श्यन्ते येन शास्त्रेण स तत्त्वप्रकाश<br>
इत्यनेनास्य शास्त्रस्य विषयः प्रतिपादितः, तत्त्वानामत्र प्रतिपाद्यमानतया विषयत्वात् ।<br>
ननु च शास्त्रात् प्रतिपाद्यमानतत्त्वविषयज्ञानमुत्पद्यते । अतः<br>
कथमस्यापवर्गसाधनत्वमिति चेदुच्यते, तत्त्वज्ञानस्यावान्तरव्यापारत्वेन शास्त्रस्य<br>
तत्साधनत्वोपपत्तेः । तथाहि- शास्त्रश्रवणात् तत्त्वज्ञानं शास्त्रविषयमुत्पद्यते ।<br>
तस्मिन् सत्यज्ञानान्यथाज्ञानयोर्निवृत्तिः । ततस्तन्मूलरागाद्यभावः । ततस्तत्कार्या<br>
प्रवित्तिर्निवर्तते । ततो धर्माधर्मयोरनुत्पत्तिः । पूर्वोत्पन्नयोः सञ्चितयोः दीक्षाकर्मणा<br>
विनाशः । अरब्धकार्ययोस्तयोरस्तशरवद् विनियुक्त्वादुपभोगादेव प्रक्षयः । ततः<br>
शरीराद्युपाधिविरहाज्जीवात्मनः शिवस्वभावस्य घटाकाशस्य तदुपाधिघटविनाशे<br>
परमाकाश इव परमेश्वरे शिवे लयोऽपवर्गाख्यो भवतीति । एतदुक्तं श्रीकौर्मे<br>
(काशीराजन्यासमुद्रिते कूर्मपुराणे श्लोकार्धसूच्यां वचनमेतन्नोपलभ्यते ।)-<br>
घटाकाशमिवाकाशे सरित्तोयमिवार्णवे । जीवो मे विलयं यातु शिवाख्ये परमात्मनि ॥ इति<br>
। शिवधर्मोत्तरे च- जगतस्तत्त्वसम्बोधादज्ञानं विनिवर्तते । अज्ञानविनिवृत्तौ च रागादी-<br>
नामसम्भवः ॥ रागाद्युपशमात् पुंसां पुण्यपापपरिक्षयः । तत्क्षयाच्च शरीरेण<br>
न पुनः सम्प्रयुज्यते ॥ अशरीरं च सङ्क्लेशैः सर्वैरेव न बाध्यते । क्लेशमुक्तः<br>
प्रसन्नात्मा मुक्त इत्यभिधीयते ॥ इत्यादि । तस्मात् शास्त्रात् तत्त्वज्ञानद्वारेणापवर्गो<br>
भवतीति सिद्धम् ।<br>
ननु च यद्यस्मादेव शास्त्रात् तत्त्वज्ञानोत्पत्तिः, तर्हि शास्त्रकर्-<br>
तुस्तत्त्वज्ञानाभावप्रसङ्गः, प्राक्शास्त्राभावात् । न च शास्त्रक-रणानन्तरं<br>
तच्छ्रवणात् तस्य तत्त्वज्ञानमिति वाच्यम्, तज्ज्ञाना-भावे<br>
तत्त्वप्रतिपादकशास्त्रकर्तृत्वस्यैवासम्भवात् । नह्यज्ञातेऽर्थे शब्दप्रयोगो घटत इति ।<br>
नैतदेवम्, किरणमापरमेश्वरादिषु तत्त्वानां प्रतिपादितत्वेन तच्छ्रवणात् तस्य<br>
तत्त्वज्ञानोपपत्तेः । न चास्मदादीनामपि तथा तत्त्वज्ञानोपपत्तेरनारम्भणीयमिदं</p>
<p>शास्त्रमिति वाच्यम्, अस्मदादीनां तथाविधप्रज्ञासामर्थ्या-भावेन<br>
विप्रकीर्णतया विस्तरेण च प्रतिपाद्यमानतत्त्वविषयज्ञा-नस्याशक्यसम्पादनत्वात् । अथ<br>
तत्त्वज्ञानस्यापवर्गसाधनत्वे समुत्पन्नतत्त्वज्ञानास्त्वनन्तरमेव मुच्यन्त इति<br>
शास्त्रकरणतद्-व्याख्यानाद्यसम्भवाद् अस्मदादीनां तत्त्वज्ञानासम्भवः । अथ<br>
शास्त्रकर्ता तदर्थमवतिष्ठत एवेति चेत्, न तर्हि तत्त्वज्ञानमपवर्गे साधनम्,<br>
तज्ज्ञानसद्भावेऽप्यपवर्गाभावादिति । नैष दोषः,<br>
शिवात्मज्ञानस्यापरोक्षभूतस्यापवर्गजनकत्वाभ्युपगमात् । तथा हि- श्रौते<br>
तत्त्वज्ञाने सञ्जातेऽपि न भवत्यपवर्गः, निदिध्यासनसम्भ-वस्य ज्ञानापरोक्ष्यस्य<br>
तदानीमभावात् । श्रौते हि तत्त्वज्ञाने सञ्जाते<br>
मननसापेक्षपुनर्निदिध्यासनसम्भवं शिवात्मैकत्वविषयमपरो-क्षज्ञानं<br>
देहादिविषयापरोक्षभूताज्ञाननिरसनात्मकमपवर्ग-मुपजनयति, (तच्चा?अ)<br>
परोक्षभ्रमस्य परोक्षज्ञानेन निवृत्त्यसम्भ-वात् । स चोदीच्यामुदित आदित्य<br>
इत्यपरोक्षदिग्भ्रमस्य तदुदयपूर्वक-पूर्वदिक्त्वानुमानेन निवृत्त्यदर्शनादनुगम्यते ।<br>
पुनश्चाभ्यास-वशादपरोक्षज्ञानोद्भवे निवृत्तिदर्शनाच्चेति ।<br>
तथा हि श्रुतयः श्रुतिशिरसि वर्तमाना एकमेवार्थमुपपादयन्ति । तथा च- अरे<br>
आत्मा द्रष्टव्यः (बृ० उ० २।४।५) इति निर्द्वारेणापवर्ग-साधनं शिवात्मदर्शनमेव विहितम्<br>
। तदुपायत्वेन श्रवणमनननि-दिध्यासनानि विधीयन्ते- श्रोतव्यो मन्तव्यो निदिध्यासितव्यः<br>
(बृ० उ० २।४।५) इति । तेन न श्रवणमात्रजनितं विज्ञानमपवर्गसाधनम्, किन्तु<br>
निदिध्यासनसम्भवं शिवात्मदर्शनमिति गम्यते । एषां श्रवणा-दीनां सद्वारेण<br>
निर्द्वारेण चात्मदर्शनं प्रत्यङ्गत्वम्, श्रोतव्यः श्रुतिवाक्येभ्यो मन्तव्यश्चोपपत्तिभिः ।<br>
ज्ञात्वा च सततं ध्येयः इति, एते दर्शनहेतवः इति सिद्धं च । अतो न<br>
शास्त्रकरणतद्व्याख्यानाद्य-सम्भवः, तत्त्वज्ञानिनां<br>
यावदापरोक्ष्यमवस्थानाभ्युपगमादिति । न च<br>
शरीरादिव्यतिरिक्तात्मासत्त्वेनाधिकार्यभावात् स्वर्गापवर्गफलद-मिदं<br>
शास्त्रमनारम्भणीयमिति वाच्यम्, शरीरादिव्यतिरिक्तस्य नित्यस्य जीवात्मनः सद्भावस्य<br>
वक्ष्यमाणत्वात् । न च मोक्षतत्साधनप्रति-<br>
पादकशास्त्रान्तरसम्भावनादनारम्भणीयमिदं शास्त्रमिति वाच्यम्, शास्त्रान्तराणां<br>
शिवतत्त्वाप्रतिपादकानाम्- यदा चर्मवदा-काशं वेष्टयिष्यन्ति मानवाः । तदा<br>
शिवमविज्ञाय दुःखस्यान्तो भविष्यति ॥ (श्वे० उ० ६।२०) इत्यारणवाक्येन<br>
श्वेताश्वतरेणापवर्गहेतुता-प्रतिक्षेपाच्छिवप्रतिपादकानां<br>
चेतरतत्त्वव्यावृत्त्यात्मकशिवज्ञान-विधायकवाक्यैरपवर्गहेतुता प्रतिक्षिप्ता । तथा हि-<br>
द्विविधमिह शिवज्ञानमपवर्गकारणम्- इतरव्यावृत्त्या, स्वरूपतश्चेति, श्रुतिस्मृत्योस्तथा<br>
विधानात् । आत्मा ज्ञातव्यः प्रकृतितो विवेक्तव्यः, अन्यदेव तद्विदिताद् अथो अविदितात् (केनो०<br>
१।४) इत्याद्याः श्रुतय इतरव्यावृत्त्या, सत्यं ज्ञानमनन्तम् (तै० उ० २।१) आनन्दम् (तै० उ०<br>
३।६), प्रज्ञानं ब्रह्म (ऐ० उ० ५।३) इत्यादयः स्वरूपतोऽपि विज्ञानं प्रतिपादयन्ति ।<br>
नायं पृथ्वी न सलिलं न तेजः पवनो नभः । न प्राणो न मनोऽव्यक्तं न शब्दः<br>
स्पर्श एव वा ॥ न रूपरसगन्धाश्च नाहङ्कर्ता न वागपि । न पाणिपादौ नो<br>
पायुर्न चोपस्थं द्विजोत्तमाः ॥ न कर्ता न च भोक्ता वा न च प्रकृतिपूरुषौ । न<br>
माया नैव च प्राणश्चैतन्यं परमार्थतः ॥ (ई० गी० २।३।७-९) इत्याद्याः स्मृतय<br>
इतरव्यावृत्त्या, आत्मायं केवलः स्वच्छः शान्तः सूक्ष्मः सनातनः । अस्ति सर्वान्तरः<br>
साक्षी चिन्मात्रस्तमसः परः ॥</p>
<p>(ई० गी० २।२।४) इत्याद्याः स्वरूपतः शिवात्मज्ञानं प्रतिपादयन्तीत्युभयथा<br>
विज्ञानस्याश्रयणीयत्वात् । तथाविध-विज्ञानसाधनमिदं शास्त्रमारम्भणीयमिति<br>
सिद्धम् । करुणारसनिर्भरेण चित्तेनेति । करुणायाः सञ्जातो रसः करुणारसः<br>
अनुजिघृक्षा । अथवा करुणा चासौ रसश्चेति । तेन निर्भरं विशृङ्खलं यत् तत्<br>
करुणारसनिर्भरम्, तेन । चित्तेन मनसा । न ख्यातिलाभपूजार्थं शास्त्रकरणम्, किन्तु<br>
केवलं करुणानुन्नमानसैरस्माभिः क्रियत इत्यर्थः । आत्मनि गुरुषु<br>
बहुवचनविधानादस्माभिरिति बहुवचन-निर्देशः । समासेनेति शैवागमेषु विप्रकीर्णतया<br>
विस्तरेण चोक्तानां तत्त्वानां मन्दबुद्ध्यनुग्रहार्थं समासेन संश्लेषणेन,<br>
सङ्क्षेपेण वेत्यर्थः ॥ ४ ॥</p>
</details>
<details><summary>अघोर-शिव-वृत्तिः</summary>
<p>अधुना प्रकरणे प्रतिपाद्यमर्थं प्रतिजानीते- लोकेति । तत्त्वानां<br>
पृथिव्यादिशिवान्ततत्त्वानां तत्कर्तुः शिवस्य तदुपकार्याणां चात्मनां प्रकाशः<br>
क्रियत इत्यर्थः ॥ ४ ॥</p>
</details>  
<details open><summary>विश्वास-प्रस्तुतिः ५</summary>
<p>शैवागमेषु मुख्यं पतिपशुपाशा इति क्रमात् त्रितयम्<br>
तत्र पतिः शिव उक्तः पशवो ह्यणवोऽर्थपञ्चकं पाशः</p>
</details>
<details><summary>मूलम् ५</summary>
<p>शैवागमेषु मुख्यं पतिपशुपाशा इति क्रमात् त्रितयम्<br>
तत्र पतिः शिव उक्तः पशवो ह्यणवोऽर्थपञ्चकं पाशः</p>
</details>
<details><summary>कुमारः- तात्पर्य-दीपिका</summary>
<p>तत्त्वप्रकाशः क्रियत इत्युक्तम् । तत्रेदमाशङ्कते- कानि तानि तत्त्वानि, कियन्ति चेति ।<br>
एकादिषट्त्रिंशान्तं बहुभिराचार्यैर्बहुधा तत्त्वानां<br>
प्रतिपादितत्वादाशङ्कासमुद्भवः । तामाशङ्कामपनेतु-माह- शैवेति ।<br>
अयमभिप्रायः- एकादिषट्त्रिंशान्तेषु तत्त्वपक्षविशेषेषु सर्वेष्वपि<br>
मुख्यत्वादनभ्युपगमे दोषप्रसङ्गाच्च पतिपशुपाशा-त्मकत्रैविध्यमाश्रयणीयम् ।<br>
तथा हि- पशोः संसारिणोऽनभ्युपगमे<br>
धर्माधर्मजन्ममरणसुखदुःखानुभवलक्षणस्य संसारस्य तन्निवृत्तिलक्षणस्य<br>
चाश्रयाभावादसत्त्वम्, तत्प्रतिपादकश्रुतिस्मृतीति-हासपुराणादेश्च<br>
निर्विषयतयाऽप्रामाण्यप्रसङ्गश्च स्यात् । तथा पाशानां संसारहेतुभूतानां<br>
मलकर्ममायाख्यानामभावे शरीरादेरभावे<br>
स्वर्गनरकगमनजन्ममरणादेरभावप्रसङ्गः, आत्मनो निष्क्रियस्य तदखिलासम्भवात् ।<br>
तथा पत्युः परमेश्वरस्या-भावे<br>
जगत्सृष्टिस्थितिध्वंसधर्माधर्मबन्धमोक्षविचारादेरसं-भवः,<br>
जीवानामसर्वज्ञानां शरीररहितानां तदसम्भवात् । तस्मात् तत्त्वत्रैविध्यं सर्वेष्वपि<br>
पक्षविशेषेष्वभ्युपेयमिति । ननु<br>
तत्त्वैकत्वद्वित्वपक्षयोस्तदाश्रयणमुपाधिभेदकृतभेदसद्भावादिति ब्रूमः । तथाहि-<br>
एकमेव जलतत्त्वमुपाधिवशात् तरङ्गफेनबुद्बुदात्-मनाऽप्रच्युतस्वभावं यथा<br>
त्रैविध्यभागवगम्यते, तथाऽयं शिवोऽप्यप्रच्युतस्वस्वभावस्त्रैविध्यं<br>
पतिपशुपाशात्मकमनुभवति । तदुक्तं शैवरहस्ये- अनुभवति हि पशुभावं शिव<br>
एवाणवतिरोहितात्म-गुणः । सोऽपि मलो यः कश्चन शक्तिलवः सर्वथा शार्वः ॥ इति ।<br>
प्रकृतिपुरुषात्मना द्वैविध्ये प्रकृतितदुपहितानुपहितात्मना त्रैविध्यसम्भव इति<br>
षट्त्रिंशान्तेषु चतुष्टयादिषु चेतरतत्त्वानाम-त्रैवान्तर्भावात् तत्त्रैविध्योपपत्तिः ।<br>
तथाहि- पत्यौ शुद्धानां तत्त्वानामन्तर्भावः । मायाकार्याणां<br>
शुद्धाशुद्धानां पशावन्तर्भावः । अव्यक्तादिपृथिव्यन्तानां</p>
<p>केवलाशुद्धानां पाश इति । तदुक्तं शैवरहस्ये- पत्यौ शिवस्वभावाः सर्वे<br>
सर्वात्मना प्रकाशन्ते । केचन पाशेषु पशुषु चान्तर्दधते निरवशेषम् ॥ इति । अत<br>
एवास्य त्रितयस्य मुख्यत्वम्, अन्येषामत्रैवान्तर्भावात् । अथवा क्रमान्मुख्यत्वमिति ।<br>
ननु कथमेतदवगम्यत इत्यत आह- शैवागमेष्विति । ते च- कामिकं योगजं<br>
चिन्त्यं कारणं त्वजितं परम् । दीप्तं सूक्ष्मं सहस्रं च अंशुमान् सुप्रभेदकम्<br>
॥ विजयं चैव निःश्वासं स्वायम्भुवमतः परम् ॥ वीरं च रौरवं चैव मुकुटं<br>
विमलं तथा ॥ चन्द्रज्ञानं च बिम्बं च प्रोद्गीतं ललितं तथा । सिद्धं<br>
सन्तानसर्वोक्तं पारमेश्वरमेव च ॥ किरणं वातुलं चैव त्वष्टाविंशतिसंहिताः ।<br>
मूलभेदमिति ख्यातमसङ्ख्यमुपभेदकं ॥ इति । एषूक्तत्वादिति । तथा हि पारमेश्वरे<br>
तावत्- पाश्यः पाशयिता पाशास्त्रयमेतद् व्यवस्थितम् (वि० ६।२) इति । किरणे च-<br>
पशुपाशपतिज्ञानविचारप्रतिपादकम् । किरणाख्यं महत् तन्त्रम् (वि० १।१३) इत्यादि ।<br>
श्रीवायवीये च- अजडं च जडं चैव नियन्तृ च तयोरपि । पशुः पाशः पतिश्चेति कथ्यते<br>
त्रितयं क्रमात् ॥ (शि० वा० १।५।१२)<br>
शैवेति शिवप्रणीतत्वविशेषणेनागमानां प्रामाण्यं सूचितम् । तथाहि- शिवस्य<br>
सर्वज्ञतया ज्ञानान्यथाज्ञानरागद्वेषादेर-प्रामाण्यवाक्यरचनाहेतोरभावात्<br>
तद्रचितानामागमा-नां सिद्ध्यत्येव प्रामाण्यम् । नहि सर्वज्ञस्याज्ञानं सम्भवती-<br>
त्यज्ञानादप्रमाणवाक्यरचनेति वक्तुं शक्यते । अज्ञानाभावा-देव<br>
तन्मूलरागद्वेषादेरभावात् तन्मूलाप्रमाणवाक्यरचना-सम्भवः । तस्मात्<br>
क्षीणदोषतयाप्तेन महेश्वरेण रचितानां प्रामाण्यसद्भावात्<br>
तदुक्तप्रमेयतथात्वमभ्युपेयमिति । तदुक्तं शिवधर्मोत्तरादौ- विधिवाक्यमिदं शैवं<br>
नार्थवादः शिवात्मकम् । लोकानुग्रहकर्ता यः स मृषार्थं कथं वदेत् ॥<br>
सर्वज्ञपरिपूर्णत्वादन्यथा केन हेतुना । ब्रूयाद् वाक्यं शिवः शान्तः<br>
सर्वदोषविवर्जितः ॥ यद् यथावस्थितं वस्तु गुणदोषैः स्वभावतः । यावत्फलं च यत्<br>
पुण्यं सर्वज्ञस्तत् तथा वदेत् ॥ रागाज्ञानादिभिर्दोषैर्ग्रस्तत्वादनृतं वदेत् । ते<br>
चेश्वरे न विद्यन्ते ब्रूयात् स कथमन्यथा ॥ अपास्ताशेषदोषेण सर्वज्ञेन शिवेन यत् ।<br>
प्रणीतममलं वाक्यं तत् प्रमाणं न संशयः ॥ तस्मादीश्वर-वाक्यानि श्रद्धेयानि<br>
विपश्चिता । यथार्थं पुण्यपापेषु तदश्रद्धो व्रजत्यधः ॥ इति ।<br>
नन्वीश्वरप्रणीततागमानां कुतोऽवगम्यते ? तदागमैरेवेति चेत्,<br>
तदेतरेतराश्रयता । अथागमस्य प्रमाणभूतस्याप्तकर्त्रपे-क्षायां<br>
तदन्यस्यातीन्द्रियार्थदर्शिनः कर्तृत्वासम्भवाच्च सर्वे-श्वरस्य सर्वकर्तुः<br>
सर्वज्ञस्यागमकर्तृत्वं निश्चीयत इति चेत्, नैवम् । आगमप्रामाण्यानिश्चयादेवं<br>
कल्पनानुपपत्तेः । तथा आप्तान्त-राप्रणीतत्वे प्रमाणाभावादतीन्द्रियार्थदर्शिनः<br>
कर्तृत्वाविरोधा-च्च न शिवप्रणीतत्वविशेषणस्यार्थवत्त्वमिति । नैतदेवम्, आगमस्य<br>
प्रतिपत्तिसामर्थ्यात्मकात् प्रमाणान्तरात् प्रामाण्यसिद्धेः ।<br>
तथा हि- द्विविधो ह्यागमः, दृष्टार्थोऽदृष्टार्थश्चेति । तत्र दृष्टार्थानां<br>
चित्रायागविधायकवाक्यसदृशानां तदुक्तकर्-मानुष्ठानेन तदुक्तफलसम्भवदर्शनात्<br>
प्रामाण्यमनुमाय तत्कर्तुरतीन्द्रियार्थदर्शित्वेन परमाप्तत्वनिश्चयेऽन्येषामदृष्टार्-<br>
थानामपि तत्कर्तृकतया दृष्टार्थवाक्यवत् प्रामाण्यमनुमीयत इति । न च<br>
पूजाजपादिविशिष्टकर्मणां विशिष्टतत्तत्फलसाधनताम-ध्यक्षतोऽवगच्छन्नागमकर्ता<br>
भवेदसर्वज्ञः, एतद्दर्शिनो ह्यदृश्यतस्त्वन्तराभावात् ।</p>
<p>न चानुमानादिममर्थमुपलभ्य तत्र वाक्यरचनेति वाच्यम्,<br>
व्याप्तिग्रहणलिङ्गादेरसम्भवात् । अनुमानं हि लिङ्गलिङ्गिनोः प्रत्यक्षतो व्याप्तिग्रहणे सति<br>
लिङ्गमात्रदर्शनादुपजायमानं लिङ्गिविज्ञानमाह । तथाहि- प्रत्यक्षतो महानसादौ<br>
धूमाग्न्योर्-लिङ्गलिङ्गिनोरविनाभावे गृहीते देशान्तरे पर्वतादौ<br>
धूमदर्शनादग्न्यनुमानं प्रवर्तमानं दृष्टम् । तदत्र फलकर्मणोः<br>
साध्यसाधनभावस्य लिङ्गलिङ्गिनोः प्रत्यक्षतया लिङ्गानुपलम्भाच्च<br>
व्याप्तिग्रहणासम्भवान्नानुमानसम्भव इत्यनुमानमूलता नागमानाम् ।<br>
नाप्यागमान्तरमूलता, तस्यापि<br>
पौरुषेयत्वेनागमान्तरमूलताभ्युपगमेऽनवस्थाप्रसङ्गात् । न च<br>
वेदव्यतिरिक्तमपौरुषेयं वाक्यं पश्यामः, येन तन्मूलता कल्प्येत ।<br>
तस्मान्नागमान्तरमूलता आगमानाम् । न च<br>
योगिनामतीन्द्रियार्थदर्शिनामागमकर्तृत्वमिति वाच्यम्, तेषां<br>
महेश्वरप्रसादापेक्षसर्वज्ञतया तदुपायदीक्षापूर्वकपूजाद्यावेदकागमानां<br>
सद्भावस्य प्रागेवाश्रयणीयत्वात्, जगत्कर्तुः शिवादन्यस्यागमकर्तृत्वकल्प-नानां<br>
गौरवापाताच्च स एवागमानामपि कर्तेति कल्प्यते । न च<br>
परस्परविरुद्धधर्मप्रतिपादकागमानामेकाप्तकर्त्रभ्युपगमा-<br>
सम्भवादनेकाप्तकर्त्रभ्युपगमप्रसङ्ग इति वाच्यम्, वर्णाश्र-माद्यधिकारिभेदवशेन<br>
वेद्यस्य चैकस्यैव शिवस्य करुणानिधेर्वि-रुद्धधर्मोपदेशोपपत्तेरिति<br>
नेतरेतराश्रयत्वादिदोषः । न च लोकपरि-ग्रहे स्यादन्योन्याश्रयत्वमिति वाच्यम्, तस्य<br>
प्रामाण्यपरिज्ञान-मूलत्वाभावात् । तथाहि- प्रथमं तावदागमान् विरचय्य<br>
ब्रह्माणं स्वसुतं महेश्वरो ग्राहयामाम । ततः स्वसुतान् ब्रह्मा, ततस्तेऽपि<br>
स्वसुतानिति वेदपरिग्रहवदागमपरिग्रहोपपत्तेर्नो-क्तदोषावकाशः ।<br>
ननु शिवप्रणीततयाऽऽगमप्रामाण्यं पूर्वमुपवर्णितम् । सम्प्रति<br>
प्रतिपत्तिसामर्थ्यादिति पूर्वापरविरोध इति चेन्न, उत्पत्तिज्ञप्त्-यपेक्षया उभयोरप्युपपत्तेः ।<br>
तथाहि- शिवप्रणीततयागमानां प्रामाण्यमुपजातं तत्प्रतिपत्तिसामर्थ्येनावगम्यत इति<br>
न कश्चिद्वि-रोधः । वेदमूलत्वाद्वाऽऽगमप्रामाण्यम् । तदानीमपि शिवप्रणी-<br>
तत्वादागमप्रामाण्यं द्रढयति, शिवदृष्टस्य वेदार्थस्याबाध्-यत्वादिति । स चागमो<br>
द्वेधा- प्रत्यक्षश्रुतिमूलोऽनुमेयश्रुतिमूलश्-चेति । तत्र प्रत्यक्षश्रुतिमूलानामागमानां<br>
प्रत्यक्षश्रुतिमूलवत् प्रामाण्यम्, अनुमेयश्रुतिमूलानामष्टकादिश्रुतिमूलवदित्याग-मेषु<br>
प्रतिपाद्यमानानामर्थानां श्रुतिषूपलम्भात् तन्मूलता-गमानामवगम्यते । तथाहि-<br>
रुद्रोऽवश्यं यष्टव्यः इति श्रुतिवाक्-याद् रुद्रयागकर्तव्यताऽवभासते । तत्र करणादिकं<br>
मन्त्रार्थवा-दावगतमागमैः प्रतिपाद्यत इति तन्मूलतागमानाम् । तथाहि- तमुष्टुहि<br>
यः स्विषुः सुधन्वा यः (ऋ० ५।४२।११) इत्यत्र पूजास्तुतिनमस्-कारादे रुद्रगोचरस्य<br>
महत्सौख्यनामकापवर्गं प्रति हेतुताऽव-गम्यते । अन्तरिच्छन्ति (ऋ० ८।७२।३) इत्यत्र<br>
ध्यानजपौ रुद्रविषयौ कर्तव्यावित्यवगम्यते । यज्ञं रुद्राय मीढुषे (ऋ० १।१२२।१) इत्यत्र<br>
पान्तं पानीयं सोमाख्यमन्धोहवी रुद्राय हरध्वमित्यवगम्-यते । एवं<br>
शतरुद्रीयनीलरुद्रसूक्तश्वेताश्वतरेशावास्याथर्वशि-<br>
रस्तच्छिखारौद्रसूक्तारणादिष्वागमप्रतिपाद्यमानानामर्था-नां सद्भावो द्रष्टव्य<br>
इति ।<br>
अत्र प्रयोगाः- विवादपदं तन्त्रशास्त्रं प्रमाणम्, यथार्थ-त्वात्,<br>
सम्प्रतिपन्नवाक्यवत् । तथा तन्त्रशास्त्रं प्रमाणम्, आप्तोक्-तत्वात्, यद्यदाप्तोक्तं<br>
तत्तत्प्रमाणम्, यथा पुराणादि, तथेदमाप्-तोक्तम्, तस्मात् प्रमाणम् । तथागमाः<br>
शिवप्रणीताः, तदन्याजन्य-कार्यत्वात्, तद्यत् तदन्याजन्यकार्यं तत्तच्छिवप्रणीतम्, यथा<br>
प्रपञ्चः, तथा चैते, तस्माच्छिव प्रणीताः ।</p>
<p>तन्त्रशास्त्रं कार्यम्, वेदान्यवाक्यत्वात्, यद्यद् वेदव्यतिरिक्तं वाक्यं तत्तज्जन्यं<br>
दृष्टम, यथा भारतादि । न च प्रपञ्चस्य शिवप्रणीतत्वासिद्धेः साध्यविकलो दृष्टान्त<br>
इति वाच्यम्, तस्योपरिष्टा-दुपपाद्यमानत्वात् । तथा तन्त्रशास्त्रं प्रमाणम्,<br>
वेदमूलत्वात्, मन्वादिस्मृतिवत् । तद् वेदमूलं च, तदुक्तार्थप्रतिपादकत्वात्,<br>
मन्वादिस्मृतिवदिति । अथ शास्त्रमप्रमाणम्, अनाप्तकृतत्वात्, सम्प्रतिपन्नवदिति<br>
प्रत्यनुमानबाधादोषप्रसङ्ग इति चेत्, नैवम्, विकल्पानुपपत्तेः । तथाहि-<br>
अनाप्तकृतत्वादित्यस्य कोऽर्थः ? यद्याप्तेनाकृतत्वम्, आहोस्विदनाप्तेन कृतत्वम् । यद्याद्यः<br>
पक्षः, तर्हि वेदवाक्यैर्व्यभिचारः, तेषां प्रमाणभूतानामेवाप्तेनाकृतत्व-हेतोः<br>
सद्भावात् । असिद्धश्चायं हेतुः, आप्तकृतत्वस्य साधितत्वात् । यद्युत्तरः पक्षः, तदा<br>
चाप्तकृतत्वादेवासिद्धता । न चानाप्तरचिता आगमाः, वेदविरुद्धत्वात्,<br>
बौद्धाद्यागमवदिति सधयितुं शक्यत्वान्नासिद्धतेति वाच्यम्, वेदार्थप्रतिपादकतया<br>
वेदमूला-नामागमानां वेदविरुद्धत्वस्याप्यसिद्धत्वात् । तस्माच्छैवाग-<br>
मेषूक्तत्रैविध्यादिकं मार्कण्येयागस्त्यरामदधीचादिसकलशिष्-टजनैः<br>
परिगृहीतत्वाच्चादरणीयमिति ।<br>
पतिपशुपाशा इति । पतिश्च पशवश्च पाशाश्चेति तथोक्ताः । के त<br>
इत्याकाङ्क्षायामाह- तत्र पतिः शिव उक्तः पशवो ह्यणवोऽर्थपञ्चकं पाश इति । तत्र<br>
तेषां मध्ये पशूनां पालनात् पतिशब्देन शिव उक्तोऽभिहितः । पशवो ह्यणवः<br>
अणुत्वसम्पादकमलादि-सम्बन्धिनः । शिवस्वभावा जीवाः पशवो न चतुष्पाद एव,<br>
द्विपदां च पशुत्वश्रवणात् । तथाहि- एतावन्तो वै पशवो द्विपादश्चतुष्पादश्च । यो<br>
वामिन्द्रावरुणा द्विपात्सु पशुषु यो वा चतुष्पात्सु पशुषु (तै० सम्० २।३।१३।१)<br>
इत्यादिश्रुतेः । तेषामीश्वरत्वाद् भगवतः शिवस्य पशुपतित्वम्, येषामीशे पशुपतिः<br>
पशूनां चतुष्पदामुत च द्विपदाम् (तै० सम्० ३।१।४।१) इति श्रुतेः । लैङ्गोपरिभागे च -<br>
ब्रह्माद्याः स्थावरान्ताश्च देवदेवस्य धीमतः । पशवः परिकीर्त्यन्ते<br>
संसारवशवर्तिनः ॥ तेषां पतित्वाद् भगवान् रुद्रः पशुपतिः स्मृतः । (लि० पु० २।९।११-<br>
१२) इति । ननु केन कारणेन जीवात्मनां शिवस्वभावानां मलादिपाशसम्बन्ध इति<br>
चेदुच्यते- मलपाशसम्बन्धात् कर्मपाशसम्बन्धः । तत्सम्बन्धान्-<br>
मायापाशसम्बन्धः । मलपाशसम्बन्धस्य अस्य त्वनादित्वान्न कारणापेक्षेति ।<br>
तदुक्तं किरणे- अनादिमलसम्बन्धान्मलिनत्वमणौ स्थितम् । अनादिमलमुक्तत्वान्निर्मलत्वं<br>
स्थितं शिवे । आदिमत्त्वं यदा सिद्धं निमित्तं कथ्यते तदा । ईदृग्रूपं स्मृतं<br>
ताभ्यां शुद्धाशुद्धं यथार्थतः । विशुद्धः स्फटिकस्तस्मात् ताम्रं तावत्<br>
सकालिकम् ॥ यथास्मिन्न निमित्तं स्यात् तथा न स्याच्छिवात्मनोः ॥ (विओ ३।३-५) इति । ननु<br>
तर्हि पशूनां शिवत्वाभावप्रसङ्ग इति चेत्, नैवम्, तेषां शिवस्वभावत्वे<br>
श्रुत्यादिप्रमाणसद्भावस्य वक्ष्यमाणत्वात् । अत एव पाशबद्धत्वात् पशुत्वम् । तेन<br>
किञ्चित् कर्तृत्वादिनाऽणुत्वम्, न परमाणुवदवस्थानात् तेषामव्यापकत्वेन,<br>
तदसम्भवादिति ।<br>
अर्थपञ्चकं पाश इति । अर्थानां मलकर्मसूक्ष्मस्थूलमाया-<br>
पाशानुग्राहकशिवशक्तीनां पञ्चकमर्थपञ्चकम्, तत्पाशाख्यं तत्त्वमिति । तदुक्तम्-<br>
मलं कर्म च माया च मायोत्थमखिलं जगत् । तिरोधानकरी शक्तिरर्थपञ्चकमुच्यते ॥<br>
इति । नन्वर्थपञ्चकं पाश इतीह प्रतिपादितम्,</p>
<p>शास्त्रान्तरे तु पाशानां त्रैविध्यमुक्तमिति विरोधः । तथा हि शैवरहस्ये तावत्-<br>
सहजमनादि मलं स्यात् पाशेषु त्रिष्वपि प्रधानतमम् । कर्म च माया च मले सति<br>
पाशतया प्रवर्तेते ॥ इति । प्रयोगमञ्जर्यां च- पाशास्त्रयो निगलयन्ति इति । नैवम्,<br>
ईश्वरशक्तेः पाशानुग्राहितयैव पाशत्वाभिधानान्मायापाशस्य स्थूल-सूक्ष्मात्मना<br>
द्वैविध्येन च पञ्चधा भेदाभिधानादिति ।<br>
अध्वपञ्चकं पाश इति केचित् पठन्ति । तदाध्वनां षण्णां<br>
तत्त्ववर्णमन्त्रभुवनपदकलानां पञ्चकमध्वपञ्चकं पाश इति । तदुक्तं<br>
सिद्धान्तहृदये-</p>
<p>शिवः पशुपतिः प्रोक्तः पशवो ह्यणवो मताः ।<br>
ते पाशबद्धाः पशवः पाशः स्यादध्वपञ्चकम् ॥<br>
अध्वानस्तत्त्वभुवनकलार्णपदमन्त्रकाः ।<br>
यैरमी पुरुषा बद्धाः संसरन्ति भवाद् भवम् ॥<br>
मलादिजाः षडध्वानस्तत्त्वाद्यास्ते च पञ्चधा ।<br>
निवृत्त्यादिविभागेन तदुक्तं ह्यध्वपञ्चकम् ॥ इति ।</p>
<p>गुरुदेवपद्धतौ च-</p>
<p>अथाध्वनां क्रमादेषां व्याप्तिः सम्यङ् निगद्यते ।<br>
पृथ्वीतत्त्वं क्षवर्णश्च मन्त्रौ हृदयसद्यकौ ॥<br>
कालाग्निरपि कुष्माण्डहाटकौ ब्रह्मवैष्णवे ।<br>
रौद्रं च भुवनान्यन्तर्ब्रह्माण्डस्य भवन्ति षट् ॥<br>
अण्डाद् बहिः शतं रुद्रा दशदिक्षु व्यवस्थिताः ।<br>
कपालीशो ह्यजो बुद्धो वज्रदेहः प्रमर्दनः ॥<br>
विभूतिरव्ययः शास्ता पिनाकी त्रिदशाधिपः ।</p>
<p>प्राच्यां दिशि ।</p>
<p>अग्नी रुद्रो हुताशश्च पिङ्गलः खादको हरः ।<br>
ज्वलनो दहनो बभ्रुर्भस्मान्तश्च क्षयात्मकः ॥</p>
<p>आग्नेय्यां दिशि ।</p>
<p>यमो मृत्युर्हरो धाता विधाता च तथापरः ।<br>
कर्ता चैव च संयोक्ता नियोक्ता धर्म एव च ॥<br>
तद्वद् धर्मपतिस्तत्र दशमो दक्षिणे स्थिताः ।<br>
निरृतिर्मारणो हन्ता क्रूरदृष्टिर्भयानकः ।<br>
ऊर्ध्वकेशो विरूपाक्षो धूम्रलोहितदंष्ट्रिणः ॥</p>
<p>नैरृत्याम् ।</p>
<p>बलो ह्यतिबलश्चैव पाशहस्तो महाबलः ।<br>
श्वेतोऽथ जयभद्रश्च दीर्घहस्तो बलान्तकः ॥<br>
वारुण्यां मेघनादश्च सुनादश्च प्रकीर्तितः ।<br>
शीघ्रो वायुर्वायुवेगः सूक्ष्मस्तीक्ष्णः क्षयान्तकः ॥<br>
पञ्चान्तकः पञ्चशिखः कपर्दी मेघवाहनः ।</p>
<p>वायव्याम् ।</p>
<p>निधीशो रूपवान् धन्यः सौम्यदेहो जटाधरः ॥<br>
लक्ष्मीधरो रत्नधरः श्रीधरश्च प्रसाधनः ।<br>
प्रकामो दशमश्चेति कौबेर्यां दिशि संस्थिताः ॥<br>
विद्याधिपेशसर्वज्ञा ज्ञानभुग् वेदपारगः ।<br>
सुरेशशर्वज्येष्ठाश्च भूतपालो बलिप्रियः ॥</p>
<p>ऐशान्याम् ।</p>
<p>विषो विषधरोऽनन्तः क्रोधनो मारुताशनः ।<br>
न्यग्रोधोदुम्बरीशश्च फणीन्द्रो वज्रदंष्ट्रिणौ ॥</p>
<p>अधोभागे ।</p>
<p>शम्भुर्विभुर्गणाध्यक्षस्त्रियक्षस्त्रिदशेश्वरः ।<br>
संवाहश्च विवाहश्च नभोलिप्सुस्त्रिलोचनः ॥<br>
तेषामुपरि रुद्राणां वीरभद्रो व्यवस्थितः ।<br>
भद्रकाल्याश्च भुवनमेवमष्टाधिकं शतम् ॥<br>
भुवनानि क्रमोक्तानि रुद्राणां स्वाख्यया पृथक् ।<br>
मन्त्रावसानिकपन्दान्महादेवपदावधि ॥<br>
विलोमतः पदानि स्युरष्टाविंशतिसङ्ख्यया ।<br>
इत्यध्वपञ्चकं षष्ठ्या निवृत्तिकलया समम् ॥<br>
व्याप्तं सञ्चिन्तनीयं स्यादध्वषट्कं विभागतः ।<br>
आपोऽग्निर्वायुराकाशो गन्धश्च रसरूपके ॥<br>
स्पर्शः शब्दश्च वाक्पाणी पादपायुभगानि च ।<br>
श्रोत्रं त्वक् चक्षुषी जिह्वा घ्राणश्चेतीन्द्रियाणि च ॥<br>
मनोऽहङ्कारबुद्ध्यन्तमन्तःकरणकत्रयम् ।<br>
सर्वेषां त्रिगुणाऽथ स्यात् प्रकृतिः कारणं परा ॥<br>
त्रयोविंशतितत्त्वानि विलोमादिति सङ्ख्यया ।<br>
हादिटान्तास्ततो वर्णास्त्रयोविंशतिसङ्ख्यकाः ॥<br>
शिरश्च वामदेवाख्यो मन्त्रौ तद्वत् पुराणि तु ।<br>
षट्पञ्चाशत् क्रमेण स्युरमरेशादिनामभिः ॥<br>
अमरेशं प्रभासं च नैमिषं पुष्कराषढी ।<br>
डिण्डिमुण्डिर्भारभूतिरित्यष्टावम्बुतत्त्वके ॥<br>
हरिश्चन्द्रश्च श्रीशैलो जल्पीशाम्रातकेश्वरौ ।<br>
मध्यमेशो महाकालः केदारो भैरवस्तथा ॥<br>
भुवनाष्टकमित्येतत् तेजस्तत्त्वे व्यवस्थितम् ।<br>
गया चैव कुरुक्षेत्रं नोखलं कनखलं तथा ॥<br>
विमलेशोऽट्टहासश्च महेन्द्रं भीमकेश्वरम् ।<br>
इत्यष्टौ भुवनानि स्युर्वायुतत्त्वगतानि तु ॥</p>
<p>वस्त्रापदो रुद्रकोटिरविमुक्तो महालयः ।<br>
गोकर्णो भद्रकर्णश्च स्वर्णाक्षः स्थाणुरित्यपि ॥<br>
भुवनाष्टकमाकाशसञ्ज्ञतत्त्वे व्यवस्थितम् ।<br>
छगलण्डो द्विरण्डश्च मार्को गोमण्डलेश्वरः ॥<br>
कालञ्जरं दारुवनं शङ्कुकर्णं स्थलेश्वरम् ।<br>
प्रारभ्य गन्धतन्मात्रमहङ्कारान्तमध्वनि ॥<br>
स्थितानि भुवनान्यष्टावेतानि तु यथाक्रमम् ।<br>
पैशाचं राक्षसं याक्षं गान्धर्वं चैन्द्रसोम्यके ॥<br>
प्राजेशं ब्राह्ममित्येतद् देवयोन्यष्टकं धियि ।<br>
अकृतं च कृतं चैव भैरवं ब्राह्मवैष्णवे ॥<br>
कौमारमौमं श्रीकण्ठमिति योन्यष्टकं स्मृतम् ।<br>
गुणप्रकृतितत्त्वे तु स्थिरमेतत् तु भौवनम् ॥<br>
अष्टकैः सप्तभिस्त्वेवं षट्पञ्चाशद् यथाक्रमम् ।<br>
भुवनानि स्थितान्येवं पदान्यप्येकविंशतिः ॥<br>
महेश्वराख्यात् प्रारभ्य स्यादरूपिन्पदावधि ।<br>
एवं पञ्चविधाध्वा स्यात् प्रतिष्ठाकलया समम् ॥<br>
षष्ठ्या व्याप्तं विचिन्त्यं स्यात् षोढाध्वव्याप्तिरीदृशी ।<br>
अथ विद्याकलायां तु पुरुषो राग एव च ॥<br>
अशुद्धविद्या च कला नियतिः काल एव च ।<br>
माया च सप्त तत्त्वानि वर्णसप्तकसंयुतम् ॥<br>
ञकारादि घकारान्तं शिखाघोरौ च मन्त्रकौ ।<br>
वामादिभुवनानि स्युः सप्तविंशतिसङ्ख्यया ॥<br>
वामो भीमस्तथैवोग्रो भवश्चेशान एव च ।<br>
एकवीरश्च पुरुषः षडेते भुवनेश्वराः ॥<br>
प्रचण्डोमापतिश्चाजो ह्यनन्तश्चैकरुद्रकः ।<br>
रागतत्त्वे स्थितं त्वेतद् भुवनानां तु पञ्चकम् ॥<br>
क्रोधचण्डावशुद्धायां विद्यायां तु व्यवस्थितौ ।<br>
नियत्यां ज्योतिसंवर्तौ ततः सूकरसञ्ज्ञितः ॥<br>
पञ्चान्तकैकवीरौ च शिवदश्च कलागताः ।<br>
महादेवो वामदेव उद्भवश्चैकपिङ्गलः ॥<br>
एकनेत्रस्तथेशानो भुवनेशस्ततः परः ।<br>
अङ्गुष्ठमात्र इति चाप्यष्टावेते स्थलेश्वराः ॥<br>
कालतत्त्वे च मायायां भौवनी सप्तविंशतिः ।<br>
व्यापिन्निति समारभ्य ध्यानाहारपदावधि ॥<br>
पदानां विंशतिश्चात्र स्याद् विद्याकलयाऽखिलम् ।<br>
व्याप्तं सञ्चिन्तयेदेवं षड्विधाध्वव्यवस्थितिः ॥</p>
<p>अथ शान्तिकलायां स्याच्छुद्धविद्येश्वरावधि ।<br>
सदाशिवश्च तत्त्वानि त्रीणि तस्यां स्थितानि हि ॥<br>
वर्णास्त्रयः स्युर्गखका मन्त्रौ कवचपूरुषौ ।<br>
अष्टादशैव भुवनान्यत्र वामादिसञ्ज्ञया ॥<br>
वामा ज्येष्ठा च रौद्री च काली कलविकारिणी ।<br>
बलविकरणी चैव बलप्रमथिनी तथा ॥<br>
सर्वभूतदमन्येका नवमी तु मनोन्मनी ।<br>
शुद्धविद्याह्वये तत्त्वे स्थितान्येवमनुक्रमात् ॥<br>
अनन्तेशश्च सूक्ष्मश्च ततश्चापि शिवोत्तमः ।<br>
एकनेत्रश्चैकरुद्रस्त्रिमूर्तिस्तु तथाऽपरः ॥<br>
श्रीकण्ठश्च शिखण्डी च भुवनानीश्वराह्वयम् ।<br>
सदाशिवाख्यं भुवनं स्थितं तत्त्वे सदाशिवे ॥<br>
पदान्येकादशाऽत्रैव नित्ययोगिन आदितः ।<br>
व्योमव्यापिपदान्तानि स्थितान्येवं तु पञ्चधा ॥<br>
षष्ठ्या तु शान्तिकलया व्याप्तान्येवं विचक्षणैः ।<br>
षड्विधाध्वमयी व्याप्तिर्बोद्धव्या क्रमशो भवेत् ॥<br>
तथैव शान्त्यतीतायां शिवतत्त्वं व्यवस्थितम् ।<br>
वर्णाः षोडश सर्गाद्याः स्वराः स्युस्ते विलोमतः ॥<br>
अस्त्रेशानौ तथा मूलमन्त्रा मन्त्रा भवन्ति हि ।<br>
निवृत्त्यादीनि भुवनान्यत्र पञ्चदशैव हि ॥<br>
निवृत्तिश्च प्रतिष्ठा च विद्या शान्तिस्तथैव च ।<br>
शान्त्यतीतेति हि कलाः स्युर्बिन्दौ भुवनानि हि ॥<br>
इन्धिका दीपिका रोचिर्मोचिका चोर्ध्वगा तथा ।<br>
भुवनानीति पञ्च स्युस्तानि नादकलाः खलु ॥<br>
व्यापिनी व्योमरूपा चाप्यनन्ता चाप्यनाथया ।<br>
अनाश्रिता चेति कलाः शक्ताः स्युर्भुवनान्यपि ॥<br>
मन्त्राद्यं प्रणवं यत् तद् विलोमेनान्तकं तु तत् ।<br>
पदमेकं भवेदेवमध्वायं पञ्चधोदितः ॥<br>
शान्त्यतीतकलाव्याप्तं विद्यादित्यध्वनां क्रमात् ।<br>
षड्विधा व्याप्तिरुद्दिष्टा शैवागमविनिर्णयात् ॥<br>
षडध्वज्ञानवान् मुच्येन्मोचयेच्च भवार्णवात् ।</p>
<p>एकत्राध्वा षड्विधैकादश स्यु-<br>
र्मन्त्रास्त्वेकं चाप्यशीतिः पदानि ।<br>
षड्त्रिंशच्चाप्यत्र तत्त्वानि वर्णाः<br>
पञ्चाशत् स्युः पञ्चसङ्ख्या कलेति ॥</p>
<p>अथ पदोद्धारः-</p>
<p>प्राक्पदं प्रणवं तत् स्यादेकवर्णं शिवात्मकम् ।<br>
व्योमव्यापि चतुर्थ्यन्तं द्वितीयं पञ्चवर्णकम् ॥<br>
तृतीयं व्योमरूपाय पञ्चार्णमपरं तथा ।<br>
सर्वव्यापि चतुर्थ्यन्तं शिवायेत्यथ पञ्चमम् ॥<br>
त्र्यक्षरं च विजानीयात् पञ्चाङ्गानि शिवस्य तु ।<br>
अनन्तायेत्यनन्तस्य वाचकं चतुरक्षरम् ॥<br>
अनाथायेति सूक्ष्मस्य पदं स्याच्चतुरक्षरम् ।<br>
अनाश्रिताय पञ्चार्णं पदं शिवतमस्य तु ॥<br>
ध्रुवायेति पदं त्र्यर्णमेकनेत्रस्य कीर्तितम् ।<br>
शाश्वतायैकरुद्रस्य पदं स्याच्चतुरक्षरम् ॥<br>
योगपीठसंस्थिताय चाष्टार्णं तु त्रिमूर्तिनः ।<br>
श्रीकण्ठस्य पदं नित्ययोगिने पञ्चवर्णकम् ॥<br>
ध्यानाहाराय पञ्चार्णं पदमेतच्छिखण्डिनः ।<br>
नमः शिवायेति पदं षड्वर्णं प्रणवादिकम् ॥<br>
सर्वप्रभुश्चतुर्थ्यन्तं पञ्चार्णं पदसन्ततौ ।<br>
शिवाय पदमन्यच्च चतुर्थ्यन्तं त्रिवर्णकम् ॥<br>
पदमीशानमूर्धाय षड्वर्णं मुनिसत्तम ।<br>
तदीशानस्य बोद्धव्यं सप्तार्णं पुरुषस्य तु ॥<br>
स्यात् तत्पुरुषवक्त्राय अघोरहृदयाय च ।<br>
सप्तार्णं बहुरूपस्य तद्वद् वामस्य कीर्तितम् ॥<br>
स्याद् वामदेवगुह्याय सद्यस्याप्यथ कथ्यते ।<br>
सद्योजातमूर्तयेति सप्तवर्णमुदीरितम् ॥<br>
प्रणवादि प्रयोक्तव्यं पञ्चार्णं च नमो नमः ।<br>
गुह्यातिगुह्याय पदं षड्वर्णं द्व्यर्णकं परम् ॥<br>
गोप्त्रेपदं चतुर्वर्णं मातङ्गे निधनाय तत् ।<br>
अकारपूर्वं पञ्चार्णं चन्द्रज्ञाने प्रकीर्तितम् ॥<br>
सर्वविद्याधिपायेति पदं स्यात् सप्तवर्णकम् ।<br>
सर्वयोगाधिपूर्वं तु गतायेत्यष्टवर्णकम् ॥<br>
ज्योतीरूपाय पञ्चार्णं पदमेतत् सुशोभनम् ।<br>
परमेश्वरपूर्वं तु परायेत्यष्टवर्णकम् ॥<br>
अचेतनाचेतनेति सप्तवर्णं पदं विदुः ।<br>
व्योमिन्व्योमिंश्चतुर्वर्णं व्यापिन्व्यापिंस्तथा पदम् ॥<br>
अरूपिंश्च द्विरभ्यस्य षड्वर्णं पदमीरितम् ।<br>
प्रथमेति द्विरभ्यस्तं षड्वर्णमपरं तथा ॥</p>
<p>तेजस्तेन इति प्रोक्तं चतुर्वर्णं पदं विभोः ।<br>
ज्योतिर्ज्योतिः पदं तद्वद् विज्ञेयं चतुरक्षरम् ॥<br>
त्र्यर्णं पदमरूपाख्यं तथानग्नेपदं शुभम् ।<br>
त्रिवर्णं स्यादधूमाख्यमभस्माख्यं तथा पदम् ॥<br>
अनादे त्र्यर्णमुद्दिष्टं नात्रयं धूत्रयं तथा ।<br>
ॐभूस्तद् द्व्यक्षरं ज्ञेयम्ॐभुवश्च त्रियक्षरम् ॥<br>
ॐ स्वो वर्णद्वयं चानिधनाख्यं चतुरक्षरम् ।<br>
निधनाख्यं त्रिवर्णं स्यात् पञ्चार्णं निधनोद्भवम् ॥<br>
द्व्यक्षरं स्याच्छिवपदं द्व्यर्णं शर्वपदं विभोः ।<br>
परमात्मंश्चतुर्वणं महेश्वरपदं तथा ॥<br>
चतुर्वणं समुद्दिष्टं महादेवपदं हि यत् ।<br>
सद्भावेश्वरसञ्ज्ञं तु पञ्चार्णं मुनिसत्तम ॥<br>
महातेज इति प्रोक्तं पदं वर्णचतुष्टयम् ।<br>
पदं पञ्चार्णमुद्दिष्टं योगाधिपतिसञ्ज्ञकम् ॥<br>
मुञ्च मुञ्च चतुर्वर्णं षड्वर्णं प्रमथात्मकम् ।<br>
शर्वशर्वपदं चात्र बोद्धव्यं चतुरक्षरम् ॥<br>
भवयुग्मं तथा तद्वद् भवोद्भवपदं पुनः ।<br>
पदमष्टाक्षरं चान्यत् सर्वभूतसुखप्रदम् ॥<br>
सर्वसान्निध्यपूर्वं तु करान्तं सप्तवर्णकम् ।<br>
पदमष्टाक्षरं ब्रह्मविष्णुरुद्रपरम्परम् ॥<br>
अनर्चितं द्विरभ्यस्तमष्टार्णे पदमुच्यते ।<br>
असंस्कृतपदं तद्वत् पूर्वस्थितपदं तथा ॥<br>
साक्षिंस्तु रूपदे तद्वच्चतुर्वर्णं द्विरुक्तितः ।<br>
षट् पतङ्गपदे वर्णाश्चत्वारः पिङ्गसञ्ज्ञके ॥<br>
तद्वज्ज्ञानपदं शब्दसूक्ष्माख्ये चतुरक्षरे ।<br>
द्व्यक्षरं स्याच्छिवपदं तथा शर्वपदं विभोः ॥<br>
त्र्यक्षरं सर्वदपदं प्रणवादि नमो नमः ।<br>
पञ्चवर्णं शिवायेति त्रियक्षरमुदीरितम् ॥<br>
नतियुग्मं पञ्चवर्णं सतारं पदमुत्तमम् ॥ इति ॥ ५ ॥</p>
</details>
<details><summary>अघोर-शिव-वृत्तिः</summary>
<p>तान्येव प्रकाशान्युद्दिशति- शैवागमेष्विति ।<br>
पदार्थानामिति शेषः । तदुक्तं तन्त्रलक्षणे- त्रिपदार्थं चतुष्पादं<br>
महातन्त्रम् (मृ० वि० २।२) इति । अतश्च तेष्वेवान्येषां वस्तूनामन्तर्भाव इति लक्षणेन<br>
दर्शयति- तत्र पतिरिति । तत्र तेषु त्रिपदार्थेषु मध्ये पतिपदार्थः शिव इत्युक्तः ।<br>
शिवशब्देनात्र जात्येकवचनेन शिवत्वयोगिनां मन्त्रमन्त्रश्वरमन्त्रमहेश्वरमु-<br>
क्तात्मशक्तिशिवानां सवाचकानां</p>
<p>शिवत्वप्राप्तिसाधनेन दीक्षादिनोपायकलापेन सह पतिपदार्-थे सङ्ग्रहः कथ्यते<br>
। अणवश्चात्मानः प्रेर्याः । अनेन च पशुत्व-योगिनां विज्ञानकलादिभेदभिन्नानां<br>
बद्धात्मनां पशुपदा-र्थत्वमुच्यते । अर्थपञ्चकमित्यनेन<br>
मलरोधशक्तिकर्ममायाबिन्द-वः प्रोच्यन्ते । ततस्तेषां पञ्चानां बिन्दुमायोद्भूतैः<br>
शुद्धा-शुद्धरूपैस्तत्त्वभुवनभूतभावैः सह पाशपदार्थे सङ्ग्र-हः । ननु<br>
कथमेकस्या एव शिवशक्तेः पतिपदार्थे पाशपदार्थे च सङ्ग्रह उच्यते ? सत्यम्,<br>
परमार्थतः पतिपदार्थ एव शक्तेरन्तर्-भावः । पाशत्वं तु तस्याः<br>
पाशधर्मानुवर्तनेनोपचारात् । तदुक्तं श्रीमन्मृगेन्द्रे- तासां माहेश्वरी शक्तिः<br>
सर्वानुग्राहि-का शिवा । धर्मानुवर्तनादेव पाश इत्युपचर्यते ॥ (वि० ७।११) इति ॥ ५ ॥</p>
</details>  
<details open><summary>विश्वास-प्रस्तुतिः ६</summary>
<p>मुक्तात्मानोऽपि शिवाः किन्त्वेते तत्प्रसादतो मुक्ताः<br>
सोऽनादिमुक्त एको विज्ञेयः पञ्चमन्त्रतनुः</p>
</details>
<details><summary>मूलम् ६</summary>
<p>मुक्तात्मानोऽपि शिवाः किन्त्वेते तत्प्रसादतो मुक्ताः<br>
सोऽनादिमुक्त एको विज्ञेयः पञ्चमन्त्रतनुः</p>
</details>
<details><summary>कुमारः- तात्पर्य-दीपिका</summary>
<p>ननु पशूनां शिवस्वभावतया पतिव्यतिरेकासम्भवात् (तत्तद् ? कथं तद्)<br>
द्वैविध्यप्रसङ्ग इत्याशङ्क्याह- मुक्तेति ।<br>
अयमभिप्रायः- मुक्तात्मनामेव शिवस्वभावत्वम् । किन्तु तेषामपि मुक्तेः प्राग्<br>
न शिवात्मता, ताम्रादेः स्वर्णस्वभावा-<br>
च्छादककालिमाकल्पमलादिपाशप्रच्छादितशिवस्वभावतया पशु-त्वात् । अत एव ते<br>
तत्प्रसादतो मुक्ताः । स शिवस्त्वनादिमुक्तः । एक इति । एक एव नित्यमुक्त इत्यर्थः,<br>
कालत्रयेऽपि मलादिसम्बन्धरहितत्वात् । तदुक्तं श्रीवायवीये-</p>
<p>अनादिमलसंश्लेषप्रागभावात् स्वभावतः ।<br>
अत्यन्तपरिशुद्धात्मेत्यतोऽयं शिव उच्यते ॥ इति ।<br>
(शि० वा० १।३२।२९)</p>
<p>पञ्चमन्त्रतनुरिति । नादबिन्दुपदवर्णवाक्यात्मना पञ्चात्-मकसकलमन्त्रशरीर<br>
इत्यर्थः । मन्त्रस्वरूप इति वा । तस्योष्णिग्लोमा-नि त्वग् गायत्री त्रिष्टुम्मांसमनुष्टुप्<br>
स्नायुरस्थि जगती पङ्क्तिर्मज्-जा प्राणो बृहती (ऐ० उ० १।६।१) इत्यादिश्रुतेर्वैदिकादिमन्त्राणां<br>
धातुमयत्वप्रतिपादनाच्छिवस्य मन्त्रशरीरत्वावगमः । अथवा प्रणववेदचतुष्कात्मना<br>
पञ्चात्मकमन्त्रतनुरिति । तदुक्तं लैङ्गादौ-</p>
<p>ओङ्काररूपमृग्वक्त्रं सामजिह्वासमन्वितम् ।<br>
यजुर्वेदमहाग्रीवमथर्वोष्ठमजं विभुम् ॥ (१।१।३०-२१) इति ।</p>
<p>बीजबिन्दुनादशक्तिशान्तात्मना पञ्चात्मकप्रणवतनुरिति वा, ओमिति ब्रह्म, ओमित्यथो<br>
योऽसौ तपति इत्यादिश्रुतेः । पञ्चाक्षरतनुरिति वा, निवृत्त्यादिपञ्चतत्त्वतनुरिति वा,<br>
पञ्चब्रह्मतनुरिति वा । तदुक्तं लिङ्गोद्भवे-</p>
<p>अथ (आद्यं श्लोकद्वयं लिङ्गपुराणे (१।१७।८९-९०) दृश्यते ।)<br>
दृष्ट्वा कलावर्णमृग्यजुस्सामरूपिणम् ।<br>
ईशानमीशमकुटं पुरुषाख्यं पुरातनम् ॥</p>
<p>अघोरहृदयं हृद्यं वामगुह्यं सदाशिवम् ।<br>
सद्यःपादं महादेवं महायोगीन्द्रभूषणम् ॥<br>
निष्कलं सूक्ष्ममव्यक्तं सकलं च महेश्वरम् ।<br>
सर्गप्रतिष्ठासंहारलीलार्थं लिङ्गरूपिणम् ॥<br>
प्रधानं लिङ्गमाख्यातं लिङ्गी च परमेश्वरः । इत्यादि ।</p>
<p>पारमेश्वरे च-</p>
<p>पञ्चमन्त्रतनुः श्रीमान् सकलः परिपठ्यते ।…<br>
योगयोगीश्वरः स्वामी स्वतन्त्रः पशुपाशहा ॥<br>
(वि० ३।१८, १९)</p>
<p>ईशानमूर्धा पुंवक्त्रो ह्यघोरहृदयः प्रभुः ।<br>
उच्यते वामगुह्योऽयं सद्योमूर्तिर्महेश्वरः ॥<br>
एवं मन्त्रास्तु पञ्चैते यैर्निबद्धा तनुः शिवा । इत्यादि ।<br>
(वि० ४।१४-१५, ३०)</p>
<p>तस्मादेवं विज्ञेयं विशेषेण भेदेन पशुभ्यो ज्ञेयः शिव इति । न च<br>
परमेश्वरवाचकस्य वेदमन्त्रादेर्वाच्याद् भेदसद्भावेन तस्य वेदमयत्वाभाव इति<br>
वाच्यम्, तयोर्भेदे वाच्यवाचकनियमा-भावप्रसङ्गात् । न च सम्बन्धात् तन्नियमः,<br>
सम्बन्धस्य सम्बन्-धान्तराश्रयणादनवस्थादिदोषस्योक्तत्वात् । न च वाचकत्वशक्तिर्नि-<br>
यामिकेति वाच्यम्, तस्याश्च वाच्याद् भेदसद्भावेऽन्यशक्तिवदनिया-मकत्वात् ।<br>
शक्तेर्वाच्यासाधारण्यमप्यभेदव्यतिरिक्तं न सम्भवतीति<br>
वाच्यवाचकयोरेवाभेदोऽभ्युपगन्तव्यः, किमनया शक्तिकल्पनया । न च<br>
वाच्यवाचकभावस्य भिन्ननिष्ठतया तयोर-भेदोऽसम्भव इति वाच्यम्, गुणगुणिभेदवद्<br>
भेदस्याप्यत्र सद्भावात् । न च भेदाभेदयोर्विधिप्रतिषेधरूपत्वेन विरोधादेक-<br>
त्रासम्भवः, वाच्यवाचकभावान्यथानुपपत्तिप्रमाणसिद्धत्वात् । तथा घटोऽयं<br>
पटोऽयं शब्दोऽयमिति वाचकसम्पृक्तार्थप्रति-भासाद्<br>
घटशब्दोऽयमित्यसम्पृक्तशब्दप्रतिभासाच्च शब्दार्थ-योरैक्यमाश्रयणीयम् । अत एव<br>
तत्त्वादिवाचकमन्त्रविन्यासात् तत्त्वादिसान्निध्यमिति सर्वमवदातम् ॥ ६ ॥</p>
</details>
<details><summary>अघोर-शिव-वृत्तिः</summary>
<p>अस्तु तर्हि मुक्तानां पाशसंसर्गरहितत्वाच्छिवत्वम्, विद्येश्व-रादीनां तु<br>
बैन्दवशरीरयोगेऽपि कथं पशुत्वाभावोऽत आह- मुक्तात्मेति ।<br>
मुक्तात्मानः सम्प्राप्तशिवसाम्याः । अपिशब्दाद् विद्येश्वरा-दयश्च शिवा एव,<br>
पशुत्वाख्येन मलेन विरहात् । तद्योगिनां हि पशुत्-वम्, पशुः पशुत्वसंयोगात् इति श्रुतेः<br>
। अत एषां शिवत्वेन सर्वज्ञ-त्वादिना योगात् शिवत्वमेव । बैन्दवशरीरयोगस्तु<br>
अधिकारमलां-शावशेषतोऽधिकारनिबन्धन एव । अत एव मायोत्तीर्णत्वाद् मलरहित-त्वाच्च<br>
विद्याविद्येश्वरप्राप्तेरपरमुक्तित्वम् । कथं पुनर्मन्त्रेश्व-राणां कलादियोगेऽपि शिवत्वम्,<br>
साक्षात् शिवानुगृहीतत्वेन सर्वज्ञ-त्वादिना योगान्मलरहितत्वाच्च । कलादीनां योगस्तु<br>
मायागर्भाधि-कारमलांशावशेषतोऽधिकारनिबन्धनत्वेन, तेषामावश्यकत्-वाच्च ।</p>
<p>यदुक्तम्- कलायोगेऽपि नो वश्याः कलानां पशुसङ्घवत् (मो० का० ८२) इति । यद्येवं<br>
शिवत्वे समानेऽपि मुक्तात्मादिभ्योऽस्य परमेश्वरस्य को विशेषोऽत आह- किन्त्वेते<br>
तत्प्रसादतो मुक्ता इति । एते पूर्वोक्ता विद्येश्वरादयः, तस्य परमेश्वरस्य प्रसादतः ।<br>
सोऽना-दिमुक्त इति । अनादिमुक्तः स्वभावसिद्धनित्यनिर्मलनिरतिशयार्थ-ज्ञानक्रियाशक्तियुक्त<br>
इत्यर्थः । ननु ईश्वरस्यापि पञ्चवक्त्रः त्रिपञ्चदृक् इत्यादिनाऽऽगमेषु शरीरेन्द्रिययोगः<br>
श्रूयत इत्यत आह- पञ्चमन्त्रतनुः । अयमभिप्रायः- ध्यानार्थमेवेश्वरस्य<br>
पञ्चवक्त्राद्याकारः श्रूयते, निराकारे ध्यानपूजाद्ययोगात् । यदाहुः-<br>
आकारवांस्त्वं नियमादुपास्यो न वस्त्वनाकारमुपैति बुद्धिः इति । श्रीमत्पौष्करेऽपि-<br>
साधकस्य तु लक्ष्यार्थं तस्य रूपमुदाहृतम् इति । श्रीमन्मृगेन्द्रेऽपि-<br>
वपुषोऽविद्यमानत्वाद् यद् यत् कृत्यं करोति सः । तत्र तत्रास्य तत्कर्तृवपुषाऽनुकृतं<br>
वपुः ॥ (मृ० क्रि० ३।४१) इति । अतः पञ्चमन्त्रात्मिकाः पञ्चकृत्योपयोगिन्य ईशानाद्याः<br>
शक्तय एव शरीरकार्य कुर्वाणास्तनुरित्युपचाराद्-उच्यन्ते । तदुक्तम्- तद्वपुः<br>
पञ्चभिर्मन्त्रैः पञ्चकृत्योपयोगिभिः । ईशतत्पुरुषाघोरवामाजैर्मस्तकादिकम् ॥ (मृ० वि०<br>
३।८-९) इति ॥ ६ ॥</p>
</details>  
<details open><summary>विश्वास-प्रस्तुतिः ७</summary>
<p>पञ्चविधं तत्कृत्यं सृष्टिस्थितिसंहृतितिरोभावाः<br>
तद्वदनुग्रहकरणं प्रोक्तं सततोदितस्यास्य</p>
</details>
<details><summary>मूलम् ७</summary>
<p>पञ्चविधं तत्कृत्यं सृष्टिस्थितिसंहृतितिरोभावाः<br>
तद्वदनुग्रहकरणं प्रोक्तं सततोदितस्यास्य</p>
</details>
<details><summary>कुमारः- तात्पर्य-दीपिका</summary>
<p>ननु पतिसद्भावे प्रामाणाभावात् तत्त्वत्रैविध्यासम्भव इत्याशङ्क्याह- पञ्चेति<br>
।<br>
अयमर्थः- सर्गस्थितिसंहारतिरोभावानुग्रहात्मना पञ्चविधं पञ्चप्रकारं<br>
तत्कृत्यं महेश्वरकार्यं तस्मिन् प्रमाणम्, तस्यैव कर्तुं शक्यत्वादिति । न चान्यो जीवो<br>
माया वा जगत्सृष्ट्यादिकं कर्तुं शक्नोति, पशोरुपादानोपकरणविनियोग-<br>
क्रमज्ञानाभावात्, मायायाश्चाचेतनतया तदसम्भवादिति । स सर्गः पञ्चविधः,<br>
भावतत्त्वभुवनभूतप्रत्ययात्मसृज्यस्य पञ्चविधत्वात् । तदुक्तं शैवरहस्ये-</p>
<p>भोगेन परिणमयितुं कर्माणि घृणानिधिः पतिः सृजति ।<br>
भावं तत्त्वं भुवनं भूतं प्रात्ययिकमपि सर्गम् ॥ इति ।</p>
<p>विस्तरत उपरिष्टादुपपाद्यते । स्थितिः पालनम् । संहृतिर्विना-शः, स्वेषु<br>
स्वेष्वसाधारणकारणेषु कार्यस्य लयः, सूक्ष्मरूपेणावस्थानमिति यावत् । आत्मनां<br>
पाशैः प्रच्छादनं तिरोभावः । अनुग्रहकरणं मोक्षादि । ननु विरुद्धमिदमुक्तं<br>
पाशैरात्मप्रच्छादनद्वारेण संसारहेतुत्वम्,<br>
आत्मप्रच्छादनमलादिपाशनिरसनेनापवर्ग-प्रदानं चेति चेत्, नैवम्,<br>
विषयभेदेनानयोरविरोधात् । येषां साधनचतुष्टयसम्पत्तिः, तान् प्रत्यनुग्रहकरणम् ।<br>
येषां तन्नास्ति, तान् प्रति संसारहेतुत्वमिति । प्रोक्तं सततोदितस्यास्येति । कर्त्रा विना<br>
कार्योत्पत्त्यसम्भवाद् अन्यस्य कर्तृत्वासम्भवाच्चास्य महेश्वरस्य सततोदितस्य<br>
स्वयम्प्रकाशचैतन्यमात्रस्य परिपूर्ण-स्य निर्व्यापारस्योदासीनस्यापि साक्षिणः<br>
परमेश्वरस्य सृष्ट्यादिषु कर्तृत्वं प्रोक्तम्, अभिहितमित्यर्थः । तदुक्तम्-</p>
<p>यथा ह्यविक्रियो वह्निर्जलतण्डुलविक्रियाम् ।<br>
तथा करोत्युदासीनः शम्भुर्मायादिविक्रियाम् ॥ इति ॥ ७ ॥</p>
</details>
<details><summary>अघोर-शिव-वृत्तिः</summary>
<p>अत एवाह- पञ्चविधमिति ।<br>
एतत्कृत्यपञ्चकं शुद्धाध्वविषये साक्षाच्छिवकर्तृकम्, अशुद्धाध्वविषये<br>
त्वनन्तादिद्वारेणेत्युक्तम् । तथा श्रीमत्किरणे- शुद्धेऽध्वनि शिवः कर्ता प्रोक्तोऽनन्तोऽसिते<br>
प्रभुः (वि० ३।२७) इति । तत्र शिवस्य साक्षात्<br>
सृष्टिर्बिन्द्वात्मकादुपादानाच्छुद्धतत्त्वभुवनाद्युत्पादन-पूर्वकं तद्भु?वनवासिनां<br>
विद्याविद्येश्वराणां च बैन्दवशरीरयोजनम्, नादादिक्रमेण विद्योत्पादनं च । अनन्तादि-<br>
द्वारा तु मायाद्युपादानादशुद्धतत्त्वभुवनाद्युत्पादन-पूर्वकं पशुसङ्घानां<br>
सूक्ष्मेण तात्त्विकशरीरेण स्वकर्मानुगुणभौवनशरीरेण च योजनम्, मन्त्रेश्वराणाम्-<br>
अधिकारनिबन्धशरीरोत्पादनं च । स्थितिः स्वशक्त्या निरुद्धस्य सर्वस्य जगतः<br>
स्वविषयेऽवस्थापनम् । संहृतिस्तु शुद्धाशुद्धयोः<br>
कार्यवर्गयोर्बिन्दुमाययोरुपसंहारः । तिरोभावश्च पाशानुग्रहणेनात्मनां<br>
यथानुगुणभोगभोजनम् । अनुग्रहोऽपि पाशतिरोधानेनात्मनां परापरमोक्षदानमिति ।<br>
ननु- सृष्टिसंरक्षणादानभावानुग्रहकारिणः (१।१५) इति<br>
श्रीमद्रौरवादिश्रुतेर्विद्याविद्येशानामपि पञ्चकृत्याधिकारित्वात् कथं सततोदितस्यास्येति<br>
नियमः ? उच्यते- तेषामपि शिवप्रेरणयैव पञ्चविधकृत्यकर्तृत्वात् तथोक्तमित्यविरोधः ॥ ७<br>
॥</p>
</details>  
<details open><summary>विश्वास-प्रस्तुतिः ८</summary>
<p>पशवस्त्रिविधा ज्ञेया विज्ञानप्रलयकेवलौ सकलः<br>
मलयुक्तस्तत्राद्यो मलकर्मयुतो द्वितीयः स्यात्</p>
</details>
<details><summary>मूलम् ८</summary>
<p>पशवस्त्रिविधा ज्ञेया विज्ञानप्रलयकेवलौ सकलः<br>
मलयुक्तस्तत्राद्यो मलकर्मयुतो द्वितीयः स्यात्</p>
</details>
<details><summary>कुमारः- तात्पर्य-दीपिका</summary>
<p>एवमुद्देशक्रमेण पतितत्त्वस्य लक्षणं परीक्षां च<br>
कृत्वाऽनन्तरप्राप्तपशुतत्त्वनिर्णयार्थमाह- पशव इत्यादि ।<br>
पाशाः कथ्यन्ते, तैर्ये बद्धास्ते पशव इति । अथ<br>
शरीरादिव्यतिरिक्तस्येहलोकपरलोकसञ्चारिणः संसार्यात्मनः पशोः सद्भावे<br>
प्रमाणाभावादाश्रयासिद्धमिदं पशुलक्षणमिति चेत्, नैवम्, शरीरव्यतिरिक्तस्य<br>
नित्यस्यात्मनो जातिस्मृत्यादिभिः प्रमाणैः सद्भावावगमात् । तथा हि पूर्वजन्मनि निहितं<br>
निध्यादिकमपरस्मिन् जन्मनि मयेदमत्र निहितं पूर्वमित्युपादीयमानमुपलभ्यते । अतो<br>
देहातिरिक्तस्यैकस्य नित्यस्य निधिविन्यासकर्तुः पशोः सद्भावः, अन्यथा<br>
तदुपादानासम्भवात् । न चान्यनिहितमन्येनोपादीयत इति वाच्यम्, अन्यानुभूतेऽन्यस्य<br>
स्मरणासम्भवेन तत्पूर्वकोपादा-नासम्भवात् । न चासौ भ्रान्तिमूलेति वाच्यम्,<br>
बाधकाभावात्, प्रत्यक्षतस्तदुपलम्भेन संवादतः प्रामाण्यसिद्धेश्चेति । तथा<br>
योनिमन्ये प्रपद्यन्ते (क० उ० ५।७) इत्याद्यागमाच्च पूर्वशरीरपरित्-यागेन<br>
शरीरान्तरप्राप्तेरुपलम्भात् शरीरव्यतिरिक्तात्मसिद्धिः । न च प्राण आत्मा, वायुरूपत्वाद्<br>
बाह्यवायुवत्,</p>
<p>मम प्राणा इति प्राणात्मनोर्मम वस्त्रमितिवद् भेदोपलम्-भाच्च ।<br>
आर्हतैकदेशीयोक्तमिन्द्रियात्मत्वं तत्तदिन्द्रियानुभूतार्-थेषु तत्तदिन्द्रियविनाशेऽपि<br>
स्मृतिदर्शनात् प्रत्यस्तम्, अन्यानुभूतेऽ-न्यस्य स्मरणासम्भवात् । तथा<br>
नियतविषयग्राहकाणामिन्द्रि-याणामनियतविषयावगन्त्रात्मत्वासम्भवात् । तच्च योऽहं<br>
चक्षुषा रूपमन्वभवम्, सोऽहमिदानीं श्रोत्रेण शब्दमनुभवामीत्यनु-<br>
सन्धानसिद्धमिति । नापि मन आत्मा, करणत्वात् कुठारवत्, तथा परिमितत्वात् कार्यत्वाच्च<br>
घटादिवत् । तथात्मनि सिद्धे युगपदिन्द्रियार्-थेषु युगपज्ज्ञानानुत्पत्त्या मनसः पुनः<br>
सद्भावसिद्धेर्नात्मा मन इति । तथान्तःकरणवृत्तिरूपबुद्ध्यात्मत्वं बौद्धेः कल्पितं<br>
स्मरणासम्भवप्रसङ्गेन निरसनीयम् । तथाहि- पूर्वबुद्ध्यनु-भूतेऽर्थे<br>
बुद्ध्यन्तरस्यान्यत्वेनानुभवाभावात् स्मरणासम्भ-वः । न चाननुभूतेऽर्थे स्मृतिः<br>
सम्भवति, अनुपलम्भात् । न च सा बुद्धिरवतिष्ठत एवेति वाच्यम्, बुद्धेः<br>
प्रतिक्षणविनाशस्य सर्ववादिसम्मतत्वात् । एकसन्तानत्वेन वासनानुगमात् तदुपपत्तिरिति<br>
चेन्न, वासनासन्तानयोरपि क्षणिकत्वे पूर्वोक्तदोषापातात् । तथा तयोर्-ज्ञानादव्यतिरेकेण<br>
परिहारः । अक्षणिकत्वे व्यतिरेके च स्वसिद्धान्त-विरोधः । तदुक्तं न्यायविद्भिः-</p>
<p>अथापि नित्यं परमार्थसन्तं<br>
सन्ताननामानमुपैषि भावम् ।<br>
उत्तिष्ठ भिक्षो ! फलितास्तवाशाः<br>
सोऽयं समाप्तः क्षणभङ्गवादः ॥ इति ।</p>
<p>विषयानन्द आत्मा, अनन्यार्थत्वाद् अत्यन्तप्रियबुद्धिविषयत्वा-च्चेति केचित् । तदपि<br>
विषयेन्द्रियमनोबुद्ध्यात्मसम्बन्धेनोत्पद्यमा-नं बुद्धिकल्पमित्युपेक्षणीयमेवेति । तस्माद्<br>
बुद्धीन्द्रियशरीरेभ्यो व्यतिरिक्त आत्मा पाशबद्धत्वात् पशुरिति सिद्धम् । तदुक्तं श्रीवाय-<br>
वीये-</p>
<p>बुद्धीन्द्रियशरीरेभ्यो व्यतिरिक्तो विभुर्ध्रुवः ।<br>
अस्त्येव कल्पितात्मेति हेतुस्तत्र सुदुर्गमः ॥<br>
बुद्धीन्द्रियशरीराणां नात्मता सद्भिरिष्यते ।<br>
स्मृतेरनियतज्ञानादयाद्देहवेदनात् ॥ इत्यादि ।<br>
(शि० पु० वा० १।५।४३-४४)</p>
<p>तदेवं प्रतिपादितानां पशूनां विभागमाह- त्रिविधा ज्ञेया इति । त्रिप्रकारा<br>
ज्ञातव्या इत्यर्थः । कथमित्यत आह- विज्ञान-प्रलयाकलाः सकला इति । तेषां तेषां<br>
क्रमेण लक्षणमाह- मलयुक्तः मलपाशसम्बद्धः । तत्र तेषां मध्ये । आद्यो<br>
विज्ञा-नकलः । मलकर्मयुतः मलकर्मात्मकपाशद्वय-सम्बद्धो द्वितीयः ॥ ८ ॥</p>
</details>
<details><summary>अघोर-शिव-वृत्तिः</summary>
<p>इत्थं पतिपदार्थभेदमुक्त्वा पशुपदार्थभेदमाह- पशव इति ।<br>
तत्रेति तेषां मध्ये, आद्यः विज्ञानकेवलाख्यो वर्गः ।<br>
विज्ञानयोगसन्न्यासैर्भोगाद्वा कर्मणः क्षयात् (प० मो० का० ५५) इति कर्मक्षयतः<br>
कर्मभोगार्थस्य कलादिबन्धस्याप्यभावात् केवलं मलमात्रयुक्तः स्यात् । द्वितीयस्तु<br>
प्रलयकेवलाख्यो वर्गः प्रलये कलादेरुपसंहारात् मलकर्मयुक्तो भवति ॥ ८ ॥</p>
</details>  
<details open><summary>विश्वास-प्रस्तुतिः ९</summary>
<p>मलमायाकर्मयुतः सकलस्तेषु द्विधा भवेदाद्यः<br>
आद्यः समाप्तकलुषोऽसमाप्तकलुषो द्वितीयः स्यात्</p>
</details>
<details><summary>मूलम् ९</summary>
<p>मलमायाकर्मयुतः सकलस्तेषु द्विधा भवेदाद्यः<br>
आद्यः समाप्तकलुषोऽसमाप्तकलुषो द्वितीयः स्यात्</p>
</details>
<details><summary>कुमारः- तात्पर्य-दीपिका</summary>
<p>सकल इति सकललक्षणपूर्वकं विज्ञानकलविभागमाह- मलेति ।<br>
मलश्च माया च कर्म च मलमायाकर्माणि, तैर्युक्तः सम्बन्धः सकल इति ।<br>
तेषु त्रिषु, आद्यो विज्ञानकलो द्विविधो भवति- समाप्तकलुषोऽसमाप्तकलुषश्चेति । तत्राद्यः<br>
प्रथमः, अणूनां प्रथमत्वात् । समाप्तकलुष इति । मलशक्तिः कालुष्यम्, तत् समाप्तं <br>
नष्टं यस्य स समाप्तकलुषः । असमाप्तकलुषो द्वितीयः । तेनासौ<br>
प्रच्छन्नज्ञानक्रियाशक्तिर्भवतीति ॥ ९ ॥</p>
</details>
<details><summary>अघोर-शिव-वृत्तिः</summary>
<p>सकलस्तु बन्धत्रययुक्तः । तत्र च मायायाः साक्षात् सम्बन्-धाभावाद्<br>
मायाशब्देन तत्कार्यभूताः कलादयः कथ्यन्ते । तद्युक्तत्वादेव चास्य सकलत्वम् ।<br>
अतश्च विज्ञानादिना कर्मक्षयेऽपि किञ्चित्कालं संस्कारवशेन शरीरस्थितिः सम्भवतीति<br>
मलमायायु-क्तेऽपि सकलभेदः शास्त्रेषु श्रूयते । उक्तं च साङ्ख्यैः-</p>
<p>सम्यग्ज्ञानधिगमाद्धर्मादीनामकारणप्राप्तौ ।<br>
तिष्ठति संस्कारवशाच्चक्रभ्रमिवद्धृतशरीरः ॥ (साम्० का० ६७) इति ।<br>
किञ्च, तेष्विति । आद्यो विज्ञानकेवलः पुनर्द्विधा भिद्यते । कौ तौ भेदावित्यत आह-<br>
आद्य इति । मलस्य द्रव्यत्वे सति जडत्वाच्चक्षुषः पटलादेरिव पाकः सम्भवतीति । आद्यो<br>
विज्ञानकेवलः पक्वमलाप-क्वमलभेदेन द्विविधो भवतीति भावः ॥ ९ ॥</p>
</details>  
<details open><summary>विश्वास-प्रस्तुतिः १०</summary>
<p>आद्याननुगृह्य शिवो विद्येशत्वे नियोजयत्यष्टौ<br>
मन्त्रांश्च करोत्यपरान् ते चोक्ताः कोटयः सप्त</p>
</details>
<details><summary>मूलम् १०</summary>
<p>आद्याननुगृह्य शिवो विद्येशत्वे नियोजयत्यष्टौ<br>
मन्त्रांश्च करोत्यपरान् ते चोक्ताः कोटयः सप्त</p>
</details>
<details><summary>कुमारः- तात्पर्य-दीपिका</summary>
<p>ननु विज्ञानकलस्य द्विविधस्यापि मलपाशसम्बन्धसद्भा-वात् तन्निवृत्त्यात्मकं<br>
न शिवसायुज्यम्, नापि स्वर्गनरकमध्य-स्थानेषु देवादिभेदेनावस्थानम्, दीक्षया<br>
कर्मविनाशे सति श्रवणादिनाऽनात्मन्यात्मबुद्धिरपाकृताविद्याकृतमाया-<br>
सम्बन्धाभावात् । अतः कुत्रास्यावस्थानमित्याशङ्क्याह- आद्यानिति ।<br>
आद्यान् समाप्तकलुषान् विज्ञानकलान् अनुहृह्य दीक्षा-<br>
पूर्वकश्रवणमननाभ्यां परोक्षज्ञानप्रदानात्मकमनु-ग्रहं कृत्वा ।<br>
नापरोक्षज्ञानप्रदानात्मकम्, तस्य निदिध्यासन-मध्ये<br>
कर्मक्षयान्तरायनिपातेनोत्पातासम्भवात् । विद्येशत्वे विद्येश्वरपदेशत्वे मुक्तिकल्पे<br>
नियोजयत्यष्टौ विज्ञानकलान् । इतरान् मन्त्रान् मन्त्रदेवतारूपान् करोति भगवान् शिव इति ।<br>
तदुक्तं सिद्धान्तहृदये-</p>
<p>विद्येश्वरान् करोत्यष्टावीशोऽन्यान् मनुदेवताः इति ।</p>
<p>कति मन्त्रा इत्याकाङ्क्षायामाह- ते चोक्ताः कोटयः सप्तेति । ते च महामन्त्राः<br>
सप्तकोटिसङ्ख्यया सङ्ख्याता इति ॥ १० ॥</p>
</details>
<details><summary>अघोर-शिव-वृत्तिः</summary>
<p>तयोस्तु- आद्यानिति । आद्यान् पक्वमलान् पाकतारतम्यापेक्षया-<br>
ऽधिकारयोग्याननुगृह्य मलापोहनेन सर्वज्ञत्वादिना युक्तान् बैन्दवशरीरयोगिनश्च कृत्वा<br>
तेषु विशिष्टमलपाकवतोऽष्टौ विद्ये-शत्वे योजयति । अनन्त- सूक्ष्म- शिवोत्तम- एकनेत्र-<br>
एकरुद्र- त्रिमूर्ति- श्रीकण्ठशिखण्डिसञ्ज्ञान् पञ्चकृत्याधिकारिणः शुद्धाध्वा-<br>
धिष्ठातॄनीश्वरतत्त्वनिवासिनश्च करोतीत्यर्थः । अपरांस्तु सप्तको-टिसङ्ख्यातान्<br>
मन्त्राननुग्रहकारणभूतान् विद्यातत्त्वनिवासिनश्च करोतीत्यर्थः । तेषु चार्धं<br>
सकलविषये गुर्वधिकरणस्य शिवस्यानु-ग्रहकर्मणि करणत्वेन स्थित्वा महाप्रलये<br>
मोक्षं याति । अन्यत् त्वर्धं निरधिकरणस्य शिवस्य विज्ञानकलादिविषये मन्त्रेश्वर-<br>
मायागर्भाधिकारिविषये च करणत्वं प्राप्याधिकारवैराग्यात्<br>
सृष्ट्यनन्तरमेवापावृत्तं भवति । तदुक्तं श्रीमन्मृगेन्द्रे-</p>
<p>प्रयोक्तृदेहसापेक्षं तदर्धमखिलेऽध्वनि ।<br>
कृत्वाधिकारं स्थित्यन्ते शिवं विशति सेश्वरम् ॥<br>
विनाधिकरणेनान्यत् प्रधानविकृतेरधः ।<br>
कृत्वाऽधिकारमीशेष्टमुपैति स्वाध्वसंहृतौ ॥ (वि० ४।७८) इति ।</p>
<p>ते त्वत्रात्यन्तमलपाकवन्तोऽधिकारानपेक्षास्तान् परे पदे योजयति । ये<br>
त्वपक्वमलास्तेषां मलपाकान्तं विज्ञानकलत्वमेवेत्युक्तं श्रीमद्रौरवादौ ॥ १० ॥</p>
</details>  
<details open><summary>विश्वास-प्रस्तुतिः</summary>
<p>प्रलयाकलेषु येषां पक्वे मलकर्मणी व्रजन्त्यन्ये ।<br>
पुर्यष्टकदेहयुता योनिषु निखिलासु कर्मवशात् ॥ ११ ॥<br>
स्यात् पुर्यष्टकमन्तःकरणं धीकर्मकरणानि ।<br>
कांश्चिदनुहृह्य वितरति भुवनपतित्वं महेश्वरस्तेषाम् (श्रीकुमारव्याख्यायां श्लोकस्य पूर्वोत्तरार्धयोर्वैपरीत्यं दृश्यते ।) ॥ १२ ॥<br>
शेषा भवन्ति सकलाः कलादियोगादहर्मुखे काले ।<br>
शतमष्टादश तेषां कुरुते स्वयमेव मन्त्रेशान् ॥ १३ ॥</p>
</details>
<details><summary>मूलम्</summary>
<p>प्रलयाकलेषु येषां पक्वे मलकर्मणी व्रजन्त्यन्ये ।<br>
पुर्यष्टकदेहयुता योनिषु निखिलासु कर्मवशात् ॥ ११ ॥<br>
स्यात् पुर्यष्टकमन्तःकरणं धीकर्मकरणानि ।<br>
कांश्चिदनुहृह्य वितरति भुवनपतित्वं महेश्वरस्तेषाम् (श्रीकुमारव्याख्यायां श्लोकस्य पूर्वोत्तरार्धयोर्वैपरीत्यं दृश्यते ।) ॥ १२ ॥<br>
शेषा भवन्ति सकलाः कलादियोगादहर्मुखे काले ।<br>
शतमष्टादश तेषां कुरुते स्वयमेव मन्त्रेशान् ॥ १३ ॥</p>
</details>
<details><summary>कुमारः- तात्पर्य-दीपिका</summary>
<p>इदानीं प्रलयाकलसकलयोः स्वरूपनिर्णयार्थं श्लोकत्रय-माह- प्रलयाकलेष्विति ।<br>
अयमभिप्रायः- प्रकर्षेण लयं गतं कलादिधरान्ततत्त्वात्-मकं शरीरं<br>
येषां ते प्रलयाकलाः । प्रलयावस्थायां मलकर्ममात्रपाशसम्बद्धा आत्मान इति<br>
यावत् । तेषु येषां मलश्च कर्म च मलकर्मणी पक्वे परिपाकं गते, ज्ञानाग्निना<br>
साहचर्यात्, तेषां महेश्वरो</p>
<p>भुवनपतित्वं वितरति । तेभ्यः प्रयच्छति, ददातीत्यर्थः । तेषां तेष्वपि कांश्चित्<br>
पक्वकर्मकाननुगृह्य गणेशान् करोति । कांश्चित् पक्वमलान् मन्त्रतन्त्रेश्वरान् करोति<br>
द्रष्टृत्वेनेति । कति मन्त्रेश्वरा इत्याकाङ्क्षायां शतमष्टादशेति । स्वयमेवेति ।<br>
ब्रह्मादिसहायान्तरमनपेक्ष्यैवेति । तदुक्तं लैङ्गे-</p>
<p>नाधिकान् न च हीनांस्तान् मानसानात्मनः समान् ।<br>
सहस्रं हि सहस्राणामसृजत् कृत्तिवाससाम् ॥ इत्यादि ।</p>
<p>एभ्योऽन्ये ये पक्वमलकर्माणः शेषाः शिष्टास्ते सकला भवन्ति, कलादितत्त्वयोगात्<br>
। अहर्मुखे काल इति । सृष्टिकाले सर्वमेतत् करोति भगवान् महेश्वर इति ।<br>
पुर्यष्टकदेहयुतास्त एव निखिलासु योनिषु देवमनुष्यतिर्यगादिषु व्रजन्ति चरन्तीत्यर्थः ।<br>
नन्वात्मनां व्यापकत्वादमूर्तत्वाच्च कथं निखिलयोनिगमनागमनसम्भव<br>
इत्याशङ्क्याह- पुर्यष्टकदेहयुता इति । सूक्ष्मशरीरस्य पुर्यष्टका-ख्यस्य जीवोपाधेः<br>
सम्भवात् तदनुसारेण पशोरपि क्षेत्रज्ञस्य गमनागमने सम्भवत एव । यथा<br>
घटाकाशस्य तदुपाधिभूत-घटगमनागमनाभ्यां गमनागमने,<br>
तथात्राप्युपाधिधर्-माणां गमनादीनामुपहिते क्षेत्रज्ञे सम्भव उपपद्यत एवेति ।<br>
कर्मवशादिति । कर्मानुरूपेणेत्यर्थः । ननु जीवोपाधिभूतं पुर्यष्टकं<br>
किमित्याशङ्क्याह- स्यात् पुर्यष्टकमन्तःकरणं धीकर्मकरणानीति । पुरि स्थूलशरीरे<br>
वर्तमानं यदष्टकं तत् पुर्यष्टकम् । तत् किमित्यत आह- अन्तःकरणं<br>
धीमकर्मकरणानीति । बुद्ध्यहङ्कारमनां-स्यन्तःकरणम्, धियः कर्म व्यापारो विषय-<br>
निश्चयो धीकर्म, तत्करणानि तन्निमित्तानि शब्दादीनि च पुर्यष्टकमिति केचित् । तदुक्तम्-</p>
<p>शब्दः स्पर्शश्च रूपं च रसो गन्धश्च पञ्चमः ।<br>
मनो बुद्धिरहङ्कारः पुर्यष्टकमुदीरितम् ॥ (कालो० १७।४-५)</p>
<p>गुरवस्तु धीकर्म च करणानि च धीकर्मकरणानीति ब्रुवते । तत्राष्टकत्वं<br>
शब्दस्पर्शरूपरसगन्धबुद्धीन्द्रियकर्मेन्द्रि-यान्तःकरणात्मना विभागाद् भवति । परे<br>
कर्मेन्द्रियबुद्धीन्द्रि-यान्तःकरणचतुष्टय- प्राणादिपञ्चक- तन्मात्रापञ्चक-<br>
कामकर्मावि-द्यात्मनाष्टविधं पुर्यष्टकमित्याहुः । तथा चोक्तम्-</p>
<p>कर्मेन्द्रियाणि खलु पञ्च तथापराणि<br>
बुद्धीन्द्रियाणि मन-आदिचतुष्टयं च ।<br>
प्राणादिपञ्चकमथो वियदादिकं च<br>
कामश्च कर्म च तमः पुनरष्टमी पूः ॥ इति ॥ ११-१३ ॥</p>
</details>
<details><summary>अघोर-शिव-वृत्तिः</summary>
<p>प्रलयाकलेषु मध्ये येषां मलः पद्वस्तत्पाकवशादेव कर्मापि समस्तं<br>
पक्वं ते व्रजन्तीति, मोक्षमिति शेषः । मलपरिपा-कस्य शक्तिपातद्वारेण मोक्षहेतुत्वात् ।<br>
यदुक्तं श्रीमन्मृगेन्द्रे-</p>
<p>तमश्शक्त्यधिकारस्य निवृत्तेस्तत्परिच्युतौ ।<br>
व्यनति दृक्क्रियानन्त्यं जगद्बन्धुरणोः शिवः ॥ (वि० ५।१) इति ।</p>
<p>श्रीमत्स्वायम्भुवेऽपि- क्षीणे तस्मिन् धिया सा स्यात्परं निःश्रेयसं प्रति (३२।१७)<br>
इति । अन्ये त्वपक्वमलाः पुर्यष्टकदेह-युताः सन्तः कर्मवशेन तद्भोगार्थं निखिलासु<br>
योनिषु</p>
<p>भुवनजशरीरात्मिकासु व्रजन्तीति पूर्वक्रियानुषङ्गोऽत्रापि कर्तव्यः । ऽएतेऽ इति<br>
पाठापेक्षायां पुर्यष्टकदेहयुता योनिषु व्रजन्-तीति व्याचक्षते । तेषां प्रोक्तः<br>
श्रुतिविरोधः, पक्वमलानामपि पुनः संसारयोगादनिर्मोक्षप्रसङ्गश्च दोषः ॥ ११ ॥</p>
<p>अथ किं तत्पुर्यष्टकमित्यत आह- स्यादिति ।<br>
तत्र पुर्यष्टकं नाम प्रतिपुरुषं नियतः सर्गादारभ्य कल्पान्तं मोक्षान्तं<br>
वाऽवस्थितः पृथिव्यादिकलान्तत्रिंशत्तत्त्वा-त्मकोऽसाधारणरूपः सूक्ष्मदेहः ।<br>
यच्छ्रूयते-</p>
<p>प्रयोक्त्र्यादिमहीप्रान्तमेतदण्वर्थसाधकम् ।<br>
प्रत्यात्मनियतम्… (मृ० वि० १२।३२-३३) इति ।</p>
<p>तत्त्वसङ्ग्रहेऽपि-</p>
<p>वसुधाद्यस्तत्त्वगणः प्रतिपुन्नियतः कलान्तोऽयम् ।<br>
पर्यटति कर्मवशतो भुवनजदेहेष्वयं च सर्वेषु ॥ (श्लो० २४-२५) इति ।</p>
<p>अतश्चायमर्थः- अन्तःकरणशब्देन मनोबुद्ध्यहङ्कारवा-चिनाऽन्यान्यपि पुंसो<br>
भोगक्रियायामन्तरङ्गानि कलाकालनियतिविद्-यारागप्रकृतिगुणाख्यानि सप्त<br>
तत्त्वान्युपलक्ष्यन्ते । धीकर्मशब्दे-न बुद्धेरध्यवसिततया ग्राह्याणि<br>
पृथिव्याद्याकाशान्तानि पञ्च-भूतानि तत्कारणानि च शब्दादीनि पञ्चतन्मात्रान्युच्यन्ते<br>
। करण-शब्देन बुद्धीन्द्रियाणि कर्मेन्द्रियाणि (च) दर्शयति । ननु-</p>
<p>शब्दः स्पर्शश्च रूपं च रसो गन्धश्च पञ्चमः ।<br>
बुद्धिर्मनस्त्वहङ्कारः पुर्यष्टकमुदाहृतम् ॥ (१७।४-५)</p>
<p>इति श्रीमत्कालोत्तरे श्रूयते । सत्यम्- अत एव तत्सूत्रं तत्रभवता रामकण्ठेन<br>
त्रिंशत्तत्त्वपरतया व्याख्यातम् । कथं पुनरस्य पुर्यष्टकत्वम् ?<br>
भूततन्मात्रबुद्धीन्द्रियकर्मेन्द्रियान्तःकरण-सञ्ज्ञैः पञ्चभिर्वर्गैस्तत्कारणेन गुणेन<br>
तदापूरकेण प्रधा-नेन कलादिपञ्चकञ्चुकात्मना वर्गेणारब्धत्वादित्यविरोधः । अथ<br>
तेषु पुर्यष्टकयुक्तेषु मध्ये कांश्चिदनुगृह्य महेश्वरः, मन्त्र-महेश्वर इत्यर्थः ।<br>
गुह्यातिगुह्यगुह्यतरपवित्रस्थाण्वाख्यपञ्चा-ष्टकादीनां<br>
भुवनपतीनामनन्तनियुक्तत्वेनैव श्रुतेः, साञ्जनत्-वाच्च । अनुगृह्येति । स्वाधिकारान्तं<br>
प्रकटीकृतज्ञानक्रियानणिमा-दियोगिनश्च कांश्चिद् विशिष्टपुण्यवतः कृत्वेत्यर्थः ॥ १२ ॥</p>
<p>अनतिपक्वमलत्वेन संसारयोगिभ्यश्च ये शेषाः पक्वमलाः सन्तोऽपि<br>
तत्पाकमान्द्यान्मायागर्भाधिकारयोग्यास्तेऽपि सर्गप्रार-म्भेऽधिकारनिबन्धनेन<br>
कलादिना योगात् सकला भवन्ति । तद्योगेऽपि ते मलरहितत्वात् शेषा इत्युक्ताः । क्रियन्तस्ते<br>
केन नियुक्ता इत्यत आह- शतमष्टादशेति । तेषामष्टादशाधिकशतं स्वयमेव शिवो<br>
ह्यप-नीतमलान् कृत्वा मन्त्रेशपदे योजयति । न तु तेऽनन्तनियुक्ता इत्यर्थः । कलादियोगस्तु<br>
तेषामनन्तकर्तृक एव, अनन्तोऽसिते प्रभुः (कि० वि० ३।२७) इत्युक्तत्वात् ॥ १३ ॥</p>
</details>  
<details open><summary>विश्वास-प्रस्तुतिः १४</summary>
<p>तत्राष्टौ मण्डलिनः क्रोधाद्यास्तत्समाश्च वीरेशः<br>
श्रीकण्ठः शतरुद्राः शतमित्यष्टादशाभ्यधिकम्</p>
</details>
<details><summary>मूलम् १४</summary>
<p>तत्राष्टौ मण्डलिनः क्रोधाद्यास्तत्समाश्च वीरेशः<br>
श्रीकण्ठः शतरुद्राः शतमित्यष्टादशाभ्यधिकम्</p>
</details>
<details><summary>कुमारः- तात्पर्य-दीपिका</summary>
<p>शतमष्टादश मन्त्रेश्वरा इत्युक्तम् । के त इत्याकाङ्क्षाया-माह- तत्राष्टौ इति ।<br>
तत्र मन्त्रेश्वराणां मध्येऽष्टौ मण्डलिनः, क्रोधाद्याः तत्समाः,<br>
अष्टावित्यर्थः । शिष्टा वीरेशादय इति । एतदुक्तं सिद्धान्तहृदये-</p>
<p>त्रिविधास्ते च विज्ञानकलाश्च प्रलयाकलाः ।<br>
सकलाश्चेति तेष्वाद्या मलमात्रयुताः परे ॥<br>
मलकर्मयुता मायामलकर्मसमायुताः ।<br>
सकला इति तेष्वाद्या द्विविधाः पक्वकल्मषाः ॥<br>
अपक्वकल्मषाश्चेति अत्राद्याननुगृह्य तु ।<br>
विद्येश्वरान् करोत्यष्टावीशोऽन्यान् मनुदेवताः ॥<br>
द्व्येकपक्वद्विपक्वाः स्युश्चतुर्धा प्रलयाकलाः ।<br>
पक्वोभयान् पुराधीशान् गणेशान् पक्वकर्मगान् ॥<br>
रुद्रान् पक्वमलानन्यानष्टादशशताधिकान् ।<br>
सकलस्त्वष्टधा त्रिद्व्येकपक्वाश्च त्र्यपक्वकाः ॥<br>
हिरण्यगर्भः + + + सनकाद्याश्च योगिनः ।<br>
आचार्यांश्चैव देवांश्च क्रमात् तेष्वकरोत् प्रभुः ॥ इत्यादि ।</p>
<p>शैवरहस्ये च-</p>
<p>विज्ञानकलसञ्ज्ञः प्रलयाकलसञ्ज्ञकोऽथ सकलाख्यः ।<br>
त्रिविधोऽयं पुरुषः स्यादेकोत्तरबन्धसम्बन्धात् ॥<br>
विज्ञानकलसञ्ज्ञान् समाप्तकलुषान् करोति विद्येशान् ।<br>
अष्टावनुगृह्य शिवो मन्त्रानपि सप्तकोटिभिदान् ॥<br>
प्रलयाकलाश्च केचिद् भुवनेशाः पक्वकलुषकर्माणः ।<br>
कर्मवशादवशिष्टा निखिलास्वपि योनिषु चरन्ति ॥<br>
सकलाः कलादियोगात् सृष्टिदशायां त एव निर्दिष्टाः ।<br>
शतमष्टादश तेष्वपि मन्त्राणामीशितारः स्युः ॥<br>
शतरुद्राः क्रोधादिकमष्टमङ्गुष्ठमात्रपूर्वमपि ।<br>
वीरेशश्रीकण्ठौ मन्त्रेशत्वेन वर्तन्ते ॥ इत्यादि ॥ १४ ॥</p>
</details>
<details><summary>अघोर-शिव-वृत्तिः</summary>
<p>तानेव विभजति- तत्राष्टौ इति ।</p>
<p>अत्र मण्डलिनोऽष्टौ कलामस्तकवासिनो गहनेशादयः क्रोधादयश्च<br>
गुणमस्तकस्था अष्टावेव । वीरेशो वीरभद्रः शतरु-द्राधिष्ठाता । श्रीकण्ठो<br>
गुणतत्त्वनिलयोऽधस्तनभुवना-देश्च कर्ता । शतरुद्रास्तु ब्रह्माण्डधारका इति ॥ १४ ॥</p>
</details>  
<details open><summary>विश्वास-प्रस्तुतिः १५</summary>
<p>परिपक्वमला ये तानुत्सादनहेतुशक्तिपातेन<br>
योजयति परे तत्त्वे स दीक्षयाऽऽचार्यमूर्तिस्थः</p>
</details>
<details><summary>मूलम् १५</summary>
<p>परिपक्वमला ये तानुत्सादनहेतुशक्तिपातेन<br>
योजयति परे तत्त्वे स दीक्षयाऽऽचार्यमूर्तिस्थः</p>
</details>
<details><summary>कुमारः- तात्पर्य-दीपिका</summary>
<p>नन्वेवं संसरतां पशूनां तर्हि मोक्षमार्गेऽवतारो न स्यादित्याशङ्क्याह-<br>
परिपक्वमला ये तानिति ।<br>
द्विविधा हि परमेश्वरस्य शक्तिः, बन्धकरी मोचिका चेति । तयो-राद्याऽनादिकालमेव<br>
प्रवृत्ता पशून् पाशजालैर्बध्नाति । तस्यां कालवशात् कर्मसाम्येन<br>
विरोधादुपरतव्यापारायं मोचिका शक्तिः स्वपतनकालमन्वेषयन्ती महेश्वरे वर्तमाना<br>
तेषु पशुषु निपतति । ततश्च संसारोत्सादनहेतुभूतशक्त्यां निपतितायां<br>
भगवानाचार्यमूर्तिमास्थाय दीक्षां कृत्वा मलादिपाकं विधाय परमेश्वरतत्त्वे<br>
संयोजयतीति नासम्पाद्यो मोक्षमार्गेऽवतार इति । तदुक्तम्-</p>
<p>समे कर्मणि सञ्जाते कालान्तरवशात् पुनः ॥<br>
तीव्रशक्तिनिपातेन गुरुणा दीक्षितो यदा ।<br>
सर्वज्ञः स शिवोयद्वत् किञ्चिज्ज्ञत्वविवर्जितः ॥<br>
शिवत्वव्यक्तिसम्पूर्णः संसारी न पुनस्तदा । इत्यादि ।<br>
(कि० वि० १।२०-२२)</p>
<p>शक्तिद्वयं च भगवताऽवधूतपादेनोक्तम्-</p>
<p>बध्नाति काचिदपि शक्तिरलुप्तशक्तेः<br>
क्षेत्रज्ञमप्रतिहता तव पाशजालैः ।<br>
ज्ञानासिना च विनिकृत्य गुणानशेषा-<br>
नन्या क्रोत्यभिमुखं पुरुषं विमुक्तौ ॥ इति ॥ १५ ॥<br>
(भ० स्तो० १७)</p>
</details>
<details><summary>अघोर-शिव-वृत्तिः</summary>
<p>अथ त्रिबन्धनबद्धेषु सकलेषु मध्ये सः शिवः । परितः समन्तादाधिक्येन<br>
पक्वमलान् सकलान् तिरोधानशक्त्युपसंहारे-णानुग्रहशक्त्या पाशनिरोधनादिक्या<br>
स्पृष्टान् गुरुमधिष्ठाय दीक्षया परे पदे शिवसाम्यरूपे योजयति । मन्दमलपाकांस्तु<br>
मन्दतरादिशक्तिपातेन विद्वेश्वरादिपदे योजयति । यच्छ्रुयते-</p>
<p>रुद्रमन्त्रपतीशानपदभाजो भवन्ति ते ।<br>
स्थितौ याननुगृह्णाति गुरुमास्थाय चिद्वतः ॥ (मृ० वि० ५।३) इति ।<br>
यो यत्राभिलषेद् भोगान् स तत्रैव नियोजितः ।<br>
सिद्धिभाङ्मन्त्रसामर्थ्यात् (सम्पूर्णः श्लोकः सार्धत्रिशक्तिकालोत्तरवृत्तौ (१।५)<br>
समुद्धृतः ।) (स्वाअ० ३९।२) इति च ।</p>
<p>अत एव विज्ञानप्रलयकेवलयोर्निरधिकरण एव शिवस्यानुग्रहः सिद्धः । अत एव<br>
मलस्य द्रव्यत्वाच्चक्षुषः पटलादेरिव दीक्षाख्ये-नैवेश्वरव्यापारेण निवृत्तिः, न तु<br>
ज्ञानमात्रादिति भावः ॥ १५ ॥</p>
</details>  
<details open><summary>विश्वास-प्रस्तुतिः १६</summary>
<p>बद्धान् शेषानखिलान् विनियुक्ते भोगमुक्तये पुंसः<br>
तत्कर्मणामनुगमादित्येवं कीर्तिताः पशवः</p>
</details>
<details><summary>मूलम् १६</summary>
<p>बद्धान् शेषानखिलान् विनियुक्ते भोगमुक्तये पुंसः<br>
तत्कर्मणामनुगमादित्येवं कीर्तिताः पशवः</p>
</details>
<details><summary>कुमारः- तात्पर्य-दीपिका</summary>
<p>इतरविनियोगपूर्वमुपसंहरति- बद्धान् इति ।<br>
सूक्ष्मदेहेन च पुर्यष्टकाख्येन बद्धान् शेषान् सकलान् भोगमुक्तये<br>
विषयभुक्त्यर्थं विनियुङ्क्ते देवादिस्थानेषु स्थूलदे-हेन संयोजयतीत्यर्थ इति ॥ १६ ॥</p>
</details>
<details><summary>अघोर-शिव-वृत्तिः</summary>
<p>अपरिपक्वमलांस्तु- बद्धान् इति ।<br>
एष च प्रागुक्तानुवादः । अथ पशुपदार्थमुपसंहरति- इत्येवं कीर्तिताः पशव<br>
इति ॥ १६ ॥</p>
</details>  
<details open><summary>विश्वास-प्रस्तुतिः १७</summary>
<p>पाशाश्चतुर्विधाः स्युः पुंसो मलकर्मजौ मतौ प्रथमौ<br>
मायीयतिरोधायकशिवशक्तिसमुद्भवौ चान्यौ</p>
</details>
<details><summary>मूलम् १७</summary>
<p>पाशाश्चतुर्विधाः स्युः पुंसो मलकर्मजौ मतौ प्रथमौ<br>
मायीयतिरोधायकशिवशक्तिसमुद्भवौ चान्यौ</p>
</details>
<details><summary>कुमारः- तात्पर्य-दीपिका</summary>
<p>इदानीमवसरप्राप्तानां लक्षणपरीक्षार्थमाह- पाशा इति ।<br>
पशूनां बन्धकाः पाशाः । ते च चतुर्विधाः चतुष्प्रका-राः स्युः । पुंसः<br>
पुरुषस्य पशोः । तेषु प्रथमौ आद्यौ । मलकर्म-सञ्ज्ञकौ मलकर्माख्यौ । तत्रापि<br>
मलः प्रथमः पाशः, तत्पूर्वकत्वात् कर्मादीनाम् । स तु ज्ञानप्रागभाव इत्येके ।<br>
परे तिमिरसदृशो जडात्मको भावरूपो ज्ञाननिवर्त्य इति । गुरवस्तु अविद्यासंस्कारात्मक<br>
इत्याहुः । तदुक्तं ज्ञानं बन्धः (१।२) इति शिवसूत्रवार्त्तिककृता-</p>
<p>अहं ममेदमिति यज्ज्ञानं भेदप्रथात्मकम् ॥<br>
शब्दानुवेधतो जातं मायीयं मलकारणम् ।</p>
<p>किरणे च-</p>
<p>मलोऽज्ञानं पशुत्वं च तिरस्कारकरस्तमः ।<br>
अविद्या ह्याकृतिर्मूर्च्छा पर्यायास्तस्य वाचकाः ॥ (वि० २।२०-२१) इति ।</p>
<p>द्वितीयः कर्माख्यः पाशः । मायीयो मायाजन्यः सूक्ष्मस्-<br>
थूलात्मकशरीरादिरूपः । स तृतीयः । तिरोधायकशिवशक्तिसमुद्-भवस्तत्स्वरूपश्चतुर्थ इति<br>
। बन्धस्य संसारस्य</p>
<p>जन्ममरणादिलक्षणस्य बन्धकाभावेऽसम्भवात् पाशसद्भावसिद्धिः ।<br>
बन्धस्तु श्रुत्यादिप्रमाणसिद्ध इति । ननु मायाकार्यत्वाद् मलकर्मणोर्मायायां<br>
प्रवृत्तायां तयोरुद्भः, प्रथमभूतयोस्तयोरुद्भवे मायायाः प्रवृत्तिरिति<br>
इतरेतराश्रयप्रसङ्ग इति चेन्न, बीजाङ्कुरवदनादित्वेन तत्परिहारोपपत्तेरिति ॥ १७ ॥</p>
</details>
<details><summary>अघोर-शिव-वृत्तिः</summary>
<p>अथ पाशपदार्थभेदमाह- पाशा इति ।<br>
ननु प्रागर्थपञ्चकं पाश इत्युक्तम् । अत्र तेषां चतुर्विधत्-वोक्तिर्विरुद्धेति चेन्न,<br>
बिन्दोर्महामायात्मनः परमुक्त्यपेक्षया पाशत्वेऽपि तद्योगस्य<br>
विद्येश्वरादिपदप्राप्तिहेतुत्वेनापरमुक्तित्वा-दत्र पाशत्वेनानुपादानमित्यविरोधः । अत<br>
एवाह- पुम्स इति । पुंस्त्-वमलयोगिनः, सकलस्येत्यर्थः । अत एवे<br>
शुद्धाध्ववासिनामनन्ता-दीनां महामायारोधशक्त्यात्मकमेव पाशद्वयं विद्यते ।<br>
तच्च मायादिवन्न मोहकम्, अपि तु बोधकमेवेति सर्वं सुस्थितम् । ननु यन्नादाख्यं<br>
परं बीजं सर्वभूतेष्ववस्थितम् (सा० का० १।५) इति श्रुतेः सकलस्यापि बिन्दुकार्ययोगः ?<br>
सत्यम्, सर्वज्ञत्वाद्यविनाभूतेन बैन्दवशरीरादिनाऽस्य योगो नास्तीत्येवमुक्तम् । के ते<br>
इत्याह- मलकर्मजौ मतौ प्रथमाविति । मलकर्मरूपावेवात्र मलकर्मजाविति<br>
कार्यकारणयोरभेदेनोप-चारादुच्येते, तयोरेवानन्तरसूत्रे लक्षणस्य वक्ष्यमाणत्वात्,<br>
तत्तत्कार्यकारणयोरावरणभोगभोजनयोः फलरूपतया पाशत्वेन प्रसिद्धेश्च । एवं<br>
मायेयतिरोधायकशिवशक्तिसमुद्-भवावित्यत्रापि द्रष्टव्यम् । प्रथमावनादिसिद्धौ । तत्र<br>
मलः पुंसोऽनादि कृत्वा ज्ञानक्रियावारकः । कर्मापि प्रवाहानादि, बीजाङ्कुरादिन्यायेन<br>
कर्मजशरीरसन्तानस्याप्यनादित्वेन स्थितेः । मायेयस्तु कलादिरागन्तुकः पाशः,<br>
कर्मसद्भाव एव तस्य सद्भावात्, तदभावेऽपि प्रलयकेवलिनो मलकर्मयोगाच्च ।<br>
शिवशक्तेस्तु पाशाधिष्ठानेनात्मनि तिरोधायकत्वादुपचारेण पाशत्वमुक्तम्,<br>
वक्ष्यामश्च ॥ १७ ॥</p>
</details>  
<details open><summary>विश्वास-प्रस्तुतिः १८</summary>
<p>एको ह्यनेकशक्तिर्दृक्क्रिययोश्छादको मलः पुंसाम्<br>
तुषकम्बुकवज्ज्ञेयस्ताम्राश्रितकालिमावद् वा</p>
</details>
<details><summary>मूलम् १८</summary>
<p>एको ह्यनेकशक्तिर्दृक्क्रिययोश्छादको मलः पुंसाम्<br>
तुषकम्बुकवज्ज्ञेयस्ताम्राश्रितकालिमावद् वा</p>
</details>
<details><summary>कुमारः- तात्पर्य-दीपिका</summary>
<p>प्रथमोद्दिष्टस्य मलस्य लक्षणमाह- एक इति ।<br>
एकोऽनेकशक्तिरिति मलस्य लक्षणम् । कार्ममायीययोरनेकत्वात् तन्निवृत्त्यर्थमुक्तमेक<br>
इति । तिरोधायकशक्तेरपि पाशत्वे सत्येकत्वाद् मलत्वप्रसङ्ग इति तन्निवृत्त्यर्थमनेकशक्तिरिति<br>
पदम् । नन्वविद्यासं-स्काररूपतायां मलस्यानेकत्वादयुक्तमेको मल इति, इति चेन्न,<br>
जलनिधिनिमग्नानन्तनदीजलवदेषामप्यनन्तानां संसर्गादेवैकत्वोपपत्तेरित्येके । अन्ये तु<br>
जात्यपेक्षयैकत्ववचनम्, अवान्तरानेकजातिसद्भावान्मायाकर्मणोरनेकत्वम्, तदभावाद्<br>
वासनाया एकत्वमिति ब्रुवते । तथा ज्ञानाभावरूपतायां च<br>
जात्यपेक्षयैवैकत्ववचनम् । अन्यथा कस्यचिज्ज्ञानोदये सति ज्ञानप्रागभावनिवृत्तेः<br>
सकलजगन्मोक्षप्रसङ्गादिति ।</p>
<p>भावात्मकत्वे मुख्यमेवैकत्ववचनम् । एकस्य ज्ञानोदयेऽपि<br>
निवृत्त्यनिवृत्त्योस्तमोवदुपपत्तेर्मलस्यानेकशक्तित्वाच्चैकस्य ज्ञानोदये तं प्रत्येव<br>
प्रच्छादनशक्तेर्विनाशादितरेषामप-वर्गाभावः सम्भवत्येव ।<br>
तस्मादेकोऽनेकशक्तिर्मल इति । तदुक्तं किरणे-</p>
<p>विभोरपि मलस्यास्य तच्छक्तेः क्रियते वधः ।<br>
उपायाच्छक्तिसंरोधः कस्मिंश्चित् क्रियते मले ॥<br>
शिवज्ञानं तथा तस्य शक्तिसंरोधकारकम् ।<br>
यथाग्नेर्दाहिका शक्तिर्मन्त्रेणाशु निरुध्यते ॥<br>
तद्वत् तच्छक्तिसंरोधः (वि० २।२८-३०) इत्यादि ।</p>
<p>दृक्क्रिययोश्छादको मलः पुंसां तुषकम्बुकवज्ज्ञेय इति । यथा तुषकम्बुकौ<br>
तण्डुलेन सहैकीभूतौ मूलाङ्कुराद्युत्पत्तेः कारणम्, तथा मलोऽपि पशूनां<br>
स्वरूपभूतज्ञानक्रियाप्र-च्छादकत्वेन कर्ममायादिमूलाङ्कुराद्युत्पत्तिकारणतयात्मना<br>
सहैकीभूतस्तिष्ठतीति । तदुक्तं किरणे- मलश्चिच्छादको नैजो विशुद्धिः शिवता स्वतः इति ।<br>
ताम्राश्रितकालिमावद् वेति । यथा ताम्राश्रिता कालिमा सहजा-तस्य<br>
स्वरूपभूतस्वर्णतां प्रच्छाद्य ताम्रतामभिव्यज्य चावतिष्ठते, तथा मलोऽप्यात्मनो<br>
ज्ञानक्रियात्मकं स्वरूपं प्रच्छाद्य पशुत्वं चाभिव्यञ्जयन्नवतिष्ठत इति । ननु<br>
मलस्य सहजत्वे तत्क्षये तद्वतोऽपि विनाशप्रसङ्ग इति चेत्म् नैवम्,<br>
ताम्राश्रितकालिमाविनाशे तत्स्वरूपाविनाशवत्<br>
सहजमलविनाशेऽप्यात्मस्वरूपाविनाशोपपत्तेः । तदुक्तम्-</p>
<p>सहजा कालिमा ताम्रे तत्क्षयान्न च तत्क्षयः ॥<br>
क्षयस्ताम्रस्य यद्वत् स्यात् पुरुषस्य मलक्षयः ।<br>
यथा तण्डुलकम्बूके प्रक्षीणे न च तत्क्षयः ॥ इत्यादि ॥ १८ ॥<br>
(कि० वि० २।३१-३२)</p>
</details>
<details><summary>अघोर-शिव-वृत्तिः</summary>
<p>तत्र मलक्षणमाह- एक इति ।<br>
एक एव मलः, जडत्वे सति नित्यत्वाज्जडानामनेकानां घटादिवदनित्यत्वं स्यात् ।<br>
यद्येवं मलस्यैकत्वादेकस्य मोक्षार्थं तस्य निरोधे सर्वमोक्षप्रसङ्गः । अत आह-<br>
अनेकशक्तिरिति । अनेकात्मावार-कानेकशक्तियुक्तः, अत एकस्याः शक्तेः परिपाकेन तिरोधानेन<br>
तदावार्यस्यैव मोक्षः । तुषकम्बुकवदिति । यथा तण्डुलताम्रयोरनाद्यावारकत्वेन<br>
सहजं तुषादि कालिमा वा पश्चात्पाकेन रसशक्त्या निवर्तते, एवं<br>
मलोऽप्यात्मनोऽनाद्यावारकः पाकवशाद्दीक्षया निवर्तते । यदि वा यथा<br>
शाल्यादेस्तुषाद्यङ्कुरोत्पत्तौ निमित्तम्, एवमात्मनो मलः शरीराद्युत्पत्तौ निमित्तम् । यथा<br>
वा ताम्रस्य कालिमा रसशक्त्या निवर्तते, तथा मलः शिवशक्त्या निवर्तत इत्येतावदात्मनो<br>
दृष्टान्तः, न तु सर्वसाम्येनेति ॥ १८ ॥</p>
</details>  
<details open><summary>विश्वास-प्रस्तुतिः १९</summary>
<p>कर्मानादि प्रोक्तं धर्माधर्मात्मकं विचित्रं च<br>
माया च वस्तुरूपा मूलं विश्वस्य नित्या सा</p>
</details>
<details><summary>मूलम् १९</summary>
<p>कर्मानादि प्रोक्तं धर्माधर्मात्मकं विचित्रं च<br>
माया च वस्तुरूपा मूलं विश्वस्य नित्या सा</p>
</details>
<details><summary>कुमारः- तात्पर्य-दीपिका</summary>
<p>मलानन्तरं कर्ममायात्मकं पाशद्वयमुत्तरश्लोकपूर्-वापरार्धाभ्यां<br>
निरूपयति- कर्मानादीति ।<br>
कर्मानादि प्रवाहरूपेण, न चैकस्यैव कर्मणः सर्वदावस्-थानेन । तथा सति<br>
भावरूपस्य कर्मणोऽनादित्वेनात्मवन्नित्य-तयाऽनिर्मोक्षप्रसङ्गात् । नहि कर्माविनाशे<br>
संसारनिवृत्तिः सम्भवति । इत्येवं प्रोक्तं तत्त्वज्ञैः । धर्माधर्मात्मकमिति<br>
धर्माधर्मरूपेण द्विविधमिति । विचित्रं चेति विविधफलहेतुत्वाद् विचित्रमित्यर्थः । तथाहि-<br>
सुखासाधारणकारणं धर्मः, दुःखासाधारणकारणमधर्म इत्येके । अन्ये तु<br>
चोदनालक्षणो-ऽर्थो धर्मः, तल्लक्षणोऽनर्थोऽधर्म इति ब्रुवते । अपरे धर्मः<br>
पुरुषगुणः कर्तुः प्रियहितमोक्षहेतुः, तद्विपरीतोऽधर्म इति । अहिंसालक्षणो धर्म इति केचित्<br>
। चैत्यवन्दनादिलक्षणो धर्म इति बौद्धाः । परे परोपकारलक्षणो धर्म इति ।<br>
तत्रान्त्यं त्रयमनुपपन्नम्, प्रमाणाभावात् । न च बौद्धाद्यागमाः प्रमाणम्,<br>
तेषां पौरुषेयतया मूलप्रमाणाभावे प्रामाण्याभावात् । न चैषां<br>
मूलप्रमाणं किञ्चिदु-पलभ्यते, प्रत्यक्षादेर्धर्म प्रति प्रामाण्यासम्भवस्योक्तत्वात् ।<br>
न चोपकारलक्षणस्य धर्मत्वम्, ब्राह्मणा दिहिंसादेरपि तच्छत्रूपकारादिना<br>
धर्मत्वप्रसङ्गात् । नापि हिंसाया अधर्मत्वम्,<br>
व्रीह्यवघातदुष्टनिग्रहाग्नीषोमीयपशुहिंसादेर-धर्मत्वप्रसङ्गादिति ।<br>
स धर्मस्त्रिविधः, नित्यनैमित्तिककाम्यात्मना तस्य भेदात् । तत्र<br>
यावज्जीवमग्निहोत्रं जुहुयात्, यावज्जीवं दर्शपूर्णमा-साभ्यां यजेत, यावज्जीवं<br>
ज्योतिष्टोमेन येजेत इत्येवमादिवाक्यैर्-नियमेन विहिता नित्याः । निमित्तादुपजायमाना<br>
नैमित्तिकाः । तद्यथा- वैश्वानरं द्वादशकपालं निर्वपेत् पुत्रे जाते (तै० सम्० २।२।५।३)<br>
अष्टका कर्तव्या इत्येवमादिविहिता जातेष्ट्यादयः । कामनापूर्व-काः काम्याः, अग्निहोत्रं<br>
जुहुयात् स्वर्गकामः (मै० उ० ६।३६), दर्शपूर्णमासाभ्यां स्वर्गकामो यजेत,<br>
ज्योतिष्टोमेन स्वर्गकामो यजेत् (आप० श्रौ० १०।२।१) इत्येवमादिवाक्यविहिताः । ते द्विविधाः-<br>
सविद्याः केवलाश्चेति । सविद्या ईश्वरस्मरणपूर्वकाः । इतरास्तद्रहिता इति । एवंलक्षणो<br>
धर्मो द्विविधः- इष्टः पूर्तश्चेति । तत्रेष्टो वैदिकः, पूर्तस्तान्त्रिक इति । प्रतिषिद्धोऽधर्मः<br>
। तद्यथा- ब्राह्मणो न हन्तव्य, सुरां न पिबेत्, न शङ्खेन पिबेत् तोयम्<br>
इत्यादिवाक्यनिषिद्धा ब्राह्मणहिंसा-दयः । अपरे त्वधर्मश्च त्रिविध इत्याहुः-<br>
नित्याकरणम्, नैमित्तिका-करणम्, प्रतिषिद्धकरणं चेति । नित्यनैमित्तिकाभ्यां<br>
प्रत्यवायपरिहारः, काम्यात् स्वर्गादिप्राप्तिः । अधर्मान्नरकादिगमनमिति । एतदुक्तं<br>
सिद्धान्तहृदये-</p>
<p>क्रियायाः सूक्ष्मरूपं हि कर्माहुर्द्विविधं च तत् ।<br>
इष्टं पूर्तं च तत्रेष्टं वैदिकं तान्त्रिकं तथा ॥<br>
पूर्तमित्युच्यते सद्भिस्तत् पुनस्त्रिविधं मतम् ।<br>
धर्मोऽधर्मस्तथा चित्रमिति धर्मो विधेः पदम् ॥</p>
<p>स पुनस्त्रिविधः काम्यनित्यनैमित्तिकात्मना ।<br>
निषिद्धोऽधर्म इतरच्चित्रं काम्यं पुनर्द्विधा ॥<br>
सविद्यं केवलं चेति विद्या चेश्वरचिन्तनम् ।<br>
प्रत्यवायहतिर्वा स्यादुपात्तदुरितक्षयः ॥<br>
नित्यनैमित्तिकाभ्यां स्यादधर्मान्नारकी गतिः ।<br>
अर्वाचीना मनुष्यात्तु पाषाणान्ता सुदुस्तरा ॥<br>
काम्यात् स्वर्गगतिस्तस्मादूर्ध्वा ब्रह्मावसानिका ।<br>
सविद्या देवयानेन पुनरावृत्तिवर्जिता ॥<br>
केवला पितृयानेन गतिः संसरणात्मिका ।<br>
धर्माधर्माख्ययोः साम्ये मानुष्यं लभते पुमान् ॥<br>
कर्मणोः सर्वगामी स्याच्चित्राचित्रफलोदयः ।<br>
कर्माख्योऽयं महापाशो दुर्मोचस्तेन जन्तवः ॥<br>
इतस्ततः समाकृष्य नीयन्ते पशवो यथा । इत्यादि ।</p>
<p>एवं मलकर्मवशाद् महेश्वरेच्छया माया पुण्यापुण्य-फलानुभवाय<br>
स्त्रिस्थानेषु देवादिशरीरेन्द्रियविषयात्मना पुनः पुनः परिणमते । तदुक्तम्-</p>
<p>मलात् कर्तृत्वभोक्तृत्वे कर्तृत्वात् कर्म कर्मणः ।<br>
भोगस्तदाक्षेपवशान्मायाबन्धस्ततस्तनुः ॥<br>
भोगाधिकरणं भोग्या लोकाश्च करणानि च ।<br>
इन्द्रियाणीति जायन्ते भोगसिद्ध्यै ततो मलः ॥<br>
अभिलाषात्मकश्चेति बीजाङ्कुरफलादिवत् ।<br>
अनादिः पाशजालोऽणून् बध्नाति भवचक्रके ॥ इत्यादि ।</p>
<p>विचित्रं चेत्यनेन कर्मसद्भावे प्रमाणमप्युक्तम् । तथाहि -<br>
ईश्वरदरिद्रादिभेदभिन्नं विचित्रं जगद् विचित्रकारणं विना न सम्भवति । तच्च न<br>
दृष्टमुपलभ्यत इत्यदृष्टकारणकल्पनेति तत्सिद्धिः । तदुक्तं मातङ्गे-</p>
<p>जगतः सुप्रसिद्धे द्वे धर्माधर्मौ तु कर्मणी ।<br>
अनादिकालसंरूढे ताभ्यां पुं वासितः सदा ॥ (वि० ८।९८) इत्यादि ।</p>
<p>तस्या मायायाश्च लक्षणमाह- विश्वस्य मूलमिति । विश्व्स्य व्यक्तजातस्य<br>
कलादेर्मूलभूता उपादानभूता सा मायेति । तदुक्तम्- कलादीनां तत्त्वानामविवेको<br>
माया (शि० सू० ३।३) इति । लक्षनपदेनैव तस्यां प्रमाणमप्युक्तम् । तथाहि- विश्वं<br>
जगद् एकोपादानजन्यम्, एकाकारत्वात्, यद्यदेकाकारं तत्तदेकोपादान-जन्यम्, तथा<br>
घटकुम्भमृदङ्गशरावकुड्यवल्मीकादय एकाकारा एकमृदुपादानजन्याः, तथेदमपि<br>
जडत्वादिनैकाकारम्, तस्मादेकोपादानजन्यमिति । यदत्र सकलकलाद्यवनिपर्यन्ततत्त्वजा-<br>
ताविवेकात्मकमुपादानम्, सा मायेति तत्सिद्धिः । विस्तरेणैतदुपरिष्टादुपपादयिष्यामः ।<br>
मायाशब्दवाच्यतया तस्यापरमार्थत्वशङ्का स्यादिति तन्निवृत्त्यर्थमाह-<br>
वस्तुरूपेति । सा माया वस्तुरूपा परमार्थभूता विश्वमूलत्वादीश्वरवदिति । नित्या च<br>
सा माया ।</p>
<p>विश्वमूलत्वादीश्वरवदेवेति । अनित्यत्वे तस्या मूलान्तरा-भ्युपगमे<br>
विश्वमूलत्वाभावात् । न च माया महेश्वरमाया-व्यतिरिक्तानामेव मूलमिति<br>
विश्वमूलत्वाभावस्तस्या इति वाच्यम्, जन्यस्यैव मूलापेक्षत्वादजन्यत्वमूलत्वाभावे<br>
विरोधाभावा-दिति । न च परमेश्वरस्य विश्वमूलत्वे प्रमाणाभावात्<br>
साधनहीनमुदाहरणमिति वाच्यम्, तस्य विश्वमूलत्वश्रवणात् । तथाहि- यतो वा इमानि<br>
भूतानि जायन्ते (तै० उ० ३।१), स इमा।ल्लोकानसृजत (ऐ० उ० १।२), आत्मन आकाशः<br>
सम्भूतः (तै० उ० २।१) इत्यादिभिर्वेदवाक्यैः परमेश्वरस्य जगन्मूलत्वमवगम्यते । ततो<br>
न साधनविकलमुदाहरणमिति । तथा परमर्षिणा वेदव्यासेन सूत्रकृता परमेश्वरस्य<br>
विश्वमूलत्वं जन्माद्यस्य यतः (ब्र० सू० १।१।२), शास्त्रयोनित्वात् (ब्र० सू० १।१।३) इति<br>
सूत्रद्वयेनोपवर्णितम्-इति । ननु तर्हि न मायाया विश्वमूल-त्वम्, परमेश्वरस्यैव<br>
विश्वमूलत्वादिति चेत्, नैवम्, परस्परसृष्टयोरेव मायामहेश्वरयोर्विश्वमूलत्वेनोभयोरपि<br>
तदुपपत्तेः ।<br>
तथाहि- माया तावन्न परमेश्वरानधिष्ठिता जडा जगदुपादानं भवति,<br>
महेश्वरश्च चेतनोऽपि न मायां विना विश्वमूलतां भजते<br>
निर्व्यापारोदासीनमात्रत्वादिति तयोः संसृष्टयोरेव जगन्मूलत्वम्, अयःपिण्डाग्न्योरिव<br>
कार्यकारणादीति । माया चेति चशब्देन मायाकार्यस्य विश्वस्य वस्तुरूपत्वमुपवर्णितम् ।<br>
न च प्रपञ्चस्य मिथ्यात्वादेतदनुप-पन्नमिति वाच्यम्, तत्र प्रमाणाभावात् । ननु<br>
विमतः प्रपञ्चो मिथ्या, दृश्यत्वात्, यद् यद् दृश्यं तत्तन्मिथ्या यथा शुक्तिरजतम्,<br>
तथायमपि दृश्यः, तस्मान्मिथ्येत्यनुमानात् प्रपञ्चमिथ्यात्व-सिद्धिरिति चेत्, नैवम्,<br>
शुक्तिरजतस्य तद्व्यतिरिक्तस्येदं रजतमिति भ्रान्ति-गोचरस्यापरमार्थभूतस्य सद्भावे<br>
प्रमाणाभावात् । ननु विमतं रजतज्ञानं रजतविषयम्, रजतज्ञानत्वात्, सम्यग्रजत-<br>
ज्ञानवदित्यनुमानात् तत्र शुक्तौ रजतसद्भावः सिद्धः । नासौ सत्, तदानीं<br>
भ्रान्तत्वबाध्यत्वयोरसम्भवात्, सम्यग्रजतवत् । नाप्यसत्, शशविषाण इव<br>
ख्यातिबाधयोरसम्भवप्रसङ्गात् । नापि सदसत्, विरुद्धत्वादिति सिद्धं तस्य<br>
सदसद्विलक्षणत्वम् । तदेवानिरूपितरूपत्वं मिथ्यात्वं चेति । तदुक्तम्-</p>
<p>सत्त्वे न भ्रान्तिबाधौ स्तां नासत्त्वे ख्यातिबाधकौ ।<br>
सदसद्भ्यामनिर्वाच्याऽविद्या वेद्यैः सह भ्रमा ॥ इति ।</p>
<p>तदेतदसारम्, अलौकिकस्य रजतस्य परमार्थभूतस्य तत्र प्रति-भासात् । तथा हि-<br>
द्विविधं हि रजतं लौकिकमलौकिकं चेति । तत्र लौकिकं वलयकरणादिसमर्थम्,<br>
अलौकिकमत्र प्रतिभासमानं तदसमर्थम् । तस्य द्वित्वादिसाम्येन परमार्थत्वान्न<br>
मिथ्यात्वम् । न च नेदं रजतमिति ज्ञानेनास्या बाधः, अपेक्षितलौकिकरजत-<br>
विवेकख्यापकत्वेनास्याबाधकत्वात् । अथालौकिकरजतावबोधे लौकिकरजतार्थिनस्तत्र<br>
प्रवृत्त्यभावप्रसङ्ग इति चेन्न, अलौकिकस्यापि लौकिकभेदा-ग्रहणेन प्रवृत्त्युपपत्तेः ।<br>
अथवाऽलौकिकस्य लौकिक-तां मन्यमानस्तत्र प्रवर्तत इति । तथानिर्वचनीयरजतावबोधे च<br>
प्रवृत्त्यसम्भवाद् भवता च मदुक्तमार्गानुसार आश्रयणीय एव । अतो नानिर्वचनीया-<br>
परमार्थरजतसद्भाव इति दृष्टान्ताभावान्न प्रपञ्चमिथ्यात्वसिद्धिः ।<br>
ननु भेदाग्रहणस्य प्रवर्तकत्वे नालौकिकरजतकल्पना सङ्गच्छते, शुक्तिरजतयोरेव<br>
गृह्यमाणस्मर्यमाणयोर्भेदाग्रह-णाद् रजतार्थिनस्तत्र प्रवृत्त्युपपत्तेः<br>
कल्पनागौरवप्रसङ्गात् ।</p>
<p>तथाहि- इदं रजतमित्यत्र इदमनुभवः पुरोवर्तिशुक्तिविषयः । रजतमिति तु<br>
सदृशदर्शनसमुद्बुद्धसंस्कारजं देशान्तरगत-रजतविषयं स्मरणम् ।<br>
तत्रानुभूयमानस्मर्यमाणयोः शुक्तिरजतयोर्भेदाग्रहणादेव रजतार्थिनः पुरोवर्तिनि<br>
शुक्तिरजते प्रवृत्त्युपप-त्तेर्नालौकिकरजतकल्पनमुपपन्नमिति । तत्र च न मिथ्याभूतं<br>
किञ्चिदस्तीति प्रपञ्चमिथ्यात्वानुमानस्य दृष्टान्ताभावादप्रामाण्यमिति । नैवम्,<br>
तच्छब्दोल्लेखनशून्य-तया रजतज्ञानस्य स्मृतिरूपत्वासम्भवात् । तस्मादत्रालौकिकं<br>
रजतं भासत इति । नैतदेवम्, अलौकिकरजतग्रहणस्य प्रवर्तकत्वा-नुपपत्तेः । न<br>
चालौकिकस्य लौकिकतां मन्यमानः प्रवर्तत इति वाच्यम्, अन्यथाख्यातिवा-दप्रसङ्गात् ।<br>
न च लौकिकभेदाग्रहणात् प्रवृत्तिः, स्वर्णभेदाग्रह-णेन तदर्थिनस्तत्र प्रवृत्तिप्रसङ्गात् ।<br>
न च गृह्यमाणयोर्भेदाग्रह-णं प्रवर्तकमिति स्वर्णाग्रहणेन तदर्थिनस्तत्र<br>
प्रवृत्त्यभाव इति वाच्यम्, लौकिकरजतस्याप्यगृह्य-माणतया तदर्थिनस्तत्र<br>
प्रवृत्त्यसम्भवात् । न चानेन रजतज्ञा-नेन तस्यापि ग्रहणमिति वाच्यम्,<br>
देशान्तरस्थतयेन्द्रियगोचरत्वा-सम्भवात् । न चेदं स्मृत्यनुभवात्मकं<br>
पुरोवर्तिदेशान्तरगत-रजतद्वयविषयं विज्ञानद्वयमिति वाच्यम्, इन्द्रियसम्प्रयोगजन्य-त्वात्<br>
तच्छब्दोल्लेखशून्यत्वाच्च रजत-ज्ञानस्य स्मृतित्वासम्भवात् । तस्मादत्र भासमानं<br>
रजतमसदिति शून्यवादिनो मिथ्यात्वं चासद्विषयत्वमिति प्रपञ्चमिथ्यात्वानुमानात्<br>
प्रपञ्चस्याप्यसत्-त्वमिति । नैतदेवम्, असद्रजतावबोधे रजतार्थिनस्तत्र प्रवृत्त्यनुप-पत्तेः ।<br>
अथासद्रजतस्य सद्रजतभेदाग्रहात् तदभेदग्रहाद्वा प्रवृत्त्युपपत्तिरिति चेत्, नैवम्,<br>
रजतशुक्त्योरेव भेदाग्रहणादभेद-ग्रहणाद्वा प्रवृत्त्युपपत्तौ<br>
तद्व्यतिरिक्तासद्रजतकल्पनासम्भवात् ।<br>
तस्मादत्र रजतज्ञानं स्वगतं रजताकारं बहिः शुक्तिमस्तके<br>
प्रकाशयतीत्यात्मख्यातिवादिनः । असतः ख्याना-योगात् सतश्च देशान्तरस्थत्वादरजतस्य<br>
रजतधीगोचरत्वासम्भ-वाच्च ज्ञानगतरजताकारस्य बाह्यतयाऽवभासो भ्रम इति ।<br>
जाग्रज्ज्ञानानि च स्वाकारव्यतिरिक्तार्थशून्यानि, ज्ञानत्वात्, स्वप्नज्ञानवदिति<br>
ज्ञानाद्वैतवादी । ज्ञानमात्रं सर्वं तदन्यासत्त्वस्यानेनानुमानेनावगतत्वादिति ।<br>
नैवम्, अस्यानुमा-नस्य पक्षहेतुदृष्टान्तादिग्राहकज्ञानैः स्वव्यतिरिक्तार्थवद्भिर्-<br>
व्यभिचारात् । तेषामग्राह्यत्वेऽष्यानुमानस्याश्रयासिद्धिस्व-<br>
रूपासिद्धिधर्म्यसिद्धदृष्टान्तत्वादिदोषप्रसङ्गः । न च स्वप्नज्ञानानां<br>
स्वाकारग्राहकत्वम्, विज्ञानानं साकारत्वे प्रमाणाभावात् । न च नीलज्ञानं<br>
पीतज्ञानमित्यादिप्रतिकर्म-व्यवस्थान्यथानुपपत्त्या तज्ज्ञानानां नीलपीताद्याकारवत्त्व-<br>
सिद्धिः, नीलपीतादेः कर्मकारकतया प्रमाण्यात् । तस्मात् स्वाकारं बहीरूपतया न<br>
ख्यापयन्ति भ्रान्तय इत्यात्मख्यात्य-सम्भवः । किं तर्हि भ्रान्तिज्ञानानां भ्रान्तत्वम्,<br>
अनादिवृद्ध-व्यवहारावगतस्वविषयपरित्यागेन विषयान्तरोपसर्पणमिति ब्रूमः । तत्र च<br>
प्रमाणं नेदं रजतम्, अपि तु शुक्तिकेति बाधकप्रत्ययानन्तरमिदं शुक्तिशकलं<br>
रजतरूपेण मया प्रत्याकलितमित्यबाध्यमानं प्रत्यभिज्ञात्मकं प्रत्यक्षमुप-लभ्यत<br>
इति । तद्विपरीतानिर्वचनीयालौकिकख्यात्यसत्ख्यात्यात्मख्या-त्यादिप्रतिपादकानां<br>
प्रमाणानामग्न्यनुष्णत्वप्रतिपादककृत-कत्वानुमानवदप्रामाण्यमिति । तदुक्तं<br>
न्यायविद्भिः-</p>
<p>विज्ञानानां यथार्थत्वं सर्वेषां केचिदूचिरे ।<br>
तदसाध्वन्यथाख्यातिर्मानस्यामीयते धिया ॥ इति ।</p>
<p>तथा अनुमानादप्यन्यथाख्यातिरत्रावगम्यते । तथा हि- विमता रजतार्थिनां<br>
पुरोवर्तिनि शुक्तिशकले प्रवृत्तिः स्वगोचरे रजत-ज्ञानपूर्विका, रजतादित्साधीनप्रवृत्तित्वात्,<br>
सम्यग्रजतप्रवृत्तिव-दिति । शुक्तिशकलं वा रजतज्ञानविषयः, रजतादित्साधीनप्रवृत्ति-<br>
विषयत्वात्, सम्यग्रजतवदिति । तथा नेदं रजतम्, अपि तु शुक्तिकेति बाधकप्रत्ययश्च<br>
पक्षान्तरेषु नोपपद्यते, शुक्तौ रजतरूपता-प्राप्त्यभावात् । प्रकारान्तरेण<br>
बाधकप्रत्ययप्रसङ्गश्च- नेदं सद्रजतम्, अपि त्वसद्रजतमिति । नात्र सद्रजतमस्ति, अपि<br>
त्वन्यत्रेति वानिर्वचनीयख्यातिपक्षे । नात्र वलयकरणसमर्थं रजतमस्त्यपि त्वन्यत्रेति,<br>
नेदं वलयकरणसमर्थं रजतमपि त्वलौकिकमिति वा<br>
प्राभाकरैकदेशीयमीमांसकपक्षे । नेदं सद्रजतमपि त्वसद्र-जतमिति, नात्र<br>
सद्रजतमस्त्यपि त्वन्यत्रेति वाऽसत्ख्यातिपक्षे । नात्र रजतमस्त्यपि<br>
त्वान्तरमित्यात्मख्यातिपक्षे । रजताद् भिन्नमिदं शुक्तिशकलमिति भेदग्रहणपक्षे भवेदिति<br>
। तस्मादन्यथाख्याति-व्यतिरिक्तख्यातीनामसम्भव इति । रजतार्थिप्रवृत्त्यसम्भवाच्च<br>
ख्यात्यन्तरासम्भवः । अनन्तवस्तुभेदाग्रहणसद्भावात् पुरोवर्तिनि तदर्थिनां<br>
प्रवृत्तिप्रसङ्गः । न च गृह्यमाणयोर्भेदा-ग्रहणात् प्रवृत्तिः,<br>
घटपटयोर्गृह्यमाणयोस्तदानीं भेदग्रहणाभावेन घटार्थिनः पटे प्रवृत्तिप्रसङ्गात्<br>
। न च धर्मिप्रतियोगिग्रहणवेलायां तदभेदग्रहणोपपत्तिः, उभय-ग्रहणपूर्वकत्वाद्<br>
भेदप्रवृत्तेरिति । अथ भेदस्य स्वरूपत्वात् स्वरूपग्रहणेन भेदस्यापि गृहीतत्वाद्<br>
भेदाग्रहणाभावेनाप्र-वृत्तिरिति चेत् ? न तर्हि रजतार्थिनः पुरोवर्तिनि शुक्तिशकले प्रवृत्तिः,<br>
स्वयम्प्रकाशमानयोर्ग्रहणस्मरणयोरिदं रजतमिति ज्ञानयोर्-गृह्यमाणस्मर्यमाणयोश्च<br>
शुक्तिरजतयोः स्वरूपाग्रहणेन भेदाग्रहणासम्भवात् । किञ्च, भेदाग्रहणस्य<br>
प्रवर्तकत्वे शब्दार्थसम्बन्धग्रहणासम्भवप्रसङ्गः ।<br>
तथाहि- गामानयेति प्रयोजकवाक्यश्रवणसमनन्तरं<br>
प्रयोज्यवृद्धप्रवृत्तिमुपलभमानो बाल एवमवगच्छति- अस्य गमनक्रियाहेतुः प्रयत्नो जात<br>
इति, स्वात्मनि गमनादिक्रियायाः प्रयत्नपूर्वकत्वदर्शनात् । प्रयत्नकारणत्वेनेच्छां<br>
गमनानु-मितप्रयत्नेनानुमिनोति, इच्छाकारणत्वेन चेष्टसाधनज्ञान-कारणत्वेन च<br>
प्रयोजक-वृद्धवाक्यं ज्ञानपूर्वकालवर्ति, तत्कारणवस्त्वन्तराभावात् । तत<br>
अनीयमानमर्थमुपलभमानोऽ-यमर्थसमुदायोऽनेन शब्दसमुदायादवगत इति जानाति ।<br>
पश्चादावापोद्वापाभ्यां विशेषतोऽध्यवस्यति- अस्यार्थविशेष-स्यायं शब्दविशेषो<br>
वाचकः, अस्य पदविशेषस्यायमर्थविशेषो वाच्य इति वा । अत्राग्रहणस्य<br>
ज्ञानप्रागभावरूपतयाऽशब्द-जन्यत्वाच्छब्दशक्तिकल्पनानवकाशः,<br>
ज्ञानद्वारेणेच्छाप्रयत्-नावुत्पाद्य शब्दस्य प्रवर्तकत्वादिति चन्द्रद्वित्वशङ्खपीतिमादि-<br>
भ्रमादिषु न भेदग्रहणसम्भव इति । तस्मान्न भेदाग्रहणात् प्रवृत्तिः, अपि<br>
त्वन्यथाग्रहणादिति ब्रूमः । ननु शैवैः शास्त्रे अन्यथाख्यातिराश्रीयत इति कुतोऽवगतम्,<br>
भूत-शुद्धितन्त्रे उक्तत्वात् । तथाहि-</p>
<p>अन्यथाख्यामुपाश्रित्य साङ्ख्यवच्छिवशासनम् ।<br>
या अनिर्वचनीयेति तथा सिद्धान्तवादतः ॥<br>
वेदान्तवादिनां दृष्टिमाश्रितं वैष्णवं मतम् । इति ।</p>
<p>साङ्ख्यामिति च सेश्वरसाङ्ख्यं विवक्षितम्, इतरस्याख्याति-वादित्वात् । तथा (प्यु?-<br>
ह्यु) क्तं साङ्ख्याचार्यैः- विपर्ययो मिथ्या-ज्ञानमतद्रूपप्रतिष्ठम् (यो० सू० १।८) इति</p>
<p>सूत्रेणान्यथाख्यातिप्रतिपादनात् । तस्माच्छुक्त्यविद्यासमुद्-भतस्य<br>
शुक्त्यधिष्ठितस्य शुक्तिव्यतिरिक्तस्याधिष्ठानयाथात्म्य-ज्ञाननिवर्त्यस्य मिथ्याभूतस्य<br>
रजतस्याभावात् प्रपञ्चमिथ्या-त्वानुमानं धर्म्यसिद्धदुष्टान्ततया न<br>
प्रामाण्यसम्पद-मधिगच्छतीति । तथात्मनोऽपि स्वतः सिद्धस्य श्रुतिप्रमाणदृश्य-त्वाद्<br>
हेतोर्व्यभिचारः । किञ्च, प्रपञ्चस्य धर्मिणो दृश्यत्वेन हेतुना यथा साध्यते, तथा<br>
दृश्यत्वस्य हेतोर्मिथ्यात्वस्य साध्यधर्मस्य मिथ्यात्वं यद्यनेनैवानुमानेन साध्येत,<br>
तदा हेतोः पक्षैकदेशतया पक्षे वृत्त्यभावादनिश्चितपक्षवृत्तिरसिद्ध इत्यसिद्धत्वम्,<br>
प्रपञ्चमिथ्यात्वस्य धर्मिणोऽन्यत्र प्रपञ्चवद-सिद्धेराश्रयैकदेशासिद्धत्वं च<br>
प्रसज्यते । तद्द्वयस्य मिथ्यात्वासाधने तत्र वर्तमानत्वाद् दृश्यत्वस्य व्यभिचारः ।<br>
प्रमाणान्तरेण तन्मिथ्यात्वसाधने तन्मिथ्यात्वस्य मिथ्यात्वा-साधनात् तत्र<br>
द्वयोर्व्यभिचारः । तस्यापि मिथ्यात्वसाधनेऽन्ति-मस्य मिथ्यात्वस्य मिथ्यात्वासाधनात्<br>
(तत्र द्वयोर्व्यभिचारः । तस्यापि मिथ्यात्वासाधनेऽन्तिमस्य मिथ्यात्वस्य मिथ्यात्वासाध-<br>
नात् ?) तत्र वर्तमानतया हेतोर्व्यभिचा-रः । तथा मिथ्यात्वं यद्यसत्त्वं तदा सन्<br>
घटः सन् पट इत्यादिप्रत्यक्षबाधः । प्रपञ्चस्य धर्मिणो मिथ्यात्वस्य धर्मस्य<br>
हेतोर्दृश्यत्वस्य शुक्तिरजतस्य दृष्टान्तस्य च शशविषाणकल्पत्वेनाश्रया-<br>
सिद्ध्यादिदोषप्रसङ्गः । तेषां सद्भावे हेतोर्व्यभिचारः । इत्युभ-यथा शून्यवादिनां<br>
न वादेऽधिकारः । तदुक्तम्-<br>
अधिकारोऽनुपायत्वान्न वादे शून्यवादिनः (श्लो। वा।, निरा० १२९) इति ।<br>
यदि ज्ञाननिवर्त्यत्वम्, तदा च प्रत्यक्षादिविरोधः, प्रत्यक्षा-दिना<br>
मुद्गरप्रहारादिनिवर्त्यत्वोपलम्भेन कार्यकल्प्यज्ञाननिवर्-तनयोग्यताया असम्भवात् । न<br>
च कल्पकोटिशतसहस्रवर्तिनां पदार्थानां कारणान्तरविनष्टानामज्ञानादविनाशो<br>
घटत इति । यदि सदसद्विलक्षणत्वं मिथ्यात्वम्, तदापि प्रत्यक्षादि-विरोधः, प्रत्यक्षादिना<br>
पदार्थानां सत्त्वासत्त्वयोरुपलम्भात् । तथा विरुद्धत्वाच्च सदसत्त्ववदेकस्य<br>
पदार्थस्य न सदसद्वै-लक्षण्योपपत्तिः । देशकालभेदेन त्वर्थानां<br>
सदसत्त्वयोरुपपत्तिः । उभयवैलक्षण्यं तु न कथञ्चिदुपपद्यत इति । अथ बाध्यत्वमिति<br>
चेदस्तु । बाध्यत्वं यदि नाशित्वम्, तदांशे सिद्धसाध्यतांशे<br>
धर्मिग्राहकप्रमाणबाधा च । कालाद्यवनिपर्यन्ततत्त्वानां तत्कार्या-णां च<br>
विनाशित्वस्य सिद्धत्वात्, मायायाः स्वग्राहकप्रमाणेन नित्यत्वस्य सिद्धत्वाच्चेति<br>
विश्वकार्यकलापस्य कारणापेक्षायां तन्मूलतया मायासद्भावसिद्धिः । अतस्तस्या<br>
नित्यत्वम्, विश्वकार्यकारणतयाकार्यत्वेनानित्यत्वासम्भवात्, तस्याश्च कारणान्तरकल्-<br>
पनायामनवस्थाप्रसङ्गाच्च । नित्यत्वं कस्यचिदाश्रयणीयम् । तत्<br>
कल्पनागौरवपरिहाराय प्रथमभू-ताया मायाया एवाभ्युपगतमिति धर्मिग्राहकेणैव<br>
प्रमाणेन तन्नित्यत्वमपि सिद्धमपि न धर्मिग्राहकप्रमाणविरोधः । न चानेन तस्य<br>
बाधासम्भवः, अस्य तन्मूलतया तदभावे माया-सद्भावसेद्धेराश्रयासिद्धिदोष-<br>
प्रसङ्गात् । अथ बाधात्मक-बोधविषयत्वं बाध्यत्वम्, तस्य (तच्च)<br>
शुक्तिरज्ज्वादावुपजातर-जतसर्पादिज्ञानेऽप्यस्तीति न साध्यहीनमुदाहरणम् ।<br>
तथा हि- अनादिसिद्धस्वविषयरजतादिपरित्यागेन विषयान्तरे शुक्त्यादावुपसर्पणाद्<br>
मिथ्येदं ममोत्पन्नं रजतादिज्ञानमिति बाधात्मकबोधविषयता<br>
रजतादिज्ञानानामुपलभ्यते । तद्दृष्टान्तबलात् प्रपञ्चस्यापि बोधात्मकबोधविषयत्वं<br>
साध्यत इति न कश्चिद् दोष इति चेत्, नैवम्, सिद्धसाध्यताप्रसङ्गात् । तथा हि- सर्वो वै<br>
रुद्रः</p>
<p>(म० ना० १०।११) इत्यादिश्रुतेः विचारतस्तु रुद्रस्य स्थूलमेतच्च-राचरम्<br>
इत्यादिस्मृतेश्च शरीरशरीरिरूपतया सर्वस्य रुद्रात्मक-त्वावगमात् सर्वेषामपि<br>
पदार्थानां रुद्रात्मकत्वावभासस्य भ्रमरूपत्वम् । तेन नायं<br>
प्रपञ्चोऽशिवात्मकः, किन्तु रुद्रात्मक एवेति बाधात्मकबोधविषयत्वस्य सिद्धत्वात्<br>
सिद्धसाध्यताप्रसङ्ग इति । अथाशिवात्मतागोचरा ये प्रत्ययाः प्रपञ्चविषयास्तेषां<br>
मिथ्यात्वमन्यथाख्यातिरूपत्वं साध्यत इति चेत्, तर्हि सिद्धं नः समीहितम्,<br>
प्रपञ्चसत्यत्वाविरोधात् । नहि रज्जौ सर्पज्ञानोत्पादेन रज्जुसत्यत्वं विरुध्यत इति । तस्माद्<br>
युक्तमुक्तं माया च वस्तुरूपेति । अपरमार्थात् परमार्थवस्तूत्पादासम्भवाच्चेति ।<br>
अपरे पुनर्माया च वस्तुरूपेत्येतद् वाक्यमन्यथा व्याचचक्षिरे । तथाहि- माया<br>
वस्तुरूपा शिवरूपा, तत्कार्यं च जगच्छिवरूपम्, शिवाद् भिन्नस्य कस्यचिदसम्भवात् ।<br>
तथाहि- ज्ञानस्वभाव एवायमात्मा शिवो मायातत्कार्यात्मनाऽवभा-सते । ततः स एव<br>
तदुभयमिति । न च तथा सति शिवस्य परिणामित्वमिति चाच्यम्, विवर्तवादाश्रयणात् ।<br>
अप्रच्युतस्वस्वभावस्य वस्तुनोऽ-न्यथाभावो विवर्तः । यथा रज्जोः सर्पत्वम् । नहि रज्जौ<br>
सर्पभाव-काले परिणामादि दृष्टमिति महेश्वरस्यापि जगद्रूपत्वे तद्वदेव<br>
परिणामादिकासम्भव इति शिव एव मायातत्कार्यात्मना भासत इति ।<br>
तदुक्तमीश्वरगीतायाम्-</p>
<p>स एव मूलप्रकृतिः प्रधानः पुरुषोऽपि च ।<br>
विकारा महदादीनि देवदेवः सनातनः ॥ (७।३१) इति ।</p>
<p>नहि रजतादेरन्यत्र विद्यमानस्य शुक्तिकादौ भ्रमदर्शना-दस्य<br>
प्रपञ्चस्यान्यत्रासम्भवाद् भ्रमरूपत्वासम्भव इति वाच्यम्, पूर्वदर्शनमात्रस्य<br>
भ्रमहेतुसंस्कारहेतुतया प्रयोजक-त्वेनान्यत्र विद्यमानतयाऽप्रयोजकत्वात् । तस्मात्<br>
पूर्व-पूर्वदिवसजन्मकल्पादिष्वनुभूतस्योत्तरोत्तरदिवसजन्मकल्पादिषु भ्रमसम्भव इति न<br>
कश्चिद् दोषः । तदुक्तं शतककारेण-</p>
<p>सर्वविकल्पविहीनं शुद्धं शान्तं व्ययोदयविहीनम् ।<br>
यत् परतत्त्वं तस्मिन् विभाति षट्त्रिंशदात्म जगत् ॥<br>
दर्पणबिम्बे यद्वन्नगरग्रामादि चित्रमविभागि ।<br>
भाति विभागेनैव च परस्परं दर्पणादपि च ॥<br>
विमलतरपरमशाम्भवबोधात् तद्वद् विभागशून्यमपि ।<br>
अन्योन्यं च ततोऽपि च विभक्तमाभाति शिवरूपम् ॥ इति ॥ १९ ॥<br>
(प० सा० ११-१३)</p>
</details>
<details><summary>अघोर-शिव-वृत्तिः</summary>
<p>कर्मणोऽनादित्वं प्रवाहानादितयेत्युक्तम् । वैचित्र्यं च साधनभेदात् ।<br>
साधनं च कर्त्रादिविशेषः, विचित्रभोगभेदात्-मकफलदर्शनाच्च । माया च तावद्<br>
वस्तुरूपा । न तु वेदान्तवा-दिनामिवासत्यरूपा । विश्वस्य कलादेः साधारणस्य,<br>
भुवना-द्यात्मनोऽसाधारणस्य, सूक्ष्मदेहात्मन उभयरूपस्य,<br>
भुवनजशरीरात्मनश्चाशुद्धस्य सर्वस्य जगतो मूलमुपादा-नम्, उपादानं विना<br>
कार्यानुत्पत्तेः । सा च नित्या, परमकारण-त्वात्, अनित्यत्वे त्वनवस्थाप्रसङ्गाच्च । अत<br>
एवैका सा ज्ञेया । एष च न्यायः शुद्धाध्वोपादानभूतस्य बिन्दोरपि समानः ।</p>
<p>ननु तत्र उद्देशसूत्रे मायेयः पाशत्वेनोद्दिष्टः, अत्र मायाया लक्षणमुक्तमिति<br>
विरोध इति चेत्, सत्यम् । मायायाः स्वतो बन्धकत्वाभावात् तत्र तत्कार्यमुद्दिष्टम् । अत्र तु<br>
तस्य कारणाधी-नत्वात् कारणस्य लक्षणमुक्तम् । कार्यस्य तु विस्तृतत्वात् पश्चाल्लक्ष-<br>
णमभिधास्यत इत्यविरोधः ॥ १९ ॥</p>
</details>  
<details open><summary>विश्वास-प्रस्तुतिः २०</summary>
<p>पाशानुग्राहित्वात् पुरुषतिरोधायिका विभोः शक्तिः<br>
पाशत्वेनाभिहिता पाशाश्च चतुर्विधास्त्वेवम्</p>
</details>
<details><summary>मूलम् २०</summary>
<p>पाशानुग्राहित्वात् पुरुषतिरोधायिका विभोः शक्तिः<br>
पाशत्वेनाभिहिता पाशाश्च चतुर्विधास्त्वेवम्</p>
</details>
<details><summary>कुमारः- तात्पर्य-दीपिका</summary>
<p>इदानीं शक्तिगणं निरूपयति- पाशेति ।<br>
मलकर्ममायाकार्याणां पाशानामचेतनतया परमेश्व-रशक्त्यावेशं विना<br>
पशुबन्धनसामर्थ्याभावात् स्वावेशेन पाशानुग्रहं स्वकार्ये प्रवर्तनं कुर्वती<br>
पुरुषतिरोधायिका पुरुषाच्छादिका विभोः परमेश्वरस्य शक्तिः पाशतयोक्ता तत्त्वज्ञैरिति ।<br>
पाशाश्च चतुर्विधास्त्वेवमित्युपसंहरति । एवमुक्तेन प्रकारेण पाशाश्चतुर्विधा इत्यर्थः<br>
। नन्वर्थपञ्चकं पाश इत्युपक्रम्य पाशाश्चतुर्विधा इत्युपसंहारे पूर्वापरविरोध इति<br>
चेन्नैवम्, स्थूलसूक्ष्मविभागेनोक्ताया मायाया एकत्वविवक्षया चातुर्विध्याभिधानादिति<br>
। पाशाश्च चतुर्विधास्त्वेवमित्युपसंहार-वाक्यस्थेन चशब्देन शास्त्रार्थोपसंहारो<br>
द्योतितः । एवं त्रिविधं तत्त्वमिति ॥ २० ॥<br>
इति तत्त्वप्रकाशतात्पर्यदीपिकायां पतिपशुपाशात्मकविचारः प्रथमः परिच्छेदः ॥</p>
</details>
<details><summary>अघोर-शिव-वृत्तिः</summary>
<p>इत्थं साक्षात् पाशत्रयमुक्त्वा शक्तेरुपचारेण पाशत्वमिति<br>
दर्शयन्नुक्तार्थमुपसंहरति- पाशेति ॥ २० ॥</p>
</details>

  </div>
</article>


        

        



    <aside class="card border noPrint" id="section-tree-item-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_bhoja-tattva-prakAshaH_01_patipashupAshAtmakavichAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/28-Agama-sampradAyaH/tattvam/sampradAyaH/aShTa-prakaraNa-shAkhA/aShTa_prakaraNAni/bhoja-tattva-prakAshaH/01_patipashupAshAtmakavichAraH/">०१ पतिपशुपाशात्मकविचारः </a>
            <a data-toggle="collapse" href="#section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_bhoja-tattva-prakAshaH_01_patipashupAshAtmakavichAraH_md" role="button" aria-expanded="false" aria-controls="section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_bhoja-tattva-prakAshaH_01_patipashupAshAtmakavichAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_28-Agama-sampradAyaH_tattvam_sampradAyaH_aShTa-prakaraNa-shAkhA_aShTa_prakaraNAni_bhoja-tattva-prakAshaH_01_patipashupAshAtmakavichAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ पतिपशुपाशात्मकविचारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
