+++
title = "०"

+++
## शुभाशीर्वचन 
भारतीय प्राचीन वाङ्मय में वेद और आगम प्रमुख माने जाते हैं। भारतीय आस्तिक धर्म-दर्शन इन्हीं पर आधारित हैं। वेदों की संख्या चार निश्चित होने पर भी आगमों की संख्या शैव तथा शाक्तादि भेद से अनन्त है। इनमें कामिक आगम से वातुल पर्यन्त शैवागम अट्ठाईस माने जाते हैं। इन्हीं आगमों के आधार पर परवर्ती काल में समस्त आगमार्थ को सुबोध बनाने के लिये पद्धति-ग्रन्थों का निर्माण हुआ। शैवशास्त्र में इस तरह के अठारह पद्धतिकार प्रसिद्ध हुए हैं। इनके नाम आगे प्रस्तावना (पृ. ६, टि. १) में देखे जा सकते हैं। छन्द के अनुरोध से यहाँ त्रिणेत्र के नाम से स्मृत त्रिलोचन शिवाचार्य अनेक ग्रन्थों के रचयिता हैं । प्रस्तुत सिद्धान्तसारावलि उन्हीं का एक विशिष्ट ग्रन्थ है। स्वयं ग्रन्थकार ने प्रस्तुत ग्रन्थ के विषय में लिखा है कि यहाँ शैवमत के समस्त विषयों को संक्षेप में प्रस्तुत किया गया है। ग्रन्थ को देखने से विज्ञ पाठकों को प्रतीत होगा कि ग्रन्थकार की यह उक्ति कितनी सही है। 
वर्तमान समय में शैवागम-साहित्य संपूर्णरूपेण उपलब्ध नहीं हो रहा है। जहाँ पर भी जितना भी अंश उपलब्ध हो रहा है, उतने को विभिन्न संस्थाओं के लोग सम्पादित कर प्रकाशित करा रहे हैं। शैवागमों का और समस्त शैव साहित्य का संशोधन करके प्रकाशित कराने के उद्देश्य से ही काशी के सुप्रसिद्ध श्रीजगद्गुरु विश्वाराध्य ज्ञानसिंहासन, जंगमवाड़ी महामठ में शैवभारती शोध प्रतिष्ठान नामक शोध संस्थान की स्थापना सन् १९९३ में की गई थी। तब से अबतक इसमें १७ ग्रन्थों का प्रकाशन हो चुका है। आज हम फिर १९९८ ई. की महाशिवरात्रि के पावन पर्व पर इस महनीय पद्धति-ग्रन्थ का अन्वयार्था और विस्तरार्था नामक दो हिन्दी टीकाओं के साथ प्रकाशन करते हुए अपार आनन्द का अनुभव कर रहे हैं। 
इस ग्रन्थ का प्रकाशन कन्नड़ भाषा के अनुवाद के साथ कन्नड़ लिपि में मैसूर से सन् १९३० में हुआ था। अन्वयार्था की रचना इसीके आधार पर की गई है। इसी तरह से अनन्तशंभु कृत संस्कृत टीका के साथ इस ग्रन्थ का देवनागरी संस्करण गवर्नमेण्ट ओरियण्टल मैन्युस्क्रिप्ट लाइब्रेरी, मद्रास की बुलेटिन के भाग १७ से २० तक के अंकों में हुआ था। विस्तरार्था की रचना इसीको आधार मान कर की गई है। अन्वयार्था की रचना काशी के जंगमवाड़ी मठ में अनुसन्धारत शोधछात्र श्री मरुलसिद्ध ने की थी। यह अपार हर्ष का विषय है कि ये अब सिद्ध मरुलाराध्य द्वारा स्थापित सद्धर्म उज्जयिनी पीठ पर श्री १००८ जगद्गुरु मरुलसिद्ध शिवाचार्य महास्वामीजी के रूप में प्रतिष्ठा पा चुके हैं। विस्तारार्था का निर्माण और 

इस ग्रन्थ का सम्पादन हमारे शोध संस्थान के निदेशक, आगम और तन्त्रशास्त्र के अद्वितीय विद्वान् राष्ट्रियपण्डित प्रो. व्रजवल्लभ द्विवेदी ने विस्तृत प्रस्तावना एवं टिप्पणियों के साथ किया 
। आपकी सम्पादन शैली अपूर्व है, अनुवाद कार्य अत्यन्त सरल और सुस्पष्ट है। अपनी इन्हीं विशेषताओं के कारण ये तन्त्रागम क्षेत्र में अन्ताराष्ट्रिय ख्याति प्राप्त कर चुके हैं। 
शैवागमों की पद्धति से यह ग्रन्थ भी ज्ञान (विद्या), क्रिया, योग और चर्या नामक चार पादों में विभक्त है और इस ग्रन्थ के टीकाकार अनन्तशंभु ने अपनी विस्तृत व्याख्या में विविध आगमों और उनके व्याख्याता आचार्यों के वचनों की सहायता से इस ग्रन्थ के महत्त्व को बढ़ा दिया है। विद्वान् सम्पादक ने अपनी विस्तृत प्रस्तावना में इस पर बहुत ही सुन्दर प्रकाश डाला है। पठन-पाठन की परम्परा के अभाव में आगम-तन्त्रशास्त्र के अनेक विषय अपरिचित से हो गये हैं। प्रस्तुत प्रस्तावना में ऐसे अनेक विषयों को सुस्पष्ट रूप से प्रस्तुत किया गया है। शोधार्थियों की सहायता के लिये यहाँ अनेक परिशिष्टों का भी संयोजन किया गया है। 
हमारे शोधप्रतिष्ठान के द्वारा प्रकाशित होने वाले सभी आगमों एवं अन्य महत्त्वपूर्ण ग्रन्थों को पहले राष्ट्रभाषा हिन्दी में और उसके साथ अंग्रेजी में तथा प्रान्तीय भाषाओं में भी अनूदित कराया जायगा। इस कार्य के लिये उन-उन भाषाओं में प्रभुत्व प्राप्त विद्वानों का सहयोग भी हमें प्राप्त हो रहा है। जिज्ञासु अध्येतागण इसका समुचित लाभ उठाकर हमारे शोध प्रतिष्ठान के निदेशक एवं इन विद्वानों के परिश्रम को सार्थक बनावेंगे। 
अन्वयार्था के लेखक सद्धर्म उज्जयिनी पीठ के श्री १००८ जगद्गुरु मरुलसिद्ध शिवाचार्य महास्वामीजी के प्रति श्रीमद्भगवद्गीता के "परस्परं भावयन्तः” इस शुभ वाक्य का ही स्मरण कर सकते हैं। विस्तरार्था के लेखक एवं इस ग्रन्थ के सम्पादक प्रो. व्रजवल्लभ द्विवेदी के स्वास्थ एवं दीर्घायुष्य की कामना करते हैं। पूरे ग्रन्थ पर और उसके भाषानुवाद पर पण्डित श्री जनार्दन शास्त्री पाण्डेय जी की सूक्ष्म दृष्टि इसको परिमार्जित रूप दे सकी है। आज से बहुत वर्ष पहले मूल ग्रन्थ का देवनागरीकरण इस प्रतिष्ठान के तत्कालीन प्रबन्धक डॉ० महेश्वर देव जी ने किया था। इस शुभ अवसर पर हम उनको भूल नहीं सकते। डॉ. जी. सी. केण्डदमठ, केन्द्रीय ग्रन्थालय, काशी हिन्दू विश्वविद्यालय, वाराणसी ने इस ग्रन्थ के सुन्दर मुद्रण के लिये पूरी जिम्मेदारी निभाई है। हमारे गुरुकुल के छात्र श्री सिद्धराम देव हिप्परगी, श्री स्वरूपानन्द, श्री तोण्टदार्य देव मरेगुद्दि, श्री सिद्धलिंग देव चिप्पलकट्टि, श्री विश्वेश्वर देव तुर्विहाळ एवं नूरन्द देव कक्कलमेलि ने परिशिष्टों के निर्माण में पूरा सहयोग दिया है। इसी तरह से शिव-शक्ति कम्प्यूटर प्रोसेस में कार्यरत श्री चिदानन्द ओ. हिरेमठ (कसगी) तथा श्री राजशेखर जी. हिरेमठ ने आकर्षक अक्षर-संयोजन किया है। हम इन सबके उज्ज्वल भविष्य की कामना करते हुए आशीर्वचन पूर्ण करते हैं। 
महाशिवरात्रि (२५.२.९८ ई.) 
इत्याशिषः 

## प्रस्तावना 
### सामान्य परिचय 
अन्वयार्था और विस्तरार्था नामक दो हिन्दी टीकाओं के साथ त्रिलोचन शिवाचार्य की सिद्धान्तसारावलि का यह संस्करण आगम-तन्त्रशास्त्र के मनीषियों के समक्ष प्रस्तुत करते हुए हमें अपार हर्ष का अनुभव हो रहा है। अन्वयार्था की रचना कन्नड़ भाषा के अनुवाद के साथ कन्नड़ लिपि में मैसूर से सन् १९३० में मुद्रित संस्करण के आधार पर की गई है और विस्तरार्था की अनन्तशंभु कृत संस्कृत टीका के आधार पर। मूल ग्रन्थ के साथ इस टीका का प्रकाशन देवनागरी लिपि में गवर्नमेण्ट ओरियण्टल मैन्युस्क्रिप्ट लाइब्रेरी, मद्रास की बुलेटिन के भाग १७ से २० तक के अंकों में हुआ था। मूल ग्रन्थ का पहला संस्करण ग्रन्थ लिपि में शिवज्ञानबोध प्रेस, मद्रास से भी सन् १९०१ में हुआ। लिपि की अनभिज्ञता और ग्रन्थ की अनुपलब्धि के कारण इसका उपयोग यहाँ नहीं हो सका है। 
तीन मुद्रित संस्करण एवं अनेक 'मातृकाओं के उपलब्ध होने पर भी यहाँ ग्रन्थ को पाठभेद आदि से संयोजित कर, उसका परिष्कृत संस्करण करने का प्रयत्न नहीं किया गया है। ग्रन्थ एवं टीका के हिन्दी अनुवादों को ही मात्र यहाँ प्रस्तुत कर ग्रन्थ के अध्ययन के उपयोगी कुछ परिशिष्टों को अवश्य जोड़ा गया है। 
इस ग्रन्थ के दो श्लोक लुप्तागमसंग्रह के प्रथम भाग (पृ. १५२) में संगृहीत हैं। उमापति शिवाचार्य ने शतरत्नसंग्रह (पृ. २२, ५७) में इनको उद्धृत किया है। लुप्ता० के द्वितीय भाग के उपोद्घात (पृ.७७) में हमने लिखा था कि आचार्यवचन (पृ. ५० ) 
१. तान्त्रिक साहित्य, पृ. ७०१; आफ्रेख्ट सूची, भा. १, पृ. ७२२; भा. ३, पृ. १४९; न्यू कैटलागस कैटलागरम्, भा.८, पृ. २६२; पाण्डिचेरी, कैटलाग १४५. १ टीकासहित, २८७.१० मूलमात्र एवं ३२३.१ टीकासहित, से हस्तलेखों का परिचय प्राप्त किया जा सकता है। इस ग्रन्थ की एक मातृका उदयपुर के साहित्य संस्थान में भी है। 

और अभियुक्तवचन (पृ. ८५) के रूप में उद्धृत श्लोक भी वहीं के हो सकते हैं। इनमें प्रथम उद्धरण ही यहाँ उपलब्ध है, द्वितीय नहीं । आगम-ग्रन्थों की तरह इस ग्रन्थ में भी ज्ञान, क्रिया, योग और चर्या नामक चार पाद हैं। कन्नड़ संस्करण में चर्यापाद नहीं है, ऐसी सूचना कहीं दी गई है। किन्तु यह सही नहीं है। यहाँ निरूपित मुख्य विषयों की तुलनात्मक समीक्षा आगे की जा रही है। इसके अतिरिक्त विषय- सूची एवं विशिष्टपदानुक्रमणी से टीका में विशेष रूप से निर्दिष्ट अन्य विषयों की भी जानकारी मिल सकती है। 
सन् १९५१ में हमारी नियुक्ति काशी के राजकीय संस्कृत महाविद्यालय की त्रैमासिक शोधपत्रिका सारस्वती सुषमा के सहायक सम्पादक पद पर हुई थी और बाद में सन् १९५८ में इस महाविद्यालय के विश्वविद्यालय का स्वरूप ग्रहण करने पर सन् १९५९ से इसके शोध प्रकाशन की देख-रेख करने का सु अवसर हमें मिला। सन् १९४९-५० में एक घटना घटित हुई, जिससे हमें यह शिक्षा मिली कि लेखक की त्रुटि के प्रति असावधान रहने पर सम्पादक भी उस दोष से बचा नहीं रह सकता। तभी से हम पूरी तत्परता से अपने सामने आईं नवीन अथवा प्राचीन सामग्री का सूक्ष्म निरीक्षण कर लेने के उपरान्त ही उसको प्रकाशित करने के पक्षधर रहे हैं। प्राथमिक प्रशिक्षण काल में किन-किन महानुभावों के विचारों का हमारे ऊपर प्रभाव पड़ा, इसकी चर्चा हम अपने ग्रन्थ निगमागम संस्कृति की प्रस्तावना में कर चुके हैं। 
आगे चलकर महामनीषी म. म. पद्मविभूषण श्री श्री गोपीनाथ कविराज जी के पूर्ण सम्पर्क में आने पर हमने आगम- तन्त्रशास्त्र को अपने अनुशीलन का मुख्य विषय बना लिया। अब तक हमने इसकी शाक्त, शैव, वैष्णव और बौद्ध शाखाओं पर समान रूप से कार्य किया है और इन शाखाओं से संबद्ध अनेक ग्रन्थों का अभिनव पद्धति के साथ प्राचीन प्रणाली का भी अनुसरण करते हुए सम्पादन किया है। इन ग्रन्थों के संस्कृत भाषा में लिखे गये उपोद्घातों के कारण हमारा इस विषय के विदेशी विद्वानों से भी सम्पर्क हुआ और हम हालैण्ड एवं इंग्लैण्ड की यात्रा भी कर सके। 
१. यह नियुक्ति इस विश्वप्रसिद्ध संस्था के तत्कालीन प्रिंसिपल प्रो. श्री को. अ. सुब्रह्मण्य अय्यर के महनीय अनुग्रह के कारण हुई थी। इनके प्रति अपने श्रद्धा-सुमन हम “निगमागम संस्कृति" नामक ग्रन्थ में “श्रद्धेय प्राध्यापक ः आदर्श मानव' (पृ. १८४- १८७) शीर्षक निबन्ध में समर्पित कर चुके हैं। 

(3) 
यह अतीव कष्टसाध्य कार्य है। सम्पूर्ण कार्य की प्रामाणिकता के लिये सहायकों पर सर्वात्मना निर्भर नहीं रहा जा सकता, अन्यथा पदे पदे स्खलन की संभावना बनी रहती है। प्राचीन आचार्यगण ग्रन्थ या ग्रन्थकार के प्रति अपना आदरभाव प्रकट करने के लिये नाम के पहले श्री या श्रीमत् शब्द जोड़ देते हैं। आधुनिक पद्धति से अनुक्रमणियों की रचना करते समय इनको हटा देना पड़ता है। थोड़ी सी असावधानी में ये अनुक्रमणियाँ त्रुटिपूर्ण हो जाती हैं। एक उदाहरण देना पर्याप्त होगा। अभिनवगुप्त ने श्रीमल्लकुलेश को उद्धृत किया है। यहाँ श्रीमत् का हटाना आवश्यक है। इसके स्थान पर केवल श्री को हटाने से मल्लकुलेश यह अनोखा नाम बन गया है। 
आज हमारी स्मरण शक्ति इतनी प्रबल नहीं रह गई है कि कौन विषय, किस ग्रन्थ में, कहाँ, किस रूप में चर्चित है, इसे हम याद रख सकें। प्रामाणिक अनुक्रमणियों की सहायता से ही यह कार्य संभव हो सकता है। इनकी सहायता से स्वयं सम्पादक तो सही निष्कर्षो तक पहुँचता ही है, वह दूसरों के लिये भी आगे बढने का मार्ग प्रशस्त करता है। यह अतीव कष्टसाध्य कार्य है, किन्तु इससे स्वार्थ के साथ परार्थ भी सिद्ध होता है। भारतीय संस्कृति का तो यह अंग है ही, साथ ही कुछ चुने हुए आधुनिक विद्वान् भी इस ओर अधिक सचेष्ट हैं। 
अन्वयार्था की रचना काशी के जंगमवाडी मठ में अनुसन्धानरत शोधछात्र श्री मरुलसिद्ध ने की है। छात्रावस्था में ये काशी वीरशैव विद्वत्संघ के मन्त्री पद को सुशोभित कर चुके हैं। यह अपार हर्ष का विषय है कि ये अब सिद्ध मरुलाराध्य द्वारा स्थापित सद्धर्म उज्जयिनी पीठ पर श्री १००८ जगद्गुरु मरुलसिद्ध शिवाचार्य महास्वामी जी के रूप में प्रतिष्ठित हो चुके हैं। इस पीठ से संबद्ध पण्डितप्रवर श्री शंकर शास्त्री जी का स्थान वीरशैव धर्म-दर्शन के साहित्यकारों में अग्रणी है। कन्नड़ अनुवाद का हिन्दी रूपान्तरण करते समय इसमें यथास्थान आवश्यक परिवर्तन किये गये हैं। इसी तरह विस्तरार्था की रचना भी प्रधानतः अनन्तशंभु की टीका के आधार पर की गई है, किन्तु कहीं-कहीं यहाँ भी कुछ आवश्यक परिवर्धन किये गये हैं। तीन स्थलों को छोड़कर टीका की पूरी सामग्री का यहाँ समावेश कर लिया गया है। इनमें से भी २२४ भुवनों तथा ८१ एवं ९४ पदों का विवरण देने वाले प्रकरणों का यहाँ परिशिष्ट में समावेश कर लिया गया है। कुण्डलिनी क्रियाशक्ति से भिन्न है, यह विषय इस टीका में अतिविस्तार से वर्णित है। जिज्ञासुजन इस ग्रन्थ के ज्ञानपाद के चतुर्थ श्लोक (पृ.४३-४७) में इसे देख सकते हैं। अपेक्षित सामग्री का यहाँ समावेश किया गया है। 

आगम- तन्त्रशास्त्र के साहित्य में तन्त्रालोक एवं उसकी विवेक टीका के एवं महार्थमंजरी की स्वोपज्ञ परिमल टीका के समान यह सिद्धान्तसारावलि एवं उस की टीका भी अत्यन्त महत्त्व की है। सिद्धान्तसारावलि में संक्षेप में चर्चित अनेक महत्त्वपूर्ण विषयों का सर्वांगपूर्ण परिचय यहाँ दिया गया है। क्रियाशक्ति एवं कुण्डलिनी, द्विविध पदन्यास, त्रिविध प्रासाद मन्त्र, अष्टविध कुण्ड, विविध मण्डल, भूतशुद्धि, अष्टत्रिंशत्कलान्यास, निवृत्ति आदि पाँच कलाओं में ध्येय द्वादश पदार्थ, पूर्णाहुति की प्रक्रिया, पंचावस्थातीत आत्मा का स्वरूप, पवित्रोत्सव, वास्तुपुरुष, लिंग-पीठ- प्रासाद विचार, लिंग एवं पीठिका में अंकनीय चिह्न आदि महत्त्वपूर्ण विषयों के अतिरिक्त, जपनिवेदन, भोजनपद्धति जैसे क्रियाकलापों पर भी यहाँ शास्त्रीय पद्धति से सूक्ष्म विश्लेषण किया गया है। 
आमर्दक मठ के निवासी श्री त्रिलोचन शिवाचार्य ने तीन पदार्थों (पति-पशु- पाश) का निरूपण करने वाले तथा चार पादों (ज्ञान-क्रिया-योग-चर्या) वाले इस सिद्धान्तसारावलि ग्रन्थ की रचना की है और इस पर श्री अनन्तशंभु ने अपनी महनीय टीका लिखी है। टीकाकार ने यहाँ शताधिक ग्रन्थों एवं ग्रन्थकारों को उद्धृत किया है। इन दोनों ग्रन्थों के प्रतिपाद्य विषयों का विश्लेषण करने से पहले यहाँ इनमें से शैवागम से संबद्ध ग्रन्थों का प्रधानतया संक्षिप्त परिचय दिया जायगा । करणाधिकार पटल की यहाँ (पृ.१७७-७८) चर्चा आती है। यह किस आगम का पटल है, इसकी जानकारी अपेक्षित है। 

### ग्रन्थ-सम्पादन 
यहाँ अनेक उन ग्रन्थों के उद्धरणों का स्थल - निर्देश नहीं हो पाया है, जो कि ग्रन्थ, तेलुगु आदि लिपियों में छपे हैं। जिन उद्धरणों का स्थल - निर्देश किया गया है, वहाँ पाठभेद मिलते हैं। पृ. ४३ पर उद्धृत पाँच पंक्तियों में से प्रथम दो रत्नत्रय ( श्लो. १५७ ) और तीसरी रौरवागम में उपलब्ध है, किन्तु ये सभी पंक्तियाँ आनुपूर्वी से किसी ग्रन्थ की होनी चाहिये, अतः यहाँ स्थल-निर्देश नहीं किया गया है। कालोत्तरागम के विविध संस्करणों के उद्धरण यहाँ मिलते हैं। उनमें से कुछ वचन मुद्रित सार्धत्रिशतिकालोत्तर में मिल जाते हैं। उनका स्थल-निर्देश कर दिया गया है। अन्वयार्था और विस्तरार्था कुछ स्थलों पर आवश्यक परिवर्तन किया गया है। विस्तरार्था में योगिनीहृदय एवं वरिवस्यारहस्य जैसे ग्रन्थ हमारे द्वारा उद्धृत हैं, अनन्तशंभु के द्वारा नहीं। कुछ स्थलों 
में 
पर टीकाकार ने ग्रन्थों के वचन आनुपूर्वी से उद्धृत नहीं किये हैं। ऐसे स्थलों पर 
इस तरह के चिह्नों के द्वारा उनको सूचित किया गया है। 

(5) 
### मूल ग्रन्थ एवं टीका 
मुण्डकोपनिषत् की आगमपरक व्याख्या यहाँ (पृ. ५) अवलोकनीय है। पृ. १० की टिप्पणी में हमने बताया है कि टीका और मूल के अर्थ में कुछ अन्तर है। इसी तरह के प्रसंग अन्य अनेक स्थलों पर भी मिलते हैं। टीका (पृ. १६) में उद्धृत महाभारत का वचन' वहाँ उपलब्ध नहीं होता। प्राचीन वाङ्मय में घृणा शब्द का प्रयोग करुणा के अर्थ में हुआ है। यहाँ (पृ. ५१) उद्धृत मतंगपारमेश्वरागम (वि. १६.१७) में सात्त्विक गुणों में इसकी गणना की गई है। पृ. ५२ पर अशक्ति के स्थान पर शक्ति शब्द का प्रयोग सही नहीं है, क्योंकि सांख्यदर्शन में प्रत्ययों का परिगणन करते समय २८ प्रकार की अशक्तियाँ वर्णित हैं। मृगेन्द्रवृत्ति (वि. १०.२५) में भी अशक्ति शब्द ही प्रयुक्त है। 'कल्प' शब्द का प्रयोग (पृ. १०३) एक विशेष प्रकार के ग्रन्थ के लिये किया गया है। पाँच अवस्थाओं के विवरण के प्रसंग (पृ. १०७) में स्वप्नावस्था का परिचय छूट गया है। 
ज्ञानपाद की समाप्ति और क्रियापाद का प्रारंभ कहाँ से होता है, इस विषय पर टीकाकार ने सन्देह जगा दिया है। पृ. ९० पर वे बताते हैं कि क्रियापाद की निर्विघ्न समाप्ति के लिये यहाँ प्रारंभ में मंगल सूचक 'श्रीमत्' शब्द का प्रयोग हुआ है। उनकी इस उक्ति के आधार पर 'श्रीमत्स्कन्दगुरोः' (२.६) से क्रियापाद प्रारंभ होता है। यहाँ हमने अन्वयार्था के क्रम को स्वीकार किया है। यह इसलिये कि 'दीक्षा' क्रियापाद का अंग है, ज्ञानपाद का नहीं। 
पृ. ६७ पर दिये गये दैव और मानुष काल के विवरण में भी कुछ त्रुटि प्रतीत होती है। पृ.९० पर उद्धृत अन्तिम श्लोक का पाठ त्रुटिपूर्ण है । मृगेन्द्रागम, मतंगागम आदि के कुछ वचन मूल ग्रन्थ में उपलब्ध नहीं होते (पृ. १३३, १३९, १५४ आदि) । इन ग्रन्थों के मुद्रित संस्करणों में भी परिशिष्टों में ही इनको स्थान दिया गया है। पृ. १७७ पर मूल एवं संस्कृत टीका में घटों की संख्या में अन्तर है। पृ. २२४ के उद्धरण में ग्रन्थपात का जैसा लगता है । पृ. २५७ पर चौदह मनुओं के नाम अधूरे हैं। यहाँ प्राजापत्य नाम वाले मुनिगण का अभिप्राय प्रजापति ब्रह्मा की वंश-परम्परा के प्रवर्तक मुनिगणों से हो सकता है। पृ. ३२६ पर उद्धृत वचन “शिरोऽष्टाग्निरसस्वराः " में 'स्वराः' पाठ ठीक नहीं है। स्वर शब्द से छः संख्या का ग्रहण नहीं होता। इस 
। 
१. पाण्डवगीता का यह वचन है, ऐसा श्री जनार्दन शास्त्री पाण्डेय जी का कहना 
है। 

पर पुनर्विचार अपेक्षित है। पृ. ३२७ पर उद्धृत वचन में छत्राकार शिरोभाग के चार भेदों का वर्णन छूट गया है। इसी तरह से पृ. ३६० पर 'ज्ञाना' के स्थान पर 'ज्ञानी' शब्द का प्रयोग किया गया है। इन दोनों ग्रन्थों की विशेषताओं पर आगे हमने विस्तार से विचार किया है। 
ग्रन्थकार त्रिलोचन शिवाचार्य 
अष्टादश पद्धतिकारों में त्रिलोचन शिवाचार्य का नाम उपलब्ध है। इन्होंने सोमशम्भु कृत कर्मकाण्डक्रमावलि की व्याख्या की है। इसकी मातृका उपलब्ध है । सोमशम्भु ने ११३० वि. तदनुसार १०७३ ई. में इस ग्रन्थ को पूरा किया था। अतः त्रिलोचन शिवाचार्य की स्थिति इनके बाद ही मानी जायगी। शैव कल्ट, नामक ग्रन्थ की टिप्पणी (पृ. ३८) में ये श्लोक उद्धृत हैं- “राजेन्द्रचोल इत्याख्यः प्रविस्तराः " ।। ये श्लोक आनुपूर्वी से अनन्तशम्भु की टीका में उपलब्ध हैं (पृ. २५८ ) । इससे काशी के आसपास के शैवाचार्यों की परम्परा में इनकी स्थिति मानी जा सकती है। न्यू. कैट. (भा. ८, पृ. २६२ ) में इनके ध्यानरत्नावली, प्रायश्चित्तसमुच्चय, रत्नत्रयोद्योत, सर्वमतसिद्धान्तरहस्यसार ( सिद्धान्तसमुच्चय) और सिद्धान्तसारावलि नामक ग्रन्थों की मातृकाओं की सूचना मिलती है। संभवतः काशी में रहते हुए भी इन्होंने ग्रन्थ - रचना की थी। राजेन्द्र चोल प्रथम का समय १०१२ ४२ ई. माना जाता है। ऐसी स्थिति में ये सोमशम्भु की पद्धति के व्याख्याकार कैसे हो सकते हैं? हमें ऐसा लगता है कि राजेन्द्र चोल प्रथम से इनके संबन्ध को सूचित करने वाली पूरी सामग्री का सूक्ष्म 
परीक्षण अभी करना होगा। 
टीकाकार अनन्तशम्भु 
सिद्धान्तसारावलि के टीकाकार अनन्तशम्भु ने सर्वात्मशम्भु की सिद्धान्तदीपिका 
१. शैवभूषण में अष्टादश पद्धतिकारों के नाम इस प्रकार दिये गये हैं— 
उग्रोत्तरज्योतिरथोपसद्यः श्रीरामकण्ठोऽपि च वैद्यकण्ठः । नारायणश्चापि विभूतिकण्ठः श्रीनीलकण्ठोऽपि च सोमशम्भुः ।। ईशानशम्भुर्हृदयादिना स्याद् विरञ्चिवैराग्यकयुग्मवाच्यौ । ज्ञानस्त्रिणेत्रो वरुणेश्वरौ तावित्यादयस्ते स्युरघोरशम्भुः ।। 
यहाँ त्रिणेत्र के नाम से त्रिलोचन शिवाचार्य ही गृहीत हैं। 
२. सहायक ग्रन्थसूची देखिये । ये श्लोक सिद्धान्तसारावलि की टीका में यहाँ (पृ. २५८) उद्धृत हैं। सिद्धान्तसारावलि के ये नहीं हैं। कहाँ के हैं? यह जानकारी अभी अपेक्षित 

(7) 
को उद्धृत किया है (पृ. ११३) । अघोरशिव सर्वात्मशिव को अपना गुरु मानते हैं। सर्वात्मशंभु कृत सिद्धान्तप्रकाशिका की प्रस्तावना (पृ. ५-६ ) में हमने इनका परिचय दिया है। अनन्तशम्भु अघोर शिवाचार्य को भी उद्धृत करते हैं। अतः इनके बाद ही अनन्तशम्भु की स्थिति मानी जायगी। न्यू. कैट. (भा. १, पृ. १८३ ) में प्रस्तुत ग्रन्थ के अतिरिक्त तीर्थकालादिनिर्णय नामक ग्रन्थ की भी सूचना मिलती है। यहाँ इनका अनन्त शिवाचार्य नाम भी दिया गया है। 
अघोर शिवाचार्य 
टीका में उद्धृत ग्रन्थ- ग्रन्थकार 
इनके स्थिति-काल, गुरु और इनकी रचनाओं के संबन्ध में हम अष्टप्रकरण के उपोद्घात (पृ. ९-१०) में चर्चा कर चुके हैं। यहाँ उद्धृत क्रियाक्रम उनके पद्धति- ग्रन्थ क्रियाक्रमद्योतनिका का ही संक्षिप्त नाम है। उनका यह पद्धति -ग्रन्थ ग्रन्थलिपि में प्रकाशित हो चुका है। अघोरशिव की मृगेन्द्रागमवृत्तिदीपिका और पंचावरणस्तव नामक ग्रन्थ भी यहाँ उद्धृत हैं। 
अचिन्त्यागम (चिन्त्यागम) 
इस आगम का परिचय लुप्तागमसंग्रह के द्वितीय भाग के उपोद्घात (पृ. १५) में दिया जा चुका है। दोनों ही नामों से यह उद्धृत मिलता है। 
ईशानशिव 
शैवशास्त्रों में तीन ईशानशिवों की चर्चा मिलती है। इनका परिचय लुप्ता. उपो. (पृ. २१-२२) में दिया जा चुका है। पृ. २१ की टिप्पणी भी देखी जा सकती है। जयरथ के ग्रन्थ वामकेश्वरीमतविवरण में त्रिपुरा सम्प्रदाय के अवतारक ईश्वरशिव का उल्लेख मिलता है। ईशानशिव से इनकी स्थिति भिन्न होनी चाहिये। यहाँ (पृ. २७४) दी गई टिप्पणी भी देखिये । १८ पद्धतिकारों में यह नाम उपलब्ध है। 
कालोत्तरागम 
हुआ 
भट्ट रामकण्ठ की वृत्ति के साथ पाण्डिचेरी से सार्धत्रिशतिकालोत्तरागम प्रकाशित है। इसके सम्पादक श्री एन. आर. भट्ट जी ने अपने उपोद्घात में इस आगम 
१. चिदम्बरम् से सन् १९२७ में निर्मलमणि कृत टीका के साथ इसका प्रकाशन ग्रन्थलिपि 
में हुआ है। अन्य स्थानों से भी इसके प्रकाशन की सूचना मिलती है। देखिये – न्यू कैटलागस कैटलागरम्, भा. ५, पृ. १३३; यहाँ (भा. १, पृ. ५८-५९) अघोरशिव के विषय में जो सूचनाएँ दी गई हैं, उनकी परीक्षा अपेक्षित है। 

के तेरह संस्करणों का परिचय दिया है और उनके उद्धरणों को संकलित भी किया है, जिसमें कि प्रस्तुत टीका में उद्धृत वचन भी संगृहीत हैं। इसी तरह से बौद्ध प्रज्ञापारमिता शास्त्र के भी अनेक संस्करण मिलते हैं। बौद्ध तन्त्र-ग्रन्थ गुह्यसिद्धि (८.१२) में निश्वास संहिता के साथ इसका उल्लेख हुआ है। त्रिशतिकालोत्तर, द्विशतिकालोत्तर, षट्सहस्रागम, षट्साहस्रिका, सार्धत्रिशती आदि नामों से प्रस्तुत टीका में उद्धृत सभी वचन इसी आगम के विभिन्न संस्करणों के हैं। लुप्ता. उपो. (पृ. २६-२७) भी देखिये । 
ज्ञानरत्नावली 
यह ग्रन्थ ज्ञानशिवाचार्य की रचना है । सायण-माधव विरचित सर्वदर्शनसंग्रह के शैवदर्शन प्रकरण (पृ.७२) में यही ग्रन्थ उद्धृत हुआ लगता है। इसमें पति, पशु और पाश नामक तीन पदार्थों के साथ विद्या, अविद्या एवं पाशनिवृत्तिकारण का समावेश कर छः पदार्थों का निरूपण किया गया है। १८ पद्धतिकारों में 'ज्ञान' पद से इन्हीं का ग्रहण होना चाहिये। न्यू. कैट. (भा. ७, पृ. ३३४) से सूचना मिलती है कि सात हजार श्लोक - प्रमाण का यह ग्रन्थ वातुल तन्त्र पर आधारित है और ज्ञानशिव गोलकी मठ के आचार्य थे। 
तत्त्वत्रयनिर्णय-तत्त्वप्रकाश तत्त्वसंग्रह 

इन तीनों ग्रन्थों का परिचय अष्टप्रकरण के उपोद्घात में दिया जा चुका है। इनमें से प्रथम और तृतीय ग्रन्थ सद्योज्योति शिवाचार्य की तथा तत्त्वप्रकाश भोजदेव की कृति है । 
तन्त्रसागर 
ईशानशिवगुरुदेवपद्धति में तथा शारदातिलक की टीका में अनेक स्थलों पर उद्धृत तत्त्वसागर (संहिता) से यह ग्रन्थ अभिन्न हो सकता है। “निगमागमीयं संस्कृतिदर्शनम् " नामक ग्रन्थ में संगृहीत “आचार्यशङ्करीयः प्रपञ्चसारः" शीर्षक निबन्ध (पृ. १८५) में हमने बताया है कि 'सत्वसागरसंहिता' यह नाम लिपिदोष के कारण बन गया है। न्यू. कैट. (भा.८, पृ.७१ ) में तत्त्वसागर (संहिता) का विवरण मिलता है। 
नारायण कण्ठ 
मृगेन्द्रागमवृत्ति के प्रणेता नारायणकण्ठ स्तवचिन्तामणिकार नारायण भट्ट से भिन्न ही आचार्य हैं, ऐसा डॉ. कान्तिचन्द्र पाण्डेय जी ने अपने ग्रन्थ 'अभिनवगुप्त' (पृ. १७४) में सप्रमाण सिद्ध किया है। अनेक आगम-ग्रन्थों के व्याख्याता भट्ट रामकण्ठ इन्हीं के 
हैं। इस प्रसंग में 'आगममीमांसा' (पृ.३७) को भी देखा जा सकता 
पुत्र 
। १८ पद्धतिकारों में इनका नाम समाविष्ट है। 

(9) 
प्रतिष्ठासारसंग्रह 
वैरोचन शिवाचार्य का प्रतिष्ठालक्षणसारसमुच्चय नामक ग्रन्थ दो भागों में काठमाण्डू, नेपाल से प्रकाशित हुआ है। इससे भिन्न प्रतिष्ठासारसंग्रह की मातृका का परिचय तान्त्रिक साहित्य (पृ.३९३) में मिलता है। नेपाल दरबार लाइब्रेरी में यह सुरक्षित है। न्यू. कैट. (भा.१२, पृ.२७०) भी देखिये । 
भोगकारिका एवं मोक्षकारिका 
ये दोनों ग्रन्थ सद्योज्योति शिवाचार्य द्वारा रचित हैं। अघोरशिवाचार्य की वृत्ति के साथ भोगकारिका और भट्ट रामकण्ठ कृत वृत्ति के साथ मोक्षकारिका अष्टप्रकरण में प्रकाशित हो चुकी हैं। 
भोजदेव 
धाराधिप भोजदेव ऊपर चर्चित तत्त्वप्रकाश नामक ग्रन्थ के रचयिता हैं । कुमारदेव की तात्पर्यप्रकाशिका और अघोर शिवाचार्य की वृत्ति के साथ यह ग्रन्थ भी अष्टप्रकरण में छप चुका है। 
मतंगागम 
मतंगपारमेश्वर के नाम से भट्ट रामकण्ठ की वृत्ति के साथ यह ग्रन्थ पाण्डिचेरी से दो भागों में प्रकाशित हो चुका है। 
मृगेन्द्रागम 
यह आगम (विद्या एवं योगपाद) भट्ट नारायणकण्ठ की वृत्ति के साथ कश्मीर संस्कृत ग्रन्थावलि में प्रकाशित हुआ था। इसका विद्यापाद नारायण कण्ठ की वृत्ति एवं अघोर शिवाचार्य की वृत्तिदीपिका के साथ देवकोट्टै स्थित शिवागम सिद्धान्त परिपालन संघ द्वारा सन् १९२८ में प्रकाशित कराया गया। इधर पाण्डिचेरी से नारायण कण्ठ की वृत्ति के साथ इसके क्रिया और चर्या पाद का भी प्रकाशन हुआ है। अघोर शिवाचार्य की वृत्तिदीपिका अभी सम्पूर्ण प्रकाशित नहीं हुई है। 
मोहशूरोत्तर 
ईशानशिवगुरुदेवपद्धति में अनेक स्थलों पर उद्धृत इस ग्रन्थ की गणना उपागमों में की जाती है। नेपाल राष्ट्रिय अभिलेखालय की सूची के द्वितीय भाग (पृ. ५-६ ) में प्रतिष्ठातन्त्र शीर्षक से मोहचूडोत्तर (आग्नेयमहातन्त्रान्तर्गत) की मातृका का विवरण मिलता है। यहाँ रुद्रागमान्तर्गत अनल तन्त्र का ही इस नाम से उल्लेख हुआ लगता है। 

रत्नत्रय 
श्रीकण्ठसूरि प्रणीत यह ग्रन्थ अघोर शिवाचार्य कृत वृत्ति के साथ अष्टप्रकरण में प्रकाशित हुआ है । ग्रन्थकार श्रीकण्ठ का परिचय अष्टप्रकरण के उपोद्घात (पृ. ३) में देखा जा सकता है। 
रामकण्ठ 
भट्ट नारायण कण्ठ के पुत्र भट्ट रामकण्ठ का और उनके द्वारा विरचित ग्रन्थों का परिचय श्री एन. आर. भट्ट ने उनके द्वारा सम्पादित मतङ्गपारमेश्वर के विद्यापाद के उपोद्घात (पृ. ४०-४१) में दिया है। लुप्ता. उपो., आगममीमांसा एवं तन्त्रयात्रा में हमने रामकण्ठ नाम के चार आचार्यों का और उनके ग्रन्थों का परिचय दिया है। १८ पद्धतिकारों में रामकण्ठ प्रथम का उल्लेख है। 
वरुणपद्धति 
वरुणशिव द्वारा रचित इस पद्धति की चार मातृकाएँ हमने उदयपुर, राजस्थान के साहित्य संस्थान के ग्रन्थालय में देखी थीं। इनका परिचय "आगम और तन्त्रशास्त्र" शीर्षक हमारे ग्रन्थ (पृ. ३९ ) से मिल सकता है। तान्त्रिक साहित्य (पृ. ५८२) में भी इसकी मातृकाएँ विवृत हैं। यहाँ दी गई पृष्ठसंख्या को देखने से प्रतीत होता है कि उदयपुर की मातृकाएँ अत्यन्त संक्षिप्त हैं। १८ पद्धतिकारों में इनका भी नाम है। 
वाग्भट 
छठी-सातवीं शताब्दी के इस महान् आचार्य द्वारा विरचित वाग्भटसंहिता नाम का ग्रन्थ चरक और सुश्रुत संहिता के बाद आयुर्वेद का महनीय ग्रन्थ माना जाता है। चिकित्साशास्त्र में इन ग्रन्थों की बृहत्त्रयी के रूप में प्रसिद्धि है। 
वातुलशुद्धाख्य तन्त्र 
इस ग्रन्थ के दक्षिण भारत से एकाधिक संस्करण हो चुके हैं। इधर वाराणसी के सम्पूर्णानन्द संस्कृत विश्वविद्यालय की योगतन्त्र ग्रन्थमाला में प्रकाशित तन्त्रसंग्रह के द्वितीय भाग में इसका प्रकाशन हुआ है। 
वातुलसूत्र, वातुलागम 
एक ही ग्रन्थ के ये दोनों नाम हो सकते हैं। इसका २८ शैवागमों में अन्तिम स्थान है। यह भी हो सकता है कि रौरवसूत्र, स्वायम्भुवसूत्र की पद्धति से वातुलसूत्र भी वातुलागम का संक्षिप्त संस्करण हो । स्वायम्भुवागम विद्यापाद का चार पटल वाला और दस पटल वाला स्वरूप भी उपलब्ध होता है। 

(11) 
वायुपुराण 
वायुपुराण के नाम से यहाँ उद्धृत वचन वायुपुराण में उपलब्ध न होकर शिवपुराण की वायवीय संहिता में मिलता है। इसके एकाधिक संस्करण हो चुके हैं। १०वीं- ११ वीं शताब्दी के अनेक ग्रन्थकारों ने इस संहिता को उद्धृत किया है। 
विष्णुरहस्य 
इसकी मातृका का परिचय तान्त्रिक साहित्य (पृ. ६०० - ६०१) से मिलता है। पांचरात्र संहिताओं की नामावली में भी यह नाम उपलब्ध है। 
वैखानससंहिता (अत्रि- प्रोक्त) 
वैखानस आगम की अनेक संहिताएँ मुद्रित रूप में भी उपलब्ध हैं। इनका परिचय उत्तरप्रदेश संस्कृत संस्थान, लखनऊ की "संस्कृत वाङ्मय का बृहद् इतिहास" योजना के तन्त्रागम खण्ड में समाविष्ट डॉ. राघवप्रसाद चौधरी के निबन्ध (पृ. २६-३९) में दिया गया है। 
श्रौतस्मृति, स्मृतिशास्त्र 
इन नामों से किस स्मृति का वचन उद्धृत हुआ है, इसकी खोज होनी चाहिये। आगम-वचन से भिन्नता दिखाने के लिये यहाँ स्मृति के साथ श्रौत विशेषण दिया गया है। 
सर्वज्ञानोत्तर 
लुप्ता. उपो में दो स्थलों (पृ. ३५, ७४) पर इस ग्रन्थ का और इसकी वृत्ति का परिचय दिया गया है। मूल ग्रन्थ देवकोट्टै से सन् १९२३ में प्रकाशित हो चुका है। 
सद्योज्योति शिवाचार्य 
अष्टप्रकरण में संगृहीत पाँच ग्रन्थों के तथा अन्य अनेक टीका-ग्रन्थों के ये रचयिता हैं। द्वैतवादी सिद्धान्तशैव दर्शन के महान् आचार्यों में इनका प्रथम स्थान है। इनके देश, काल, कृति आदि के विषय में डॉ. कान्तिचन्द्र पाण्डेय के 'अभिनव गुप्त. नामक ग्रन्थ (पृ. १७०) एवं शैवदर्शनबिन्दु (पृ. ८) में, श्री एन. आर. भट्ट के मतंगपारमेश्वर के विद्यापाद के उपोद्घात (पृ. ४२-४३) में तथा लुप्ता. उपो. (पृ. ३२, ६४, ७३) में विशेष रूप से प्रकाश डाला गया है। इनके गुरु उग्रज्योति का तथा स्वयं इनका १८ पद्धतिकारों में प्रथम एवं द्वितीय स्थान है। उग्रज्योति का कोई ग्रन्थ अभी तक उपलब्ध नहीं हुआ 
है। 

सिद्धान्तदीपिका 
सर्वात्मशम्भु कृत सिद्धान्तदीपिका अब सिद्धान्तप्रकाशिका के नाम से जंगमवाड़ी मठ, वाराणसी से प्रकाशित हो चुकी है। इससे पहले श्री आर. दामोदरन् द्वारा सम्पादित होकर यह ग्रन्थ तंजोर की महाराज सरफोजी सरस्वती महल लाइब्रेरी की शोधपत्रिका के ३३ वें भाग में प्रकाशित हुआ था। इस ग्रन्थ का प्राचीन तमिल अनुवाद भी मद्रास और श्रीलंका से प्रकाशित हुआ है। तान्त्रिक साहित्य (पृ.७००) में इसको शाक्त ग्रन्थ बताया गया है। उमापति शिवाचार्य के शतरत्नसंग्रह (पृ. ४९) में सिद्धान्तदीपिका के दो श्लोक उद्धृत हैं। वे इन दोनों संस्करणों में उपलब्ध नहीं होते। कारण अन्वेषणीय है। 
सिद्धान्तरहस्य 
तान्त्रिक साहित्य (पृ.७००) पर उल्लिखित है कि सिद्धान्तरहस्यसार नामक ग्रन्थ शतरत्नसंग्रह में उद्धृत है। इस ग्रन्थ के साढे चार श्लोक वहाँ (पृ. ५३) उपलब्ध होते हैं। उद्धरणों को देखने से प्रतीत होता है कि ये दोनों नाम एक ही ग्रन्थ के हो सकते हैं। 
सिद्धान्तशेखर 
बंगलोर की मनोमणि ग्रन्थमाला में अन्य ग्रन्थों के साथ विश्वनाथ कृत सिद्धान्त- शेखर का भी प्रकाशन हुआ है। इसमें यहाँ उद्धृत वचनों की उपलब्धि के आधार पर ही कुछ कहा जा सकता है। 
सूतसंहिता 
स्कन्दपुराण के सात खण्ड और सात संहिता वाले दो संस्करण उत्तर और दक्षिण भारत में मिलते हैं। आनन्दाश्रम संस्कृत सिरीज, पूना से सन् १९२४-२५ में तीन जिल्दों में सटीक सूतसंहिता का संस्करण हुआ है। 
सोमशम्भुपद्धति 
सोमशम्भु की इस पद्धति के कर्मकाण्डक्रमावलि के नाम से हुए तीन संस्करणों की सूचना लुप्ता. उपो. (पृ. २४-२५) में दी गई है। इसके समय आदि के संबन्ध 
वहीं (पृ. २१) ईशानशिव के विवरण में देखिये । 
स्वच्छन्दतन्त्र, स्वतन्त्रतन्त्र 
स्वच्छन्दतन्त्र और स्वतन्त्रतन्त्र का परिचय लुप्ता. उपो. (पृ. ८२-८३) में विविध स्रोतों के आधार पर दिया गया है। क्षेमराज की टीका के साथ मुद्रित स्वच्छन्दतन्त्र में यहाँ उद्धृत वचनों की खोज होनी चाहिये। 

(13) 
स्वायम्भुवागम 
इसका भी परिचय लुप्ता. उपो. (पृ. ८३-८४) पर देखिये। वहीं (पृ. ७९) सूक्ष्म स्वायम्भुव का भी परिचय दिया गया है। यह स्वायम्भुवसूत्र से अभिन्न हो सकता है। अभी हाल में इन्दिरा गांधी कला केन्द्र, दिल्ली से स्वायम्भुवसूत्रसंग्रह के नाम से इसके चार पटल वाले संस्करण का विद्यापाद प्रकाशित हुआ है । असावधानी के कारण यहाँ चतुर्थ पटल को पूरा नहीं छापा गया। 
शैवसिद्धान्त शास्त्र के मुद्रित, अमुद्रित ग्रन्थों का परिचय आगममीमांसा (पृ. ३४- ३५) में तथा उत्तरप्रदेश संस्कृत संस्थान, लखनऊ की "संस्कृत वाङ्मय का बृहद् इतिहास" योजना के तन्त्रागम खण्ड में समाविष्ट डॉ. शीतलाप्रसाद उपाध्याय के "द्वैतवादी सिद्धान्त शैवागम" शीर्षक निबन्ध (पृ. १५१-१५४) में दिया गया है। हालैण्ड के डॉ. जे. गोण्डा के ग्रन्थ "मिडीवल रिलीजियस लिटरेचर" (पृ. १५३-१७९) में यह कार्य अधिक सुव्यवस्थित रूप में किया गया है। इन सबके आधार पर शैवागम के प्रकाशित साहित्य का सर्वांगपूर्ण परिचय आना चाहिये । 
प्रधानतः शैवागम के यहाँ उद्धृत इन ग्रन्थों के परिचय के बाद मूल एवं टीका- ग्रन्थ के चारों पादों में प्रतिपादित प्रमुख विषयों पर हम क्रमशः प्रकाश डालना चाहते हैं। इनमें से सर्वप्रथम ज्ञानपाद में प्रतिपादित सिद्धान्तशैव दर्शन के प्रमुख विषयों को यहाँ प्रस्तुत किया जा रहा है। 

### ज्ञानपाद 
यहाँ प्रथमतः पति, पशु और पाश नामक तीन पदार्थों का निरूपण किया गया है। तदुपरान्त छत्तीस तत्त्वों का शुद्ध एवं अशुद्ध विभाग के अन्तर्गत संक्षेप में और उसके बाद शुद्ध, शुद्धाशुद्ध एवं अशुद्ध विभाग के अन्तर्गत विस्तार से निरूपण हुआ है। इन सभी विषयों की विस्तार से चर्चा हमने लुप्तागमसंग्रह के दोनों भागों में संगृहीत वचनों के, विशेष कर उमापति शिवाचार्य के ग्रन्थ शतरत्नसंग्रह के आधार पर लुप्ता. उपो. के उत्तरार्ध (पृ. ११२-२०२) में की है। अष्टप्रकरण के उपोद्घात में भी “सिद्धान्तशैवीयं दर्शनम्' (पृ.१७-४३ ) शीर्षक से इन विषयों की चर्चा हो चुकी है। सर्वात्मशंभु कृत सिद्धान्तप्रकाशिका की चर्चा ऊपर आ चुकी है। इस ग्रन्थ का प्रकाशन शैवभारती शोध प्रतिष्ठान, जंगमवाड़ी मठ, वाराणसी से भाषानुवाद के साथ सन् १९९६ ई. में हो चुका है। इसकी प्रस्तावना भी हिन्दी में ही लिखी गई है। ऊपर के दोनों ग्रन्थों के उपोद्घात संस्कृत भाषा में लिखे गये थे। संस्कृत भाषा से अनभिज्ञ पाठकों 

के लिये यह प्रस्तावना उपयोगी हो सकती है, क्योंकि प्रस्तुत दोनों ग्रन्थों की रचना का मूलस्रोत प्रायः एक सा है। इन ग्रन्थों के प्रकाशन के बाद जो कुछ हमें नई जानकारियाँ मिलीं, उनकी पृष्ठभूमि में हम प्रस्तुत दोनों ग्रन्थों की सामग्री की तुलनात्मक समीक्षा करना चाहते हैं। सिद्धान्तसारावलि के क्रम से ही यहाँ इन विषयों का निरूपण किया जा रहा है। 
निष्कल प्रासाद मन्त्र 
सर्वप्रथम ग्रन्थकार ने ग्रन्थ की निर्विघ्न समाप्ति की कामना से निष्कल मूल मन्त्र (प्रासाद मन्त्र) के उच्चारण के क्रम से परशिव के नमन के रूप में मंगलश्लोक की रचना की है। इसकी व्याख्या करते हुए टीकाकार अनन्तशंभु ने जगन्निर्माण में परशिव (पति) की निमित्तकारणता, स्थावर-जंगमात्मक जगत्, शुद्ध एवं अशुद्ध तत्त्व एवं भुवन, शिवतत्त्व और बिन्दु तत्त्व, शुद्ध एवं अशुद्ध सृष्टि में क्रमशः बिन्दु (महामाया) और माया की उपादानकारणता, विज्ञानाकल, प्रलयाकल और सकल नामक त्रिविध जीव (पशु), आणव, मायीय तथा कार्म नामक त्रिविध मल (पाश), मन्त्र और मन्त्रेश्वर, मल-माया-कर्म-बिन्दु-रोधशक्ति नामक पंचविध पाश, शक्तिपात एवं मुक्तावस्था, प्रासाद मन्त्र का पंचविध उच्चारण, षड्विध कारणेश्वरों के त्याग की द्विविध पद्धति और प्रासाद मन्त्र के अभ्यास से निष्कल शिव का साक्षात्कार जैसे ज्ञानपाद के प्रायः सभी विषयों की संक्षेप में चर्चा कर दी है। 
ऊपर जिन ग्रन्थों की चर्चा हुई है, उनमें से किसी में भी प्रासाद मन्त्र के विषय में कुछ भी नहीं कहा गया है। विज्ञानभैरव की टीका (पृ.४३) में अवश्य हूँ की शैव प्रणव के रूप में चर्चा मिलती है। वीरशैव ग्रन्थों में भी प्रासाद मन्त्र चर्चित है। यहाँ विभिन्न स्थलों पर इसका विस्तार से वर्णन मिलता है। क्रियापाद के ६-१२ श्लोकों (पृ. ८९-११०) में बताया गया है कि इस मन्त्र का भगवान् शिव ने स्कन्दगुरु को सर्वप्रथम उपदेश किया था। प्रासाद मन्त्र की निरुक्ति उसका अर्थ, 
१. “सदाशिवमनन्तं च श्रीकण्ठं पुनरम्बिकाम् । गुहं विष्णुं च धातारं सदा सप्तगुरून् स्मरेत् । ।" यहाँ (पृ. ९०) उद्धृत इस वचन में सात गुरुओं में गुह (स्कन्द) का भी नाम है। 
२. पृ.९० पर उद्धृत वचन में प्रासाद पद की निरुक्ति दी गई है। 

(15) 
पाँच-छः- आठ-नौ-दस-बारह-सोलह और बीस कलाओं वाले अष्टविध प्रासाद मन्त्रों में से नवकल, द्वादशकल और षोडशकल प्रासाद मन्त्रों का उद्धार - क्रम, प्रासाद मन्त्र में स्थित कलाओं की मात्रासंख्या, इनमें छः प्रकार के शून्यों की स्थिति, द्वादशकल प्रासाद मन्त्र का प्रस्तार-क्रम और ध्यान-क्रम, इसकी कलाओं की स्थान-विशेषों में स्थिति, षडध्व में उनकी व्याप्ति, उनमें कारणेश्वरों की स्थिति, ध्यान की सुविधा के लिये कलाओं का वर्ण, इस मन्त्र के जप से शुद्ध भुवनों के भोगों एवं शिवस्वरूप की प्राप्ति जैसे विविध विषय वर्णित हैं। अन्त में यहाँ (पृ. १०१-१०२) बताया गया कि पंचब्रह्म, षडंग एवं षडक्षर आदि सभी मन्त्रों की उत्पत्ति प्रासाद मन्त्र की कलाओं से ही होती है। ग्रन्थकार ने चर्यापाद के ९-१४ श्लोकों (पृ.३०६-३१२) में बताया कि अविच्छिन्न सम्प्रदाय वाले यदि विच्छिन्न सम्प्रदाय वालों के यहाँ भोजन करते हैं, तो वे प्रायश्चित्त के भागी होते हैं। इस दोष के परिहार के लिये अष्टविध प्रासाद मन्त्र के न्यास का विधान निश्वासागम के प्रमाण से बताया गया है। देशिकों के लिये पापिष्ठ व्यक्तियों के द्रव्य का परिग्रह करने से प्रसक्त दोष के परिहार के लिये भी इनका न्यास किया जाता है। अष्टविध प्रासाद मन्त्रों के नाम भी यहाँ दिये गये हैं। 
टीकाकार ने भी इन विषयों पर पर्याप्त प्रकाश डाला है। 
यहाँ (पृ. ५) प्रासाद मन्त्र के ह्रस्व, दीर्घ, प्लुत, सूक्ष्म और अतिसूक्ष्म के भेद से पंचविध उच्चारण की तथा हृदय आदि विभिन्न स्थानों में कारणेश्वरों के त्याग की प्रक्रिया बताई गई है। पृ. ९ पर शुद्ध, मूल, तत्त्व, आद्य और आत्मा नामक पाँच प्रासाद मन्त्रों को तत्त्वब्रह्म बताया गया है। आगे (पृ.८०) वे कहते हैं कि प्रथम श्लोक की व्याख्या में बताई गई पद्धति से हृदय आदि स्थानों में ब्रह्मा आदि कारणेश्वरों का त्याग करने के उपरान्त मूलाधार से उत्थित नादस्वरूप मन्त्र का उच्चारण करते हुए प्राणों का त्याग करे । 
१. आगमशास्त्र में मन्त्र का प्रत्येक वर्ण कला कहलाता है (पृ. ८९) और कला शब्द 
का अर्थ अंश है (पृ. ९१-९२) । 
२. इन तीनों प्रकार के प्रासाद मन्त्रों का उद्धार - क्रम आगे (पृ. ८९-९५) बताया गया है। प्रस्तुत स्थल पर नवकल प्रासाद मन्त्र की चर्चा है। बारह कलाओं का विवरण 
पृ. १३५ पर भी देखा जा सकता है। अन्य तन्त्रों में इसी को मान्यता मिली है।, ३. नेत्रतन्त्र (६. ३-५ ) में प्रणव की पंचविध उच्चारण की प्रक्रिया का उल्लेख कर पूरे पटल में इसका विवरण दिया गया है। इस पटल का नाम ही वहाँ पंचप्रणवाधिकार दिया है। 

त्रिशतिकालोत्तर के प्रमाण से इसकी विधि भी यहाँ (पृ. ८०-८१) वर्णित है। इसकी तुलना भगवद्गीता क्रे "ओमित्येकाक्षरं ब्रह्म" (८.१३) इत्यादि वचन से की जा सकती 
है। 
क्रियापाद में प्रासाद मन्त्र के प्रकरण में टीकाकार ने हकार के पर्यायों की चर्चा कर बारह और सोलह कलाओं का स्वरूप बताया है और प्रश्न उठाया है कि चार मात्राओं (औ और ऊ) का उच्चारण कैसे एक साथ किया जा सकता है? इस प्रश्न का समाधान भी वहीं दिया गया है (पृ. ९४ ) । नादात्मक हंस मन्त्र में स्थित षड्विध शून्यों की स्थिति को भी यहाँ स्पष्ट किया गया है। कलाओं के आकार का निरूपण करते 
हुए उन्होंने अष्टविध प्रासाद मन्त्र के जप से अष्टविध ऐश्वर्यों की प्राप्ति जैसे विषयों को सप्रमाण प्रस्तुत कर, प्रासाद मन्त्र की प्रयोगविधि को दिखा कर, प्रणव पद के पर्यायों को एवं षडक्षर मन्त्र के स्वरूप को उजागर कर मन्त्रों की जपविधि, कारणेश्वरों के त्याग की पद्धति, मन्त्र पद की व्युत्पत्ति, पाँच अंग वाले प्रासाद मन्त्र और निष्कल प्रासाद मन्त्र का स्वरूप भी सप्रमाण प्रदर्शित है। अन्त में यहाँ बताया गया है कि प्रासाद मन्त्र का जप करने से सभी मन्त्रों का जप पूरा हो जाता है। 
चर्यापाद (पृ. ३०६ ३१२) में भी टीकाकार ने भोजन करने की पूरी विधि को स्पष्ट करते हुए अष्टविध प्रासाद मन्त्र के न्यास की द्विविध प्रक्रिया का निरूपण कर इस न्यास की श्रेष्ठता को सप्रमाण स्थापित किया है। 
हमें स्मरण रखना है कि द्वादश कला वाले प्रासाद मन्त्र के विषय में यहाँ जो कुछ कहा गया है, वह सब योगिनीहृदय और उसकी टीका में तथा स्वच्छन्द- तन्त्र में भी उपलब्ध है। स्वच्छन्दतन्त्र के इसी प्रकरण में षड्विध शून्य, जाग्रत् आदि पाँच अवस्थाएँ एवं विषुवसप्तक का भी निरूपण मिलता है, जब कि योगिनीहृदय में इन सब विषयों का वर्णन जप-प्रकरण में हुआ है। सिद्धान्तसारावलि और उसकी 
१. षड्विध शून्यों की चर्चा स्वच्छन्दतन्त्र (४.२८८-२९६) एवं योगिनीहृदय (३.१७४- 
१७६) में भी मिलती है। 
२. आठ के स्थान पर यहाँ (पृ. १०२) सप्तविध मन्त्र ही निर्दिष्ट हैं । 
३. पाँच अंग वाले प्रासाद मन्त्र में नेत्र मन्त्र का समावेश नहीं माना जाता। बौद्ध तन्त्रों में भी यह पाँच अंग वाला पक्ष चर्चित है। इसका कारण पृ. ११० पर प्रदर्शित है। 

(17) 
टीका में केवल षड्विध शून्यों की चर्चा है। विषुवसप्तक की चर्चा यहाँ पूर्णाहुति के प्रसंग (पृ. २४४- २४७) में और पाँच अवस्थाओं का निरूपण योगपाद के अन्त (पृ.२७१-२७४) में है। पाँच अवस्थाओं का विवरण इस ग्रन्थ की अपनी विशेषता है, जबकि आन्तर अवस्थाओं का विवरण योगिनीहृदय से बहुत कुछ मेल खाता है। द्वादश कलाओं के आकार का सचित्र विवरण हमें वरिवस्यारहस्य के अड्यार संस्करण के अन्त में मिलता है। वरिवस्यारहस्य में भी इन सब विषयों की चर्चा मिलती है, किन्तु वहाँ योगिनीहृदय की प्रक्रिया का ही पूरी तरह से अनुसरण किया गया है। 
षोडशकल प्रासाद मन्त्र की चार अतिरिक्त कलाओं के नाम व्योमरूपा, अनन्ता, अनाथा और अनाश्रिता हैं (पृ. ९२ ९४ एवं २९८ ) । द्वादश कलाओं के प्रसंग में प्रायः सर्वत्र समना का उच्चारण काल मात्रा का २५६ वाँ भाग माना गया है। यहाँ (पृ. ९६ एवं १०४) भी इसी को मान्यता दी गई है। उन्मना को कालातीत माना जाता है, किन्तु भास्करराय ने वरिवस्यारहस्य (पृ. १३-१४) में एक अन्य मत का भी उल्लेख किया है। तदनुसार उन्मना का उच्चारण-काल मात्रा का ५१२ वाँ भाग माना गया है। श्रद्धेय कविराज जी भी अपने “तान्त्रिक वाड्मय में शाक्त दृष्टि" नामक ग्रन्थ में 'नादतत्त्व' शीर्षक के अन्तर्गत (पृ.३०८) इस मत की चर्चा करते हैं। 
शैव और शाक्त तन्त्रों में जगत् को षडध्वात्मक माना गया है। प्रथमतः सशक्तिक भगवान् शब्द और अर्थ के रूप में परिणत होते हैं। इनमें से शब्द से वर्ण, पद और मन्त्र की तथा अर्थ से कला, तत्त्व और भुवन की सृष्टि होती है। इस षडध्वात्मक जगत् में मन्त्र के एकादश भेद बताये गये हैं। ये हैं— पंचब्रह्म एवं षडंग । सिद्धान्तप्रकाशिका (पृ. १५) में मन्त्रों की संख्या बारह बताई गई है। वहाँ मूल मन्त्र के रूप में षडक्षर मन्त्र गृहीत है । वीरशैव मत में भी इसको सर्वोच्च स्थान दिया गया है। उसी पद्धति से यहाँ यह स्थान प्रासाद मन्त्र का है। त्रिविध (नवकल, द्वादशकल एवं षोडशकल) प्रासाद मन्त्र का परिचय ऊपर दिया गया है। यहाँ यह स्पष्ट रूप से बताया गया है कि इस प्रासाद मन्त्र से ही पंचब्रह्म, षडंग, षडक्षर आदि सभी मन्त्रों की निष्पत्ति होती है। 
मन्त्र पद की निरुक्ति यहाँ (पृ. १०७-१०८) भी वही दी गई है, जो कि आगम- तन्त्रशास्त्र के ग्रन्थों में सर्वत्र मिलती है। तदनुसार शिव मनन करने वाले की रक्षा 
१. यहाँ (पृ.९५) टीकाकार ने मकार की एक मात्रा बताई है। जब कि सर्वत्र व्यंजन 
की आधी ही मात्रा मानी जाती है। 

करते हैं। षडंग मन्त्रों में से नेत्र मन्त्र को हटा देने पर इनकी संख्या पाँच रह जाती 
पृ. ११० में इस पर विचार किया गया है। कुण्डलिनी - स्वरूपा परा वाक् से ही मन्त्रों की उत्पत्ति होती है। इसीलिये इसे मन्त्रयोनि कहा जाता है। हंसगायत्री के नाम से प्रसिद्ध नादस्वरूप हंस मन्त्र का भी यहाँ (पृ. ९६-९७, १२२-१२३, २६७) विशद परिचय दिया गया है। प्रसंगवश पाशुपतास्त्र, आत्ममन्त्र, मूलमन्त्र आदि की भी यहाँ चर्चा मिलती है। क्रियालोप, द्रव्यलोप आदि की तरह मन्त्रलोप के हो जाने पर, अर्थात् गुरु- प्रदत्त मन्त्र के प्रतिदिन जप करने में व्यवधान पड़ने पर अथवा मन्त्रोच्चारण के बिना ही अनुष्ठान करने पर प्रायश्चित्त ( पवित्रारोपण आदि) करना पड़ता है। 
नेत्रतन्त्र के अनेक अधिकारों में मन्त्रवाद की चर्चा मिलती है। साथ ही चेतावनी दी गई है कि जो व्यक्ति उत्तम सिद्धि या मोक्ष को चाहता है, उसे मन्त्रवाद का सहारा कभी नहीं लेना चाहिये। कुटुम्बी जनों और प्रजा के हित के लिये, उन पर अनुग्रह करने की दृष्टि से ही मन्त्रवाद का सहारा लेने का वहाँ स्पष्ट उल्लेख है। विशेष जिज्ञासुओं को हमारा नेत्रतन्त्र का उपोद्घात (पृ. २८-३३) देखना चाहिये। "नादो मन्त्र इति प्रोक्तः' (पृ.१०९) कामिकागम के इस वचन में मन्त्र को नादात्मक माना गया है। उस नाद की उत्पत्ति शिव से होती है। महार्थमंजरी की परिमल टीका (पृ. १२२) में मन्त्र का स्वरूप इस प्रकार बताया गया है- 
वर्णात्मको न मन्त्रो दशभुजदेहो न पञ्चवदनोऽपि । संकल्पपूर्वकोटौ नादोल्लासो 
नादोल्लासो भवेन्मन्त्रः || 
पदार्थत्रय ( पति - पशु - पाश) 
मंगलाचरण के बाद यहाँ क्रमशः पति, पशु और पाश नामक तीन पदार्थों का निरूपण किया गया है। इनमें से पहले का २-४ श्लोकों में, दूसरे का ५ वें श्लोक में और तीसरे का ६-८ श्लोकों में वर्णन किया गया है। टीकाकार ने अन्य स्थलों पर भी इनकी चर्चा की है। यहाँ क्रमशः उन्हीं का स्वरूप प्रदर्शित किया जा रहा 
है। 
पति 
पति पदार्थ का निरूपण करते हुए यहाँ बताया गया है कि परा शक्ति से अतिक्रान्त परशिव सृष्टि-स्थिति-संहार - निग्रह - अनुग्रह नामक पाँच कृत्यों का संचालन करने के लिये परा शक्ति से सम्पन्न हो सदाशिव आदि अलग-अलग नामों को धारण कर लेते हैं। तब शिव और शक्ति का धर्मधर्मिभाव संबन्ध बन जाता है। शिव और 

(19) 
शक्ति के स्वरूप को भी यहाँ स्पष्ट किया गया है। हमने ऊपर बताया है कि ज्ञानपाद से संबद्ध सभी विषयों का टीकाकार ने अपनी प्रथम श्लोक की व्याख्या में उल्लेख कर दिया है। २-४ श्लोकों की व्याख्या में इन्होंने शिव की स्वयंप्रकाशता, बिन्दु की स्थिति, षड्विध ब्रह्म, सादाख्य तत्त्व (सदाशिव), शुद्ध, शुद्धाशुद्ध और अशुद्ध तत्त्वों का स्वरूप, अनाहत शिव का स्वरूप; तत्त्व, मूर्ति और भाव, अर्थात् शिव, सदाशिव और सादाख्य तत्त्व का स्वरूप, शक्ति के भेद, सविकल्पक ज्ञान एवं शिव की भोग एवं अधिकार अवस्था, निर्विकल्पक ज्ञान एवं शिव की लयावस्था, संकल्परूपा और करणरूपा द्विविध क्रियाशक्ति- इन सब विषयों का निरूपण कर विशद रूप से शक्ति के स्वरूप को स्पष्ट किया है। इस प्रसंग में वामा आदि नाना प्रकार की शक्तियों की, अष्टमूर्ति शिव की, पक्वमल और अपक्वमल विज्ञानाकलों की, शिव के तिरोधान एवं अनुग्रह व्यापार की, सकल जीव की सोलह कलाओं की, पुर्यष्टक देह (सूक्ष्म शरीर) की और प्रलयाकल जीव की चर्चा की गई है। यहाँ हम देखते हैं कि टीका में पति के अतिरिक्त पशु एवं पाश से संबद्ध विषयों का भी उल्लेख है। इस सामग्री का यथास्थान उपयोग किया जायगा। यहाँ केवल पति पदार्थ से संबद्ध विषयों की ही समीक्षा की जा रही है। 
हुआ 
33 
चराचरात्मक जगत् के निर्माण में परशिव की निमित्तकारणता, शुद्ध एवं अशुद्ध भुवन, शिव के द्वारा शुद्ध भुवनों का निर्माण करते समय बिन्दु की उपादानकारणता और अनन्त के द्वारा अशुद्ध भुवनों का निर्माण करते समय माया की उपादानकारणता को बताने के साथ यहाँ विज्ञानाकल, प्रलयाकल और सकल नामक जीवों पर परशिव का अनुग्रह (शक्तिपात) होने पर मलपाक के उपरान्त मन्त्र और मन्त्रेश्वर पद की प्राप्ति के साथ इनकी मुक्तावस्था, अर्थात् शिवसाम्य दशा भी अभिव्यक्त हो उठती है, इसका विशद विवरण यहाँ दिया गया है। इसके लिये शास्त्रों में " षट्त्यागात् सप्तमे लयः (ने. त. २२.१९-२० ) इस प्रकरण में वर्णित प्रक्रिया का अनुसरण किया गया है। ब्रह्मा, विष्णु, रुद्र, ईश्वर, सदाशिव और अनाहत शिव नामक छः कारणेश्वरों के प्रकाशक भगवान् शिव ही हैं, अतः साधक को इन कारणेश्वरों का त्याग कर परम ज्योतिः- स्वरूप परमशिव में अपने को विलीन कर लेना पड़ता है। अन्तःकरण की वृत्तियों से इनका साक्षात्कार नहीं हो सकता, किन्तु सद्योज्योति शिवाचार्य की मोक्षकारिका ( श्लो. १११) में वर्णित पद्धति से साधक इस परमशिव का साक्षात्कार कर मुक्त 
जाता है। आगे (पृ.४६) अघोर शिवाचार्य को उद्धृत कर बताया गया है कि बुद्धि आन्तर आत्मा का ग्रहण नहीं कर सकती, अतः उसके ग्रहण में समर्थ विद्यातत्त्व की सिद्धि शैवागमों में की गई है। 

यह परमशिव स्वान्यप्रकाश है। टीकाकार ने इस पद की दो तरह की व्याख्या की है। इसी तरह से व्यापी पद का अर्थ बताते समय रत्नत्रय के प्रमाण से वे कहते हैं कि कलाध्वा बिन्दु से, बिन्दु शक्ति से और शक्ति शिव से व्याप्त है। यह शिव अन्य किसी से व्याप्त नहीं है। रत्नत्रय के इस वचन को यहाँ एकाधिक स्थल पर उद्धृत किया गया है। इसी तरह से ब्रह्म पद से षड्विध ब्रह्म परिगृहीत है। वातुलशुद्धाख्य तन्त्र के उद्धृत वचन से यह विपरीत पड़ता है, इसकी सूचना हम वहीं (पृ. ९) दे चुके हैं। इसी तरह से सादाख्य पद से सदाशिव गृहीत है। टीकाकार ने एक विशेष बात यहाँ कही है, जो कि अन्यत्र नहीं मिलती। तदनुसार शुद्धाशुद्ध सृष्टि के कर्ता अनन्त और अशुद्ध सृष्टि के श्रीकण्ठ' हैं। वे ज्ञानशिव को उद्धृत करते हुए कहते हैं कि परशिव से सदाशिव, सदाशिव से अनन्तेश और अनन्त से श्रीकण्ठ की सृष्टि होती है। इसी विषय की चर्चा करते हुए टीकाकार आगे (पृ. ४४) अनन्तेश के अतिरिक्त श्रीकण्ठ की कोई चर्चा नहीं करते। ज्ञानशिव के वचन में भी श्रीकण्ठ की चर्चा तो है, किन्तु वहाँ उनको अशुद्ध सृष्टि का कर्ता नहीं बताया गया है। 
को 
उद्धृत करते हुए 
आगे (पृ. १०) टीकाकार लिखते हैं कि परशिव से अनाहत शिव और अनाहत शिव से सदाशिव की उत्पत्ति मानी जाती है। इस सदाशिव को आगमशास्त्र के विद्वान् परा शक्ति से उत्पन्न हुआ मानते हैं। जो आचार्य पर शिव और परा शक्ति को समवाय संबन्ध से परस्पर संबद्ध मानते हैं, उनके मत के अनुसार यह शक्ति- तत्त्व है। वातुलशुद्धाख्य तन्त्र 
टीकाकार कहते हैं कि शिव तत्त्व स्वरूप, सदाशिव मूर्ति स्वरूप और सादाख्य तत्त्व भाव स्वरूप हैं। इस तरह से निष्कल परशिव भक्तजनों पर अनुग्रह करने के लिये सकल स्वरूप धारण कर लेता है। लय, भोग और अधिकार नामक अवस्थाओं के रूप में इन तत्त्वों की व्याख्या करते हुए पौष्करागम के प्रमाण से लयावस्था, बिन्दुतत्त्व एवं शिवतत्त्व को यहाँ अभिन्न माना है। इन त्रिविध अवस्थाओं का आगे (पृ. ३४-३५) अधिक विस्तार से वर्णन किया गया है। इस पूरे प्रकरण से स्पष्ट होता है कि जैसे अग्नि की एक ही शक्ति लोह, काष्ठ, लवण और ओदन आदि उपाधियों के भेद से द्राविका, दाहिका, स्फोटिका 
१. इस ग्रन्थ की संगति इस प्रकार बैठाई जा सकती है कि शिव महामाया की 
सहायता से 
शुद्ध सृष्टि का, माया की सहायता से अनन्त शुद्धाशुद्ध सृष्टि का और श्रीकण्ठ प्रकृति की सहायता से अशुद्ध सृष्टि का निर्माण करते हैं। तत्त्वों शुद्धाशुद्ध विभाग को न मानने पर शुद्धेतर समग्र सृष्टि के कर्ता अनन्त माने जायेंगे। इस व्याख्या से ज्ञानशिव के वचन (पृ. ९-१०) की भी संगति बैठ जायगी। 
के 

(21) 
और पाचिका जैसे नाम धारण कर लेती है, वैसे ही शिव की एक ही शक्ति औपाधिक भेद से अनेक रूपों में भासित होने लगती है। भोजदेव कृत तत्त्वप्रकाश की वृत्ति में अघोरशिव – “एकैवानेकतां याति शिवशक्तिरुपाधितः” इस वचन को उद्धृत करते हैं, किन्तु वे ही आगे तत्त्वप्रकाश की— 
पञ्चानामप्येषां नहि क्रमोऽस्तीह कालरहितत्वात् । 
व्यापारवशादेषां विहिता खलु कल्पना शास्त्रे ।। ३२।। 
इस आर्या को प्रक्षिप्त मानते हैं। उनके इस मत की समालोचना हम अष्टप्रकरण के उपोद्घात (पृ.२३, २५-२६, ३२) में कर चुके हैं। अघोरशिव के मत से सभी छत्तीस तत्त्व अचेतन हैं। इस विषय पर आगे पुनः विचार किया जायगा । वस्तुतः देखा जाय तो तत्त्वप्रकाश की इसके आगे की— 
तत्त्वं वस्तुत एकं शिवसंज्ञं चित्रशक्तिशतखचितम् । 
शक्तिव्यापृतिभेदात् तस्यैते कल्पिता भेदाः ।।३३।। 
इस कारिका से भी पूर्व कारिका के अभिप्राय की ही पुष्टि होती है और इस कारिका को अनन्तशंभु ने भी इसी प्रकरण (पृ. ३०) में उद्धृत किया है। 
टीकाकार ने पृ. ३५ पर शिव शब्द से सृष्टि आदि पंचकृत्यों के कर्ता, ईशान आदि पंचब्रह्म मन्त्रों की अड़तीस कलाओं से सम्पन्न सदाशिव तत्त्व में स्थित सदाशिव भट्टारक का ग्रहण किया है । पृ. ६२ पर बिन्दु का शक्ति में और शक्ति का शिव में समावेश बताया है और पृ. ६५ पर कहा है कि शक्ति का शान्ति कला के ऊपर स्थित शान्त्यतीत कला स्वरूप शिवतत्त्व में लय हो जाता है। यह शिव अपनी उपादान- स्वरूप महामाया में, बिन्दु में समाविष्ट हो जाता है। ये उक्तियाँ परस्पर विपरीत पड़ती हैं। इसका समाधान ऊपर बताई गई प्रक्रिया से ही संभव हो सकता है। बिन्दु को यह स्थान इसलिये दिया गया है कि निष्कल शिव संहार काल में निष्क्रिय रूप में बिन्दु में ही स्थित रहता है और सिसृक्षा होने पर वह सर्वप्रथम इस बिन्दु को ही क्षुब्ध करता है। 
इस प्रकरण के अन्त में टीकाकार ने वामा आदि नौ शक्तियों के नाम देकर बताया है कि इनमें से आठ शक्तियाँ अष्टमूर्ति स्वरूपिणी हैं और नवीं मनोन्मनी साक्षात् परा शक्ति ही है। आगे (पृ. ३७०) कामिकागम के प्रमाण से टीकाकार ने बताया है कि लिंग में मनोन्मनी नाम से स्थित यह मूर्ति नृत्त करते समय गौरी का रूप धारण कर लेती है। महिम्नस्तव के निम्न वचन में- 

भवः शर्वो रुद्रः पशुपतिरथोग्रः सह महां- 
स्तथा भीमेशानाविति यदभिधानाष्टकमिदम् ।। 
अष्टमूर्तियों के नाम दिये गये हैं। यहाँ (पृ. ३४९, ३५१, ३५६) भी ये नाम देखे जा सकते हैं। इस प्रकार ये सभी आकार और मूर्तियाँ पति पदार्थ के ही विभिन्न स्वरूप हैं। इस विषय पर आगे पाँच शुद्ध तत्त्वों के प्रकरण में पुनः विचार किया 
जायगा। 
पृ. २४३ पर उद्धृत आगम-वचन में मण्डल, वह्नि, कुम्भ, शिष्य और गुरु नामक पाँच स्थानों में शिव के अर्चन का सयुक्तिक प्रतिपादन किया गया है। कुम्भ में शिवदेह की भावना का प्रकार क्रियापाद के ४५ वें श्लोक में देखा जा सकता है। इसका तात्पर्य यह है कि ये सब शिव के ही विभिन्न स्वरूप हैं। 
पशु 
में 
तीन श्लोकों (पृ. २-४) में पति पदार्थ का निरूपण करने के बाद पाँचवें श्लोक पशु पदार्थ (आत्म तत्त्व) और उसके त्रिविध भेदों का परिचय दिया गया है। इस प्रसंग में टीकाकार ने पशु का सामान्य लक्षण, उसके त्रिविध भेद, मल शब्द के पर्याय, मलपाक, अधिकार पद एवं सायुज्य पद की प्राप्ति जैसे विषयों की चर्चा की है। पशु के सहजचित्, समल, पशु, सेश, अल्पवित् जैसे विशेषणों की संगति के लिये प्रस्तुत श्लोक की टीका (पृ. ४९-५२) में अनन्तशंभु ने शास्त्रों के अनेक वचन उद्धृत किये हैं। ये पशु विज्ञानाकल, प्रलयाकल और सकल के भेद से तीन प्रकार के हैं। इनमें से केवल आणव मल से युक्त जीव विज्ञानाकल, मल और कर्म से आवृत प्रलयाकल तथा मल-कर्म-माया नामक त्रिविध पाशों से आवृत जीव सकल कहलाते हैं। मल का विशिष्ट परिपाक हो जाने पर ये जीव अनन्त आदि आठ विद्येश्वरों की, मन्त्रों और मन्त्रेश्वरों की पदवी को प्राप्त कर लेते हैं। अन्त में परशिव की कृपा होने पर ये मल, माया, कर्म, बिन्दु और रोधशक्ति नामक पाँचों पाशों से छूट कर मुक्ति पदवी में प्रतिष्ठित हो जाते हैं। शिव की कृपा (शक्तिपात) के बिना ये जीव केवल ज्ञान की सहायता से कभी मुक्त नहीं हो सकते। इस मुक्तावस्था में भी शैवागमों के अनुसार जीव की स्थिति शिव (पति) से भिन्न ही रहती है। 
आगे १५ वें श्लोक में पुरुष तत्त्व के रूप में जीवात्मा का स्वरूप बताया गया है। अनन्तेश्वर के व्यापार से क्षुब्ध माया से कला, विद्या, राग, काल और नियति नामक पाँच तत्त्वों की सृष्टि होती है। पंचकंचुक के नाम से ये शास्त्रों में प्रसिद्ध हैं। इस कंचुक से आवृत होकर यह आत्मा (पशु) विषयगत-भोग की सिद्धि के लिये 

(23) 
जब संकोच - लाभ करता है, तो उसे पुरुष कहते हैं। वहाँ (पृ.५०) उद्धृत किरणागम के वचन में इसे पशु कहा गया है। इस पुरुष तत्त्व के विषय में आगे (पृ.३५- ३७) अलग से विचार किया जायगा । प्रस्तुत प्रकरण में जीवात्मा का सामान्य लक्षण बताने के बाद उसके प्रबोधाकल, प्रलयाकल और सकल नामक भेदों का भी स्वरूप बताया गया है। अब यहाँ उन्हीं की चर्चा की जा रही है। 
१. विज्ञानाकल 
प्रबोधाकल शब्द विज्ञानाकल का ही पर्याय है। विज्ञान, योग, संन्यास आदि की सहायता से यह जब माया और कर्म नामक पाशों से मुक्त हो जाता है, तब सहज मलशक्ति से तिरोहित उसका शिवत्व शिव की कृपा (शक्तिपात) से अभिव्यक्त हो उठता है । माया और शुद्धविद्या के अन्तराल में विज्ञानाकल नाम के अनेक प्राणियों की स्थिति शास्त्रों में मानी गई है (पृ. १६) । पृ.३६ पर इसके लिये “मायोर्ध्वं शुद्ध- विद्याधो मलमात्रावृतोऽपरः " इस वचन को प्रमाण के रूप में उद्धृत किया गया है। साक्षात् परशिव के अनुग्रह के योग्य विज्ञानकेवल पक्वमल और अपक्वमल के भेद से दो प्रकार के होते हैं। इनमें पक्वमल अनन्त आदि आठ विद्येश्वर और अपक्वमल सात करोड़ महामन्त्र कहलाते हैं। परमेश्वर इन सबकी सृष्टि कर इनको शुद्धाध्वा में शुद्ध शरीर, इन्द्रिय आदि के साथ शुद्ध भुवनों में प्रतिष्ठित कर शुद्ध भोग प्रदान कर उनकी रक्षा करते हैं। वही उनके भोगों का उपसंहार कर अपनी संहार- प्रक्रिया को सम्पन्न करते हैं। यहाँ तक भगवान् का तिरोधान व्यापार (कृत्य) चलता है। इसके आगे उन पर अनुग्रह करने के लिये परमशिव अपनी चिच्छक्ति का उनमें उन्मीलन कर देते हैं। इससे स्पष्ट होता है कि विज्ञानाकलों में से कुछ को मल-परिपाक के क्रम से अधिकार पद की अथवा सायुज्य पद की भी प्राप्ति होती है। यहाँ (पृ. १७) उद्धृत वचन में सायुज्य का अर्थ शिव की समानता किया गया है। क्रम शब्द मल- परिपाक के तारतम्य को बताता है। जब मल का अत्यन्त परिपाक हो जाता है, तभी शिवपद की प्राप्ति होती है। 
इन सबका पति-पदार्थ में अन्तर्भाव होता है, क्योंकि इनके मल का परिपाक हो गया है। इन सबको साक्षात् परमेश्वर ही पहले अधिकार मल से बाँधकर अन्त में मोक्षपदवी प्रदान करते हैं। जिनका मल परिपक्व नहीं हुआ है, ऐसे अनन्त आदि विद्येश्वर (विज्ञानाकल) शुद्धविद्या और मायातत्त्व के अन्तर्वर्ती भुवनों में निवास करते हैं। परमेश्वर इनके मलपरिपाक के तारतम्य को देखकर तदनुसार मन्त्रों और मन्त्रेश्वरों का पद प्रदान कर अन्त में शिवपद को, अर्थात् मोक्षपदवी को देते हैं। 

इसी विषय को स्पष्ट करते हुए आगे (पृ.३६-३७) पुनः कहा गया है कि परमेश्वर इन विज्ञानाकलों में से मल-परिपाक के तारतम्य के अनुसार कुछ आत्माओं को अनन्त आदि आठ विद्येश्वरों के रूप में ईश्वर तत्त्व के भुवनों का अधिपति बना देते हैं तथा अन्यों को सात करोड़ महामन्त्रों के रूप में वामा आदि शक्तियों से संयोजित कर इनमें अधिकार मल की उपस्थिति रहने पर शुद्धविद्या तत्त्व के भुवनों के अधिपति के रूप में प्रतिष्ठित करते हैं। प्रमाण-स्वरूप यहाँ (पृ. ३६) मृगेन्द्रागम को उद्धृत किया गया है । तदनुसार इन्द्र आदि लोकपालों के रूप में स्थित राजाओं के राजा शतरुद्र हैं। मण्डली देवता इनके भी ईश्वर हैं और इनके भी ईश्वर अनन्त आदि आठ विद्येश्वर हैं। यहाँ अधः स्थित देवताओं की अपेक्षा ऊर्ध्वस्थित देवताओं का वैशिष्ट्य स्पष्ट किया गया है । मन्त्रों की संख्या सात करोड़ मानी गई है। इनमें से साढ़े तीन करोड़ मन्त्रों को शुद्धाध्वा में प्रतिष्ठित कर स्वयं भगवान् शिव ही बिना गुरु की सहायता के उन पर अनुग्रह करते हैं। बचे साढ़े तीन करोड़ मन्त्रों को मायीय अशुद्धाध्वा में अधिकार- सम्पन्न कर देते हैं और संहार काल में गुरु का स्वरूप धारण कर इन पर भी अनुग्रह करते हैं। 
आगे (पृ.८३-८४) विज्ञानाकाल पशु से संबद्ध एक प्रश्न उठाया गया है। कर्मसाम्य को शक्तिपात में कारण माना गया है। सकल और प्रलयाकल में कर्म की स्थिति रहने से वहाँ तो यह संभव है। विज्ञानाकल में तो कर्म की स्थिति ही नहीं, तो फिर वहाँ कर्मसाम्य के अभाव में शक्तिपात कैसे संभव होगा? इसका समाधान यह है कि माया के कारक कर्म का ही वहाँ अभाव माना जाता है, पूरी तरह से कर्म का क्षय वहाँ नहीं होता। विज्ञानाकल अवस्था की प्राप्ति किसी कर्म के फल के रूप में ही उसे होती है और वह कर्म उसने सकलावस्था में ही उपार्जित किया। विज्ञानाकल के सूक्ष्म शरीर में दुर्लक्ष्य रूप में इसकी स्थिति माननी पड़ेगी। इस प्रकार विज्ञानाकल में शक्तिपात के कारक कर्मसाम्य की स्थिति बन सकेगी। अन्यथा विज्ञानाकल जीव में शक्तिपात के अभाव में उसकी दीक्षा ही असंभव हो जायगी और उसके अभाव में वह मुक्तिलाभ नहीं कर सकेगा, क्योंकि शैवशास्त्र में दीक्षा को ही मुक्ति का प्रमुख कारण माना गया है, इस दीक्षा के लिये शक्तिपात को कारण माना गया है और यह शक्तिपात कर्मसाम्य दशा में ही संभव है। 
१. विज्ञानाकल संबन्धी यह प्रश्न और उसका समाधान उचित प्रतीत नहीं होता, क्योंकि दीक्षा संस्कार तो सकल जीव का ही होता है। उसी के बाद उसे प्रलयाकल और विज्ञानाकल की स्थिति प्राप्त होती है। 

(25) 
२. प्रलयाकल 
जैसा कि बताया गया है प्रलयाकल कर्म और मल नामक पाशों से बद्ध माना गया है। इसकी स्थिति माया में मानी गई है (पृ. १७) । यह केवल सूक्ष्म शरीर से संबद्ध रहता है, जब कि सकल जीव स्थूल शरीर को भी धारण करता है। सूक्ष्म शरीर को ही यहाँ पुर्यष्टक देह कहा गया है। इस पुर्यष्टक में पाँच महाभूत, पाँच तन्मात्रा, ज्ञानेन्द्रिय, कर्मेन्द्रिय, मन-बुद्धि- अहंकार, गुणत्रय, प्रकृति और कलापंचक नामक आठ समूहों की गणना की जाती है। विज्ञानाकल के समान प्रलयाकल प्राणियों की संख्या भी असंख्य है। विज्ञानाकल के समान ही प्रलयाकल को भी मल-परिपाक के क्रम से अधिकार पद की अथवा सायुज्य (शिवपद) की प्राप्ति होती है। प्रलयाकल भी पक्वमलकर्म और अपक्वमलकर्म के भेद से दो प्रकार के हैं। जिनके मल और कर्म पूरी तरह से परिपक्व हो गये हैं, ऐसे प्रलयाकल माया के गर्भ में निवास करने वाले गहनेश आदि के पद को प्राप्त करते हैं। इनकी अपेक्षा जिनके मल और कर्म का परिपाक कम हुआ है, वे एक सौ अठारह रुद्र इस पूरे ब्रह्माण्ड के अधिपतियों के रूप में प्रतिष्ठित होते हैं। इन्हीं में कालाग्निरुद्र आदि शतरुद्रों की स्थिति मानी गई है। कला आदि से इनका संबन्ध नहीं रहता, अतः मल के परिपाक के तारतम्य से विद्येश्वर आदि पदवी को देकर तदनन्तर परमेश्वर इनको भी मोक्ष पदवी में प्रतिष्ठित करते हैं। इनसे भिन्न, जिनके मल का परिपाक नहीं हुआ है, उन असंख्य मिश्राध्वा के निवासी प्रलयाकलों को भी परमेश्वर मोक्ष मार्ग की ओर अग्रेसर करते हैं। गहनेश, मण्डली, अष्टादशोत्तर शतरुद्र आदि का परिचय यहाँ टिप्पणियों में देखा जा सकता हैं (पृ. १८) । 
अशुद्ध अध्वा के स्वामी अनन्तेश्वर कला आदि तीस तत्त्वों से बने सूक्ष्म पुर्यष्टक देह से सम्पन्न प्रलयाकलों के बीच में से एक सौ अठारह रुद्रों की सृष्टि कर इनको ब्रह्माण्ड की रक्षा का अधिकार देकर मन्त्रेश्वर पद पर प्रतिष्ठित कर देते हैं। इसी तरह से सूक्ष्म पुर्यष्टक देह सम्पन्न ब्रह्मा, विष्णु, इन्द्र आदि देवताओं को भी भगवान् शिव इस संसार में विभिन्न भुवनों के अधिपति बना देते हैं। इस प्रसंग में उद्धृत मृगेन्द्रागम के वचन की व्याख्या करते हुए अघोर शिवाचार्य ने भी मण्डली आदि और ब्रह्मा आदि देवताओं की चर्चा की है। 
१. सांख्य मत के सूक्ष्मशरीर का वर्णन निम्न कारिका में द्रष्टव्य है— 
पूर्वोत्पन्नमसक्तं नियतं महदादिसूक्ष्मपर्यन्तम् । 
संसरति निरुपयोगं भावैरधिवासितं लिङ्गम् ।।४० || 

चतुर्विध वाणी का परिचय देते समय टीकाकार का कहना है कि सूक्ष्म वाणी प्रलयाकलों के सूक्ष्म शरीर में प्रविष्ट हो पुरुष की सोलह कलाओं में परिगणित हो जाती है और उस शरीर को तब तक नहीं छोड़ती, जब तक कि जीव आवागमन के चक्कर से मुक्त नहीं हो जाता। इन कलाओं का परिचय आगे सकल जीव के प्रकरण में दिया जायगा । यहाँ हमें यह भी स्मरण रखना है कि जब आत्मा कला आदि पाँच कंचुकों से संयुक्त होता है, तभी उसकी गणना पुरुष तत्त्व में होती है। इससे पहले पुंस्तत्त्व की कोई स्थिति नहीं मानी जाती। इसीलिये सकल आत्मा की ही गणना पचीसवें तत्त्व में होती है, प्रलयाकल और विज्ञानाकल की नहीं (पृ. ४९ ) । 
इस प्रसंग में यह भी स्मरणीय है कि कला आदि के बन्धनों से रहित विज्ञानाकल कर्मपाश से मुक्त प्रलयाकल एवं मल-परिपाक से सम्पन्न मन्त्र-मन्त्रेश्वर - अनन्त आदि भी अधिकार मल की उपस्थिति रहने पर शिवधाम को प्राप्त करने में असमर्थ रहते हैं। 'अनित्य, अशुचि, दुःख और अनात्म पदार्थों में नित्य, शुचि, सुख और आत्माभिमान की उत्पत्ति मोह के कारण होती है। 
३. सकल 
जैसा कि बताया गया है, मल-कर्म-माया नामक त्रिविध पाश से आवृत जीव सकल कहलाते हैं। ये सूक्ष्म और स्थूल, दोनों तरह के शरीर को धारण करते हैं। सकल शब्द का अर्थ है, कलाओं से सम्पन्न । इनकी संख्या सोलह मानी गई है। कर्म, बुद्धि, मन, अहंकार, पाँच ज्ञानेन्द्रिय, पांच कर्मेन्द्रिय, विद्या और वाक्ये ही सोलह कलाएँ मानी गई हैं। इनमें से पुण्य और अपुण्य के भेद से कर्म दो प्रकार के हैं। सात्त्विक, राजस और तामस के भेद से बुद्धि तीन प्रकार की है। इसी तरह से मन और अहंकार के भी तीन-तीन भेद हैं। ज्ञान और कर्म के भेद से इन्द्रियाँ दो प्रकार की हैं। मिलकर इनकी संख्या दस होती है। विद्या और वाक्शक्ति के साथ कलाओं की सोलह संख्या पूरी होती है। अर्थात् इन सोलह कलाओं में कर्म, बुद्धि, मन और अहंकार, इन चार के साथ दस इन्द्रियों को एवं विद्या और वाक्शक्ति को मिला कर यह संख्या सोलह होती है। 
इसी को शैवशास्त्रों में पुर्यष्टक देह कहा गया है। इसी के माध्यम से शिव मिश्राध्वा के जीवों के लिये पंचकृत्य का सम्पादन करता है। प्रत्येक पुरुष ( आत्मा ) 
१. “ अनित्याशुचिदुःखानात्मसु नित्यशुचिसुखात्मख्यातिरविद्या” (२.५) इस पातंजल योगसूत्र में वर्णित अविद्या को ही यहाँ मोह कहा गया है। न्यायसूत्र (४.१.६) में मोह को पापीयान् बताया गया है। 

(27) 
के लिये नियमित रूप से सृष्टि के प्रारंभ से महाप्रलय पर्यन्त अथवा मोक्ष प्राप्ति पर्यन्त जो 
सूक्ष्म शरीर निर्धारित रहता है, उसी को पुर्यष्टक नाम दिया गया है। अभी ऊपर इसकी चर्चा आ चुकी है। तदनुसार पृथिवी से लेकर कला तत्त्व पर्यन्त तीस तत्त्वों के समाहार को सूक्ष्म शरीर अथवा पुर्यष्टक कहा जाता है। कालोत्तर के वचन के प्रमाण से व्याख्यात इन षोडश कलाओं का विवरण आगे (पृ. ४१-४२) भी दिया गया है । अन्त में वहाँ बताया गया है कि इन सोलह कलाओं में शक्ति नाम की षोडशी सूक्ष्मा कला बन्ध और मोक्ष की भी जननी है। इसीलिये इसको 'अमृतकला कहा जाता है। " पुरुषे षोडशकले तामाहुरमृताह्वयाम्” (र. त्र. ७८) । 
कालोत्तर में प्रदर्शित सोलह कलाओं से युक्त पुरुष पद से उसकी भोग क्रिया के अन्तरंग साधन कला, काल, विद्या, नियति, राग और गुण तत्त्वों का भी ग्रहण किया जाता है। कर्म और बुद्धि शब्द से कर्मेन्द्रियों और बुद्धीन्द्रियों के अध्यवसाय से गृहीत होने वाले आकाश आदि पाँच महाभूतों और उनकी कारणभूत शब्द आदि पाँच तन्मात्राओं का संग्रह किया जाता है। प्रलयाकल और सकल आत्माओं का यह स्वरूप तत्त्वप्रकाश (श्लो. ११) में बताया गया है। यहाँ योनि शब्द से विभिन्न भुवनों का ग्रहण किया जाता है, मातृयोनि का नहीं । 
यह बताया जा चुका है कि सकल जीव मल, कर्म और माया नामक तीनों पाशों से बद्ध रहता है। मल शब्द के आणव, पशुत्व, अज्ञान, आवृति, मूल, मृत्यु, रुक्, मूर्छा, अंजन, नीहार, अविद्या, पाप, क्षपा – ये सब पर्याय हैं। माया शब्द से कला से पृथ्वी पर्यन्त कार्यसमूह का ग्रहण किया जाता है। पाप-पुण्यात्मक कर्मों का विज्ञान, योग, संन्यास अथवा भोग के द्वारा क्षय हो जाने पर मलपाक के क्रम से सकल को प्रलयाकल पद की और प्रलयाकल को विज्ञानाकल पद की प्राप्ति होती हैं। इसके बाद रुद्र पद, मन्त्र (विद्या) पद, मन्त्रेश्वर पद और शिवपद की भी प्राप्ति होती है। 
विज्ञानाकल और प्रलयाकल के समान सकल जीव भी पक्वमल और अपक्व- मल के भेद से दो प्रकार के हैं। मल, कर्म और माया नामक तीनों मल जिनके 
१. रत्नत्रय ( श्लो. ७३-७८) के ये सभी श्लोक स्वल्प पाठभेद के साथ वाक्यपदीय 
ब्रह्मकाण्ड के १३४ वें श्लोक की स्वोपज्ञ वृत्ति में उपलब्ध हैं। इस वृत्ति में उद्धत अनेक वचन महाभारत आश्वमेधिक पर्व में भी उपलब्ध होते हैं। स्पन्दप्रदीपिकाकार ने भी इनको उद्धृत किया है। 
२. प्रत्यभिज्ञा दर्शन में वर्णित प्रमातृसप्तक से हम इनकी तुलना कर सकते हैं। 

परिपक्व नहीं हुए हैं, ऐसे सकल जीव ब्रह्माण्ड के भीतर स्थित भुवनों में निवास करते हैं। कर्मसाम्य और शक्तिपात के अनुसार इनके त्रिविध मल का जब परिपाक हो जाता है, तब संसार के प्रति द्वेष-बुद्धि, मुक्ति की प्राप्ति के लिये श्रद्धा, शिव के प्रति भक्ति, गुरु की सेवा करने की इच्छा जैसे गुण उनमें उत्पन्न होते हैं। इन चिह्नों के अभाव में समझ लेना चाहिये कि अभी उनके मल का परिपाक नहीं हुआ । जिनके मल का परिपाक हो जाता है, उनको परमशिव क्रमशः मन्त्रेश्वर पर्यन्त पदवी प्रदान करते हैं तथा अन्त में मोक्ष-पद में प्रतिष्ठित कर देते हैं। 
के 
इन त्रिविध पशुओं में प्रलयाकल और विज्ञानाकल सूक्ष्म शरीरधारी हैं और सकल आत्मा स्थूल शरीर भी धारण करते हैं। कालाग्निरुद्र आदि भुवनपति और इनके भुवनों में निवास करने वाले जीवों के लिये भोग आदि का निष्पादन उन-उन तत्त्वों की सहायता से स्वयं भगवान् शिव ही करते हैं। इनमें से सकल जीवों के स्थूल सूक्ष्म और प्रलयाकलों सूक्ष्म शरीर, इन्द्रिय, विषय आदि को माया के गर्भ से और विज्ञानाकलों के शरीर आदि को महामाया के गर्भ से निकाल कर उनके लिये भोगों का सम्पादन करते हैं। उनकी सृष्टि के बाद वे उनके लिये रक्षण आदि कृत्यों का भी निष्पादन करते हैं। प्रस्तुत प्रकरण ( श्लो. २२) में तनु - देव-भाव - भुवन शब्द प्रयुक्त हुए हैं। तनु शब्द से उस-उस भुवन के योग्य शरीर का, देव शब्द से इन्द्रियों का भाव शब्द से धर्म आदि आठ भावों का और भुवन शब्द से कालाग्नि आदि भुवनों का ग्रहण होता है। इनका निर्माण करना ही भगवान् का सृष्टि नामक व्यापार है। इसका विशेष विवरण पंचकृत्य प्रकरण में दिया जायगा । 
पाश 
इस तरह से पशु पदार्थ का स्वरूप बताने के बाद आगे के तीन (६-८) श्लोकों में मल, रोधशक्ति, कर्म, माया और बिन्दु ( महामाया ) नामक पाँच पाशों का निरूपण किया गया है। यहाँ इसी क्रम से इनका स्वरूप बताया जा रहा है। 
१. मल 

मल शब्द के पर्यायों की सूचना ऊपर दी गई है। टीकाकार ने यहाँ (पृ. १९) मृगेन्द्रागम के विद्यापाद के (७.७) प्रमाण से पशु, नीहार, मृत्यु, मूर्छा, मल, अंजन, अविद्या, आवृति, रुक्, ग्लानि, पाप, मूल, क्षपा- इन सबको मल का पर्याय बताया है। इनमें नीहार शब्द भी आया है। आत्मा की उत्पत्ति नहीं होती, अतः मल की आत्मा के साथ उत्पत्ति का अभिप्राय यह समझना चाहिये कि यह आत्मा के साथ अनादि काल से संबद्ध है। यह मल वस्तु स्वरूप है। आत्मा के साथ यह उसी तरह 

(29) 
से 
1 
जुड़ा रहता है, जैसे कि चक्षु के साथ मोतियाबिन्द । आँख का डाक्टर जैसे आपरेशन कर उसको निकाल देता है, उसी तरह से गुरु दीक्षा- व्यापार की सहायता से इस मल को दूर करता है। 
जैसे 
मल (अज्ञान) को यदि अभावात्मक माना जायगा, तो खरगोश के सीग की जैसी उसकी कोई स्थिति नहीं रहेगी और ऐसी अवस्था में दीक्षा आदि व्यापारों की कोई उपयोगिता नहीं रह जायगी। ताम्र धातु (ताँबे) में जैसे कालिमा स्वाभाविक रूप से रहती है, वैसी ही स्थिति आत्मा में मल की मानी गई है। जैसे ताँबे की कालिमा को औषधियों के प्रयोग से हटाया जा सकता है, उसी तरह से आत्मा के आच्छादक इस मल को भी दीक्षाव्यापार से हटाया जा सकता है। तण्डुल (धान) का तुष अंकुर की उत्पत्ति में निमित्त है, उसी तरह से यह मल आत्मा के साथ विभिन्न शरीरों को जोड़ता चला जाता है। मोतियाबिन्द के पक जाने पर जैसे उसको आपरेशन से हटा दिया जाता है, उसी तरह से कर्मसाम्य, शक्तिपात आदि की सहायता से मल का परिपाक हो जाने पर उसे दीक्षा- व्यापार से हटाया जा सकता है। प्रत्येक आत्मा में इसकी स्वतन्त्र स्थिति मानी गई है और यह विविध शक्तियों से सम्पन्न है। इसीलिये एक आत्मा में मल की निवृत्ति हो जाने पर उसी की मुक्ति होती है, 'अन्य की नहीं । अग्नि की दाहिका शक्ति जैसे मन्त्र के प्रयोग से अवरुद्ध हो जाती है, उसी तरह से ईश्वर की अनुग्रह शक्ति से मल की शक्ति निष्प्रभाव हो जाती है। इसी स्थिति को औपचारिक रूप में कहा जाता है कि अमुक आत्मा से मल हट गया है, वह निर्मल हो गया है। किरणागम के प्रमाण से यहाँ (पृ. २०) इस स्थिति को स्पष्ट किया गया है। 
शिव की यह शक्ति भी स्वाभाविक रूप से मल का परिपाक हो जाने पर ही मलशक्ति को निरुद्ध कर सकती है, जैसे कि तण्डुल पर चिपका हुआ तुष धान के पक जाने पर ही हटाया जा सकता है। तण्डुल यदि पका नहीं है, तो उस पर मुषल आदि का आघात करने पर तण्डुल ही नष्ट हो जाता है; उसी तरह से मल के परिपक्व हुए बिना ही उसको हटाने का प्रयत्न करने पर आत्मा के भी विकृत होने का प्रसंग आवेगा, किन्तु ऐसी बात नहीं है, क्योंकि किरणागम में बताया गया है कि ताम्र के मैल को हटा देने पर भी जैसे ताम्र धातु का क्षय नहीं होता, उसी 
१. सांख्यदर्शन में भी यही सिद्धान्त मान्य है कि जिस पुरुष में विवेक ज्ञान (प्रकृति- पुरुष विवेक) उत्पन्न हुआ है, वही कैवल्य पदवी में प्रतिष्ठित हो सकता है। 

तरह से आत्मा में किसी विकार के आये बिना भी उसके मल का क्षय जाता है। रस का संयोग होने के साथ ही ताम्र की कालिमा का जैसे परिपाक हो जाता है, उसी तरह से तीव्र शक्तिपात के होने पर मल की परिपाकावस्था भी स्पष्ट हो जाती है। इस मल शक्ति के कारण ही पशु पाश्य, शोध्य और बोध्य होता है। 
यहाँ शंका उठ सकती है कि भोक्तृत्व की सिद्धि तो पशु में कर्म के कारण होती है और यह भोग ही राग आदि का कारण बन जाता है। ऐसी स्थिति में मल का क्या प्रयोजन हो सकता है? इसका समाधान भी किरणागम में ही किया गया है (पृ. २१-२२) । उसका अभिप्राय यह है कि लोक में चोरी करने पर पुरुष को जैसे हथकड़ी पहनाई जाती है, उसी तरह से आत्मा भी मल के कारण ही राग आदि दोषों से बँध जाता है। इसलिये भोगों के प्रति आकृष्ट कराने में साक्षात् कारणता मल की ही मानी जाती है। माया का बन्धन परम्परा से देह की उत्पत्ति में तथा कर्म बन्धजन्य सुखदुःखात्मक भोग में कारण है। 
१. रोध शक्ति 
शिव की शक्ति में कर्तृता नहीं मानी जाती । कर्ता तो केवल ईश्वर है। शक्ति उसकी सहायिका मानी जाती है। तिरोधान (रोध) शक्ति की सहायता से ही शिव निरोध (तिरोधान) व्यापार में प्रवृत्त होते हैं और अनुग्रह शक्ति की सहायता से वे जीव को बन्धन से मुक्त कर देते हैं। मृगेन्द्रागम (वि. ७.११-१२) में इस विषय को स्पष्ट किया गया है। सब पर अनुग्रह करने वाली माहेश्वरी शक्ति प्राणियों की चिच्छक्ति के अवरोधक रूपों का अनुवर्तन करने के कारण ही पाश कहलाती है । यह अनुग्रह शक्ति ही रोधशक्ति पर्यन्त मल- शक्तियों को जब ईश्वररूपी सूर्य की ज्ञानरूपी किरणों से निरुद्ध कर देती है, तो उस स्थिति में अनुग्राहिका शक्ति का उन्मीलन होता है। इस कथन से यह स्पष्ट हो जाता है कि पाश शक्ति का व्यापार तिरोधान शक्ति तक ही चलता है । अनुग्रह शक्ति में तो पाश शब्द का प्रयोग औपचारिक ही माना जायगा । यहाँ छठे श्लोक में वर्णित आणव मल और रोध (तिरोधान) शक्ति नामक इन दो पाशों से ही विज्ञानाकल पशु संबद्ध है। प्रलयाकल पशु का इनके अतिरिक्त कर्म नामक तीसरे पाश से भी संबन्ध रहता है। अगले श्लोक में उसी का स्वरूप बताया गया है। 
१. तिरोधान शक्ति की पाशात्मकता पर यहाँ (पृ. २२९-२३०) आगे विचार किया गया है। इस औपचारिक प्रयोग के आधार पर ही वीरशैव एवं प्रत्यभिज्ञा दर्शन में महामाया (बिन्दु) के साथ तिरोधान शक्ति की भी पाशों में गणना नहीं की गई है। अतः इनमें तीन ही पाश वर्णित हैं। 

(31) 
३. कर्म 

प्रस्तुत श्लोक में देह शब्द से स्थूल और सूक्ष्म शरीर का, इन्द्रिय पद से अन्तःकरण, ज्ञानेन्द्रिय और कर्मेन्द्रियों का तथा अर्थ शब्द से इन्द्रियों से गृहीत होने वाले शब्द आदि विषयों का ग्रहण किया जाता है। विभिन्न प्राणियों के नाना प्रकार के शरीर, इन्द्रियाँ और विषय उपलब्ध होते हैं। देव, असुर, मनुष्य आदि के अनेक प्रकार के शरीर हैं। इन्द्रियाँ भी अनेक प्रकार की होती हैं। जैसे कि हाथियों की जिह्वा उलटी होती है, सर्प चक्षु की सहायता से सुनते हैं, उल्लू को दिन में नहीं दिखाई देता, बिल्ली की आँखें रात में खूब चमकती हैं, जब कि मनुष्यों को रात में नहीं दिखाई पड़ता । इसी तरह से विषयों की भी भिन्नता देखने में आती है। चातक स्वाति नक्षत्र में गिरी वर्षा की बूँद को ही पीता है, हंस-भ्रमर आदि कमल के पराग- रस का ही पान करते हैं, पशु का आहार तृण है, देव अमृत का पान करते हैं, मनुष्य अन्न खाता है। इनके रहने के स्वर्ग, भूलोक आदि स्थान भी भिन्न-भिन्न हैं । मनुष्यों में कोई राजा, कोई धनाढ्य तो कोई दरिद्र है। देह, इन्द्रिय आदि के उत्पत्ति- नाश की प्रक्रिया भी चलती रहती है और प्रत्येक पुरुष में इन भोगों की स्थिति भी भिन्न-भिन्न रहती है। शैवशास्त्रों में इन सबका कारण कर्म नामक पाश को माना गया है। 
यहाँ प्रश्न उठता है कि यदि सुख-दुःख रूप भोग की उपलब्धि में कर्म ही प्रधान कारण है, कर्म की सहायता से ही यदि देह की उपलब्धि होती है; तो सृष्टि के प्रारंभ में, जब कर्म की कोई स्थिति नहीं रहती, देह की उपलब्धि कैसे होगी ? इसका समाधान यह है कि बीज और वृक्ष की अनादि परम्परा के समान सृष्टि की परम्परा भी अनादि काल से चली आ रही है। आत्मा के साथ मल, कर्म आदि का और नानाविध शरीरों का संबन्ध भी अनादि काल से प्रवृत्त है। जल के प्रवाह के समान अनादि काल से यह कर्म का प्रवाह भी निरन्तर चला आ रहा है। इसीलिये बीजांकुर न्याय की तरह कर्म की भी अनादि सत्ता माननी पड़ती है। बीज के बिना अंकुर नहीं निकल सकता, जो कि भविष्य में वृक्ष का आकार ग्रहण करता है और वृक्ष से ही बीज निकलता है। इस अनवस्था को दूर करने के लिये जैसे बीज और अंकुर की सत्ता अनादि मानी जाती है, उसी तरह से कर्म की भी सत्ता अनादि काल से चली आ रही है, ऐसा माना जाता है। यह कर्म आत्मा में संस्कार रूप में विद्यमान रहता है। सूक्ष्म रूप से रहने से इसे अदृष्ट भी कहते हैं। 
किसी मनुष्य को जमीन खोदते समय खजाना मिल जाता है और कोई दूसरा मनुष्य छाया के लिये जब वृक्ष के नीचे खड़ा होता है, तो उसके ऊपर अचानक 

बिजली गिर पड़ती है और उसकी मृत्यु हो जाती है। मनुष्य के पूर्वजन्म के अदृष्ट रूप में संचित धर्म और अधर्म को ही इसमें कारण मानना पड़ेगा। मनुष्य अपनी वाणी, मन, शरीर अथवा धन से इनको जुटाता है। शिव स्तोत्र का पाठ वाणी से, शिव का ध्यान मन से, शिव की पूजा शरीर से और शिव मन्दिर का निर्माण धन से कराया जाता है। इन पुण्य कर्मों के ही समान मनुष्य वाणी आदि से पाप भी अर्जित करता है और तदनुसार ही उनके फल को भी भोगता है। 
इस प्रसंग में ५ वें श्लोक की व्याख्या करते हुए टीकाकार कहते हैं कि कुछ आचार्य कर्मफल की भोक्तृता मन और बुद्धि में भी मानते हैं, किन्तु यह उचित नहीं है, क्योंकि जन्मान्तर होने पर उनमें परिवर्तन हो जाता है (पृ. १६) । इस पर हमने वहाँ टिप्पणी की है कि सूक्ष्म शरीर में मन और बुद्धि की भी स्थिति रहती है और नियत रूप से प्रत्येक आत्मा के साथ एक सूक्ष्म शरीर भी जुड़ा हुआ है, यह सिद्धान्त समान रूप से सांख्यदर्शन एवं शैवदर्शन को भी मान्य है, अतः यह प्रश्न और उसका समाधान उचित नहीं है। तब भी भोक्तृता आत्मा में ही मानी जाती है। मन और बुद्धि तो उसके साधन मात्र है। 
४. माया 
सातवें श्लोक में कर्म नामक पाश का स्वरूप बताने के बाद आठवें श्लोक में सकल आत्मा में विशेष रूप से रहने वाले माया नामक पाश का और शुद्धाध्वा के प्रवर्तक बिन्दु (महामाया ) नामक पाश का स्वरूप बताया गया है। इनमें से माया कला आदि तत्त्वों में स्थित समस्त भुवनों की और उनमें उत्पन्न होने वाले समस्त शरीरों की उपादानकारण है। यह एक और नित्य है। यहाँ प्रश्न उठता है— लोक- व्यवहार में हम देखते हैं कि अनेक तन्तुओं से मिलकर एक पट (कपड़ा) का निर्माण होता है, उसी तरह से जगत् की उपादानकारण माया की भी अनेकता मानना क्या उचित नहीं होगा? इसका समाधान यह है कि पट का उपादानकारण भी एक ही तन्तु-जाति है, क्योंकि तन्तु का निर्माण एक ही कपास से होता है। इसी तरह से एक ही माया से जगत् की उत्पत्ति मानना उचित है। अपनी विचित्र शक्तियों के कारण यह इस विचित्र जगत् की रचना में समर्थ होती है। यह माया नित्य भी है, क्योंकि महासंहार काल में शिव और आत्मा के साथ इसकी भी स्थिति मानी गई है। माया को यदि अनित्य माना जायगा, तो जगत् की उत्पत्ति ही नहीं हो पावेगी। महासंहार काल में माया का नाश हो जाने पर उपादान के अभाव में पुनः जगत् की उत्पत्ति कैसे होगी? अतः माया को नित्य ही मानना पड़ेगा। संहार काल में भी शक्ति के रूप में यह स्थित रहती है। लोक व्यवहार में जैसे मिट्टी आदि उपादान द्रव्यों के 

(33) 
साथ चक्र आदि सहकारी कारणों की अपेक्षा रहती है, उसी तरह से जगत् की उपादान- भूत माया को भी सहकारी कारण के रूप में कर्म की अपेक्षा रहती है। 
बाह्य और आभ्यन्तर के भेद से इस माया के द्विविध कार्य हैं। सृष्टि के समय कला आदि तत्त्वों में स्थित भुवन आदि की उत्पत्ति बाह्य कार्य है और संहार दशा में माया का गर्भ में सूक्ष्म रूप से निरन्तर चल रहा परिणाम इसका आभ्यन्तर कार्य है । मृगेन्द्रागम (९.१३) में इन दोनों स्थितियों को बताया गया है। 
यह माया अचेतन है। लोक में देखा जाता है कि मिट्टी आदि अचेतन उपादान से अचेतन घट आदि की उत्पत्ति होती है, उसी तरह से माया से उत्पन्न भुवन आदि के अचेतन होने से माया को भी अचेतन ही मानना उचित है। इस माया शक्ति के कारण ज्ञानशक्ति संकुचित हो जाती है और वह अनात्मा में आत्माभिमान को पैदा कर देती है। इसीलिये माया को मोहिनी कहा गया है। जैसे घने अन्धकार में दीपक का प्रकाश नीलोत्पल में रक्तोत्पल का आभास करा देता है, ऐसी ही स्थिति माया से उत्पन्न ज्ञान की भी है। इसीलिये माया को मोहक माना जाता है। 
५. बिन्दु (महामाया) 
— 
| 
बिन्दु और महामाया एक ही तत्त्व है। यह शुद्धाध्वा का उपादानकारण है। इसी की सहायता से शुद्ध शिवस्वरूप का बोध भी होता है। इसीलिये यह माया के समान मोहक नहीं है। माया के समान यह विभिन्न शक्तियों से सम्पन्न अवश्य है। माया के समान इसके भी बाह्य और आभ्यन्तर द्विविध कार्य हैं। शक्ति से लेकर शुद्धविद्या तक के तत्त्वों में स्थित भुवनों की सृष्टि इसका बाह्य कार्य है और संहार दशा में बिन्दुस्वरूप शिवतत्त्व में सूक्ष्म रूप में शुद्ध भुवनों की स्थिति आन्तर कार्य । शान्त्यतीता आदि पाँच कलाएँ बिन्दु की ही परिणतियाँ मानी जाती हैं। इसीलिये यह शुद्ध और अशुद्ध सभी भुवनों में व्याप्त है। यह भी अचित्-स्वरूप है, क्योंकि इससे अचित् कार्यों की ही उत्पत्ति होती है। संहार काल में मन्त्र, मन्त्रेश्वर और अनन्त आदि विद्येश्वर बिन्दुतत्त्व में ही विश्राम करते हैं। इस विषय में आगे (पृ. ४०-४२) विस्तार से विचार किया गया है। 
इस प्रकार पति, पशु और पाश नामक तीन पदार्थों की चर्चा कर आगे शुद्धाध्वा और अशुद्धाध्वा के रूप में छत्तीस तत्त्वों का परिचय दिया गया है। बाद में शुद्ध, शुद्धाशुद्ध और अशुद्ध विभाग भी विस्तार से वर्णित हैं। हम यहाँ शुद्धाध्वा, मिश्राध्वा और अशुद्धाध्वा के रूप में इनका परिचय प्रस्तुत कर रहे हैं। 

शुद्धाध्वा 
पाँच शुद्ध तत्त्वों में शिव, शक्ति, सदाशिव, ईश्वर और शुद्धविद्या नामक पाँच तत्त्वों की गणना की जाती है। जब बिन्दुतत्त्व भोग और अधिकार दशा को छोड़ कर समस्त कार्यजगत् को अपने भीतर समेट लेता है, तब वह अपनी इन दशाओं से ऊपर उठ कर केवल चिद्रूप शिव में प्रतिष्ठित हो जाता है। यह शिवतत्त्व की लयावस्था है। उस समय इसमें समवेत शक्ति भी उदासीन हो जाती है, क्योंकि उस समय शिव सृष्टिकार्य से विरत रहते हैं। बिन्दु के अचेतन होने से ही बिन्दु की अधिष्ठानभूत एकमात्र शिव के साथ समवेत पराशक्ति भी लयावस्था में प्रविष्ट हो जाती है और इस शक्ति से संबद्ध भगवान् शिव भी उस समय लयावस्था में ही रहते हैं। जब शिव सृष्टि के लिये उद्यत होते हैं, तो शक्ति भी कार्योन्मुख हो उठती है। सृष्टि आदि कार्यों के लिये उद्यत इस बिन्दुशक्ति को उपादान के रूप में ग्रहण कर शिव सृष्टि- कार्य करते हैं। 
इस प्रकार सृष्टि के लिये उद्यत परमेश्वर के शिवतत्त्व - स्वरूप प्रथम उपादान बिन्दु से शान्ति कला से युक्त शक्तितत्त्व का प्रसार होता है। शान्त्यतीत कला और उसके भुवनों की स्थिति शिवतत्त्व में रहती है। परमेश्वर जब सृष्टि करने में प्रवृत्त होकर बिन्दु को उपादान के रूप में ग्रहण करते हैं, उस समय ज्ञान और क्रिया शक्ति की साम्यावस्था में उनका दूसरा परिणाम सदेशाख्य तत्त्व, अर्थात् सदाशिव के रूप में होता है। यह सदाशिव स्रष्टृ रूप और सृज्य रूप के भेद से दो प्रकार का है। शिव और शक्ति में जब यह अनुभूति होती है कि अब हम सदाशिव का स्वरूप ग्रहण करने वाले हैं, उस समय वह स्रष्टृ रूप में रहता है। जब उसकी सृष्टि हो जाती है, उस समय छत्तीस तत्त्वों के मध्य में अपने भुवनों के साथ इसकी जो स्थिति रहती है, वही इसका सृज्य रूप है। इनमें से सदाशिव का स्रष्टृ स्वरूप शिव की भोग और अधिकार अवस्था का द्योतक है। यहाँ (स्रष्टृ रूप में) अलग से किसी उपादान की अपेक्षा नहीं रहती, क्योंकि एक ही शक्ति के व्यापार भेद से इन तत्त्वों की भिन्नता दिखाई पड़ती है। वास्तव में इनमें कोई भेद नहीं है। 
सृज्य रूप के लिये उपादान के रूप में कर्म की अपेक्षा रहती है। यहाँ सदाशिव, ईश्वर और शुद्धविद्या नामक तीन औपाधिक रूपों से विशिष्ट शिव ही कर्ता हैं, उनकी शक्तिकरण और उससे विभक्त हुई बिन्दुशक्ति ही उपादान है। इसका अभिप्राय यह कि सदाशिव आदि तत्त्व और उनमें स्थित भुवन आदि की सृष्टि करने की इच्छा से भगवान् शिव जब सृष्टि - व्यापार में प्रवृत्त होते हैं, तब प्रथमतः उनमें ज्ञान और क्रियाशक्ति की समान स्थिति रहती है। उस समय सादाख्य तत्त्व की, क्रियाशक्ति 

(35) 
की प्रधानता रहने पर ईश्वरतत्त्व की और ज्ञानशक्ति की प्रबलता होने पर विद्यातत्त्व की उत्पत्ति होती है। 
यहाँ प्रथम तत्त्व भोगतत्त्व और सदाशिवतत्त्व कहलाता है। यह बिन्दुशक्ति की सहायता से अपने भुवनों की सृष्टि करता है। करण के रूप में यहाँ ज्ञान और क्रिया शक्ति का उन्मेष परिगृहीत है। क्रियाशक्ति की अधिकता होने पर वही परमेश्वर अधिकार- तत्त्व और ईश्वरतत्त्व कहलाता है। बिन्दुशक्ति की सहायता से यह अपने भुवनों की सृष्टि करता है। ज्ञानशक्ति की अधिकता होने पर वही परमेश्वर स्थूल अधिकार-तत्त्व और विद्यातत्त्व कहलाता है। यह भी बिन्दुशक्ति की सहायता से ही अपने भुवनों की सृष्टि करता है। इस प्रकार सृज्यमान सदाशिव आदि तीन शुद्ध तत्त्वों, उनमें विद्यमान भोगभूमियों (भुवनों) तथा उन भुवनों में विद्यमान विज्ञानकेवलियों, विद्या विद्येश्वरों के शरीरों, स्वभाव - सुन्दर रमणियों, कभी पुराने न पड़ने वाले भोगों और तदनुरूप इन्द्रियों की सृष्टि स्वयं परमेश्वर अपनी ज्ञान और क्रिया शक्ति की सहायता से करते रहते हैं। 
इन पाँचों तत्त्वों का हम पति पदार्थ में अन्तर्भाव कर सकते हैं। "तत्त्वं वस्तुत एकम्" (श्लो. ३३) यह तत्त्वप्रकाश की कारिका इसी ओर इंगित करती है। सादाख्य तत्त्व को जिस रूप में यहाँ प्रस्थापित किया गया है, उससे “पञ्चानामप्येषां नहि क्रमोऽस्तीह" ( श्लो. ३२) तत्त्वप्रकाश की इस कारिका की सार्थकता सिद्ध होती है। बिन्दुतत्त्व की और लय- भोग- अधिकार अवस्थाओं की यहाँ जिस तरह की व्याख्या प्रस्तुत की गई है, उससे स्पष्ट होता है कि ग्रन्थकार और टीकाकार अघोरशिव अथवा सर्वात्मशंभु की तरह सभी तत्त्वों की अचेतनता के पक्षपाती नहीं हैं। अष्टप्रकरण के उपोद्घात (पृ. २५-२६, ३२) में अघोरशिव के मत की समालोचना करते समय हमने देखा है कि सभी छत्तीस तत्त्व उनके मत में जड़ हैं। सिद्धान्तप्रकाशिका (पृ. १४) में भी बिन्दु को शिव से अभिन्न बताकर उसे जड़ माना गया है। 
मिश्राध्वा 
मिश्राध्वा अथवा शुद्धाशुद्ध तत्त्वों में माया, कला, काल, नियति, विद्या, राग और पुरुष नामक सात तत्त्वों का समावेश माना गया है। अनन्तनाथ विभिन्न आत्माओं 
१. कला आदि के क्रम के विषय में शास्त्रों में अनेक मत प्रदर्शित हैं। प्रस्तुत ग्रन्थ में ही शुद्धाशुद्ध तत्त्वों का परिचय देते समय (पृ. ४४-४८) कला, विद्या, राग, काल और नियति – यह क्रम दिया गया है। यहीं (पृ. ४७) कला से भी पहले काल की स्थिति बताई गई है। यही क्रम पृ. ६२ पर भी दिखाया गया है, किन्तु 

के कर्मफल की स्थिति के अनुसार अपनी वामा आदि शक्तियों की सहायता से माया को क्षुब्ध कर उसे कला आदि तत्त्वों की सृष्टि के लिये प्रेरित करते हैं। माया की सहायता से ही प्रलयाकल और सकल आत्माओं के लिये स्थूल सूक्ष्म शरीर और तदनुरूप भुवनों की भी सृष्टि करते हैं। इनमें से कला, काल और नियति नामक तीन तत्त्व माया से उत्पन्न होते हैं। आगे अनन्तेश्वर कलातत्त्व को क्षुब्ध कर विद्या और राग तत्त्व की सृष्टि करते हैं। इस प्रकार माया से कला, काल, नियति, विद्या और राग नामक पाँच तत्त्वों की सृष्टि होती है। पंचकंचुक के नाम से ये शास्त्रों में प्रसिद्ध हैं। इन्हीं के कारण आत्मा पुंस्त्व मल से आवृत हो जाता है। आगे के अशुद्ध तत्त्वों की प्रवृत्ति प्रकृति से मानी जाती है और प्रकृति की प्रवृत्ति कला तत्त्व से मानी गई है। प्रकृति के मित्र पुरुष तत्त्व की सृष्टि रुद्रों के साथ मायातत्त्व से होती है। 
यहाँ प्रश्न उठता है कि पुरुष तो चेतन है, अचेतन तत्त्वों में उसकी गणना कैसे की जा सकती है? अतः अचेतन षडध्वों में तत्त्वों के बीच में उसकी गणना अनुचित है। इस प्रश्न के औचित्य के विषय में कोई शंका नहीं उठाई जा सकती, तो भी कला आदि पाँच तत्त्वों (पंचकंचुकों) से आवृत होने से यह बद्धात्मा भोक्ता के रूप में प्रकृति का मित्र बनकर पुरुष तत्त्व की संज्ञा को प्राप्त करता है। वास्तव में इसकी षडध्वों में अथवा तदन्तर्गत भुवनों में कोई स्थिति नहीं रहती । इसीलिये पुरुष तत्त्व में किसी भी भुवन की स्थिति नहीं मानी जाती और षडध्वशुद्धि के प्रसंग में राग तत्त्व में ही पुरुष तत्त्व की शुद्धि का विधान आगमों में मिलता है। इसीलिये निर्वाण दीक्षा के प्रसंग में प्रकृति तत्त्व की शुद्धि के बाद पुरुष तत्त्व की शुद्धि का विधान प्रकृति और रागतत्त्व के मध्य में प्रदर्शित है। 
यहाँ (पृ. ३१) पुरुष को प्रकृतिसख और रुद्रयुक् बताया गया है। टीकाकार ने पृ. ३३ पर कहा है कि प्रकृति के साथ ही उसके मित्र पुरुष तत्त्व की सृष्टि भी रुद्रों के साथ माया तत्त्व से ही होती है। यहाँ मृगेन्द्रागम (वि. १०.१८) का प्रमाण भी दिया गया है। इन रुद्रों की नामावली ३४ वें पृष्ठ में दी गई है। यहाँ तत्त्वों की अचेतनता की पृष्ठभूमि में बताया गया है कि तत्त्वों में गणना होने पर भी पुरुष 
पृ. ६१ पर कला और विद्या तत्त्व के बीच में इसकी स्थिति मानी गई है। पृ. ३३ पर दी गई टिप्पणी के अनुसार मृगेन्द्रागम और तत्त्वप्रकाश टीकाओं के अतिरिक्त तन्त्रालोक (९.४०-४८) एवं उसकी टीका से यह ज्ञात होता है कि इन विभिन्न मतों की प्रवृत्ति विभिन्न आगमों के कारण हुई है। 

(37) 
तत्त्व की चेतनता पर कोई आक्षेप नहीं उठ सकता (पृ. ३४)। आगे (पृ. ४९) बताया गया है कि शैव- सिद्धान्त में अनन्तनाथ कला, विद्या, राग, काल और नियति नामक पाँच तत्त्वों (पंचकंचुकों) से आवृत आत्मा में भोक्तृभाव को उत्पन्न कर उसे मलिन (संकुचित) कर देता है। दीक्षा के समय इस पुंस्त्व मल की भी निवृत्ति करनी पड़ती है। इसीलिये इसकी एक अलग पचीसवें तत्त्व के रूप में गणना की जाती है। वास्तव में इसकी तत्त्वों में गणना नहीं होनी चाहिये। इसीलिये पुरुष तत्त्व के भुवनों की शुद्धि राग तत्त्व में की जाती है। प्रस्तुत १५ वें श्लोक में 'यदा' शब्द का प्रयोग इसलिये किया गया है कि जब आत्मा कला आदि पाँच कंचुकों से संयुक्त होता है, तभी उसकी गणना पुरुष तत्त्व में होती है। इससे पहले पुंस्तत्त्व की कोई स्थिति नहीं मानी जाती। इसीलिये सकल आत्मा की ही गणना पचीसवें तत्त्व में होती है, प्रलयाकल और विज्ञानाकल की नहीं । यहाँ जिस पुंस्त्व मल की चर्चा की गई है, उसकी तुलना हम तन्त्रालोक (१.४३) में वर्णित पौंस्न अज्ञान से कर सकते हैं। 
अभी ऊपर रुद्रों की चर्चा हुई हैं। टीकाकार इस प्रसंग (पृ. ४९) में बताते हैं कि सकल आत्माओं की अपेक्षा माया के गर्भ में स्थित, अधिकार- पदों पर प्रतिष्ठित रुद्र आदि आत्माओं की एवं उनके भुवनों की स्थिति विलक्षण है। 
तत्त्वों के लय-क्रम के प्रसंग में (पृ. ६५) पुरुष का काल, नियति एवं कला में तथा इनका माया में लय माना गया है। भोजदेव के तत्त्वप्रकाश के श्लोक को उद्धृत कर यहाँ (पृ.४) बताया गया है कि मुक्तावस्था में भी शैवागमों के अनुसार जीव की स्थिति शिव से भिन्न ही मानी जाती है। तब सर्वज्ञता आदि गुणों की अभिव्यक्ति उसमें अवश्य हो जाती है। पृ. ८२ पर पुनः इसी श्लोक को उद्धृत कर मृगेन्द्रागम (वि. २.२९) के प्रमाण से सिद्धों की स्थिति को भी स्पष्ट किया गया है। सिद्धों की यह स्थिति जैनागमों में वर्णित सिद्धशिला निवासी सिद्धों की जैसी ही लगती है। 
उक्त सात तत्त्वों में से माया तत्त्व का निरूपण पाश प्रकरण में तथा पुरुष तत्त्व का स्वरूप पशु प्रकरण में और यहाँ भी किया जा चुका है। कला, विद्या, राग, काल और नियति तत्त्वों का विशद स्वरूप मूल ग्रन्थ के अनुवाद (पृ. ३८-४८) में देखा जा सकता है। 
अशुद्धाध्वा 
अशुद्धाध्वा में प्रकृति से लेकर पृथ्वी पर्यन्त चौबीस तत्त्वों का समावेश किया जाता है। ऊपर बताया गया है कि आगे के अशुद्ध तत्त्वों की प्रवृत्ति प्रकृति से और 

प्रकृति की प्रवृत्ति कला तत्त्व से मानी गई हैं। मृगेन्द्रागम (वि. १०.११) में प्रकृति को 'सप्तग्रन्थिनिदान' बताया गया है। उसका अभिप्राय यह है कि यह प्रधान, अर्थात् प्रकृति महान् (बुद्धि), अहंकार और पाँच तन्मात्रा नामक सात ग्रन्थियों को उत्पन्न करता है। आगे का यह क्रम इस प्रकार है- प्रकृति तत्त्व से गुण तत्त्व की, गुण तत्त्व से बुद्धि तत्त्व की और उसके त्रिविध अहंकार की सृष्टि होती है। सत्त्व, रज और तम नामक गुणों को शैवागमों में तैजस, वैकारिक और भूतादि नाम दिये गये हैं। सात्त्विक (तैजस) अहंकार से मन और बुद्धीन्द्रियों की, राजस (वैकारिक) से कर्मेन्द्रियों की और तामस (भूतादि) अहंकार से पाँच तन्मात्राओं की उत्पत्ति होती है। 
मात्रा शब्द से शब्द आदि गुण परिगृहीत हैं। शब्द आदि गुणों की अपनी विशेषता के आधार पर ही इनको शब्दतन्मात्रा आदि नाम दिये गये हैं। अपने अपने गुणों की विशेष स्थिति के कारण इनको तन्मात्रा कहा जाता है। इन तन्मात्राओं से आकाश आदि पाँच महाभूतों की सृष्टि होती है। तन्मात्राओं में शब्द आदि गुणों की स्थिति सूक्ष्म रूप में रहती है और आकाश आदि महाभूतों में ये गुण प्रकट हो जाते हैं। 
पुरुष से लेकर पृथिवी पर्यन्त पचीस तत्त्वों का स्वरूप प्रायः सांख्यदर्शन की प्रक्रिया से ही मिलता-जुलता है। प्रकृति से गुण तत्त्व की अलग स्थिति, तैजस एवं वैकारिक के क्रम में, बुद्धि एवं अहंकार की त्रिविध सृष्टि में एवं पंचवृत्ति प्राण की सृष्टि जैसे कुछ विषयों में भिन्नता भी देखने को मिलती है। जैसे कि पंचवृत्ति प्राण को यहाँ अहंकार की संरम्भ वृत्ति का उत्पाद माना गया है। सात्त्विक अहंकार से मन एवं ज्ञानेन्द्रियों की, राजस से कर्मेन्द्रियों की तथा तामस से पाँच तन्मात्राओं की उत्पत्ति मानी गई है। इसी तरह से सात्त्विक बुद्धि से धर्म आदि चार भावों की, राजस से अवैराग्य की एवं तामस से अधर्म, अज्ञान और अनैश्वर्य की सृष्टि मानी गई है। इन चौबीस अशुद्ध तत्त्वों का विस्तृत स्वरूप यहाँ (पृ. ५० - ६१) मूल ग्रन्थ में देखा 
१. सांख्यदर्शन में गुणों की साम्यावस्था को ही प्रकृति कहा गया है। वहाँ गुणों की पृथक् तत्त्व के रूप में गणना नहीं की गई है। किन्तु यहाँ इनकों दो अलग- अलग तत्त्व माना गया है (पृ. ५०-५२, ६१-६२, ६५) । मृगेन्द्रागम (वि. १०.२१) में बताया गया है कि गुणों के तीन रहने पर भी तत्त्व एक ही है। अनेक शैवाचार्य पुरुष की तत्त्वों में गणना नहीं करते और छत्तीस संख्या को पूरा करने के लिये गुणतत्त्व की पृथक् गणना करते हैं। गुणतत्त्व में स्थित आठ भुवनों की भी चर्चा यहाँ (पृ. ९०) पौष्करागम के प्रमाण से की गई है। 

(39) 
जा सकता है। वाक् आदि की कर्मेन्द्रियता न मानने वालों के पक्ष का भी यहाँ (पृ. ५६- ५७) खण्डन किया गया है। बुद्धीन्द्रियों और कर्मेन्द्रियों को यहाँ (पृ. ५७) देव कहा गया है। मृगेन्द्रागम (वि. १२.७) में मन को देवप्रवर्तक, अर्थात् इन्द्रियों का प्रेरक कहा गया है। 
अभी ऊपर बुद्धि से अष्टविध भावों की सृष्टि बताई गई है। मृगेन्द्रागम (वि.१०.२३) में बुद्धितत्त्व को 'भावप्रत्ययलक्षणम्' कहा गया है। वहीं (१०.२४) इन अष्टविध भावों की चर्चा की गई है। बुद्धि के भाव और प्रत्यय नामक द्विविध सर्ग (सृष्टि) का वर्णन आगमों के साथ सांख्यदर्शन में भी मिलता है। यहाँ (पृ. ५२) पौष्करागम के अनुसार भाव और प्रत्यय का लक्षण बता कर सांख्यदर्शन की पद्धति से ही इनका विवरण दिया गया है। अन्तर इतना ही है कि वहाँ बुद्धि और अहंकार की सात्त्विकी और तामसी सृष्टि का ही वर्णन है और रजोगुण को इनमें सहायक मात्र माना है। आगमीय दृष्टि की अभी ऊपर चर्चा हो चुकी है। भोगकारिका की वृत्ति में इसको पुनः स्पष्ट किया गया है – “अधर्माज्ञानानैश्वर्याख्यं रूपं तामसम्, रागस्त्ववैराग्याख्यं राजसम्, धर्मज्ञान- वैराग्यैश्वर्याख्यं सात्त्विकमिति” (श्लो. ५५) । बुद्धि की यह अष्टविध सृष्टि भावसर्ग के नाम से जानी जाती है। सांख्यकारिका (४६-५१का.) में ५० प्रकार का प्रत्यय- सर्ग वर्णित है। यहीं (४४-४५का.) अष्टविध भावों की फलश्रुति दी गई है। ५२वीं कारिका में — “न विना भावैर्लिङ्गं न विना लिङ्गेन भावनिर्वृत्तिः” इस तरह से इस द्विविध सर्ग को भाव और लिंग नाम दिया गया है। यहाँ अशक्ति के २८ भेद निरूपित हैं, अतः प्रस्तुत स्थल (पृ.५२) पर शक्ति पद का प्रयोग ठीक नहीं है। मतंगागम के १७ वें पटल में भी अशक्ति पद ही प्रयुक्त है। तत्त्वसंग्रह ( श्लो. ७) की टीका में अघोरशिव कहते हैं- "ते च भावाः सिद्ध्यादिप्रत्ययभेदेन शतत्रयसंख्याका भवन्तीत्युक्तमन्यत्र” (पृ. ११८)। यहाँ अन्यत्र पद से मतंगागम के १७ वें पटल का ग्रहण करना चाहिये। वहाँ सांख्य दृष्टि की समालोचना करते हुए प्रत्ययों के विभिन्न भेदों का विस्तार से निरूपण किया गया है। आगे (पृ. ११४) मानव शरीर की वृक्ष से तुलना करते समय भी पचास भावों की शरीर रूपी वृक्ष के पुष्पों से तुलना की गई है। अश्वत्थ में पुष्प नहीं होते, अतः यहाँ सामान्य वृक्ष के रूप में ही शरीर की भावना का रूपक प्रस्तुत किया गया है, भगवद्गीता के समान अश्वत्थ का नहीं । शुद्ध तत्त्वों के प्रसंग में नाद एवं बिन्दु की भी चर्चा आती है। इसी प्रसंग 
को अब स्पष्ट करने का प्रयत्न किया जा रहा है। 

नाद-बिन्दु लिपि 
आगम-तन्त्रशास्त्र में नाद एवं बिन्दु तत्त्व का विशेष स्थान है। एक प्रकार से इनको शिव और शक्ति का प्रतिनिधि माना जाता है। इन दोनों तत्त्वों का यहाँ अनेक स्थलों पर उल्लेख हुआ है, किन्तु विद्यापाद के बारहवें श्लोक और उसकी टीका में कला तत्त्व का परिचय देते समय इनके साथ लिपि का समावेश कर इनका विशेष विवरण दिया गया है। नाद ध्वनिरूप है। दोनों अँगूठों से अपने कानों को बन्द कर लेने पर भीतर जो ध्वनि सुनाई पड़ती है, उसे ही नाद कहते हैं। स्वर, वर्ण और निवृत्ति आदि पाँच कलाओं की जिससे उत्पत्ति होती है और जिसमें ये सब लीन हो जाते है, उसे बिन्दु कहते हैं। लिपि अक्षर को कहते हैं। ये नाद, बिन्दु और लिपि स्थूल और सूक्ष्म के भेद से दो प्रकार के हैं। शक्ति शब्द से महामाया कुण्डलिनी गृहीत है। इस कुण्डलिनी शक्ति से नाद आदि की उत्पत्ति होती है। शक्ति का ध्वनिरूप पहला क्षोभ ही नाद है। नाद से उत्पन्न बिन्दु इसका दूसरा क्षोभ है। इसका बाह्य उच्चारण नहीं होता। इसका तीसरा क्षोभ वर्णात्मक है। इसकी उत्पत्ति बिन्दु से होती है। मृगेन्द्रागम के क्रियापाद के – “शक्तेर्नादो भवेद् बिन्दुरक्षरं मातृका यतः” (१.२) इस वचन में यह क्रम बताया गया है। यही क्रम रत्नत्रय ( श्लो. १७२ - १७३) में भी प्रदर्शित है। 
नाद, बिन्दु और लिपि के स्थूल और सूक्ष्म नामक दो भेदों की चर्चा ऊपर आई है। शुद्धाध्वा में ये सूक्ष्म कार्य के रूप में और अशुद्धाध्वा में स्थूल कार्य के रूप में स्थित हैं। परात्मक कुण्डलिनी शक्ति के प्रथम कार्य बिन्दु और नाद हैं। इनमें से बिन्दु की स्थूल और सूक्ष्म ये दो अवस्थाएँ हैं। व्यापार के भेद से मध्यमा और वैखरी स्थूल तथा सूक्ष्मा और पश्यन्ती सूक्ष्म अवस्थाएँ हैं। रत्नत्रय, पाणिनीय शिक्षा आदि के आधार पर यहाँ (पृ. ४०-४१) वैखरी आदि इन चार वाणियों का स्वरूप विस्तार से वर्णित है। 
चतुर्थ सूक्ष्मा वाणी, अर्थात् कुण्डलिनी शक्ति ही शुद्धाध्वा के जीवों के बन्ध का कारण बनती है। जो योगी अपने विवेक ज्ञान से इसका साक्षात्कार कर लेते हैं, वे सृष्टि आदि अधिकार - कृत्यों के मोह से दूर होकर शिवपद में प्रतिष्ठित हो जाते हैं। 
"नादेनाधिष्ठितं सर्वं जगत् स्थावरजङ्गमम्” इस वचन के अनुसार स्थावर-जंगमात्मक समस्त जगत् की स्थिति नाद में ही मानी जाती है। यहाँ स्थावरात्मक सृष्टि में पहले महामाया शक्ति से नाद उत्पन्न हुआ, अर्थात् नाद कला से इन्धिका आदि भुवनों की सृष्टि पहले हुई। ये भुवन शिवतत्त्व के अन्तर्गत आते हैं। इन्धिका, दीपिका, रोचिका, 

(41) 
मोचिका और ऊर्ध्वगा—ये पाँच नाद की कलाएँ हैं। बिन्दु से उत्पन्न हुई निवृत्ति, प्रतिष्ठा, विद्या और शान्ति नामक चार कलाओं के भुवनों की स्थिति शक्तितत्त्व में मानी गई है। इसी तरह से आगे की सृष्टि चलती है। इनका क्रम इस प्रकार है— शक्तितत्त्व सूक्ष्म नाद-बिन्दु, सदाशिवतत्त्व में स्थूल नाद-बिन्दु, ईश्वरतत्त्व में सूक्ष्म लिपि के साथ अनन्तेश्वर आदि और विद्यातत्त्व में स्थूल लिपियुक्त सात करोड़ महामन्त्र एवं वैखरी वाणी में निबद्ध कामिक आदि अट्ठाईस तन्त्रों (आगमों) का समूह विद्यमान है। 
में 
यहाँ हम देखते हैं कि कहीं नाद को, तो दूसरी जगह बिन्दु को प्रमुखता दी गई है। शतरत्नसंग्रह (पृ. ४०-४६) में इन दोनों पक्षों को प्रस्तुत किया गया है। लुप्ता. उपो. (पृ.१३९-१४४) में इस विषय पर विचार करते हुए हमने बताया है कि नादकारिका में नाद को तथा रत्नत्रय में बिन्दु को प्रधानता दी गई है। इसकी हम इस तरह से व्याख्या कर सकते हैं कि शब्द-सृष्टि में नादब्रह्म (पृ. २७०) की तथा अर्थ- सृष्टि में बिन्दु की प्रधानता है। लौकिक उदाहरण से हम इस विषय को इस तरह से समझ सकते हैं कि शिष्य-सन्तति की सृष्टि नादात्मक है और पुत्र सन्तति की सृष्टि का उपादान बिन्दु है। शिव-शक्ति के अर्धनारीश्वर स्वरूप की व्याख्या इसी पद्धति से की जा सकती है। महाकवि कालिदास ने रघुवंश के प्रथम श्लोक में इसी स्थिति की ओर इंगित किया है। यहाँ अनेक स्थलों (पृ. ८, ८०, १३०) पर बिन्दु को प्रधानता दी गई है। पृ. १०५ पर नाद को बिन्दु का कार्य माना गया है। इसके विपरीत पृ. १०९ पर कामिकागम के प्रमाण से नाद से बिन्दु की उत्पत्ति बताई गई है। आगे (पृ. २७२-२७४) पाँच अवस्थाओं का विवरण देते समय बिन्दु का स्वप्नावस्था से और नाद का सुषुप्ति से संबन्ध प्रदर्शित किया है। इससे भी बिन्दु की अपेक्षा नाद की ज्येष्ठता प्रतीत होती है। इन सबकी संगति ऊपर प्रदर्शित द्विविध मत के आधार पर ही बैठाई जा सकती है। शतरत्नसंग्रह (पृ. ४४) में स्पष्ट ही बताया गया है कि कुछ आचार्य नाद की प्रधानता के पक्षपाती हैं। 
कुण्डलिनी शक्ति 
इस समस्त जगत् की आधारभूता स्वाभाविक नादस्वरूपा, कुटिलाकारा, कन्द- स्थान से अंकुर के रूप में उत्थित कुण्डलिनी शक्ति है और यह शिव में समन्वित क्रियाशक्ति पर आधृत है। कुण्डलिनी शक्ति को जड़ माना गया है, अतः जड़ात्मक यह कुण्डलिनी शक्ति शिव की क्रियाशक्ति से अधिष्ठित होकर ही कार्य करती है। कालोत्तर तन्त्र (१३.१) में कुण्डलिनी का स्वरूप वर्णित है। यह कुण्डलिनी शक्ति अशुद्ध जगत् के अंकुरों की आधार स्वरूपा और शुद्ध जगत् की उपादान - स्वरूपा 

है, अतः समस्त जगत् इसी में स्थित है। इसीलिये इसे आधार शक्ति कहते हैं। यह शिव-शक्ति से अधिष्ठित है और इसकी आकृति कुटिल है । 
यह कुण्डलिनी शक्ति निवृत्ति आदि पाँच कलाओं के साथ समस्त जगत् को धारण करती है, अतः आधार-स्वरूपा है। यही अनन्तेश्वर आदि को भी धारण करती है, क्योंकि इसी से अनन्तेश्वर आदि के भुवनों और शरीरों का निर्माण होता है। माया के ऊपर शुद्धाध्वा में भोग-स्थान शक्ति को माना गया है। शुद्ध भुवनों में निवास करने वाले मन्त्र, मन्त्रेश्वर आदि भोक्ता हैं। इनके साधन देह, इन्द्रिय और विषयों के रूपमें कलाएँ परिणत होती हैं और कलाओं का आधार कुण्डलिनी शक्ति को माना गया है। अतः जैसे महत् आदि अशुद्ध तत्त्वों का उपादान प्रकृति (प्रधान) को तथा राग आदि शुद्धाशुद्ध तत्त्वों का आधार माया को माना जाता है, उसी तरह निवृत्ति आदि कलाओं का कारण कुण्डलिनी शक्ति है। किरणागम (वि.३.२७) के वचन के अनुसार शुद्ध सृष्टि के कर्ता शिव और अशुद्ध सृष्टि के कर्ता अनन्त माने गये हैं। 
ज्ञानपाद के चतुर्थ श्लोक की व्याख्या करते समय टीकाकार ज्ञानशक्ति एवं क्रियाशक्ति के स्वरूप पर विचार करते हुए कहते हैं कि कुछ आचार्य क्रियाशक्ति को ही कुण्डलिनी मानते हैं । त्रिलोचन शिवाचार्य के ही किसी अन्य ग्रन्थ के अनेक श्लोकों को उद्धृत करते हुए वे आगे इस मत का विस्तार से खण्डन करते हैं। इसी प्रसंग में यहाँ मल- परिपाक रूपी कर्म का एवं शिव की लय भोग- अधिकार नामक तीन अवस्थाओं का स्वरूप भी समझाया गया है (पृ.४४-४६) । इस पूरे प्रकरण से स्पष्ट होता है कि यहाँ शिवसमवेत ज्ञान एवं क्रिया शक्ति का ही स्वरूप प्रतिपादित है । कुण्डलिनी शक्ति इस क्रियाशक्ति से भिन्न है। पाशात्मक कुण्डलिनी शक्ति का स्वरूप ऊपर बताया गया है। इसका स्वरूप योगपाद के प्रथम श्लोक की व्याख्याओं में भी देखा जा सकता है। चर्यापाद (पृ. ३४६ ३४८) में आधार शक्ति के रूप में इसी कुण्डलिनी शक्ति का वर्णन किया गया है। 
प्राण- कुण्डलिनी का भी शास्त्रों में वर्णन मिलता है। यहाँ (पृ. १२२) कालोत्तर के प्रमाण से हृदय कमल स्थित कुण्डलिनी की चर्चा की गई है। यह श्लोक कुण्डलिनी शक्ति के प्रकरण में पहले (पृ. ४२) भी उद्धृत हुआ है। इसका यहाँ विशेष विवरण नहीं मिलता, किन्तु विज्ञानभैरव के १५१ वें श्लोक की व्याख्या में इस विषय पर पर्याप्त प्रकाश डाला गया है। इसको कुण्डलिनी इसलिये कहते हैं कि मूलाधार स्थित कुण्डलिनी की तरह इसकी भी आकृति कुटिल है। 
पति- प्रकरण में और शुद्धाध्वा का विवरण प्रस्तुत करते समय शिव को पंचकृत्यकारी बताया गया है। शिव की पंचकृत्यकारिता का प्रतिपादन शैवागमों में सर्वत्र मिलता है। अब उन्हीं के स्वरूप को यहाँ प्रस्तुत किया जा रहा है, 

(43) 
पंचकृत्यकारी शिव 
इस प्रसंग में यहाँ (पृ.८२) बताया गया है कि मुक्तात्मा में और शिव में समानता हो जाने पर भी सृष्टि, स्थिति, संहार, तिरोधान और अनुग्रह नामक पंचकृत्य के संपादन की सामर्थ्य शिव में ही रहती है, मुक्त पुरुष में नहीं। जीवों को भोग और मोक्ष प्रदान करने के लिये शिव इन पंचकृत्यों का सम्पादन करते हैं। इनका स्वरूप यहाँ विद्यापाद के अन्तिम श्लोकों (२२-२७) में बताया गया है। 
सृष्टि 
भगवान् शिव सकल जीवों के स्थूल सूक्ष्म और प्रलयाकलों के सूक्ष्म शरीर, इन्द्रिय, विषय आदि को माया के गर्भ से और विज्ञानाकलों को महामाया के गर्भ से निकाल कर उनके लिये भोगों का सम्पादन करते हैं। उनकी सृष्टि के बाद वे उनके लिये रक्षण आदि कृत्यों का भी संपादन करते हैं। यहाँ तनु, देव भाव और भुवन का निर्माण करना ही भगवान् का सृष्टि नामक व्यापार है। यह सृष्टि दो प्रकार की है। साक्षात् शिव के द्वारा बिन्दु को उपादान के रूप में ग्रहण कर शुद्ध भुवनों की और उन भुवनों में निवास करने वाले अनन्त आदि के बैन्दव शरीरों की सृष्टि प्रथम तथा अनन्त आदि के द्वारा माया को उपादान के रूप में ग्रहण कर अशुद्ध भुवनों और उनमें रहने वाले जीवों के स्थूल सूक्ष्म शरीरों की सृष्टि द्वितीय प्रकार की 
। इस द्वितीय सृष्टि को अनन्त आदि विद्येश्वर शिव की प्रेरणा से ही, उन्हीं से अधिकार पदवी को प्राप्तकर संपादित करते हैं, स्वतन्त्र रूप से यह शक्ति उनको प्राप्त नहीं है। एक अन्य मत भी यहाँ (पृ. ९) प्रदर्शित है कि शुद्धाशुद्ध सृष्टि के कर्ता अनन्त और अशुद्ध सृष्टि के श्रीकण्ठ हैं। इसकी पहले चर्चा हो चुकी है। 
इस प्रकार २२ वें श्लोंक में सृष्टि-व्यापार को बताने के बाद अगले श्लोक में संरक्षण (पालन) और संहार के साथ संभोजन ( तिरोभाव और अनुग्रह) व्यापार का स्वरूप दिखाया गया है। संरक्षण शब्द स्थिति, तिरोधान और अनुग्रह नामक तीनों 
१. इन पदों की व्याख्या पृ. २८ पर दी जा चुकी है। मृगेन्द्रागम (वि. १३.१९३) 
में तत्त्व, भाव, भुवन और वपु (तनु) परिगणित हैं। 
२. मृगेन्द्रवृत्ति (वि. २.३-४) और रौरवागम (वि. १. १५) में तिरोधान व्यापार के लिये 
यह शब्द प्रयुक्त हुआ है। शिव के इन पंचकृत्यों का विशेष विवरण लुप्ता. उपो. (पृ. १२७-१२९) में देखा जा सकता है। शोधार्थी वहाँ दी गई टिप्पणियों के आधार पर इस विषय का विस्तार कर सकते हैं। 

कृत्यों का बोधक है। संहार शब्द अवान्तर और महासंहार नामक द्विविध संहार का बोधक है। अब इसी का स्वरूप यहाँ बताया जा रहा है। 
संहार 
संहार काल में सृष्टि-क्रम से उत्पन्न शिव आदि तत्त्वों का विपरीत क्रम से लय हो जाता है। जैसे कि पृथ्वी आदि पाँच महाभूतों का गन्ध आदि पाँच तन्मात्राओं में, पाँच तन्मात्राओं, पाँच कर्मेन्द्रियों, पाँच ज्ञानेन्द्रियों और मन का क्रमशः भौत, वैकारिक एवं तैजस नामक त्रिविध अहंकार में, अहंकार का बुद्धि में, बुद्धि का गुण में, गुण का प्रकृति (अव्यक्त) में, प्रकृति का राग और विद्या में, पुरुष का काल, नियति और कला में तथा इनका माया में लय हो जाता है। इसका अभिप्राय यह है कि जिस तत्त्व से जिसकी उत्पत्ति होती है, उसी में उसका लय होता है। इसी तरह से शुद्ध तत्त्वों में भी शुद्धविद्या का ईश्वर में, ईश्वर का सदाशिव में, सदाशिव का शक्ति में और शक्ति का शान्तिकला के ऊपर स्थित शान्त्यतीतकला स्वरूप शिवतत्त्व में लय हो जाता है। यह शिव अपनी उपादान स्वरूपा महामाया में, बिन्दु में समाविष्ट हो जाता है। शुद्ध तत्त्वों का लय शिव की इच्छा के अनुसार और माया के नीचे के अशुद्ध तत्त्वों का लय अनन्त की इच्छा के अनुसार होता है। यहाँ (पृ. ६५) उद्धृत अघोरशिव के दो श्लोकों में लय का यही क्रम बताया गया है। आगे के २४ वें श्लोक में दैनन्दिन, अवान्तर और महाप्रलय नामक त्रिविध प्रलय का स्वरूप बता कर इसी से संबद्ध काल और संख्या का भी विवरण २५वें श्लो. में दिया गया है। पाश के प्रकरण में निरोध-शक्ति के रूप में चतुर्थ निग्रह कृत्य का निरूपण हो चुका है। अन्तिम अनुग्रह कृत्य का विवेचन २६ - २७वें श्लोकों में किया गया है। 
अनुग्रह 

महासंहार काल में शतरुद्र आदि भुवनेश्वर, ब्रह्मा, विष्णु आदि सभी विज्ञानाकल अवस्था में प्रविष्ट हो जाते हैं और सभी अशुद्ध तत्त्व माया में लीन हो जाते हैं। 
१. अघोरशिवाचार्य के वचन (पृ. ६५) के अनुसार यह क्रम बताया गया है। वहाँ आगे (पृ.६८) विलय-प्रक्रिया के प्रदर्शक मृगेन्द्रागम के वचन भी उद्धृत हैं। मृगेन्द्रागम का यह पूरा प्रकरण (१३.१७९-१९३) अवलोकनाह है। यहाँ बताया गया है। कि इस विलय - प्रक्रिया में तत्त्व, भाव, भुवन और वपु (शरीर ) – सबका विलय हो जाता है। 
२. ऊपर की पृ. ३० की टिप्पणी तथा वहाँ का मूल स्थल देखिये । 

(45) 
अवान्तर संहार काल में नीचे के सभी तत्त्वों का प्रकृति में लय हो जाता है। उस समय उन उन भुवनों के अधिपति अपनी-अपनी शक्ति की सहायता में सूक्ष्मशरीर के साथ विद्यमान सभी जीवों को अपने में समेट कर प्रकृति में विश्राम करते हैं। उस समय भी शतरुद्र आदि की स्वतन्त्र स्थिति रहती है। पुनः अवान्तर सृष्टिकाल का प्रारंभ होने पर अनन्त आदि रुद्रों से प्रेरित होकर ये शतरुद्र आदि पुनः अपने-अपने भुवनों के अधिकार को संभाल लेते हैं। मल-परिपाक हो जाने पर ईश्वर के अनुग्रह से इनमें से कुछ मुक्त हो जाते हैं और जिनका अधिकार-मल बचा रहता है, वे अनन्त आदि के रूप में शिवभाव को प्राप्त कर लेते हैं। 
इस प्रकार भगवान् शिव संसार में परिभ्रमण से थके हुए लोगों के विश्राम के लिये और संसार से विरक्त व्यक्तियों के मल का परिपाक करने के लिये महासंहार काल में भी प्रवृत्त रहते हैं। महासंहार काल में जीव को जीवन-मरण के चक्कर से मुक्ति मिल जाती है, अतः उसकी थकावट दूर हो जाती है। संहार काल में नये भोगों के अभाव में उसके वर्तमान भोगों का ही परिपाचन होता रहता है। इसी तरह से भगवान् माया और महामाया (बिन्दु) को भी महासंहार काल में विश्राम देकर उनके बल का संवर्धन करते हैं । निरन्तर नये-नये शरीरों, इन्द्रियों, भुवनों आदि की सृष्टि करते रहने से शुद्ध और अशुद्ध भुवनों की उपादान - स्वरूपा माया और महामाया थक जाती हैं। महासंहार काल में उनको यह सब नहीं करना पड़ता, अतः इनको भी विश्राम मिल जाता है, उनकी थकावट भी दूर हो जाती है और उनमें नये बल का संचार होता है। 
संहार के बाद शिव का सृष्टि-व्यापार पुनः चलता है। इस प्रकार शिव निरन्तर पंचकृत्य में प्रवृत्त रहते हैं। नई सृष्टि में पहले से संचित कर्मों का उपभोग कर जीव कर्मबन्धन से मुक्त हो जाय, यह अनुग्रह दृष्टि ही इसके लिये उनको प्रेरित करती 
है। 

### क्रियापाद 
मल- परिपाक, कर्मसाम्य एवं शक्तिपात 
पाश प्रकरण में मल नामक पाश की चर्चा आ चुकी है। समय आने पर जैसे मोतियाबिन्द पक जाता है, उसी तरह से आत्मगत मल का भी परिपाक हो जाता है। धर्माधर्मात्मक कर्म का समविभाग ही वह काल है, जिसके कारण मल का परिपाक होता है। धर्माधर्मात्मक कर्म में कभी समानता नहीं आने पाती। इनमें न्यूनता अथवा अधिकता सदा बनी रहती है। जिसकी अधिकता रहती है, वही फलदान में पहले 

प्रवृत्त हो जाता है। वह अपने फल का उपभोग करा कर जब दुर्बल पड़ जाता है, तो दूसरा फलदान में प्रवृत्त होता है। यह प्रक्रिया निरन्तर चलती रहती है। इसी निरन्तरता में कभी ऐसी भी स्थिति आ जाती है कि भोग देने वाले पुण्य-पाप रूप दोनों कर्म समान स्थिति में आ जाँय । आत्मा स्वर्ग और नरक का एक साथ उपभोग नहीं कर सकता। इससे स्पष्ट हो जाता है धर्म और अधर्म का फल एक साथ नहीं मिल सकता। यही स्थिति कर्मसाम्य के नाम से शैवागमों में कही गई है। 
इस कर्मसाम्य की स्थिति के आने पर जीव पर शक्तिपात होता है। शिव अपनी तिरोधान शक्ति के व्यापार को समेट कर उस पर अनुग्रह करता है, शक्तिपात के रूप में उस पर अपनी अनुग्रह (कृपा) दृष्टि डालता है। इस शब्द पर प्रश्न उठ सकता है कि शिव की यह शक्ति तो सर्वत्र व्याप्त है, उसका पात कैसा? इसका समाधान यह है कि शब्दों के अर्थ मुख्य और गौण के भेद से दो प्रकार के हुआ करते हैं। यहाँ गौण अर्थ में इस शब्द की प्रवृत्ति माननी चाहिये, मुख्य अर्थ में नहीं । किरणागम (वि.५.३) में इसको स्पष्ट किया गया है। उसका अभिप्राय यह है कि जैसे आत्मा के नित्य होने पर भी देहपात के कारण उसके नष्ट हो जाने की बात कही जाती है, उसके विभु (व्यापक) होने पर भी मुक्तिदशा में वह शिवभाव को प्राप्त हो गया, ऐसा कहा जाता है, उसी तरह से शक्तिपात शब्द की भी प्रवृत्ति औपचारिक माननी चाहिये। 
यहाँ पुनः प्रश्न उठता है कि शक्तिपात शब्द का प्रयोग भले ही औपचारिक हो, किन्तु यह अमूर्त शक्तिपात आत्मा का क्या भला कर सकता है ? इससे आत्मा में कौन सी विशेषता आ जायगी ? इसका उत्तर यह है कि किसी भी वस्तु के गिरने पर मनुष्य भय से आक्रान्त हो जाता है। इस गाँव पर राजा की कोपदृष्टि पड़ेगी, ऐसा सुनकर गाँव के लोग वहाँ से भाग कर, किसी सुरक्षित स्थान पर पहुँच कर अपनी रक्षा करते हैं, उसी तरह से यह अमूर्त शक्तिपात भी संसार के प्रति भय उत्पन्न कर देता है। शक्तिपात के पहले व्यक्ति को संसार के सुख लुभावने लगते हैं, किन्तु शक्तिपात हो जाने के बाद उसके ज्ञानचक्षु खुल जाते हैं और वह संसार के भय से मुक्त हो जाने के लिये समर्थ गुरु की खोज में निकल पड़ता है। 
शक्तिपात के चिह्नों का मृगेन्द्र (वि. ५.४-५, ८) आदि आगमों में विवरण मिलता है। 'सकल आत्मा में ही ये चिह्न प्रकट होते हैं, विज्ञानाकल और प्रलयाकल में 
१. ऊपर की पृ. २४ की टिप्पणी देखिये । दीक्षा-संस्कार जब सकल आत्मा का ही 
होगा, तब उसी में शक्तिपात के चिह्न प्रकट होंगे, यह स्वाभाविक है। 

(47) 
नहीं। इसका अभिप्राय यह है कि शक्तिपात होने पर मैं कौन हूँ, दुःख का खजाना यह शरीर ही क्या मैं हूँ? ऐसा विचार करते करते मनुष्य में दुःख से मुक्ति पाने की इच्छा जाग उठती है और उसमें शक्तिपात के चिह्न प्रकट हो जाते हैं। तब संसार के प्रति द्वेष-बुद्धि, मुक्ति की प्राप्ति के लिये श्रद्धा, शिव के प्रति भक्ति, गुरु की सेवा करने की इच्छा जैसे गुण उसमें उत्पन्न होते हैं। इन्हीं चिह्नों को देखने से यह ज्ञात होता है कि इस जीव पर ईश्वर की कृपा हुई है। 
गुरुवर (सद्गुरु) के लक्षण सभी शास्त्रों में वर्णित हैं। ऐसे ही गुरुवर (आचार्य) को आलम्बन बना कर भगवान् शिव जीव पर अनुग्रह करते हैं। ऐसा गुरुवर शास्त्रों में शिवस्वरूप ही माना जाता है। ऐसा ही गुरु होत्री दीक्षा रूप क्रियाशक्ति और कर्तरी रूप ज्ञानशक्ति की सहायता से शक्तिपात -सम्पन्न शिष्य के पाशों का छेदन कर देता 
। यह सद्गुरु शिष्य में शिवत्व की अभिव्यक्ति कर शक्तिपात के आधार पर रुद्रपद, विद्येश्वरपद, मन्त्रेश्वरपद अथवा शिवपद को प्रदान करते हैं। चतुर्विध शक्तिपात के आधार पर यह सब संभव हो पाता है। इसकी चर्चा क्रियापाद के चतुर्थ श्लोक में की गई है। 
यहाँ (पृ.७६,८४) उद्धृत वरुणशिव के वचन में चतुर्विध शक्तिपात का उल्लेख मिलता है। उक्त चतुर्थ श्लोक की टीका में इन्हीं के लक्षण बताये गये हैं। मन्द, मन्दतर और तीव्र, तीव्रतर के भेद से यह शक्तिपात चार प्रकार का होता है। इनके लक्षण इस प्रकार हैं- तीव्रतर शक्तिपात वाले का दीक्षा की समाप्ति के तत्काल बाद देहपात हो जाता है, तीव्र शक्तिपात वाले को दीक्षा के बाद मूर्छा आ जाती है, मन्द शक्तिपात वाले के शरीर में कम्पन होता है और मन्दतर शक्तिपात वाले को दीक्षा के बाद रोमांच। इन लक्षणों के आधार पर विभिन्न दीक्षाएँ दी जाती हैं। जैसे कि मन्दतर शक्तिपात वाले को समय दीक्षा, मन्द को विशिष्ट दीक्षा, तीव्र को असद्योनिर्वाण और तीव्रतर शक्तिपात वाले को सद्योनिर्वाण दीक्षा दी जाती है। 
यहाँ प्रश्न उठता है कि ऊपर जिन चिह्नों की चर्चा की गई है, उनका ज्ञान तो दीक्षा देने के बाद होगा, दीक्षा के पहले उनका ज्ञान कैसे हो सकता है ? इसका उत्तर यह है कि सद्गुरु को अपनी सामर्थ्य से और शिष्य की बाह्य क्रियाओं को देखकर इनको जानना पड़ता है। अन्यथा यहाँ गुरु ही दोष का भागी होगा, क्योंकि गलत दीक्षा देने से शिष्य को सिद्धि प्राप्त नहीं हो सकेगी। पृ. ८६ पर उद्धृत वचनों में इस स्थिति को स्पष्ट किया गया है। 

दीक्षा 
ऊपर चतुर्विध शक्तिपात के आधार पर समय, विशिष्ट, असद्योनिर्वाण और सद्योनिर्वाण नामक चतुर्विध दीक्षा का उल्लेख हुआ है। आगे (श्लो. ३०-३१) विभिन्न दीक्षाओं के स्वरूप का और उनसे प्राप्त होने वाले फल का विशेष रूप से वर्णन किया गया है। इसकी व्याख्या करते हुए टीकाकार कहते हैं कि दीक्षा शब्द का दीकार दानार्थक और क्षाकार क्षयार्थक है। दीक्षा दीक्षित व्यक्ति को शिवत्व प्रदान करती है और उसके पाशों का क्षय करती है। इस तरह से इन दोनों अर्थों की इस शब्द में संगति बैठती है। संक्षेप में परमेश्वर के द्वारा उपदिष्ट और फिर विद्येश्वर आदि के सभी क्रम से देव-मुनि-मनुष्य पर्यन्त अध्येता और श्रोता की परम्परा के रूप में प्राप्त, मानवों को अभिप्रेत भोग और मोक्ष फल को देने वाली तथा उनके मल आदि पाशों का नाश करने वाली क्रिया दीक्षा कहलाती है। इस अर्थ के प्रतिपादक अनेक श्लोक तन्त्रागमशास्त्र की सभी शाखाओं में मिलते हैं। 
दीक्षा भुक्ति और मुक्ति दोनों को देती है। इसी के आधार पर दीक्षा पहले दो प्रकार की होती है। भौतिकी और नैष्ठिकी इनके नाम हैं। भूति का अर्थ विचित्र अभिमत भोगों की प्राप्ति है। भौतिकी दीक्षा प्रथमतः इस तरह के भोगों को देती हुई साधक को मुक्ति भी प्रदान करती है। निष्ठा का अर्थ है कैवल्य । कैवल्य को देने वाली दीक्षा नैष्ठिकी कहलाती है। निरन्तर बिना किसी आकांक्षा के तपस्या में निरत साधक नैष्ठिक कहलाते हैं। ऐसे व्यक्तियों को दी गई नैष्ठिकी दीक्षा से किसी ग्रहपद की प्राप्ति नहीं होती। ग्रहपद का अर्थ है विभिन्न भुवनों के विविध भोग । 
सापेक्षा भौतिकी और निरपेक्षा भौतिकी एवं सापेक्षा नैष्ठिकी और निरपेक्षा नैष्ठिकी के रूप में इनके पुनः दो-दो भेद होते हैं। यहाँ साधक और आचार्य के लिये सापेक्षा तथा अन्यत्र सामर्थ्य और असामर्थ्य की संभावना के अनुसार किसी को सापेक्षा और अन्य को निरपेक्षा दीक्षा दी जाती है। मतान्तर के अनुसार शिवधर्मिणी दीक्षा के ही भौतिकी और नैष्ठिकी नामक भेद माने गये हैं। इनमें पहली भौतिकी दीक्षा के लोकधर्मिणी और शिवधर्मिणी नामक दो भेद हैं। इनमें पहली लौकिकी इसलिये कहलाती है कि इसमें लौकिक धर्म के साथ शिवधर्म का भी कुछ मात्रा में समावेश रहता है। यह 
१. तन्त्रशास्त्र की सभी शाखाओं में इन दीक्षाओं का विस्तार से वर्णन मिलता है। प्रस्तुत ग्रन्थ के इस प्रकरण का स्वच्छन्दतन्त्र के प्रथम पाँच पटलों में और श्री श्री गोपीनाथ कविराज जी के विभिन्न निबन्धों में विस्तार देखा जा सकता है। 

(49) 
दीक्षा देहपात के बाद अष्टविध अणिमा आदि ऐश्वर्यों (गुणाष्टक) को प्रदान करने वाली है, अपने अभीष्ट भुवन में यह दीक्षा साधक को सभी प्रकार के भोगों को देने वाली है। इससे साधक का लक्षण भी सूचित हो जाता है कि जो लोकशिव-धर्मिणी दीक्षा से संयुक्त है, वही साधक है। दूसरी दीक्षा का नाम शिवधर्मिणी है। शिवधर्मिणी दीक्षा प्राप्त हो जाने के बाद साधक लौकिक और वैदिक आचारों को छोड़कर केवल शिवधर्म का पालन तत्परता से करता है। शिवधर्म के अनुष्ठान से प्राप्त फल का उपभोग पूरा हो जाने पर शिवधर्मिणी दीक्षा से आत्मा में सर्वज्ञता आदि षड्विध गुणों का आविर्भाव हो जाता है। शिवधर्मिणी दीक्षा में लिंगियों की शिखा का भी छेद कर दिया जाता है, जब कि लोकधर्मिणी दीक्षा में गृहस्थों का शिखाछेद नहीं किया जाता । इस द्विविध दीक्षा की चर्चा यहाँ (पृ.७९) पहले भी हो चुकी है। प्रस्तुत स्थल पर उद्धृत वचन में द्विविध निर्वाण दीक्षा के रूप में इनका विवरण दिया गया है। 
ऊपर वर्णित पहली भौतिकी दीक्षा सबीजा कहलाती है। सबीजा का अभिप्राय है दीक्षा द्वारा प्राप्त होने वाले फल के लिये उसके साधनभूत समयाचारों की सापेक्षता । इसीलिये इसे सबीजा कहते हैं। इसका अभिप्राय यह है कि यह सबीजा दीक्षा नित्य, नैमित्तिक आदि समयाचारों के पालन में समर्थ व्यक्ति को ही देनी चाहिये। 
दूसरी नैष्ठिकी दीक्षा निर्बीजा कहलाती है। समयाचार के पालन में असमर्थ बालक, वृद्ध, स्त्री, रोगी आदि को यह दी जाती है। यह निर्बीजा दीक्षा समयाचार का पालन करने में असमर्थ व्यक्तियों को भी मुक्ति प्रदान करने में समर्थ है। यह शुद्ध भुवनों के भोगों को चाहने वाले अज्ञानियों और निरन्तर तपस्या में लगे हुए मोक्ष की इच्छा वाले योगियों को भी समान रूप से दी जा सकती है। 
सबीजा दीक्षा साधिकारा और निरधिकारा के भेद से भी दो तरह की मानी गई है। यहाँ साधिकारा दीक्षा साधक और आचार्य को दी जाती है, जिसके कारण इनको स्थापन (प्रतिष्ठा) आदि उन-उन कर्मों के सम्पादन का अधिकार मिलता है। समयी और पुत्रक को निरधिकारा दीक्षा दी जाती है, इसलिये इनको स्थापन आदि कर्मों के सम्पादन का अधिकार नहीं मिलता। 
समयाचार - वर्जित असमर्थ व्यक्तियों के लिये जिस निर्बीजा दीक्षा का विधान है, वह भी सद्योनिर्वाण और असद्योनिर्वाण के भेद से दो प्रकार की है। इनमें से सद्योनिर्वाण दीक्षा उन शिव-भक्तों को दी जाती है, जिनके मल का तीव्रतर परिपाक हो गया है, जो अत्यन्त विरक्त हैं और इस मनुष्ययोनि में रहते हुए भी दीक्षा प्राप्त हो जाने के उपरान्त नित्य और नैमित्तिक समयाचारों का पालन करते हुए अपने सारे मलों का शोधन कर चुके हैं। ऐसे व्यक्तियों को दीक्षा-प्राप्ति के बाद तत्काल देहपात के साथ 

मुक्ति मिल जाती है। असद्योनिर्वाण दीक्षा में प्रारब्ध कर्मों के फल का उपभोग पूरा होने के बाद देहपात होता है। इन चतुर्विध दीक्षाओं का संक्षिप्त उल्लेख चतुर्विध शक्तिपात के प्रसंग में आ चुका है। 
निराधारा और साधारा के भेद से यह दीक्षा पुनः दो प्रकार की होती है। विज्ञानाकल और प्रलयाकल नामक आत्माओं को भगवान् शिव के द्वारा दी गई दीक्षा निराधारा कहलाती है । निराधार का अर्थ है निरधिकरण और साधार का अर्थ साधिकरण है। आधार का अर्थ अधिकरण, अधिष्ठान, स्थान। साधारा दीक्षा में आचार्य की स्थिति इसी रूप में रहती है। निराधारा दीक्षा में गुरु की भूमिका नहीं रहती, वह तो साक्षात् परमशिव द्वारा दी जाती है। इसीलिये तीव्र शक्तिपात से सम्पन्न जीव को परशिव के द्वारा जो दीक्षा दी जाती है, वह निराधारा दीक्षा है। सकल नामक आत्माओं को गुरुमूर्ति में अधिष्ठित शिव के द्वारा दी गई दीक्षा साधारा कहलाती है। यहाँ आचार्य की मात्र अधिकरणता मानी गई है। गुरुमूर्ति में अधिष्ठित होकर मात्र शिव ही सकल आत्माओं को दीक्षा देते हैं, क्योंकि शिव के सिवाय किसी अन्य में मल आदि पाशों से जीवात्माओं को मुक्त करने की सामर्थ्य नहीं है। ऊपर बताये गये सारे भेद साधारा दीक्षा के ही हैं। 
दीक्षा- संस्कार किसका ? 
अब प्रश्न यह उठ खड़ा होता है कि यह दीक्षा - संस्कार शरीर का होता है? या जाति का होता है? या आत्मा का ? इसका समाधान यह है कि यहाँ शैवसिद्धान्त में वैदिक द्विजों की तरह शरीर का दीक्षा संस्कार नहीं होता। ब्राह्मण आदि जाति का भी यह नहीं होता, किन्तु अनादि मल से आवृत आत्मा को शिवत्व की प्राप्ति हो, इस अभिप्राय से यह संस्कार किया जाता है। इसी अभिप्राय को स्पष्ट करने के लिये ग्रन्थकार ने 'शैवात्मनः' पद दिया है। वेदविहित द्विजत्व संस्कार शरीर का ही बताया गया है। स्मृतियाँ श्रुतियों में प्रतिपादित अर्थ का ही निरूपण करती हैं और मनुस्मृति (२.२६-२७) में बताया गया है कि गर्भाधान आदि सारे संस्कार शरीर के ही होते हैं। शरीर तो जड़ है, उसका संस्कार कैसे हो सकता है? यदि ब्राह्मण आदि जातियों का यह संस्कार माना जायगा, तब तो एक जाति का संस्कार हो जाने पर उस जाति की सभी व्यक्तियों का संस्कार हो जायगा और उनसे उत्पन्न सन्ततियों का भी यह संस्कार अपने आप हो जायगा। किन्तु लोक में ऐसा व्यवहार प्रचलित नहीं है। इसलिये जाति का भी यह संस्कार नहीं माना जा सकता । अन्ततः आत्मा के ही अनादि काल से चले आ रहे मल के अपसारण के लिये दीक्षा-संस्कार की उपयोगिता माननी पड़ेगी, शरीर अथवा जाति के संस्कार के लिये नहीं । शैवागमों 

(51) 
में यह विषय सयुक्तिक प्रतिपादित है। विशेष जिज्ञासुओं को पृ. १५३ की टिप्पणी देखनी चाहिये। 
समयाचार- पालन 
ऊपर विविध दीक्षाओं का परिचय दिया गया है। दीक्षा-प्राप्ति के उपरान्त समयी, पुत्रक और साधक को गुरुप्रदत्त समयाचारों का पालन अवश्य करना चाहिये, अन्यथा वह प्रायश्चित्त का भागी होता है और प्रायश्चित्त न करने पर पिशाचयोनि को प्राप्त करता है। इन समयाचारों का वर्णन तन्त्रागमशास्त्र की प्रत्येक शाखा के ग्रन्थों में मिलता है। यहाँ (पृ.७७) भी समयाचारों के साथ नित्य, नैमित्तिक और काम्य कर्मों का विस्तार से वर्णन मिलता है। इन समयाचारों का पालन करने वाला शरीरपात के बाद शिवपद को प्राप्त करता है। शैव धर्म के अनुयायी को इनका पालन अवश्य करना चाहिये। यहाँ (पृ.७८-७९) कामिकागम के वचनों को उद्धृत किया गया है। इन समयाचारों का लोप होने पर प्रायश्चित्त का विधान है। 
समयाचार का यह लोप सकाम और अकाम के भेद से दो तरह का होता है । जान-बूझ कर किया गया लोप सकाम और दैव आदि के कारण हुआ अकाम कहलाता है। अकस्मात् किसी विघ्न के आजाने पर, रोग अथवा मोहवश, राजा, चोर आदि का भय उपस्थित होने पर हुआ क्रियालोप अकाम, अन्यथा सकाम कहलाता है। यहाँ 'मोह' का तात्पर्य शास्त्र के अर्थ को सही रूप में न समझना है। जैसे कि लोकधर्मिणी दीक्षा में ही श्रौत एवं शैव उभय धर्मों का अनुष्ठान विहित है, शैवधर्मिणी में नहीं । समयाचार का लोप होने पर प्रायश्चित्त करना पड़ता है, अन्यथा दीक्षा निष्फल हो जाती है। 
इस स्थिति में दीक्षित व्यक्ति अपनी मृत्यु के समय ज्ञानपाद के प्रथम श्लोक की व्याख्या में बताई गई पद्धति से हृदय आदि स्थानों में ब्रह्मा आदि कारणेश्वरों के त्याग के साथ मूलाधार से उत्थित नाद-स्वरूप प्रासाद मन्त्र का उच्चारण करते हुए प्राणों का त्याग करे। ऐसा करने में असमर्थ व्यक्ति ब्रह्मरन्ध्र के भेदन की भावना करता हुआ द्वादशान्त पद में स्थित परशिव के साथ एकीकार की भावना करता हुआ शान्तभाव से प्राणत्याग करे। त्रिशतिकालोत्तर (पृ.८०) में इसकी विधि वर्णित है। इस पद्धति का पालन करने में असमर्थ व्यक्ति के लिये देशिक (कुलगुरु) को अथवा अन्य शुभचिन्तक को यह सब करना चाहिये । 
प्रस्तुत स्थान पर अन्त्ययाग, अर्थात् अन्त्येष्टि से शिवत्व की प्राप्ति बताई गई है। यह उचित नहीं है, क्योंकि शिवत्व की प्राप्ति तो दीक्षा के कारण पाशों के 

कट जाने से उसी समय हो जाती है? इसका समाधान यह है— दीक्षा हो जाने के बाद व्यक्ति अपने अज्ञान के कारण समयाचार का लोप कर बैठता है और अज्ञान के कारण ही वह इस दोष की शान्ति के लिये प्रायश्चित्त नहीं करता। ऐसी स्थिति में अन्त्येष्टि के समय इन दोषों का परिहार होने पर ही शिवत्व की अभिव्यक्ति हो सकती है। इसीलिये आगमों में बताया गया है कि समयाचारों का पालन करने वाले की अन्त्येष्टि तत्त्वशुद्धि के बिना केवल शिवाग्नि से की जाती है। इसके विपरीत समयाचारों का लोप करने वालों की अन्त्येष्टि में तत्त्वशुद्धि आवश्यक हो जाती है। अन्त्येष्टि संस्कार के द्वारा शिवभाव की प्राप्ति हो जाने पर उसमें सर्वज्ञता आदि गुण अभिव्यक्त हो उठते हैं और वह परमशिव के समान हो जाता है। इससे स्पष्ट हो जाता है कि जान-बूझ कर समयाचार का लोप करने वाले की मुक्ति केवल दीक्षा-संस्कार से नहीं होने पाती, अतः उसकी मुक्ति के लिये अन्त्येष्टि संस्कार के समय तत्त्वशुद्धि आवश्यक हो जाती है। 
चर्या शब्द का अर्थ समयाचार का विधिवत् पालन और नित्य नैमित्तिक कर्मों का विधिवत् अनुष्ठान करना है। इन समयाचारों का परित्याग यदि जान-बूझ कर किया जाता है, अथवा अज्ञान से हुए दोषों का यदि प्रायश्चित्त नहीं किया जाता, तो ऐसे दोषों की शुद्धि अन्त्येष्टि संस्कार से भी नहीं होने पाती । व्यक्ति यदि जान-बूझकर क्रियालोप करता है अथवा स्वकृत दोषों का प्रायश्चित्त नहीं करता, ऐसी स्थिति में भी यदि अन्त्येष्टि कर्म से इनकी शुद्धि मानी जायगी, तो फिर प्रायश्चित्त शास्त्र की उपयोगिता ही समाप्त हो जायगी। शास्त्र कहते हैं कि समयाचार का उल्लंघन करने वालों को पिशाचयोनि की प्राप्ति होती है। दीक्षा में किसी प्रकार की त्रुटि रह जाने पर भी यदि दीक्षित व्यक्ति समयाचार का सही ढंग से पालन करता है, तो उसे शिवपद की प्राप्ति अवश्य हो जाती है। इसके विपरीत समयाचार से भ्रष्ट और जो कुछ मैं करता हूँ, उसका फल मुझे मिलेगा या नहीं? इस विषय में संदिग्ध व्यक्ति कभी शिवपद को प्राप्त नहीं कर सकता। स्पष्ट है कि दीक्षा में किसी प्रकार की त्रुटि रह जाने पर भी यदि दीक्षित व्यक्ति समयाचार का नियमानुसार पालन करता है, तो अवश्य ही शिवपद को प्राप्त कर लेता है। समयाचार के पालन की वरीयता भी इससे स्पष्ट हो जाती है। समयाचारों के संबन्ध में पर्याप्त सामग्री यहाँ उपलब्ध है। विशिष्ट विषयानुक्रमणी की सहायता से उसको देखा जा सकता है। 
१. "काश्यां मरणान्मुक्तिः " इस सिद्धान्त में भैरव यातना की व्याख्या इसी पद्धति 
से की जा सकती है। 

(53) 
दीक्षा- विधान 
प्रायः पूरा क्रियापाद दीक्षा-विधान को ही समर्पित है। तदनुसार ऊपर विविध दीक्षाओं का स्वरूप बताया गया है। शुभ मुहूर्त में यह दीक्षा ली जाती है। इसलिये दीक्षा के योग्य काल मास, नक्षत्र, वार, योग और करण का विधान क्रियापाद के ३२ वें श्लोक में विस्तार से बताया गया है। दीक्षा संस्कार में शिष्य को से 
गुरु मन्त्र प्राप्त होता है। प्रस्तुत ग्रन्थ में शिव द्वारा स्कन्द गुरु को उपदिष्ट प्रासाद मन्त्र को वरीयता दी गई है। इसका स्वरूप ऊपर बताया जा चुका है। प्रासाद मन्त्र के जप से शिवपद की प्राप्ति होती है। शास्त्र- निर्दिष्ट पद्धति से मन्त्र का जप करता हुआ साधक कारणेश्वरों का क्रमशः परित्याग करता हुआ ही वहाँ तक पहुँच पाता है। अतः कारणेश्वरों के त्याग की प्रक्रिया से हमारा परिचित होना जरूरी है। 
कारणेश्वर-त्याग 
ब्रह्मा, विष्णु, रुद्र, ईश्वर, सदाशिव और अनाहत शिव – ये छः कारणेश्वर माने जाते हैं। “षट्त्यागात् सप्तमे लयः” यह वचन नेत्रतन्त्र (२२.२० ) और स्वच्छन्दतंन्त्र ( ४.२६७) में भी उपलब्ध है। प्रस्तुत प्रकरणों में इसकी प्रक्रिया भी वहाँ वर्णित है। प्रस्तुत ग्रन्थ और टीका में यह विषय प्रासाद मन्त्र की पृष्ठभूमि में अनेक स्थलों पर चर्चित है। उसको यहाँ प्रस्तुत किया जा रहा है। 
टीकाकार ने पृ. ५-६ पर बताया है कि प्रासाद मन्त्र का ह्रस्व, दीर्घ, प्लुत, सूक्ष्म और अतिसूक्ष्म के भेद से पंचविध उच्चारण होता है। बिन्दु पर्यन्त उच्चारण ह्रस्व, अर्धेन्दु पर्यन्त दीर्घ, निरोधिनी पर्यन्त प्लुत, नाद पर्यन्त सूक्ष्म और व्यापिनी पर्यन्त उच्चारण अतिसूक्ष्म कहलाता है। प्रासाद मन्त्र के ह्रस्व उच्चारण से ब्रह्मा, विष्णु और रुद्र नामक कारणेश्वरों का त्याग हो जाता है। प्रासाद मन्त्र में स्थित मकार रुद्र का वाचक है। इसका तालुमध्य में त्याग हो जाता है। प्रासाद मन्त्र के दीर्घ और 
१. दीक्षा के काल का निर्णय करते समय यहाँ (पृ. १५६) संक्रान्ति-काल एवं चन्द्र- सूर्य ग्रहण के काल के विषय में दी गई सूचना विशेष रूप से ध्यान देने योग्य है। 
२. पृ. ९० पर उद्धृत — “सदाशिवमनन्तं च श्रीकण्ठं पुनरम्बिकाम् । गुहं विष्णुं च धातारं सदा सप्तगुरून् स्मरेत्।।" इस श्लोक में आया 'गुह' पद स्कन्द गुरु का ही सूचक है। 

प्लुत उच्चारण से बिन्दु, अर्थात् भ्रूमध्य में ईश्वर का त्याग हो जाता है। बिन्दु में अर्धचन्द्र और निरोधिनी का भी अन्तर्भाव माना जाता है। ब्रह्मबिल से एक अंगुल ऊपर शक्ति का और उससे तीन अंगुल ऊपर व्यापिनी का स्थान है। सदाशिव की व्याप्ति यहीं तक मानी गई है। इस प्रकार नवकल प्रासाद मन्त्र के पंचविध उच्चारण से ब्रह्मा आदि पाँच कारणेश्वरों के त्याग की प्रक्रिया पूरी हो जाती है। व्यापिनी से चार अंगुल ऊपर समना स्थित है। यह अनाहत शिव का स्थान है। यहाँ आकर अनाहत शिव का भी त्याग हो जाता है। इसके आगे प्रासाद मन्त्र का जापक अमनस्क परमशिव के रूप में उन्मना में प्रतिष्ठित हो जाता है। 
कारणेश्वरों के त्याग की एक दूसरी भी पद्धति है। बिन्दु, अर्धचन्द्र और रोधिनी कलाओं के अधिपति ईश्वर हैं। ईश्वर के त्याग से इन कलाओं का त्याग सम्पन्न हो जाता है। सदाशिव के त्याग से नाद और नादान्त का और अनाहत शिव के त्याग से शक्ति, व्यापिका और समना कलाओं का त्याग हो जाता है। इस व्याख्या में व्योम से शक्ति आदि तीन कलाओं का ग्रहण होगा। प्रासाद मन्त्र के सूक्ष्म उच्चारण से सदाशिव का और अतिसूक्ष्म उच्चारण से अनाहत शिव का त्याग हो जाता है। इस विषय की चर्चा ज्ञानशिवाचार्य ने अपने पूजास्तोत्र में की है। इन द्वादश कलाओं की चर्चा स्वच्छन्दतन्त्र (४.२५५-२५६) में भी मिलती है। 
पद 
कारणेश्वरों की व्याप्ति का क्रम आगे (पृ. ९९-१००) इस प्रकार बताया गया - मूलाधार से लेकर नाभि पर्यन्त स्थान को व्याप्त कर हकार स्थित है। नाभि से लेकर हृदय (ब्रह्मस्थान) पर्यन्त स्थान में तीन मात्रा वाले औकार (मेधा कला) की व्याप्ति है। यहाँ कु ( पृथिवी) से लेकर अकृत (अव्यक्त) पर्यन्त तत्त्व और कारणेश्वर ब्रह्मा स्थित हैं। कण्ठ में कारणेश्वर विष्णु स्थित हैं। यहाँ कला तत्त्व पर्यन्त तत्त्वों में ऊकार कला की व्याप्ति है। मकार कला की व्याप्ति तालु-स्थान पर्यन्त है । यहाँ माया तत्त्व स्थित है और कारणेश्वर रुद्र हैं । भ्रूस्थान तक बिन्दु कला की व्याप्ति है। यहाँ शुद्धविद्या और ईश्वर तत्त्व स्थित हैं और कारणेश्वर अनन्त (ईश्वर) हैं। आगे ब्रह्मरन्ध्र पर्यन्त अर्धचन्द्र, निरोधिनी, नाद, नादान्त नामक चार कलाओं की व्याप्ति है। यहाँ सदाशिव और शक्ति नामक दो तत्त्वों की तथा कारणेश्वर के रूप में सदाशिव की स्थिति है, अर्थात् भ्रूमध्य से लेकर ब्रह्मबिल पर्यन्त पौने तीन अंगुल स्थान में क्रमशः 
१. इसी पद्धति से प्रणव की पंचविध उच्चारण की प्रक्रिया नेत्रतन्त्र में बताई गई 
है। ऊपर पृ. १५ की ३ री टिप्पणी देखिये । 

(55) 
अर्धचन्द्र आदि कलाएँ स्थित हैं। शिवतत्त्व का अन्तर्भाव शक्ति कला में ही हो जाता है (पृ.१००), अतः इसके आगे किसी तत्त्व की स्थिति नहीं रहती । इसके ऊपर द्वादशांगुल स्थान में क्रमशः शक्ति, व्यापिनी, समना और उन्मना कलाएँ स्थित हैं। उनका क्रम इस प्रकार है- ब्रह्मबिल से एक अंगुल ऊपर शक्ति कला की, उसके तीन अंगुल ऊपर व्यापिनी कला की, चार अंगुल ऊपर समना की और पुनः चार अंगुल ऊपर उन्मना कला की स्थिति है। कारणेश्वर के रूप में यहाँ अनाहत शिव विराजमान हैं। 
इस प्रक्रिया की पुष्टि में टीकाकार ने आगे (पृ.१०४ - १०५) वातुलागम का विस्तृत उद्धरण दिया है। उसका अभिप्राय यह है कि ब्राह्म कल्प में प्रकृति पर्यन्त चौबीस तत्त्वों का विलय हो जाता है। इसलिये इनसे उत्पन्न बन्धन को काटने के लिये ब्रह्मा के स्थान हृदय में इनका त्याग प्रदर्शित है। विष्णु के परार्ध काल में काल पर्यन्त तत्त्वों का विलय हो जाता है, अतः विष्णु के स्थान कण्ठ में इनका त्याग कर दिया जाता है। माया तत्त्व में सभी का उपसंहार हो जाता है, अतः रुद्र के स्थान तालु में इनका त्याग विहित है। शुद्धविद्या और ईश्वरस्वरूपा वैखरी और मध्यमा वाणी सभी प्रकार की प्रवृत्तियों में कारण बनती हैं और जाग्रदवस्था में ये प्रवृत्त होती हैं, अतः जाग्रदवस्था के स्थान भ्रूमध्य में, जो कि ईश्वर का स्थान है, इनका त्याग कर दिया जाता है। सदाशिव और शक्तितत्त्व की स्थिति मूर्धा में मानी गई है, अतः सदाशिव के इस स्थान में इनका त्याग किया जाता है। 
कारणेश्वरों में 'पुर्यष्टक-त्याग की प्रक्रिया कालोत्तरसूत्र (१७.६) में इस प्रकार वर्णित है— ब्रह्मस्थान हृदयाकाश में शब्द और स्पर्श का त्याग किया जाता है, क्योंकि शब्द और वायु की स्थिति आकाश में मानी गई है। विष्णु के स्थान कण्ठ में रस का त्याग करे, क्योंकि रसनेन्द्रिय का मूल कण्ठ में ही है। रुद्र के स्थान तालु में रूप और गन्ध का त्याग करे, क्योंकि इनकी उत्पत्ति का स्थान यही है । बुद्धि और अहंकार पद से बाह्य और आन्तर करणवर्ग का ग्रहण होता है। ईश्वर-स्थान में इनका त्याग किया जाता है, क्योंकि माया के कार्यों को यही नियन्त्रित करता है। मन ज्ञान की उत्पत्ति का कारण होने से माया के अन्तर्गत आता है और बिन्दु शुद्ध प्रकृति है। इसलिये माया और महामाया से उत्पन्न सारे कार्य-वर्ग का उपसंहार सदाशिव 
१. कालोत्तरसूत्र (१७.४) में पुर्यष्टक शब्द का प्रयोग भगवद्गीता (७.४ ) में वर्णित 
अष्ट प्रकृति के अर्थ में हुआ है। 

के स्थान ब्रह्मरन्ध्र में किया जाता है। आत्मा बीजरूप में शिव में लीन हो जाता 1 यही स्थिति मन्त्र की भी मानी गई है। इस तरह से स्थूल और सूक्ष्म विविध कार्य- वर्ग की अपने-अपने स्थानों में विलय की प्रक्रिया पूरी की जाती है। यह प्रक्रिया दीक्षाकाल में और उत्क्रान्ति-काल में समान रूप से चलती है। इनमें अन्तर इतना ही है कि निर्बीज दीक्षा में इन्द्रिय-दोषों के परिहार के लिये और उत्क्रान्ति-काल में सभी प्रकार के पाशों के परिहार के लिये यह प्रक्रिया सम्पन्न होती है। इसीलिये प्रस्तुत प्रकरण में इनका एक साथ विवरण दिया गया है। बाह्य एवं आन्तर इन्द्रिय- जन्य दोषों (विप्लुति) की निवृत्ति के लिये ब्रह्मा आदि पाँच कारणेश्वरों को शब्द - स्पर्श आदि के रूप में पुर्यष्टक को शुल्क के रूप में समर्पित करने की विधि आगे ८० वें श्लोक (पृ. २३६-२३९) में देखनी चाहिये। अकार आदि स्वरों के रूप में ब्रह्मा आदि कारणेश्वरों के परित्याग के क्रम से भी शिव में विलयन की प्रक्रिया सम्पन्न होती है (पृ.१०७)। 
मन्त्र की अकार, उकार, मकार, बिन्दु और नाद नामक पाँच कलाओं के हृदय, कण्ठ, तालु, भ्रूमध्य और ब्रह्मरन्ध्र ये क्रमशः पाँच स्थान हैं। इनमें से हृदय - स्थित अकार की दस कलाएं हैं। कण्ठ स्थित उकार की सोलह, तालु-स्थित मकार की चौबीस, ललाट-स्थान में स्थित बिन्दु की चार और ब्रह्मरन्ध्र स्थित नाद की दस कलाएँ- ये सब मिल कर चौसठ कलाएँ होती हैं। इनके नाम पृ. १२९ पर दिये गये हैं। इनमें संशोधन अपेक्षित है। इन चौसठ कलाओं के अधिपति क्रमशः ब्रह्मा, विष्णु, रुद्र, ईश्वर और सदाशिव हैं। अपने-अपने स्थानों में इनका त्याग कर देना पड़ता है। 
यह कारणत्याग आवाहन की प्रक्रिया से संबद्ध है। तदनुसार साधक पहले पुष्पांजलि को मूलाधार में स्थापित करता है। क्रमशः उसको ऊपर ले जाते हुए हृदय - स्थान में कुछ क्षण ठहर कर मूल मन्त्र के अकार का और उसके अधिपति ब्रह्मा का वहाँ त्याग कर देता है। आगे कण्ठ-स्थान में भी कुछ क्षण ठहर उकार का और उसके अधिपति विष्णु का त्याग कर देता है। इसके ऊपर तालु-स्थान में कुछ क्षण ठहर 
१. कूर्मपुराण (१.११.२६ - २७) में शान्ति, विद्या, प्रतिष्ठा और निवृत्ति नामक चार शक्तियाँ उल्लिखित हैं। संभव है उनका संबन्ध इन बिन्दु-कलाओं से ही हो । २. यहाँ (पृ.१२९) का पूरा प्रकरण अशुद्ध एवं अधूरा लगता है। नामावली भी सही 
नहीं है। 

(57) 

कर वह मकार का और उसके अधिपति रुद्र का, उसके भी ऊपर भ्रूमध्य में ठहर कर बिन्दु का और उसके अधिपति ईश्वर का और उसके भी आगे ब्रह्मरन्ध्र - स्थान में कुछ क्षण ठहर कर नाद के साथ सदाशिव का त्याग कर देता है। इससे भी आगे उठ कर द्वादशान्त स्थान में पहुँच कर वहाँ उन्मनी कला के अन्त में स्थित परशिव का, "मैं ही परशिव हूँ" इस प्रकार की एकाकारता की अभिन्नता की भावना कर पुष्पांजलि समर्पित करता है। इसके बाद साधक भ्रूमध्य तक उतर कर वहाँ कुछ क्षण ठहरे और वहाँ ललाट में घण्टानाद की ध्वनि का ध्यान करे। उसके बाद यह पुष्पांजलि हृदयप्रदेश में स्थित ज्योतिर्मय लिंग को समर्पित कर दे । प्रस्तुत स्थल पर (पृ. १३०) प्रदर्शित पराख्यसंहिता आदि के वचनों में आवाहन की यह श्रेष्ठ प्रक्रिया प्रदर्शित है। 
पवित्रार्पण के प्रसंग (पृ. ३००) में यह द्रष्टव्य है कि चतुर्विध पवित्रों का समर्पण चार ही कारणेश्वरों को किया जाता है। ब्रह्मा आदि पाँच कारणेश्वरों की व्युत्पत्ति आगे (पृ. ३०२) बताई गई है। वहाँ यह भी कहा गया है कि सद्योजात आदि पंचब्रह्म इन कारणेश्वरों के अधिष्ठाता हैं। 
दीक्षित व्यक्ति की चर्या 
इस प्रकार दीक्षा के उपरान्त सद्गुरु से प्राप्त प्रासाद मन्त्र का कारणेश्वर-त्याग पूर्वक जप करने वाला साधक शिवस्वरूप हो जाता है। “शिवो भूत्वा शिवं यजेत् " यह शास्त्र का सिद्धान्त है। अतः यह शिव-स्वरूप साधक शाक्त क्षोभ से प्रवाहित हो रहे अमृतप्रवाह से अपने देह के अन्दर-बाहर से अभिषिक्त होने की भावना करता है। इसी को मानस स्नान कहा जाता है। अष्टविध स्नानों में इस मानस स्नान को सर्वश्रेष्ठ माना गया है। इसके साथ ही शिवदीक्षा प्राप्त साधक भूतशुद्धि करते समय अपने शरीर की वृक्ष के रूप में भावना करता है एवं त्रिविध प्राणायामों की सहायता से शोषण, दाहन और आप्लावन नामक संस्कार- विशेषों से शरीर को शुद्ध कर तदनन्तर देवपूजन करता है। देवपूजन करते समय वह अपने शरीर के विभिन्न अंगों में पंचब्रह्म मन्त्रों की अड़तीस कलाओं का भी विन्यास करता है। 
मानस-स्नान, भूतशुद्धि और कला - न्यास की यह प्रक्रिया यहाँ १३-१७ श्लोकों (पृ. ११० - १२०) में स्पष्ट रूप से वर्णित है। ये सब विषय अन्य ग्रन्थों में भी उपलब्ध होते हैं, किन्तु भूतशुद्धि और 'कलान्यास का जिस प्रकार सांगोपांग परिचय यहाँ प्रस्तुत 
१. कला- न्यास के प्रकरण में वामदेव की तेरह कलाओं के न्यास का विवरण त्रुटिपूर्ण 
लगता है। 

किया गया है, वह अन्यत्र देखने को नहीं मिलता। कलान्यास का संक्षिप्त परिचय नेत्रतन्त्र (२२.२५-३४) और स्वच्छन्दतन्त्र (१.४१-६२) में भी मिलता है। स्वच्छन्द का क्रम अधिक स्पष्ट है । भूतशुद्धि के प्रकरण में त्रिविध प्राणायाम की प्रक्रिया से पंचभूतों में शोष, दाह और आप्याय की प्रक्रिया का अत्यन्त सूक्ष्म विश्लेषण यहाँ मिलता है और अमूर्त आकाश के ध्यान की विधि को भी स्पष्ट किया गया है। 
आन्तर और बाह्य पूजा 
आन्तर और बाह्य नामक दो प्रकार की शिवपूजा में से आत्मज्ञानियों के लिये आन्तर तथा क्रियाधिकारियों के लिये बाह्य पूजा का विधान है। आन्तर पूजा के उपरान्त ही बाह्य पूजा करनी चाहिये, ऐसा भी शास्त्रों का विधान है। यहाँ (पृ. १२१) भी बताया गया है—“अन्तर्यागं पुरा कृत्वा बाह्ययागमथाचरेत्"। मानस शिवपूजा पूरी करने के उपरान्त नाभिकुण्ड में शिवाग्नि की प्रतिष्ठा कर उसमें आहुतियाँ दी जाती हैं। इस पूरी आन्तर पूजा - प्रक्रिया का विवरण यहाँ (पृ. १२०-१२५) विस्तार से देखा जा सकता है। आभ्यन्तर पूजा की दो विधियाँ, भाव पद का अर्थ, अहिंसा आदि अष्टविध भावपुष्प जैसे विषय यहाँ सुस्पष्ट रूप से वर्णित हैं। 
आन्तर योग-प्रक्रिया से सम्पन्न होने वाली शिव की मानस पूजा के बाद बाह्य पूजा का यहाँ (पृ. १२५-१३५) वर्णन है। स्वमूर्ति, गुरुमूर्ति आदि की अपेक्षा शिवलिंग में ही शिवपूजा का विधान श्रेष्ठ माना गया है। इस प्रसंग में आसन - परिकल्पन एवं षडध्वन्यास की विधि का टीकाकार ने विस्तार से वर्णन किया है। आगे पूजा के अधिष्ठान शिवलिंग में भगवान् शिव के है। इसकी पहले भी चर्चा आ चुकी है। संनिधान, निरोधन, अवकुण्ठन, अमृतीकरण, दस संस्कारों का सुन्दर विश्लेषण यहाँ किया गया है। टीकाकार ने सर्वव्यापक भगवान् का आवाहन कैसा? इस शंका का समाधान करते हुए बताया है कि जैसे काष्ठ 
आवाहन के उत्कृष्ट क्रम को बताया गया परशिव की पूजा के आवाहन, स्थापन, पाद्य, आचमन, अर्घ्य और पुष्पदान नामक 
१. तुलना के लिये योगिनीहृदय ( ३.१०६-१०८) की टीकाओं को देखिये । २. यहाँ (पृ.१२५-१२८) विवृत सिंहासन की परिकल्पना पारमेश्वरागम (१०.२६- (३३) में भी है। यहाँ चौसठ केसरों की संगति सही नहीं बैठती । योगिनीहृदयदीपिका (पृ.२६) में दी गई टिप्पणी की पद्धति से मकार को हटाने पर यह संभव हो सकेगी। 
३. पाद्य आदि के दान की पद्धति पृ. १३३ पर देखी जा सकती है। 

(59) 
में सर्वत्र विद्यमान अनि किसी एक स्थान पर मथन करने से प्रकट हो जाती है, उसी तरह से सर्वत्र विद्यमान शिव आवाहन क्रिया से वहाँ प्रकट हो उठते हैं। 
पांचरात्र आगम की सात्वतसंहिता (२५.१२१) में इसके साथ व्यजन और पवन का दृष्टान्त भी दिया है। जैसे सर्वत्र विद्यमान पवन व्यजन (पंखा) के चलाने से प्रकट हो उठता है, वैसे ही भक्त के द्वारा श्रद्धा के साथ आवाहन करने पर भगवान् 'पूज्य स्थल पर प्रकट हो जाते हैं। टीकाकार ने यहाँ आवाहन के दो प्रकारों का विवरण देकर इन दशविध संस्कारों के पारिभाषिक अर्थ को स्पष्ट किया है, जो कि अन्यत्र देखने को नहीं मिलता। प्रसंगवश यहाँ मुद्रा पद का निर्वचन और आवाहिनी, स्थापनी आदि मुद्राओं का स्वरूप भी प्रदर्शित है। 
इसके बाद शिवपूजा के लिये स्वीकृत उपचारों की पंचभूतों में व्याप्ति होने से पंचोपचारों का स्वरूप बताया गया है (पृ. १३४) । पंचोपचारों का यह स्वरूप आगम- तन्त्रशास्त्र की प्रत्येक शाखा में अपनी-अपनी पद्धति से वर्णित है। तन्त्रशास्त्र की बौद्ध ४ एवं क्रम शाखा में इसकी परापरा पूजा के अन्तर्गत व्याख्या की गई है। टीकाकार के द्वारा उद्धृत (पृ. १३४) वचन में जलीय उपचार में पट (वस्त्र) का समावेश किया गया है। इस पर हमने वहाँ शंका उपस्थित कर उसका समाधान भी देने का प्रयत्न किया है। प्रबुद्ध पाठकों को इस पर विचार करना चाहिये । 
जप-निवेदन 
इस प्रकार विस्तार से आन्तर और बाह्य पूजा की पद्धति को बताने के बाद ग्रन्थकार भक्तिपूर्वक जप करने के लिये शिव मन्त्र के जप की भावना के क्रम को दिखाते हैं। इसके क्रम को स्पष्ट करते हुए टीकाकार कहते हैं कि ब्रह्मरन्ध्र - स्थान से भी ऊपर विद्यमान द्वादशान्त पद में स्थित परशिव में लीन होकर जप करना चाहिये। इस आन्तर जपविधि का स्वरूप योगिनीहृदय (३.१७४-१८९) में और उसकी दीपिका 
१. पंचवक्त्र शिव का आवाहन ईशान नामक ऊर्ध्ववक्त्र में किया जाता है (पृ. १३१) । २. पृ. १३२ पर बताई गई अवकुण्ठन प्रक्रिया से भक्तों के हृदय में शिव प्रत्यक्ष रूप से प्रकाशित हो उठते हैं। वैष्णव प्रक्रिया — “हृदयान्माऽपयातु मे” के अनुसार तब भक्त अपने हृदय से भगवान् को जाने नहीं देता । 
३. प्रस्तुत प्रकरण में सकलीकरण का लक्षण प्रदर्शित नहीं है। 
४. पंचोपचार पूजा के विविध स्वरूप ऋजुविमर्शिनी (पृ. १३३ - १३४, २६४), महार्थ- 
मंजरी परिमल (पृ. ८०) तथा हेवज्रतन्त्र (१.१०.३८-४०) में देखिये । 

(60) 
टीका में विस्तार से देखा जा सकता है। शून्यषट्क, अवस्थापंचक और विषुवसप्तक की भावना का प्रकार अलग-अलग स्थलों पर यहां भी देखने को मिलता है, इसकी सूचना हम पहले ही दे चुके हैं। मन्त्र जप के मानस, उपांशु और भाष्य नामक त्रिविध भेदों का स्वरूप सर्वत्र उपलब्ध होता है। यहाँ (पृ. १३७) भी उनकी व्याख्या मिलती है। यहाँ उद्धृत (पृ. १३७) वचन की यह विशेषता है कि इस त्रिविध जप को, क्रमशः सात्त्विक, राजस और तामस बताया गया है और कहा गया है कि क्रूर कर्म के लिये तामस भाष्य जप का उपयोग करना चाहिये। 
अक्षनिकर से अभिप्राय ' जपमाला में विद्यमान रुद्राक्षों से है। यहाँ (पृ. १३६) उद्धृत आगमशास्त्र के वचन में इनका लक्षण बताया गया है। जप करते समय मध्यमा अंगुलि से एक-एक दाने को खींचा जाता है। यहाँ भुक्ति (भोग) की कामना वाला मध्यमा अंगुलि के निचले भाग से और मुक्ति (मोक्ष) की कामना वाला ऊपर के भाग से दानों को खींचे। अंगुष्ठ और तर्जनी से दानों के कर्षण का भी विधान है। विधिवत् शिव मन्त्र का जप करने के उपरान्त उसे शिव को समर्पित कर दे। जप के समर्पण का प्रकार यह है— जपमाला को दाहिने हाथ पर रखकर उस हाथ का षडंग मन्त्रों से अर्चन कर कवच और अस्त्र मन्त्र से उसकी रक्षा करे। बाद में हृदय- प्रदेश तक हाथ को ले जा कर भूमि पर दाहिना घुटना टेक कर “गुह्यातिगुह्य" इत्यादि मन्त्र को पढे। इसके बाद “जपं गृहाण स्वाहा' ऐसा कहते हुए जल को सदाशिव के वरद हस्त पर छोड़ दे। यहाँ हम देखते हैं कि मन्त्रजप से संबद्ध यह प्रकरण अत्यन्त महत्त्व का है। इससे हमें अनेक नई जानकारियाँ मिलती हैं। 
अग्निकार्य 
इस प्रकार (पृ. १३५-१३७) जप- संबन्धी सूचनाओं को देकर आगे यहाँ (पृ. १३७- १४७) दीक्षा के प्रसंग में दी जाने वाली आहुतियों की पद्धति को बताने के लिये कुण्ड- संस्कार आदि विषयों का प्रतिपादन किया गया है। टीकाकार ने यहाँ सर्वप्रथम नेमि (मेखला) और नाभि (कुण्ड-योनि) आदि कुण्ड के विभिन्न अवयवों के निर्माण की पद्धति को बताकर कुण्ड के निरीक्षण, प्रोक्षण आदि अठारह प्रकार के संस्कारों का स्वरूप बताया है। कुछ आचार्य अक्षपाट नामक संस्कार की भी चर्चा करते हैं। टीकाकार ने इस मत का सयुक्तिक खण्डन किया है और बताया है कि यह संस्कार कुण्ड का नहीं, मण्डप का है। कुण्ड के इन संस्कारों को करने के बाद उसमें वागीश्वरी 
१. यहाँ (पृ.१३६) उद्धृत आगम-वचन में मेरुहीन अक्षमाला की भी चर्चा है। 

(61) 
और वागीश्वर का आवाहन किया जाता है। तब अरणि से अथवा सूर्यकान्त मणि से उत्पन्न, द्विज (श्रोत्रिय) के घर से अथवा अपने घर से मृत्पात्र अथवा ताम्रपात्र में रखकर लाई गई वह्नि को कुण्ड में स्थापित करे। कुण्ड में स्थापित वह्नि की नाभिकुण्ड में स्थित वह्नि से अभेद-भावना की जाती है। कुण्ड में स्थापित वह्नि में यह भी भावना की जाती है कि इसकी उत्पत्ति वागीशी के गर्भ से हुई है। इससे अग्नि के गर्भाधान आदि संस्कारों की सूचना मिलती है। टीकाकार ने विस्तार से इनका स्वरूप बताया है । इस अग्नि की पंचवक्त्र शिव से अभिन्नता मानकर उसकी अड़तीस कलाओं का न्यास भी इसमें किया जाता है और इस अग्नि को शिवाग्नि नाम दिया जाता है। पंचवक्त्र शिव के विभिन्न वक्त्रों में कामना-भेद से आहुतियाँ दी जाती हैं। इस प्रसंग में वक्त्राभिघारण, वक्त्रसन्धान और वक्त्रकीकरण की प्रक्रिया विशेष रूप से अवलोकनीय 
। कुण्ड और अग्नि के संस्कारों के बाद यहाँ घृत के अठारह संस्कारों को भी बताया गया है। स्रुक् में शक्ति का और खुवा में शिव का न्यास कर पूर्णाहुति की प्रक्रिया को यहाँ बताया गया है और अन्त में अनेक प्रकार के काम्य-फलों की प्राप्ति के लिये काम्य होम के क्रम को बताया गया है। हम यहाँ देखते हैं कि यह पूरा प्रकरण वैदिक विधि के अनुकूल है। यही नहीं, अग्निकार्य की सारी विधि बौद्ध तन्त्रों में भी इसी पद्धति से वर्णित है। 
दीक्षार्थ मण्डप, कुण्ड, मण्डल का विधान 
इस प्रकार यहाँ दीक्षित व्यक्ति की चर्या का स्वरूप बताया गया है। अग्निकार्य के लिये मण्डप और कुण्ड का निर्माण अपेक्षित है और शिष्य की दीक्षा मण्डल में की जाती है। अतः इसके आगे (पृ. १४७ - २०२) विभिन्न दीक्षाओं के स्वरूप का और उनसे प्राप्त होने वाले फल का निरूपण करने के बाद दीक्षा के योग्य मास, नक्षत्र, वार आदि का विचार कर दीक्षाविधि की सम्पन्नता के लिये बनाये जाने वाले मण्डपों का लक्षण बताया गया है। इन मण्डपों को भी अठारह प्रकार के संस्कारों 
१. शिवाग्नि का स्वरूप शिवपुराण की प्रथम विद्येश्वरसंहिता (१८. ६२-६७) में बताया 
गया है। 
२. पारमेश्वरागम (४.२-४) में तीन प्रकार के स्थण्डिल एवं पंचविध कुण्ड चर्चित 
हैं। 
३. कारणागम क्रियापाद के प्रथम एवं चतुर्थ पटल में क्रमशः कुण्ड, स्थण्डिल, मण्डप की तथा रंगवल्ली के साथ पद्म-भद्र-तत्त्व मण्डलों की संक्षिप्त चर्चा है। 

से संस्कृत किया जाता है। इसी प्रसंग में वेदिका का विस्तार और उसका लक्षण बताते हुए चतुष्कोण आदि विविध आकारों वाले कुण्डों के सामान्य लक्षणों को बताकर आगे (श्लो. ३६-३९) योनि, अर्धचन्द्र, त्रिकोण, वृत्त, षडश्र, पद्म और अष्टकोण नामक कुण्डों का स्वरूप और इन कुण्डों में संपाद्य विविध काम्य कर्मों का उल्लेख किया गया है। इन अष्टविध कुण्डों के नाम तो बौद्ध तन्त्रों में भी मिलते हैं, किन्तु इन कुण्डों के निर्माण की पद्धति आगम- तन्त्रशास्त्र के ग्रन्थों में हमें सर्वप्रथम यहीं देखने को मिली। स्रुक् और स्रुवा नामक होमपात्रों का तथा विष्टर, परिधि, इध्म, समिधा, ज्ञानखड्ग आदि यागोपकरणों का स्वरूप भी पूरी तरह से वैदिक विधि का अनुसरण करता है। टीकाकार ने यह भी स्पष्ट किया है कि स्रुक् और खुवा का निर्माण एक ही काष्ठ खण्ड से किया जाता है। 
होम के साधन तिल, घृत, चरुपाक आदि तथा दीक्षा के कर्तरी, सप्तविध विकिर, पाशसूत्र आदि विभिन्न उपकरणों का संग्रह, कुम्भ (कलश) में शिवदेह की भावना, वेदी के निर्माण के लिये चतुरश्र क्षेत्र का विस्तार जैसे विषयों का निरूपण करने के उपरान्त यहाँ अगले उन्नीस श्लोकों (४७-६५) में विस्तार से मण्डलों के निर्माण की विधि को स्पष्ट किया गया है। प्रथमतः पद्ममण्डल की रचना का क्रम और उसके रंजन की पद्धति को यहाँ स्पष्ट किया गया है। श्वेत आदि चूर्णों के उपादान- द्रव्य भी यहाँ (पृ. १८४) परिगणित हैं। तब पद्म-पीठ के वर्ण-विशेषों का और सत्त्व-रज- तमोमय रेखाओं का विस्तार प्रदर्शित है। आगे पीठ के निर्माण की विधि को बता कर क्रमशः लतालिंग, नवनाभ, अनन्तविजय, भद्र, पुराकार, गौरीलताकार, सुभद्र, उमाकान्त और स्वस्तिक नाम के मण्डलों का स्वरूप बताया गया है। इस प्रकरण के अन्त में चण्डेश्वर की पूजा के लिये उपयोगी टंक नामक अर्धचन्द्र मण्डल का स्वरूप प्रदर्शित है। इन मण्डलों में न्यसनीय देवताओं में से तत्पुरुष आदि पंच- ब्रह्म देवताओं का वर्ण पृ.१८६ पर तथा आठ दिक्पालों का पृ. १९१ पर दिखाया गया है। 
दीक्षा - संस्कार 
दीक्षोपयोगी मण्डप, कुण्ड, मण्डल आदि के निर्माण का प्रकार बताने के बाद यहाँ पाँच श्लोकों (६६ - ७०) में समय दीक्षा के उपयोगी ३१ संस्कारों का विधान विस्तार से बताया गया है। विस्तरार्था में मण्डल - रचना के बाद गुरु के द्वारा विधीयमान 'कृत्यों का क्रम बताकर दीक्षणीय शिष्य का मण्डल में आवाहन, अक्षिबन्धन एवं 
१. दीक्षा-संस्कार के अवसर पर गुरु शिष्य के पाशों का छेदन करने के लिये उसके शरीर में प्रवेश करता है। इस प्रक्रिया का वर्णन यहाँ पृ. २२९ पर किया 

(63) 
पुष्पपात-विधि, नामकरण एवं शिवहस्त-स्थापन, नाडीसन्धान आदि दीक्षा के सात प्रमुख संस्कारों का विशेष रूप से व्याख्यान किया है। आगे विशेष दीक्षा के आवश्यक अंग, दीक्षणीय शिष्य का वागीश्वरी के गर्भ से जन्म, यज्ञोपवीत धारण, वागीश्वरी के गर्भ से उत्पन्न जीव के विविध संस्कार, पूर्वात्मयोग, गुरुपूजन एवं समयाचारों का पालन जैसे विषयों का विस्तार से विवरण दिया गया है। 
दीक्षा के क्रम में षडध्वशुद्धि अपेक्षित है। अगले छः श्लोकों (७१-७६) में यह विषय चर्चित है। पहले पाँच श्लोकों में निवृत्ति, प्रतिष्ठा, विद्या, शान्ति और शान्त्यतीता नामक पाँच कलाओं में ध्येय १२ पदार्थों का विवरण दिया गया है और छठे श्लोक में षडध्व के व्याप्यव्यापकभाव की प्रक्रिया को दिखाया गया है। टीकाकार ने इसके समर्थन में प्रमाण भी प्रस्तुत किये हैं । अन्वयार्था में भी यह विषय अधिक विस्तार से व्याख्यात है। अन्यत्र इस प्रसंग में केवल षडध्वों के ही विलापन की प्रक्रिया दिखाई जाती है। यहाँ छः अतिरिक्त पदार्थों का भी समावेश किया गया है। अन्यत्र अन्तिम विलापन कला या वर्ण में बताया जाता है। प्रस्तुत स्थल में कलाओं तक ही इस प्रक्रिया को सीमित रखा गया है। 
गया है। नेत्रतन्त्र (२०.२८-२९ ) की व्याख्या करते हुए क्षेमराज ने कल्लट की तत्त्वार्थचिन्तामणि में प्रदर्शित गोलक - विधि का निरूपण (पृ. १९९) किया है। यहाँ बताया गया है कि इस विधि से शिष्य के पुर्यष्टक के साथ गुरु पुर्यष्टक का अभेद स्थापित हो जाता है। सूक्ष्मागम के परिशिष्ट में संगृहीत पाठ (पृ. १५५) में गोलक - न्यास का विधान भी इसी प्रक्रिया से संबद्ध लगता है। 
१. वागीशी के गर्भ से दीक्षित व्यक्ति के अन्तिम शरीर की उत्पत्ति की भी यहाँ 
(पृ. २३१ - २३२) चर्चा है। इससे एक ही जन्म में मुक्ति के सिद्धान्त की पुष्टि होती है, क्योंकि वागीशी के गर्भ से उत्पन्न विद्याशरीर की उपलब्धि हो जाने के बाद उसे दूसरा शरीर धारण नहीं करना पड़ता। यही उसका अन्तिम जन्म (अपश्चिम शरीर) माना जाता है। "काश्यां मरणान्मुक्तिः" के सिद्धान्त की भी इसी पद्धति से व्याख्या की जा सकती है। दीक्षा के उपरान्त निषिद्ध कर्मों के अनुष्ठान से जन्य दोषों की निवृत्ति अन्त्येष्टि संस्कार के समय की जाती है। इसके साथ ही यहाँ बताया गया है कि अनजाने में किये गये दोषों की ही निवृत्ति इससे होगी। जान-बूझ कर किये गये दुष्कृत का तो फल भोगना ही पड़ेगा। ऐसा न मानने पर प्रायश्चित्त शास्त्र का कोई प्रयोजन ही नहीं रह जायगा । इस विषय की चर्चा पहले समयाचार प्रकरण (पृ. ५१-५२) में आ चुकी है। 

अगले ७७ वें श्लोक में निर्वाण दीक्षा की विधि चर्चित है। यहाँ पाशसूत्र में चैतन्य के आधान की प्रक्रिया को स्पष्ट किया गया है और विस्तरार्था में शिवशक्ति की पाशात्मकता पर विचार प्रस्तुत है। तब अगले तीन श्लोकों में आत्माग्नि में विद्यमान वागीश्वरी में गर्भाधान आदि संस्कारों की सिद्धि के लिये हवन की विधि को और पाशच्छेदन की प्रक्रिया को बता कर छिन्न पाशपिण्ड की शिवाग्नि में आहुति देने की विधि बताई गई है। शिष्य के ताडन आदि अठारह संस्कारों की प्रक्रिया को दिखाकर यहाँ बताया गया है कि विहित कर्मों के न करने पर और निषिद्ध कर्मों का आचरण करने पर इन दोषों की निवृत्ति के लिये पुर्यष्टक के रूप में कारणेश्वरों को शुल्क प्रदान करना पड़ता है। इसके साथ ही क्रियालोप, मन्त्रलोप और भावनालोप से उत्पन्न दोषों के परिहार के लिये शिवाग्नि में आहुतियाँ देनी पड़ती हैं। ये आहुतियाँ आत्म- विद्या- शिव नामक तीन तत्त्वों के निमित्त दी जाती हैं। इन त्रिविध तत्त्वों और उनसे संबद्ध त्रिविध जप की प्रक्रिया को ८१ वें श्लोक में स्पष्ट किया गया है। 
पूर्णाहुति 
इस प्रकार दीक्षा की प्रक्रिया और उसमें समागत दोषों के परिहार की विधि के पूरा हो जाने 
हो जाने के बाद पूर्णाहुति की प्रक्रिया को सम्पन्न करना पड़ता है। इसका विधान यहाँ अगले पाँच श्लोकों (८२-८६) में बताया गया है। प्रथमतः शिवभावना के क्रम में स्रुक् और स्रुवा पात्रों में षडध्वन्यास पूर्वक शिव और शक्ति के आवाहन- क्रम को दिखा कर शुद्धविद्या की यागधाम के रूप में भावना, शिवपूजा के पंचविध स्थान एवं स्रुक् में षडध्वन्यास के क्रम को समझाया गया है। पूर्णाहुति के समय सात विषुवों की भावना करनी पड़ती है। इसके क्रम को सप्रमाण प्रस्तुत कर पूर्णाहुति- प्रदान की विधि को बताया गया है। इस प्रसंग में स्रुक् के आन्तर स्वरूप के ध्यान की पद्धति और उससे शिष्य की आत्मा के आप्लावन की प्रक्रिया को भी समझाया गया है। यहाँ आकर शिष्य का दीक्षासंस्कार परिपूर्ण हो जाता है। 
अभिषेक 
इस तरह से पूर्णाहुति पर्यन्त दीक्षाव्यापार को सम्पन्न कराने वाले शिष्य के स्वात्मस्वरूप में सर्वज्ञत्व आदि षाड्गुण्य की अभिव्यक्ति हो जाती है। पति-पशु- पाश नामक त्रिविध पदार्थों के स्वरूप का ज्ञाता और ज्ञान-क्रिया-योग-चर्या नामक चार पादों वाले भोगमोक्षप्रद शिवागम शास्त्र का भलीभाँति ज्ञान रखने वाला शिवभावापन्न शिष्य अभिषेक की योग्यता अर्जित कर लेता है। ऐसे षाड्गुण्य-सम्पन्न शिष्य का आचार्याभिषेक किया जाता है। आचार्य पद पर अभिषिक्त होने के उपरान्त ही उस दीक्षित शिष्य को अन्य व्यक्तियों 

(65) 
को दीक्षा देने का अधिकार प्राप्त होता है। टीकाकार ने यहाँ विस्तार से अभिषेक की पद्धति को बताकर गुरुवर पद की व्याख्या की है और दीक्षा एवं अभिषेक की योग्यता का निरूपण किया है। सिद्धान्तशास्त्र की दृष्टि से दीक्षा एवं अभिषेक का अधिकारी कौन हो सकता है, यह विषय भी इससे स्पष्ट हो जाता है। 
दीक्षा का अधिकार 
दीक्षा के उपरान्त शूद्र को भी नूतन नाम दिया जाता है (पृ. २०७) । उसको यज्ञोपवीत धारण कराने का भी यहाँ (पृ. २११-२१२) विधान है। शूद्र जाति के व्यक्ति को शूद्र जाति का आचार्य दीक्षा भी दे सकता है (पृ. २५२) । किन्तु इससे स्वच्छन्द- तन्त्र में प्रदर्शित – “प्राग्जाति नह्युदीरयेत्" (४.५४३) इस सिद्धान्त की पुष्टि नहीं होने पाती, क्योंकि इस प्रक्रिया में तो पूर्व जाति के आधार पर ही नामकरण का विधान है। स्पष्ट है कि शैवसिद्धान्त में दीक्षा का अधिकार सीमित है। वीरशैव मत में इसका अधिक विस्तार हुआ है। 
शैवकुल परम्परा 
इस प्रकार ८७-८८ संख्या के श्लोकों में अभिषेक की विधि को समझाने के बाद ग्रन्थकार ने यहाँ क्रियापाद के अन्तिम दो श्लोकों (८९-९०) में दीक्षा एवं अभिषेक के क्रम से बिन्दु तत्त्व से चली आ रही शैवकुल परम्परा, शैवमठ परम्परा और आमर्दक मठ की परम्परा का निरूपण कर इन परम्पराओं में अपनी स्थिति को स्पष्ट किया है। टीकाकार ने यहाँ स्थावर-जंगमात्मक जगत् की उत्पत्ति की प्रक्रिया को स्पष्ट करते हुए, मुनि दुर्वासा से शैव सम्प्रदाय की प्रवृत्ति, भारतवर्ष में आमर्दक मठ की स्थापना, उससे चली रणभद्र, गोलकी और पुष्पगिरि मठों की परम्परा, कौशिक आदि ऋषियों की शैवी सृष्टि, सात गोत्रपुरुष एवं आमर्दक मठीय सम्प्रदाय और ग्रन्थकार की गुरु-परम्परा पर प्रकाश डाला है। पूर्व गुरु के रूप में ग्रन्थकार ने यहाँ व्यापक- शंभु को स्मरण किया है और टीकाकार ने ग्रन्थलेखक त्रिलोचन शिवाचार्य की पूर्व कथा को प्रस्तुत किया है। 
१. स्थावर-जंगमात्मक जगत् का परिचय टीकाकार ने पहले (पृ. २-४ ) विस्तार से 
दिया है। 
२. शिवदृष्टि (७.११०) में सोमानन्द ने भी दुर्वासा मुनि को ही शैवमत के आद्य 
प्रवर्तक के रूप में प्रस्तुत किया है। 

आमर्दकमठ परिचय 
ग्रन्थ के प्रारंभ में ही अन्वयार्था (पृ. १ ) में बताया गया है कि इस ग्रन्थ के प्रणेता त्रिलोचन शिवाचार्य आमर्दक मठ के निवासी हैं। इसी मठ का संक्षिप्त परिचय यहाँ दिया गया है। स्वयं ग्रन्थकार ने आमर्दक आश्रम के विषय में यह सूचना दी है कि इसकी स्थापना दुर्वासा ऋषि ने की थी (२.८९) । इनकी गुरु-परम्परा व्यापकशम्भु से चली, इसका निर्देश भी ग्रन्थकार ने अगले श्लोक में किया है। टीकाकार प्रमाण- वचनों को उद्धृत कर कहते हैं कि रणभद्र, गोलकी और पुष्पगिरि नाम के पीठ आमर्दक मठ से ही संबद्ध हैं। इन सभी मठों की स्थिति गोदावरी नदी के तट पर विद्यमान शैवों की मन्धरकाली नामक वसति में स्थित मन्धरकालीश मन्दिर के चारों तरफ थी। इन मठों से संबद्ध कदम्ब, अर्जुन, जम्बूक और न्यग्रोध नामक वृक्षों का उल्लेख यहाँ (पृ. २५५) मिलता है । यहीं मण्डप निर्माण के प्रसंग (पृ. १५८) में न्यग्रोध, उदुम्बर, अश्वत्थ और प्लक्ष नामक वृक्षों से तोरण बनाने की सूचना मिलती है। नामों में अन्तर अवश्य है। 
तन्त्रालोक आदि ग्रन्थों के प्रमाण से विविध शैव मठों का परिचय हम आगममीमांसा (पृ. ३६) में दे चुके हैं। पूर्व सूचित (पृ. १३) निबन्ध में डॉ. शीतलाप्रसाद उपाध्याय ने भी आमर्दक, मत्तमयूर एवं माधुमतेय मठों का एवं उनके आचार्यों का विस्तृत विवरण दिया है। प्रसिद्ध इतिहासकार डॉ. वासुदेव विष्णु मिराशी ने प्राच्यविद्या निबन्धावली के चतुर्थ खण्ड में संगृहीत "पतंगशम्भु का ग्वालियर संग्रहालय शिलालेख " शीर्षक निबन्ध (पृ. १७५) में बताया है कि उज्जयिनी ही आमर्दक तीर्थ है। इसके विपरीत डॉ. हरप्रसाद शास्त्री ग्वालियर के आसपास कहीं इसकी स्थिति मानते हैं। डॉ. मिराशी अरणिपत्र या रणिपद्र मठ की भी चर्चा करते हैं (पृ. १७४, १७६ - १७८)। डॉ. वी. एस. पाठक रणिपत्र के अतिरिक्त गोलकी मठ की भी चर्चा करते हैं। इन सब मठों की स्थिति मालवा में ही मानी जाती है, किन्तु प्रस्तुत स्थल पर इनकी स्थिति गोदावरी नदी के तट पर मानी गई है। यह भी अवधेय है कि यहाँ रणभद्र नाम दिया गया है, रणिपद्र नहीं। पुष्पगिरि नाम उक्त दोनों ही स्थलों पर नहीं मिलता। 
१. ईशानशिवगुरुदेवपद्धति के यशस्वी सम्पादक म. म. टी. गणपति शास्त्री जी ने इस ग्रन्थ के भाग २ की प्रस्तावना में म. म. हरप्रसाद शास्त्री जी की टिप्पणी को उद्धृत करते हुए बताया है कि शास्त्री जी के मत के अनुसार कदम्बगुहा, शंखमठिका, तेरम्बी और आमर्दक मठ की भी स्थिति ग्वालियर स्टेट में है। 

(67) 
इस विषय पर विचार करने से पहले हमें यह देखना होगा कि त्रिलोचन शिवाचार्य की पूर्वकथा के सूचक इन वचनों को टीकाकार ने कहाँ से उद्धृत किया है। तन्त्रालोक आदि के प्रमाण से इनकी मूल स्थिति मध्यप्रदेश में ही माननी होगी। यह संभव है कि बाद में आमर्दक मठ की शाखाओं की स्थापना गोदावरी नदी के तट पर हुई हो । 
नाडी-चक्र 
### योगपाद 
इस तरह से क्रियापाद में दीक्षा-संबन्धी विषयों का निरूपण कर इन संस्कारों से संस्कृत साधक को योगाभ्यास की विधि बताने के लिये योगपाद का उपक्रम करते हुए सर्वप्रथम सुषुम्ना आदि समस्त नाड़ियों के उत्पत्ति स्थान कन्द का स्वरूप प्रदर्शित 
। यहाँ कन्द ( देहमध्य), कुण्डलिनी एवं नाभिस्थान का परिचय दिया गया है। तब बताया गया है कि कन्द से विनिर्गत ७२ हजार नाडियों में बत्तीस नाडियाँ मुख्य हैं। उनमें चौदह नाडियाँ मुख्यतर और इड़ा, पिंगला और सुषुम्ना नामक तीन नाड़ियाँ मुख्यतम हैं। इनमें भी सुषुम्ना नाड़ी सर्वोत्तम है। इड़ा और पिंगला नामक दो नाड़ियाँ क्रम से सुषुम्ना के वाम और दक्षिण भाग में स्थित हैं। सुषुम्ना से मिलकर ये ब्रह्मरन्ध्र तक व्याप्त होकर द्वादशान्त के नीचे दोनों नासा - रन्ध्रों से उच्छ्वास- निश्वास को चलाती रहती हैं। 
आधारदशक 
नाडी-चक्र का निरूपण करने के बाद पूरे शरीर में मूलाधार से लेकर द्वादशान्त तक के समस्त आधार-कमलों एवं उनके दलों में परमशिव के आसन के रूप में सुषुम्ना नाड़ी स्थित है, इस विषय को स्पष्ट करते हुए बताया गया है कि ऐसा करते समय कुण्डलिनी शक्ति सुषुम्ना नाडी स्थित आधार आदि दस चक्रों का भेदन करती हुई ऊपर उठती है। आधार, स्वाधिष्ठान, मणिपूर, अनाहत, विशुद्धि और आज्ञा नामक 
१. योगशास्त्र एवं तन्त्रशास्त्र के ग्रन्थों में ७२ हजार नाड़ियाँ सर्वत्र मान्य हैं। नेत्र- तन्त्र (७.३) में इनकी संख्या साढे तीन करोड़ मानी गई है। बत्तीस या छत्तीस नाड़ियों का वर्णन बौद्ध तन्त्रों में भी मिलता है। योगिनीहृदयदीपिका में भी ३२ चक्रों के रूप में इनको प्रस्तुत किया गया है। चौदह नाड़ियों का विवरण शारदातिलक की टीका (पृ.३८-३९) में मिलता है। वहाँ मूल ग्रन्थ (१.४०) में दस नाड़ियाँ ही मान्य हुई हैं। 

छः चक्र सर्वत्र प्रसिद्ध हैं। इनके अतिरिक्त चार अन्य आधार भी यहाँ वर्णित हैं। इन सभी 'आधारों का स्वरूप यहाँ (पृ. २६४) देखा जा सकता है । सुषुम्ना नाड़ी पैरों के दो अंगूठों से लेकर देह के मध्य स्थान में स्थित कन्द पर्यन्त दो शाखाओं में विभक्त रहती है। इसके ऊपर मध्य स्थान से ब्रह्मरन्ध्र तक वह एक में मिलकर षट्चक्रों का भेदन करती हुई उसके ऊपर द्वादशान्त तक स्थित चार चक्रों को भी व्याप्त कर लेती है। यह ब्रह्मरन्ध्र तक सकल नाम से और उसके ऊपर द्वादशान्त ( ब्रह्मनाडी) तक निष्कल नाम से जानी जाती है। 
प्राणायाम द्वारा नाड़ी-शुद्धि एवं वायु जय 
इस प्रक्रिया को पूरा करने के लिये नाड़ी शुद्धि एवं वायु-जय की अपेक्षा रहती है। प्राणायाम की प्रक्रिया से ही यह संभव हो सकता है। प्राणायाम के अभ्यास के लिये योगाभ्यास योग्य स्थान और शुभ मुहूर्त का पहले चयन करना पड़ता है। टीकाकार ने सर्वप्रथम द्विविध आसनों के स्वरूप को स्पष्ट कर उनके भेदों की नामावली प्रस्तुत की है। आसन-परिकल्पन के बाद नाड़ी-शुद्धि एवं वायु-जय के लिये निर्दिष्ट ४ रेचक - पूरक- कुम्भक प्राणायाम के क्रम से त्रिविध प्राणायाम की पद्धति को, उसके 
१. आधारों या चक्रों के विषय में भी योग एवं तन्त्रशास्त्र के ग्रन्थों में अनेक मत हैं। योगिनीहृदयदीपिका में ३२ आधार (चक्र) वर्णित हैं। कौल - तन्त्रों एवं नाथ- सम्प्रदाय के ग्रन्थों में आधारों की संख्या सोलह मानी गई है। प्रस्तुत स्थल पर दस आधार स्वीकृत हैं। त्रिपुरा सम्प्रदाय में प्रधानतया नौ आधार मान्य हैं। परवर्ती काल में षट्चक्रों के छः आधारों को प्रधान रूप से मान्यता मिली। आधारों के साथ ही ग्रन्थियों का भी वर्णन शास्त्रों में मिलता है । प्रस्तुत ग्रन्थ में मन्त्रविषुव के प्रसंग (पृ. २४५) में दस ग्रन्थियों का उल्लेख है। नेत्रतन्त्र एवं नाथ-योग के ग्रन्थों में इनकी संख्या बारह है। सौन्दर्यलहरी के टीकाकार लक्ष्मीधर ने ब्रह्म- विष्णु-रुद्र नामक तीन ग्रन्थियों का वर्णन किया है। 
२. प्राणायाम की यह प्रक्रिया भूतशुद्धि के अवसर पर (पृ. ११४- ११७) प्रदर्शित है। शोष, दाह और आप्याय के नाम से शास्त्रों में वर्णित यह प्राणायाम - प्रक्रिया देह की शुद्धि के लिये की जाती है। 
३. प्राणायाम का क्रम सर्वत्र पूरक- कुम्भक रेचक के रूप में मान्य है। किन्तु यहाँ रेचक को प्रथम स्थान दिया गया है। महार्थमंजरीपरिमल (पृ. १११) में भी स्वच्छन्द के प्रमाण से यही क्रम प्रदर्शित है। प्रस्तुत ग्रन्थ में अन्य सभी स्थानों पर सर्वमान्य क्रम को ही दिखाया गया है। 

(69) 
कनिष्ठ, मध्य और श्रेष्ठ नामक त्रिविध भेदों को और अगर्भ एवं सगर्भ नामक प्राणायाम के स्वरूप को भी सप्रमाण प्रस्तुत किया गया है। ताल, अर्थात् मात्रा का यहाँ दो प्रकार का अर्थ बताया गया है (पृ. २६७)। अगर्भ और सगर्भ प्राणायाम के अभ्यास से प्राप्त हुए फल का तथा पृथिवी आदि पंचभूतों में धारणाओं के अभ्यास से प्राप्त होने वाली विभूतियों का भी विवरण दिया गया है। 
इस तरह से प्रतिदिन योगाभ्यास करने वाला साधक द्वादशान्त पदवी में स्थित परमशिव का साक्षात्कार करने में समर्थ हो जाता है। टीकाकार का कहना है कि चन्द्र, सूर्य और अग्नि के रूप में विद्यमान बाह्य ज्योति अपर, हृदयाकाश में प्रकाशमान ज्योति परापर और परशिव के रूप में प्रकाशमान ज्योति पर कहलाती है। योगी अपने हृदयाकाश में इस ज्योति का साक्षात्कार करता है और अन्ततः अपने द्वादशान्त पद में इसके साथ एकाकार हो जाता है (पृ.२६९) । इसके लिये आवश्यक है कि योगी चारों सन्ध्याओं (प्रातः- मध्याह्न - सायं-मध्यरात्रि) में निरन्तर आदरपूर्वक शिव के ध्यान- क्रम को चलाता रहे। इन चारों सन्ध्याओं के ध्यान-क्रम को टीकाकार ने स्पष्ट किया है। 
अन्ततः यहाँ बताया गया है कि मलों से आवृत सामान्य आत्मा तो जाग्रत्, स्वप्न, सुषुप्ति, तुरीय और तुरीयातीत नामक पाँच अवस्थाओं से घिरी हुई रहती है, किन्तु निर्मल आत्मा परमसाम्यापत्ति नामक शिवदशा को प्राप्त कर लेती है। उपनिषद् 
१. इस विषय को क्रियापाद (पृ.११५-११६) में अधिक विस्तार से समझाया गया 
है। 
२. विविध धारणाओं का वर्णन योग- तन्त्रशास्त्र के प्रायः सभी ग्रन्थों में मिलता है। पृथिवी से लेकर बुद्धि पर्यन्त तत्त्वों में इन धारणाओं की प्रक्रिया को मालिनीविजय तन्त्र के १२-१६ अधिकारों में विस्तार से बताया गया है। अन्त में वहाँ (१६.२५) कहा गया है कि यह वेदान्त - विज्ञान यहाँ संक्षेप में वर्णित है। इसका विस्तार से उपदेश पहले कपिल महर्षि को दिया गया था। विज्ञानभैरव में ११२ प्रकार की धारणाएँ वर्णित हैं। उनका स्वरूप भिन्न प्रकार का है। " त्रयमेकत्र संयमः' (३.४) योगसूत्र की इस परिभाषा का वहाँ अनुसरण किया गया है। 
३. तुरीयातीतावस्था का विवरण देते हुए यहाँ (पृ. २७३) बताया गया है कि इस स्थिति में प्राण का भी व्यापार शान्त हो जाता है। क्या यहाँ प्राण का स्पन्दन व्यापार भी अवरुद्ध हो सकता है? हमें ऐसा लगता है कि दशविध प्राण (वायु) की अनियन्त्रित हलचल ही यहाँ रुक पाती है, प्राणापान व्यापार नहीं। क्या श्वास- प्रश्वास का निरोध भी यहाँ अपेक्षित है? 

में भी तो यही कहा गया है — “निरञ्जनः परमं साम्यमुपैति ” (मुण्ड. ३.१.३) । टीकाकार ने यहाँ मलिन आत्मा की इन पाँच अवस्थाओं के साथ निर्मल आत्मा में शिवत्व के उदय की प्रक्रिया को भी स्पष्ट किया है। योगाभ्यासी को एक बार अवश्य इस प्रकरण पर ध्यान देना चाहिये । यहाँ (पृ. २७२ ) अन्तःकरण में चित्त की भी गणना की गई 
। इसी के साथ यह योगपाद समाप्त होता है। 

### चर्यापाद 
अट्ठाईस शैवागम 
योगपाद के बाद चर्यापाद का उपक्रम करते हुए ग्रन्थकार सर्वप्रथम कामिक आदि आगमों का शिवभेद और रुद्रभेद के रूप में विभाजन करते हैं। यहाँ बताया गया है कि शिवज्ञान अवबोध-रूप और शब्द-रूप के भेद से दो प्रकार का है। इनमें से अवबोध-रूप ज्ञान परशिव में ही रहता है और समस्त आगमों का समावेश शब्दरूपी शिवज्ञान में माना जाता है। यह नादरूपी शिवज्ञान महौघ-क्रम और गुरु-क्रम नामक द्विविध गुरु-परम्परा के क्रम से मानवों तक पहुँचता है। शिव के प्रणव आदि दस मानसपुत्रों का, दशधा विभक्त नादरूप शिवज्ञान का, कामिक आदि शिवागमों के वक्ताओं एवं श्रोताओं का तथा विजय आदि अठारह रुद्रागमों के वक्ताओं और श्रोताओं का भी परिचय देकर शब्दरूपी शिवज्ञान को महिमामण्डित किया गया है। वक्ता एवं श्रोता के भेद से शैवागमों के षड्विध अथवा पंचविध संबन्ध शास्त्रों में वर्णित हैं। महौघक्रम एवं गुरुक्रम की प्रक्रिया को स्पष्ट करते हुए यहाँ आगमों के प्रामाण्य पर भी सुस्पष्ट 
१. एक सौ अठारह रुद्रों में परिगणित अठारह रुद्रों एवं रुद्रागमों के प्रवक्ता अनादि आदि नाम वाले रुद्रों की नामावली पूरी तरह से भिन्न है। अतः इनकी स्थिति परस्पर भिन्न ही माननी होगी। 
२. इन संबन्धों की चर्चा लुप्ता. उपो. (पृ. १२०-१२१) में भी की गई है। षड्विध एवं पंचविध संबन्धों के भेद का मुख्य आधार कामिक आदि की परम्परा में तीन- तीन और विजय आदि की परम्परा में दो-दो वक्ता श्रोताओं की स्थिति के कारण है। पंचविध पक्ष में 'अन्तराल' संबन्ध की स्थिति नहीं है। 
३. वेदों की अपौरुषेयता के विपरीत आगमशास्त्र की प्रत्येक शाखा में आगमों की ईश्वरकर्तृता स्वीकृत है। अपने-अपने इष्टदेव की और उनके द्वारा उपदिष्ट दिव्यौघ, सिद्धौघ एवं मानवौघ परम्परा की परम आप्तता प्रत्येक आगम-तन्त्र शाखा में विवृत है। यह परम्परा शैवागमों में षड्विध एवं पंचविध संबन्धों के रूप में मान्य है। 

(71) 
विचार प्रस्तुत किये गये हैं। अन्त में दस शिवागमों और अठारह रुद्रागमों की नामावली देकर शिव के पाँच मुखों से इनके निर्गमन की प्रक्रिया को स्पष्ट करते शिव की परमाप्तता सिद्ध की गई है। 
हुए भगवान् 
अट्ठाईस शैवागमों के प्रामाण्य के विषय में यहाँ (पृ. २८४-२८५) विशेष विचार किया गया है। पृ. ७९ पर उद्धृत वचन में श्रुति, स्मृति, पुराण आदि को सामान्य शास्त्र तथा आगमों को विशेष शास्त्र बताया गया है। इन आगमों में शैवागमों का विशेष महत्त्व है। शैवागमों के अविरोधी वैदिक कर्मों के अनुष्ठान की ही यहाँ अनुमति दी गई है। आगे (पृ. ३०७) निश्वास आगम की उक्ति के अनुसार कहा गया है कि शिवज्ञान - सम्पन्न एक ही आचार्यप्रवर को भोजन कराना वेद आदि के ज्ञाता करोड़ों ब्राह्मणों को भोजन कराने के समान है। कौल आगम इससे भी आगे बढ़ कर स्वकीय आगम को कुलवधू का स्थान देते हैं। 
पृ.२८४ पर उद्धृत वचन में 'सद्योजात आदि पांच मुखों से इन अट्ठाईस आगमों की उत्पत्ति मानी गई है। यहाँ प्रत्येक मुख में पुनः पाँच-पाँच मुखों की कल्पना कर लौकिक आदि पंचविध शास्त्रों के पुनः पाँच-पाँच भेदों को, अर्थात् शास्त्रों के पचीस भेदों को बताया गया है। आगे (पृ. २८५) मृगेन्द्रागम (वि. २.१०-११) के प्रमाण से वेदान्त, सांख्य आदि की अपेक्षा शिवज्ञान के वैशिष्ट्य को दिखाया गया है। 
तन्त्रशास्त्र का इतिहास लिखने वाले विद्वानों ने संहिता, आगम और तन्त्र शब्दों का प्रयोग क्रमशः वैष्णव, शैव और शाक्त शास्त्रों के लिये किया है, किन्तु प्रस्तुत ग्रन्थ में २८ शैवागमों के लिये संहिता और तन्त्र शब्द भी प्रयुक्त हैं, अर्थात् ये सब पर्यायवाची शब्द हैं। इस विषय में हम अपने ग्रन्थ "आगम और तन्त्रशास्त्र" (पृ. १- ६) में पर्याप्त विचार कर चुके हैं। यहाँ (पृ. २८३ - २८४) कारणागम से उद्धृत वचनों में ये शब्द मिलते हैं। पृ. ५१ पर उद्धृत वचन में मतंगपारमेश्वर भी अपने को तन्त्र 
१. तन्त्रालोक (१.१८) की विवेकव्याख्या में इस विषय का अधिक विस्तार है और उसको श्री श्री गोपीनाथ कविराज जी ने अपने ग्रन्थ "तान्त्रिक वाङ्मय में शाक्त दृष्टि" (पृ.४६-४८) में प्रस्तुत किया है। 
२. सिद्धान्तप्रकाशिका में इस विषय पर पर्याप्त विचार किया गया है। मकुटागम के उत्तर भाग (२.१.२) में शिव को पंचपंचमुख बताया गया है। भगवान् की पंचपंचमुखता आगमों के इन पचीस भेदों के विभिन्न २५ मुखों से उपदेश देने के कारण मान्य हो सकती है। 

कहता है। इससे यह स्पष्ट हो जाता है कि इन शब्दों की पर्यायता प्राचीन काल से चली आरही है। 
पवित्रोत्सव 
प्रस्तुत 
इस प्रकार चर्यापाद के प्रथम चार श्लोकों में शैवागमों की परमाप्तता को स्पष्ट करने के बाद यहाँ अगले चार श्लोकों में पवित्रोत्सव का विधान वर्णित है। पूरे वर्ष में अनुष्ठित कर्मों की पूर्ति, अर्थात् मन्त्रलोप, क्रियालोप और द्रव्यलोप-जन्य कर्मों की विकलता के दोष (त्रुटि) का परिहार करने के लिये इसका अनुष्ठान किया जाता है। आगम-तन्त्रशास्त्र की सभी शाखाओं में इस कर्म के महत्त्व को स्पष्ट किया गया है। यहाँ भी सर्वप्रथम अतिविस्तार से पवित्र समर्पण के काल पर नाना प्रमाणों को करते 
हुए विचार किया गया है। आगे आत्म-विद्या-शिव नामक तीन पवित्रों के और चौथे गंगावतार नामक पवित्र के, उनकी तन्तुसंख्या, ग्रन्थिसंख्या एवं ग्रन्थियों में स्थित देवताओं के स्वरूप को प्रदर्शित कर इनके समर्पण की पद्धति का और उनसे प्राप्त होने वाले फल का निरूपण सप्रमाण प्रस्तुत किया गया है। कालनिर्णय के प्रसंग में यहाँ सौर एवं चान्द्र मास का स्वरूप, विष्णुशयन विषयक काल का निर्णय, मलमास का निर्णय जैसे प्रसंगप्राप्त विषयों की चर्चा की गई है। साथ ही पवित्र के निर्माण की विधि, चतुर्विध पवित्रों का स्वरूप (लक्षण), ग्रन्थियों में देवताओं और कलाओं का विन्यास, पवित्रार्पण की नित्यकर्मागता, वार्षिक पवित्रोत्सव की विधि जैसे विषय भी चर्चित हैं। 
भोजनविधि एवं प्रायश्चित्त 
J 
पवित्रोत्सव - विधि को निरूपित करने के बाद यहाँ भोजनविधि का वर्णन किया गया है। साथ ही अस्थान- भोजन, दान-ग्रहण जैसे दोषों के परिहार के लिये अष्टविध प्रासाद मन्त्र के न्यास के क्रम को भी अगले छः श्लोकों (९-१४) में दिखाया गया है । विच्छिन्न सम्प्रदाय वालों के यहाँ भोजन करने से दीक्षित व्यक्ति दोष का भागी हो जाता है। इस दोष के परिहार के लिये भोजन किस प्रकार करना चाहिये, इसकी 
१. कलाओं के विन्यास के प्रकरण (पृ. २९८) में प्रासाद मन्त्र और चन्द्रमा की सोलह- सोलह कलाओं की चर्चा है। षोडशकल प्रासाद मन्त्र से ही इनका संबन्ध मानना होगा, नवकल या द्वादशकल से नहीं । चन्द्रमा की सोलह कलाओं के यहाँ प्रदर्शित नाम अन्यत्र उपलब्ध नामावली से कुछ भिन्न लगते हैं। 

(73) 
शास्त्रीय पद्धति यहाँ बताई गई है। भोजन विधि में समापन्न दोषों के निवारण के लिये देशिक को अष्टविध प्रासाद मन्त्र का न्यास करना पड़ता है। इसकी विधि को भी यहाँ स्पष्ट किया गया है। इसी तरह से पापिष्ठ व्यक्तियों के यहाँ से दान के रूप में द्रव्य का परिग्रहण करने पर दीक्षित व्यक्ति दोष का भागी हो जाता है। इस दोष के परिहार के लिये भी अष्टविध प्रासादमन्त्र का न्यास अपेक्षित है। इसकी पूरी प्रक्रिया यहाँ स्पष्ट की गई है और अन्य न्यासों की अपेक्षा इसकी श्रेष्ठता भी बताई गई है (पृ. ३१०-३१२)। 
अन्त्येष्टि-विधान 
अगले तीन श्लोक अन्त्येष्टि-विधान को समर्पित हैं। कन्नड़ संस्करण में ये उपलब्ध नहीं हैं। संस्कृत व्याख्या में ये उपलब्ध हैं। यहाँ अन्त्येष्टि संस्कार के लिये उपयोगी मण्डप, कुण्ड आदि के निर्माण की विधि को बताकर दीक्षित व्यक्ति की अन्त्येष्टि के अवसर पर भी षडध्वशुद्धि की प्रक्रिया को उस स्थिति में आवश्यक माना गया है, जब कि दीक्षित व्यक्ति अपने दोषों की परिशुद्धि के लिये अनजाने में ही प्रायश्चित्त नहीं कर पाता। इस विषय की चर्चा पहले (पृ. ४७) समयाचार प्रकरण में की जा चुकी है। स्पष्ट है कि दीक्षा-संस्कार के समय जैसे षडध्वशुद्धि की जाती है, उसी तरह से समयाचार का अनजाने में लोप होने पर अन्त्येष्टि संस्कार के अवसर पर भी इसकी अपेक्षा हो सकती है। इस अवसर पर शिवश्राद्ध विधि का भी विवरण दिया गया है। वीरशैव आगमों में वर्णित आराधन (श्राद्ध) विधि से यह पूरी तरह से मिलती है। वैदिक वाङ्मय में पितृमेध और चन्द्रज्ञानागम (चर्या. १.८ ) में शिवमेध के नाम से यह चर्चित है। इस प्रकरण के अन्त में पाँच प्रकार के श्राद्धों का भी परिचय दिया गया है। 
प्रतिष्ठा विधान 
इस प्रकार शैवागमों का ज्ञाता एवं प्रायश्चित्त के सम्यक् अनुष्ठान से पवित्र हुआ दीक्षित व्यक्ति शिवलिंग की प्रतिष्ठा करता है। प्रतिष्ठा, स्थापन, स्थितस्थापन, उत्थापन और आस्थापन के भेद से यह प्रतिष्ठा पाँच प्रकार की होती है। इनके लक्षण यहाँ विस्तार से बताये गये हैं। साथ ही लिंग एवं पीठ की निर्माण-विधि भी प्रदर्शित है। शिवपूजा के लिये प्रमुख लिंगों के लक्षणों का आगम-ग्रन्थों में बहुत विस्तार है। उनमें से आढ्य, अनाढ्य, सुरेड्य और सर्वसम नामक चार लिंगों के ही लक्षण एवं उनके निर्माण की पद्धति यहाँ बताई गई। चल और अचल के भेद से लिंग की दो प्रकार की प्रतिष्ठा की जाती है। इनमें से प्रत्येक के तीन-तीन भेद हैं—व्यक्त, व्यक्ताव्यक्त 

और अव्यक्त । समग्र आकार वाला लिंग व्यक्त, सकल-निष्कल मुखलिंग व्यक्ताव्यक्त और निष्कल लिंग अव्यक्त कहलाता है। गृहस्थ के घर में पूजित लिंग चल और प्रासाद (मन्दिर) में स्थापित लिंग अचल, अर्थात् स्थिर कहलाता है। स्वायम्भुव, दैविक, गाणक, आर्ष और मानुष के भेद से यह पाँच प्रकार का है। सिद्धान्तशेखर के प्रमाण से इन सबका स्वरूप यहाँ बताया गया है। 
ऊपर बताये गये चारों प्रकार के लिंगों में ब्रह्मा, विष्णु और रुद्र नामक भागों की स्थिति, चतुर्विध लिंगों के शिरोभाग के चतुर्विध आकार, शिरोभाग के आधार पर लिंगों की आकृतियों में भेद, जैसे विषयों की चर्चा कर बाद में आढ्य और सुरेड्य लिंगों में चिह्नों की संख्या का और सर्वसम लिंग में मुखलिंग की संख्या का विवरण दिया गया है। सर्वसम लिंग में विशेष रूप से पंचवक्त्र, चतुर्वक्त्र आदि मुखलिंगों की रचना करनी चाहिये। इनका विधान सिद्धान्तशेखर के आधार पर यहाँ वर्णित है (पृ.३२८)। आढ्य, अनाढ्य और सुरेड्य लिंगों में मुखलिंगों का निर्माण नहीं किया जाता। इसी प्रकरण में बाणलिंग के लक्षणों का और उसकी पूजा से प्राप्त होने वाले फल का भी निरूपण किया गया है। बाणासुर के द्वारा चौदह करोड़ लिंगों की स्थापना, अनुरूप बाणलिंग का लक्षण, प्रतिष्ठा एवं प्रमाण, बाणलिंग की कान्ति एवं वर्ण के ही पीठिका की रचना, दिक्पालों के द्वारा पूजित बाणलिंग का स्वरूप जैसे विषयों का निरूपण कर बताया गया है कि यह बाणलिंग गाय के स्तन की जैसी अथवा कुक्कुट 
के अण्डे की जैसी आकृति का तथा दर्पण के समान निर्मल, श्लक्ष्ण (चिकना ) होना चाहिये। ऐसे बाणलिंग की पूजा से भोग और मोक्ष की प्राप्ति होती है। 
पूजनीय बाणलिंग का स्वरूप बताने के बाद यहाँ पूजा के लिये वर्ज्य (निषिद्ध) बाणलिंग का लक्षण वर्णित है। साथ ही यहाँ गृहस्थ और संन्यासी के लिये उपादेय और अनुपादेय बाणलिंगों का भी विवरण दिया गया है। इस प्रकरण के अन्त में बाणासुर के द्वारा स्थापित १४ करोड़ लिंगों का विवरण इस प्रकार दिया गया है—अमरेश्वर पर्वत, नेपालस्थित पर्वत, महेन्द्र पर्वत, कन्या तीर्थ और उसके समीप के वन में से प्रत्येक में एक-एक कोटि शिवलिंगों की स्थिति है। इस तरह ये पाँच करोड़ शिवलिंग हुए। श्रीशैल पर्वत, लिंगशैल और कपालीगर्त पर्वत पर प्रत्येक में तीन-तीन करोड़ शिवलिंग विराजमान हैं। इनकी संख्या नौ करोड़ हुई। पहले के पाँच करोड़ शिवलिंगों को इनके साथ मिलाने पर यह संख्या चौदह करोड़ हो जायगी। प्रमाणस्वरूप यहाँ सिद्धान्तशेखर को उद्धृत किया गया है (पृ.३३६) । यहीं बाणलिंग का लक्षण भी बताया गया है । वीरशैव मत के ग्रन्थ सिद्धान्तशिखामणि (२१.२६-२७) में नवकोटि लिंगों की चर्चा मिलती है। 

(75) 
वास्तुपूजा 
लिंग आदि की प्रतिष्ठा के लिये प्रासाद (देवमन्दिर) का निर्माण कराया जाता है। इसके लिये सर्वप्रथम वास्तुपूजा करनी पड़ती है। प्रधानतः उसी का विधान बताते हुए यहाँ चार श्लोकों ( २५-२८) में मण्डूकवास्तु के नाम से प्रसिद्ध चौसठ पदों के वास्तुक्षेत्र में तिरपन देवताओं से अधिष्ठित वास्तुपुरुष के उद्धार-क्रम को बता कर ८१ पदों (कोष्ठों) में विभक्त क्षेत्र में वास्तुपुरुष के उद्धार-क्रम को भी दिखाया गया है। यहाँ वास्तु-क्षेत्र में पूजनीय ५३ देवताओं की पूरी नामावली के साथ उनके विन्यास- स्थानों को भी दिखाया गया है। आठ रज्जुओं की सहायता से बनाये गये वास्तुपुरुष को बाँधने वाले आठ पाशों का स्वरूप यहाँ विशेष रूप से अवलोकनीय है। टीकाकार ने वास्तुपद (मण्डल) के निर्माण की विधि को भी स्पष्ट किया है। वास्तु-पुरुष की उत्पत्ति की दो प्रकार की कथाएँ यहाँ (पृ. ३३९-३४०) दी गई हैं। इसी प्रसंग में मर्म स्थानों का विवरण भी दिया गया है (पृ. ३४१)। 
त्रितत्त्व, पंचमूर्ति एवं अष्टमूर्ति न्यास 
वास्तुपुरुष के उद्धार - क्रम को बताने के बाद यहाँ दो श्लोकों (२९-३०) में लिंग एवं पीठ आदि में ध्यातव्य आत्मा, विद्या एवं शिव नामक तीन तत्त्वों का आधारशक्ति रूप पादशिला में विन्यास का क्रम बताया गया है। टीकाकार ने इन तीन तत्त्वों, इच्छा-ज्ञान-क्रियात्मक तीन शक्तियों एवं उनके अधिपतियों के स्वरूप को स्पष्ट करते हुए आधारशक्ति कुण्डलिनी के रूप में पादशिला की व्याख्या की है। यह पादशिला पत्थर से बनने वाले देवालय में पत्थर की तथा ईंट से बनने वाले प्रासाद में ईंट की बनाई जाती है। इस शिला को शास्त्रों में पादशिला कहा जाता है। शिलान्यास के प्रकरण में इसका अधिक महत्त्व है। इस पादशिला के स्वरूप का निरूपण करते हुए यहाँ नवशिला और पंचशिला की स्थापना का प्रकार बताया गया है। इस अवसर पर स्थापित किये जाने वाले कुम्भों का भी स्वरूप यहाँ वर्णित है। इसके बाद इन सबमें त्रितत्त्व-न्यास, पंचमूर्ति न्यास एवं अष्टमूर्ति न्यास के क्रम को स्पष्ट किया गया है। आत्मा, विद्या और शिव नामक तीन तत्त्वों की व्याप्ति को बताने के बाद यहाँ पंचब्रह्म स्वरूप पृथ्वी आदि पांच तत्त्वों की तथा अष्टमूर्ति स्वरूप भगवान् शिव की 
१. पारमेश्वरागम (४.४३-५४) में मेखला - पूजन के प्रसंग में ५३ देवताओं की नामावली 
दी गई है, किन्तु वह नामावली इससे पूरी तरह से भिन्न है। 

आठ मूर्तियों की व्याप्ति को बताकर उन उन स्थानों में इनके अधिपतियों का न्यास करना चाहिये, इस विषय की सप्रमाण स्थापना की है। यह पूरी प्रक्रिया प्रासाद- निर्माण से संबद्ध है। 
आत्मा, शक्ति और शिव नामक तीन तत्त्वों का निरूपण नेत्रतन्त्र (२१.१-४७) में त्रिविध मन्त्रों के प्रसंग में किया गया है। अमृतानन्द योगी ने सौभाग्यसुधोदय (१.४९) में मायान्त आत्मतत्त्व की, सदाशिवान्त विद्यातत्त्व की और शक्ति - शिव में शिवतत्त्व की स्थिति बताई है। यहाँ भी इसी अर्थ में इन शब्दों की प्रवृत्ति हुई है, किन्तु विभिन्न अवसरों पर इनकी भिन्न-भिन्न व्याख्याएँ भी की गई हैं। लिंग, पीठ, प्रासाद, चूलिका, तटाक आदि में इन तीन तत्त्वों का न्यास करते समय इनकी व्याप्ति के विभिन्न प्रकार यहाँ निर्दिष्ट हैं। त्रितत्त्व - व्याप्ति शब्द की सहायता से इनको देखा जा सकता है। 
पंचब्रह्म पद से शिव के ईशान, तत्पुरुष, अघोर, सद्योजात और वामदेव नामक पाँच वक्त्रों एवं इसी नाम के पाँच मन्त्रों का ग्रहण होता है। ऊर्ध्व, पूर्व, दक्षिण, पश्चिम और उत्तर दिशाओं में इनकी क्रमशः स्थिति मानी गई है, तो भी शास्त्रों में सर्वत्र वामदेव के बाद सद्योजात का उल्लेख मिलता है। इसका कारण अन्वेषणीय है। तत्पुरुष वक्त्र की सर्वत्र पूर्व दिशा में स्थिति मानी गई है, किन्तु अन्वयार्था (पृ. ३५८) में पूर्व आदि दिशाओं के क्रम में सद्योजात को प्रथम स्थान दिया गया है। यहाँ आनुपूर्वी से दिशाओं को न जोड़ना ही उचित होगा, क्योंकि पूरे ग्रन्थ (पृ. १३२,२५१,३२९) में पूर्व दिशा में तत्पुरुष की तथा पश्चिम दिशा (पृ. १४२, १४४) में सद्योजात की स्थिति स्पष्ट रूप से प्रदर्शित है। शिव की ये पाँच मूर्तियाँ पाँच महाभूतों का प्रतिनिधित्व करती हैं एवं ब्रह्मा, विष्णु, रुद्र, ईश्वर एवं सदाशिव नामक पाँच कारणेश्वर इन पंच- मूर्तियों के अधिपति हैं (पृ. ३५८) । ऊर्ध्व आदि मुखों के क्रम से इनका वर्ण शुक्ल, पीत, कृष्ण, श्वेत और रक्त है (पृ. १८६) । इन्द्र आदि दिक्पालों का वर्ण क्रमशः पीत, रक्त, कृष्ण इन्द्रनील, धवल, हरित, पीत एवं स्फटिकसदृश बताया गया है (पृ.१९१)। मण्डलों में देवताओं के इन न्यास - स्थानों को इन्हीं वर्णों की धूलि से रँगा जाता है। 
अष्टमूर्ति के विषय में ऊपर प्रस्तावना (पृ. २१-२२) में बताया जा चुका है। वामा आदि नौ शक्तियों में से प्रथम आठ शक्तियाँ अष्टमूर्तिस्वरूपिणी हैं। भव, शर्व आदि इनके नाम हैं। ऊपर प्रदर्शित पंचमहाभूतात्मक पाँच मूर्तियों के साथ चन्द्र, सूर्य 
१. प्रस्तुत ग्रन्थ (पृ. ३२९) में भी इस क्रम को देखा जा सकता है। 

(77) 
और यजमान मूर्ति का समावेश कर अष्टमूर्ति शिव की आराधना की जाती है। महाकवि कालिदास ने अपने प्रसिद्ध नाटक अभिज्ञानशाकुन्तल के प्रारंभ में अष्टमूर्ति शिव का नमन किया है। त्रितत्त्व के ही समान पंचमूर्ति एवं अष्टमूर्ति न्यासों का भी लिंग आदि में विधान है। पृ.३४६-३७१ तक इसको देखा जा सकता है। 
चिह्नांकन एवं तत्त्वव्याप्ति 
लिंग एवं पीठ की स्थापना (प्रतिष्ठा) के अवसर पर उन्हें चिह्नों से अंकित किया जाता है। लिंग के ब्रह्म-विष्णु-रुद्र नामक तीन भागों के विषय में ऊपर बताया जा चुका है। इनमें से रुद्र-भाग में ही चिह्नों का निर्माण किया जाता है। इसी तरह से लिंग के आधारभूत पिण्डिका नामक पीठ में भी चिह्न अंकित किये जाते हैं। इनके स्वरूप को अगले दो श्लोकों (३१-३२) में स्पष्ट किया गया है। इन सबमें भी ऊपर बताये गये त्रितत्त्व, पंचतत्त्व एवं अष्टमूर्ति न्यास के क्रम में उनकी व्याप्ति के अनुसार देवताओं का न्यास किया जाता है। पिण्डिका में मूर्तिन्यास करते समय धारिका आदि शक्तियाँ इन मूर्तियों की अधिदेवता बन जाती हैं। अतः यहाँ उन्हीं का न्यास करना चाहिये। इसी तरह ब्रह्मशिला, प्रतिमा आदि में भी उक्त त्रिविध न्यास किया जाता है। यहाँ भी न्यसनीय देवता भिन्न हो जाते हैं। उनका स्वरूप टीकाकार ने सप्रमाण प्रस्तुत किया है। 
लिंग परमशिव का सूक्ष्मशरीर और प्रासाद स्थूलशरीर माना जाता है। प्रासाद में चैतन्य की सिद्धि के लिये उसके मध्य में स्थापित कलश (कुम्भ) को हृदय- कुम्भ कहते हैं। इस कुम्भ में एक पुरुषाकार प्रतिमा रखी जाती है। इन प्रासाद, प्रतिमा आदि में भी तीन भागों की कल्पना का उनमें उक्त त्रिविध न्यास सम्पन्न किये जाते हैं। इसी तरह से प्रासाद- चूलिका में, शिखरयुक्त प्रासाद में, हद, तटाक, कूप आदि जलाशयों में भी त्रितत्त्व की व्याप्ति लिंग के समान त्रिभाग-कल्पना के द्वारा की जाती है। इसके क्रम को भी यहाँ (पृ. ३६४ ) स्पष्ट किया गया है। अभिप्राय यह है कि लिंग और प्रासाद की प्रतिष्ठा के अवसर पर जिनका भी निर्माण कराया जाता है, उसमें चैतन्य की जागृति के लिये यह त्रिविध (त्रितत्त्व, पंचतत्त्व एवं अष्टमूर्ति) न्यास अपेक्षित है। पृ.३६६ पर यह वर्णित है कि पीठवर्जित लिंग पूजनीय नहीं होता। इसीलिये बाणलिंग प्रकरण (पृ.३३६) में बताया गया है कि बाणलिंग की स्थापना के अवसर पर तदनुरूप पीठ का निर्माण कर लेना चाहिये। इस प्रकरण के अन्त (पृ. ३६९- ३७०) में 
पूजा के विविध आधारों का वर्णन कर उनमें लिंग की श्रेष्ठता को बताते हुए लिंग पद की ब्रह्मपरक व्युत्पत्ति भी कालोत्तर के प्रमाण से दी गई है। 

फलश्रुति 
शिवलिंग एवं पीठिका की प्रतिष्ठा करने वाले को भोग और मोक्ष की प्राप्ति होती है। इस प्रसंग में टीकाकार ने यह श्लोक उद्धृत किया है – “पीठादिपरमाणूनां संख्या यावच्छिवालये । तावत् कल्पसहस्राणि कर्ता शैवपुरं वसेत् ।। " (पृ. ३६७) । शिवलिंग और पीठिका की स्थापना के समान इनकी पूजा से भी भुक्ति और मुक्ति मिलती है। शिवलिंग की पूजा से श्रेष्ठ मुक्ति की तो प्राप्ति होती ही है, साथ ही शैवशास्त्र में विहित पूजा - योग्य स्थण्डिल आदि स्थानों में पूजा करने से इस लोक में और शुद्ध भुवनों में प्राप्त होने वाली सिद्धियाँ भी उसे प्राप्त होती है। यहाँ (पृ. ३६८) लिंग के विविध भेदों की चर्चा के साथ उन स्थण्डिल' आदि विविध आधारों (पृ. ३६९) का भी विवरण देकर कहा गया है कि इन सबकी अपेक्षा लिंग में शिवपूजन का विशेष महत्त्व है। शिवपूजा में छः अंग-मन्त्रों, पाँच ब्रह्म- मन्त्रों और प्रासाद मन्त्र का विशेष महत्त्व है। सदाशिव के साथ समवाय संबन्ध से संबद्ध पराशक्ति स्वरूप मनोन्मनी नामक शक्ति ही इनकी भार्या है। लिंग में मनोन्मनी नाम से स्थित यह मूर्ति नृत्त करते समय गौरी का रूप धारण कर लेती है । समस्त भुवनेश्वरों की भी स्थिति परशिव के अनुग्रह से ही होती है। इतना ही नहीं, ब्रह्मा आदि देवताओं को भी विभिन्न तत्त्वों में अधिकार पद की प्राप्ति भगवान् शिव के अनुग्रह से ही होती है। इनकी नामावली एवं तत्त्वव्याप्ति का परिचय ३९-४० श्लोकों में देखा जा सकता है। 
ग्रन्थ- समाप्ति 
चर्यापाद के अन्तिम ४१ वें श्लोक में ग्रन्थकार ने इस ग्रन्थ की समाप्ति के अवसर पर ग्रन्थ का और अपना नाम बताने के साथ ग्रन्थ-रचना के प्रयोजन को भी स्पष्ट किया है। इसी के साथ ज्ञान, क्रिया, योग और चर्या नामक चार पादों में पति, पशु, पाश नामक तीन पदार्थों का एवं दीक्षा आदि अन्य विविध विषयों का विवेचन करने वाला त्रिलोचन शिवाचार्य रचित यह सिद्धान्तसारावलि नामक ग्रन्थ पूरा होता है। 
इस प्रकार हम मूल ग्रन्थ और उसकी टीका में प्रतिपादित विषयों पर पर्याप्त विचार कर चुके हैं। ऐसा करते समय हमें लगा कि वीरशैव एवं बौद्ध मत में भी इनमें से कुछ विषय चर्चित हैं। अब संक्षेप में यहाँ उन्हीं को प्रस्तुत किया जा रहा है। 
१. पृ. ३६८ की टिप्पणी देखिये । पारमेश्वरागम (४.२-५ ) में त्रिविध स्थण्डिल के 
साथ पंचविध कुण्ड की भी चर्चा मिलती है। 

(79) 
वीरशैव मत 
सिद्धान्ताख्ये महातन्त्रे कामिकाद्ये शिवोदिते । निर्दिष्टमुत्तरे भागे वीरशैवमतं परम् ।। 
वीरशैवागम के प्रसिद्ध ग्रन्थ सिद्धान्तशिखामणि (५.१४) का यह वचन है। तदनुसार सिद्धान्तसारावलि में व्याख्यात अनेक विषयों का उसी रूप में वीरशैव मत में भी समावेश हो, यह कोई अस्वाभाविक नहीं है। वीरशैव आगमों में तप, कर्म, जप, ध्यान और ज्ञान को पंचयज्ञ के रूप में मान्यता दी गई है और वहाँ इनकी विस्तार से चर्चा हुई है। यहाँ (पृ. ७७ एवं ३०३) नित्य कर्म के रूप में स्नान, पूजा, जप, ध्यान और होम का विधान है। वीरशैव मत के वातुलशुद्धाख्य तन्त्र के आधार पर षड्विध ब्रह्म का यहाँ (पृ. ९) प्रतिपादन मिलता है, किन्तु वस्तुतः उस तन्त्र के पूरे सातवें पटल में ब्रह्म के पाँच ही प्रकार वर्णित है, छः नहीं। साकल्य आदि पाँच प्रणवों का यहाँ (पृ. ९) उल्लेखमात्र मिलता है। इनके लक्षण, स्वरूप आदि का विशद वर्णन सूक्ष्मागम उत्तर भाग के क्रियापाद के चतुर्थ पटल ( श्लो. ४-३४) में मिलता है। वीरशैव 'आगमों में कुशिक (कौशिक) आदि आदिशैवों की चर्चा मिलती है। यहाँ (पृ. २५२, २५४) भी इनके लिये आदिशैव पद प्रयुक्त है और प्रमाण के लिये कामिकागम को उद्धृत किया गया है (पृ. २५६)। अन्त्येष्टि याग (आराधन विधि) के प्रसंग (पृ. ३१६- ३१८) में शिवश्राद्ध की पद्धति वर्णित है। यहाँ विश्वेदेव आदि का जो विवरण दिया गया है, वह पूरी तरह से वीरशैव मत में भी मान्य है। पंचविध श्राद्धों का भी उल्लेख यहाँ (पृ.३१८) मिलता है। इनका विवरण कूर्मपुराण आदि में तो है ही; चन्द्रज्ञान, मकुट आदि आगमों के वीरशैवमत संमत उत्तर भागों में भी इनका स्वरूप प्रदर्शित है । स्थण्डिल आदि पूजा-स्थान, अष्टत्रिंशत् कला-न्यास, अष्टविध कुण्ड और विविध मण्डलों का यहाँ विस्तार से निरूपण हुआ है, जो कि अन्यत्र दुर्लभ है। वीरशैव 
१. शिवपुराण की वायवीय संहिता के पूर्व भाग (३२.३) एवं उत्तर भाग (१०.४८- ५४) में ये पाशुपत व्रत के रूप में चर्चित हैं। पाशुपत मत के ग्रन्थों में इनका क्रियालक्षण योग में अन्तर्भाव है। वीरशैव-ग्रन्थ सिद्धान्तशिखामणि (९.२१-२५), सूक्ष्मागम (६.२६-३५), मकुटागम (१.२.३९) एवं पारमेश्वरागम (१७.८०-८२) भी द्रष्टव्य । 
२. मूल ग्रन्थ में २५४ पृष्ठ पर दी गई टिप्पणी देखिये । 

मत के पारमेश्वरागम (४.२-४) में तीन प्रकार के स्थण्डिल एवं पंचविध कुण्डों की संक्षिप्त चर्चामात्र है। कारणागम क्रियापाद के प्रथम और चतुर्थ पटल में भी क्रमशः कुण्ड, स्थण्डिल, मण्टप की तथा रंगवल्ली के साथ पद्म-भद्र-तत्त्व मण्डलों की संक्षिप्त चर्चा मिलती है। 
बौद्ध मत 
अष्टविध कुण्ड, विविध मण्डल, अग्नि कार्य विधि आदि विषयों का प्रतिपादन बौद्ध मत में आश्चर्यजनक रूप से वैदिक एवं आगमिक पद्धति से मिलता-जुलता है। कालचक्र तन्त्र की टीका विमलप्रभा में पंचब्रह्मलक्षण पंचबुद्धों का विवरण इस प्रकार दिया गया है — “अत्र सद्यो वैरोचनः, वामदेवोऽमिताभः, अघोरो रत्नसंभवः, तत्पुरुषोऽमोघसिद्धिः, ईशानोऽक्षोभ्यः” (भा. २, पृ. १८६ ) । स्पष्ट है कि यहाँ शैव पंचब्रह्म की बौद्ध पंचबुद्धों से अभिन्नता स्थापित की गई है। दीक्षा के समय नामकरण की प्रक्रिया शैवों में पंचब्रह्म के आधार पर की जाती है (पृ.२०७) । इसी तरह से बौद्धों में यह पंचबुद्ध कुल की पद्धति से सम्पन्न होती है। षडंग और पंचांग मन्त्रों का निरूपण दोनों ही तन्त्रों में उपलब्ध है। यहाँ (पृ. ११०) इसका प्रयोजन भी प्रदर्शित है कि नेत्र मन्त्र को क्यों छोड़ा जाता है। अभिषेक के प्रसंग में अभिषेक के लिये प्रयुक्त होने वाले जल में रत्न, ओषधी आदि का समान रूप से ग्रहण किया जाता है (पृ. २५१) । पालनीय समयाचारों में भी पर्याप्त समानता है। बौद्धों की पूरी अभिषेक-पद्धति यहाँ वर्णित दीक्षाविधि के समतुल्य है। 
पंच महाभूतों पर आधारित पंचोपचार पूजा की प्रक्रिया बौद्ध एवं क्रम (शाक्त) तन्त्रों में अवश्य भिन्न प्रकार की है। इनका परापरा पूजा से संबन्ध है, जब कि प्रस्तुत ग्रन्थ में बाह्य और आन्तर पूजा के रूप में अपरा और परा पूजा का ही विधान मिलता है। “न तस्य नियमैः कार्यम्” (पृ.१५१) इस तरह के वचन उत्कृष्ट साधकों के लिये तन्त्रशास्त्र की प्रायः सभी शाखाओं में उपलब्ध हैं। अनावृष्टि के लिये जम्भ ( यक्षविशेष) को लवण की आहुति देने का विधान बौद्ध तन्त्रों में भी मिलता है। यहाँ (पृ. १४७) इसका सही अर्थ नहीं किया गया है। 
१. 'धी' के प्रथम एवं द्वितीय अंक में प्रकाशित - "बौद्ध - शैव-शाक्त तन्त्रों में तुलनात्मक 
सामग्री" शीर्षक निबन्ध देखिये । 
२. हेवज्रतन्त्र (१.१०.३८-४०) तथा महार्थमंजरीपरिमल (पृ. ८०) देखिये । 

(81) 
योग-प्रक्रिया में बौद्ध तन्त्रों में भी ७२ हजार, बत्तीस, दस, तीन और एक संख्या की नाडियाँ स्वीकृत हैं। वहाँ छत्तीस नाड़ियों का भी निरूपण हुआ है। ब्रह्मा, विष्णु और रुद्र शब्दों की यहाँ (पृ. ३०२) जिस तरह की निरुक्ति दी गई है, वैसी ही बौद्ध तन्त्रों में भी मिलती है। 'अशून्यं शून्यमित्युक्तम्" (पृ.९७-९८) शून्य की यह परिभाषा बौद्ध तन्त्रों से मिलती-जुलती है। "बौद्ध तन्त्रों के अनुशीलन के नये आयाम" शीर्षक निबन्ध में हमने इसी तरह के अन्य विषयों पर भी विचार किया है। 
एक सामयिक चेतावनी के साथ अब हम अपने इस आलेख को पूरा करना चाहते हैं। 
युगों की स्थिति 
सत्य, त्रेता, द्वापर और कलियुग की कल्पना से सारा भारतीय साहित्य अभिभूत है। यहाँ (पृ. ६६-६८) भी कालमान के प्रसंग में इनकी चर्चा आई है। कालमान की दृष्टि से इनकी उपयोगिता मानी जा सकती है, किन्तु युगधर्मों की और उनके अनुसार वर्ण, आश्रम और पुरुषार्थों की व्याख्या करना कहाँ तक उचित है ? इस पर आज की परिस्थिति को देखते हुए विचार करना हमें अपेक्षित लगता है। आजकल वर्णों और आश्रमों की स्थिति गड़बड़ा गई है। तथाकथित धर्मनिरपेक्षता ने पुरुषार्थों की स्थिति को भी अस्थिर कर दिया है। कलियुग की महिमा मानकर हम इस ओर से आँख मूँद लेते हैं। इससे हममें उस साहस की स्थिति शून्य के बराबर हो जाती है, जिसके आधार पर कि हम अपसंस्कृतियों के आक्रमण से अपने को बचाते हुए आज भारतीय संस्कृति के जिन अवदानों की नितान्त अपेक्षा है, उनको पूरे विश्व के सामने दृढता से स्थापित कर सकें। आज हमारी स्थिति बिल्ली के आने पर कबूतर के आँख मूँद लेने जैसी हो गई है। मृत्युंजय भट्टारक (नेत्रतन्त्र, १९.२१९) में स्पष्ट 
१. “ एता द्वात्रिंशत्, सन्ध्यानाडीचतुष्टयेन सह षट्त्रिंशत्" (व. टी., पृ. ४३)। २. तुलना कीजिये – “ब्रह्मा निर्वृतितो बुद्धो विषणाद् विष्णुरुच्यते । शिवः सदा सुकल्याणाच्छर्वः सर्वात्मना स्थितः।।” (हेवज्र. १.५.१३) । अनंगयोगी के डाकिनीजालशम्बररहस्य (पृ. ५) में भी यह व्युत्पत्ति उपलब्ध है। गुह्यसमाज (१७.१९) तन्त्र भी देखिये । ३. हमारे – “आगम और तन्त्रशास्त्र' नामक ग्रन्थ में प्रकाशित "वर्णाश्रमधर्म (पृ. १६७- 
१७५) शीर्षक निबन्ध देखिये । 

घोषणा की गई है कि नेत्रनाथ के साम्राज्य पर सत्य, त्रेता, द्वापर और कलियुग का कोई प्रभाव नहीं पड़ता। आज इसी भगवदादेश का अनुसरण करने की आवश्यकता है। अन्यथा भारतीय मानस युगधर्मों से त्राण नहीं पा सकेगा। नेत्रतन्त्र के इस मृत्युंजयस्वरूप की उपासना से ही वह भयमुक्त हो सकता है। 
आभार प्रदर्शन 
शैवभारती शोध प्रतिष्ठान की शोध ग्रन्थमाला में भाषानुवाद एवं अंग्रेजी अनुवाद के साथ आगम-ग्रन्थों के प्रकाशन की योजना है। तदनुसार गत वर्षों में अनेक आगमों का प्रकाशन हुआ है। आज शिवरात्रि के पावन अवसर पर अन्वयार्था एवं विस्तरार्था के साथ सिद्धान्तसारावलि नामक ग्रन्थ का यह नवीन संस्करण प्रस्तुत किया जा रहा है। काशी ज्ञानसिंहासन के वर्तमान जगद्गुरु श्री १००८ डॉ. चन्द्रशेखर शिवाचार्य महास्वामी जी की प्रेरणा से यह ज्ञानसत्र प्रवृत्त है। पूरे ग्रन्थ पर और उसके भाषानुवाद पर आचार्यश्री की एवं पण्डितप्रवर आचार्य जनार्दन शास्त्री पाण्डेय जी की सूक्ष्मक्षिका इसको परिमार्जित रूप दे सकी है। जंगमवाड़ी मठ में शोधरत एवं अध्ययनरत सुबुद्ध छात्रों ने विशेषकर श्री सिद्धराम देव हिप्परगि, श्री स्वरूपानन्द और श्री तोण्टदार्य देव मरेगुद्दि, श्री सिद्धलिंग देव चिप्पलकट्टि एवं नूरोन्द देव कक्कलमेलि ने परिशिष्टों के निर्माण में पूरा सहयोग दिया है। डॉ. जी. सी. केण्डदमठ, केन्द्रीय ग्रन्थालय, काशी हिन्दू विश्वविद्यालय ने अपनी देखरेख में जंगमवाड़ी मठ के शिव-शक्ति कम्प्यूटर प्रोसेस में कार्यरत श्री चिदानन्द ओ. हिरेमठ ( कसगी) तथा श्री राजशेखर जी. हिरेमठ से आकर्षक अक्षर-संयोजन कराया है। हम इन सबके प्रति आभार प्रदर्शित करते हैं, धन्यवाद प्रदान करते हैं। 
महाशिवरात्रि, संवत् २०५४ शैवभारती शोध प्रतिष्ठान 
जंगमवाड़ी मठ, वाराणसी 
विद्वद्वशंवद व्रजवल्लभ द्विवेदी 
निदेशक 

## विषयसूची 
शुभाशीर्वचन 
प्रस्तावना 
सामान्य परिचय 
ग्रन्थकार त्रिलोचन शिवाचार्य 
ग्रन्थकार 
७; ज्ञानपाद, पशु - २२, विज्ञानाकल 


|--|| 
1-82 
पृ. १, ग्रन्थ- सम्पादन - ४, मूल ग्रन्थ एवं टीका ५, 
६, टीकाकार अनन्तशम्भु - 
— 
निष्कल प्रासाद मन्त्र 

२३, प्रलयाकल 

मल - २८, रोधशक्ति ३०, कर्म – ३१, माया 

शुद्धाध्वा ३४, मिश्राध्वा 

६, टीका में उद्धृत ग्रन्थ- 
१४, पदार्थत्रय, पति 
२५, सकल 

१८, 
२६, पाश, 
३१, माया - ३२, बिन्दु (महामाया ) – ३३, 
३५, अशुद्धाध्वा 

३७, नाद-बिन्दु-लिपि 

४०, 
कुण्डलिनी शक्ति – ४१, पंचकृत्यकारी शिव - ४३, सृष्टि – ४३, संहार - ४४, 
अनुग्रह ४४; क्रियापाद, मल- परिपाक, कर्मसाम्य एवं शक्तिपात 
— 
४५, दीक्षा – ४८, दीक्षा-विधान 
दीक्षा-संस्कार किसका ? ५०, समयाचार- पालन ५१, दीक्षा- विधान 
― 
५३, 
कारणेश्वर-त्याग ५३, दीक्षित व्यक्ति की चर्या ५७, आन्तर और बाह्य पूजा – ५८, 
जप-निवेदन 


५९, अग्निकार्य 
दीक्षा-संस्कार ६२, पूर्णाहुति 


६०, दीक्षार्थ मण्डप, कुण्ड, मण्डल का विधान – ६१, 

६४, अभिषेक 
शैवकुल परम्परा ६५, आमर्दक मठ परिचय 



६४, दीक्षा का अधिकार - ६५, ६६ ; योगपाद, नाड़ी चक्र - 
आधारदशक – ६७, प्राणायाम द्वारा नाड़ी शुद्धि एवं वायु-जय 

६९; चर्यापाद, अट्ठाईस शैवागम 
प्रायश्चित्त ७२, अन्त्येष्टि - विधान - 


७०, 
पवित्रोत्सव 
७३, प्रतिष्ठा-विधान 

त्रितत्त्व, पंचमूर्ति एवं अष्टमूर्तिन्यास फलश्रुति – ७८, ग्रन्थसमाप्ति ७८, की स्थिति 

— 

६७, 
६८, पाँच अवस्थाएँ 
७२, भोजनविधि एवं ७३, वास्तुपूजा ७५, 
७५, चिह्नांकन एवं तत्त्वव्याप्ति वीरशैव मत - ७९, बौद्ध मत – 

८१, आभार प्रदर्शन 

८२ ; 

७७, 
८०, युगों 
विषयसूची 
ज्ञानपाद 
83-96 
परशिव नमस्काररूप मङ्गल श्लोक 
जगन्निर्माण में परशिव (पति) की निमित्तकारणता 
स्थावर-जंगमात्मक जगत् 
१-७ 
२-३ 
३ 

शुद्ध - अशुद्ध तत्त्व एवं भुवन 
शिवतत्त्व और बिन्दुतत्त्व 
३-४ 
शुद्ध और अशुद्ध सृष्टि में क्रमशः बिन्दु ( महामाया) और माया की उपादानकारणता ४ विज्ञानाकल, प्रलयाकल और सकल नामक त्रिविध जीव आणव, मायीय तथा कार्म मल (पाश) 
मन्त्र और मन्त्रेश्वर (अनन्त आदि आठ विद्येश्वर) 
मल, माया, कर्म, बिन्दु और रोधशक्ति नामक पाँच पाश 
शक्तिपात एवं मुक्तावस्था 
प्रासाद मन्त्र का पंचविध उच्चारण 
षड्विध कारणेश्वरों का त्याग 
मुण्डक - वचन की आगमपरक व्याख्या 
४ 
४-५ 
५ 
कारणेश्वरों के त्याग की दूसरी पद्धति 
इस पूरी सृष्टि का प्रकाश परमशिव से 
६ 
६ 
प्रासाद मन्त्र के अभ्यास से निष्कल शिव का साक्षात्कार 
६-७ 
पराशक्ति से सम्पन्न परशिव का नाना रूप धारण करना 
७-१० 
शिव की स्वयंप्रकाशता 
८ 
बिन्दु की स्थिति 
८-९ 
षड्विध ब्रह्म 
९ 
सादाख्य तत्त्व (सदाशिव) 
९ 
शुद्ध, शुद्धाशुद्ध और अशुद्ध सृष्टि के कर्ता 
९-१० 
शिव और शक्ति का धर्मधर्मिभाव संबन्ध 
१०-११ 
अनाहत शिव 
१० 
तत्त्व, मूर्ति और भाव (शिव, सदाशिव और सादाख्य) 
११ 
शक्ति का स्वरूप एवं भेद 
सविकल्पक ज्ञान एवं शिव की भोग और अधिकार अवस्था 
निर्विकल्पक ज्ञान एवं शिव की लयावस्था 
११-१४ 
११ 
११ 
संकल्परूपा एवं करणरूपा द्विविध क्रिया 
शक्ति का स्वरूप 
वामा आदि नानाविध शक्तियाँ 
अष्टमूर्ति शिव 
पक्वमल और अपक्वमल विज्ञानाकल जीव 
तिरोधान एवं अनुग्रह व्यापार 
११ 
१२-१३ 
१३ 
१३ 
१३ 
१३ 
सकल जीव की सोलह कलाएँ 
१३-१४ 

(85) 
पुर्यष्टक देह (सूक्ष्म शरीर) 
१४ 
प्रलयाकल जीव 
१४ 
आत्म (पशु) तत्त्व और उसके त्रिविध भेद 
१५-१८ 
जीवात्मा (पशु) का सामान्य लक्षण 
१५-१६ 
जीवात्मा के त्रिविध भेद 
१६-१७ 
मल शब्द के पर्याय 
मलपाक 
१७ 
१७-१८ 
अधिकार पद या सायुज्य लाभ 
१८ 
आणव मल एवं रोधशक्ति (पाश) का स्वरूप 
१९-२२ 
पशु शब्द के पर्याय 
१९ 
मल (अज्ञान) का स्वरूप और प्रयोजन 
१९-२२ 
तिरोधान और अनुग्रह व्यापार 
२२ 
अनुग्रह शक्ति में पाश पद का औपचारिक प्रयोग 
२२ 
कार्म नामक पाश का स्वरूप 
२२-२५ 
प्राणियों में इन्द्रियों और विषयों का वैशिष्ट्य 
२३-२४ 
कार्म नामक पाश का स्वरूप एवं कृत्य 
२४-२५ 
कर्मसाम्य, शक्तिपात एवं शिवत्व की अभिव्यक्ति 
२५ 
मायीय एवं बैन्दव पाश का स्वरूप 
२५-२८ 
माया का स्वरूप एवं कृत्य 
२६-२८ 
बिन्दु (महामाया) का स्वरूप एवं कृत्य (पाँच कलाएँ) 
२८ 
पाँच शुद्ध तत्त्वों का स्वरूप 
२८-३१ 
बिन्दु और शिव की तीन अवस्थाएँ (लय, भोग और अधिकार) 
२९-३१ 
इकतीस अशुद्ध तत्त्वों का निरूपण 
३१-३४ 
शुद्धाशुद्ध एवं अशुद्ध तत्त्वों की प्रवृत्ति 
३२-३३ 
सात ग्रन्थियाँ एवं पुरुष तत्त्व 
३३ 
राग तत्त्व में विद्यमान रुद्र 
३३-३४ 
विज्ञानाकलों एवं प्रलयाकलों की ईश्वर एवं शुद्धविद्या के भुवनों में अधिकार प्राप्ति ३५-३८ 
सदाशिव पदवाच्य शिव का स्वरूप 
माया और शुद्धविद्या के अन्तराल में विज्ञानाकलों की स्थिति 
अधिकारप्राप्त विज्ञानाकल ( मन्त्र एवं मन्त्रेश्वर) 
अष्टादशोत्तर शतरुद्र 
३५-३६ 
३६-३७ 
३७ 
३७-३८ 

कुण्डलिनी (बिन्दु) शक्ति एवं कला तत्त्व का स्वरूप नाद, बिन्दु और लिपि का स्वरूप एवं इनके भेद वाणी के परा आदि चतुर्विध भेद 
वर्णों की उत्पत्ति के आठ स्थान नाद से स्थावरजंगमात्मक जगत् की सृष्टि नाद और बिन्दु की कलाएँ कुण्डलिनी शक्ति 
अणु (जीवात्मा) की कर्तृशक्ति 
विद्या तत्त्व और राग तत्त्व का स्वरूप 
३८-४४ 
३९-४० 
४० 
४० 
४१. 
४१-४२ 
४२-४४ 
४४ 
४४-४७ 
विद्या तत्त्व की बुद्धि तत्त्व से भिन्नता 
४५-४७ 
काल और नियति तत्त्व का स्वरूप 
४७-४८ 
पंचकंचुक से आवृत पुरुष तत्त्व का एवं प्रकृति तत्त्व का स्वरूप 
४८-५० 
गुण तत्त्व एवं बुद्धि तत्त्व का स्वरूप 
५०-५२ 
बुद्धिगत भावों और प्रत्ययों का स्वरूप एवं उनके भेद 
५२ 
अहंकार तत्त्व एवं मनस्तत्त्व का स्वरूप 
५२-५६ 
अहंकार की वृत्तियाँ एवं त्रिविध सृष्टि 
पंचविध प्राण की वृत्तियाँ 
५३ 
५३-५५ 
पाँच ज्ञानेन्द्रियाँ एवं पाँच कर्मेन्द्रियाँ 
पाँच तन्मात्राएँ एवं पाँच महाभूत 
५६-५७ 
५७-५९ 
शब्द आदि गुणविषयक न्याय-वैशेषिक मत की समालोचना तत्त्वों के शुद्ध, शुद्धाशुद्ध एवं अशुद्ध नामक तीन प्रकार अधिकार, भोग और लय नामक तीन अवस्थाएँ 
५८ 
५९-६१ 
६० 
तत्त्व का लक्षण 
६०-६१ 
पृथिवी से लेकर शिव पर्यन्त तत्त्वों का परिमाण 
६१-६३ 
भगवान् शिव का प्रत्येक आत्मा को भोगप्रदान 
६३-६४ 
भगवान् के संरक्षण (स्थिति) और लय (संहार) कृत्यों का स्वरूप 
६४-६५ 
अवान्तर प्रलय और महासंहार का स्वरूप 
६६-६८ 
मानुष और दैव वर्ष, युग आदि का स्वरूप 
६६-६८ 
एक 
से लेकर परार्ध पर्यन्त संख्या 
६८-६९ 

शिव के अनुग्रह कृत्य का स्वरूप 
संहार काल में शतरुद्र आदि की स्थिति 
(87) 
जीवों के भोग और मोक्ष संपादन हेतु शिव की पंचकृत्यकारिता 
महाप्रलय का प्रयोजन 
महासंहार काल में भी शिव, जीव और माया की स्थिति 
६९-७० 
७० 
७०-७२ 
७१-७२ 
७२ 
क्रियापाद 
मलपरिपाक, शक्तिपात, दीक्षा एवं समयाचार का पालन 
७३-७७ 
कर्मसाम्य एवं शक्तिपात का स्वरूप 
७४ 
शब्दों का गौण (औपचारिक) प्रयोग 
७४ 
शक्तिपात का प्रयोजन एवं उसके चिह्न 
गुरुवर (सद्गुरु) के लक्षण 
७४-७५ 
७५-७६ 
दीक्षा के द्वारा शिष्य के पाशों का छेदन 
७६ 
समयी, पुत्रक और साधक द्वारा पालनीय समयाचार 
७६-७७ 
नित्य, नैमित्तिक और काम्य कर्म 
७७ 
समयाचार पालक को शरीरपात के बाद शिवपद की प्राप्ति 
७७-८२ 
शैव समयाचार- पालन की विशेष मान्यता 
७८-७९ 
समयाचार का लोप होने पर प्रायश्चित्त का विधान 
७९ 
दीक्षित व्यक्ति के उत्क्रान्तिकालीन कर्तव्य 
अन्त्येष्टिकालीन प्रायश्चित्त 
८० 
८१ 
षाड्गुण्य की अभिव्यक्ति एवं शिवसमता 
८१-८२ 
मुक्तात्मा और शिव की भिन्नता 
८२ 
विज्ञानाकल और प्रलयाकल के लिये दीक्षाविधान 
८३-८४ 
विज्ञानाकल में कर्मसाम्य की उपपत्ति 
८३-८४ 
चतुर्विध शक्तिपात 
८४ 
शक्तिपात के चिह्नों के अनुसार दीक्षाविधान 
८४-८७ 
मुक्त जीव को शिवभाव की प्राप्ति 
८७ 
समयाचारों का लोप होने पर प्रायश्चित्त का विधान 
८७-८८ 
चर्या शब्द का अर्थ 
समयाचार के उल्लंघन से पिशाचयोनि की प्राप्ति 
८८ 
८८ 
शिव द्वारा स्कन्द गुरु को उपदिष्ट नवकल प्रासाद मन्त्र 
८९-९२ 

सदाशिव आदि सात गुरु 
९० 
प्रासाद पद की व्युत्पत्ति और प्रासाद मन्त्र का स्वरूप 
९०-९२ 
बारह और सोलह कलाओं वाला प्रासाद मन्त्र 
९२-९५ 
हकार के पर्याय नाम 
९३ 
बारह और सोलह कलाओं का विवरण 
९३-९४ 
कलाओं के उच्चारण के विषय में शंका-समाधान 
९४-९५ 
प्रासाद मन्त्र की मात्रासंख्या एवं षड्विध शून्य 
९५-९८ 
नादात्मक हंस मन्त्र में षड्विध शून्यों की स्थिति 
९६-९८ 
द्वादशकल प्रासाद मन्त्र का प्रस्तार एवं ध्यानक्रम 
९८-९९ 
प्रासाद मन्त्र की कलाओं का आकार 
९८-९९ 
प्रासाद मन्त्र में कलाओं की स्थिति, षडध्वव्याप्ति एवं कारणेश्वर 
९९-१०० 
प्रासाद मन्त्र की कलाओं की कान्ति 
१००-१०३ 
प्रासाद मन्त्र से पंचब्रह्म, षडंग आदि मन्त्रों की उत्पत्ति 
१०१-१०२ 
अष्टसिद्धिप्रद अष्टविध प्रासाद मन्त्र 
१०२ 
प्रासाद मन्त्र की प्रयोगविधि 
१०२-१०३ 
प्रासाद मन्त्र के जप से शिवपद की प्राप्ति 
१०३-११० 
प्रणव पद के पर्याय और षडक्षर मन्त्र 
प्रासाद आदि मन्त्रों की जपविधि 
कारणेश्वरत्याग विषयक शंका-समाधान एवं क्रम 
मन्त्रपद की व्युत्पत्ति 
जलाभिषेक (स्नान) का विधान 
चिच्छक्ति का विकास 
पाँच अंग वाला प्रासाद मन्त्र 
निष्कल प्रासाद मन्त्र 
शाक्त क्षोभ से उत्पन्न अमृत प्रवाह 
उत्पन्न अमृत प्रवाह में मानस स्नान 
स्नान के भेद और मानस स्नान की विधि 
भूतशुद्धि के समय शरीर की अश्वत्थ वृक्ष के रूप में भावना 
१०३-१०४ 
१०४ - १०५ 
१०५-१०७ 
१०७-१०८ 
१०८ 
१०८ 
१०९ 
११० 
११०-११२ 
१११-११२ 
११२ ११४ 
शोषण, दाहन और आप्यायन के द्वारा शरीर की शुद्धि के उपरान्त देवपूजा ११४-११७ 
" 
त्रिविध प्राणायाम और मात्राकाल का निरूपण 
अमूर्त आकाश की भावना का प्रकार 
११५-११६ 
११७ 
Late Vr 

(89) 
पंचब्रह्म मन्त्र की अड़तीस कलाएँ एवं साधक के शरीर में इन 
कलाओं के न्यास के स्थान 
११७-१२० 
आन्तर और बाह्य शिवपूजा का विधान 
१२०-१२३ 
बाह्य और आभ्यन्तर पूजा 
१२१ 
आभ्यन्तर पूजा की दो विधियाँ 
१२१-१२३ 
भाव पद का अर्थ, अहिंसा आदि अष्टविध 
पुष्प 
१२३ 
नाभिकुण्ड स्थित शिवाग्नि में आहुतिदान 
१२३-१२५ 
बाह्य पूजा के क्रम में लिंगपूजा की श्रेष्ठता 
१२५-१२८ 
आसन-परिकल्पन एवं षडध्वन्यास की विधि 
१२६-१२८ 
आवाहन का प्रकार 
१२८-१३० 
भगवान् के आवाहन का उत्कृष्ट क्रम 
१२९-१३० 
आवाहन, स्थापन आदि दस संस्कार 
१३०-१३३ 
आवाहनविषयक शंका-समाधान 
१३१ 
आवाहन के दो प्रकार 
१३२ 
मुद्रा पद की निरुक्ति एवं विभिन्न मुद्राओं के लक्षण 
१३२-१३३ 
पंचोपचारों का स्वरूप 
१३३-१३५ 
शिवमन्त्र के जप की भावना का क्रम 
१३५-१३७ 
त्रिविध जप, जपविधि एवं जपमाला (अक्षसूत्र) 
१३५-१३७ 
अग्निकार्य (हवन) की विधि 
१३७-१४६ 
कुण्ड की शुद्धि के अठारह संस्कार 
१३८-१३९ 
अक्षपाट संस्कारविषयक शंका-समाधान 
१३९-१४० 
अरणिज आदि वह्नियों में से किसी एक की कुण्ड में स्थापना 
१४०-१४१ 
कुण्ड में स्थापित शिवाग्नि के गर्भाधान आदि संस्कार 
१४१ 
शिवानि की शिव के पंचवक्त्रों से अभिन्नता 
१४१-१४३ 
विभिन्न वक्त्रों में कामना-भेद से आहुतिदान 
१४४ 
घृत के अठारह प्रकार के संस्कार 
१४५ 
स्रुक् 
में शक्ति और स्रुवा में शिव का न्यास 
१४५ 
पूर्णाहुति का क्रम 
१४६ 
काम्य होम का विधान 
१४६-१४७ 
विभिन्न दीक्षाओं का स्वरूप एवं फल 
१४७-१५४ 

दीक्षा पद की व्युत्पत्ति तथा क्रिया दीक्षा का लक्षण भौतिकी और नैष्ठिकी दीक्षा एवं उनके भेदोपभेद 
१४८ - १४९ 
१४९ 
शिवधर्मिणी एवं लोकधर्मिणी दीक्षा 
१५०-१५१ 
सबीजा और निर्बीजा दीक्षा एवं उनके भेद 
१५१-१५२ 
निराधारा और साधारा दीक्षा 
१५२-१५३ 
दीक्षा-संस्कार विषयक प्रश्न एवं समाधान 
१५३-१५४ 
दीक्षा- योग्य मास, नक्षत्र, वार आदि का विचार 
१५४-१५७ 
यागधाम (यज्ञशाला = मण्डप) की निर्माणविधि वेदिका का विस्तार और लक्षण 
१५७-१५९ 
१५९-१६१ 
चतुष्कोण आदि विविध कुण्डों का सामान्य लक्षण 
१६१-१६३ 
योनिकुण्ड और अर्धचन्द्र कुण्ड का लक्षण 
१६३-१६५ 
त्रिकोण, वृत्त और षट्कोण कुण्ड का लक्षण 
१६५-१६६ 
पद्म और अष्टकोण कुण्ड का निर्माण 
१६६-१६८ 
इन कुण्डों का काम्य कर्मों में उपयोग 
१६६-१६८ 
स्रुक् 
और स्रुव नामक होमपात्रों का लक्षण 
१६८-१७४ 
विष्टर, परिधि, इध्म और समिधा का लक्षण 
१७४-१७६ 
यागोपयोगी ज्ञानखड्ग आदि उपकरणों और द्रव्यों का संग्रह 
१७६-१७८ 
कर्तरी, सप्तविध विकिर एवं पाशसूत्र 
१७८ 
कुम्भ (कलश) की शिवदेह के रूप में भावना 
१७८-१७९ 
वेदी के निर्माण के लिये चतुरस्त्र क्षेत्र का विस्तार क्रम 
१७९-१८१ 
पद्ममण्डल का रचना- क्रम 
१८१-१८२ 
पद्ममण्डल का रंजन क्रम 
१८२-१८३ 
पद्मपीठ में सत्त्व- रज-तमोमय रेखाओं का विस्तार 
१८३-१८४ 

पीठनिर्माण विधि एवं पद्ममण्डल का विस्तार 
१८४-१८५ 
लतालिंग मण्डल के पद्म का लक्षण 
१८५-१८७ 
लतालिंग मण्डल की रचना का दूसरा प्रकार 
१८७-१८८ 
मतंगागम वर्णित नवनाभ मण्डल का स्वरूप 
१८८-१८९ 
स्वायम्भुवागम वर्णित अनन्तविजय मण्डल का स्वरूप 
१८९-१९२ 
षट्साहस्त्री संहिता वर्णित भद्रमण्डल का स्वरूप 
१९२-१९३ 

(91) 
किरणागम वर्णित पुराकार मण्डल का स्वरूप मृगेन्द्रागम वर्णित पुराकार मण्डल का स्वरूप 
गौरीलताकार लिंग नामक मण्डल का स्वरूप 
१९३-१९५ 
१९५-१९७ 
१९७-१९९ 
सुभद्र नामक मण्डल का स्वरूप 
१९९ 
उमाकान्त नामक मण्डल का स्वरूप 
१९९-२०० 
स्वस्तिक नामक मण्डल का स्वरूप 
२००-२०१ 
चण्डेश्वर का टंक नामक अर्धचन्द्राकार मण्डल 
२०१-२०२ 
समयी दीक्षा का विस्तार से वर्णन, शिष्य के इकतीस संस्कार 
२०२-२१५ 
मण्डल-रचना के बाद विधीयमान कृत्य 
२०३-२०४ 
गुरु द्वारा शिष्य का मण्डल में आवाहन 
२०४ 
शिष्य की दीक्षा-संस्कार विधि 
२०४-२०५ 
अक्षिबन्धन एवं पुष्पपात विधि 
२०५-२०६ 
नामकरण एवं शिवहस्तस्थापन 
२०७२०८ 
नाडीसन्धान आदि दीक्षा के सात संस्कार 
२०८-२१० 
विशेष दीक्षा के आवश्यक अंग 
२१०-२११ 
दीक्षणीय व्यक्ति का वागीश्वरी के गर्भ से जन्म 
२११-२१२ 
यज्ञोपवीत धारण 
२१२ 
वागीश्वरी - गर्भ से उत्पन्न जीव के संस्कार 
२१२-२१४ 
पूर्वात्मयोग 
२१४ 
गुरुपूजन एवं समयाचारों का पालन 
२१४-२१५ 
षडध्व-विलापन विधि का विस्तार से वर्णन 
२१५-२२७ 
निवृत्ति कला में स्थित बारह पदार्थ 
२१५-२१८ 
प्रतिष्ठा कला में स्थित बारह पदार्थ 
२१८-२१९ 
विद्या कला में स्थित बारह पदार्थ 
२१९-२२१ 
शान्ति कला में स्थित बारह पदार्थ 
२२१-२२३ 
शान्त्यतीत कला में स्थित बारह पदार्थ 
२२३-२२४ 
षडध्व में परस्पर व्याप्यव्यापकभाव 
२२४-२२७ 
निर्वाण दीक्षा के प्रसंग में पाशसूत्र- विन्यास 
२२७-२३० 
शिवशक्ति की पाशात्मकता पर विचार 
वागीश्वरी के गर्भाधान आदि संस्कार एवं पाशच्छेदन 
२२९-२३० 
२३०-२३३ 

छिन्न पाशपिण्ड की शिवाग्नि में आहुति, शुल्कदान एवं पूर्णाहुति शिष्य के ताडन आदि अठारह संस्कार 
विहितानाचरण एवं निषिद्धाचरण दोष की निवृत्ति के लिये शुल्कप्रदान त्रितत्त्व में क्रियालोप आदि दोषों की निवृत्ति के लिये आहुतिविधान आत्म, विद्या, शिव नामक तीन तत्त्व और त्रिविध जप 
स्रुक् में षडध्वन्यासपूर्वक शक्ति एवं शिव का आवाहन शुद्धविद्या की यागधाम के रूप में भावना 
शिवपूजा के पंचविध स्थान एवं स्रुक् में षडध्वन्यास 
पूर्णाहुति के समय सात विषुवों का ध्यान क्रम पूर्णाहुति प्रदान की विधि 
स्रुक् 
के आन्तर स्वरूप का ध्यान 
शिष्य की आत्मा का आप्लावन 
दीक्षाप्राप्त शिष्य में षाड्गुण्य का आपादन 
शिष्य का अभिषेक एवं आचार्यत्वापादन 
गुरुवर पद का अभिप्रेतार्थं 
बिन्दुतत्त्व से चली शैव कुल परम्परा एवं मठ- परम्परा 

२३३-२३९ 
२३५-२३६ २३६-२३९ 
२३९-२४० 
२४० 
२४१-२४३ 
२४१-२४२ 
२४२-२४३ 
२४४-२४७ 
२४७-२४९ 
२४७-२४८ 
२४८-२४९ 
२४९-२५० 
२५० २५२ 
२५२ 
२५३-२५६ 
स्थावर-जंगमात्मकं जगत् की उत्पत्ति 
२५३-२५४ 
मुनि दुर्वासा से शैव सम्प्रदाय की प्रवृत्ति 
२५४ 
भारतवर्ष में आमर्दक मठ की स्थापना 
२५४ 
रणभद्र, गोलकी और पुष्पगिरि मठों की परम्परा 
२५५ 
कौशिक आदि ऋषियों की शैवी सृष्टि 
२५५-२५६ 
आमर्दक मठ की परम्परा में ग्रन्थकार की स्थिति 
२५६-१५८ 
सात गोत्रपुरुष एवं आमर्दक आदि मठों के सम्प्रदाय 
२५७ 
ग्रन्थकार की गुरु परम्परा 
२५८ 
योगपाद 
सुषुम्ना आदि समस्त नाडियों के उत्पत्ति स्थान कन्द का स्वरूप 
२५९-२६२ 
कन्द (देहमध्य), कुण्डलिनी एवं नाभिस्थान का परिचय 
कन्द से विनिर्गत ७२ हजार नाड़ियाँ 
बत्तीस मुख्य एवं तीन प्रधान नाड़ियाँ 
२५९-२६१ 
२६१-२६२ 
२६२ 

(93) 
सुषुम्ना के द्विविध मार्ग 
२६२ 
मूलाधार से द्वादशान्त पर्यन्त स्थित विभिन्न कमल 
२६२-२६४ 
आधार आदि दस चक्र एवं ब्रह्मनाडी 
वामा आदि नौ शक्तियाँ एवं रवि सोम अग्नि मण्डल 
प्राणायाम से नाडीशुद्धि एवं वायुजय 
२६३ 
२६४ 
२६४-२६८ 
योगाभ्यास के योग्य स्थान, द्विविध आसन एवं शुभ मुहूर्त 
२६५-२६६ 
योगाभ्यास की विधि 
२६६ 
त्रिविध प्राणायाम एवं नाड़ीशुद्धि 
२६६-२६७ 
मात्रा (ताल) का लक्षण 
२६७ 
निर्गर्भ एवं सगर्भ प्राणायाम एवं उसका फल 
२६७-२६८ 
योगाभ्यास द्वारा द्वादशान्त पदवी में परमशिव का साक्षात्कार 
२६८-२६९ 
योगी के द्वारा हृदयाकाश में ज्योतिदर्शन 
२६९ 
चार सन्ध्याओं में शिव का ध्यान क्रम 
२६९-२७१ 
पंचावस्थातीत आत्मा की परमशिव-साम्यापत्ति दशा 
२७१-२७४ 
मलिन आत्मा की पाँच अवस्थाएँ 
२७२-२७४ 
निर्मल आत्मा में शिवत्व का उदय 
२७४ 
चर्यापाद 
कामिक आदि आगमों का शिवभेद और रुद्रभेद में विभाजन 
२७५-२७९ 
अवबोधरूप एवं शब्दरूप द्विविध शिवज्ञान 
२७६ 
द्विविध गुरु-परम्परा (महौघक्रम एवं गुरुक्रम) 
२७७-२७९ 
शिव के प्रणव आदि दस मानस पुत्र 
२७७ 
दशधा विभक्त नादरूप शिवज्ञान 
२७७ 
कामिक आदि दस शिवागमों के वक्ता एवं श्रोता 
२७८ 
विजय आदि अठारह रुद्रागमों के वक्ता एवं श्रोता 
वक्ता एवं श्रोता के भेद से शैवागमों का षड्विध अथवा पंचविध संबन्ध २७९-२८२ 
२७८- २७९ 
महौघक्रम एवं गुरुक्रमविषयक प्रश्नोत्तर 
आगमों का प्रामाण्य 
दस शिवागमों तथा अठारह रुद्रागमों की नामावली 
शिव के पाँच मुखों से आगमों का निर्गमन 
२८१ 
२८१-२८२ 
२८२-२८५ 
२८२-२८४ 

सौर और चान्द्र मास विष्णुशयन कालनिर्णय 
मलमास का निर्णय 
(94) 
२८४-२८५ 
२८५-२९२ 
२८६-२८८ 
२८८-२९० 
२९१-२९२ 
२९२-२९९ 
चतुर्विध पवित्रों की तन्तु ग्रन्थि संख्या एवं उनमें स्थित देवता 
पवित्र के निर्माण की विधि 
चतुर्विध पवित्रों का स्वरूप (लक्षण) 
1. ग्रन्थियों में देवताओं और कलाओं का विन्यास 
२९३ २९४ 
२९४-२९५ 
२९५-२९९ 
चतुर्विध पवित्रों का समर्पण क्रम एवं उससे प्राप्त होने वाला फल 
२९९-३०६ 
पवित्रार्पण की नित्यकर्मांगता एवं वार्षिक पवित्रोत्सव 
३०२-३०६ 
भोजन- दोष की निवृत्ति के लिये अष्टविध प्रासाद मन्त्र का द्विविध न्यास ३०६-३१० 
भोजनविधि का विस्तार से वर्णन 
३०९-३१० 
दानग्रहण आदि दोषों के परिहार के लिये प्रासाद मन्त्र का द्विविध न्यास 
३१०- 
३१२ 
प्रासाद मन्त्र के न्यास की श्रेष्ठता 
[ दीक्षित व्यक्ति की अन्त्येष्टि का विधान 
मण्डप, कुण्ड आदि का निर्माण 
३१२ 
३१२-३१८ 
३१२-३१४ 
षडध्वशुद्धि 
शिवश्राद्धविधि (पंचविध श्राद्ध ) 
३१४-३१६ 
३१६-३१८] 
प्रतिष्ठा के पाँच भेदों का स्वरूप 
३१८-३२० 
पीठ और लिंग के निर्माण की विधि 
३१९-३२० 
आढ्य आदि चतुर्विध लिंगों का लक्षण 
३२०-३२५ 
चल और अचल लिंग की प्रतिष्ठा 
३२२-३२३ 
लिंग में ब्रह्म-विष्णु-रुद्रांश का प्रमाण 
३२३-३२४ 
चतुर्विध लिंगों का स्वरूप-विस्तार 
३२४-३२५ 
चतुर्विध लिंगों के शिरोभाग का आकार 
३२५-३२७ 
शिरोभाग के आधार पर लिंग की आकृति में भेद 
३२६-३२७ 
आढ्य और सुरेड्य लिंगों में चिह्नों की संख्या 
३२७-३२९ 

(95) 
सर्वसम लिंग में मुखों की संख्या 
बाणलिंग का लक्षण एवं उसकी पूजा का फल 
बाणासुर के 
द्वारा चतुर्दश कोटि लिंगों की स्थापना 
बाणलिंग का लक्षण, प्रतिष्ठा एवं प्रमाण 
३२९ 
३३०-३३३ 
३३०-३३१ 
३३१ 
बाणलिंग की कान्ति, वर्ण आदि के सदृश पीठिका 
३३१-३३२ 
दिक्पालों के द्वारा पूजित बाणलिंग का स्वरूप 
३३२-३३३ 
पूजा के लिये वर्ज्य (निषिद्ध) बाणलिंग 
३३३-३३५ 
गृहस्थ और संन्यासी के लिये उपादेय एवं अनुपादेय बाणलिंग 
३३५ 
चौदह करोड़ बाणलिंगों की विभिन्न प्रदेशों में स्थिति 
३३५-३३७ 
चौसठ पदों के वास्तुक्षेत्र में ५३ देवताओं वाले वास्तुपुरुष का उद्धार ३३७-३४२ 
वास्तुपद (मण्डल) की निर्माणविधि 
३३८-३३९ 
वास्तुपुरुष की उत्पत्तिकथा 
३३९-३४० 
वास्तुमण्डप में ५३ देवताओं का विन्यास- क्रम 
३४१-३४२ 
इक्यासी पदों के क्षेत्र में वास्तुपुरुष का उद्धार क्रम 
३४२-३४३ 
तिरपन देवताओं की नामावली 
३४३-३४६ 
लिंग और पीठ में ध्यातव्य तीन तत्त्व एवं आधार शक्ति 
३४६-३४८ 
तीन तत्त्व, तीन शक्तियाँ और उनके अधिपति 
३४७ 
आधार शक्ति कुण्डलिनी 
३४७-३४८ 
पादशिला का विन्यास क्रम 
३४८-३५२ 
पादशिला का लक्षण 
३४९ 
नवशिलान्यास, पंचशिलान्यास एवं त्रितत्त्वन्यास 
३४९-३५० 
कुम्भस्थापन एवं त्रितत्त्व की व्याप्ति 
३५०-३५१ 
पंचमूर्तिन्यास एवं अष्टमूर्तिन्यास 
३५१-३५२ 
लिंग में अंकनीय चिह्नविशेषों का लक्षण 
३५२-३५४ 
रुद्रभाग में चिह्नों का निर्माण 
३५३-३५४ 
पिण्डिका में अंकनीय चिह्नविशेषों का लक्षण 
३५४-३५५ 
पिण्डिका भाग में चिह्नों का निर्माण 
३५५ 
लिंग के तीन कण्ठों में एवं पृथिवी आदि अष्टमूर्तियों में तत्त्व व्याप्ति ३५५-३५७ 
पंचमूर्ति पक्ष में त्रिकण्ठ (त्रितत्त्व) न्यास 
ब्रह्मशिला आदि में त्रिकण्ठ- व्याप्ति 
३५७-३५९ 
३५९-३६१ 

पंचमूर्तिन्यास एवं अष्टमूर्तिन्यास 
हृदय - कुम्भ में स्थित प्रतिमा में तत्त्व- व्याप्ति 
३६०-३६१ 
३६१-३६४ 
प्रासाद में चैतन्य का आधान 
३६३ 
शिखर- चूलिका आदि में त्रितत्त्व - व्याप्ति 
२६३-३६४ 
शिवलिंग एवं पीठिका की प्रतिष्ठा से भोग और मोक्ष की प्राप्ति 
३६४-३६७ 
मूर्तियों में शिवशक्ति- न्यास का क्रम 
३६७-३७१ 
लिंग, पीठिका आदि की प्रतिष्ठा का फल 
३६८ 
नौ प्रकार के पीठों की रचना का प्रकार 
३६८-३६९ 
शिवलिंग एवं पीठिका की पूजा (आराधना ) का फल 
३६९ 
पूजा के विविध आधार 
३६९-३७० 
लिंगाराधन की श्रेष्ठता 
छः अंगमन्त्र, पंचब्रह्म मन्त्र एवं प्रासाद मन्त्र मनोन्मनी शक्ति (गौरी) एवं भुवनेश्वर 
ब्रह्मा आदि विभिन्न देवताओं की तत्त्व - व्याप्ति 
३७० 
३७० 
३७० ३७१ 
३७१-३७२ 
ग्रन्थ और ग्रन्थकार एवं ग्रन्थरचना का प्रयोजन 
३७२-३७३ 
विविध परिशिष्ट 
२२४ भुवननामावली 
३७५-३७८ 
८१ पदनामावली 
३७९-३८२ 
९४ पदनामावली 
३८२-३८३ 
सिद्धान्तसारावलि - श्लोकार्थानुक्रमणी 
उद्धृतग्रन्थ- ग्रन्थकार नामावली 
विशिष्टविषयानुक्रमणी 
संकेतसूची 
व्याख्योद्धृतश्लोकार्थानुक्रमणी 
सहायक ग्रन्थसूची 
३८४-३८८ 
३८९-३९२ 
३९३-४१४ 
४१५-४१६ 
४१७-४५३ 
४५४-४५९ 
