<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०३">
  <meta property="og:description" content="अथ तृतीयो विमर्शः ।
इच्छाशक्तिसुनिर्भरममृताभमनन्तभुवनजननपटुम् । वन्दे स्वशक्तिलहरीबहलितभैरवपरानन्दम् ॥
अथ अस्मिन् पूर्वपक्षेऽधिकारद्वयेन सिद्धान्तो निरूप्यते ।
तत्र
सत्यं किन्तु————।
इत्यादिना
———स्मृत्यपोहनशक्तिमान् ।
इत्यन्तेन श्लोकसप्तकेन परदर्शनानुपपत्तिं विमृशता तत् निराक्रियते ।
यदुक्तं
ननु स्वलक्षणाभासं————। ( १ । २ । १)
इत्यादिना पीठबन्धमुपरचय्य
संस्कारात् स्मृतिसिद्धौ स्यात्स्मर्ता द्रष्टेव कल्पितः । ( १ । २ । ६)
इति, तत् ज्ञानविचारोऽयमधिकारः । क्रियासम्बन्धविचारस्तु द्वितीयेऽधिकारे भविष्यति । तत्र श्लोकाभ्यां ज्ञानं स्वसंविद्रूपमिति स्मृतावनुभवस्य न प्रकाशस्तत्संस्कारोत्थायामपि,-इति उक्तम् । श्लोकाभ्यां स्मृतेर्भ्रान्तित्वं शङ्कापूर्वकं निरस्य तृतीयेन">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०३">
  <meta itemprop="description" content="अथ तृतीयो विमर्शः ।
इच्छाशक्तिसुनिर्भरममृताभमनन्तभुवनजननपटुम् । वन्दे स्वशक्तिलहरीबहलितभैरवपरानन्दम् ॥
अथ अस्मिन् पूर्वपक्षेऽधिकारद्वयेन सिद्धान्तो निरूप्यते ।
तत्र
सत्यं किन्तु————।
इत्यादिना
———स्मृत्यपोहनशक्तिमान् ।
इत्यन्तेन श्लोकसप्तकेन परदर्शनानुपपत्तिं विमृशता तत् निराक्रियते ।
यदुक्तं
ननु स्वलक्षणाभासं————। ( १ । २ । १)
इत्यादिना पीठबन्धमुपरचय्य
संस्कारात् स्मृतिसिद्धौ स्यात्स्मर्ता द्रष्टेव कल्पितः । ( १ । २ । ६)
इति, तत् ज्ञानविचारोऽयमधिकारः । क्रियासम्बन्धविचारस्तु द्वितीयेऽधिकारे भविष्यति । तत्र श्लोकाभ्यां ज्ञानं स्वसंविद्रूपमिति स्मृतावनुभवस्य न प्रकाशस्तत्संस्कारोत्थायामपि,-इति उक्तम् । श्लोकाभ्यां स्मृतेर्भ्रान्तित्वं शङ्कापूर्वकं निरस्य तृतीयेन">
  <meta itemprop="wordCount" content="15177">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="अथ तृतीयो विमर्शः ।
इच्छाशक्तिसुनिर्भरममृताभमनन्तभुवनजननपटुम् । वन्दे स्वशक्तिलहरीबहलितभैरवपरानन्दम् ॥
अथ अस्मिन् पूर्वपक्षेऽधिकारद्वयेन सिद्धान्तो निरूप्यते ।
तत्र
सत्यं किन्तु————।
इत्यादिना
———स्मृत्यपोहनशक्तिमान् ।
इत्यन्तेन श्लोकसप्तकेन परदर्शनानुपपत्तिं विमृशता तत् निराक्रियते ।
यदुक्तं
ननु स्वलक्षणाभासं————। ( १ । २ । १)
इत्यादिना पीठबन्धमुपरचय्य
संस्कारात् स्मृतिसिद्धौ स्यात्स्मर्ता द्रष्टेव कल्पितः । ( १ । २ । ६)
इति, तत् ज्ञानविचारोऽयमधिकारः । क्रियासम्बन्धविचारस्तु द्वितीयेऽधिकारे भविष्यति । तत्र श्लोकाभ्यां ज्ञानं स्वसंविद्रूपमिति स्मृतावनुभवस्य न प्रकाशस्तत्संस्कारोत्थायामपि,-इति उक्तम् । श्लोकाभ्यां स्मृतेर्भ्रान्तित्वं शङ्कापूर्वकं निरस्य तृतीयेन">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/praty-abhijnA\/utpaladevaH_Ishvara-pratyabhiJNA-kArikA\/vRttiH\/abhinava-gupta-vivRti-vimarshinI\/1_jnAnAdhikAraH\/03\/".replace(basePath, "/");
  pageVars.pageParams = {};
  pageVars.pageSource = "sampradAyaH\/praty-abhijnA\/utpaladevaH_Ishvara-pratyabhiJNA-kArikA\/vRttiH\/abhinava-gupta-vivRti-vimarshinI\/1_jnAnAdhikAraH\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ तृतीयो विमर्शः ।</p>
<blockquote>
<p>इच्छाशक्तिसुनिर्भरममृताभमनन्तभुवनजननपटुम् ।
वन्दे स्वशक्तिलहरीबहलितभैरवपरानन्दम् ॥</p></blockquote>
<blockquote>
<p>अथ अस्मिन् पूर्वपक्षेऽधिकारद्वयेन सिद्धान्तो निरूप्यते ।</p></blockquote>
<p>तत्र</p>
<blockquote>
<p>सत्यं किन्तु&mdash;&mdash;&mdash;&mdash;।</p></blockquote>
<p>इत्यादिना</p>
<blockquote>
<p>&mdash;&mdash;&mdash;स्मृत्यपोहनशक्तिमान् ।</p></blockquote>
<p>इत्यन्तेन श्लोकसप्तकेन परदर्शनानुपपत्तिं विमृशता तत् निराक्रियते ।</p>
<p>यदुक्तं</p>
<p>ननु स्वलक्षणाभासं&mdash;&mdash;&mdash;&mdash;। ( १ । २ । १)</p>
<p>इत्यादिना पीठबन्धमुपरचय्य</p>
<p>संस्कारात् स्मृतिसिद्धौ स्यात्स्मर्ता द्रष्टेव कल्पितः । ( १ । २ । ६)</p>
<p>इति, तत् ज्ञानविचारोऽयमधिकारः । क्रियासम्बन्धविचारस्तु द्वितीयेऽधिकारे भविष्यति । तत्र श्लोकाभ्यां ज्ञानं स्वसंविद्रूपमिति स्मृतावनुभवस्य न प्रकाशस्तत्संस्कारोत्थायामपि,-इति उक्तम् । श्लोकाभ्यां स्मृतेर्भ्रान्तित्वं शङ्कापूर्वकं निरस्य तृतीयेन</p>
<p>(पगे २०८)</p>
<p>प्रसङ्गात् सर्वाध्यवसायानां तत् निरस्तम्, सत्यपि संस्कारे परदृशि स्मृतिरयुक्तेति व्यवहारलोप इति एकेन उक्त्वा स्वपक्षे तदुपपत्तिः श्लोकेन उक्तेति तात्पर्यम् । तत्र पूर्वपक्षे सर्वात्मना शमयितव्ये नेति प्रयुज्यते, ईषदङ्गीकार्ये उच्यते इति, ईषन्निराकार्ये सत्यं किन्तु इति । एषा प्रेक्षापूर्वकप्रयोगशालिनां शैली । इहच सत्यम् इत्यनेन बहु तावत् पूर्वपक्षवाद्युक्तं सिद्धान्तेऽङ्गीकार्यम् । साङ्ख्यकाणादादिदर्शने ज्ञानं न उपपद्यते,-इति हि यदुक्तं शाक्येन, तत् सम्मतमेव । तत्रैव तु विशेषान्तरं दर्शयितुं किन्तु इत्यनेन शब्देन अधिकं पृच्छामो विरतशिक्षाव्यापारो मा तावदद्यापि भूरिति द्योतयता तद्व्यामोहापसारणे यत्नोऽयमिति उक्तम् । तथाहि</p>
<p>ज्ञानं च चित्स्वरूपं चेत्&mdash;&mdash;। (१ । २ । ७) इति यः प्रसङ्ग उक्तस्त्वया, अयमेव नः सिद्धान्तः । तत्र सत्यम् इति एतत् व्यर्थमेव इत्यन्तेन विवृतम्, केवलम् इत्यनेन किन्तु इति । अनेन च उत्तरग्रन्थाक्षेपः कृतः । तथाहि न कार्यकरः इति । इयता एतत्सूत्रार्थस्य उपक्षेपः, आत्मना महेश्वरेण इति श्लोकसप्तकार्थस्य, ज्ञानमुखेन इति सकलस्य ज्ञानाधिकारस्य प्रथमम् इत्यनेन क्रियाधिकारस्य, तद्वस्तुनिष्ठत्वाच्च परिशिष्टस्य । तत् किन्त्वित्ययं शब्दो विजिगीषुवत् आक्रान्तो न अन्यदाक्रामेत् इति न्यायेन स्वावाक्यं प्रकरणमधिकारान्तरं, समस्तं शास्त्रमुपक्षिपन् प्रधानबीजकल्प इत्याह ज्ञानस्य आत्मतत्त्वस्य भेदं वदति इति । न इयता परः कृतकृत्यः, अपितु संस्कारमपि आहेति अपिशब्दः । ज्ञानात्मतत्त्वे संस्कारेण विना यथा न कार्यकरे, तथा संस्कारोऽपि अस्मिन् नये येन विनेति द्वितीयोऽपिशब्दः । अधुना इति प्राप्तकालतया</p>
<p>(पगे २०९)</p>
<p>पूर्वपक्षानन्तरमिति प्रस्तौति श्लोकसप्तकाभिधेयमेतमर्थं वक्तुं प्रारभते । अनेन प्रकरणोपक्षेपः प्रथमम् । ज्ञानमुखेन इति ज्ञानाधिकारप्रक्रमे समस्तशास्त्रार्थोपक्षेपो ज्ञानमुखेन ज्ञातृत्वसमर्थनार्थमिति वक्तव्ये कर्तृत्वग्रहणं शुद्धस्वातन्त्र्यरूप- मेव ऐश्वर्यमिति दर्शनार्थं यथोक्तमादिसिद्धसूत्रे । तथाहि ज्ञानविषयं यत् यथारुचि संयोजनवियोजनलक्षणं स्वातन्त्र्यं प्रकाशविमर्शद्वयसारतया, तत्र प्रकाशभागमात्रं प्रधानीकृत्य ज्ञानाधिकारे विचारः, विमर्शप्राधान्येन तु क्रियाधिकारे इति मुखग्रहणम् । मुखं द्वारमुपाय इत्यनेन नहि एकांशद्वारेण धर्मिणि पूर्ण एव प्रवेश इति उक्तम् । तेन कर्तृत्वं शुद्धस्वातन्त्र्यरूपं पूर्णमिह समर्थनीयम् । तत्र ज्ञानक्रियाविचार उपायमात्रमिति । इह अनुभवेन सुखहेतुतां निश्चित्य स्मरणादुपादत्ते इति व्यवहारः । तत्र अनुभवसंस्कारात् कामं स्मृतौ विषयप्रकाशः समर्थितः । नच तावता किञ्चिदनुभवस्य अप्रकाशे तदित्येवंरूपाभावात्, अनुभवप्रकाशश्च न घटते संस्कारजतायामपि,-इति प्रकरणतात्पर्यार्थः । तदाह सूत्रं</p>
<blockquote>
<p>सत्यं किन्तु स्मृतिज्ञानं पूर्वानुभवसंस्कृतेः ।
जातमप्यात्मनिष्ठं तन्नाद्यानुभववेदकम् ॥ १ ॥</p></blockquote>
<p>स्मृतिज्ञानम् इति । स्मृतिरूपं ज्ञानं पूर्वानुभवसंस्कारात् यद्यपि जातं , तथापि आत्मनि स्वरूपे निष्ठा विश्रान्तिर्यस्य तादृशम्, नतु आद्यस्य अनुभवस्य ज्ञापकं, तत् भवति । नहि तत् तेन सह आत्मानं मिश्रयति । तदाह अन्योन्यभिन्नावेव इति । एवकारः कथञ्चिदपि अस्मन्नये इव अन्तर्मुखतापि भवन्मते नास्ति अभेद इत्याह । तत्र ज्ञानस्य विषयेण</p>
<p>(पगे २१०)</p>
<p>व्यपदेश्यत्वात् तन्मुखेनैव भेदं समर्थयते स्फुट इति । स्फुटो ज्ञाने स्वाकारार्पणेन ग्राह्यः स्वलक्षणात्मा ज्ञानसमकालावभासो विषयोऽवभासतेऽस्मिन्, स्मृतौ तु अस्फुटो न स्मृतिज्ञानजनकः, नापि तत्समकालावभासः । यस्मिन् ज्ञाने यादृगर्थो भासते, तत् ज्ञानं तावदेव स्वकाले एव तथाभूतस्य स्वात्मविषयमात्रस्य स्फुटस्य अस्फुटस्य वा उपदर्शनं न ज्ञानान्तरावभासिनो विषयस्य संस्पर्शेऽपि क्षमम् ।</p>
<p>आस्तां तु तत्प्रकाशनम् । ननु स्मृत्या अनुभवकालभाविनोऽर्थस्य प्रकाशनम् । सत्यम्, किन्तु स्वकाले एव स्वविषयस्यैव सतः स्वविषयतयैव च प्रकाशनं, नतु परविषयस्य परविषयतया वा । घटोऽयमासीदस्ति भविष्यतीति त्रिकालविषयावभासिना विकल्पेन स्वकाले एव स्वविषयस्यैव प्रकाशः, परकालतया अध्यवसायेऽपि प्रकाशनेऽपि वा न परकालस्य अध्यवसायः, वस्तुनः सतः प्रकाशो वा । रजतद्विचन्द्रतया अध्यवसायप्रकाशेऽपि हि न रजतद्विचन्द्रयोरध्यवसायादिः । तदेतदाह तत्तदिति तेन तेन भूतभविष्यदादिना कालभेदेन सम्भिन्नमनुविद्धं यद्यपि अर्थवस्तु अवगाहते अध्यवसायमुखेन स्वीकरोति, तथापि तावदेव स्वकाल एव स्वविषयमेव च स्वीकरोति । यथा स्वप्नदृष्टः कान्ताजनः स्वकाल एव स्विविषय एव च गृहीतः, नतु कान्ताज्ञानकालस्तद्विषयो वा तथात्वे कान्ताजनस्य तथाप्रतीति प्रसङ्गात्; तथा अत्रापि तत्तत्कालभेद इति टीकया पूर्वानुभवसंस्कारप्रबोधजन्मापि इति वृत्तिर्व्याख्याता ।</p>
<p>सङ्कारवशाद्धि पूर्वानुभवकालालिङ्गितोऽसौ भाति स्मृतौ विषयः, न ज्ञानान्तरे इति तु ग्रन्थेन व्याख्यातम् आत्ममात्रनिष्ठत्वात् इति वृत्तिवाक्यम् । मात्रपदेन ज्ञानान्तरविषयनिरासः, नतु आत्मविषयनिष्ठमिति</p>
<p>(पगे २११)</p>
<p>सूत्रे वक्तव्यम्, वृत्तौ च स्वविषयसंवेदिकैव इति । ननु किं विषयवेदनेऽपि स्वनिष्ठता घटते विज्ञानस्य । क एवमाह । किन्तु विषयमुखेन इयं चेदप्रस्तुता स्मरणाभिलाषेण विषयोपादानादिव्यवहारच्छेद इति ।</p>
<p>तदाशयेनैव टीकाकारो विषयपुरः सरीकारेणैव उत्थितः स्फुटविषययादृगर्थार्थवस्तुस्वात्मविषयवाचोयुक्तिभिः । तत् कथमुक्तम् आत्मनिष्ठस्वरूपसंवेदिकैव इत्याशङ्क्य आह आत्मानात्म इति ।</p>
<p>आत्ममात्रप्रकाशनं तावत् न नास्ति ज्ञानं समाधानादौ, इह तु विषयनिष्ठं विचार्यते इति अपिशब्दः । तस्यैव इति अनात्मप्रकाशनं ज्ञानम् इत्यस्यां भणितावनात्मनः प्रकाशनमिति यदुच्यते, तत्र प्रकाशनमित्यनेन अंशेन अनात्मा घटादिर्न आलिङ्ग्यमान उच्यते विषयधर्मत्वाभावात् प्रकाशस्य, अपितु ज्ञानमेव अनात्मप्रकाशतया वा अनात्माकारधारितया वा प्रकाशते इति प्रकाशनं स्वनिष्ठमेव ज्ञानस्य । अत एव सुशिक्षितनैयायिकम्मन्यैरन्तर्मुखबहिर्मुखत्वे ज्ञानस्य विरुद्धरूपत्वात् भेदापादके शाक्यदर्शनान्तःप्रवेशेन उक्ते स्थूलदृशः प्रत्याययितुमित्यास्तां तावत् । ननु विज्ञानवादे मा भूत् स्वरूपाधिकं नीलप्रकाशनम्, बाह्यार्थवादे तु नीलं प्रकाशते इति कथमध्यवसायमपह्नवीमहि,-इत्याशङ्क्य आह बाह्यवादेऽपि इति । अपिः पूर्वपक्षसूचकः । प्रकाशो न विषयमाश्लिष्यति प्रकाशरूपत्वात्, विषयस्य अप्रकाशरूपत्वात् वेद्यत्वमिति । तदावेशे प्रकाशोऽपि अप्रकाश एव स्यात् यथा मिथ्याकचकूर्चकज्ञाने । प्रकाशश्चेत् कचकूर्चकमाविशेत्, तर्हि असन्नेव स्यात् । नच कचप्रकाशोऽसन्निति युज्यते तस्य सत्त्वादेवेति चिराद्यवगतौ तच्चिकित्सादिव्यवहारनिर्वाहात् । एवञ्च विषयश्लेषिणो रूपस्य</p>
<p>(पगे २१२)</p>
<p>व्यापकं तद्धर्माविष्टत्वम् । नच तत् कचकूर्चकप्रकाशेऽस्ति असत्यताधर्मानावेशादिति बाह्यवादिनि उपगमिते तस्य बाह्यस्य धर्मो वेद्यत्वम् । तद्विरुद्धमवेद्यत्वम् । तेन व्याप्तं प्रकाशरूपत्वं वेद्यत्वेऽनवस्थानादेर्बहुशाखस्य उक्तत्वादिति व्यापकविरुद्धव्याप्तो- पलब्धिः । ननु शाक्यमतमीदृशं यदि स्यात्, तत् स्वसंवेदनमेव एकं प्रत्यक्षं समदर्शयिष्यत, न ऐन्द्रियिकमित्याशङ्क्य आह केवलम् इति ।</p>
<p>कारणभेदात् स्वरूपभेदाच्च अवान्तरभेदकृत एष विभागः इन्द्रियादेः कारणात् परप्रकाशतास्वरूपेण च प्रकाशनात् । तेनैव असाधारणेन व्यपदेश ऐन्द्रियिक इति, अर्थप्रकाश इति च यथा मनसयोगिप्रत्यक्षानुमान- ज्ञानानामसाधारणेन व्यपदेशः । यत्र तु असाधारणं निमित्तान्तरं न उपलभ्यते, तत्र औत्सर्गिकं स्वसंवेदनत्वं व्यवह्रियते इति । तदपि अर्थात् गोबलीवर्दन्यायेन विशेषनिष्ठमेव जायते । ततश्चतुर्विधप्रत्यक्ष- वादिनोऽपि स्वरूपसंवेदकत्वं स्थितमेव । ननु मा भूत् परज्ञानविषयस्य ज्ञानान्तरेण अवभासनम्, स एव तु अनुभवः स्मृतिज्ञानेन प्रकाश्यतामतीतरूपोऽपि धारासार इव नदीपूरेणेति । आह स्मृतिज्ञाने च इति । अर्थवत् इति वैधर्म्येण दृष्टान्तः । अर्थो हि यथा भेदेन भाति, न तथा अनुभवः ।</p>
<p>नच युक्तं स्मृतेर्भेदे स्मर्यमाणस्य भासनम् । (१ । ४ । ३)</p>
<p>इति भाविदृष्ट्या साधर्म्यदृष्टान्तो वा । स्मृतौ निर्दग्धपित्रादिरर्थो यो विषयः, तस्य न स्मृतिज्ञानात् बाह्यस्य कस्यचित् सम्भावना भेदेनेति अन्तर्मुखरूपाभेदेन स्मृत्यनुभवयोः प्रकाशः सिद्धान्त एव भविष्यति ।</p>
<p>एवञ्च इति अनुभवविषयस्य अनुभवस्य वा स्मृतिज्ञानेन अप्रकाशनेऽपि संस्कारेण तावत् सविषयतामात्रं दीयतां स्मृतिज्ञानस्य; अनुभवविषयतया तु योऽध्यवसायो</p>
<p>(पगे २१३)</p>
<p>विषयस्य, स न स्यादिति । तत् यदि तृतीयापि गतिर्न अङ्गीक्रियते अनुभवेन सह स्मृतेरेकमेव रूपमन्तर्मुखमित्येवंरूपा, तदा हि एतत् निर्वहति- स्मृतिप्रकाश एव हि अनुभवप्रकाशोऽन्तः कालभेदस्य विषयोपाधिकस्य संविदि अवास्तवत्वादिति स्मृतावपि अनुभवविषयतयैव आभाति सोऽर्थः ।</p>
<p>तिसृभिर्गतिभिः शङ्क्या तद्विषयता । द्वे च सर्वथा अनुपपन्ने इति तृतीयगतिमुखेन इत्थं सिद्धवदुक्तम् । ततश्च इति तद्विषयत्वेन अवभासाभावात् स्मरणादभिलाषेण या प्रवृत्तिरुपादानादिका, सा न स्यात् । पूर्वानुभवस्य यो विषयः, तेन सह यदि स्मृतिविषय एकतां नीयेत, तदा असावुपपद्येत । तथाहि कपित्थमवलोक्य सुखसाधनमिदमिति स्मृत्वा उपादत्ते । सुखं च पूर्वानुभवैकलग्नमस्यां स्मृतौ न किञ्चिदस्ति ।</p>
<p>यदाह</p>
<blockquote>
<p>इदमेव च नः सुखं यत्सातं संवेदनम् ।</p></blockquote>
<p>इति । संस्कारादेव तु सुखरूपतायां सुखानुभवज्ञानमिव इदं स्यात्; नतु स्मरणमिति । अनेन नतु व्यवस्थापिका घटते इति वृत्तिर्व्याख्यता ॥ १ ॥</p>
<p>ननु मा भूत् परविषयस्य स्वीकारः, यस्तु संस्कारमहिमोपनतोऽध्यात्मसिद्धश्च मम अनुभवोऽभवदिति स्मृतावनुभवस्य अवभासः, स किं न अङ्गीक्रियते इत्याशङ्क्य तन्निराकरणहेतुतया सूत्रं</p>
<blockquote>
<p>दृक् स्वाभासैव नान्येन वेद्या रूपदृशेव दृक् ।
रसे संस्कारजत्वं तु तत्तुल्यत्वं न तद्गतिः ॥ २ ॥</p></blockquote>
<blockquote>
<p>दृक् ज्ञानम् । सा स्वस्यैव आभासः स्वस्य आभासनं नाम तस्यैवेति ।</p></blockquote>
<p>नच अस्या अप्रकाशमानं रूपमस्तीति । प्रकाशश्च अस्याः</p>
<p>(पगे २१४)</p>
<p>परप्रसादोपनतोऽपि भवेत्, सदाप्रकाशमानत्वेऽपि च नीलाद्याकारच्छायाकल्पं द्वितीयमपि अप्रकाशमानं रूपं स्यादिति अवधारणद्वयमन्यत् । तेन स्व एव अस्या आभास एव, स्वस्या आभास एवेति वेत्येवं वैयधिकरण्यसामानाधिकरण्याभ्यां यदीयः स्वभावः प्रकाशेन सर्वस्य नियम्यते, सा जडात् भिद्यते । तदत्र नियमोपलक्षितेन अनेन लक्षणेन अन्यवेद्यत्वं निराकृतम् । रसे रसविषया दृक् यथा न अन्येन रूपादिज्ञानेन वेद्या, तद्वत् सर्वा दृक् न अन्येन ज्ञानेन वेद्या ।</p>
<p>अनुभवश्च दृग्रूपः इति न स्मृतिज्ञानेन वेद्यः । संस्कारेण तर्हि किं कृतम् । आह विषयस्य जनकस्य अभावात् निर्विषयतायां प्राप्तायां सविषयतारूपं तत्तुल्यत्वं तेन कृतम्, उपचारात्तु कार्यकारणयोरभेदेन निर्देशः । उपचारे प्रयोजकं कार्यान्तराभावेन तदेकप्रवणताधिगमः, नतु तदवगमरूपत्वं पूर्वानुभवाभासकत्वं, संस्कारजन्यं तत्तुल्यत्वमपि वस्तुचिन्तया उच्यते । तस्य तु गतिरवगमो न उपपद्यते ।</p>
<p>स्मृत्यनुभवयोर्हि कस्तृतीयः सादृश्यमध्यवस्येत् । तौ च अनन्योन्यदृश्वानौ न सादृश्यमधिगच्छत इति सूत्रार्थः । न तद्गतिः इत्यत्र द्वावर्थौ तच्छब्देन अनुभवस्य सादृश्यस्य च परामर्शात् । तत्र प्रथमार्थो द्वितीयस्मिन् हेतुत्वेन मन्तव्यः । उपचार इह वृत्तौ स्फुटीकृतः संस्कारजत्वेन इति । एतत् सङ्क्षेपेण अवतारयति आद्य इति । यत आद्यानुभवे वेकदत्वादनुभवस्य यत् मुखं विषयप्रकाशनं तेन स्मृतेरपि विषयप्रकाशनरूपत्वं स्यात्; नच तदस्तीति सूत्रस्य गम्यमानसाध्या- भिप्रायनिर्देशः । यस्मात् इत्यनेन गम्यमानसाध्योपयोगित्वं दर्शितम् ।</p>
<p>सङ्कारजत्वेऽपि इति अभेदोपचारात् तुल्यत्वमपि सङ्क्षेपेण उक्तम् ।</p>
<p>ज्ञानान्तरवेद्यं न भवति इति । अमुना तद्गतिः इत्यस्य सङ्क्षेपेण द्विधा</p>
<p>(पगे २१५)</p>
<p>व्याख्यानम्-न अनुभवस्य अवगमः स्मृतिः, न तत्तुल्यत्वस्य अवभासः स्मृत्या अनुभवेन तृतीयेन वा । सर्वत्र साधारणं हेतुवचनं ज्ञानं ज्ञानान्तरवेद्यं नेति । स्वसंवेदनैकरूपत्वात् इत्यनेन दृगित्यादेरर्धस्य सङ्क्षिप्य अर्थनिर्देशः । एकग्रहणेन एवकारार्थ- व्याख्यानम्-एकमेकादि अनन्यसहितमेकं च, तदेव; नतु कदाचिदन्यत्, एकस्य च तस्यैव अजडस्य रूपं न जडस्य । स्वसंवेदनमेकं रूपं यस्य इति टीकाकारोऽस्य सूत्रस्य शङ्कितपरमतनिरसनहेतुतां हिशब्देन द्योतयति ।</p>
<p>दृगेव स्वाभासा, दृक् स्वाभासैवेत्येवमयोगान्ययोगोपलक्षितस्वाभासनिय- मवत्त्वं दृशो लक्षणम् । तत्र दृगेव स्वाभासा न अन्यद्वस्तु इति यदन्यदाक्षिप्तं जडं, तल्लक्षणपुरःसरमजडाया दृशो लक्षणमाह अयं हि इति । अप्रकाशात्मा जड इत्युक्ते नीलं प्रकाशते यदा, तदा न जडं स्यादिति स्वयङ्ग्रहणम् । प्रकाशमानस्यापि हि तस्य यत् प्रकाशनं, न तत् स्वात्मनि नीलरूपे सम्बन्धितया विश्रान्तम्; अपितु परत्र प्रमातृरूपे । तेन अयं विग्रहः-अविद्यमानः प्रकाशः प्रकाशनं यस्मिन् विश्रान्ततया, तादृगात्मा स्वभावो यस्येति । एतदाह स्वात्मनो न प्रकाशः इति । अस्यैव स्फुटीकरणं भविष्यति-स्वात्मनो न प्रकाशते, अपितु परस्य प्रकाशते इति । सप्तम्यर्थे षष्ठी । यच्च नीलं प्रकाशते इत्यत्र पकाशनं नाम, न तत् नीलस्य स्वभावः; अपितु परभूतमेव तत् नीलात् । चैत्रमैत्रादेः प्रमातुर्हि स्वभावभूतं तत् । प्रकाशनं न आत्मा, अपितु परभूतं यस्येति विग्रहः ।</p>
<p>तदाह स्वात्मना न अस्य प्रकाशः इति । एतदेव व्यक्तयिष्यति पर एव अस्य प्रकाशः इति । एवं नीलं यथा स्वात्मनि नीलं, न तथा प्रकाशरूपं, प्रकाशनं च यथा प्रमातूरूपं न तथा नीलस्येति यस्य अप्रकाशो</p>
<p>(पगे २१६)</p>
<p>रूपं, प्रकाशश्च न रूपं; तत् जडमिति तात्पर्यम् । एतद्विपर्ययेण अजडं ज्ञानं यस्य अप्रकाशो न रूपं, तत् दर्शयति अजडस्तु इति स्वात्मनः प्रकाशः स्वात्मा अस्य प्रकाशः इति प्रकाशनमात्मनि विश्रान्तं यस्येति, प्रकाशनमात्मा स्वभावः, नतु परो व्यतिरिक्तो यस्येति च विग्रहद्वयेन प्रकाशात्मा इति व्याख्यातम् । तदेव क्रमेण स्फुटीकरोति स्वात्मन एव इत्यादिना । एवमप्रकाशात्मा प्रकाशात्मेति च जडाजडयोर्लक्षणं प्रत्येकं द्विधा स्वरूपयोजनमुखेन पररूपव्यावर्तनमुखेन च टीकाकृता व्याख्यातं क्रमेण स्फुटयता ।</p>
<p>अनेनैव टीकाग्रन्थेन स्वाभासैव इति नियमश्चतुर्धा व्याख्यातः । तथाहि स्वरूपस्यैव सा प्रकाश इति व्याख्यातं स्वात्मनः प्रकाशः इति, अप्रकाशमानमस्या न रूपमिति व्याख्यातं स्वात्मा अस्य प्रकाश इति कदाचिदपि न अस्याः प्रकाशः परप्रसादोपनत इति विवृतं स्वात्मन एव प्रकाशते न परस्य इति, नीलाद्याकारान्तरमस्या न रूपमिति विवृतं परोऽस्य न प्रकाशः इति । परो हि यो नीलादिः, सोऽस्य कथं प्रकाशात्मकरूपः स्यादित्यर्थः । एतद्वैपरीत्येन जडेऽपि चतुर्धा लक्षणं योज्यम् । सर्वा हि ज्ञप्तिः इति सर्वशब्देन दृगिति जातावेकवचनं व्याख्यातम्, नतु अदृग्रूपम्; दृगित्यवधारणं च । स्वाभासा हि या काचन वस्तुमात्रा, सा सर्वा दृग्रूपा भवतीति । वाक्यान्तरगतं हि अवधारणमेकत्र अंशेऽपि अवधारिते यद्यपि कृतकृत्यं भवति यत् तत्र तत्र उच्यते भिन्नक्रम इति, तथापि सर्वाङ्गपरिपूर्णं पूर्णं तत् भवतीति सर्वांशगतत्वे बाधकं चेत् नास्ति तथैव व्याख्येयम् । नच एकवाक्यतायाः खण्डना काचित्, प्रत्युत नियतैकघनाकारस्य वाक्यार्थस्य प्रतिपत्तिरेकतयैव स्फुटा भवति,</p>
<p>(पगे २१७)</p>
<p>तत एव ब्रह्मादिषुहन्तेर्भूते क्विप् इत्यादौ चतुर्विधावधारणाश्रयणमनु-पदकारादयः प्रतिपेदिरे ।</p>
<p>व्याख्यानार्थं तु अवान्तरवाक्योत्थापनं न वाक्यभेदमानयति एकस्मिन्नपि नियमे विधावपिवा तस्य अवश्यम्भावात् । ब्रह्मादय एवम्भूतास्तावत् मन्तव्या उपपदत्वेनेत्यादिवाक्यभेदमन्त-रेण व्याख्यानायोगादित्यलं बहुना । ननु एवं नियमे दृग्व्यतिरिक्तस्य जडत्वमिति उक्तं भवति । ततश्च ज्ञानेभ्योऽतिरिक्तो यः प्रमाता, स जडो भवेदिति अजडप्रमातृवादी ज्ञानस्वाभासतावादेन कथं जयेदित्याशङ्कां निरस्यति अत एव इति । यदिदं जडाजडयोर्लक्षणमुक्तम्, तत एव हेतोर्न जडः प्रकाशते स्वयम्, नापि अयमर्थः प्रकाशकारी । व्यतिरेकेण उक्त्वा अन्वयेन आह प्रकाशस्यैव हि इति । यस्मादयमन्वयोऽस्ति, तस्मात् व्यतिरेकोऽपि अयं पारमार्थिक इति हिशब्दः । ननु प्रकाशस्य प्रकाशते इति प्रकाशद्वयं स्यात्, नच एवम् । अस्मदर्थ एव हि प्रकाशते, इति इयं च असौ संविद्वा द्रष्ट्टता वा ज्ञानं वा न मता । आह प्रकाश एव हि इति । हिशब्देन हेतुतां द्योतयता निराकरणीयवस्तु शङ्क्यमानं सूचितम् । प्रमायां स्वतन्त्रः प्रमाता, प्रमा च प्रकाशनम् । तत् यस्य न अन्यतः, अन्यस्य च यत्प्रसादात् तत्; स एव तस्यां स्वतन्त्र इति तात्पर्यम् । प्रकाशात् इति नीलं प्रकाशते इति यः प्रकाशभागः, तस्माद्भिन्नः स्वात्मांशः प्रकाशस्वभावोऽन्यथा वेति विकल्पद्वयम् । य्दि प्रथमः पक्षः, तर्हि अर्थांशगतः प्रकाशोऽन्यः किमङ्गीक्रियते । नहि प्रकाशद्वयं भाति, नचापि प्रकाशस्य देशकालस्वरूपतो भेद इति वितत्य उदितं प्राक् । प्रकटता च न अर्थधर्म इत्यपि उक्तम् । संवित्तु विवेचयिष्यते । तत्प्रथमपक्षे प्रकाश एव प्रकाशकः प्रमातेति सिद्धम् । द्वितीयस्तु पक्षो दोषोपहत</p>
<p>(पगे २१८)</p>
<p>इति उपेक्ष्य एवेत्याह प्रकाशात्मत्वे इति । ततश्च प्रकाशस्यैव नीलं प्रकाशते इत्यत्र अयं परमार्थः-महाप्रकाशात्मकं यत् भगवतो रूपम्, तत्रैव स्वशक्त्या शून्यप्राणाद्यन्तःसङ्कुचितो बहिर्विषयेषु न अत्यन्तं सङ्कुचितो यः प्रमाता प्रकाशते, स एव बहिः सङ्कोचमापद्य नीलप्रकाशत्वेन भातीति । परमार्थत इयं श्रीमतो महादेवस्य शक्तिविजृम्भा महादर्पणान्तरवभासिप्रगृहीतप्रतिबिम्बकबहुतरसूक्ष्म- दर्पणान्तरवदिति प्रकाश एव अजडः प्रमातेति युक्तम् । ननु जड एव अप्रकाशमानः प्रमाता अस्तु । आह तदप्रकाश इति कस्य इति मम इति ।</p>
<p>प्रकाशमानस्यैव हि भित्तिकल्पस्य विचित्रकल्पतया नीलं प्रकाशते इत्यादय उल्लेखाः । तत्रापिच इति अपेक्षणीये प्रमात्रन्तरे । तथात्वे इति जडत्वेन प्रमात्रन्तरापेक्षायामनवस्था । ननु भवतु असौ बीजाङ्कुरवत् । भवेत्, यदि मूलं न निहन्यात्, निहन्ति तु । तदाह अर्थस्य प्रतिपत्तिरवभासो न भवेत् पूर्वरूपविलक्षणस्य प्रकाशमानस्य कस्यचिदभावात् । ननु च इयता प्रकाशमात्रं प्रत्यर्थनियतं सिध्येत्, न प्रमातेति । आह अनुगत इति । स प्रकाशो यद्यपि बहिर्मुखतया वेद्यभेदेन तदुपरागायातेन च देशकालभेदेन सङ्कुचितः, तथापि अन्तर्मुखप्रमातृलक्षणमपि असङ्कुचितमभिन्नं रूपं तत्र सङ्कुचितेऽनुगतम् । तेन विना न कश्चिदर्थानां कार्यकारणभावबाध्यबाधकभावादिसमन्वयो लोकयात्रास्वभावः परमार्थोपदेशपर्यन्तः स्यादिति वितत्य भविष्यति</p>
<p>देशकालक्रमजुषा&mdash;&mdash;&mdash;। (१ । ७ । ३)</p>
<p>इत्यादौ</p>
<p>समलो विमलो वापि व्यवहारोऽनुभूयते । (१ । ७ । १४)</p>
<p>इत्यन्ते प्रकरणे । ननु अनुगतं प्रमातृरूपं ज्ञानलक्षणानां प्रमाणां</p>
<p>(पगे २१९)</p>
<p>समवायिकारणमात्मा भविष्यतीति किं तत्प्रकाशनाप्रकाशनचिन्तया,- इत्याशङ्क्य आह ततः इति । यतोऽन्तर्मुखप्रकाशस्वभावोऽनुसन्धानप्रत्य- वभासपरामर्शस्वभाव एव समन्वयः, ततो न प्रमाकारणत्वमात्रेण विषयेन्द्रियादिवैलक्षण्येन जडस्य आत्मनः प्रमातृता युक्ता । ननु काणाददृशा जडत्वमनुपपन्नमस्तु प्रमातुः, प्रकाशमानत्वे तु प्रमातुर्घटादेरिव कारकसामग्रीजन्यतद्विषयसंविदुत्पादलक्षणं कथम् । नहि घटं वेद्मीतिवदहमंशः कर्मत्वेन भाति, तत एव अयमजडोऽपरोक्षश्चेति । एतत् प्राभाकरं मतं स्वदर्शनेन समीकरोति अन्यथा तु उपपद्यते इति वचनम् । नीलं हि यथा इदमिति परस्य प्रकाशते, न एवमयमात्मेति । तत्कथं जडः स्यादिदन्तया प्रकाशनाभावात् । नच अयं प्रकाशः । नीलसुखादि हि प्रकाशते इति स्यात् तद्विषया संविदुत्पद्यते । ननु आत्मा प्रकाशते आत्मसंवित्त्यनुदयात्, ततोऽयं न नीलवत् प्रत्यक्षो नीलप्रत्यक्षतायाम् । नच सर्वथा निःस्वभाव एवेति अपरोक्ष आत्मा इति तदित्यपरोक्षताभिधानमेव युक्तमस्मदुक्तया स्वप्रकाशात्मतया, नतु अन्यथा । तथा हि सतो द्वयी गतिः-प्रकाशते चेत्, प्रत्यक्षः; न चेत्, परोक्षः ।</p>
<p>तत्र अप्रकाशनपक्षे परोक्षता स्यात्, प्रकाशनपक्षे प्रत्यक्षतेति अपरोक्षताभिधानेन प्रकारान्तरमुपतिष्ठेत असत्त्वं नाम । नच तद्युक्तमित्याह नहि इति । पुरुषभेदनियतः इति मम प्रकाशते चैत्रस्य प्रकाशते इति । एवं प्रकारान्तरेण अपारोक्ष्यमसत्तायामेव विश्राम्येदिति उपपाद्य स्वदर्शनेन तत् निर्वहति अपरोक्ष्यं पुनः इति । प्रसिद्धं यदैन्द्रियकमानसप्रत्यक्षसंवेद्यं, तदिदमिति प्रमातुर्भेदेन भातीति अक्षप्रतिगमादस्तु प्रत्यक्षम्, नैवं प्रमाता । तत् न प्रत्यक्षो नच न भातीति न परोक्षः । अन्यथा इति एवमभ्युपगतेऽस्य भङ्गीभणितस्य</p>
<p>(पगे २२०)</p>
<p>विषयविभागे परोक्षतैव यदि तस्य अस्तित्वमिति आकूतशेषः । परेण हि एवमुच्यते-अहं घटं वेद्मि, अहं पटं वेद्मीत्यादिव्यवहारेषु घटादिविषयाः संविद उत्पद्यमानाश्च विलीयमानाश्च भान्ति ।</p>
<p>तथाभूतसंविदुदयप्रसादात् घटादीनां प्रत्यक्षता । ताश्च संविदो न विषयधर्मः, न आत्मधर्मः स्वातन्त्र्येण निर्भासनात् । तदेतदस्तु तावत्, यत्तु अहमिति भाति, न तत्र संविदुदयोऽपेक्ष्यस्तदपेक्षणे तद्भानस्य विच्छिन्नतया प्रसङ्गात्, कर्मत्वेन च । नच एवम् । यदाहुः</p>
<blockquote>
<p>सकृत् विभात आत्मा ।</p></blockquote>
<p>इति । तदत्र आत्मनः प्रकाशरूपतैव उपगता भवति केवलं; संविदामपि प्रकाशरूपत्वे स्वरूपदेशकालादिभेदाभावे ततः प्रकाशरूपात् पारमार्थिकात् कथं भेदो भवेदिति मायाकृतनीलादि भेदोपरागसङ्कोचप्रसादोपनतो नैव अङ्गीकर्तव्योऽस्मन्नयानुप्रवेशेनेति प्राभाकराणामपि मोहोऽपसारितः प्रसङ्गात् । तदेतदाह अत एव इति ।</p>
<p>यदेतदपारोक्ष्यं स्वातन्त्र्यप्रकाशनसारमङ्गीकृतम्, तत एव हेतोरिदमयत्नसिद्धमङ्गीकर्तव्यम् । यत् किल वक्ष्यते-अस्तित्वं प्रकाशमानत्वमेव, तच्च प्रकाशस्वरूपे स्वनिष्ठमेव अनन्यापेक्षत्वात् ।</p>
<p>मायाकल्पितभेदत्वेन मायादशायां यो नीलादिर्जडः, स प्रमातृनिष्ठ एव प्रकाशते इति प्रमातुरेव असावस्ति, नतु स्वात्मनः किमपि असौ; स्वात्मैव हि अस्य न कश्चिदिति । तथाच अजडप्रमातृसिद्धिः</p>
<blockquote>
<p>एवमात्मन्यसत्कल्पाः प्रकाशस्यैव सन्त्यमी ।</p></blockquote>
<p>जडाः प्रकाश एवास्ति स्वात्मनः स्वपरात्मभिः ॥ (१३)</p>
<p>इति । नतु संविद्वादी प्राभाकरः कामममुना नयेन स्वदर्शने निपात्यताम्, काणादस्तु कथम् । स हि एवमाह-आत्मनि समवायिकारेण मनःसंयोगादसमवायिकारणात् कार्यैकार्थसमवायेन</p>
<p>(पगे २२१)</p>
<p>प्रत्यासन्नात् दृष्टसामर्थ्याच्च अक्षालोकादेर्निमित्तकारणाच्च ज्ञानमुत्पद्यते चेत्, अर्थः प्रकाशते इति । तदर्थप्रकाशाधीनश्च इच्छाप्रयत्नदेहक्रियाहानादानादिर्व्यवहारः सम्पन्नः इति किं प्रकाशमानत्वेन आत्मनः कल्पितेन । यदापि आत्मा प्रकाशते इति व्यवहारः, तदापि अनुमानेन मनसैव आत्मविषयज्ञानमेव आत्मनः प्रकाशनमिति का हानिः । अत्र उच्यते-किं ज्ञानोत्पत्तिरर्थस्य प्रकाशतां करोति, उत सैव सः । तत्र प्रथमं पक्षमाक्षिपति नच इति । प्रकटता हि एवमर्थधर्मोऽङ्गीकृतः स्यात् कार्यताभ्युपगमे । सा च दूषिता बहुश इति स्वभावतापक्ष एव द्वितीयो युक्तः । तदाह अपितु ज्ञानमेव इति प्रकाशमानता इति सम्बन्धः । तदपि इति आत्माक्षार्थादिस्तावत् न प्रकाशधर्माः, ज्ञानमपिच यदि न प्रकाशधर्मः; तर्हि प्राग्वत् इति तदनुदये यथा न किञ्चित् प्रकाशते, तथा तदुदयेऽपि मा किञ्चित् प्राकाशिष्ट, किं नश्च्छिन्नम् । किं नेत्याह अर्थोऽपि इति । अर्थस्य हि ज्ञानमेव प्रत्यक्षतेति अतत्प्रकाशे कथं प्रत्यक्षत्वेन असौ व्यवहारः शुक्लाप्रकाशे शुक्लत्वेन इव । तद्व्यवहार्यतायां हि कारणं तद्रूपेण प्रकाशनम्, अन्यथा नियमेन तथा व्यवहारः कुत इति कारणानुपलब्धिः ।</p>
<p>अथ प्रत्यक्षतापि ज्ञानान्तरेण प्रकाशते इति उच्यते, तदनवस्थेति प्राग्वच्छब्दस्य अर्थः । एवं प्रकाशस्य तावत् परप्रकाश्यता न उपपन्ना ।</p>
<p>तावद्ग्रहणेन इदमाह-प्रकाशस्य इदं स्वाभासत्वं स्थितम्, तस्मिन् सति परप्रकाश्यत्वं निवृत्तम् । तन्निवृत्तावनुभवः स्मृतिज्ञानेन न प्रकाश्यते इति । यद्यपि इयत् प्रकृतं प्रमेयं, प्रमाता तु न अद्यापि सिद्धः, तथापि तत्त्वचिन्ता इयं वादरूपा वर्तते इति प्रकाशस्य तात्त्विकरूपचिन्तनं टीकायां न असमञ्जसमिति</p>
<p>(पगे २२२)</p>
<p>तत एव न अस्य चोद्यस्य आशङ्का किल । बौद्धेन स्मृतिसमर्थनाय अनुभवज्ञानं स्मृतिज्ञानेन भाष्यतामित्युक्ते कारिकया उचितमुत्तरमुक्तम्, वृत्त्या अपि अदनुसारेण निरूपितम् । तत् न किञ्चित् सूत्रवृत्त्योरयुक्तम् । विवृतौ तु सर्वा हि ज्ञप्तिः इति व्याख्यातुं जडाजडयोर्लक्षणभेदो य उक्तः, स युक्तः । ज्ञानं ज्ञानान्तरवेद्यं न भवति इति हि प्रकृतमेतत् । तदनन्तरं तु तत्प्रकृतप्रमेयसमर्थनग्रन्थ एव कर्तव्यः एकप्रमातृनिष्ठत्वेनापिच इत्यादिः । अनेन हि सन्तानान्तरज्ञानस्य कदाचित् ज्ञानान्तरेण अनुमानादिना प्रकाश्यत्वमस्तु, नतु स्वसन्ततौ तत् कथमपि उपपन्नमिति आवेद्यते । मध्ये तु योऽयं ग्रन्थः अत एव न यस्य प्रकाशः स्वात्मभूतः इत्यादिः पराशयः प्रकाश एव भवति, नतु तदनुमानम् इत्यन्तः; स कथं सङ्गच्छते । नहि अनेन कारिकावृत्त्यर्थः कश्चित् समर्थ्यते, केवलं प्रमातुर्जडाजडत्वचिन्ता क्रियते । स्मृतिबलात् प्रमातृप्रसाधनायैव च अयं यत्नः । तथाहि ज्ञानानां न अन्योन्यविषयस्पर्शनेन अन्योन्यप्रकाश्यप्रकाशकभावस्तदधीनश्च सर्वस्मृत्यादिव्यवहार इति प्रमाता अवश्याङ्गीकार्य इति प्रकरणान्ते निर्वाहयिष्यते</p>
<p>न चेदन्तः कृतानन्तविश्वरूपः&mdash;&mdash;&mdash;। (१ । ३ । ७)</p>
<p>इति । तस्मात् किमेतदिति यतः प्रकाशस्य वृतान्तस्तिलशस्तत्त्वचिन्तायां विचारयितव्यः । स्वप्रकाशस्वरूपपर्यालोचनप्रसङ्गात् यदायातम्, तत् चेदुपेक्षेत विवृतिकारः, न सुस्पष्टमनेन ज्ञप्तिस्वरूपं विवृतं स्यात् ।</p>
<p>ततश्च तद्विवरीषुणा तत्स्वरूपं च निरूपितं प्रकृतश्च ज्ञानस्य स्वप्रकाशतावादः समर्थितः । अयं हि अभिप्रायः-प्रकाशस्तावदेकोऽस्तु वा, परमार्थतोऽनेको वा, प्रमातृरूपो वा ।</p>
<p>(पगे २२३)</p>
<p>सर्वथा तावत् परप्रकाश्यत्वमस्य अनुचितमिति । वस्तुतश्च अस्य ऐक्यमेव उचितं भेदहेतोः स्वरूपदेशकालादेरयोगादित्याशयेनापि दृक् इति एकवचनं सूत्रे । अनादरमत्र तु ख्यापयितुं सर्वा इति वृत्तौ ।</p>
<p>तत्संवादनार्थमेव सूत्रान्तरवचसा बहुवचनान्तेन संवादनमिति न किञ्चिदत्र अवद्यम् । मध्यग्रन्थावतारणे च अस्माभिरुक्तं यदि बोधः स्वप्रकाशं ज्ञानमुद्ग्राहयन् स्मृतिं समर्थयितुमक्षम इति प्रमाता कश्चिदङ्गीक्रियते, स तर्हि ज्ञानव्यतिरिक्तत्वादेव स्वप्रकाशः प्राप्नोतीति अपसिद्धान्तः सिद्धान्तिनः प्रसज्यते । अयमेव हि एवंविधस्य विषयो यत्र परोपदेशाय वादे क्रियमाणे तत्त्वनिरूपणाय बहुतरं वस्तु समर्थ्यम्, तत्र किञ्चित् समर्थयमानस्य समर्थनीयान्तरघटनमिति । अत एव न अयं हेत्वाभासस्य विषयः । सहि एकसाध्यविषयो भवति ।</p>
<p>तदपसिद्धान्तशङ्कानिराकरणमकारि टीकाकारेण । नहि प्रमाता नाम ज्ञानव्यतिरिक्तं किञ्चित्, अपितु ज्ञानानां बहिर्मुखसङ्कोचभाजां यदन्तर्मुखमदेशकालभेदप्राणितं, तदेव स इति । किञ्च स्वप्रकाशत्वं नाम बोधस्य लक्षणमिह उक्तं, तत्र लक्ष्यव्यतिरिक्तेऽपि विषये यत् लक्षणमास्ते, तदतिव्याप्तिदोषदूषितमिति अलक्षणं स्यात् । लक्षणहेतुश्च अयम् । तदिदं प्रमातरि अपि अस्ति भवन्मते इति सिद्धान्तिनः कथमिदं बोधस्य लक्षणम् । नच परसिद्धतामात्रेण वस्तुसिद्धिरित्यपि बौद्धस्य भवेत् वचनावकाशः, तमपि उपशमयितुं मध्यग्रन्थः,-इत्यलं बहुना, प्रकृतं तु ब्रूमः । ननु प्रकाशत्वे प्रमातुर्जडतायामनवस्था,-इति अप्रकाशस्वभावोऽसावुक्तः, तदेतत् कथं परप्रमातुर्व्यापारव्याहारादि- ना अनुमेयत्वात् । बौद्धस्य अपि ज्ञानमेव सन्तत्या विकल्पकतया वा प्रमातृरूपम् । तदपि व्यापारादिना परसन्तानगतमनुमेयमिति कञ्चित् ब्रुवाणं प्रतिक्षिपति</p>
<p>(पगे २२४)</p>
<p>यदपि इति । ननु ज्ञानमपि सिद्धान्तिमते प्रमातुरव्यतिरिक्तम् । तत् तस्मिन्ननुमेयतया प्रकाश्यत्वेन अङ्गीकृते प्रमातुरपि स्यादेव प्रकाश्यत्वमिति । आह कल्पित इति । इह यथा बौद्धमते स्वप्रकाशस्यापि ज्ञानस्य प्रत्यक्षवेद्यस्यापिवा घटादेरर्थस्य कार्यत्वादिर्धर्मो व्यतिरिक्तोऽपि व्यावृत्तिबुद्ध्या कल्पितोऽनुमीयमानोऽपि न स्वसंविदध्यक्षसिद्धतामपहस्तयति, तथा प्रमातुर्मायाशक्त्या यत् निराकारवादे विषयौन्मुख्यं नाम स्पष्टं साकारवादे विषयाकारत्व- मनतिरिक्तमपि अतिरिक्तमिव रूपं, तस्य प्रकाश्यत्वेऽपि न प्रमातुः स्वप्रकाशता खण्ड्यते परमार्थस्य कल्पनया अनपबाधनात् ।</p>
<p>मूलप्रसिद्धमेव हि रूपं तत्र अनुमानेन काल्पनिकेन उपबृंह्यते स्वप्रकाशतया विना यथोक्तयुक्तिभिरनिर्वाहात् । एवं ज्ञानमेव अनुमेयं, नतु परमार्थप्रकाशः । तद्धर्मानुमेयतोपरागात् तु प्रमातुः परस्य अनुमानमिति प्रसिद्धिः । ननु ग्राहकोऽपि परोऽनुमेयतया प्रसिद्धः, किमत्र बाधकं येन परोपरागकृतोऽयमत्र अनुमेयताव्यवहारः स्यात् । अस्तु एवम्, तथापितु परसन्ततिपतितशरीरप्राणबुद्धिशून्यरूपसमाविष्टत्वं प्रकाशस्य अनुमीयते स्वप्रकाशस्यापि तत्र व्यापारव्याहारादिना । ततश्च अयं परमार्थः-स्वप्रकाशं संवेदनं सकलदिक्कालगतमपि अधुना धर्मिण्येतच्छरीरादौ विषयोन्मुखं विषयाकारमेतच्छरीरादितादात्म्य- समाविष्टमिव साध्यमेतच्छरीरादिव्यापारव्याहारयोगात् स्वशरीरादिवत् ।</p>
<p>नच एतावता स्वप्रकाशताहानिः स्वसंवेदनस्य । तथा</p>
<blockquote>
<p>सामान्यमेकं प्रत्यक्षम्-।</p></blockquote>
<p>इति दर्शने कान्यकुब्जे गौरस्तीति प्रमाणान्तरेण प्रसिद्धो गोत्वसम्बन्धोऽनुमीयमानोऽपि न गोत्वस्य प्रत्यक्षतामपहन्ति ।</p>
<p>(पगे २२५)</p>
<p>तदेव हि तत् गोत्वं प्रत्यक्षसिद्धं तत्र अस्तीति सिद्धं तेन अनुमानेन उपवृंह्यते । यच्च येन अनुमानेन उपवृंह्यते, तत् तस्य न बाधकं भवति व्यवहारसाधनमिव प्रत्यक्षस्य । तथाच परप्रमातृतानुमानेन स्वप्रकाशत्वमेव उपोद्बल्यते स्वप्रकाशत्वस्य अभावे प्रमातृताया एव अनुपपत्तेः । तथाच देहे क्रियादर्शनादेवमध्यवसीयते । अत्र उत्तिष्ठामीति स्वप्रकाशमभिसन्धानमस्ति सावेगं ग्रासतात्पर्यदर्शनात् भुञ्जे इति, सुप्ते प्राणादिप्रेरणात् प्रेरयामीति सर्वत्र च अस्मदर्थविश्रान्तप्रकाशप्र- तीतेरिति । बाधकस्य हि कारणं तद्रूपोन्मूलकत्वम्, अन्यथा सर्वं सर्वस्य बाधकं भवेत् । तद्विरूद्धं च तदुपवृंहकत्वमिति कारणविरुद्धोपलब्धिः । परशरीरस्य प्रमातृता परमनुमेया । तत्तु प्रत्यक्षमपि भवति, परप्राणादि तु स्वरूपेण अनुमेयमेव सर्वदेति शरीरग्रहणं न कृतम् । यथा च स्वसन्तानेऽपि न स्वप्रकाशताहानिः, तथा परसन्तानेऽपि । शरीरादिप्रमातृताभिमानदार्ढ्यात् तु परोऽयं प्रमातेति व्यवहारः । परमार्थप्रमाता तु स्वप्रकाश एव । सोऽपिच अस्य अनुमातृतया वर्तमानस्य प्रमातुः स्वप्रकाशत्वेन अवश्यं भाति अन्यथा प्रमातृताया एव अयोगात् । उक्तं हि</p>
<p>यद्यप्यर्थस्थिति&mdash;&mdash;-। (अ। प्र। सि। २०)</p>
<p>इति । प्रमातृत्वेन तु अभिमानास्पदं न भवति देहादिप्रमातृताभिमान- दार्ढ्यमित्याशयेन अनुप्रविष्टग्रहणम् । अनुप्राणकतया प्रविष्टमनुप्रविष्टमिति । क्व अनुप्रविष्टमिति निरूपयितुं स्वशब्देन प्रत्यगात्मशरीरप्राणादिरुक्तः । स्वस्य देहादेः प्रमातृत्वेन यत् संवेदनं, तदनुप्राणकत्वेन प्रविष्टोऽवश्यं निर्भासनयोग्य इति यावत् ।</p>
<p>एवं परमार्थप्रमातुरेकत्वात् स्वसंवेदनप्रकाशस्य अनुमेयता क्वचिदपि न उपपना, तत् कथं प्रकाश्यत्वं स्यादिति उक्तम् । अधुना तु</p>
<p>(पगे २२६)</p>
<p>इदमाह-भवन्तु वा बहवः प्रमातारः, तथापि स्वप्रमातरि तावत् प्रकाश्यत्वं नास्ति; परप्रमातृषु तु तदनुमानबलादानीयेत । नच अनुमानेन क्वचिदपि स्वलक्षणं स्पृश्यते । सामान्यविषयत्वं हि तस्य अन्यथा सम्बन्धग्रहणाद्ययोगात् । ततश्च प्रमातरि परत्र यदि नाम अपोहरूपमप्रमातृव्यावृत्त्यात्मपरिगृहीतमवस्तुज्ञानाकारमात्रं वा व्यतिरिक्तमात्मत्वलक्षणं सामान्यं वा, तावता तदस्तु प्रकाश्यम् ।</p>
<p>वस्त्वन्तरस्य तु प्रमातुः कः प्रकाश्यताकलङ्कार्पणावकाश इति ।</p>
<p>अनुमानमपिच इति चशब्दः प्रमेयान्तरसमुच्चये । अपिशब्देन प्रत्यक्षस्य अत्र अप्रकाश्यतापादने नास्ति सम्भावनेत्याह । एवकारेण घटादावपि अनुमानदिशा न प्रकाश्यत्वं निर्वहतीति ब्रूते ।</p>
<p>अध्यक्षज्ञानावभासिनः इति साक्षात्कारानुप्रवेशयोग्यं स्वलक्षण- मनया भङ्ग्या उक्तमिति घटादेरपि न अनुमेयत्वम्, किमङ्ग प्रमातृस्वलक्षणस्येति । ननु अवस्तुग्राहकत्वेऽपि अनुमानस्य वस्त्वध्यवसायितया प्रामाण्यम् । यदाह</p>
<blockquote>
<p>प्रामाण्यं वस्तुविषयं द्वयोः&mdash;&mdash;&mdash;।</p></blockquote>
<p>इति । तदनुमानागमविकल्पैर्वस्तुभूते आत्मनि अध्यवसाय इति तथाध्यवसेयत्वात् प्रकाश्यत्वमागच्छेदेवेति आशङ्कां व्यपोहति आत्मा इति । आत्मेति विकल्पेन प्रमातेति विकल्पेन चेति सम्बन्धः । आदिग्रहणेन आगमादिग्रहणम् । द्वितीयश्चकारः पूर्वपक्षशङ्काद्योतकः । वक्ष्यते इति टीकाकृता । यद्यपि उक्तमादिसिद्धसूत्रे, स्वतःसिद्धसूत्रे च; तथापिच</p>
<p>स्वातन्त्र्यामुक्त&mdash;&mdash;&mdash;&mdash;। (१ । ५ । १६)</p>
<p>इति भाविसूत्राशयेन वक्ष्यते इति उक्तम् । ननु यदि साक्षादात्मा न प्रकाशते परकीयः, कथं परचित्तज्ञानं स्फुटाभं</p>
<p>(पगे २२७)</p>
<p>भवेत् परात्मनोऽप्रत्यक्षत्वादनुमानेन स्फुटाभस्वरूपावेदनाच्चेति ।</p>
<p>आह सर्वथा इति । योगिप्रत्यक्षं हि इदं, न पुनरनुमानम् । तथाहि</p>
<blockquote>
<p>तस्माद्भूतमभूतं वा&mdash;&mdash;&mdash;।</p></blockquote>
<p>इति</p>
<p>प्रत्ययस्य परचित्तज्ञानं संयमात् । (यो। सू। ३ । २०)</p>
<p>इति न्यायेन धारणाध्यानसमाधिबलात् परचित्तेन सह अभेदं यदा भावयति, तदा वस्त्वनुसारेण सा भावना, तथा वस्तुत ऐक्यात् मायाकृतत्वात् भेदाभिमानस्य स्फुटाभं परचित्तं प्रकाशते, नतु अनुमीयते तदा परचित्तमिति । ननु अनुमानेन मा भूत् साक्षात्प्रकाश आत्मनः, प्रत्यक्षेण तु स्वलक्षणमेव प्रकाश्यते, तच्च परात्मनि भवत्येव योगिप्रत्यक्षं परचित्तज्ञानादेः प्रसिद्धत्वादिति स्यात् परप्रकाश्यत्वमात्मन इति शङ्कां व्यपोहितुमाशयपदम् । एतदुक्तं भवति-तत्र योगिप्रत्यक्षेण रागादयश्चैत्ताः प्रकाश्यन्ते । तत्संवेदनेन सह योगिन ऐक्यापत्तेः संवेदनं स्वप्रकाशमेव भाति, नतु प्रकाश्यत्वेन । एवकारः समासानन्तरं प्रयुक्तो नतु मातृप्रकाशोऽत्र अभेदभावनासाध्यस्तस्य सदाप्रकाशत्वादिति वदन् पराशयस्यैव इति पूर्वपदार्थे स्वार्थं निवेशयति राजपुरुष एव अयमिति यथा, तथा स्वस्थानगतोऽपि एवमाह साक्षात्कार एव अयं पराशयस्य, नतु अनुमानमध्यवसायमात्ररूपमिति स्फुटाभस्य न सर्वथा अनुमेयत्वं कथञ्चिदिति । एवं परप्रमातुरपि प्रकाश्यत्वं नास्तीति समर्थितम् ।</p>
<p>बौद्धस्य तु परप्रमातृसिद्धिः सन्तानान्तरसिद्धिविध्वंसनं वासनाप्रबोधसूत्रे कुर्वता टीकाकारेण वितत्य विचारयिष्यते इति विरतमिह ।</p>
<p>एवं प्रसङ्गात् सिद्धान्तिना स्वदर्शने प्रमातृवृत्तान्तो विचारितो</p>
<p>(पगे २२८)</p>
<p>मध्यग्रन्थेन अमुना अत एव न यस्य इत्यादिना नतु तदनुमानम् इत्यन्तेन ।</p>
<p>अधुना दृक् स्वाभासैव इति प्रकृतमेव प्रमेयं निर्वाहयति भङ्ग्यन्तरेण ।</p>
<p>तथाहि कश्चित् ब्रूयात्-ज्ञानं स्वप्रकाशं स्वसन्ताने, परसन्ताने तु प्रमात्रन्तरापेक्षया ज्ञानान्तरप्रकाश्यमपि भविष्यति विषयभेदेन विरुद्धधर्माध्यासस्य अकिञ्चित्करत्वात्, सैव हि प्रमदा दयितस्य सुखं सपत्न्याश्च दुःखं जनयति; नच विरोधः कश्चिदिति । तं प्रति उच्यते एकप्रमातृनिष्ठत्वेनापिच इति । अयमन्वभूत्, अहमन्वभूवमिति स्मृतिद्वयं विलक्षणं भासते । तत्र स्वानुभवनिष्ठायां स्मृतावनुभवस्य यदात्मरूपत्वमात्मविश्रान्तत्वेन अनन्यापेक्षामयमस्मदर्थविमर्शनीयम्, तत् चेत् न भाति; परनिष्ठानुभ- वनिर्भासनात् कोऽस्य विशेषः स्यात् । अथ अयमस्मदर्थस्दनुभववेदनरूपस्मरणपरिनिष्ठितः सन् वेद्येऽपि अनुभवे सङ्क्रामतीति उच्येत, तर्हि परानुभवस्मरणवेदनयोगेऽपि अन्वभूवमित्येव प्रतीतिः स्यात् । अथ योऽनुभवस्तदापि अस्मदर्थविश्रान्तियोग्य एव भाति, तत्स्मृत्या संवेद्यते इति का भाषा । अस्मदर्थो हि प्रकाशस्य आत्मविश्रान्तिरनन्यापेक्षा, स्मृत्या वेद्यत्वं च अन्यापेक्षेति विरोधः ।</p>
<p>यद्यपि परसन्तानवर्तिनोऽपि ज्ञानस्य परप्रकाश्यत्वमनुचितं, स्वप्रकाशत्वमेव हि ज्ञानस्य अनौपाधिकं लक्षणम्, नच तत् विषयाभेदादन्यथा भवति, नहि नीलपृथिव्यादि अन्यापेक्षयापि जलादि सम्पद्यते, औपाधिकस्यैव रूपस्य तज्जनकत्वादेर्विपरिवृत्तिदर्शनात्, अन्यथा सर्वं विपरिवर्तेतेति भावस्य स्वरूपनियम एव न स्यादिति अन्यथाभवनस्य यदौपाधिकत्वं व्यापकं, तद्विविरुद्धानौपाधिकत्वोपलम्भादन्यथाभवनं स्वप्रकाशत्वस्य ज्ञानीयस्य निषिध्यते । तेन ज्ञानस्य विरुद्धमेव</p>
<p>(पगे २२९)</p>
<p>परप्रकाश्यत्वम् । अनेनैव आशयेन हि वक्ष्यति न ज्ञानस्वरूपमन्यसंवेद्यं स्वप्रकाशैकरूपत्वात् इति । एकग्रहणेन हि अनौपाधिकत्वेन तल्लक्षणतया तादात्म्यमुक्तं; तथापि अत्र तावत् विषयभेदप्रथनं धूलिप्रक्षेपणप्रायं विरोधपरिहाराय जात्युत्तरमपि स्यात्, इह तु तदपि नास्तीति अत्यन्तपदम् । अत्यन्तविरुद्धत्वमेव हेतुना घटयति नहि इति । तद्वेद्यः इति स्मृतिवेद्यः । तदापि हि इति स्मृतित्वेन यः सम्मतः कालः, तत्र । तत्स्थः इति स्वसन्ततिस्थ आत्मविश्रान्तिरूपोऽहमितिविश्रान्तियोग्यो न भातः स्यात् । भासतां तर्हि तथा । आह स्वप्रकाशे च इति स्वप्रकाशत्वपरप्रकाशत्वयोर्विरोध इति हि उक्तम् ।</p>
<p>अनया टीकया सूत्रं वृत्तिश्च भङ्ग्यन्तरेण व्याख्यातम् । स्वाभासैव या दृक् स्वसन्तानरूपा, तया आत्मविश्रान्तियोग्यमहंविमर्शनीयं यत् ज्ञानं; तत्र अन्यवेद्यता न उपपन्ना । स्वसंवेदनैकरूपा स्वसन्तानरूपतया आत्मताभिमानस्थानं या काचित् हि ज्ञप्तिः, सा अन्यसंविद्वेद्या न भवतीति । ननु यथा नीलादि कारणत्वात् संविदो विषय इति उच्यते, तथा अनुभवोऽपि स्मृतिज्ञानस्य कारणमिति विषयोऽस्तु,-इत्याशयेन आशङ्कते अथापि अन्यवेद्यता इति । अयं भावः-स्मृतिज्ञानस्य तावदनुभवज्ञानं पारम्पर्येण कारणमिति यदि विषय उच्यते, रूपज्ञानस्यापि रसादिज्ञानं समनन्तरत्वेन परम्परया वा अवश्यं कारणमिति रूपज्ञानेनापि अशेषाणि रसगन्धादिज्ञानानि विषयीक्रियेरन् ।</p>
<p>एकज्ञातृसमवेतपदेन बौद्धमते कारणत्वेन विशिष्टं काणादमते तु एकार्थसमवायेन विशिष्टं ज्ञानत्वमविशिष्टमिति सूचितम् । तेन एकसमवायिज्ञानत्वविशेषादिति मन्तव्यम्, नतु ज्ञानत्वाविशेषमात्रात् ।</p>
<p>एवं हि निर्मलमेव अभिधीयमाने</p>
<p>(पगे २३०)</p>
<p>सति वासुकिज्ञानाद्यपि अस्मदादिज्ञानस्य विषयो भवेदिति सर्वः सर्वज्ञः स्यादित्यादिर्भूयान् विप्लवः, योऽग्रे वक्ष्यते । नचापि रूपरसादिज्ञानामन्योन्यवेदकत्वं युगपत् क्रमेण वेष्यते, प्रसज्यते तु,- इति सहैव प्रथमतः प्रसञ्जनीयः स्यात्, नतु इन्द्रियनियमाभावमात्रम् ।</p>
<p>तेन सूत्रेऽपि एवं योजना-रसविषया दृक् स्वाभासैव यथा रूपदृशा न वेद्या, तथा अन्या अपीति । अग्रे तु रूपदृगेव रसदृगिति अविशेषेण योजयिष्यति ।</p>
<p>ननु रसज्ञानं यदि प्रकाशते, तत् किं नियमेन ज्ञानोपाधिना प्रकाशितव्यम् । नहि कुम्भेन प्रकाशमानेन तदुपाधेर्विशिष्टबुद्धिमत्- कृतत्वादेरवश्यं प्रकाशः, तत् कथमुक्तं सूत्राधिकं वृत्तौ अन्योन्यवेदने अन्योन्यविषयवेदनमपि स्यात् इति यस्य व्याख्यानाय टीकेयम्</p>
<p>-रसोऽपि तदुपाधिः प्रकाशेतेत्याशङ्क्य आह ज्ञानप्रकाश एव हि इति । न
इदमुपाधिमात्मानं कुम्भवत्, अपितु तत्प्रकाशरूपं; ततश्च रसस्य प्रकाशो रूपप्रकाशे प्रकाशते इति रसस्यापि प्रकाशनमङ्गीकृतमेव भवति । तथाङ्गीराच्च स्वहेतोश्चक्षुर्ज्ञानं रसादिविषयं रसादिप्रकाशनयोगात् जातमिति इन्द्रियनियमो हीयेत । सहि त्रिविधः प्रसिद्धः ।</p>
<p>इन्द्रियबलात् ज्ञानस्य कार्यस्य नियमः-चक्षुर्जनितं हि ज्ञानं रूपस्य एव प्रकाश इति । इन्द्रियस्य च नियमो योग्यतात्मा-येन नयनं रूपज्ञानमेव जनयति, न अन्यदिति । इन्द्रियाणां च नियम इयत्ता षडिन्द्रियाणीत्यादि, तत्र प्रथमं प्रकारद्वयं व्याख्यातुं ततश्च इत्यादिना तावत्पदेन तृतीयः सूचितः । तं च व्याचष्टे तदभावाच्च इत्यादिना । इन्द्रियाणां स्वभावे नियमाभावात् तज्ज्ञानानां च विषयनियमाभावात् चक्षुर्ज्ञानस्य सर्वविषयाभासनसामर्थ्यादने- केन्द्रियकल्पना व्यर्था । अत्र हेतुः-एकेन्द्रियस्य तथाभूतं सामर्थ्यम् इति ।</p>
<p>(पगे २३१)</p>
<p>अत्रापि हेतुः-कार्यस्वभावस्य इत्यादि । अत्रापि हेतुः-अन्यथा इत्यादि । न चक्षुषा तावत् रूपज्ञानं जन्यते । तेन यदि नाम रसज्ञानं प्रकाश्यते, तावता शुद्धे रसे ज्ञानं प्रति अनुपाधिभूते प्रचिकाशयिषिते रसनेन्द्रियोपयोगो भविष्यतीति अनेकेन्द्रियकल्पना न व्यर्था । अत्र आह एवञ्च इति । चो हेतौ । एवं हि उच्यमानेनैव हेतुना केवलस्यापि रसस्य चक्षुरेव प्रकाशकं प्राप्तम्, केवलं सम्भवददृश्यमानमुपाधिभूतमपि न प्रकाशेत पिशाच इव; दिक्कालसमवायादयस्तु सर्वदैव उपाधिभूता भवन्ति बुद्धादीनां रूपादय इवेति । तत्प्रत्यक्षतापक्षेऽपि न तेषां केवलानां प्रत्यक्षताप्रसङ्गः । तेन उपाधिभूतस्य प्रकाशनं सम्भवत् केवलप्रकाशाभावात् व्यावृत्तं केवलप्रकाशेन व्याप्यते इति उपाधिभूतप्रकाशनस्वभावेन केवलप्रकाशनस्वभावः साध्यते इति स्वभावहेतुः । ननु उपाधिभूतस्य रसस्य न चक्षुर्ज्ञानं प्रकाशः, अपितु तत्र निर्भासमानं रसज्ञानमिति उपाधिभूतप्रकाशनमसिद्धो हेतुरित्याशङ्क्य आह चक्षुर्जनिता इति । न तस्य रसज्ञानं प्रकाशस्तस्य स्वरूपेण असत्त्वात् । तत् हि तदा भवेत् यदि रसनेन्द्रियजनितं वर्तमानं तत् स्यात् । केवलं स्मृताविव अतीतानुभवो रसज्ञानमसदेव रूपज्ञानेन प्रकाश्यते इति रूपज्ञानमेव तदानीं सभ्रमज्ञानस्य उपाधिमतस्तदुपाधेश्च रसस्य प्रकाशनमिति न असिद्धो हेतुः ।</p>
<p>इन्द्रियनियमाभावे च अन्धाद्यभावप्रसङ्गः, एकदा च अवलोकितविषयस्य तद्विषयतदनुभवनाशेऽपि तत्फुटीभावप्रसङ्गः इति न किञ्चित् कस्यचित् नष्टं स्यादिति । एवं क्रमभाजां ज्ञानानामन्योन्यवेदकत्वे दोष उक्तः ।</p>
<p>इदानीं वर्तमानानां यौगपद्येन ज्ञानानामन्योन्यवेदकत्वे दोषमाह साकारवादे च</p>
<p>(पगे २३२)</p>
<p>इति । नटमल्लनर्तकीप्रेक्षादौ नर्तकीं वयं पश्याम इत्यस्यां प्रतिपत्तौ यावन्त एकैकव्यतिरिक्ताः सामाजिकाः, तावन्ति दर्शनानि प्रत्येकं वेद्यानि ।</p>
<p>तानि सत्यपि बाह्ये आकारवन्ति, तच्छायायोगेन असत्येव बाह्ये तेनैव बाह्येन आकारेणेति एकैकस्य अनन्तनर्तक्यवभासो भवेत् । एकनर्तक्यवभासश्च संवेद्यते । तस्मिन् विषये यत् ज्ञानमेकैकस्य सम्बन्धि, तस्य वेदकानि यानि ज्ञानान्तराणि, तच्च वेदकं येषां ज्ञानान्तराणां; तेषामाकारवतामन्योन्यवेदकरूपाणामनेकत्वादेकनर्तक्याभासेऽपि आभासानामनेकत्वं स्यादिति सङ्गतिः । ननु सत्यं तत्र प्रत्येकमनेकावभासः, किन्तु यादृक् देशकालस्वरूपत एकस्य आभासः, तादृगेव अपरस्येति सर्वथा तादृग्रूप्यप्रवेशमयात् समानाभिहाररूपात् सादृश्यादनेकत्वं न आभाति । जलज्वालाप्रभासम्मीलनेऽपि हि उपचयोऽधिकः स्यात् । इह तु सर्वथा ताद्रूप्यात् कथमनेकत्वं भासतामिति पराशङ्कां निवारयति यत्र इति । एकस्य सामाजिकस्य यदा चक्षुषि कमलादोषस्ततस्तस्य मृगमदानुकारिकेरललासिकावदनबिम्बमपि कीरकामिनीवदनमिव कनकगौरमाभासते, तदा तदाभासस्य प्रत्येकं वेद्यत्वादन्याभासानां च कामलिनापि वेद्यत्वात् सर्वस्य श्यामलपीतलरूपो मिलितोऽवभासः स्यात् । ननु क्व एवं व्यामिश्रावभासो दृष्टः इति । आह यथा इति । एकत्र चक्षुषि रेखातिमिरदुष्टे, चक्षुरन्तरे च विमले चञ्चलाचञ्चलघटसंवित्तिर्भवति । एवमेकसन्ततौ क्रमेण नटादिप्रेक्षायां च यौगपद्येन ज्ञानं ज्ञानान्तरवेद्यं दोषमापादयेदिति उक्तम् । अधुना तु इदमाह नचापि इत्यादिना प्रसज्यन्ते तु इत्यन्तेन-इह न दिक्परीक्षायां तावदबाधितमस्ति ज्ञानमेतैर्दृश्यमानं पश्यामीति । प्रत्येकं च तत्र एकसन्ततिपतितता । नचापि युगद्भाविनां कार्यकारणभावः ।</p>
<p>(पगे २३३)</p>
<p>तथापि च दृष्ट एव वेद्यवेदकभाव इति सर्वप्रमातृगतानां ज्ञानानामनियमेन वेद्यवेदकत्वे महान् विप्लव इति । ननु संस्कारजत्वमत्र नियामकं भविष्यति, तत् सर्वोऽयमुक्तो दोषः प्रतिसमाहित इत्याशयेन आह अथापि इति । स्वभावनियमात् इति संस्कारजत्वाभावकृतात् ।</p>
<p>स्वभाववैचित्र्यात् इति संस्कारजत्वकृतादिति व्यतिरेकान्वयद्वारेण अपौनरुक्त्यम् । यदि वा पूर्वेण कार्यस्य ज्ञानस्य स्वभावभेद उक्तः, द्वितीयेन तु तत्कारणस्य संस्कारस्येति । परो यथा एकप्रहारेण दोषान् परिजिहीर्षति, तथा सिद्धान्तवादी परप्रकाशं ज्ञानमित्यस्य पक्षस्य मूलत एव उत्थापनं न भवतीति दर्शयति उक्तं हि तावत् इति दृक् स्वाभासैव इत्यत्र । वस्तूनां निजं लक्षणमनौपाधिकं विपरिवर्तते इति आशयः । संस्कारजत्वेन तर्हि किं कृतमिति चेत्, आह तत्रापि इति स्वप्रकाशैकरूपत्वेन अन्यथाभवति अपि भिन्नात्मनोऽनुभवादन्यरूप- स्यापि स्मरणस्य सादृश्यं विषयच्छायाकृतं स्यात् नाम ।</p>
<p>अनन्तसंस्कारजत्वेऽपि पूर्वकं ज्ञानमाभास्यते तेन । एवं हि सति द्वयं सम्भाव्यते-अनुभवगतस्य ग्राह्यांशस्य प्रकाशो ग्राहकांशस्य वा प्राक्कल्पं निराकरोति ग्राह्यस्य स्फुटाभासस्य अनुभवसञ्चेतने, नतु स्मृताविति । अनेन योगिज्ञाने ग्राहकात्मनि यथा परसंवेदनं पृथगेव ग्राह्यपक्षनिक्षिप्तं प्रकाशते, न एवं स्मृतिज्ञाने स्वानुभवः । घट एव हि अत्र अस्फुटतया ग्राह्यभूमिकाधिशायीति । अनेन द्वितीयं प्रकारमपाकरोति । संस्कारेण तर्हि किमपकृतम् । आह सादृश्यमात्रम् इति ।</p>
<p>मात्रग्रहणमतिरिक्तप्रकाश्यत्वनिरासाय । यत् किल नष्टं, न तत् संस्कारजे वस्त्वन्तरे आवेशं सम्बन्धमेति पूर्वसन्निवेश इव सन्निवेशान्तरे ।</p>
<p>नष्टश्च अनुभव इति स्वसंस्कारजेऽपि</p>
<p>(पगे २३४)</p>
<p>स्मरणे विषयतया न सम्बन्धमेति । सम्बन्धगमननिबन्धनं हि सन्निधानम् । असन्निहितसम्बन्धो रामोऽस्माकं राजा,-इति राजन्वद्विश्वमद्येति अनियमः । तद्विरुद्धत्वं च नष्टत्वमिति कारणविरुद्धोपलब्धिः । ननु अनुभवेन स्मरणमेकविषयं कथं स्यादिति अयं यत्नो वर्तते । तत्र अनुभवे स्मृत्या अनाभास्यमानेऽपि सादृश्यं तावत् संस्कारजत्वात् सिद्धम् । तच्च विषयद्वारेणेति एकविषयत्वमपि सादृश्यादुपचरिष्यते इति सिद्धो व्यवहारः</p>
<blockquote>
<p>स्मरणादभिलाषेण&mdash;&mdash;&mdash;।</p></blockquote>
<p>इतीत्याशङ्क्य आह वस्तुस्थित्यैव इति । यत् वस्तु स्थितं प्ररूढं भवति, तदवश्यं संस्कारमाधत्ते । प्ररोहजो हि संस्कारलक्षणो विशेषः, केषाञ्चित्तु प्ररोह एव पटीयस्त्वं संस्कारो विशेषः । यत्प्रज्ञालङ्कारः</p>
<blockquote>
<p>प्ररोहोऽस्याः संविदः पटीयस्त्वम् एव संस्कारो वाच्यः ।</p></blockquote>
<p>इति । यत्र च संस्कार आधीयते, तत्र सादृश्यमिति उभयं भूर्जसन्निवेशशरगमनादौ दृष्टम् । इह च पूर्वज्ञानं स्थितमभूत् ।</p>
<p>तदवश्यं संस्कारसादृश्याभ्यां भाव्यमिति कल्प्यते, नतु सादृश्यं ज्ञातुं शक्यम् । द्वयवेदी हि क्वापि अक्रमेणैव सन्निवेशद्वयं गोगवययोरिव, क्वचित् क्रमेण भूर्ज इव परापररूपं पश्यन् तृतीयस्तत्सादृश्यमवेयात्, नतु इह तृतीयोऽस्ति । स्थिरमात्मानमभ्युपयतापि वैशेषिकेण दुःसमर्थमेकविषयत्वम् । स्मृत्यनुभवयोर्हि न ग्राहकं तृतीयं ज्ञानमस्ति यत् तयोः सादृश्यमवगत्य एकविषयतामध्यवस्येदुप- चरेत् वा । न अनुभवस्मरणयोः सादृश्यं वेद्यं तृतीयानुपलब्धेरिति कारणानुपलब्धिः । ननु सादृश्यादेव निश्चेयमिदमेतत्संस्कारजमिति । तत्र यदि सादृश्यं न वेद्यं, तर्हि संस्कारजत्वमपि कथङ्कारं निश्चेयम् ।</p>
<p>नहि सर्वं वस्तु संस्कारं</p>
<p>(पगे २३५)</p>
<p>करोति भूतलादपसारिते लघुनि तृणप्राये तदसम्भवात् । सत्यमिदमेवम्, किन्तु अभ्युपगम्यवादमात्रमेतदिति सिद्धान्ती प्रत्युत अवज्ञामत्र दर्शयति ।</p>
<p>यदि नाम इतिनिपातसहितेन स्यात् इत्यनेन तदवगतिः इति सादृश्यस्य अवगतिः इत्यनेन तद्गतिः इति सूत्रांशस्य व्याख्यान्तरं कृतम् । उपचारश्च न वस्तुव्यवस्थाकारी एकस्य ज्ञानस्य गोविषयत्वेऽन्यस्य वाहीकविषयत्वे सादृश्यादेकविषयतायामुपचरितायामपि वास्तवैकविषयसंवेदनाधीन- व्यवहारानिर्वाहात् । ततश्च उपचारस्तावदकिञ्चित्करोऽत्र, तादृगपिच न उपपद्यते इति परपक्षस्य सर्वथा दौर्बल्यमिति अपिशब्दः सूत्रार्थं प्रकृते प्रमेये योजयति उपसंहारद्वारेण तदेवम् इति । संस्कारजत्वेऽपि इति कथञ्चिदभ्युपगतेऽपीति अपिशब्दः ॥ २ ॥</p>
<blockquote>
<p>अथातद्विषयत्वेऽपि स्मृतेस्तदवसायतः ।
दृष्टालम्बनता भ्रान्त्या तदेतदसमञ्जसम् ॥ ३ ॥</p></blockquote>
<p>ननु यदि स्मृत्यनुभवयोरेकविषयत्वं पारमार्थिकं भवेत्, तत् तत्समर्थनायां प्रयस्येत अपि; नतु तथा । तथाहि-यस्तावदतीतः पिता स्मरणे भाति, स तदा नष्टः कथं स्मरणे भायात् । यथा स निर्दग्धः पिता न हसति, न कण्डूयति, तथा भात्यपि नेति निश्चयः । नच अस्य वर्तमानातीतकालद्वययोगः पितुर्विरोधात् । अभ्युपगमे च सर्वतो व्यावृत्तं रजतं कथमन्यत्रापि अनेकं स्यात् । भ्रमश्च सः । नच असावस्फुटः स्मार्तः पित्राभासो देशकालस्वरूपानियतस्तद्विपरीतेन आनुभविकेन आभासेन एकतामुपगन्तुमुत्सहेत । तेन अनिर्भासमाने एव तस्मिन् विषयेऽभिमानमात्ररूपात् तदध्यवसायात् तदवभासिकेति स्मृतिर्दृष्टविषया उच्यते भ्रमवशादिति कारिकापादत्रयार्थः सङ्क्षेपव्याख्यया</p>
<p>(पगे २३६)</p>
<p>अवतारितो भ्रमः इत्यन्तेन । तथाहि भट्टशङ्करनन्दनः स्मृतिदिशैव अर्थधर्मतां प्रकाशमानताया न्यषेधीत्</p>
<p>अर्थो न भासते भ्रान्तिस्मृत्योरयोगात् बुद्धिकालत्वम्, नच एकता देशादिभेदात् तत्त्वे वा निजदेशादिवेदनम् ।</p>
<p>इति । तदेतदसमञ्जसम् इति सङ्क्षेपेण व्याचष्टे इत्यपि इत्यादिना ।</p>
<p>स्मृतिरसदेव असत्ख्यातिपक्षे आलम्बते, वासनोपकल्पितं वा ज्ञानाकारमात्माख्यातिपक्षे आभासयति प्रकाशयति; नतु प्राच्यमनुभवं तद्विषयं वा उभयस्यापि स्मृतिकाले नास्तित्वात्, तत् केवलमभिमानसारत्वेन अध्यवस्यति तदनुभवकालावलम्बनेन अध्यवसायस्य स्वरूपं दर्शयति सोऽनुभूतः इति । स इति अनुभवकालस्पर्शः । अनुभूत इति अनुभवस्य अर्थस्य च अध्यवसायः ।</p>
<p>असतोऽपि आत्मनो निर्भासमानस्य तेन अनुभूतेन अध्यवसीयमानेन अभेदानध्यवसायमयादभेदाध्यवसायात् भ्रमादनुभूतालम्बनत्वं स्मृतेर्न विवेकिनः प्रतियन्ति । असोऽसन् आत्माकारो वा विषयो यस्याः, स च अनुभवोऽर्थश्च न विषयो यस्या इति सूत्रार्थः । भ्रान्त्या इति भ्रमरुपत्वेनेत्यर्थः । असमञ्जसम् इति वृत्तौ व्याख्यातं नेतिसमस्तवाक्यार्थनिषेधेन । चकारेण आशङ्काद्योतकेन अथ इति व्याख्यातम् । अनन्तर इत्यादिना टीकाकारोऽनन्तरसूत्रे एतस्मिन्नर्थे हेतुत्वेन वाक्यवृत्तोपनतेन योज्ये इति दर्शयति । ननु घटे जलमितिवत् न इयं शुक्तौ रजतमिति मतिः, तत् कथमुक्तं शुक्तौ इति वृत्तावित्याशङ्य आह शुक्तिदेश इति । तं देशमवष्टम्य आलम्बनीकृत्य तदभिमुखतया यतः प्रवर्तते, ततस्तदाधारत्वमुक्तम् । बाधकोदयसमं प्रमात्रन्तरसंवेदनं च अपेक्ष्य विपरीत इति नास्त्येव इति आकार इति वचनैः वित-</p>
<p>(पगे २३७)</p>
<p>थासदात्माख्यातयस्तिस्त्रोऽपि सूचिताः । इह अत्र अवज्ञां दर्शयितुं भ्रान्तिस्तावदियं स्मृतिरन्यभ्रान्त्यवैलक्षण्यादिति साध्यम् ।</p>
<p>विपरीतख्यातिमेव भ्रान्तिमग्रे सौगतदृशि समर्थयिष्यते</p>
<p>भ्रान्तित्वे चावसायस्य&mdash;&mdash;&mdash;। (१ । ३ । ५)</p>
<p>इति सूत्रे । वैपरीत्यं च प्रवृत्तिप्राप्तिविषयमपेक्ष्य प्रेप्सिताध्यवसितमर्थ- क्रिया कारित्वं सम्भवद्वस्तुभावं च अपेक्ष्येति शुक्तेरन्यदेशाच्च रजतात् इति उक्तम् । रजतविकल्प इत्यनेन दृष्टान्तं वृत्तौ पूरयन् अत्रापि इति दार्ष्टान्तिकं स्मरणविकल्पं समीकरोति । ततः इति वितथादिख्यातिरूपत्वात् ॥</p>
<p>३ ॥</p>
<blockquote>
<p>स्मृतितैव कथं तावद्भ्रान्तेश्चार्थस्थितिः कथम् ।
पूर्वानुभवसंस्कारापेक्षा च किमितीष्यते ॥ ४ ॥</p></blockquote>
<p>एतत् पूर्वोक्तं निराकरोति कथं सर्वतोमुखं समस्तोक्तवस्तुदूषण- द्वारेण । तथाहि अन्यत्र किञ्चित् निराक्रियते-यथा श्रोत्रग्राह्यो वर्णात्मा नित्यः शब्दः समयापेक्षी वाचक इत्यत्र नित्यत्वमेव निराक्रियते, न अन्यत्; तदंशदूषणेन तु वाक्यार्थोऽयं दूषितो भवेत् । इह तु स्मृतिः संस्कारजा भ्रान्त्या पूर्वानुभूतार्थव्यवस्थापिकेति प्रतिपदार्थं तद्द्वारेण च वाक्यार्थ इति सर्वमेतत् निराक्रियते । यः स्वरूपविशेष इह विचारचित्रे भित्तित्वेन अवलम्ब्यते, स एव न उपपद्यते इति तावच्छब्दार्थः । पूर्वसूत्रार्थं टिकाकारो दूषणापादनायामनुवदति यद्यसदेव इति ततः स्मृतित्वं नाम मुख्यं रूपं न युक्तमिति सम्बन्धः । तच्छब्देन पूर्वश्लोकोक्तः इह अनूदितोऽर्थः परामृष्टः । अनुभूतस्य अनुभवप्रकाशितस्य विषयस्य असम्प्रमोषः कञ्चित्कालं मध्ये मुषितस्येव न पूर्णः प्रमोषोऽपहारः पुनःप्रकाशनेन लाभादिति स्मृतेर्मुख्यं रूपम्, येन ज्ञानान्तरेभ्योऽस्या विशेषः । तदेव पूर्वसूत्रार्थेन उन्मूल्यते ।</p>
<p>(पगे २३८)</p>
<p>अनुभवो न प्रकाशते इति तद्विषयोऽपि नैव प्रकाशते, अपितु सम्यक् प्रकर्षेण मुषित एव असौ जात इति हि पूर्वसूत्रार्थः । अनुभवानाभासनात् इत्यनेन पूर्वानुभवाप्रकाशात् इति वृत्तिर्व्याख्याता तद्विषय इत्यादिना तद्विषयसम्प्रमोषे इति अनुभूतविषय इत्यादिना अध्यवसायमात्रात् इति विशेषव्यपदेश इत्यादिना स्मृतित्वं न युक्तम् इति, मुख्यपदेन सौत्रं तावत्पदम् । अन्यथा इति वस्तुविषयत्वेन । ननु अनुमानं भ्रान्तिर्व्यवस्थापयति च वस्तु, तद्वत् स्मृतिरपि सुखसाधनत्वादि व्यवस्थापयिष्यतीत्याशङ्य आह अनुमानस्य इति । भवतु तावत् भवन्मतेऽनुमानं भ्रान्तिः । यथोक्तं भवद्भिः</p>
<blockquote>
<p>अतस्मिंस्तद्ग्रहात्&mdash;&mdash;&mdash;&mdash;।</p></blockquote>
<p>इति, किन्तु पुनरपि उक्तं भवद्भिरेव</p>
<blockquote>
<p>&mdash;&mdash;&mdash;भ्रान्तिरपि सम्बन्धतः प्रमा ।</p></blockquote>
<p>इति,</p>
<blockquote>
<p>यो हि भावो यथाभूतः स तादृग्लिङ्गचेतसः ।
हेतुस्तज्जा तथाभूते तस्माद्वस्तुनि लिङ्गधीः ॥
लिङ्गलिङ्गिधियोरेवं पारम्पर्येण वस्तुनि ।
प्रतिबन्धात्तदाभासशून्ययोरप्यवञ्चनम् ॥</p></blockquote>
<p>इति । एवं यत् पारम्पर्यं, तदिह स्मरणे यदि भवेदतीतवृष्ट्यनुमानवदपूर्वनिश्चयरूपमेव इदं पूर्वानुभवविष- यमनुभूतवस्तुविषयं वा ।</p>
<blockquote>
<p>पूर्वाभ्यस्तस्मृत्यनुबन्धात् जातस्य हर्षभयशोकसम्प्रतिपत्तेः ।
प्रेत्याहाराभ्यासकृतात् स्तन्याभिलाषात् ।</p></blockquote>
<p>वीतरागजन्मादर्शनात् । (न्या। सू। ३ । १ । १९, २२, २५)</p>
<p>(पगे २३९)</p>
<p>इत्यादिहेतोर्बालकल्पितस्मृतिविलक्षणेन पूर्वजन्मानुभवतद्विषयानुमानेन सदृशं स घट इति ज्ञानं स्यादिति पूर्वप्रकाशनात्मकनिश्चय- प्रत्युज्जीवनपरमार्थस्य स्मृतित्वस्य हानिः । तस्मादनुमाने अस्तु पारम्पर्यम्, इह तु असिद्धम् । तदिह अनुमानभ्रान्तेः स्मरणभ्रमस्य विशेषः,-इति कथमर्थं व्यवस्थापयेदसौ । दृष्टं स्मृतेरर्थव्यवस्थापकत्वं सर्वत्र व्यवहारे स्वगृहगमनार्धकृत- समापनादौ । एवमिह भ्रान्तेरपि अर्थप्रतिबन्धेन भविष्यति व्यवस्था । सतु स्मृतौ नास्तीति कथमर्थं व्यवस्थापयेदिति उक्तं न काचन भ्रान्तिरर्थ- व्यवस्थापिका । तत् कथं स्मृतिरपि तथा भवेदिति तु अनन्तरसूत्रे वक्ष्यते इति न पुनरुक्तता । ननु विकल्परूपा स्मृतिः, विकल्पश्च सर्वो भ्रान्त इति तयापि तथा अवश्यं भाव्यमित्याह नचापि इति । बहुवचनेन इदमाह-न औत्सर्गिकं सर्वस्य विकल्पस्य भ्रान्तत्वं येन स्मृतेरपि कुनृपप्रवर्तितमण्डलदण्ड- न्यायेन आयातं तत् स्यात् । यावता वक्ष्यते एतत् द्विचन्द्रेऽपि तदवसायो न भ्रान्तोऽपितु बाह्यतावसाय एव इति अनन्तरसूत्रे । यतो यदेव विपरीतार्थ- वेदनं, तदेव भ्रान्तम् । नच तथा स्मृतिः । नहि तया पूर्वप्रकाश- रूपत्वमात्मनि अनुमानज्ञानवदङ्गीक्रियते येन स्वप्रतिभासे अनर्थे अर्थाध्यवसायेन प्रवृत्तेरिति उपनतं भ्रान्तित्वं भवेत् । स्मृतेर्हि पूर्वानुभव एव प्रत्युज्जीवित एव प्राणभूतः । न अस्यामपूर्वं किञ्चित् प्रकाशते येन वैपरीत्यमाशङ्क्यते । एतदर्थमेव वृत्तौ पूर्वानुभूत- ग्रहणमनुमानविकल्पनादाविव अपूर्वप्रकाशतानिराकरणतात्पर्येण प्रयुक्तमिति दर्शयति तदाह इतिवचसा । इयता प्रथमं व्याख्याय द्वितीयं कारिकार्धं व्याचष्टे पूर्वानुभवस्य इति । अन्यथा तु इति अवस्तुविषयत्वे ।</p>
<p>अस्या इति स्मृतेः संस्कारात् जन्म यत्</p>
<p>(पगे २४०)</p>
<p>कल्पितं, तेन किं प्रयोजनम् । तत्संस्कारात् हि तत्सादृश्यं पूर्वसन्निवेशेन इव अपरस्य सन्निवेशस्य, तदावेशो वा तत्संसर्गाविभागप्रतिपत्तिकारी चण्पकामोदेन इव तैलस्य । नच स्मरणस्य पूर्वानुभवेन सादृश्यं, प्रत्युत विपरीताविपरीतविषयतया अत्यन्तवैलक्षण्यम् । सादृश्यमेव च यत्र न अस्ति, तत्र आवेशः शङ्कनीयोऽपि न भवति । सहि तादात्म्यमिवेत्येवंरूप- प्राणः । ननु एतदेव संस्कारजत्वम्-यदनुभवज्ञानात् पारम्पर्येण तदुत्पद्यते । तर्हि पीतज्ञानमपि समनन्तरप्रत्ययादुपादानकारणात् व्यवहितात् वा उपादानोपादानात् नीलज्ञानादुत्पद्यते । तत् तदपि संस्कारजं किं न उच्यते । पूर्वानुभवेन अस्पर्शोऽसादृश्यमनावेशश्च सप्तम्या हेतुत्वेन निर्दिष्टो वृत्तौ भिन्नयोगक्षेमत्वे साध्य इति विवृणोति ततः इति । योगोऽलब्धलाभः, इह तु तदुपलक्षितं प्रकाशलक्षणं स्वरूपम्, क्षेमं लब्धपरिरक्षणं, तदुपलक्षितस्तु इह विषयांशः । तदुभयम्- अनुभवात् भिन्नं स्मृतेः प्रकाशस्य अपूर्वत्वात् विषयस्य च अवस्तुत्वादिति ।</p>
<p>ननु वृत्तौ यदुक्तं भ्रान्तेः संस्कारजत्वम् इति, तत् कथम् । नहि भ्रान्तिः संस्कारजेति कस्यचिदुपगमः । नच भ्रान्तिमात्रं सर्वं स्मृतिरिति पुरो रजतज्ञानादौ स्मृतित्वानुपगमात् । ततो भ्रान्तेः संस्कारजत्वं न वक्तव्यम्, विशेष्य वा वक्तव्यं स्मृतिरूपायाः । भ्रान्तेः संस्कारजत्वे को ग्रहः इति चोद्यद्वयं निरस्यति तत एव इति । भ्रन्तेः संस्कारजत्वं यदुक्तं, यच्च भ्रान्तेरिति केवलमुक्तम्, तत् स्मृतित्वेनापि अभिमतस्य ज्ञानस्य भ्रान्तितामात्रम्, नतु कश्चन विशेषलेशः । यतः सारं न्यायोपनतं रूपं, ततो हेतोर्भ्रान्तितामात्रसारत्वम् । कुत इत्याह अन्य इति । नीलशब्दो नीलज्ञाने, मात्रशब्दो निर्विषयत्वं तस्य आह । तदयमर्थः-</p>
<p>(पगे २४१)</p>
<p>अन्यत् ज्ञानं समनन्तरप्रत्ययरूपमुपादानं यस्य नीलज्ञानस्य विषयरहितस्य भ्रान्तात्मनः, तत्सारत्वात् तत्तुल्यत्वात् नीलस्मरणस्य ।</p>
<p>तत्तुल्यत्वं कुत इत्याह तत एव इति अनुभवास्पर्शायातादनुभवभिन्नयोग- क्षेमत्वादित्यर्थः । भ्रान्तेः संस्कारजत्वम् इति अन्ये पठन्ति । तत्र एवं योजना-इह वृत्तौ संस्कारजत्वे को ग्रहः इति वचनेन संस्कारजत्वं ग्रहस्य अभिनिवेशस्य मिथ्याज्ञानस्य विषय इति भ्रान्तिरूपमुक्तम् । तत् कथम् । नहि संस्कारजत्वं स्मृतेः । भ्रान्तिर्भान्तेरिति विशेष्य वक्तव्यम्; कथं केवलमुक्तमिति चोद्यद्वयस्य उत्तरम् । तत एवच इति । भान्तेः संस्कारजत्वं यदुक्तं, भ्रान्तेः इति च केवलमिति अविशेष्य यदुक्तम्, तत् न अयुक्तं व्याख्यातात् हेतोरिति । एतदुक्तं भवति-परमते स्मृतिर्नाम विचारिता । नच अस्या भ्रमान्तरेभ्यो विशेषः कश्चन स्थापयितुं शक्यते येन विशेष्येत यत्सिद्धये संस्कारजत्वमङ्गीक्रियमाणमुपयोगबलेन प्रमाणसिद्धत्वाद्- अभ्रान्तिरूपं भवेदिति युक्त एव अयमुक्तिक्रम इति । तेन स्मृतिरेव न यदि भ्रान्ता, नच संस्कारजा, नच अर्थव्यवस्थापिकेति स्मृतिः संस्कारजा भ्रान्त्या अर्थव्यवस्थापिकेति सर्वतोमुखमेतत् निराकृतं भवति ॥ ४ ॥</p>
<blockquote>
<p>भ्रान्तित्वे चावसायस्य न जडाद्विषयस्थितिः ।
ततोऽजाड्ये निजोल्लेखनिष्ठानार्थस्थितिस्ततः ॥ ५ ॥</p></blockquote>
<p>ननु पूर्वानुभवः, तद्विषयश्च तया अध्यवसीयते इति इयता सादृश्यम्, नतु सर्वात्मना । सादृश्यसिद्धये च संस्कारजत्वम् ।</p>
<p>प्रत्यक्षविकल्पेन तु प्रत्यक्षविषयो यद्यपि अध्यवसीयते, तथापि स प्रत्यक्षानुभवो न अध्यवसीयते इति न अस्य स्मृतितुल्यत्वेन संस्कारजत्वमुच्यते ।</p>
<p>(पगे २४२)</p>
<p>एवंस्थिते च तदध्यवसाय एव स्मृतेस्तद्व्यवस्थापकत्वम् । भ्रान्ति- स्वभावोऽपिच अयमध्यवसायो यथावस्तु प्रवृत्त इति न अस्य स्मृत्यध्य- वसायस्य किञ्चित् दुष्यति । सर्वत्र च अध्यवसायादेव अर्थव्यवस्था । स च भ्रान्त एवेति भ्रान्तरेव सामान्यमध्यवसीयते अभिमन्यते निश्चीयते विकल्प्यते इति शब्दमालाप्रयोगेऽपि भवन्तं पृच्छामः-किमनेन वस्तु प्रकाश्यते वा न वा । यदि तावत् प्रकाश्यते, भ्रान्तत्वमनुपपन्नम् ।</p>
<p>प्रकाशनांशे प्रकाश्यमानांशेन भ्रान्तित्वं हि निराकरिष्यते वितत्य ।</p>
<p>अथ अवसायस्य भ्रान्तित्वं समर्थयितुं प्रकाशनरूपत्वं त्यज्यते, अवसायरूपता अन्यैव काचिदुच्यते; तर्हि तस्मिन् व्यवस्थापनीये पूर्वानुभूतेऽर्थे स स्मृत्यध्यवसायो जडः, तदप्रकाशनात् नीलज्ञानम्- इव नीलमिव वा पीते इति कथसौ तस्य व्यवस्थितये स्यात् । संविन्निष्ठा हि असौ ।</p>
<p>ननु प्रकाशरूपत्वमस्ति स्मृत्यध्यवसायस्य स्वसंवेदने स्वाकारे च, तत् कथमस्य जडत्वम् । तर्हि ततः प्रकाशनात् स्वात्मनिष्ठात् स्वाकारनिष्ठाच्च यदजाड्यं, तस्मिन् सत्यपि ततोऽध्यवसायादर्थस्य बाह्यस्य स्थितिर्व्यवस्था न घटते तस्य तस्मात् स्वात्मनः स्वाकाराच्च अन्यत्वादिति सूत्रार्थः ।</p>
<p>निजोल्लेख इति स्वात्मोल्लेख इति सूत्रवृत्त्योर्द्वन्द्वसमासः । निर्विकल्पकस्य भ्रान्तत्वं न क्वचित् सम्भवतीति सूत्रे यदनुवादमुखेन अस्पष्टमुक्तं, यच्च परमतमध्यवसायस्यैव सर्वत्र व्यवस्थापकत्वम्, सच भ्रमरूप एव । तत् कोऽयं पर्यनुयोगो भ्रान्तेरर्थव्यवस्थितिः कथमिति । तदुभयमपि एतत् वृत्तौ विधिमुखेन स्फुटयति अध्यवसाय एव इति । भ्रान्त्या भ्रमरूपेण उपलक्षितो यो विषयव्यवस्थापक उक्तः, सोऽध्यवसाय एव, नतु स्वसंवित् ।</p>
<p>नापि स्वस्य प्रकाशमानस्य रूपस्य संवित् निर्विकल्पकरूपा ।</p>
<p>(पगे २४३)</p>
<p>तदियमध्यवसाये एव कृतपदा भ्रान्तिरूपता । स एव च अर्थस्य व्यवस्थापको भ्रमरूपेण दृश्यविकल्प्यैकीकाराभिमानेनेति । अत्र आह सिद्धान्ती स च इति । चशब्दस्तर्हिशब्दार्थे परमतानुपपत्तिमाह । स तर्हि अध्यवसायो जडो व्यवतिष्ठापयैषिते बाह्येऽर्थे तस्य अप्रकाशरूपत्वात् ।</p>
<p>यदि तु तत्र प्रकाशरूपः स्यात्, योगिन इव तत्र पूर्वस्मिन्नर्थे विकल्पनीयाभिमते स्फुटतया पूर्वप्रकाशः स्यादिति न स्मृतिता, नापि अध्यवसायता भवेदनुभवैकरूपत्वात् । अथ न बाह्येऽसौ प्रकाशो येन अनुभवरूपत्वं, नापि सर्वथैव अप्रकाशो येन जडः; किन्तु स्वात्मनि स्वोल्लेखे च स्वाकारे प्रकाशरूप एव असौ । तर्हि पुनरपि अर्थे बाह्ये जड एवेति न बाह्यार्थव्यवस्थाया हेतुः स्यात् । सा हि संविन्निष्ठा भवति, नतु कदाचित् जडनिष्ठेति । भ्रमरूपेण च यदबाह्यबाह्ययोरेकीकरणं, न तेन बाह्यस्य किञ्चित् स्पृष्टं, तत्स्पर्शे भ्रान्तत्वायोगात् । नहि रजतज्ञानेन सत्यरजतस्य शुक्तेर्वा व्यवस्था काचिदिति तात्पर्येण वृत्त्यर्थः । एवं सूत्रे वृत्तौ च अध्यवसायमात्रस्य रूपं दूषितम्, तद्द्वारेण तु स्मृत्यध्य- वसायस्येति । अतीतग्रहणं च वृत्तौ विकल्पोपलक्षणमुत्प्रेक्षाविकल्पस्यापि पूर्वानुभवोपजीवनप्रवेशेन वस्तुतोऽतीतत्वादेवेति टीकापि अध्यवसाय- मात्रनिष्ठैव । यत्तु तत्र स्मृतिज्ञानं हि इति, तदध्यवसायोदाहरण- न्यायेन प्रकृतसमर्थनाभिप्रायेण चेति, मन्तव्यम् । सौगतमतेऽपि टीकाकारो भ्रान्तितत्त्वं दर्शयन् निर्विकल्पके तावत् न भ्रान्तिता, नापि सर्वत्र विकल्पे इति घटयति संविदाभासमान इति । स्वसंविदि तन्निष्ठे च आकारे न काचन संविदविकल्पिका, विकल्पिका वा भ्रान्तिरुपपद्यते । यस्या एव हि</p>
<p>(पगे २४४)</p>
<p>संविदो बाधकप्रमाणेन विपरीतनिष्ठत्वमावेद्यते, सैव अनवस्थितिरूपत्वात् भ्रान्तिर्भवितुमर्हति । ननु वस्तुवृत्तेन यत् विपरीतं वेदनं, तत् भ्रान्तिः, किं बाधकेन यस्या वैपरीत्यनिष्ठत्वमावेद्यते इत्यनेन विशेषेण । आह अन्यथा इति यदि अयं विशेषो न आश्रीयते इत्यर्थः ।</p>
<p>सुखसंवेदनम् इति नीलालम्बनमेव ज्ञानं तद्विपरीतसुखसंवेदन- रूपम् । सौगतदृशि इत्यनेन विशेषेण पटविपरीतघटसंवेदनादि अवधीर्य सुखसंवेदनमपि भ्रान्तं स्यादिति उक्तम् । ननु वैपरीत्यं तद्देशावष्टम्भकृतं वास्तवं गृह्यते । नच अनीलदेशरूपावष्टम्भेन सुखादीनां वेदनम्, अपितु संविद्रूपावष्टम्भेन । तत एव हि चैत्ता एते सुखादय उच्यन्ते । एकचन्द्रदेशावष्टम्भस्तु द्विचन्द्रस्येति वस्तुतस्तद्विपरीतोऽसौ निर्विकल्पकेनापि गृहीत इति द्विचन्द्रे निर्विकल्पकं कस्मात् न भ्रान्तम् । तथापिहि तन्निवृत्तये एव प्रत्यक्षलक्षणेऽधिकं भ्रान्तपदं प्राक्षेपि । कामं रजतभ्रमे पूर्वं शुक्तिरन्यदेशावष्टम्भेन प्रकाशते इति अविपरीतैव निर्विकल्पके भातीति तत्संवेदनमविकल्पकम्- अभ्रान्तम् । रजताध्यवसायस्तु रजते शुक्तिदेशावष्टम्भेन भवन् वस्तुतो विपरीतो भवतीति भ्रमत्वं तत्र अध्यवसायस्यैव, नतु नियमोऽयमुपपद्यते अध्यवसायस्यैव भ्रमरूपतेति । एतदाशङ्कमान आह अथापि इति ।</p>
<p>रूपग्रहणं तादात्म्येन अयमवष्टम्भः, नतु आधारतया व्यतिरेकेणेति दर्शयति । तत् इति तथापीत्यर्थः । द्विचन्द्रस्य प्रतीयमानस्य कथमेकमृगाङ्कतादात्म्यं स्यात् । द्विचन्द्र एव तस्य स्वरूपम् । तदेव प्रवृत्तिप्राप्त्याभिमुख्येन दिश्यते इति देशः, न अन्यः । अपिवा इत्यनेन आधारस्य व्यतिरिक्तस्य देशता तावत् न उपपन्ना निःसम्बन्धत्वात् सर्वधर्माणाम् । तदयं प्रौढवादितया अभ्युपगम्यवाद इति द्योतयति ।</p>
<p>आलोके</p>
<p>(पगे २४५)</p>
<p>घटो भातीति घटप्रतिभासस्य अस्ति अन्यदेशावष्टम्भः । ननु न अस्य बाधकेन अन्यदेशता आवेद्यते । स हि तद्रूपसहिष्णुरेव आलोकः आधाराधेयभावस्य निर्भासमानस्य अबाधितत्वात् । ननु एकचन्द्र- देशावष्टम्भसहिष्णुर्द्विचन्द्र आधारस्य तु अप्रतिभातत्वात् । तर्हि अधिकरणदेशस्य अन्यस्य अवष्टम्भात् भ्रान्ततेति त्यक्तं, तादात्म्येन च अवभासनं नास्ति,-इति कथं भ्रान्तित्वम् , नतु असन्नेव द्विचन्द्रो भाति ।</p>
<p>मैवम् । भासमानतैव हि सत्ता । तदसच्च ख्याति चेति व्याहतम् । अन्यरूपतया तु घटादौ सत्याभिमतेऽपि असत्त्वमिति तद्वेदनमपि भ्रान्तिः स्यात् । तदेतदाह नच असत्ख्यातिः इत्यादिना । ननु न भासमानत्वं सत्त्वम्, अपितु अर्थक्रियाकारित्वं; तच्च द्विचन्द्रे नास्ति,-इति परमतमाशङ्क्य एतदसिद्धमिति दर्शयति अर्थक्रियाकारित्वमपि इति । असतः इति असत्त्वेन तथाभिमतस्येत्यर्थः । बालस्य तैमिरिकस्य आह्लादः, विविवेकिन उद्वेगः । ननु योऽन्यैरेको दृश्यते, सोऽनेन द्वित्वालिङ्गितः । नच असावेको द्वित्वालिङ्गितत्वेन अर्थक्रियाकारी । क एवमाह । तथैव हि असावर्थक्रियां करोति । यथाप्रतिभासं हि सा । तेन प्रतिभासनं चेदस्ति, तत् तदनुसारिण्या अर्थक्रियया अपि भाव्यम् । सापिच प्रतिभासादेव सती अन्यथा अनवस्थानादिति प्रतिभास एव सत्ता,-इति हृदि गृहीत्वा उपसंहरति स्वात्मनि इति । प्रतिभासमाने रूपे यदि असत् स्यात्, प्रतिभासमानतैव कथं स्यात् । एतदेव द्रढयति तथाहि इति न तस्य इति ।</p>
<p>प्रत्युत अस्य तत् सम्यग्ज्ञानम् । तथाच भिषगस्मै तिमिरं चिकित्सिषुराह भोः किं सत्यमेव द्विचन्द्रं पश्यसीति । सोऽपि तथैव प्रतिवक्ति-सत्यं पश्यामीति । अत्र दृष्टान्तमाह नहि इति ।</p>
<p>(पगे २४६)</p>
<p>इन्द्रजालं मन्त्रतन्त्रौषधादि विद्यते यस्य । असत्यत्वेन इति अबाह्यतयेत्यर्थः । न इति । सोऽपि चेत् भ्रान्तो भवेत्, बाह्याभिमुखः प्रवर्तेत । नच एवम् । अत एव व्यपदिशति-नाहं भ्राम्यामि, लोकं तु भ्रमयामीति । ननु एवं सर्वत्र अस्तमितैव भ्रान्तिकथा । नेत्याह ततश्च इति यत एवं, तत इदं प्रमेयान्तरं लब्धमित्यर्थः । किं तत् । आह असत इति अनन्तर्बहीरूपस्य द्विचन्द्रस्य प्रकाशमानस्यैव सत्त्वेन इति बहीरूपेण ज्ञानाकारस्य वा अर्थत्वेन अनात्मत्वेन या प्रतीतिः, स भ्रम इति । यदिवा चस्तोरर्थे । ततस्तु द्विचन्द्रप्रतिभासानन्तरं प्रतीतिरिति अध्यवसायरूपा । अत्र पक्षे ततश्च इत्यस्य अन्यव्याख्यायां नच इत्यादिना तस्याः प्रतीतेर्बलादेव अध्यवसाय- रूपत्वमापततीति निरूप्यते । तथाच न्यायप्रसक्तरूपान्तर-समुच्चयार्थश्- चकारः । द्वितीयव्याख्यायां प्रतीतिरध्यवसायरूपा भ्रान्तेत्यत्र हेतु- ग्रन्थः नच इत्यादि । चो ह्यर्थे । यत् प्रथमानं प्रकाशमानं, तत् वस्तु । तत् नियताकारं यथैव प्रकाशते; तथैव तत्, अन्यथाभूतं तत् न भवति ।</p>
<p>ततस्तस्य या प्रतीतिरविकल्पा प्रकाशरूपा, सा सर्वथैव अन्यथात्वं विपरीतवेदनरूपत्वं न सहते इत्यतो हेतोः प्रतीत्यन्तरं निर्विकल्पकप्रतीति- व्यतिरिक्तम् । तदपि न सर्वम्, अपितु विपरीतं येन अध्यवसीयते । नच अस्य स्वग्राह्ये वैपरीत्यम् । अतः प्रथमाने निर्विकल्पकविषये रूपे तत् वैपरीत्यं येन अध्यवसीयते, तदेव अध्यवसायरूपं सर्वत्र भ्रमज्ञाने भ्रान्तमिति युक्तम् । ननु निर्विकल्पकान्तरमेव तथा अस्तु । नेत्याह तच्च इति । अविकल्पकत्वम्- एतदेव-यत् प्रथमात्ररूपत्वम् । संयोजनवियोजनादिव्यापारस्तु विकल्पनम् ।</p>
<p>तदाह विकल्पात्मनस्तु इति भ्रान्तित्वं युक्तमिति सम्बन्धः । तस्य हि प्रथमानरूपपातित्वमस्ति ।</p>
<p>(पगे २४७)</p>
<p>तदाह दृश्य इति । किं सर्वत्र भ्रान्तत्वम् । नेत्याह विपरीत इति । शुक्तौ दृश्यायां तद्दृश्यविपरीतेन रजतेन अध्यवसाय ऐक्यं यदा करोति, तदा भ्रान्तत्वम् । नीले तु दृश्ये नीलेनैव विकल्प्येन ऐक्ये का भ्रान्तता । अन्ये तु व्याचक्षते दृश्ये स्पष्टे विकल्प्येन अस्पष्टेन यदैक्यम्, तदध्यवस्यन् सर्वो विकल्पो भ्रान्तः, वस्तुमूलत्वेन तु प्रापकत्वात् न भ्रान्तितया व्यवह्रियते नीलस्यैव प्राप्यत्वादर्थक्रियाकारित्वेन अभिमानात् स्पष्टास्पष्टताद्य- वान्तरानादरणात् । यस्तु दृश्येन ऐक्यं न अध्यवस्यति, स विकल्प्यरूप- स्वविषयमात्रनिष्ठः सर्वथैव अभ्रान्त इति । एतदुपसंहरति अतः इति ।</p>
<p>द्विचन्द्राभासो निर्विकल्पो यः, तत्र न भ्रान्तता यथाप्रकाशमाभासस्य सत्त्वात् । अत एव नीले असत्यपि नीलप्रकाशनं युक्तम् । नहि तस्य प्रकाशनम्- आत्मीयं वपुर्येन असति तस्मिन् तदिङ्गितवत् तत्प्रकाशनमपि न स्यात्; यावता प्रकाशमानमस्य संवेदनं, तच्च अस्तीति असत्यपि नीले तत्प्रकाशनं स्यादिति बाह्यार्थशून्यता युक्तिमती । असति नीलप्रकाशने किं तदस्ति यद्बलात् नीलप्रकाशनं प्रकाशेतेति असति नीलप्रकाशने न किञ्चिदपि प्रकाशेत, यद्- अन्यस्य प्रकाशरूपं न धर्मः, तत् तदसम्भवे न प्रकाशते दीपादेर्- अभाव इव प्रभात्मकः प्रकाशः । तथाच नीलप्रकाशस्य प्रकाशनं न अन्यधर्म इति तदसम्भवे प्रकाशनं यत् सर्वत्र, तत् न दृष्टमिति नियम- वत्त्वहेतुना अस्य अन्यधर्मत्वं व्यापकं स्थापितमिति व्यापकानुपलब्धिः ।</p>
<p>तत् विज्ञानशून्यता नीतिबाह्यैवेति भद्रशङ्करनन्दनः । तेन द्विचन्द्र- निर्विकल्पकं, तथाविधविकल्प्यमात्रनिष्ठश्च तदध्यवसायो न भ्रान्तिः ।</p>
<p>नहि अत्र उभयत्रापि बाधकं प्रभवति । नहि निवृत्तेऽपि तिमिरे एवं प्रतिपत्तिः- न मे द्विचन्द्रः प्रतिभात इति ।</p>
<p>(पगे २४८)</p>
<p>तत्प्रतिभानादेव हि तिमिरचिकित्सितादिः । यस्तु द्विचन्द्रोऽयं बाह्यः सर्वसाधारण इति अध्यवसायः, स एव भ्रान्तो बाधकेन तथावेदनात् ।</p>
<p>निवृत्ते तावत् तिमिरे एवं प्रतिपत्तिः-यो मया द्विचन्द्रो बाह्यत्वेन सर्व- साधारण्येन अध्यवसितः, स तथा न प्रतिभातः; प्रतिभातस्तु अबाह्य एव असाधारणस्तिमिरादिकारणान्तरोत्थापितस्तदसाधारणपृष्ठ एव तु अभ्यमंसि-बाह्योऽयं सर्वसाधारण इति । नच असौ तथेति । यद् बाधकेन नेतिना उन्मूल्यते संवेदनेन, तत् भ्रान्ततया व्यवहार्यं स्वसंवेदनांश इव । तथाच द्विचन्द्रप्रतिभासद्विचन्द्राध्यवसायाविति कारणानुपलब्धिः । भ्रान्तताव्यवहारस्य नियमवतः कारणवत्त्वाद्- अन्यकारणासम्भवाच्च नेति उन्मूल्यमानतैव कारणं, तदिह न उपलभ्यते इति । यदाह भट्टः</p>
<blockquote>
<p>असत्यस्याबहिर्भावो बाधः सत्त्वमतो द्विधा ।</p></blockquote>
<p>इति । तथा विकल्प्यस्यापि अनर्थता न भवति भ्रान्तत्वाभावात् । यतो बाधकेन तत्र न किञ्चित् क्रियते, दृश्यविकल्प्याभेदाध्यवसाय एव तु उन्मूल्यते इति प्रक्रम्य आह</p>
<blockquote>
<p>आभासभेदे त्वर्थः कस्तत्राभेदो भ्रमो वपुः ।</p></blockquote>
<p>इति । ननु एवं द्विचन्द्रनिर्विकल्पकप्रत्ययभ्रान्तताभिधाने तिमिराशु- भ्रमणेत्यादावार्यस्य कोऽभिप्राय इत्याह बाह्यतावसायोऽपिच इति ।</p>
<p>तिमिरेण अयमसाधारण आभास उत्थाप्यते-यतो न वेत्ति, ततो बाह्यताध्यवसायः । एतदुक्तं भवति-आभास उत्तिष्ठन् प्राचुर्येण बाह्यार्थकृत एव भवतीति दृढाभ्यासवासनामहिम्ना प्रथमत एव प्रभृति स आभासः संविदि अध्यवसाये च निर्भासमानः समाकृष्ट- बाह्यताक एव निर्भासते मन्दमतेरिन्द्रजालतिमिरादाविति प्रथमत एव प्रभृति भ्रान्तत्वमुक्तम् ।</p>
<p>(पगे २४९)</p>
<p>यस्तु तिमिरादिकारणत्वमवैति गच्छन् कक्षाद्याभासस्य, स बाह्यतां न अध्यवस्यति । तथाच नावारूढं पश्य पश्य तटतरवः प्रतिलोमं तूर्णं तूर्णं धावन्तीति सविस्मयमाचक्षाणं शिशुकं प्रत्याह नैवं वृक्षा भवन्ति, दृश्यते केवलमित्थमिति । अनेन प्रतिभासधर्म एव अयमिति उक्तं भवति । एवं निर्विकल्पकेन एतत् बाधिष्यमाणबाह्यतास्वीकारात् सह्यमात्मनि भ्रान्तत्वम्, शुक्तिरजतभ्रमे तु प्रथमनिर्विकल्पकेन रजत- स्वीकाराभावात् न सह्यमिति अन्याभिप्रायः इति । तावत् इति । इह तावदुपयोगि दर्शितम्, अन्यत्तु दर्शयिष्यते । भवताम् इति स्वदर्शने भ्रान्तितत्त्वं यत्, तदिह न तावत् दर्शितमिति यावत् । यत् नरेश्वरविवेकः</p>
<blockquote>
<p>परेषामपि केशादौ भ्रान्ता संविद्बहिर्मुखा ।</p></blockquote>
<p>इति । एवं लोकप्रसिद्धे भ्रमरूपे यस्तृतीयोऽध्यवसायांशः, तन्निदर्शनेन सर्वत्र अध्यवसाये भ्रान्तिरूपं प्रदर्श्य भ्रान्तिरूपेण अध्यवसायेन व्यवतिष्ठापयिषितस्य बाह्यस्य व्यवस्था न घटते तत्र अंशे तस्य जडरूपत्वात् । यत्र अंशे च अजडत्वमबाह्ये, तत्र व्यवस्थासम्पादनानौत्- सुक्यादिति दर्शयति स्मृतिज्ञानं हि इति । हि इति यस्मादेवम्भूतोऽत्र विभाग इतीति, तस्मात् विषयव्यस्थापकत्वमध्यवसायस्य न युज्यते यथा प्रकृतस्य स्मृतिज्ञानस्येति । स्मृतिरुपलक्षणमत्र । एतदेव घटयति स इति । योऽंशो न भ्रान्तो निर्विकल्पकस्वसंवेदनलक्षणः, स न अर्थस्य व्यवस्थापकस्तेन अन्यस्यैव स्वरूपस्य स्वाभासस्य च प्रकाशनात् । यतः सोऽंशः प्रतिभासमानः स्वरूपस्वाभासस्वभावः, तस्मात् स्मृतिज्ञानादभिन्नो न व्यतिरिक्तः, न बाह्यस्वभावो</p>
<p>(पगे २५०)</p>
<blockquote>
<p>ज्ञानादव्यतिरिक्तं च&mdash;&mdash;&mdash;।</p></blockquote>
<p>इति न्यायात् । यस्तु विकल्पनव्यापारात्मा अध्यवसायः, स यद्यपि स्वांशादवतीर्ण इव लक्ष्यते इत्यतोऽर्थे व्यवस्थापकतया सम्भावयितुमारब्धः, तथापि न निर्वहति अस्य सम्भावना । तदाह यावता इति पूर्वप्रक्रान्तसम्भावनानिर्वाहाभावद्योतकमव्ययम् । ननु भ्रान्तं च भविष्यति, व्यवस्थापकं च भविष्यति । दुष्यति किं हि तत इति भ्रान्तत्वेन सह समुच्चीयमानं व्यवस्थापकत्वमाशङ्कितं निषेधति भ्रान्तस्यापि इति । अत्र हेतुः जडत्वात् इति । ननु विषयस्य व्यवस्थापक इति कोऽर्थविषयस्य व्यवस्थां करोति । तत्र यथा काष्ठस्य प्लोषं करोत्यग्निरित्युक्ते जाड्यमग्नेर्न प्रतिबन्धकम्, तथैव अवसायो व्यवस्थां विषयस्य करोतीति किमस्य जाड्याजाड्यचिन्तयेत्याशङ्क्य आह व्यवस्थापनं हि इति । आत्मनि संवेदनं प्रख्याप्रमुखं पार्यन्तिकोपाख्या-लक्षणाध्यवसायरूपम्, परत्र च प्रमात्रन्तरे तथाभूतस्य स्वात्मनि यादृगर्थाकारोऽध्यवसायः, तत्सदृशस्य अर्थाकारस्य अध्यवसायस्य पूर्वं वा तेन अर्थाकारप्रकारेण अभूतस्य जननार्थं वाचकस्य सङ्केतितस्य शब्दस्य उदीरणमुपाख्याप्रसादकं यद्वशात् तद्धानोपादानादियोग इति,-इत्येतत् व्यवस्थाशब्दवाच्यम्, नतु अर्थस्य असौ काष्ठस्य इव कश्चित् विकारः । हि इति यत एवं, ततः प्रख्योपाख्यावत्त्वं वस्तुविषयं जडस्य स्वात्मनिष्ठस्य वस्तु अस्पृशतः कथं स्यात् । चोऽन्वाचये । अत एव उपसंहरिष्यति वस्तुसंवेदनरूपत्वलाभः इति । तूष्णीकेनापि हि विषयं संवेदयमानेन व्यवस्थापितोऽर्थः, किन्तु व्याहारव्यापारादिना सा व्यवस्थापना निश्चेयेत्युपाख्यानं प्रख्यायाः करावलम्बनमादधत् तत्साचिव्येन व्यपदिष्टमिह । ननु विषयधम्र एव व्यवस्था अस्तु भाट्टन्यायेन ।</p>
<p>(पगे २५१)</p>
<p>अत्र आह प्रतिप्रमातृ इति । विषयधर्मो हि प्रतिप्रमातृ न भिद्यते । नहि एकस्य शुक्लः पटः, अन्यस्य पीतः, अन्यस्य न शुक्लो न पीत इति भवति । इह पुनरेकस्य स्पष्टं प्रतिभातोऽपरस्य अप्रतिभात एवेति दृष्टम् । विषयधर्मतायां तु इदं न घटते । यः प्रतिप्रमातृ भिद्यते धर्मः, स विषयधर्मो न भवति सुखादिरिव; तथा च व्यवस्थेति विषयधर्मत्वस्य व्यापकं व्यवस्थानं, तद्विरुद्धेन अव्यवस्थितत्वेन व्याप्तं प्रतिप्रमातृभिन्नत्वमिति व्यापक- विरुद्धव्याप्तोपलब्धिः । प्रमातुः इति प्रमातृधर्म एव अयम् । यस्य च अयं विषयप्रख्योपाख्यालक्षणो धर्मः, स एव अजड उच्यते । अपिशब्दो वृत्तौ पराभ्युपगमस्य अयुक्तताद्योतकः । यद्यपि त्वया चिद्रूपोऽङ्गीकृतः, तथापि न निर्दोषत्वमिति । स एव इति तत्रैव तेन प्रख्योपाख्ये कर्तव्ये । सच बाह्य एव इति बाह्यः प्रख्यातश्च उपाख्यातश्च तत्र भवन् पूर्ण एव प्रकाशितः स्यादिति प्रत्यक्षादस्य स्मृत्यध्यवसायस्य न भेदो भवेत्; अत एव संविदात्मना इति उक्तम् । संवित्स्वभावस्य हि यो व्यापारः, स कोऽन्यः संवेदनातिरिक्तो भवितुमर्हति । तदध्यवसायादिशब्दैरपि अभिधीयमानो- ऽसौ प्रकाश एव पूर्णः । ततश्च यत् यत्र पूर्णप्रकाशरूपं न भवति, तत् तत्र भ्रमात्मकमपि न भवति, सुख इव स्वसंवेदनम् । तथाच स्मृत्य- वसाये अतीर्थेऽर्थे यत् किल यत्र न पूर्णं प्रकाशनं, तत् भ्रान्तं रजत इव तत्संवेदनं किञ्चिदिति व्यापकानुपलब्धिः । अभ्रान्तत्वे प्रसक्तेऽपि न कश्चित् दोषः, प्रत्यक्षतुल्यतायां तु संवेदनविरोध इत्याशयेन वृत्तौ सैव दोषत्वेन उक्ता । टीकायां च तत एव उभयमुक्तम् । अनर्थः स्वात्मा स्वोल्लेखश्च यः, स एव अध्यवसायस्य प्रतिभास्योऽर्थः, बाह्यस्तु नैव प्रतिभास्यः । तर्हि बाह्यो जडोऽयम् ।</p>
<p>(पगे २५२)</p>
<p>नहि जाड्यस्य शृङ्गमस्ति । यदेव यत्र अप्रतिभासरूपं, तदेव तत्र जडमुच्यते नीलमिव अन्यत्रेति भावः । अर्थांशे इति व्यवतिष्ठापयिषिते बाह्ये इत्यर्थः । स्वात्मा संविद्रूपः, उल्लेखश्च उत्प्रेक्षणेन स्वव्यापारेण उत्कीर्येव स्वात्मनि अर्थादुत्कृष्येव लिख्यमानश्चित्रकल्पश्छायामात्ररूपो नील इति । उभयमपि एतदबाह्यं प्रकाशनयोगेन स्पृशता अध्यवसायेन तत्रैव प्रख्योपाख्यावता व्यवस्थाजनकेन भूयताम्, नतु बाह्य इति मात्रशब्दार्थः । इयता सौगतमते अर्थस्य व्यवस्थैव न कथञ्चिदुपपद्यते निर्विकल्पकेन तस्याः पूर्वापरपरामर्शप्राणिताया असम्पत्तेर्- अवसायात्मनश्च विकल्पस्य बाह्येऽर्थे जडत्वात् तद्व्यवस्थाकारिता- नुपपत्तेरिति दर्शितम् । प्रख्यानं हि केवलं निर्विकल्पकरूपमुपाख्या- रूपशून्यम् । न तत् व्यवस्थानमर्थस्य । नापि उपाख्या केवला प्रकाशशून्येति । यश्च प्रत्यक्षायते विकल्प इति, तत्र किमसावाचरति यत् प्रत्यक्षेण उपमीयेतेति उक्तमेव । अतश्च बाह्यार्थसिद्धिरपि कथमिति सूचितम् ।</p>
<p>अत एव स्वदर्शने सिधान्ती प्रकाशविमर्शयोरन्योन्यमवियोगं दर्शयिष्यति येन अर्थव्यवस्था सुलभेव बाह्यत्वेनापि । सा हि प्रख्योपाख्यामयी । ते एव च प्रकाशविमर्शावर्थस्येति तदात्मको बोधः कथमर्थव्यवस्थारूपो न भवेदिति न किञ्चित् दुःसमर्थमत्र । अवसायो दर्शनीभूतोऽवसायीभूतं दर्शनमित्यपि पुरुषबुद्ध्यविशेषाभिधानसमानमतात्त्विकमेव ।</p>
<p>पश्यामीत्यपि न दर्शनस्य निःशमशमस्य वपुरुचितं येन इयता दर्शनीभूतमवसायरूपं भवेत् । पश्यामीति हि परामर्शो- ऽयमवसायस्यैव वपुरिति परस्य असमञ्जसमिति आस्ताम् ॥ ५ ॥</p>
<blockquote>
<p>एवमन्योन्यभिन्नानामपरस्परवेदिनाम् ।
ज्ञानानामनुसन्धानजन्मा नश्येञ्जनस्थितिः ॥ ६ ॥</p></blockquote>
<p>(पगे २५३)</p>
<p>तदेवम् इत्यादिना सूत्रं सङ्क्षेपेण अवतारयति । ज्ञानम् इति तदीयमन्यज्ञानसम्बन्धिनं विषयं न आस्कन्दति न स्वीकुरुते । कथं तत्स्वीकरणं सम्भाव्यते । आह निज इति स्वरूपे स्वविषयमात्रे च निष्ठा विश्रान्तिर्यस्य तादृशं यदपरं स्वीकर्तव्यो विषयो यदीयस्तज्ज्ञान- द्वारेण । ननु तद्विषयस्वीकारे कथं तज्ज्ञानं द्वारतामेति । उच्यते तदपर इति तत् स्वीकर्तव्यविषयं यदपरं ज्ञानं, तत् यतः संवेद्यं भवति । ननु ज्ञानं यदि संवेद्यम्, तर्हि विषयस्तदीयः कथं स्वीक्रियेतेत्येवमाशङ्क्य इदमेव उक्तं तदपर इति तस्य अपरस्य ज्ञानस्य यतः संवेद्यो विषयः । स्वविषयप्रकाशनस्वभावं हि तज्ज्ञानं वेद्यीकुर्वता ज्ञानेन अवश्यं तद्विषयोऽपि स्वीकृतो भवेदिति यावत् । ननु यदि अयं परविषयस्वीकारे ज्ञानस्य ज्ञानान्तरवेद्यत्वमुपायः, तदा- श्रीयताम् । तर्हि तदाश्रीयेत, यदि घटेत; नतु घटते इत्याह क्रमेण यद्भवनं, तेन भिन्नानि किल ज्ञानानि । ननु ततः किम् । आह स्वाभासे स्वरूपे स्वाकारच्छायारूपे च विषये प्रकाशनरूपाणि, नतु परस्वरूपे परविषये व्यतिरिक्ते वा विषये । तथा वृत्तिः स्वात्ममात्र इति । अत्र हेतुरनन्तरो- पपादितो न्यायः । तेन हि न्यायेन किं कृतमिति । आह स्वरूपमात्र इति । इयता प्रथमं कारिकार्धं व्याख्यातम्, द्वितीयं व्याचष्टे ततश्च इति । ततः परज्ञानविषयस्वीकाराभावाच्च अर्थिनामर्थक्रियालाभः प्रवृत्तिपूर्वको न स्यादर्थिताया एव अनुदयात् । सा हि प्रवृत्तिविषयस्य प्रार्थनीयस्य अर्थ- विशेषस्य निश्चये सति भवति । प्रार्थनीयश्च इत्थमर्थो भवति यदि स पूर्वं सुखसाधनत्वेन दृष्ट इति निश्चयः । एवं च विषयसम्मेलनात्मा निश्चयः प्रार्थनाकारणं, तत् नास्तीति कारणानुपलब्ध्या प्रार्थनाया अभावे तयैव उत्तरोत्तर</p>
<p>(पगे २५४)</p>
<p>कार्याणामभावः इति प्रार्थनाध्यवसायप्रवृत्तिप्राप्तिहानादानसंव्य- वहारादिर्लोकयात्रा उत्सीदेत् । क्रमोपजातस्य संवित्प्रबन्धस्य विचित्रं कृत्वा संयोजनवियोजनादिना बहुप्रकारेण वैचित्र्येण यत् कस्मिंश्चित् विषये मेलनं-यस्त्वया अद्य विषयो दृश्यते, स पूर्वमपि मया इत्थमवलोकितः इत्येवंरूपं; तेन किल तत्समर्थाचरणं प्रवृत्तिविषयस्य अर्थविशेषस्य निश्चये क्रियेत । तदेव तु न घटते । अनेन अनुसन्धानजन्मा इति व्याख्यातम् । आलयविज्ञानमेकमपि कल्पितं क्षणिकत्वादविषयमेलनाय प्रभवति ।</p>
<p>स्मृतिज्ञानं च विचारयितुमारब्धमिति अखिलपदम् । प्रथमज्ञानमपि अहमिदं जानामीति अहन्तापर्यवसितम्, अहमिति च पूर्वापरस्वात्मरूप- परामर्शविश्रान्तं प्रथते इति तद्विश्रान्तत्वाभावे तदपि न किञ्चित् भवेत् ।</p>
<p>सुखदुःखादावपि एषैव वर्तनीति । स च अयमनुसन्ध्येकरसतया प्रमाता व्यवहरन् तदभावे मूर्च्छितप्रायीभवेदिति अनुसन्धिरवश्यसमर्थनीयः ।</p>
<p>ननु मा भूवन् स्वाभासमात्रप्रकाशनरूपाणि विज्ञानानि, सन्तु बाह्यार्थप्रकाशनरूपाणि । बाह्यश्च सन्तानवृत्त्या वा स्थैर्येण वा तज्जातीयत्वेन वा पूर्वेण ज्ञानेन यो दृष्टः, स एव उत्तरेण ज्ञानेन दृश्यते इति सिद्धं विषयमेलनम् । सिध्येत्, यदि दृष्टता तस्य अर्थस्य धर्मः स्यात् । यावता पूर्वज्ञानरूपमेव सा । नच अन्योन्यं ज्ञानयोः स्वरूप- तादात्म्यम् । ज्ञानभेदस्य अपारमार्थिकत्वे हि एवं स्यादिति । एतत् दर्शयति व्यतिरिक्त इत्यादि । विषयमेलनं हि दृष्टताया विषयधर्मत्वेन वा ज्ञानयोः स्वरूपैकत्वेन वा परस्परवेदकत्वेन वा स्यात्, न अन्यथेति एकान्तोऽयम् । ननु तृतीयोऽस्तु अयं पक्षः । नेत्याह तदपि इति तथाभूतमपि व्यतिरिक्तार्थप्रकाशनरूपमपि तत् ज्ञानम् । स्वातन्त्र्येण इति पूर्वज्ञान- योगक्षेमास्पर्शेनैव ।</p>
<p>(पगे २५५)</p>
<p>ननु यदि तज्ज्ञानं पूर्वज्ञानपुरःसरीकारेण तं विषयं स्वीकुर्यात्, का खण्डना; प्रत्युत अस्मिन् वस्तुनि प्रतीतिः साक्षिणी ज्ञातोऽयमर्थ इति । एतद्- आशङ्क्य महता प्रबन्धेन ज्ञानस्य ज्ञानान्तरवेद्यतामाक्ष- पादाभ्युपगतां पराकर्तुमुपक्रमते ज्ञानानाम् इत्यादिना । अत्र सङ्क्षेपेण युक्तिः जडतापत्तेः इति । उक्तम् इति</p>
<p>दृक् स्वाभासैव&mdash;&mdash;&mdash;&ndash;। (१ । ३ । २)</p>
<p>इत्यत्र । अत्र परो वितत्य स्वाभिप्रायं प्रकटयन् ज्ञानान्तरवेद्यतां न उपगते स्वप्रकाशत्वेऽपि समर्थयते स्वसंविद्रूपत्वात् इत्यादिना नात्र कश्चिद्बाधः इत्यन्तेन । भवन्ति इत्यन्तेन सिद्धान्तिमतं पूर्वपक्ष- वादिना अनूदितम्, अनेन च अपरसंवेद्यानि इति वृत्तौ नञः संवेदनेन सम्बन्धो व्याख्यातः । परशब्देन सम्बन्धे साध्याविशिष्टो हेतुर्भवेत् ।</p>
<p>एवमनूद्य कुतः इत्यनेन स्वमतमाह । इदं च अस्य आकूतम्-यथा दीपे प्रज्वलिते दीपान्तरमगच्छत् प्रकाशते न कश्चिद्विरोधः, तथा ज्ञानेऽपि ज्ञानान्तरम् । एतावता हि न तस्य ग्राहकस्य ज्ञानस्य किञ्चित् दुष्यति, तत् हि जडं वा गृह्णीयादजडं वा । ग्राहकत्वे का हानिः । तदाह यथा जड इत्यादि । ग्राह्यस्यापि का खण्डना । जडत्वापत्तिरिति चेत्, नैवम् । ज्ञानं हि प्रकाशमानमपि तथा स्वयं प्रकाशते यथा परस्य प्रकाशनरूपमेव भवति,-इति आत्मप्रकाशननान्तरीयकपरप्रकाशनयोगादान्तानात्मप्रकाशनरूप- मस्य अनपेतमेव । तदेव च अजडत्वम् । प्रकाश्यता च नाम न तस्य स्वरूपी- भवति घटवदेव । तेन सापि अस्य न जडतामानयति । एतदाह प्रकाश्यत्वा- प्रकाश्यत्वयोः इति । अप्रकाश्यत्वं न प्रकाशितोऽयमिति व्यवहारः, स न विषयस्य</p>
<p>(पगे २५६)</p>
<p>स्वरूपं प्रकाशितोऽयमितिव्यवहारवत्; प्रमात्रा च अस्य ज्ञानस्य ग्रहणे परप्रकाश्यत्वमेव उपपन्नमिति दर्शयति न स्वप्रकाशेन इति । येन हि प्रकाशरूपेण विषयस्य असौ प्रकाशस्तेनैव चेत् प्रमातुः संवेद्यतामेति, घटस्यापि संवेद्यतामन्ते; ज्ञानान्तरानुदये हि को विषेष आत्मद्रव्यस्य घटद्रव्यस्य वा । तस्मादस्य संवेद्यता नाम ज्ञानस्य घटवदेव ज्ञानान्तरम्, घटात् विलक्षणत्वनिदानं तु इयमेव अस्य प्रकाशता या विषयं स्वं प्रति प्रकाशरूपता । नहि विषयस्य प्रकाशरूपता निजं वपुः । तदेतदाह तत्प्रकाश एव हि इति । स्वपक्षं परो निगमयति तदेवम् इति ।</p>
<p>ज्ञानस्य प्रकाश्यता ज्ञानान्तरमेव, स्वरूपं तु प्रकाशमानस्य परप्रकाशनरूपत्वमिति दर्शितं प्रकाशात्मत्वात् परप्रकाशनस्वभाव- त्वाच्चेति ज्ञानरूपं जडरूपं वेति ग्राहकस्य ज्ञानस्य न काचित् खण्डनेति दर्शितम् । ज्ञानान्तरेणापि एवम् इत्यादिना ग्राह्यस्य ज्ञानस्य न किञ्चित् हीयते इति उक्तम् । यत् यत्र न लक्षणं स्वमपबाधते, तत् तत्र विरुद्धं दर्पणस्वच्छतायामिव स्वच्छदर्पणान्तरसङ्क्रान्तिः । तथाच ज्ञाने ज्ञानान्तरेण ग्राह्यता न ज्ञानस्य स्वं लक्षणं प्रकाश- मानस्य सतः परप्रकाशनरूपत्वं बाधते इति व्यापकानुपलब्धिः ।</p>
<p>विरोधो हि क्वचिदेव भवति, न सर्वत्र । यदि च लक्षणानपबाधकोऽपि विरुद्धः स्यात्, सर्वं सर्वस्य विरुद्धं भवेदिति नीलस्य कार्यत्वकारणत्वाद्यपि रूपं न भवेत् विरुद्धत्वात् । एवं नियमवत्त्वस्य व्यापकस्य अनुपलम्भ- प्रसङ्गात् विरोधव्यवहारो लक्षणानपबाधकरूपात् प्रतिपक्षतः प्रच्युतो लक्षणापबाधकत्वेन व्याप्यते । तच्च इह न उपलभ्यते इति । एतत् परिहरति अत्र उच्यते इत्यादिना । अनेन च लक्षणानपबाधकत्वस्य असिद्धिं निरूपयन् विरोधमेव समर्थयते ।</p>
<p>(पगे २५७)</p>
<p>ज्ञानं हि घटस्य प्रकाशनरूपम् । तत्र प्रकाशमानत्वं न घटनिष्ठं किञ्चिद्रूपम्, अपितु ज्ञानस्वरूपमेव तत् । यदि च तत् प्रकाशमानत्वम् ज्ञानगतमपि ज्ञानान्तरस्वरूपमेव, तर्हि प्रकाश्यस्य ज्ञानस्य निःस्वरूपत्वमेव स्यात् । ग्राहकस्यापि ज्ञानस्य या प्रकाशमानता, सापि ग्राहकज्ञानान्तरमेवेत्यनेन पर्यायेण सर्वमेव ज्ञानं निःस्वरूपं भवेदित्यभिप्रायेण उपक्रमते यथा इत्यादि ।</p>
<p>प्रकाश्यमानेऽपि इति वचनमात्रेण अभ्युपगमे सत्यपीत्यर्थः ।</p>
<p>अहमितिप्रत्येयः इति अर्हे कृत्यः । प्रकाशमानतायामनन्यापेक्षत्वं बोधलक्षणम् । तच्च ग्राह्यतायामन्यापेक्षतारूपायां बाधितमेव स्यात् ।</p>
<p>एवग्रहणेन अनन्यापेक्षामाह । अहमित्येवप्रकाशार्हः स एव हीति सम्बन्धः । मध्यग्रन्थस्तु अहमित्यस्यैव इत्यादिरत्र हेतुत्वेन उक्तः । ननु अहमिति न ज्ञानमेतत्, अपितु ज्ञातुरयं परामर्शः; ज्ञानं च इह मीमांस्यते इत्याशङ्क्य आह यदा तु इति । तुशब्दद्वयं वास्तवे सत्यपि अभेदे अर्थावच्छेदानवच्छेदकृतं ज्ञानत्वं ज्ञातृत्वं चेति विशेष- द्वयं द्योतयति । एतदुक्तं भवति-न खलु आत्मा नाम किञ्चित् द्रव्यान्तरं यस्य ज्ञानेन घटवदेव ज्ञानं प्रकाश्यते । तथात्वे हि न किञ्चित् प्रकाशेत । तथा हि घटस्य प्रकाशमानत्वं न स्वरूपम्, अपितु ज्ञानम् ।</p>
<p>तस्यापि प्रकाशमानत्वं यत्, तत् न स्वरूपम्, अपितु ज्ञानान्तरमिति अप्रकाशाद्वैतं भवेदिति सुप्तं जगत् स्यात् । तस्मात् संविदेव प्रमातृरूपा अन्तः शरीरप्राणशून्यादिकावच्छेदपरिगृहीतसङ्कोचा अपि बहिर्मुखान्- अवच्छेदात् बहिरलब्धसङ्कोचा मायाप्रमातृरूपा बहिरपितु लब्धसङ्कोच- तायां ज्ञानरूपा । तत्रापि बहिरसङ्कुचितं रूपमनुयायि भासते एव अन्यथा अनुसन्धानायोगादिति ज्ञानमात्मधर्म उच्यते इति ।</p>
<p>(पगे २५८)</p>
<p>सौगतैरपि इयादिना सर्वस्य इत्थमेव अयमवभास इत्याह । स्थिरमस्थिर- विषयच्छायोपरक्तरूपानुविद्धं प्रकाशलक्षणं सर्वस्य तावद्- अध्यात्मसिद्धमनपह्नवनीयम् । तत्तु समर्थयितुमशक्नुवद्भिः कुशकाशमवलम्ब्यते । तथाहि बौद्धैरस्थिरमेव अस्य पारमार्थिकं रूपमङ्गीक्रियते, स्थैर्यं तु सन्ताननिष्ठतया विकल्पकल्पितं ज्ञान- मात्रवादिभिः, साङ्ख्यैरस्थिरं रूपं विषयच्छायोपरागकृतं, प्रकाशरूपत्वं च पुरुषच्छायोपनतं बुद्धितत्त्ववादिभिः । मुख्यया इति न वास्तवमत्र मुख्यत्वम्, अपितु प्रतिभासानुसारेणेति मन्तव्यम् अत एव आह प्रकाशमानायाम् इति । वास्तवं हि प्रमातृत्वं पुरुषस्यैव । यदिवा पुरुषस्य चितिमात्ररूपत्वात् प्रमातृत्वादिव्यवहार उपचरितः प्रमाण- विपर्ययादिवृत्तिसारूप्यकृतः । बुद्धिवृत्त्यविशिष्टा हि व्यावृत्तिः इत्युपगमात् तु पुरुषच्छायोपरक्ते बुद्धितत्त्वे एव मुख्यः प्रमातृभावः । उभय- रूपः इति इदं ज्ञानम्, अयं प्रमातेति च । येषामपि इति नैयायिकदीनां ज्ञानलक्षणो यः प्रकाशः, ज्ञानोदय एव हि एषां मते विषयप्रकाशः, ततोऽतिरिक्त आत्मशब्दवाच्यो नित्यव्यापिद्रव्यविशेषः प्रमातेति । तत्रापि स विषयप्रकाशस्तावत् तस्मादात्मद्रव्यादव्यतिरेकेण निर्भासमानोऽङ्गी- कृतः । केवलं तथानिर्भासने समवायस्य निमित्तत्वमुक्तम् । यथा तु रक्तशुक्लः पट इति रागशौक्ल्यानुविद्ध एव चित्रपटो भाति, तथैव ज्ञाता अहमात्मेतिप्रत्ययेऽपि घटज्ञानात्मना प्रकाशेन पटज्ञानज्ञानात्म- ना च प्रकाशेन ओतप्रोतस्वभाव एव असावात्मा स्यादिति विचित्रप्रकाशरूपा- नुविद्ध एव आत्मा,-इति युक्तमवोचाम । स एव ज्ञानं प्रमाता चेति । ननु समवायः सम्बन्धः, स च भेदेनैव भवति संयोगवदित्याशङ्क्य सत्यम्, किन्तु अयुतसिद्धत्वात् ज्ञानस्य न जातु भेदेन अवभासो युक्त इति दर्शयति ।</p>
<p>(पगे २५९)</p>
<p>अन्यथा इति व्यापित्वनित्यत्वाभ्यां तद्विपरीताभ्यो व्यक्तिभ्योऽत्यन्तभिन्न- योगक्षेमा अपि जातिर्व्यक्तितादात्म्येनैव अवतिष्ठते निर्भासते चेत्येवं भूतो यः समवायस्य महिमा, स कथं गुणगुणिनोरत्यन्तमभिन्नयोगक्षेमयोर्- भेदेन अवस्थाननिर्भासावङ्गीकुर्यादित्याशयेन जातिमत्र दृष्टान्तीकरोति नहि इत्यादिना । दृष्टान्तस्य हेतुस्वरूपपरिपोषकत्वेन प्रकृतप्रसाधनाङ्ग- तेत्याशयेन हेतुताद्योतको हिशब्दः । यदि जातिः स्वतन्त्रा आसीत भासेत वा, तदा तत् द्रव्यमेव स्यात् प्रकाशेत च । भीन्नेषु अभिन्नप्रत्ययजनकत्वं हि जातेर्जीवितम् । ननु यदि सर्वज्ञः षट् पदार्थान् विविक्तानालोचयति, तदा जातिं पृथक्त्वेनापि अवलोकयेत्, महाप्रलये च व्यक्त्यभावेऽपि अवश्यं जातीः पश्येत् नित्यत्वेन च तदापि तासां भावादित्याशङ्क्य आह सर्वज्ञस्यापि इति ।</p>
<p>नहि अयथास्वरूपं सर्वज्ञः पदार्थान् पश्यति । एवं हि स भ्रान्त एव भवेत् । सर्वज्ञत्वाच्च प्रलयेऽपि असावतीतानागताः साक्षात् व्यक्तिः पश्यन् तदुपरञ्जकत्वजीवितामेव जातिमवैति । तदेतत् अर्हति इत्यनेन उक्तम् । दृष्टान्तं व्याख्याय दार्ष्टान्तिके योजयति तद्वत् इति । अहम्प्रकाशप्रतिभास्यो हि प्रमाता आत्मा । तदभेदेनैव ज्ञानमुचितप्रकाशं घटाभेदेन इव शुक्लस्तद्गुणत्वात् । ततो हि भेदेन प्रकाशमानं यदि तद्गुणः स्यात्, विश्वमपि तद्गुणः स्यादिति तद्गुणत्वमनियमप्रसङ्गेन विपक्षात् व्यावृत्तं साध्येन तदभेदप्रकाशेन व्याप्यते इति स्वभावहेतुः । एवञ्च ज्ञानं ज्ञाता अहमित्येव उचिताभासम् । इदमिति तु अवभासे ज्ञातुर्बहिर्भूतमतद्- गुणरूपं स्वतन्त्रमन्यगुणरूपं वा भासमानं ज्ञानमेव भातं भवेत् । एवमहम्प्रकाशयोग्यस्य प्रमातुरन्तर्निष्ठतयैव ज्ञानस्य प्रकाशनं सर्वदर्शनेषु उदितम् ।</p>
<p>(पगे २६०)</p>
<p>ज्ञानम् इति ज्ञानस्य ज्ञानान्तरवेद्यता न युक्ता । ननु मा भूदिदमिति ज्ञानस्य प्रकाशः, भवतु च अहमिति; किन्तु यथा सुखी अहम्, इच्छामि द्वेष्मि प्रयतेऽहमित्यादौ सुखेच्छादेरात्मसमवेतत्वेन आत्मसमवेतेनैव व्यतिरिक्तेन ज्ञानेन प्रकाशनं, तद्वत् ज्ञाता अहमिति ज्ञानस्यापि ज्ञानान्तरेणैव एकार्थसमवायिना भविष्यतीत्याशङ्क्य दृष्टान्त एव अयमयुक्त इति हृदये गृहीत्वा अहम्प्रकाशस्यैव रूपं निरूपयति स्वयम् इति ।</p>
<p>अहम्प्रकाशमयत्वमेतदुच्यते-प्रकाश्यतायां स्वातन्त्र्यमनन्यमुख- प्रेक्षित्वम्, अन्यथा प्रकाशान्तराव्युपरमेऽनवस्थानात् न किञ्चित् प्रकाशे- तेति असकृत् निर्णीतं</p>
<p>प्रकाशस्यात्मविश्रान्तिरहम्भावो हि&mdash;&mdash;&mdash;। (अ। प्र। सि। २२ का।)</p>
<p>इति । यस्य हि नैयायिकस्य सदा परोक्ष एव आत्मा, तस्य तत्परोक्षवृत्तिर्धर्मः प्रकाशेतेति । एतदेतावत् कथम् । पृथक्प्रकाशमानश्च कथमयुतसिद्धो भवेत् । नभसोऽपि अनिर्भासे शब्दस्य निर्भास इति चेत्, एतदपि कथम् । तरुपवन- संयोगाप्रत्यक्षत्वं च कथं स्यात् । अथ अहमितिज्ञाने प्रकाशते एव आत्मा । तत्रापि अहमित्यपि ज्ञानं न स्वकाशम् । तदपि ज्ञानान्तरग्राह्यम् । तत्तु ज्ञानान्तरं केन आकारेण उदेतीति चिन्त्यम् । यदि तावदिदमिति, तदा आत्मबहिर्- भावोऽस्य स्यात् । अथ अहमिति, तर्हि आत्मज्ञानमिदं भवेत्, न आत्मज्ञान- ज्ञानम्; अनवस्थानाच्च न किञ्चित् प्रकाशेत । ज्ञानस्य उदयो विषयस्य प्रकाश इत्युक्तिर्हि ज्ञानविषययोस्तादात्म्यं वा आनयेत्; घटस्य उदका- हरणं यत्, तदेव पटसम्बन्धि प्रावरणमित्येतत्तुल्यतया वा वक्तुरुन्मत्त- ताम् । तस्मादनन्यापेक्षप्रकाशत्वं ज्ञानस्य स्वरूपं तदन्यापेक्ष- प्रकाशत्वेन विरुद्धम्, तदेव च ज्ञानान्तरग्राह्यत्वमिति न ज्ञानं ज्ञानान्तरवेद्यम् ।</p>
<p>(पगे २६१)</p>
<p>तद्विषय इति ज्ञानानां ये विषयास्तेषां या व्यवस्थितयः, तासां निष्ठा अनवस्थाभावेन परिसमाप्तिरिति यावत् । तदेव इति यदस्य ज्ञानस्य स्वरूपं विषयोन्मुखाहम्प्रकाशमानरूपत्वम् । किमन्यत् इति अन्यत् हि तदीयं गुण- त्वादि तावत् न भाति अर्थप्रकाशमात्रस्यैव निर्भासात् । भासमानमपिच तद्- रूपादि गुणान्तरसाधारणज्ञानरूपतया नैव निर्भातं स्यादिति ज्ञानं न आभातं भवेत् । एतदुपसंहरति तत् इति यदेतदुक्तं, तस्मात् हेतोः । इदमिति प्रकाशस्वातन्त्र्यरूपादहम्भावात् पृथक्कृतं सत् ज्ञानं यदा प्रकाशते, तदा अहं ज्ञाता विषयप्रकाशमयः इत्येवम्भूतां पार्यन्तिकीं प्रतिपत्तिमधिशय्य प्रकाशितं भवति । यथा अयं शुक्लो गुणः पटात् पदार्थान्तरभूतस्तत्र परं समवायेन वर्तते इतिविकल्पे अयं पटः शुक्लः इति विकल्पान्तरव्यवधिना गुणस्वरूपमामृष्टं भवति, न साक्षात्; तथा मम ज्ञानमिदमिति इदानीमिति अन्यस्य प्रकाशबलात् यस्य प्रथते इति व्यवह्रियमाणता इदन्तारूपा, तत् जडम्; स्वप्रकाशताबलात् यस्य अहन्ता- रूपा, तदजडमिति । इत्थञ्च यदि पराधीनप्रकाशं प्रकाश्यं चेति जड- लक्षणम्, तदस्तु; अन्येन तु प्रकारेण प्रकाशभिन्नत्वेन इदन्ता, तदभिन्न- त्वेन अहन्तेति जडाजडत्वमिति त्यक्त्वा यत् प्रकाश्यं, तत् जडमित्युक्ते किं तस्य प्रकाश्यत्वम् । ज्ञानस्य उदय इत्युक्ते तस्य न किञ्चित् स्वरूपमुक्तं भवेत् ।</p>
<p>एवञ्च जडलक्षणेन अयुक्तमिति अजडं नीलादि स्यात् । उक्तम् इति भवतैव ।</p>
<p>पूर्वपक्षे एवमसम्भवात् न लक्षणमतिव्याप्तिश्च अत्रेति हृदये गृहीत्वा भङ्ग्यन्तरेण जडाजडलक्षणस्य अविरोधापादनेन जडाजडयोर्- अव्यवस्थां दर्शयति अतश्च इति । न केवलं स्वरूपास्वरूपास्पर्शनात्, यावदभ्युपगतेऽपि स्वरूपस्पर्शित्वे ।</p>
<p>(पगे २६२)</p>
<p>इतश्च अविरोधात् जडाजडलक्षणयोः प्रसक्तात् जडमपि अजडं स्यात् । अविरोध- मेव अपिशब्दद्वयेन द्योतयति । अद्य इति अस्मदुक्तायां व्यवस्थायाम् । अर्थ- स्वरूपम् इति इदन्तया अर्थ एव प्रवृत्तिप्राप्तिनियोजनादिना भासमानतया व्यवह्रियते, अहन्तया तु स्वप्रकाशरूपं ज्ञातृज्ञानरूपम् । प्रकाशाच्च यौ भेदाभेदौ, तावन्योन्यविरुधौ स्वव्याप्तयोर्जडाजडयोर्विरोधं विदधानावन्योन्यसंस्पर्शाक्षमत्वेन प्रविभक्तं रूपं तयोर्व्यवस्था- पयतः । तदाह सुव्यवस्थितः इति सुष्ठु व्यवस्थितो नियत इत्यर्थः । इयता न किञ्चित् ज्ञानं ज्ञानान्तरवेद्यं भवतीति उपपादितम् । अधुना यदि कश्चिद्- आचक्षीत-मा भूदन्यत्र ज्ञानानामन्योन्यवेद्यवेदकता, स्मृतौ तु सा अनुभवविषिष्टार्थनिर्भासनायां कथमवज्ञायते-इति, तं प्रति प्रत्युत ज्ञानस्य वेद्यत्वे ज्ञानविषयं ज्ञानविशिष्टार्थविषयं वा अनुभवान्तरमेव भवेत्, न स्मृतिरिति हृदये गृहीत्वा स्मरणज्ञानेन अस्य अनुभवज्ञानं वेद्यं न भवति,-इति प्रकृतं घटयति पूर्वानुभूतस्य च इति । चकारो युक्तिसमुच्चये । न केवलं पूर्वोक्तयुक्तिभिर्ज्ञानस्य ज्ञानान्तरवेद्यत्वं नास्तीत्येतावतैव स्मरणज्ञानेन पूर्वानुभवस्य विषयीकारो निषिध्यते, यावत् युक्त्यन्तरेण अपि । तथाहि घटं स्मरामीति ज्ञाने घटस्यैव विषयतया प्रतिभासः, न पूर्वानुभवस्य । स केवलं स्मरणज्ञानेनैव सह मिलितो भाति । अन्यथा तस्य पृथगवभासे स्मरणं घटेन सविषयं न भवेत् योगिन इव परचित्तज्ञानं परचित्तविषयेन ।</p>
<p>यदाह</p>
<blockquote>
<p>नच सालम्बनं तस्याविषयीभूतत्वात् ।</p></blockquote>
<p>इति । ननु घटमनुभूतमनुभवामीति स्मरणस्य वपुः, तत्र अनुभूतत्वमर्थस्य विशेषणं न स्मरणेन ऐक्यमापद्यते । उच्यते ।</p>
<p>(पगे २६३)</p>
<p>एषा खलु स्मर्यमाणदृश्यमानानुसन्धिरूपा प्रत्यभिज्ञा, नतु शुद्धं स्मरणम् । तत्र तु अनुभूतमिति यदुल्लिख्यते भूतत्वमनुभवस्य, इदमेव स्मरणस्य प्रातिस्विकं वपुः । तत्रापि भूतता विषयोपाधिसङ्कोचकल्पिता अनुभवदशायोगेन स्वयंवर्तमानत्वेऽपि । अनुभूतं स्मरामीत्यपि प्रतिपत्तावनुभूतमित्यस्यैव स्पष्टीकरणं स्मरामीति, नतु अतिक्रान्तानु- भूततास्मरणात् सदा वर्तमानो हि बोधः प्राच्येन ज्ञानेन उद्रिक्तावस्थेन उपलक्षितः स्मरणमिति उच्यते । तदाह अनुभवैक्यापन्नम् इति । केवलं सौगतेन एतत् कथञ्चित् सामर्थ्यते अनुभवेन स्वसन्ततौ वासनात्मक- शक्त्याधारद्वारेण, नैयायिकेन अपि आत्मनि संस्काराधानद्वारेण, नतु स्मरणेन । अनुभवो ज्ञायते इति तयोर्दर्शनम् । एवं हि पूर्वज्ञानज्ञान- रूपमनुभवान्तरमेव भवेत्, नतु स्मरणम् । चिरातीतस्य च ज्ञानस्य निःस्वभावस्य कथमर्थप्रकाशरूपता । नश्यदवस्थं च ज्ञानं ज्ञानेन ज्ञायतां नाम एकार्थसमवायात्, अयोगी तु चिरनष्टमधुना वेत्तीति का सम्भावना । न जानाति, अपितु स्मरतीति चेत्, तर्हि ज्ञानज्ञानं जानातीति आयातं स्यात् । तत्रापिच अयमेव दोषः,-इति युक्तमुक्तम् । नतु अन्तरालवर्ति इति । स्मरणस्य विषयस्य च अन्तराले मध्ये भवन्ननुभवो विषयं प्रकाशयन् स्मरणेन प्रकाशमानः समरणस्य तं विषयम्- अर्पयतीति न युक्तमित्थमननुभवात् । एतदेव च युक्तम्-यत् स्मरणविग्रहपतित एव विषयप्रकाशात्मा अनुभवः । तथाहि स्मृतिरनुभवं प्रकाशयति तं यो विषयं प्रकाशयतीति उपगमे विषयस्य या प्रकाशना, सा विषयनिष्ठा तावत् न भवति प्रकटतावादस्य दूषितत्वात्; अपितु इयमेव तस्य प्रकाशना या तद्विषयोऽनुभवः । सच यदि न स्वयं प्रकाशते, न किञ्चित् प्रकाशेत ।</p>
<p>(पगे २६४)</p>
<p>अथ उच्यते तस्य प्रकाशना स्मरणेन तथाहि अनुभवस्य प्रकाश्यस्य न धर्मो विषयस्यैव, किन्तु स्मरणमेव तस्य अनुभवस्य प्रकाशना अभवदिति विषयकक्ष्यापतितोऽसावनुभवो जडाकारः प्रकाशभिन्नः कथं मार्गस्य प्रकाशो भवेदिति घटं स्मरामीति अन्धपदं पर्यवस्येत् ।</p>
<p>तदेतदाह सा इति विषयप्रकाशरूपता न स्यात् पूर्वानुभवस्य इदन्तया प्रकाशमानत्वेन जडस्य । अन्यत्र स्मरणज्ञाने तन्मुखस्तदधीनप्रकाशो हि असावनुभवः । एवमिदन्ता नाम प्रकाश्यत्वं प्रकाशात् भिन्नत्वं जडस्वरूपमिति स्थापिते स्वपक्षप्रकोपं शङ्कमान आह एवञ्च इति । अनेन जडाजडलक्षणविभागेन अहमिदमितिप्रकाश ईश्वरात्मा । तत्र जडाजडयोः कथमेकत्वमिति । तत्र उच्यते-इह इदमित्यपि भासमाने प्रकाशपरमार्थतैव रूपमन्यथा अप्रकाशयोगे इदन्ताया अपि अन्धतमसत्वात् । केवलं माया- शक्त्या प्रकाशाभिन्नेऽपि प्रकाशभिन्नत्वाभिमान इति यथोचितमातृमेय- सृष्टिप्रभावित इति जडता उच्यते । ईश्वरदशा च प्रकाशभिन्नत्वाभिमान- विषया ये पशुप्रमातॄणाम्, तेऽर्थाः परमार्थतः प्रकाशात्मान इति परामर्शरूपा । तत् पशुप्रमात्रपेक्षया ते जडाः सन्तु नाम, पशु- प्रमातृरूपस्यापितु प्रकाशभागस्य वस्तुत ऐश्वरप्रकाशाव्यतिरेक इति तदनुसारेण इदमित्यस्य रूपस्य विद्युन्न्यायेन उन्मिषतोऽपि प्ररोहाभावाद्- अहम्भावे एव विश्रान्तिरिति सामानाधिकरण्यमहन्तेदन्तयोरुच्यते । एवञ्च अनूद्यमाना इयमिदन्ता प्रथमं यद्यपि भाति, तथापि अनुभवादस्य स्वविश्रान्त्ययोग्यत्वेन विधीयमानाहन्तानुधावनेनैव कृतित्वमिति अहं- मात्रतैव । तदाच इति ईश्वरदशायाम् । नाधिक्यम् इति इदन्ता नाम तत्र न अधिका प्रकाशस्य अहन्तात्मनः । स्वातन्त्र्यमहिमैव हि वस्तुत इदन्ता ।</p>
<p>(पगे २६५)</p>
<p>तदत्र परस्य स्वप्रसिद्धेनैव दृष्टान्तेन मोहमपोहति यथाहि इति । एष भङ्ग्या दृष्टान्त एक एव साधर्म्यवैधर्म्याभ्यां ग्रन्थकारेण उक्तः ।</p>
<p>यथा रूपं सन्निवेशस्य उदये भ्रंशे च रूपमेव तथातदित्युपगमात्, एवं बोधो विश्वस्य उदयप्रलययोर्बोध एव; न अस्य अतिशय आधिक्यमिति साधर्म्यदृष्टान्तः । रूपे तु क्षणिकत्वात् तथा तथेति कश्चित् योऽतिशयो- ऽङ्गीकृतः, स बोधे न उपपद्यते । बोधस्य एकरूपत्वात् विशेषलेशो न युज्यते इति हि उक्तम् । यत् नरेश्वरविवेकः</p>
<blockquote>
<p>नीलादिकोपरागेण न प्रथैव विशिष्यते ।
अविशिष्टप्रथारूपोपगमात्सर्ववादिनाम् ॥</p></blockquote>
<p>इति । एतच्च वितत्य वक्ष्यते इत्याह तदास्ताम् इति । अस्य प्रमेयस्य औदासीन्यं प्राप्तकालमिति यावत् । यथा रूपस्य न सन्निवेशोऽर्थान्तरम्, एवं बोध- रूपेऽपि नैव कश्चिदतिशयः सम्भवतीति साधर्म्ये योजना । तुरेवकारार्थे अत्र, वैधर्म्ये तु विशेषद्योतकः । यथा रूपस्य विशिष्टता स्यात्, एवं बोधरूपेऽपि विशिष्टतात्मा अतिशयः शङ्क्यते; सतु नैव अस्तीति वैधर्म्ये योजना । हीति यस्मादेवं, तदीश्वरदशायां बोधरूपताया न आधिक्यं किञ्चिदिति सम्बन्धः । प्रकृतलक्षणविभागस्य हेतुमुपसंहरति सिद्धं तावत् इति । परसंवेद्यता बोधस्य इति परसंवेद्यता बोधस्य निषेध्या स्वसंविद्रुपत्वेन हेतुना । तत् हि निषेध्यस्य व्यापिका या इदन्ता, तद्विरुद्धया अहन्तया व्याप्तम् । अहन्तैव हि संविदो लक्षणम् । तेन व्यापकविरुद्धव्याप्ते- न स्वसन्द्रूपत्वेन परसंवेद्यत्वं निषिध्यते । अत्र हि स्वसंविद्रूपत्वं ज्ञानस्य परेण अङ्गीकृतं, केवलं तथाभावेऽपि परसंवेद्यत्वमिच्छति ।</p>
<p>सहि-स्वात्मना संविद्रूपता परप्रकाशा परसंवेद्यत्वं तु तद्विषय- ज्ञानान्तरोदयः,</p>
<p>(पगे २६६)</p>
<p>तदनयोः को विरोधः-इत्याह स्म को हि विरोधः इत्यादिना । तस्य इदानीं विरोधप्रतिपादनेन मोहः शमितः । परसंवेद्यताया हि लक्षणं प्रकाश- भिन्नत्वं जडत्वमिदन्ता, संविद्रूपायास्तु स्वसन्द्रूपतायाः प्रकाश- तादात्म्यमजडत्वमहन्ता,-इति लक्षणद्वारेण तयोर्विरोध एवेति परसंवेद्य- ता स्वसंविद्रूपत्वेन निषिध्यते । सा हि हेतोः स्वसंविद्रूपत्वस्य यत् व्यापकमहमिति रूपं, तस्य यत् विरुद्धमिदमिति प्रकाशभिन्नत्वं; तेन व्याप्ता तल्लक्षणिकेति । यश्च विधौ स्वभावहेतुः, स एव तद्विपर्यये निषेध्ये विरुद्धोपलब्धिरूपोऽनुपलब्धिहेतुर्भवतीति दर्शयति यथा इति । अनित्यत्वे क्षणिकत्वे साध्ये क्रमिकार्थक्रियाकारित्वलक्षणं यत् सत्त्वं तत् स्वभाव- हेतुः, नित्यत्वे तु निषेध्ये व्यापकविरुद्धव्याप्तोपलब्धिः । नित्यस्य लक्षणं व्यापको धर्म एकस्वभावत्वं नाम, तद्विरूद्धं च भिन्नस्वभावत्वं; तदेव व्यापकं लक्षणं क्रमिकार्थक्रियाकारित्वस्य । क्रमेण अर्थक्रियां करोतीति हि भाषितस्य अयं परमार्थः-नानास्वभावोऽयमिति न अवृक्षोऽयं शिंशिपात्वादित्यत्रापि अवृक्षत्वस्य व्यापकं यत् लक्षणमशाखादि- मत्त्वं, तद्विरूद्धेन शाखादिमत्त्वेन शिंशिपात्वं व्याप्तमिति व्यापक- विरुद्धव्याप्तोपलब्धिरेव । अथ लक्षणात्मा यो व्यापको धर्मः, स न पृथग्- व्यावृत्त्या समाकृष्यते पृथगाकर्षणस्य परप्रत्यायनफलस्य प्रसिद्धे विषये निष्प्रयोजनत्वात्; तदा अवृक्षत्वविरुद्धेन वृक्षत्वेन शिंशिपात्वं व्याप्तमिति विरुद्धव्याप्तोपलब्धिर्भवति । यदा तु शिंशिम्पायामपि वृक्षत्वं न पृथक् क्रियते प्रसिद्धत्वात्, केवलं भ्रान्त्या आरोपितं यदवृक्षत्वं, तदपसार्यते; तदा स्वभावविरुद्धोपलब्धिरेव भवति ।</p>
<p>प्रकृतेऽपि परसंवेद्यत्वमिदन्तेति एकं तत्त्वं चेत्, तद्विरुद्धव्याप्तोपलब्धिः । अहन्ता स्वसंविद्रूपत्वमित्यपि चेदेकं तत्त्वं, तत् स्वभावविरुद्धो- पलब्धिरेव ।</p>
<p>(पगे २६७)</p>
<p>इह तु परसंवेद्यतास्वसंवेद्यते परस्य लक्षणतो न तत्त्वतः सिद्धे । तत एव हि स तयोरविरोधमभिमनुते इत्याशयेन लक्षणात् स व्यापको धर्मस्तयोः पृथक्कृत्य प्रदर्शित इति व्यापकविरुद्धव्याप्तोपलब्धिर्विवृतिकृता दर्शिता । न अनग्निर्धूमादित्यपि विरुद्धकार्योपलब्धिरेव भवतीति । एवं तत्र तत्र अवधातव्यमिति अलमवान्तरेण । एवमजडे परसंवेद्यतामपाकृत्य पर- संवेद्येऽपि स्वसंविद्रूपता नास्तीति दर्शयति घटस्यापि इति । यद्यपि घटस्य स्वसंविद्रूपत्वं न केनचिदुपगतम्, तथापि विरोधस्फुटीकरणाय इदमुक्तम् । यथार्थधर्मप्रकटतावादिनस्तत् बलात् प्रसज्यते, नच युक्तं विरोधादित्येतदनेन दर्शयति । अनयैव इति सैव इयमनुपलब्धिजातिरित्यर्थः ।</p>
<p>स्वसंविद्रूपत्वस्य निषेध्यस्य व्यापकमहमिति । तद्विरुद्धमिदमिति, तेन व्याप्तं परसंवेद्यत्वमिति । एतदुपसंहरति तदेवम् इति । अशेषमपि विश्वं यदि क्रमेण यदिवा युगपदपि संवेद्यते, तथापि वर्तमानमेकं ज्ञानं स्वविषयमात्रमेव गृह्णाति; नतु कस्यचित् विषयस्य ज्ञानान्तरस्वीकृततां वेत्ति । ज्ञानं हि न ज्ञानान्तरेण ज्ञायते जडतापत्तेः । ज्ञानान्तर- स्वीकृतत्वे च अज्ञाता इयं मया पूर्वं दुःखरूपा, अर्थक्रियासाधनो निश्चितोऽयं सुखसाधन इति संवेदनाभावात् भूतग्रस्त इव न तस्मिन् दृष्टे तितिक्षोपादित्सात्मिकामिच्छारूपामर्थितां भजेत् । तदभावे त्यजामि-गृह्णा- मीतिप्रयत्नोपक्रमः कायस्पन्दमध्यस्तत्त्यागादानरूपप्राप्त्यन्तो व्यवहारो न स्यादिच्छाद्वेषयोः स्मृतिपूर्वकत्वात् तदभावेऽनुत्पत्तेस्तत्- पूर्वकपर्यत्नाभावे प्रयत्नजशरीरकर्मासम्भवे तत्कृतार्थसंयोग- विभागाद्यसम्पत्तेरिति सद्योजातनालिकीरद्वीपवासिभिरिव प्रमातृभिः स्थीयेत । तेषामपिवा अस्ति अनुसन्धानादि किञ्चिदिति तेभ्योऽपि शोच्याः प्रमातारो न प्रमातारः स्युः ।</p>
<p>(पगे २६८)</p>
<p>इयता सूत्रं व्याख्यातम् । ज्ञानानां यदेकमनुसन्धानविषये मेलनं, ततो जन्म यस्याः सा जनस्थितिस्त्यागोपादानादिव्यवहारो नश्येदिति । वृत्तिरपि- ज्ञानानां यत् परस्परं विषयेषु सङ्घट्टनं, तत् यथा विकल्पज्ञानम्- अनुभवस्य विषये-इदं दृष्टं विकल्पयामीति, सोऽपि विकल्पज्ञानस्य-यदेव अनुमानेन विकल्पितं, तदेव पश्यामीत्यादौ, उभयस्यापि स्मृतिः, तस्या अपि प्रत्यभिज्ञानमित्यादिबहुप्रकारम्, तदेव प्रकृतं मूलकारणं यस्य लोकव्यवहारस्य स तस्मिन् सङ्घट्टनात्मनि मूलनिदाने निरस्ते केन प्रकारेण भवेत् । संस्कारादिना केवलेन तस्य न सम्पत्तिरिति हि भणितमेव ।</p>
<p>वृत्तौच इति ज्ञानानाम् इत्येव षष्ठी वृत्तौ प्रयुक्ता तेषाम् इति ।</p>
<p>परामर्शेन सूत्रे अनुसन्धानस्य नित्यसापेक्षत्वात् समासः, अन्यथा चैत्रस्य चित्रा गावोऽस्येतिवत् न स्यात् । अनुसन्धानं तु नित्यसापेक्षं सकर्मकत्वाद्- अस्याः क्रियायाः । वृत्तौ विषयसङ्घट्टनायाः प्राधान्यात् तेषाम् इत्य- पेक्षणेऽपि समासस्य यद्यपि न विरोधः, तथापि विषयार्थस्य अप्रधानस्य तेषामित्यपेक्षणे समासाभावः प्राप्नोति, स विषयस्य नित्यसापेक्षत्वं विषयापेक्षणादिति परिहृतः । समासेन च अत्र तद्धितवृत्तिरपि उपलक्ष्यते । नहि भवति धान्यानामपूपमयी यात्रेति । इह तु विषयसङ्घट्टना विषयद्वारेण नित्यसापेक्षेति भवत्येव धनस्य अर्जनसमये इत्यादिवत् । ननु व्यवहारोऽयं मूढानां विप्लवमात्रमविचारितरमणीयम् । का तत्र तत्त्वपरीक्षा । असदेतत् विप्लवेन व्यवहारनियमानुपपत्तेः । किञ्चिदेव हि अयं जहाति, किञ्चिदेव च उपादत्ते । तत् नियतनिदानाभावे कुतस्त्यो नियमः । अस्तुवा मूढव्यवहारो विप्लवः, यस्तु अमूढानां व्यवहारः, स कथं समर्थ्येतेति दर्शयति वृत्तिकृत् परमार्थ इत्यादि ।</p>
<p>(पगे २६९)</p>
<p>एतत् व्याचष्टे विदितवेद्यैरपि इति । तत्त्वम् इति नतु लोकव्यवहारः । अयमेव क्रमः इति अनुभूतानुसन्धानादिः । कुत इति चेत्, आह तेऽपि हि इति । न केवलं मूढा एवं, यावत् तेऽपि,-इति अपिशब्दः । विदितपूर्वम् इति अनुभवं दर्शयति । एवमयम् इति स्मरणानुसन्धानपूर्वकं विकल्पनम् । शिष्ये- भ्योऽपि इति अवतारणीयेभ्य इति यावत् । यदिवा न केवलं शास्त्रकरणात्मनि उपदेशेऽयं क्रमः, यावत् सन्निहितान्तेवासिसङ्क्रमणोपदेशावसरेऽपीति अपिशब्दः । एतदुक्तं भवति-असर्वज्ञस्तावत् तत्त्वमागमानुमानयोगि- प्रत्यक्षादिना स्वात्मनि प्रसिद्धं शास्त्रे निबन्धन् परस्मै वा निरूपयन् स्मृत्वा स्मृत्वा विकल्प्य निरूपयेदिति तावत् स्थितम् । योऽपि सर्वज्ञो विश्वं साक्षात् पश्यति, सोऽपि शिष्यमुपसङ्क्रान्तबोधं चिकीर्षुरूपदिदिक्षुः शास्त्रं वा चिकीर्षुः शब्दोपारोहयोग्यतां शिष्यजनभावना योग्यतां च साक्षात्क्रियमाणस्य स्वलक्षणस्य पश्यन् तस्मात् साक्षात्कारात्मकात् सार्वज्ञ्यात् स्वातन्त्र्यरसेन करुणारसेन वा व्युत्थाय अयमिति साक्षात्कृतम्- अपि अर्थमेवमिति विकल्पनेन अनुसन्धाय उपदिशेत् । विकल्पनं च पूर्वदृष्ट- तासमुल्लेखेन शब्दाद्यनुस्मरणप्राणतया च भवतीति । सोऽपि तदानीं पूर्वापरज्ञानमेलनां विना कथमुपदिशेत् । यथोक्तं भवद्भिरेव</p>
<p>तथताव्युत्थितो बुद्धस्तथतामुपदेक्ष्यति ।</p>
<p>इति । आगमेषु अपि</p>
<blockquote>
<p>पुंसामनुग्रहार्थाय परोऽप्यपरतां गतः ।</p></blockquote>
<p>इति । तथा</p>
<blockquote>
<p>यथा प्रक्ष्यन्ति ते शिष्यास्तथा स्थास्यति शङ्करः ।</p></blockquote>
<p>इत्यादि च ।</p>
<p>(पगे २७०)</p>
<p>तेषामपि इति प्रबुधानाम् । लोकयात्रा इति परोद्धारणादिका । स्वात्म इति स्वविषयप्रकाशतायामात्ममात्रप्रकाशतायां च विश्रान्तैर्वर्तमानैरेवेत्यर्थः । सर्वे एव इति प्रबुद्धाश्च अप्रबुद्धाश्च ।</p>
<p>निःस्तिमिताः इति भूतग्रस्तप्रायाः । नहि सर्वज्ञोऽपि भूतग्रस्त इव आस्ते तस्यापि विकल्पयितुमशक्तावस्वातन्त्र्यापत्तेर्जडताप्रसङ्गात् । अत एव परम- शिवस्य अपि भगवतः शक्त्युपक्रमं लयभोगाधिकारैः सदाशिवेश्वर- विद्येश्वरादिक्रमेण मायाप्रमातृपर्यन्ततया प्रकाशनमेव विकल्पनव्या- पाररूपमिति निःस्तिमितत्वं जाड्यमेव । निःस्तिमितत्वविपक्ष एव हि विमर्शः स्फुरत्तास्पन्दादिव्यपदेश्यो भगवतः शक्तिविशेषो यन्न्यूनतातारतम्य- कृतं स्थावरान्तं जडत्वम्, यदुत्कर्षतारतम्यकृतं च भगवत्परम- शिवान्तं प्रबुद्धत्वमिति वक्ष्यामः</p>
<p>सा स्फुरत्ता&mdash;&mdash;&mdash;&mdash;। (१ । ५ । १४)</p>
<p>इत्यादौ । ननु अयमुपदेशोऽपि विप्लवत्वात् पारमार्थिकं विषयं नैव स्पृशतीति शङ्कित्वा आह परमार्थोपदेशस्यापि इति । लौकिकस्य व्यवहारस्य अस्तु तावत् विप्लवता; अस्यापितु विप्लवत्वे यः परमार्थ उपदिष्टो भावितश्च, तस्य परमार्थः पूर्वप्रकाशितपरमार्थरूपत्वाभावे परमार्थो- ऽस्पृष्ट एव कथं प्राप्येत । मिथ्यापरमार्थोपदेशपूर्विका हि भावना मिथ्यापरमार्थ एव कृता तमेव स्फुटीकुर्यात्</p>
<blockquote>
<p>&mdash;&mdash;&mdash;&mdash;यद्यदेवातिभाव्यते ।</p></blockquote>
<p>इति न्यायात्; अथ सत्यपरमार्थमेव स्फुटीकरोति प्राच्यानुभवविषयीकृतं, ततो न विप्लवता । एवञ्च संवेदनानां विषयमेलनमायातमिति आकू- तान्तरम् । ननु किमत्र विषयमेलनेन । यथाहि बीजादाद्यातिशयादिक्रमेण अन्त्यातिशयं प्राप्तादङ्कुरो मृदश्च घट इत्यादिर्विचित्रः कार्यकारण- भावो लोके प्रसिधः;</p>
<p>(पगे २७१)</p>
<p>नच तत्र विषयमेलनं किञ्चिदुपयुज्यते समर्थ्यते वा; तथैव पूर्वम्- अनुभवः, ततो विकल्पः, तत उपदेशनम्, ततो भावनाभियोगः, ततो भावनानिष्पत्तिः, ततः परिस्फुटा भवति ज्ञानोदये इयमेव परमार्थ- प्राप्तिरिति । किमत्र विषयमेलनसमर्थनाप्रयासेनेत्याशङ्क्य ब्रूते नचेदम् इति । कार्यकारणभावोऽयं भवति, नतु बीजाङ्कुरादिजडतुल्यवृत्तान्त इति मात्रपदम् । अयं भावः-इह कार्यकारणभावमात्रेण अनुभवविकल्पादीनां जडतुल्यवृत्तान्तत्वे स्वरूपमात्रनिष्ठत्वेन परत्र अकिञ्चित्करत्वात् विषयस्य साक्षात्करणं विकल्पनं स्मरणमित्यादयो विषयनिष्ठाप्रकाशनविमर्शनपरमार्था व्यापारात्मानो व्यवहाराः कथं भवेयुः, अध्यात्मसिद्धाश्च अमी न अपह्नोतुं शक्याः । एते च एकविषयतया विना कथं प्रकल्प्येरन् । दृष्टं विकल्पयामि स्मरामीति हि तेषां प्राणितम् । तस्याश्च असमर्थनीयतायां विकल्पाः प्रत्यक्षायन्ते, अनुभवः स्मृतिबीजमाधत्ते स्वप्रतिभासेऽनर्थेऽर्थाध्यवसायेनेत्यादि किमर्थमुद्धोष्यते । तद्धि एकविषयतायाः सम्पत्तये जालमुत्थाप्यते । सा तु तावता न सिध्यतीत्येतावदस्माभिरुच्यते इति । एतदाह प्रतीतिरेषा इति अनुभव- विकल्पनोपदिदिक्षोपदेशभावनादिरूपं यदुपदेशनं, तत् किल प्रतीति- विषयनिष्ठं संवेदनम्; नतु बीजादिजडवत् स्वनिष्ठं किञ्चिद्रूपम् । ततः किमिति । आह प्रतीतिश्च इति । भूतं यत् परमार्थज्ञानमुपदेष्टुरज्ञतो- पदेशे वितारकत्वादुपदेष्ट्टतायोगात् भविष्यच्च यत् परमार्थज्ञानं स्फुटं फलरूपं भावयितुस्तयोर्ज्ञानयोर्यो विषयः, स एव यदि स्मरण- विकल्पनोपदिदिक्षोपदेशविकल्पनभावनापरम्पराणां न भवेत्; तर्हि अन्यत् ज्ञातमन्यत् विकल्पितमन्यदुपदिष्टमन्यत् भावितमन्यत् प्राप्तमिति भवेत् ।</p>
<p>नच एतत् समञ्जसं</p>
<p>(पगे २७२)</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;यद्यदेवातिभाव्यते ।
भावनापरिनिष्पत्तौ तत्स्फुटं कल्पधीफलम् ॥</p></blockquote>
<p>इति यत्तद्भ्यामेकविषयत्वस्य दर्शितत्वात् । प्रमाणादपि हि प्रवृत्तिप्राप्त्या- दिकमेकविषयतयैव सन्तानाशयेन निर्वाह्यते, अन्यथा प्रमाणाप्रमाण- विभागायोगः । तदेतत् सर्वं निगमयति तस्मात् इति । अयमिति प्रबुद्धाप्र- बुद्धनिष्ठो व्यवहारोऽन्योन्यं विषयाणां प्रापणं, ज्ञानान्तरगतस्य हि विषयस्य ज्ञानान्तरे स्मृत्यादौ प्रमात्रन्तरविषयस्य च प्रमात्रन्तरे नियोगोपदेशादौ प्रापणं स्वात्मनि परमात्मनि च व्यवहार उच्यते । व्यवेति व्यतिहारे, हरतिः प्रापणे । स व्यवहार एकविषयत्वेन व्याप्तः । तद्विरुद्धा अनेकविषयता । अनेकात्मत्वे च ज्ञानानां सा व्यापिका प्रसज्यते । प्रकार- त्रयेण हि तदुपपद्यते । प्रकारद्वयं च दूषितम् । नहि दृष्टता विषय- धर्मः । यदाह भट्टः</p>
<blockquote>
<p>व्यापृत्तिः प्रत्ययस्यार्थे तत्र किञ्चिदकुर्वतः ।</p></blockquote>
<p>इति । प्रतिपद्यते इति । प्रतिपत्तिरेव कथञ्चिद्भाव उक्तः स्यात्, नतु अर्थस्य रूपातिशयो निर्वर्त्यते । तथात्वे अन्येन्द्रियादिव्यापारमन्यस्य न प्रतीतये- ऽपेक्षेत, यथा कृतो न पुनरन्यस्य करणमित्यादि च । तत् विषयधर्मता न युक्ता । वेद्यता च संविदां निरस्ता । यदि च अयमवशिष्यमाणोऽपि प्रकारो न स्यात् ज्ञानानामेकात्मकतालक्षणः, तदयं व्यवहारो व्यापकविरुद्ध- व्याप्तोपलब्ध्या न भवेदेव । नश्येत् इति सूत्रस्य वृत्तिः कथम् इति विवृता न स्यादेव इति सम्भावनालिङा । कथमितिच प्रश्नेन अनपह्नवनीयतां व्यवहारस्य ब्रुवाणः पारिशेष्यात सिद्धैव ज्ञानानामेका अन्तर्मुख- संवित्तत्त्वस्वरूपतेत्याह । अत एव समनन्तरलग्नतयैव न चेत् इति सूत्रार्थो- ऽत्र स्फुरति ॥ ६ ॥</p>
<p>(पगे २७३)</p>
<blockquote>
<p>न चेदन्तःकृतानन्तविश्वरूपो महेश्वरः ।
स्यादेकश्चिद्वपुर्ज्ञानस्मृत्यपोहनशक्तिमान् ॥ ७ ॥</p></blockquote>
<p>तस्य च व्यवहारबलादनपह्नवनीयात् सिध्यति एकात्मतेति तात्पर्यं निषेधमुखेनापि प्रवृत्तौ । एतदर्थ एव हि यद्यर्थश्चेच्छब्दः । सहि स्वमतस्य दार्ढ्यमाह परपक्षेऽनपह्नवनीयस्यापि अवश्यमापतति सम्भव इति द्योतयन् । तदेतत्तात्पर्यमवतारणिकायामाह युज्येत इति हेतुहेतुमतोर्लिङा । व्यवहारसम्भवस्य ज्ञानानामेकात्मता हेतुरिति ।</p>
<p>एतादृशः इति प्रबुद्धाप्रबुद्धनिष्ठ एकविषयतामय इत्यर्थः । चिन्मात्र- सारत्वेन इति चिद्वपुः इत्यस्य व्याख्या विश्वात्मनः इति अन्तः कृत इत्यादेः परमेश्वरस्य इति महेश्वरः इत्यस्य । आत्मा इति स्वभावः । एताः इति सर्व- जनप्रसिद्धाः । विचित्राः इति तत्तत्स्वातन्त्र्यबलात् विचित्रोन्मेषनिमेषभाजः ।</p>
<p>शक्तयः इति तदाश्रिताः, नतु स्वतन्त्राः, नापि तत्स्वरूपातिरिक्ता धर्मधर्मि- भावेन परं वर्तमाना इत्याह शक्तियोगलक्षणं च इति । एतदेव अस्य माहेश्वर्यम् । अनेन ज्ञान इत्यादि व्याख्यातम् । एवं तात्पर्यं व्याख्याय न चेत् इति सौत्रं स्पृशति अन्यथा तु इति । प्रकाशरूपं तावत् संवित्तत्त्वं सकलप्रमाभित्तिभूतं स्वयं सिद्धं, न साध्यमिति तद्भित्तिपृष्ठे अन्यत् निरूप्यमित्याशयेन वृत्तिकृत् तदनुवादेन विश्वरूपत्वं सौत्रं व्याचष्टे इति टीकाकारो विवृणोति प्रकाशरूपम् इति । हि इति यस्मादेवं, तस्मात् वृत्तिकार इदं विध्यनुवादरूपमाह । तत्र च उपपत्तिमाह इति दूरेण सङ्गतिः ।</p>
<p>एतावता आदिसिद्धसूत्रार्थः स्मारितः । नीलसुखादेः इति बाह्यस्य आन्तरस्य च सर्वस्येति यावत् । जडाभिमतस्य इति परमार्थतश्चिद्रूपस्य अपि चिच्छक्तेर्- एव मायात्मिकाया अभिमानमात्रेण गृहीतजडभावस्येत्यर्थः ।</p>
<p>(पगे २७४)</p>
<p>स्वयम् इति जडस्य हि लक्षणमुक्तं-न अस्य आत्मीयः प्रकाशः इति । तर्हि परोऽस्य प्रकाशो भविष्यति । नेत्याह अतद्रूपत्वे च इति । यस्य यत् न रूपं, स तेन न समानाधिकरणतया परमार्थतो व्यपदिश्यते नीलेन इव सिन्दूरम् ।</p>
<p>तथाच अप्रकाशात्मा भाव इति प्रकाशेन तथा न व्यपदिश्येत, तत्तद्- व्यपदेशस्य नियमवत्त्वात् ताद्रूप्यं कारणमिति कारणानुपलब्धिः ।</p>
<p>व्यपदिश्यते च एकाधिकरणतया प्रकाशेन पराभिमतो जडः प्रकाशते इति, तस्मात् तद्रूप एवेति स्वभावहेतुर्व्याप्तिः कारणानुपलब्ध्या अधुनैव प्रसाधिता यतः । ननु च व्यतिरिक्तेन श्वेतगुणेन धर्मी तथा व्यपदिश्यते,- इत्यनेन अनैकान्तिको हेतुः । मैवं विपक्षतो बाधकेन आकृष्टस्य हेतोः साध्येन व्याप्तिसिद्धौ व्यभिचारस्य निरवकाशत्वात् । नहि व्यतिरिक्तेन श्वेत- गुणेन श्वेतमानता युक्ता । यत् नरेश्वरविवेकः</p>
<blockquote>
<p>स्वयं प्रासादो न श्वेतो नाप्यश्वेत&mdash;&mdash;-।</p></blockquote>
<p>इति अप्रामाणिकोक्तिः । नहि वस्तुधर्मयोरन्योन्यपरिहारेण अवस्थितयोरन्यतरेण अयुक्तं वस्तु सम्भवेदिति । उपपादयिष्यते इति</p>
<p>प्रकाशात्मा प्रकाश्योऽर्थ&mdash;&mdash;-। (१ । ५ । ३)</p>
<p>इत्यादिस्थानेषु । ननु च इह ज्ञानानामेक आत्मा,-इति समर्थयितुं प्रक्रान्तं, तत् किं जडानामपि तदेकात्मताभिधानेनेत्याशङ्क्य आह भिन्नावभासिनाम् इति । चः उक्ताशङ्कासूचकः । अपिशब्दो दण्डापूपीय- न्यायेन प्रक्रान्तप्रमेयसिद्धिद्योतकः । यत्र भिन्ना अपि अभिमननात्मक- स्वातन्त्र्यविमर्शबलात् प्रतिभान्त इदन्तया परिगृह्यमाणत्वात् परमार्थतो- ऽहमितिप्रकाशमात्रस्वरूपाः,</p>
<p>(पगे २७५)</p>
<p>तत्र ज्ञानानामहमंशातिरेकेण निर्भासमानानां कथं ताद्रूप्यं न भविष्यति । तेषां हि अहमंशादाधिक्यमव्यापकत्वमनित्यत्वं च विषयस्वरूपदेशकालानुवर्तित्वेन सङ्कुचिततया यत् भाति, तत् हि विषयौन्- मुख्योपाधिकृतम् । विषयस्यापितु प्रकाशात्मकत्वे सा आधिक्यसम्भावनापि निर्मूलिता भवति । तदेतदाह तथापि इति तेनापि अहमंशाव्यतिरेकप्रकारेण वर्तमानानामित्यर्थः । विषयस्य यो मायाशक्तिकृतादभिमानमात्रात् भेदः, तेन अवकल्पितोऽवज्ञया अप्ररोहयोगेन कल्पितः स्वाछन्द्येन उपरचितो यो भेदः, तद्वतामेषां ज्ञानानां मायादशायामपि अस्यां पारमार्थिकं प्रकाशात्मकाहन्ताताद्रूप्यमखण्डितमेव । माया हि भगवतः शक्तिः । सा न अस्य स्वरूपमावृणुते शक्त्या शक्तिमतामना- वरणात् । एवं प्रकृतप्रमेयसिद्धिप्रसङ्गेन उक्तमपि एतददधिकरण- सिद्धान्तदिशा साध्यान्तरमपि व्यवहारान्यथानुपपत्त्या सिध्यतीति ।</p>
<p>एवकारेण प्रकाशमानतया विना तावत् व्यवहारा न उपपद्यन्ते, साच चित्तत्त्वस्यैव, न अन्यस्येति द्योतयता स्वतन्त्रचिदद्वैतमपि सिध्येदिति समस्तशास्त्रार्थसिद्धिरियतैव अयत्नघटितेति वृत्तिकृदाह । इत्यता अन्तःकृता- नन्तविश्वरूपश्चिद्वपुर्ज्ञानादिशक्तिमान् इति सूत्रांशः कृतोपक्षेपः । अन्तः कृतं बहीरूपमपि सत् प्रमातृरूपस्वात्मैकरूपत्वात् मनागपि अच्युतं स्वाच्छन्द्यशक्त्या कृतं सम्पादितम्, अन्तरितिच प्रमात्रेकात्म- कतया स्थितं सत् कृतं बहीरूपताभासनेन निर्मितमनन्तं चतुःषट्- षोडशचतुर्विंशतिषट्त्रिंशदादिपरिगणितरूपादभ्यधिकमपि</p>
<blockquote>
<p>तस्य तेनाथ&mdash;&mdash;&mdash;&mdash;-।</p></blockquote>
<p>इति न्यायेन सम्भाव्यमानं विश्वं रूपं विशति अस्मिन् सर्वमिति वेद्य- समूहो येन ।</p>
<p>(पगे २७६)</p>
<p>न चेत् इति तु सौत्रं वृत्तिकृता पूर्वमेव व्याख्यातं कथम् इति । अनेन च अन्य- सूत्रार्थस्पर्शेन वृत्तिकृता नश्येत् न चेत् इति सूत्रांशयोरेकवाक्यत्वेन निर्वाहो हेतुमल्लिङा उक्तः इति स्फुटीकृतम् । ननु पूर्वमुक्तमनुसन्धान- जन्मा जनस्थितिः, तदिह वक्तव्यं न चेदनुसन्धानं स्यादिति, तत् कथमुक्तं चिद्वपुरित्याशङ्क्य वृत्तिकृदाह अशेषपदार्थज्ञानानामन्योन्यानु- सन्धानं चित्तत्त्वम् इति । सामानाधिकरण्येन अनुगामित्वेन सन्धानं विच्छिन्नसम्मतानामपि ज्ञानानामेकीभवनं नाम चिदेव अन्तर्मुखा, न अन्यत् किञ्चिदिति । तदत्र दधातिः कर्मकर्तृविषयः । स्वयं सन्धानं पट्ट- तूलशकलानामितिवत् । अथ मिश्रीकरणं सन्धानं, तथापि तस्य मिश्रीकर्तु- श्चित्तत्त्वादनन्यत्वमिति युक्तमेअ अभेदेन उपचरणं क्रियाकर्त्रोः परमार्थत ऐक्यात् । अनेन एतदुक्तं भवति-अनुसन्धानात् जनस्थितिरिति सत्यम्, तत्तु अनुसन्धानमेकविषयतालक्षणं प्रकारान्तरेण उक्तनीत्या न सम्भवतीति परिशेषत एकचिद्रूपतामात्रायत्तं सम्पद्यते इति । अन्यथा इत्यादिना उपक्रमेण केवलप्रदेश इत्यादि अभिदधत नियतग्रहणात्मिकां सर्वव्यवहारमूलभूतां जनस्थितिमनुपपद्यमानामावेदयमानो न चेत् इत्यनेन सह नश्येत् जनस्थितिः इत्यस्य एकवाक्यतां दर्शयति । तत्र आसतां तावत् प्रवृत्तिप्राप्त्युपदेशादयोऽनन्तरसूत्रवृत्तिटीकाप्रदर्शिता व्यवहारा येषु स्फुटमेव अनुसन्धिः संवेद्यते । नियतैकपदार्थज्ञानं यत् स्वविश्रान्ततया अनुसन्ध्यनधीनं सम्भाव्यते, तदपि एकान्तर्मुख- संवेदनरूपत्वाभावे बहिर्मुखानां संवेदनानां न भवैदिति तत्परिच्छेदः । अन्यव्यवच्छेदैर्ग्रहणव्यवहारोऽपि स्वपरविषयो य उच्यते, सोऽपि न निर्वहेदित्याशयेन सौगतीयमभावसिद्धिप्रकारमेव विचारयति ।</p>
<p>(पगे २७७)</p>
<p>तत्र ज्ञानं स्वप्रकाशैकरूपमिति उपपादितमसकृत् । यदाह तत्रभवान्</p>
<blockquote>
<p>यथा ज्योतिः प्रकाशेन नान्येनाभिप्रकाश्यते ।
ज्ञानरूपं तथा ज्ञाने नान्यत्राभिप्रकाश्यते ॥</p></blockquote>
<p>इति । ततश्च ज्ञानान्तरेण एकज्ञानसंसर्गयोग्यं न भवति येनैवमुच्येत यदि द्वे ज्ञाने भवेतां, तद्विज्ञानज्ञानं तृतीयं भवेत्; इदं तु एक- ज्ञानज्ञानं, तस्मात् न द्वे ज्ञाने स्त इति । तदत्र घटो वैधर्म्यदृष्टान्तः । तमेव व्याचष्टे संवेदयमानम् इति स्वसंवेदनतया । एतच्च केवल- प्रदेशज्ञानम् इति कर्तृपदस्य विशेषणम् । ननु यदि एवं घटाभावो निश्चितः सिद्धः, तत् किमधिकमस्माकं साध्यं घटज्ञानाभावनिश्चये- नेति । आह स्यात् यावता इति भवेदेतत्, नतु भवति यत एवं वर्तत इत्यर्थः । तेन विना स एव न निश्चितः सिद्ध इति तात्पर्यम् । कामम् इति त्वदभिप्रायेण अस्तु तावत् साम्प्रतमियदिति भावः । अन्यथा इति यदि नास्तीति न सिध्यतीति उच्यते, तदवश्यमापतति घटस्तत्र अस्तीति । तत्सद्भावे च केवलप्रदेशे न विषययोर्- ज्ञानम्, अपितु तदेकसामग्रीकग्रहणम् । घटमपि इति सघटप्रदेश- ज्ञानं तत् भवेत्, नतु एतद्विपरीताघटप्रदेशज्ञानम् । द्वितीयं तु इति व्यतिरिक्तम् । केन इति नहि अघटप्रदेशज्ञानेन ज्ञानान्तरस्य भावो ज्ञायते, येन तदभावोऽपि ज्ञायेत । ननु स्वात्मानं निश्चिन्वता ज्ञानेन केवल- प्रदेशालम्बनेन तावत् स्वयम्प्रकाशेन भूयते । सघटप्रदेशज्ञानं तु यदि तत्काले अन्यत् स्यात्, तेनापि प्रकाशमानेन भूयेत । नच एवम् । ततश्च तत् नास्तीति निश्चीयतामिति पराशङ्कां दूषयति नच इति । इति च वक्तुं न युज्यते इति सम्बन्धः । हि इति यस्मादेतदेव केन प्रकारेण ज्ञातंसघटप्रदेश- ज्ञानेन स्वप्रकाशेन च भूयते इति ।</p>
<p>(पगे २७८)</p>
<p>ननु अघटप्रदेशज्ञानं प्रकाशते इत्यत्र इदमेव तत्त्वं सघटप्रदेश- ज्ञानं न प्रकाशते इति । नैतदित्याह अघट इति । पर्युदासवृत्त्या हि अत्र वस्त्वन्तरप्रकाशो भाति, नतु प्रसज्यप्रतिषेधात्मा सघटप्रदेशज्ञान- प्रकाशाभावः । ननु भावाभावयोरन्योन्यपरिहारात् पर्युदासेऽपि तद्विपरीतवस्तुनो निषेधः कृत एव भवति । सत्यं तादात्म्येन शङ्क्य- मानस्य, नतु व्यतिरिक्तस्य एतत्समयसम्भाव्यमानस्य । अनीलप्रकाशेन हि स्वप्रकाशेन स्वात्मनि नीलप्रकाशरूपतायाः काममभाव आवेदितः, नतु पृथग्भूतायाः । ननु केवलं प्रदेशज्ञानं यथा प्रकाशते, तथा पृथग्भूतम् । अघटप्रदेशज्ञानाभावोऽपि प्रकाशेत, यदि आभावो ज्ञानं स्यात् स तुच्छरूपः कथं प्रकाशो भवेत् । एकतर इति भावेन सघटप्रदेशज्ञानस्य व्यतिरिक्तस्य अभावेन वा अव्यभिचारोऽविनाभावो नास्ति केवलप्रदेशप्रत्ययस्य उभयथापि उपपत्तेः । ननु सघटप्रदेश- ज्ञानस्य कारणं घटसद्भावः, घटसद्भावस्य च व्यापकं तुल्य- सामग्रीकप्रत्ययग्राह्यवस्त्वन्तरसंवेदनसंवेद्यत्वम् । सतोऽपि हि घटस्य तत् यदि न भवेत्, न कदाचित् सघटप्रदेशज्ञानं स्यात् । नच तद्व्यापकम्- उपलभ्यते । तस्य हि विरुद्धं प्रत्युत केवलप्रदेशज्ञानं स्यात् । नच तत् व्यापकमुपलभ्यते इति व्यापकविरुद्धोपलब्ध्या घटाभावे निश्चिते कारणानुपलब्ध्या सघटप्रदेशज्ञानस्य अभावो निश्चीयते । एकैव वा कारणव्यापकविरुद्धस्य उपलब्धिः स्वविरुद्धव्याप्तकार्यस्य निषेधाय प्रभविष्यति । किञ्च केवलप्रदेशो घटो वा अनन्तरूपपरमाणुमयः सन्निहितानन्तावयवो वा । तत्र यावन्ति द्रव्याणि, तावन्ति चेत् पृथक् ज्ञानानि; तर्हि तेषां पृथक् पृथक् स्वप्रकाशत्वेन एकसमूहरूपप्रकाशाभावात् प्रदेशज्ञानमेव न भवेत्,</p>
<p>(पगे २७९)</p>
<p>भाति च तत्प्रदेशज्ञानमिति दृश्यानुपलब्धिप्रसङ्गभयेन रूपात्मनां वस्तूनां सन्निहितानामनेकज्ञानग्राह्यत्वलक्षणात् विपक्षात् व्यावृत्ता- वेकज्ञानस्य ग्राह्यत्वेन व्याप्तिरिति रूपात्मको घटः सन्निहितश्चेत्, तत् रूपात्मकप्रदेशग्राहिकेवलप्रदेशज्ञानग्राह्य एव भवेदिति केवलप्रदेश- ज्ञानमेव सघटप्रदेशज्ञानं स्यात् । नच तत् तथा, अपितु तद्विपरीतमिति व्यापकविरूद्धव्याप्तोपलब्ध्या घटस्य निषेधः । चाक्षुषं प्रदेश- ज्ञानं स्वावधौ न पृथक् घटज्ञाने चाक्षुषे पृथक् भवति चाक्षुषत्वात् । पृथक्त्वस्य व्यापक एकत्वानियमः । तस्य विरुद्ध एकत्वनियमः । तेन उक्त- युक्त्या व्याप्तं चाक्षुषत्वमिति व्यापकविरुद्धव्याप्तोपलब्धिः । तर्हि एवम्- उच्यमाने घटज्ञानाभावोऽनुमानगम्य एव स्यात्, न कदाचित् प्रत्यक्षः ।</p>
<p>अनुमानगम्यत्वे च अनवस्थानादसिद्धिः । तथाहि दृश्यानुपलब्धिर्वस्त्वन्तर्- अरूपा बाह्या ज्ञानान्तररूपा च आभ्यन्तरी प्रत्यक्षसिद्धैव प्रत्यक्ष- विकल्पेनैव व्यवहार्या, केवलं नास्तीत्यभावात्मना व्यवह्रियमाणा प्रमाणान्तरमपेक्षते येन उच्यते-यावान् कश्चित् प्रतिषेधः, स सर्वोऽनु- पलब्धेरिति । आनुमानिकत्वे तु सापि स्वभावानुपलब्धिर्व्यापकादेरन्यस्य अनुपलब्ध्या विरुद्धस्य उपलब्ध्या च साध्यते, तदा सापि अनुपलब्धिर्- अन्यानुपलब्ध्या अन्यविरुद्धोपलब्ध्या वा,-इति अनिष्ठा । विरोधोऽपि हि तद्ग्रहणे नियमेन तस्य ग्रहणाभावात् निश्चीयते लाक्षणिकः । ग्रहणा- भावश्च अनुपलब्ध्येति अनवस्था । सहानवस्थानविरोधोऽपि अपर्याप्त- कारणस्य भवतोऽन्यभावेऽभावात् विरोधगतिदृशा निश्चेयः । अभावश्च अनुपलब्ध्येति अनिष्ठैव । तथा आचार्यधर्मकीर्तिः</p>
<blockquote>
<p>एकोपलम्भानुभवादिदं नोपलभे इति ।
बुद्धेरुपलभे वेति कल्पिकायाः समुद्भवः ॥</p></blockquote>
<p>(पगे २८०)</p>
<blockquote>
<p>विशिष्टरूपानुभवादन्यानन्यनिराक्रिया ।
तद्विशिष्टोपलम्भोऽतस्तस्याप्यनुपलम्भनम् ॥
तस्मादनुपलम्भोऽयं प्रत्यक्षेणैव सिद्ध्यति ।
अन्यथार्थस्य नास्तित्वं गम्यतेऽनुपलम्भतः ॥
उपलम्भस्य नास्तित्वमन्येनेत्यनवस्थितिः ।</p></blockquote>
<p>इति । सर्वं च अनुसन्धानं स्मरणानुसन्धानप्राणं विषयमेलनेन विना न सम्भवत्येव । अथ एवमुच्यते तत् तस्मादुच्यमानात् हेतोः एवम् इति, स्वकल्प- नया लोकप्रतीत्यननुगृहीतया य इयानिति अनवस्थापादको न्यायस्तस्य अनु- सरणादिति वाक्यसङ्गतिः । यदि तु अस्मद्दृशा ज्ञानानां स्वसंवेदनम्- अन्तर्मुखमेकमेवेति अङ्गीक्रियते, तदा स्वविशिष्टज्ञानाभावादभाव- व्यवहार इति अर्थवत् न संवेदनस्य संवेदनान्तरसत्ताविशेषाभ्यां तत्- सिद्धिरित्यादि च यत् भवद्भिरुक्तं, तदुपपद्यते, न अन्यथा । तथाहि समकाल- भाविन्यौ यदि सघटाघटप्रदेशसंवित्ती भवेताम्, तदनयोरेकं स्वसं- वेदनं तद्रूपत्वेनैव निरभासिष्यत । तच्च तद्द्विरूपविविक्तं निर्भास- मानं द्विरूपस्वसंवेदननिषेधं विदधत् समकालोभयज्ञाननिषेधं स्वप्रकाशत्वेनैव करोतीति न कश्चित् बाधः । तस्मात् नियतपदार्थदर्शनमपि एकस्वसंवेदनानभ्युपगमे न उपपद्यते । अपिच घटज्ञानं नास्ति केवल- प्रदेशसंवेदनावसरे इति तावत् झटिति न्यायमनुसरतोऽपि भाति । न्यायानु- सरणे च अनवस्थेति उक्तम् । अभ्युपगम्य अपि उच्यते-मा भूदत्र अनवस्था, इह तु किं कर्तव्यं यत्र एतदपि न वक्तुं घटते इति दर्शयति यदिवा इति । सन्तते- ऽन्धकारे सर्वस्य अस्ति प्रतिपत्तिः-अहं रूपं न पश्यामीति, सा च कथम् ।</p>
<p>एतदपि इति अप्रातीतिकं निष्फलं च सदपीति अपिशब्दार्थः । कुतो न शक्यते इति आह भिन्नेन्द्रिय इति ।</p>
<p>(पगे २८१)</p>
<p>अभिन्नेन्द्रियजन्यज्ञानग्राह्याणा हि घटपटादीनामिव सन्निहितानामेष नियमः-यदेकज्ञानग्राह्यतेति । नच रूपस्पर्शौ, रूपरसौ वा सामान्- एन्द्रियग्राह्यौ, येन तद्विषयमेकमेव ज्ञानं रूपस्पर्शाभासं सं- भाव्येत, रूपरसाभासं वा । अथ उच्यते-यदि सह रूपज्ञानस्पर्शज्ञाने समभविष्यताम्, विकल्पोऽनन्तरस्ते द्वे अपि सहैव अध्यवस्येत्, स्मृतिश्च स्मरेत्; नच तथेति कार्यानुपलब्ध्या रूपज्ञानाभावसिद्धिरिति । तत्र इदमेव तावत् वाच्यं नावश्यं कारणानि इति व्न्यायात् कार्यानुपलब्धिः कथं कारण- अभावं गमयेत् । अन्यावस्थां प्राप्तं नास्तीति चेत् मा भूत् तथाभूतं, तत्तु नास्तीति कुतः । स्पर्शज्ञानकाले च अयं रूपज्ञानाभावं मन्वानः स्वात्मनि तदभावनिबन्धनान् प्रदीपाङ्गोपसंहरणादीन् कुर्वाणो दृश्यते, नतु कार्याभावं प्रतीक्षते । विकल्पोऽपि रूपज्ञानं पूर्वभावि कथं निराकुर्यात्, सहि स्पर्शं वा स्पर्शज्ञानं वा विकल्पयन् कामं न रूपविकल्पो न वा रूपज्ञानविकल्पः । स द्विकल्पनीयो योऽधुना स्पर्श- प्रत्ययस्तदीये पूर्वस्मिन् काले रूपज्ञानं न अभूदिति तु कथं प्रकाशयेत् । नहि तत्कालभाविनि रूपज्ञाने सति स्पर्शज्ञानविकल्पस्य अन्यप्रमातृगतस्य इव काचित् हानिर्येन स स्वयं भवन् तस्य प्राच्यस्वकालभाविनो रूपज्ञान- स्य अभावमव्यभिचारेण भवन्तं साधयेत् । एवं स्मरणेऽपि वाच्यम् ।</p>
<p>एतदाह नापि इत्यादि । इत्यपि नेति सम्बन्धः । तत्र हेतुत्वं ग्रन्थान्तरस्य आह यतः इति । विकल्पः स्मृतिर्वा इति यथासम्भवमुभयमुक्त्वा तस्यैव न्याय्- यत्वात् नैकट्यात् स्मृतिमुखेनैव पूर्वपक्षाशङ्कां तत्प्रतिसमाधानं च करोति ग्रन्थलाघवमर्थयमानः । ननु स्मृतिविकल्पज्ञानयोर्ज्ञानं विषयश्चक्षुर्ज्ञानस्य इव प्रदेशः । तत्र यथा प्रदेशज्ञानेन एकज्ञान- संसर्गयोग्यसन्निहितघटनिराकरणं क्रियते,</p>
<p>(पगे २८२)</p>
<p>तथा स्मृतिविकल्पज्ञानाभ्यां स्पर्शज्ञानं शुद्धं विषयीकुर्वद्- भ्यां तद्विकल्पनस्मरणयोग्यद्वितीयतत्सहभाविरूपप्रत्ययप्रतिक्षेपः करिष्यते । तदस्ति एव स्पर्शज्ञानाभासमात्रस्य स्मृतिविकल्पप्रत्ययत्वस्य प्राच्यद्वितीयरूपज्ञानाभावाव्यभिचारः, तत् कथमव्यभिचाराभाव उक्त इत्याशङ्क्य आह स्मार्तं हि इति । यस्मादेवं, तस्मात् नास्त्येव अव्य- भिचारः इति सम्बन्धः । संस्कारजत्वात् हि स्मृतिज्ञानं पूर्वमनुभवम्- अनुकरोति, नतु विषयत्वेन आभासयति ज्ञानानां परसंवेद्यत्वस्य विस्तरतो निराकृतत्वात् । येन इति स्वातन्त्र्यसाक्षात्कारित्वेन । यदि हि स्वातन्त्र्येण स्वेन प्रकाशबलेन विषयतया पूर्वं स्पर्शज्ञानं स्मृतिराभासयेत्, तदा पूर्वस्मिन्निति पूर्वकालविशिष्टत्वेन निर्भातादाभासमानात् स्पर्शज्ञान- लक्षणादाकारात् विपरीतं रूपज्ञानं स्पर्शज्ञानलक्षणे स्वविषये तादात्म्येन असहमाना पूर्वकालभाविनो द्वितीयस्य रूपज्ञानस्य एक- ज्ञानसंसर्गितया विषयस्य सम्भाव्यमानतत्स्मरणज्ञानविषयताकस्य अभावसिद्धये प्रभवेत् यथा शुद्धप्रदेशसंवित्तिर्घटस्य, नतु एवमस्ति ।</p>
<p>स्मृतिर्हि पूर्वमनुभवमनुकरोति परं स्मर्तव्यसम्बन्धिनम् । स्मार्यस्य च स्पर्शज्ञानस्य योऽनुभवः, स तथा अनुकार्यः । एवञ्च यथा तत्स्पर्श- ज्ञानमन्तः स्वसंवेदनेन आत्मनि अनुभवरूपं स्वकाले न रूपज्ञान- स्य नामापि वेत्ति कथञ्चित् भवतोऽपि, तथा तदनुकाररूपा स्पर्शज्ञान- स्मृतिरपि रूपज्ञानस्मृतितयापि यदि भवेत्, तथापि स्पर्शज्ञानरूप- ज्ञानयोः सहभावं पूर्वपरिगृहीतं न स्मरेदेव । यदि तथा स्मर्तुं शक्नुयात्, तदसहभावास्मरणे पूर्वमपि तयोर्न सहभावः इति निरचेष्यत नाम,-इति तात्पर्यम् । यतो न स्वातन्त्र्येण साक्षात्कारि, तत इति सम्बन्धः विकल्पज्ञानम् इति सामान्योक्तिः स्मृतिमपि सङ्गृह्णीते । तदभिप्रायेणैव आह अनुभूतम् इति परामृशति इति ।</p>
<p>(पगे २८३)</p>
<p>अन्ये तु-विकल्पोऽपि परमार्थतोऽनुभवसंस्कारजत्वात् स्मृतिरेव, केवलम्- अचिरवृत्तत्वादनुभवस्य सर्वात्मना तदुपरक्तत्वादिदन्तानिर्भासिनीति अनुभवायमानतया स्मृतित्वेन न भाति,-इति पृथक् विकल्प उच्यते-इत्याहुः ।</p>
<p>तं विकल्पं दर्शयति अनुभवामि इति । एवं ज्ञानद्वयमपि यदि विकल्पे प्रतिभासते, तथापि न तस्य सहभावः प्रतीयते तस्य तत्त्वसंवेदनद्वयेन पूर्वमगृहीतत्वात् विकल्पस्य च पूर्वापरिगृहीते वस्तुनि स्वातन्त्र्येण ग्रहणा- सामर्थ्यात् । ततश्च एकाकि ज्ञानं गृह्णता विकल्पेन तत् कामं व्यवह्रिय- ताम्, तदव्यतिरिक्तश्च द्वितीयज्ञानाभावः; नतु व्यतिरिक्तद्वितीयज्ञानस्य प्राच्ये काले यदभवनं, तत् व्यवहर्तुमस्य सामर्थ्यमस्ति पूर्वस्वसं- वेदनव्यतिरिक्तज्ञानापेक्षयोः सहभावपृथग्भावयोरपरिग्रहात् । तत्- कारणकत्वाच्च विकल्पस्य तथा व्यवहारः इति कारणानुपलब्धिः । येन इति द्वयग्रहणकाले अतदैककालिकत्वग्रहणेन हेतुना निराकुर्यात् पूर्वस्मिन् काले रूपप्रत्ययम् । रूपज्ञानविविक्तस्वाभासोपारूढस्पर्शज्ञानपरामर्शि विकल्पज्ञानमिति सम्बन्धः । नतु एवं घटते इत्याह यावता इति न स्वयम् इति स्वसंवेदनमात्रनिष्ठत्वात् द्वयोः । तत्संस्कारजन्मना इति स्वातन्त्र्येण योगिज्ञानवत् पूर्वज्ञानद्वयगतसहासहभावग्रहणं सामर्थ्यात् तत्संवेदनद्वयमुखप्रेक्षित्वादिति यावत् । एतदपिच अभ्युपगम्य उक्तमित्याह नचापि इति । उक्तं हि</p>
<p>भ्रान्तित्वे चावसायस्य न जडाद्विषयस्थितिः । (१ । ३ । ५)</p>
<p>इति । यदातु एकं चित्तत्त्वमन्तर्मुखं स्वसंवेदनं, न पृथक् स्वसंवेदनानि; तदा ज्ञानद्वयं चेत् सह भवेत्, एकस्वसंवेदन- विश्रान्तं तत् भासेत । नच तथा अन्धकारकाले इति स्वात्मनि रूपज्ञानं नास्तीति निश्चिन्वन् तत्सजातीयस्य अपि प्रमातृवर्गस्य</p>
<p>(पगे २८४)</p>
<p>तथैव तदभावनिश्चयात् निःशङ्कोऽत्युष्णजनितसन्तापपरिहारप्रयोजनान् स्वाङ्गावच्छादनानावरणादीन् व्यवहारान् करोति,-इति सिद्धमिष्टम् । योऽपि आह्-मनःसद्भाव एकज्ञानोत्पत्तिनियामक इति, तस्यापि ज्ञानानामयौग- पद्यनियमे सिद्धे मनः सिद्धिः स एव तु कुत इति चिन्त्यम् । ज्ञानान्तरेण च ते सहकालभावित्वात् द्वे ज्ञाने अवश्यग्राह्ये इति । कुतः । सहकालभाविनोऽपि संस्कारादेर्ज्ञानान्तरेण अग्रहणात् । एक&quot;च आत्मा तज्ज्ञानसमवायि- कारणतया भवन्नपि कथमिदं जानीयात्-ज्ञानद्वयं मम न उत्पन्नम्- इति । ननु तदुत्पत्तावर्थद्वयं प्रकाशेत । आः कोऽयं मोहप्रलापः । अर्थ- द्वयं प्रकाशते इति हि ज्ञानद्वयमेव तदेवच पर्यनुयुक्तम् । प्रकाशस्य अर्थधर्मतायामपि कथं ज्ञायते रूपरसद्वयनिष्ठः प्रकाशो न जात इति । ज्ञाने च उत्पन्ने अप्रकाशे स्वपरविभागासंवेदनं स्यात् । तथाहि कस्त्वं यस्य घटज्ञानम् । परस्यापि घटज्ञानम्, समवायोऽपि समानः । आत्मा न प्रकाशते, ज्ञानान्तरेण प्रकाशते इत्यपि सर्वं समानमेव । तस्माद्- अनन्यापेक्षप्रकाशमहमिति संवित्तत्त्वमेकमन्तर्मुखमङ्गीकार्यम् ।</p>
<p>तस्मिन् सति समस्तविप्लवावकाशाभावः । तथाहि ज्ञानद्वयं यदि भवेत्, एकमस्य स्वसंवेदनं भवेत् । नच एकं तथा अस्ति स्पर्शज्ञानस्वसं- वेदनमात्रत्वेन अस्य निर्भासादिति उक्तमेव । यश्च अनन्यापेक्षतया स्वप्रकाशत्वेन प्रकाशे, सोऽहं; यस्तु नैवं, स पर इति सर्वं स्वस्थम् ।</p>
<p>तदेतदाह तदेवम् इत्यादिना । ऐन्द्रियिकाणामपि इति । येषु सत्सु सर्वो लोक इदं गृहीतम्, इदं न गृहीतमिति समाश्वस्तो निःशङ्कं व्यवहरति, तेषामपि यत्र एषा गतिः, तत्र क आश्वासो ज्ञानान्तरेष्विति यावत् । अर्थानामपि इति । ज्ञान- नियमकृतो हि अर्थसत्तानियमस्तदनियमे कथं स्यात् । प्रदेशकैवल्य- व्यवहारोऽपि</p>
<p>(पगे २८५)</p>
<p>आनुमानिकत्वादनवस्थोपहत इति एकेन्द्रियग्राह्येषु अर्थेषु न सदसद्भाव- नियमनिश्चय इति अवोचाम् । एकशब्धोऽपि इति । न केवलमनेन चिद्वपुः इति विवृतं सौत्रं यावदेकशब्दोऽपीति अपिशब्दः । ननु च बहूनां ज्ञाना- नामनुसन्धानं विकल्पान्तरेण ग्रहणं, नच विकल्पान्तरमेव चित्तत्त्व- मित्याशङ्क्य आह स्मृत्यादौ च इति । उक्तं हि न ज्ञानं ज्ञानान्तरवेद्यं भवति इति । ततश्च यदेकमन्तर्मुखमेषां रूपं, तदेव स्वेच्छावशात् यावत् जिघृक्षति तावत् प्रत्यवभासते इति न यौगपद्येन सर्वानुसन्धि- प्रसङ्गः । नश्येत् इति सूत्रे यः प्रसङ्गः उक्तः, स पूर्वत्र वृत्तौ व्याख्यातः कथम् इति । तेनैवच न चेत् इत्येतत्सूत्रगतमपि व्याख्यातमिति तदवधीर्यैव नच अत्रैव विश्रमितव्यं जनस्थितेः प्रकाशमानाया नश्यतु इति शापमात्रेण अनपह्नवनीयत्वादिति बलादेव यः प्रसङ्गविपर्ययः, सोऽत्र वृत्तौ व्याख्यातः । टीकाकारेण तु नश्येत् इत्यपि व्याख्यातमेव ज्ञान- नियमानुपपत्तिं दर्शयतेति उक्तमादावेच । ननु यदि असावेकः सर्वैर्भावममण्डलैर्भरश्चिद्वपुः, तर्हि तानि सदैव उन्मग्नानि सदैव वा निमग्नानि निर्भासेरन्; कादाचित्कं तु वैचित्र्यमेषां कथमित्याशङ्क्य प्रकाशस्वाच्छन्द्यमेव चित्तत्त्वमित्याशयेन यदुक्तं सूत्रे ज्ञान इत्यादि, वृत्तौ च वर्णितम् अस्यैव इत्यादिना; तत् विवृणोति तस्य चैवम् इति । उक्ताभिर्युक्ति- भिरेकस्य</p>
<p>प्रकाशात्मा प्रकाश्योऽर्थ&mdash;&mdash;-। (१ । ५ । ३)</p>
<p>इति</p>
<blockquote>
<p>स्वामिनश्च&mdash;&mdash;&mdash;&mdash;।</p></blockquote>
<p>इत्यादिवक्ष्यमाणाभिः समस्तभावपूर्णस्य ज्ञानं नाम शक्तिः । ततः किमिति ।</p>
<p>(पगे २८६)</p>
<p>आह तस्य तस्य भावस्य विचित्रं स्फुटास्फुटादिरूपं कृत्वा या इयं चिदव्यतिरेकादवभासस्वतन्त्रस्य अपि सतस्तद्विच्छेदरूपजडतापुरस्कारेण पारतन्त्र्यप्राणा इदमिति अवभासमाना पशुप्रमातृवर्तिनी, तत्र यत् तत् समर्थाचरणं स्वातन्त्र्यात्मकं तदेव प्रकृतं रूपं यस्य, तत् ज्ञानं नाम शक्तिरिति सम्बन्धः । एतदुक्तं भवति-</p>
<blockquote>
<p>इच्छाया एव यस्य&mdash;&mdash;&mdash;&mdash;&mdash;।</p></blockquote>
<p>इति न्यायेन अपरिगणितसर्वभावनिर्भरो भगवान् स्वातन्त्र्यात् भावराशिमध्यात् कञ्चित् भावं प्रकाशस्वरूपात् पृथक् करोति, पृथक्कृतं च प्रकाशयति, नच पृथक्कृतस्य प्रकाशना उपपन्नेति न महाप्रकाशात् पृथक् करोति, अपितु तथाविधमपरमार्थप्रकाशरूपमारो- पितप्रकाशं मायाप्रमातारं निर्मिमीते । तथा सङ्कोचेन अवभासनमेव च भगवतः स्वात्मनि तन्निर्माणमुच्यते । एवञ्च मायाप्रमाता शरीराद्- यवच्छिन्नसङ्कुचितप्रकाशस्वभावो भवन् स्वापेक्षया पृथग्भूतं भावमवभासयति । तत् नवनवतदीयच्छायोपरक्तमस्य बहिर्मुखं रूपं नवनवं ज्ञानमुच्यते । तत्र च यदैश्वरं स्वातन्त्र्यम्, सा ज्ञानशक्तिरिति अवभासन इति कारितद्वयम् । तथापि नवाभासानां प्रतिक्षणमुदयलयग्रस्तानां कथं व्यवहारोपयोग इति आभातपूर्ववस्तुनि बहिर्मुखं यत् संवेदनमासीत्, तस्य यदन्तर्मुखं रूपं, तत् कालान्तरावस्थायि सत् स्वात्मगतां तामेव विशिष्टविषयां बहिर्मुखतां परामृशति, मायाप्रमातरि तदेतत् स्मरतीत्युच्यते । तत्र यत् तथाविधप्रमात्रादिनिर्माणसामर्थ्यं, तत् भगवतः स्मृतिशक्तिः । यत् वक्ष्यति पूर्वावभासितवस्तुन इति । अनेन च प्राच्यज्ञानोपयोगो वक्ष्यते पूर्वावभासितत्वेन इति । प्राच्यो बहिर्मुखताविमर्शादिकः, न इदानीन्तनः, तत्र नवः प्रकाशः इति प्रख्यापनशब्देऽपि द्वौ णिचौ ।</p>
<p>(पगे २८७)</p>
<p>ननु कस्मादियं ज्ञानादिका भगवतः शक्तिरुच्यते इत्याशङ्क्य आह फलभेद इति । अनन्तार्थक्रियाकारिणि पदार्थेऽखण्डमण्डले उपदेश्यो- पदेशव्यवहारादिर्न सिध्यतीति तत्सिद्धये तया तया विचित्रया अर्थक्रियया एकैकमवच्छिद्य स पदार्थ एक एव बहुधा व्यवह्रियते अग्निर्दाहकः पाचकः प्रकाशकः इति । तत्र बहुत्वपरामर्शप्रधानतायां शक्ति- व्यवहारः, तदेकपरामर्शप्रधानत्वे तद्वद्व्यवहारः । सचापि न अपारमार्थिकः परमेश्वरेणैव तथा सृष्टत्वात् । यदुक्तमागमे</p>
<blockquote>
<p>न वह्नेर्दाहिका शक्तिर्व्यतिरिक्ता विभाव्यते ।</p></blockquote>
<p>केवलं ज्ञानसत्तायाः प्रारम्भोऽयं प्रवेशने ॥ (वि। भै। १९)</p>
<p>इति, तथा</p>
<p>&mdash;&mdash;&mdash;शैवी मुखमिहोच्यते । (वि। भै। २०)</p>
<p>इत्यादि । तदास्तां तावदेतत् । ननु महद्ग्रहणं सूत्रे किमर्थं, तच्छक्ति- योगादेव लब्धं हि अस्य स्वातन्त्र्यमित्याङ्क्य आह सा च इति । पशुप्रमातुर्- यद्यपि तथाभूतं ज्ञानं, ततश्च सोऽपि तया शक्त्या न न ईश्वरः, तथापि न तस्य तत्र स्वेच्छा प्रभवति अप्रतिहतसङ्कल्पत्वाभावात् । तेन यस्यैव तत्र अप्रतिघात इच्छायाः, स महेश्वर एव तथा युक्तः । आदिष्टं हि आगमे भगवता</p>
<blockquote>
<p>प्रभुशक्तिरथात्मा च प्राणश्चेति त्रयं सह ।</p></blockquote>
<p>इत्यादि । अतो वस्तुतस्तत्तदात्मना भगवानेव जानाति स्मरति अपोहतीति युक्तम् ।</p>
<p>यदुक्तं</p>
<p>यद्यप्यर्थस्थितिः&mdash;&mdash;-। (अ। प्र। सि। २०)</p>
<p>इत्यादि, तदाशयेन इह स ज्ञानादिमानिति युक्तम् । मायाप्रमातॄणां तु ततः परमेश्वरादपृथक्तानवभास एव मायाप्रमातृतेत्याशयेन भगवता गीतासु मत्तः इति</p>
<p>(पगे २८८)</p>
<p>मत्सामर्थ्यादेतत्, नतु मम इति प्रदर्शितम् । एतदपिच इह सूत्रे शक्तिपदेन स्पृष्टमेव न मम ज्ञानादि, अपितु यद्वलात् तत् भवति, तत् मम स्वातन्त्र्यमिति दर्शयता । तेन उभयथापि ज्ञानशक्तिपदं तत्र तत्र विग्रहीतव्यम्-ज्ञान- मेव शक्तिः, तत्र च अस्य शक्तिरिति । तत एव इच्छाशक्तिः पृथगिह् न उपात्ता आगमे कथिता अपि अमहेश्वरशक्तिपदाभ्यामेव अप्रतिघातं ज्ञानादी- नामभिदधद्भ्यां तस्याः स्वीकारात् । अग्निः शक्तिः, सन्दहतीति च अबाधितप्रत्ययाभासादाभाससारपरमार्थवादिना शक्तिश्च क्रिया चेति उभयमपि उपगम्यम् । तत्तु प्रत्यर्थकिर्यं भिन्नमपि सत् विततविततस्य अनेकार्थक्रियाकारिणो भावस्य स्वरूपं भेदेन अनुपलक्षणादर्थक्रिया- भेदबलोन्नियमानत्वादनुमानार्थापत्तिगम्यमस्तु, को विरोधः । शक्तिह् शक्ता करोतीति तु शक्तेः शक्तिमदात्मना सृष्टिरिति शक्तेः शक्त्यन्तरयोगे- ऽनवस्थेत्यपि न किञ्चित्, भावस्वभावानधिकत्वाच्च यथादर्शनं नित्या भवतु अनित्या वेति का क्षतिः । अत एव कार्योदये सहकारिभिः किमिति तु चोद्यम्- एकसहकारियोगे सहकार्यन्तरेषु तुल्यमबाधिताभासात् कथङ्कारं सह- कारिणो निह्नूयन्तामिति शक्तिष्वपि समः प्रकारः । तदियं शक्तिर्भाव- स्वरूपमेव उपनिय आसीना शक्तिरुच्यते, नतु पृथगवभासेति स्वरूपसह- कारिलक्षणैव उभयी पदार्थस्थितिः शक्तिरित्यपि न काञ्चिदस्मन्मते क्षतिम्- आवहति । तथाच अगमेषु सर्वमिदमभ्यनुज्ञातमेव । यथोक्तं</p>
<blockquote>
<p>या सा शक्तिर्जगद्धातुः कथिता समवायिनी ।</p></blockquote>
<p>इच्छात्वं देवि सा तस्य सिसृक्षोः प्रतिपद्यते ॥ (मा। वि। ३ । ५)</p>
<p>इति</p>
<p>(पगे २८९)</p>
<p>योगोऽस्य शक्तयः स्वाक्या&mdash;&mdash;। (म। त। ४ । ५)</p>
<p>इति</p>
<blockquote>
<p>शक्तयोऽस्य जगत्सर्वं शक्तिमांस्तु महेश्वरः ।</p></blockquote>
<p>इति</p>
<blockquote>
<p>शक्तिर्विद्यादिका शम्भोः स्यात्परिग्रहवर्तिनी ।</p></blockquote>
<p>इति च । फलति इति फलपर्यन्ता सम्पद्यते, न पुनः प्रतिहन्यते यस्य । अन्यानि यानि कारणानि सहकार्युपादानादीनि, तेषां यत् सामर्थ्यं तानि एव वा सामर्थ्यं; तत्साचिव्येन तत्सहिततया येषां शक्तिः फलति ब्रह्मविष्णु- शक्रादीनां क्रिमिप्रमातृपर्यन्तानां भगवन्नियतशक्तिमुखप्रेक्षित्वा- परिक्षयात्, ते स्वशक्तियोगेन ईश्वरा अपि भवन्तो न महेश्वरा इति यावत् । तथा इति विश्वरूपतया चिद्रूपत्वेऽपि ज्ञानाद्यपपादकतया समस्तजनस्थिति- सम्पादकत्वेन च । ननु महेश्वरस्य भगवतो भवतु ताथारूप्यम्, तावता तु आत्मना किमङ्गीकृतेन एकेन । महेश्वरत्य च विश्वरूपत्वं ज्ञान- शक्त्यादियोगित्वं च संविद्रूपाधिकं जडत्वादप्रकाशमानं प्रकाशात्मनः संवेदनस्य कथं रूपं स्यादित्याशङ्काद्वयं वारयति चित्तत्त्वस्य इति । चित्तत्त्वमेव महेश्वररूपम्, नच आत्मा चित्तत्त्वाद्- अन्यः किश्चिदिति प्रथमचोद्यं परिहृतम् । चित्तत्त्वं च प्रकाशस्वातन्त्र्यमेव उच्यते, न अन्यत् किञ्चित् । तदेवच विश्वात्मतया प्रकाशनं नवाभासन- मनवाभासपरामर्शत्वेन अधुना परामर्शनं वेद्यवेदकानां सङ्क्षेपतश्चतुर्धा अन्योन्यतो भेदेन अवमर्शे, प्रस्तारतः पुनः परार्धकोटिधेति च अपोहनाभासनमिति अपरा अपि शङ्का शमिता मन्तव्या ।</p>
<p>अग्रे इति</p>
<p>अत एव यथाभीषृ&mdash;&mdash;&mdash;&mdash;। (१ । ६ । ११)</p>
<p>(पगे २९०)</p>
<p>इत्यादौ पूर्वावभासितत्वेन इति प्रमातृभेदेन पूर्वाभासे पूर्वाभास- पृष्ठे च प्रत्यभिज्ञादाविव अपूर्वावभासं निराकरोति । अवभासे च तदव्यभिचारी पूर्वविमर्शोऽपि स्थित एव । तृतीयाप्रयोगश्च तथा परामर्श- माह । यथाहुः क्षणिकोऽपि गृहीतः इति । वार्तमानिकस्तु विमर्शः सन्नपि न वस्तुनस्तात्कालिकतां तात्कालिकप्रकाशतां वा वितरति पूर्वप्रकाश- विमर्शानपहारमात्रे परं विश्राम्यति । एवं ज्ञानस्मृती व्याख्याय, अपोहनं व्याचष्टे देश इत्यादिना । उपपादितं सम्पादितं मायीय- प्रमातृनिष्ठं विकल्परूपं विज्ञानं यया भगवतः स्वातन्त्र्यशक्त्या, सा अपोहनशब्दवाच्या । कथमुपपादितम् । आह अवभासभेदेन निर्विकल्पक- प्रतिभातेन वस्तुना या वासना संस्काररूपा कृता, तन्मात्रेण पुनर्वस्तु- प्रकाशादिनिरपेक्षेण प्रबोधितेन स्वकार्ये विकल्पलक्षणे कर्तव्ये लब्ध- वृत्तिना । कथं तस्य प्रबोधनम् । आह देशाभासेन कालाभासेन च यः पूर्वमवच्छिन्न आभासमेलनमयः स्वलक्षणात्मा प्रत्यवाभासिष्ट, तस्य योऽसौ देशकालाभ्यामवच्छेदस्तदपासनेन । अत एव तस्य आभासस्य देशावच्छेदापासने विभुत्वम्, कालावच्छेदापासने नित्यत्वमिति । सच</p>
<blockquote>
<p>भासो विकल्पविषयः सामान्यमिति गीयते ।</p></blockquote>
<p>इति</p>
<blockquote>
<p>तस्मात् यो येन धर्मेण विशेषः सम्प्रतीयते ॥
न स शक्यस्ततोऽन्येन तेन भिन्ना व्यवस्थितिः ॥</p></blockquote>
<p>इति नीत्या च प्रत्याभासं विकल्पस्य उदयात्मनो देशकालाभासयोरपि विकल्पो भवन् देशकालानवच्छेदात् सामान्यात्मनोरेव भवति । अयमित्यपि साव- च्छेदो विकल्पः । स सर्वपुरोवर्तिवर्तमानवस्तुसाधारणरूपपरामर्शा- त्मैव । यथोक्तमाचार्यपादैरेव-</p>
<p>(पगे २९१)</p>
<blockquote>
<p>नियतेऽप्ययमित्येष परामर्शः पुरःस्थिते ।
सर्वभावगतेदन्तासामान्येनैव जायते ॥</p></blockquote>
<p>इति । किं बहुना । वाक्यार्थप्रायोऽपि यो विशेषो भेदसंसदि विकल्पेऽपि स्फुरति</p>
<p>-अयमधुना गौर्मया दृश्यते,-इति स्वीकृतप्रत्येकपदार्थावधारणः, सो-
ऽपि अवश्यं देशकालप्रमात्रन्तरगततथाभूतवाक्यार्थसाधारणमेव रूपं विषयीकुर्वन्नुपजायते । तस्मात् सर्वो विकल्पो देशकालाद्याभासाव- च्छेदशून्यसामान्यप्रतिभासी । ननु देशाद्यवच्छिन्नेऽनुभूते तत्कृतया वासनया कथं तदवच्छिन्नविषयया प्रबुध्यते । आह विचित्रा अपर्यनुयोज्या भगवतो महाप्रकाशरूपस्य शिवनाथस्य या इच्छा, तत एव विश्वमन्योन्य- भेदप्रधानमुद्भावयन्ती तद्भेदभासनभित्तिभूतान् मायाप्रमातॄना- विर्भावयति एवम्भूतेन अनेन सामान्यावभासेन विकल्पेन । ननु विकल्प- जनिका या भगवतः शक्तिः, सा ज्ञानशक्तिरेव कस्मात् न उच्यते, तद्दृष्टे विशेषरूपमेतदपोहनशक्तिरिति किमुक्तमित्याशङ्क्य आह शङ्कित इति ।</p>
<p>शङ्किताः शङ्कावशादारोपिता ये प्रतिपक्षाः अभिमतनीलशरीरानु- प्रवेशिनां विचित्रार्थक्रियासम्पादनाद्युपकल्पितभेदानां धर्माणाम्- अतदर्थक्रियाकारित्वादयो धर्माः, तेषां यः प्रतिक्षेपोऽभिमुखी- भूतानां सतामिव पुरो गलेहस्तिकया इव दूरीकरणात्मकमपसारणं तदेव परं प्रधानकर्तव्यमसाधारणव्यापाररूपं येषां, तेषां भावस्तत्त्वं; तस्मात् हेतोः सा शक्तिर्विकल्पजनिका अपोहनप्रधानतद्रूप- जननादपोहनशक्तिरिति सम्बन्धः । एतदुक्तं भवति-यद्यपि विकल्पो विविधरूपा प्रतीतिरिति आमुखे प्रतिभासते, तथापि तदस्य निर्विकल्पकमनुकरोति आविशति उपजीवति वेत्यतो हेतोरायातं स्वयं विषयेण स्वलक्षणेन</p>
<p>(पगे २९२)</p>
<p>आभासमेलनात्मना सामान्येन वा ऐक्याभासमात्रेण साकमलब्ध- ज्ञातेयत्वात् विषयाभावेऽपि सम्भवात् । तदयं विविधतया व्या- प्रियमाणः सिद्धे सति आरम्भो द्विर्बद्धे सुबद्धत्वं दार्ढ्यम्, तच्च</p>
<blockquote>
<p>शङ्कितान्यव्यवच्छेद&mdash;&mdash;&mdash;&mdash;।</p></blockquote>
<p>इति न्यायादन्यव्यवच्छेदात्मेति अपोहनव्यापार एव उच्यते । इहच</p>
<p>क्रिया सम्बन्धसामान्य&mdash;&mdash;&mdash;&mdash;। (२ । २ । १)</p>
<p>इति भाविनीत्या सम्भवदपि सामान्यं साक्षात्कारेण वा अनुभवात्मना स्वीकृतमिति तत्स्वीकारोऽपि न विकल्पव्यापारः । ननु स्वलक्षणेऽवभाते कुतो- ऽतद्रूपमाशङ्क्यते यदपोह्यते;</p>
<blockquote>
<p>निश्चयारोपमनसोर्बाध्यबाधकभावतः ।</p></blockquote>
<p>इति</p>
<blockquote>
<p>नो चेद्भ्रान्तिनिमित्तेन संयोज्येत गुणान्तरम् ।
शुक्तौ वा रजताकारः&mdash;&mdash;&mdash;&mdash;&mdash;&mdash;&mdash;॥</p></blockquote>
<p>इति च दृष्ट्या समारोपादाशङ्का,-इति चेत्, समारोपस्य विकल्पितविषयत्वात् विकल्पान्तरस्य अपि समारोपपूर्वकत्वात् विकल्पसमारोपपरम्परानव- स्थानात् युगकोटिभिरपि न नीलनिश्चयः, अन्योन्याश्रयादि च बहुशाखम् । यदि भट्टेन उक्तमपोहसिद्धौ</p>
<blockquote>
<p>प्रसङ्गप्रत्ययनिवर्तनमेव नीले अनीलमेतत् न भवति ।</p></blockquote>
<p>इति,</p>
<blockquote>
<p>व्यवच्छेदप्रत्यनेन कर्तव्यम्&mdash;&mdash;&mdash;-।</p></blockquote>
<p>इति,</p>
<blockquote>
<p>नारोपस्थित्यपेक्षं तत्&mdash;&mdash;&mdash;&mdash;&mdash;&mdash;&ndash;।</p></blockquote>
<p>इत्यादि; तत्रापि विशिष्टे अर्थे प्रतिभाते कोऽन्यथाप्रसङ्गस्य अवसर इति वक्तव्यम् । अविद्याकृतः प्रसङ्गः समारोपो वा । सोऽनादिः । समारोप- प्रसङ्गादिजननशक्तिरूपा वासनेति चेत्,</p>
<p>(पगे २९३)</p>
<p>सैव अनवस्था विकल्प्य प्रसञ्जनात् समारोपाच्च तयोरपिच विकल्परूपत्वात् ।</p>
<p>नीले च अनीलं विकल्प्य समारोप्यते, अनीले च विकल्प्यमाने नीलं समारोप्यते इति अन्योन्याश्रयादिदूषणमपि बहुशाखं नैमिनीयैर्दर्शितम् । यदपि अनन्तर्- बहीरूपमारोपितं विकल्पेन गृह्यते इति उच्यते, तत्रापि निःस्वभावत्वे नीलपीत- विकल्पयोरभेदप्रसङ्गः । नीलमिव विकल्पेन गृह्यते, नतु नीलमेवेति चेत्; किं तेन गृह्यते यत् नीलमिवेति उपमेयेत उत्प्रेक्ष्येत । नीले प्रकाशनमिव अध्य- वसायात्, नतु प्रकाशनमेवेत्यत्र अपि किं तस्य रूपं यदेवं व्यपदिश्येत ।</p>
<p>ततो न ग्राह्यांशेन, न अध्यवसेयांशेन विकल्प्यस्य विकल्पान्तरात् भेद उचितः । तुच्छस्य हि को भेदः । वस्तुद्वयमेव हि सत्यवस्तुनि कथं स्यात् । यत् भट्टः</p>
<blockquote>
<p>&mdash;&mdash;&mdash;&mdash;&ndash;नचाभावो विशिष्यते ।</p></blockquote>
<p>इति । आरोपितेन बाह्येन अध्यवसेयेन वपुषा भेद इति चेत्, आरोपोऽपि विकल्परूप एवेति सैव अनिष्ठा । अभिमानमात्रत एव नीलं विषय इत्यपि उच्यमाने अभिमाने तस्य अर्थस्य प्रकाशनमप्रकाशनं वेति न तृतीया गतिर्लभ्यते ।</p>
<p>यत्तु चित्रप्रहारपातपण्डितम्मन्यादिवदुक्तम्, तत्र सादृश्यप्रतिपत्ति- मात्रमभिमानशब्दवाच्यम् । यादृशो हि पततः प्रहरणस्य आकारः, तादृगेव चित्रलिखितप्रहर्तृपुरुषकरसन्निवेशसमावेशिनश्चित्रप्रहरणस्य ।</p>
<p>पण्डितश्च यादृशमाकारं मोहसहायात् पाण्डित्यादुद्धरकन्धरं च परमार्थपाण्डित्यात् वा समस्तजनहितोपदेशकरणादिप्रवणमुद्वहति, तथैव अपण्डितोऽपीति । अपिच पण्डितोऽयमिति यत्र लोकतः शृणोति, तत्र कञ्चिदाकारविशेषं पश्यन् तथाभूतलाभसत्कारादिकमात्मनि इच्छन् यत्नतस्तथाकारं करोतीति पाण्डित्याभिमान उच्यते । एवं विकल्पेन न किञ्चित् नीलस्य श्रुतं दृष्टं</p>
<p>(पगे २९४)</p>
<p>वा यत् तथाभिमानं कुर्यात् । आरोपाभिमानादीनां लज्जादिवत् चित्तधर्म- तायामपि न अर्थस्पर्शनशक्तिरिति न अभिमानोपकल्पितोऽपि विषयः । दूषितं च अध्यवसायस्य स्वप्रतिभासमात्रनिष्ठत्वं</p>
<blockquote>
<p>भ्रान्तित्वे चावसायस्य&mdash;&mdash;&mdash;&mdash;&mdash;। (१ । ३ । ५)</p></blockquote>
<p>इत्यत्र । तस्मात् स्वलक्षणे अवभाते कुतस्तद्विपरीतं रूपमाशङ्क्यते येन तदपोहनं फलवत् स्यादिति शिष्यस्य आशङ्कां निवर्तयति पदार्थान्तर इति । इह वस्त्वन्तरेण क्षीरजलवदामिश्रणाद्वावस्त्वन्तरस्वभावत्वाद्वा भावस्य अतद्रूपतापि सम्भाव्यते । उभयमपिच एतत् न सम्भवतीति विशेषणद्वयेन उक्तम् । पादार्थान्तरासम्पृक्ते अन्यानामिश्रे नियतप्रकृता- वेकस्वभावे च भावे तेनैव स्वभावेन विचित्रार्थक्रियाकारिणी अवभातेऽपि मायाशक्त्या अवाङ्मुखीभूतत्वेन भातेऽपि भातत्वादेव हेतोस्तत्र एकाम्- अभीष्टामर्थक्रियां योऽर्थयते, स तदर्थक्रियाकरणविहीनान् तान् तानतिबहून् प्रतिपक्षानाशङ्कते यथा घटे उदकाहरणमनोहरण- गगनाभोगावरणाद्यर्थक्रियाशतकारिणि उदकाहरणेन अर्थी अतत्कारिणो घटानाशङ्कते अलोहिताननुन्नतांश्च मनोहरणादिना । कुत इति चेत्, आह अन्योन्यात्मतया । सहि एकोऽपि भावो वस्तुतोऽन्यैः सह तदात्मैव यद्यपि मायाशक्त्या पृथक्कृतः, तथापि भातत्वादेव अन्योन्यात्मतामुन्मीलयति ।</p>
<p>कथमित्याह ईश्वर इति । ईश्वरः सर्वमिदमहमितिसंवेदनरूपः, तदङ्ग- भावं तदविनिर्भक्तताम् । यतस्तत्पर्यन्तत्वासम्प्राप्तौ भानमेव हि न स्यादिति उक्तम् । यद्यपिच परमशिवान्ततादात्म्यप्रतिपत्तिपर्यन्तं भानं, तथापि तत्र भावस्वरूपस्य सर्वथा अनुन्मीलनात् न अन्योन्यात्मता काचित् ।</p>
<p>यत्र तु तदुन्मीलितं तदेव दर्शितम् ईश्वर इति । नच सा मायास्पर्शे प्ररूढा तत्र</p>
<p>(पगे २९५)</p>
<p>ईश्वराङ्गता येन अन्योन्यात्मतैव स्यादिति इवशब्देन उक्तम् । तदेवं शङ्क्यमानस्य तस्य तस्य प्रतिपक्षस्य निराकरणं विना स एकैकया अर्थक्रियया अर्थी प्रतिपत्ता तेन भावेन व्यवहर्तुं हानादानक्रय- विक्रयादिमन्तमात्मानं कर्तुं न शक्नोति, नच परं व्यवहारयितुम् । एवं द्वितीयोऽपि । ततश्च परस्परनिष्ठः कथं व्यवहारः । एवं शरीरप्रणादौ मायाप्रमातृरूपेऽपि अर्थे प्रमात्रन्तराणि प्रमेयाणि च प्रतिपक्षरूपाणि निराकर्तव्यानि । इयता च एकस्मिन्नपि भावे अनेकार्थक्रियाकारित्वेन तत्तदर्थ- क्रियाविपक्षाणां बहुत्वात् तदाशङ्कापोहेन बहुविकल्पसमर्थनकृतं- घट उन्नतो लोहित इति-अहं कृशो गौरो मन्दाग्निरिति बह्वीष्वपि व्यक्तिषु विकल्पैक्यमनेनैव उक्तमिति व्याख्यायते । व्यक्तिभेदेन विविधार्थक्रियाकारी अपि योऽर्थौ गोमण्डललक्षणः पदार्थान्तरेण महिष्यादिवर्गेण अमिश्रः, तत्र यो विशिष्टामेकामेकप्रत्ययविमर्शविषयां वाहदोहप्रायामर्थ- क्रियां प्रतिनियतस्वभावतया तावतीष्वेव व्यक्तिषु सम्भवन्तीमर्थयते ।</p>
<p>तस्य अर्थस्य शङ्क्यमाना ये अतत्कारिणः प्रतिपक्षाः, शङ्कायां च कारणं पूर्ववदेकः । एवञ्च महिष्यादिवर्गात्मकस्य एकस्य प्रतिपक्षस्य अपोहनात् बहुषु अपि व्यक्तिषु एको विकल्पो गौर्गौरिति । तदुक्तामाचार्यपादैरेव</p>
<blockquote>
<p>यावत्योऽर्थक्रियास्तावत्सङ्ख्योऽतत्कारिणां गणः ।
तावन्तस्तत्समारोपास्तन्निषेधाश्च तत्समाः ॥</p></blockquote>
<p>इति । तथा</p>
<blockquote>
<p>एकप्रत्यवमर्शो यस्तत्कारिषु बहुष्वपि ।
सोऽप्यतत्कारिविच्छेदसाम्ये स्यात्सनिबन्धनः ॥</p></blockquote>
<p>इति । ननु ईश्वराङ्गभूततायां यदन्योत्मत्वेन पूर्णत्वं, तत् प्रत्युत पारमार्थिकं रूपं स्वभाव इति युक्तम् । अत्र आह मायीयानाम् इति ।</p>
<blockquote>
<p>(पगे २९६)</p></blockquote>
<p>इदं हि प्रमातृप्रमेयाणां मायापदं मीमांस्यते । तत्र पारमार्थिक- स्वरूपतायां मायीयतैव न्यक्कृता भवेत् । प्रमातॄणां प्रमातृभ्यः प्रमेयेभ्यश्च, प्रमेयाणामपिच उभयेभ्यो यदनन्तशाखं निः- सङ्ख्यं भेदनं पृथक्करणम्, एतदेव यस्मात् मायीयत्वे प्रकृतं मुख्यं रूपम् । अयं तात्पर्यार्थः-इह प्रकाशमात्रस्वभावत्वेन प्रमातृप्रमेयाणां विश्वेषामेव तावत् तादात्म्यादेकरूपावेश एव वास्तवः । सच मायापदेऽपि अनिवृत्त एव अप्रकाशनप्रसङ्गात् । केवलम्- अन्योऽन्यं नेतिपरामर्शरूपस्वातन्त्र्यशक्तिबलादविमृश्यमान एव आदौ प्रभाववता स्तम्भितभुजङ्गमविषवह्निवत् पूर्णे स्वरूपे उदास्ते इव । यस्य यत् रूपं वास्तवं, तत् तद्विदा प्रभावात् प्रतिस्तम्भितमपि न न शङ्क्यते विषयस्य इव मारकत्वम् । तथाच विश्वस्य विश्वात्मत्वम् । अनाशङ्कायां हि कारणं तद्रूपासम्भवित्वम्, तद्रूपस्य सम्भवेऽपिवा तदवेदनम् । नहि खस्य क्षुत्प्रशमनत्वं शङ्क्यते बालेन वा स्तम्भितशक्तेर्विषभुजगादेर्- मारकत्वमिति कारणविरुद्धोपलब्धिः । सर्वस्य च प्रमातुस्तथाभूतम्- ईश्वरात्मत्वं प्रकाशते एवेति विश्वात्मत्वं न अप्रकाशितम् । यथोक्तमादि- सिद्धसूत्रे अनेन हि विना शून्यप्राणादेः इत्यादि । मायापदेऽपिच तत्- प्रकाशसंस्कारस्य ईश्वरस्य अनतिवृत्तेराशङ्का प्रमातृमाहात्म्यादेव उत्तिष्ठति, यत् वक्ष्यते</p>
<blockquote>
<p>तदतत्प्रतिभाभाजा मात्रैवातद्व्यपोहनात् ।
तन्निश्चयनमुक्तो हि विकल्पो घट इत्ययम् ॥ ( १ । ६ । ३)</p></blockquote>
<p>इत्यादि, येन पृथग्विकल्पनसमारोपणादिकृतानवस्थादिदोषाप्रसङ्गः इति ।</p>
<p>यत्तु आर्येण उक्तम्</p>
<blockquote>
<p>एकप्रत्यवमर्शाख्ये ज्ञान एकत्र हि स्थितः ।
प्रपत्ता तदतद्धेतून्भावान्विभजते स्वयम् ॥</p></blockquote>
<p>(पगे २९७)</p>
<p>इति, तत्र स्फुरितमपि वस्तु दुःसमर्थमिति अग्रे भविष्यति । ननु अपोहनं ज्ञानस्यैव विकल्परूपस्य विकल्पविशेषात्मनश्च स्मृतेर्वपुरिति किमस्य पृथग्गणनया । मायीयप्रमातृगताश्च अमी अनादयः कथममायीय- प्रमात्रन्तररूपेऽर्जुनगुरौ भवेयुरन्यधर्माणामन्यत्र वृत्त्यदर्शनात् ।</p>
<p>तदिदमाशङ्काद्वयमपाकरोति तत् इति । यस्मात् विश्वे ये व्यवहारा भेद- प्राणिताः, तेऽनया अपोहनशक्त्या प्रयुक्ताः; तस्मादन्तर्गता अपि एषा प्राधान्यात् पृथगुपात्ता । नच असौ गुरुर्मायाप्रमाता । यत आ समन्तात् विष्टो व्याप्त्या स्वीकृतो महेश्वरभावो माहेश्वर्यं येन, तथाभूतोऽसौ ।</p>
<blockquote>
<p>आचार्यमूर्तिमास्थाय शिवः पाशान्निकृन्तति ।</p></blockquote>
<p>इति परमेश्वरस्यैव गुरुसंवोधमभेदेन अधितिष्ठतः परमार्थतो गुरुत्वमागमे उक्तं यतः । तथाहि</p>
<blockquote>
<p>दिव्यं ददामि ते चक्षुः पश्य मे योगमैश्वरम् । (११ । ८)</p></blockquote>
<p>इति,</p>
<blockquote>
<p>इहैकस्थं जगत्कृत्स्नं पश्याद्य सचराचरम् ।
मम देहे&mdash;&mdash;&mdash;&mdash;&mdash;&mdash;-॥ (११ । ७)</p></blockquote>
<p>इति शरीरस्थाने विश्वमेव मम परमात्मनः इति अर्जुनस्य बोधं व्यतारीत् ।</p>
<p>केवलमधिकं प्रकृतोपयोगि भविष्यत्कालैकीभावेन</p>
<blockquote>
<p>अमी सर्वे धृतराष्ट्रस्य पुत्राः&mdash;-। (११ । २६)</p></blockquote>
<p>इत्यादिकं प्रादीदृशत् यथाकालावस्थितमेव अन्यथा इन्द्रजालमात्रं स्यात् तदानीं तेषां बहिर्यथास्वस्थमवस्थितत्वात् । उपयोग एवच प्रदर्शितः</p>
<blockquote>
<p>&mdash;&mdash;&mdash;&mdash;&mdash;यच्चान्यद्द्रष्टुमिच्छसि । (११ । ७)</p></blockquote>
<p>इति । अहमितिच सर्वत्र अत्र पारमार्थिकमेव प्रकाशविमर्सरूपमुक्तम्,</p>
<p>(पगे २९८)</p>
<p>नतु मायीयं चतुर्भुजादि स्थावराणां हिमालयोऽहमित्यादेः प्रत्यक्षादेर्विरोधादिति । यत् मया स्तुतं</p>
<p>सर्वत्र भावपटलेन विजृम्भमाण- विच्छेदशून्यपरमार्थचमत्कृतिर्या ।</p>
<p>तां पूर्णवृत्त्यहमितिप्रथनस्वभावां स्वात्मस्थितिं स्वरसतः प्रणमामि देवीम् ॥</p>
<p>इति । ननु एवमपि भगवतो मायीयतानुपपत्तेः कथं विकल्पयोग इत्याशङ्य आह विकल्पव्यापार इति । नहि भगवतोऽपूर्वाभासनस्मरणविकल्पनादयो धर्माः । ते तु मायाप्रमातॄणां तत्स्वातन्त्र्यादुद्भवन्ति,-इति भगवतस्- तत्र तत्र स्वातन्त्र्यं ज्ञानादिशक्तय उच्यन्ते । तदर्थमेव शक्तिग्रहणम् ।</p>
<p>विकल्पनं पशुप्रमातृगतं व्यापारः कर्तव्यं यस्या भगवच्छक्तेः ।</p>
<p>भगवानेव हि नेतिविमर्शं स्वीकरोति एव ईश्वरदशायाम् । नेतिविमर्शानुन्- मीलने हि चिद्रूपतातिरिक्तसर्वांशविमर्शात्मन इदम्भावस्य सर्वथैव अभावादिदमहमितिसामानाधिकरण्यात्मा बोध ईश्वर इति कथं भवेत् ।</p>
<p>तस्मात् तत्रापि सा अपोहनशक्तिरस्त्येव । तदुक्तं</p>
<blockquote>
<p>&mdash;&mdash;&mdash;&mdash;दशा रुद्राधिदैवता ।
निषेधरूपास्त्यैशाने पदेऽहं सर्वमित्यपि ॥</p></blockquote>
<p>इति । ईश्वरतैव च विश्वरूपता गीतासु दर्शिता । इहापि एतदर्थमेव अन्तःकृतानन्तविश्वरूपः इति उक्तम् । विश्वरूपाविभागादेव च मायाप्रमातारोऽपि तत्र अभेदेनैव परमार्थतो भान्तीति विकल्पादयोऽपि भगवति न अत्यन्ताय दूरापेताः । तत एव अस्य ज्ञत्वकर्तृत्वप्रकाशादौ यत् सर्वशब्दार्थेन विशेषणं, तत् न सङ्कोचितं स्यात् अन्यथा विकल्पनादेः स्वात्मवर्तिनः सम्भवे यः कोऽपि आस्वादः, तत्र अयमज्ञ एवेति स्वविषयं सार्वज्ञ्यादि सर्वसाधारणमेव अस्य उपगतं भवेत् तदेकनियमात्,</p>
<p>(पगे २९९)</p>
<p>सङ्कोचात् तु न अस्य मायीयतेति । तेन मत्तः इति स्वात्मनो हेतुता आधारता च पञ्चम्या स्वीकृता । हेतौ ल्यब्लोपे च सा यतः । ननु पूर्वं कर्तरि ज्ञातरि च इति ज्ञानक्रिये एव भगवति शक्ती निरूपिते, अधुना तु स्मृत्यपोहनशक्ती अधिके इति किमेतदित्याशङ्क्य आह&mdash;-चेति । ज्ञानानि स्मरणं साक्षात्करणं विकल्पनं च अपोहनशब्दवाच्यम् । तत्र शक्तिः, तान्येव च शक्तिरिति ॥ ७ ॥</p>
<p>इति श्रीमहामाहेश्वरश्रीमदाचार्याभिनवगुप्तविरचिताया- मीश्वरप्रत्यभिज्ञाविवृतिविमर्शिन्यां ज्ञानाधिकारे परदर्शनानुपपत्तिविमर्शस्तृतीयः ॥ ३ ॥</p>
<p>अथ ईश्वरप्रत्यभिज्ञाविवृतिविमर्शिनी ।</p>
<p>श्रीमन्महामाहेश्वराचार्यवयर्श्रीमद- भिनवगुप्तपादरचिता ।</p>

  </div>
</article>


        

        



    <aside class="card border noPrint" id="section-tree-item-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_1_jnAnAdhikAraH_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/1_jnAnAdhikAraH/03/">०३ </a>
            <a data-toggle="collapse" href="#section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_1_jnAnAdhikAraH_03_md" role="button" aria-expanded="false" aria-controls="section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_1_jnAnAdhikAraH_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_1_jnAnAdhikAraH_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
