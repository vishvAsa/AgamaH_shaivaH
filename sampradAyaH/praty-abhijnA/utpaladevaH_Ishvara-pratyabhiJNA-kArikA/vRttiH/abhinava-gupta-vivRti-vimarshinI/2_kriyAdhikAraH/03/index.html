<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०३">
  <meta property="og:description" content="अथ तृतीयो विमर्शः ।
(पगे ७०)
एकमनुत्तररूपात्प्रभृतित्रिकशक्तिपूरितानन्दम् । अमृतास्यमस्य जगतः प्रमाणभूतं शिवं वन्दे ॥
क्रियाशक्तिविजृम्भा इयमिति अभिधातुं सम्बन्धोपक्रमं सामान्यादीनां तत्त्वमुपपादितम्, अधुनातु सम्बन्धतत्त्वमेव उपपाद्यते वितत्य । तत्र परमार्थतो द्विविध एव सम्बन्धो ज्ञाप्यज्ञा-पकभावो यो जडाजडनिष्ठः, कार्यकारणभावश्च यो जडनिष्ठः । तत्र पूर्वो मानमेयात्मको यन्निष्ठितमुक्तं वक्ष्यमाणं च सिद्ध्यति । प्रमाणाधीना हि वस्तुसिद्धयः इति प्रसिद्धमेतत् । अत उक्तवक्ष्यमाणवस्तुसमर्थनोपयोगितया सम्बन्धरूपतया च अवश्यनिर्णेतव्यं मानमेयव्यवहारं निरूपयितुं विमर्शान्तरं सप्तदशभिः सूत्रैः
इदमेतादृक्———————————-।
इत्यादिभिः
———-ईशादिव्यवहारः प्रवर्त्यते ।
इत्यन्तैः । श्लोकद्वयेन च अत्र प्रमाणतत्फलस्वरूपं निरूप्यते; ततः प्रमेयतत्त्वनिरूपणाय प्रत्याभासं प्रमाणव्यापारः, नतु नियमेन स्वलक्षणात्मकवस्त्वेकविश्रान्तः,-इत्यमुना तात्पर्येण विमर्शबलादाभासव्यवस्थेति दशकेन; तत्प्रसङ्गतो मिथ्याज्ञान- तत्त्वमेकेन; प्रमेयतत्त्वं च प्रकृतमेव ईश्वरवादे घटते इति एकेन; मानमेयफलविभागः सति एव उक्तरूपे प्रमातरि उपपद्यते, तत एव न अस्य प्रमेयत्वं येन भगवत्यपि प्रमाणम् उपयुज्येत आञ्जस्येन, व्यवहारमात्रसाधनं तु अत्र प्रमाणमिति त्रयेण,-इति प्रकरणार्थः । प्रतिसूत्रं तु अर्थो निरूप्यते । यदुक्तम्- क्रियादिबुद्धयो">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०३">
  <meta itemprop="description" content="अथ तृतीयो विमर्शः ।
(पगे ७०)
एकमनुत्तररूपात्प्रभृतित्रिकशक्तिपूरितानन्दम् । अमृतास्यमस्य जगतः प्रमाणभूतं शिवं वन्दे ॥
क्रियाशक्तिविजृम्भा इयमिति अभिधातुं सम्बन्धोपक्रमं सामान्यादीनां तत्त्वमुपपादितम्, अधुनातु सम्बन्धतत्त्वमेव उपपाद्यते वितत्य । तत्र परमार्थतो द्विविध एव सम्बन्धो ज्ञाप्यज्ञा-पकभावो यो जडाजडनिष्ठः, कार्यकारणभावश्च यो जडनिष्ठः । तत्र पूर्वो मानमेयात्मको यन्निष्ठितमुक्तं वक्ष्यमाणं च सिद्ध्यति । प्रमाणाधीना हि वस्तुसिद्धयः इति प्रसिद्धमेतत् । अत उक्तवक्ष्यमाणवस्तुसमर्थनोपयोगितया सम्बन्धरूपतया च अवश्यनिर्णेतव्यं मानमेयव्यवहारं निरूपयितुं विमर्शान्तरं सप्तदशभिः सूत्रैः
इदमेतादृक्———————————-।
इत्यादिभिः
———-ईशादिव्यवहारः प्रवर्त्यते ।
इत्यन्तैः । श्लोकद्वयेन च अत्र प्रमाणतत्फलस्वरूपं निरूप्यते; ततः प्रमेयतत्त्वनिरूपणाय प्रत्याभासं प्रमाणव्यापारः, नतु नियमेन स्वलक्षणात्मकवस्त्वेकविश्रान्तः,-इत्यमुना तात्पर्येण विमर्शबलादाभासव्यवस्थेति दशकेन; तत्प्रसङ्गतो मिथ्याज्ञान- तत्त्वमेकेन; प्रमेयतत्त्वं च प्रकृतमेव ईश्वरवादे घटते इति एकेन; मानमेयफलविभागः सति एव उक्तरूपे प्रमातरि उपपद्यते, तत एव न अस्य प्रमेयत्वं येन भगवत्यपि प्रमाणम् उपयुज्येत आञ्जस्येन, व्यवहारमात्रसाधनं तु अत्र प्रमाणमिति त्रयेण,-इति प्रकरणार्थः । प्रतिसूत्रं तु अर्थो निरूप्यते । यदुक्तम्- क्रियादिबुद्धयो">
  <meta itemprop="wordCount" content="18038">
  <meta name="twitter:card" content="summary">
  <meta name="twitter:title" content="०३">
  <meta name="twitter:description" content="अथ तृतीयो विमर्शः ।
(पगे ७०)
एकमनुत्तररूपात्प्रभृतित्रिकशक्तिपूरितानन्दम् । अमृतास्यमस्य जगतः प्रमाणभूतं शिवं वन्दे ॥
क्रियाशक्तिविजृम्भा इयमिति अभिधातुं सम्बन्धोपक्रमं सामान्यादीनां तत्त्वमुपपादितम्, अधुनातु सम्बन्धतत्त्वमेव उपपाद्यते वितत्य । तत्र परमार्थतो द्विविध एव सम्बन्धो ज्ञाप्यज्ञा-पकभावो यो जडाजडनिष्ठः, कार्यकारणभावश्च यो जडनिष्ठः । तत्र पूर्वो मानमेयात्मको यन्निष्ठितमुक्तं वक्ष्यमाणं च सिद्ध्यति । प्रमाणाधीना हि वस्तुसिद्धयः इति प्रसिद्धमेतत् । अत उक्तवक्ष्यमाणवस्तुसमर्थनोपयोगितया सम्बन्धरूपतया च अवश्यनिर्णेतव्यं मानमेयव्यवहारं निरूपयितुं विमर्शान्तरं सप्तदशभिः सूत्रैः
इदमेतादृक्———————————-।
इत्यादिभिः
———-ईशादिव्यवहारः प्रवर्त्यते ।
इत्यन्तैः । श्लोकद्वयेन च अत्र प्रमाणतत्फलस्वरूपं निरूप्यते; ततः प्रमेयतत्त्वनिरूपणाय प्रत्याभासं प्रमाणव्यापारः, नतु नियमेन स्वलक्षणात्मकवस्त्वेकविश्रान्तः,-इत्यमुना तात्पर्येण विमर्शबलादाभासव्यवस्थेति दशकेन; तत्प्रसङ्गतो मिथ्याज्ञान- तत्त्वमेकेन; प्रमेयतत्त्वं च प्रकृतमेव ईश्वरवादे घटते इति एकेन; मानमेयफलविभागः सति एव उक्तरूपे प्रमातरि उपपद्यते, तत एव न अस्य प्रमेयत्वं येन भगवत्यपि प्रमाणम् उपयुज्येत आञ्जस्येन, व्यवहारमात्रसाधनं तु अत्र प्रमाणमिति त्रयेण,-इति प्रकरणार्थः । प्रतिसूत्रं तु अर्थो निरूप्यते । यदुक्तम्- क्रियादिबुद्धयो">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/praty-abhijnA\/utpaladevaH_Ishvara-pratyabhiJNA-kArikA\/vRttiH\/abhinava-gupta-vivRti-vimarshinI\/2_kriyAdhikAraH\/03\/".replace(basePath, "/");
  pageVars.pageParams = {};
  pageVars.pageSource = "sampradAyaH\/praty-abhijnA\/utpaladevaH_Ishvara-pratyabhiJNA-kArikA\/vRttiH\/abhinava-gupta-vivRti-vimarshinI\/2_kriyAdhikAraH\/03.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३">०३</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ तृतीयो विमर्शः ।</p>
<p>(पगे ७०)</p>
<blockquote>
<p>एकमनुत्तररूपात्प्रभृतित्रिकशक्तिपूरितानन्दम् ।
अमृतास्यमस्य जगतः प्रमाणभूतं शिवं वन्दे ॥</p></blockquote>
<p>क्रियाशक्तिविजृम्भा इयमिति अभिधातुं सम्बन्धोपक्रमं सामान्यादीनां तत्त्वमुपपादितम्, अधुनातु सम्बन्धतत्त्वमेव उपपाद्यते वितत्य । तत्र परमार्थतो द्विविध एव सम्बन्धो ज्ञाप्यज्ञा-पकभावो यो जडाजडनिष्ठः, कार्यकारणभावश्च यो जडनिष्ठः । तत्र पूर्वो मानमेयात्मको यन्निष्ठितमुक्तं वक्ष्यमाणं च सिद्ध्यति । प्रमाणाधीना हि वस्तुसिद्धयः इति प्रसिद्धमेतत् । अत उक्तवक्ष्यमाणवस्तुसमर्थनोपयोगितया सम्बन्धरूपतया च अवश्यनिर्णेतव्यं मानमेयव्यवहारं निरूपयितुं विमर्शान्तरं सप्तदशभिः सूत्रैः</p>
<blockquote>
<p>इदमेतादृक्&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-।</p></blockquote>
<p>इत्यादिभिः</p>
<blockquote>
<p>&mdash;&mdash;&mdash;-ईशादिव्यवहारः प्रवर्त्यते ।</p></blockquote>
<p>इत्यन्तैः । श्लोकद्वयेन च अत्र प्रमाणतत्फलस्वरूपं निरूप्यते; ततः प्रमेयतत्त्वनिरूपणाय प्रत्याभासं प्रमाणव्यापारः, नतु नियमेन स्वलक्षणात्मकवस्त्वेकविश्रान्तः,-इत्यमुना तात्पर्येण विमर्शबलादाभासव्यवस्थेति दशकेन; तत्प्रसङ्गतो मिथ्याज्ञान- तत्त्वमेकेन; प्रमेयतत्त्वं च प्रकृतमेव ईश्वरवादे घटते इति एकेन; मानमेयफलविभागः सति एव उक्तरूपे प्रमातरि उपपद्यते, तत एव न अस्य प्रमेयत्वं येन भगवत्यपि प्रमाणम् उपयुज्येत आञ्जस्येन, व्यवहारमात्रसाधनं तु अत्र प्रमाणमिति त्रयेण,-इति प्रकरणार्थः । प्रतिसूत्रं तु अर्थो निरूप्यते । यदुक्तम्- क्रियादिबुद्धयो</p>
<p>(पगे ७१)</p>
<p>न भ्रान्ताः-इति, तत् निर्णेतुं प्रमाणतत्फलस्वरूपं प्रसिद्धमेव अनूद्यते श्लोकद्वयेन</p>
<blockquote>
<p>इदमेतादृगित्येवं यद्वशाद्व्यवतिष्ठते ।
वस्तु प्रमाणं तत्सोऽपि स्वाभासोऽभिनवोदयः ॥ १ ॥
सोऽन्तस्तथाविमर्शात्मा देशकालाद्यभेदिनि ।
एकाभिधानविषये मितिर्वस्तुन्यबाधिता ॥ २ ॥</p></blockquote>
<p>वस्तु बाह्यं नीलादिकं, आन्तरं च सुखादि यद्वशात् यस्य सामर्थ्यात् व्यवतिष्ठते विभक्तां नियतां मर्यादां न अतिवर्तते इदमिति स्वरूपेण, एतादृगिति नित्यत्वादिविशेषणभूतधर्मान्तरयोगेन; तत् प्रमाणमिति तावत् प्रसिद्धं लोके । तत्त किं स्यादिति विवेचको यावत् विमृशति, तावदिदमापतति-इह वस्तु स्ववशादेव न व्यवतिष्ठते, तदाहि मम नीलं प्रकाशते चैत्रस्य वेति न स्यात्; तदिदमन्यवशेन व्यवतिष्ठते । अन्यश्च यदि जडः, तदिदमन्धेन अन्धस्य मार्गदर्श- नम्, तस्मादन्योऽसौ संविद्रूपः । सोऽपि निर्विशेषो नीलपीतादि कथङ्- कारं विभागेन अवस्थापयेत्, तदसौ नीलोपहितो नीलोन्मुखो नीलप्रकाश इति स आभासो नीलस्य व्यवस्थापकः ।</p>
<p>नीलप्रकाशस्वभावताया हि न अपरा व्यवस्थापकता काचित् । नीलस्य च अव्यतिरिक्तस्य चेत् प्रकाशस्तथा भवेत्, स तर्हि पीतादेरपि न किं भवेत् संवित्तत्त्वतादात्म्याविशेषात् सर्वस्य । ततो व्यतिरिक्तस्य नीलस्य स आभासः प्रकाशः । इत्थञ्च अस्य व्यतिरिक्तता यदि महाप्रकाशादव्यतिरेके पारमार्थिके स्थितेऽपि व्यतिरेक आभासते ।</p>
<p>ततश्च इदं जातम्-शून्याद्युपाधिसङ्कोच एव यः प्रका-शस्य, अयमेव एकयैव सृष्तिशक्त्या प्रमातृप्रमाणप्रमेयोल्लासः ।</p>
<p>यथोक्तं सिद्धपादैः</p>
<blockquote>
<p>उदेत्येकः समालोकः प्रमाणार्थप्रमातृजः ।</p></blockquote>
<p>(पगे ७२)</p>
<p>इति । तेन देहाद्यपाधिसङ्कोचवतोऽनन्तकालान्तर्मुखसंवेदनल- क्षणात् मायाप्रमातुर्यतिरिक्तीकृत इव स आभासो बाह्यप्रमेयोन्मुखो यावत् वर्तते, तावत् प्रमेयगतदेशकालोपरक्ततया क्षणे क्षणे अन्या- न्यरूपतया नवनवोदयः संस्तस्मिन्नेव स्वशब्दवाच्ये एकस्मिन्नेव अनन्तकालव्यापिनि मायाप्रमातरि सम्बन्धित्वेन निर्भासमानो मम नीलाद्यवभासो यस्यैव पीताद्यवभास इत्यादिना रूपेण यः, स एव प्रमाणमिति यतः स आभासः प्रमानिष्पत्तौ सव्यापारः । का खलु प्रमा,-इति चेत्, आह स एव बोधात्मा आभासो मितिः प्रमाणस्य फलमिति सम्बन्धः । नच पर्यायता, यतो बाह्योन्मुखत्वेन प्रकाशरूपतया तत् प्रमाणम्, अन्तर्मुखात्मना विमर्शरूपेण केवलं विषयोपरागसङ्-कुचितेन शब्दनात्मना फलम् । एकनिष्ठे हि शूरत्वविजयित्वे विवेकिना हेतुफले इति निरूप्येते, तथा नीलप्रकाशतद्विमर्शरूपे । तत एव उक्तं</p>
<p>तद्वशात् तद्व्यवस्थानात्&mdash;&mdash;&mdash;&mdash;&mdash;&mdash;&mdash;&ndash;। (पा। वा। ३।३०८)</p>
<p>इति । व्यापारात्मकमेव हि करणस्य प्रथमसाध्यत्वात् फलम् । व्यापा- रश्च व्याप्रियमाणात् कर्तुर्व्यापार्यमाणात् वा करणादनन्यात्मक एव युक्त इति मुख्यत्वेन प्रमाणफलयोरभेद एव न्याप्यः, फलफलेन तु प्रयोजनापरपर्यायेण प्रवृत्तिप्राप्त्यादिना व्यतिरिक्तेन भूयतां नाम । अतो विमर्श एव फलम् । तद्बलेन बोधः प्रमाणम् ।</p>
<p>विमर्शश्च शब्दं देशकालविशेषाभासानालिङ्गितसामान्यरूपाभास-विश्रान्तं जीवितत्वेन अपेक्षते । अयम् इत्यपि हि यत् वर्तमानं पुरश्च, तावन्मात्रमाह । किं बहुना, चैत्रोऽयमिह अधुना तिष्ठति,-इत्यपि यावत् शब्दगोचरः, तावदेषैव सरणिः । प्रोक्तृगतप्रत्यक्षात्मकवस्तु- स्वालक्षण्यबलात् तु विशेषनिष्ठता,-इति आभासमात्रे प्रमाणस्य व्यापारः । स्वालक्षण्याभासेऽपि</p>
<p>(पगे ७३)</p>
<p>मिश्रणाभासस्वभावे शुद्धे एव प्रमाणं व्याप्रियते । तत् तु विमिश्र-णाभागिषु अनन्तरेषु गृहीतग्राहित्वादप्रमाणम् । ततः प्रमाणविष-यताभाजः पृथगेव आभासवर्गस्य वस्तुत्वम् । सच विमर्शो द्विचन्द्र-बोधादुत्पन्नोऽपि उन्मूलनमन्ते सहिष्णुः पूर्वमपि उन्मूलित एव । अन्तर्मुखेन हि वपुषा स एव असौ, न अन्यः ।</p>
<p>स्वसंविदेवच अत्र साक्षिणी तदैव इदं न रजतमितिप्रतीतेः ।</p>
<p>द्विचन्द्रमपि परस्य विस्मयाय दर्शयन् परोपहासावज्ञाकृपादिपात्रीक्रियमाण एव द्विचन्द्रविमर्शं प्राच्यं तदैव वर्तमानतत्प्रकाशबलोपनतमपि एवमुन्मूलितमेव अभिमन्यते इति । तत उक्तं सोऽन्तः इति । एवं सूत्रार्थमवतारयति इदानीम् इत्यादिना । अत एव इति यत एवमुक्तमादिसिद्धसूत्रे इति व्यवहित- मुपजीवनीयम्, तर्हि आदौ मा भूत् (?) तन्निर्देशः, एतत्स्थाने तु किमर्थः । आह आनुषङ्गिक इति क्रियाशक्तिविस्फारणप्रसङ्गात्मका- दनुषङ्गादागता एकप्रमातृतत्त्वविश्रान्तिलक्षणानुषङ्गप्रयोजन- काश्च ये जात्यादयः, तेषां व्यवस्थाने आदिसिद्ध इति येन अनवस्थादि न आपतति इति व्यवह्रियते इति न प्रमेयवत् इत्यन्ते पृथग्भूतस्तत एव धर्मतया असौ युक्त इत्यर्थः । ननु नित्यत्वादि वस्तुनो विशेषणं सर्वप्रत्यक्षेण गृह्यते, कामं कतिपयं गृह्यतां, तत् कथमुक्तं विशेषणं च इति । अत्र आह नित्यतादि इति । ननु विशेषणव्यतिरिक्तं किमन्यत् स्वरूपमित्याशङ्क्य आह वस्तुमात्रेण इति । संसर्गैकान्त- वादिनापि हि धर्माधाररूपं स्वरूपमभ्युपेतमेव यदेकनिष्ठ- तया तद्धर्मसहस्रसामानाधिकरण्यप्रतिपत्तिः-अयं घटो रक्तो रौक्मो महान् हृद्य इति । ननु अविसंवादित्वं प्रमाणस्य यत् लक्षणं, किमिह त्यक्तमेव तत्, न त्यक्तं लोकिकत्वादिति दर्शयति वस्तु इति । वस्तु</p>
<p>(पगे ७४)</p>
<p>व्यवतिष्ठते इति हि अनेन तदेव उक्तम् । प्रमात्रधीनम् इति प्रमात्रधी- नतां तस्य प्रकटीकर्तुं वृत्तौ णिच्प्रयोग इति यावत् ।</p>
<p>प्रमात्रधीनतां स्फुटयति विमर्शोदये हि इति विमृश्यते इति णिजर्थो दर्शितः, व्यवतिष्ठते इति णिजर्थोऽपि प्रकृत्यर्थ एव प्रधानमिति सौत्रमपि व्यवस्थानमनु-सृतम् । अस्यैव इति प्रमेयतां मायाशक्त्या नीतस्येत्यर्थः । व्याकुलीक-रणात् इति बहिर्मुखत्वादरणेन अन्तर्मुखताया अवभाताया अपि अनुप-लक्षणात् । अत्र च इति सम्बन्धित्वेन सिद्धावुद्गच्छन्नेव हि अवभासः स्वप्रकाशतया इत्थं प्रकाशते । ननु बाधितमेतत् स्वसंवेदनमिति किं न सम्भाव्यते । नैवमित्याह द्विचन्द्रादि इति । भ्रान्तबोधेऽपि स्व- संवेदनमभ्रान्तं सर्वत्रेति घटयति । अत्र हि इति । बाह्यं प्रति इति चक्षुरालोकबोधैः सम्भूय जनितेऽपि बोधे बोधरूपता बोधादेव, इन्द्रियात्तु विषयाकारतेति; ततो यथा कुम्भकारबुद्धिप्रभवो दोषः कुम्भस्य सन्निवेशं परं दूषयेत्, न मृदंशमपि; तथा चक्षुरुप-रञ्जकविषयांशमेव, न बोधांशं भ्रान्तीकुर्यात् ।</p>
<p>चाक्षुषं बाह्यं प्रति भ्रान्तं स्वसंवेदनं तु सर्वदैव अभ्रान्तमिति वाक्य-सम्बन्धः । मध्यग्रन्थस्तु बाह्यं प्रति भ्रान्ततासमर्थनाय । यतश्चक्षुर्विकृतं, ततो बाह्यं प्रति भ्रान्तमिति कुतः । विषयाकारता हि अर्थात्, न इन्द्रियात् । आह नच इति ।</p>
<p>प्रमा हि विषयोपरागयोगिनी तथा भवति । विषयश्च इन्द्रियेण सन्निकृष्टो वा इन्द्रियवृत्तिनिपतितो वा तथा कुर्यादिति इन्द्रियविकारे सत्येव न ऐन्द्रियिको विभ्रमः । ननु गच्छतो मरुदर्शनादौ न इन्द्रियविकारः, अथच इष्यते अस्य विभ्रमस्य ऐन्द्रियि-कत्वम् । क एवमाह-न इन्द्रियविकारोऽत्रेति दर्शयति तावन्मात्र इति इन्द्रियविकार एव केवलोऽक्षविभ्रमस्य हेतुः ।</p>
<p>(पगे ७५)</p>
<p>अविकृते हि इन्द्रिये भवन् कथमैन्द्रियिको विभ्रमः स्यात् । तदेव घटयति नौयानादिभिः इति । आशुभ्रमणनौयानवातप्रकोपादिभिरिन्द्रियमेव भ्रमरूपारूढमशक्तं च सम्पाद्यते,-इति चक्षुष एव तत्र विका- रः । ननु स्वसंवेदनं न बौद्धवदिह स्वतन्त्रम्, अपितु महाबोध- पर्यन्तपशुप्रमातृलग्नम् । ततश्च बोधमात्रता स्वसंवेदनेन सिद्ध्येत्, न द्विचन्द्रबोधता दृष्टे; नापि प्रकृते नीलमाभाति इत्येवंरू-पता,-इति । एतत् परिहरति अव्यभिचरित इत्यादि अभिन्नोऽत्यन्तं पृथक्ता-भूमिमप्राप्तोऽपितु सादाशिवपदमध्यासीनो यः आभासविशेषो द्वि-चन्द्रनीलादिस्तद्विषयो यस्तथाभावः संवेदनरूपताप्रकाशत्वं, तदव्यभिचरितमभ्रान्तमनपायि च यस्य, तत् तथा । एतदुक्तं भवति-भिन्नाभिमतं यत् नीलद्विचन्द्रादि, तदवश्यमभिशङ्कनीयम् । यत्तु बोधे दर्पण इव निर्भासते, तत् बोधसिद्ध्यैव सिद्धमिति द्विचन्द्रनीला-द्याभासरूपे अत्र स्वसंवेदनमभ्रान्तमेव । द्विचन्द्रप्रतिभास इव इति दृष्टान्तं निरूप्य दृष्टान्तान्तरं समुच्चयेन आह यथाच इति यथा साधारण्येन नीलाभासविकल्पकाले स्वसंवेदनादेव प्रतिपद्य-ते; यथा मम एवमाभासते इत्यपि यत् प्रकृतं, तत् स्वसंवेदनादेव प्रतिपद्यते इति योजना । अत्रच अर्थे स्वसंवेदनं यत् प्रमाणमुक्तम्, तत् साकारबोधवादिना अपि अवश्याभ्युपगन्तव्यमिति दर्शयति अत एव इति ।</p>
<p>यथा स्वसंवेदनं मुक्त्वा बोधस्य आकारभूताः इति, बोधस्य सम्बन्धिनः इति, बोधस्य नियमेन कर्मताव्यवस्थया विषय इति च यदुच्यते, तत् स्वसंवेदनादेव सिद्ध्यति, न अन्यतः प्रमाणात् । तथापि सम्बन्धित्वेन सिद्ध एवेति यदुक्तम्, तत्सिद्ध्या प्रकृतमपि प्रमेयान्तरं सिद्ध्यति,-इति अधिकरणसिद्धान्ततामपि अनेनैव ग्रन्थेन</p>
<p>(पगे ७६)</p>
<p>दर्शयति । अत एव इति बोधसम्बन्धित्वेन सिद्धत्वात् बोधमात्रपरमार्- थत्वं नीलादीनामिति यत् प्रकृतं प्रमेयं, तदपि सिद्धमेव भवति सम्बन्धस्य अभेदविश्रमप्राणत्वेन तादात्म्यपर्यवसानात् । एवमिति हि यत् नीलात्मकं रूपं, तदवभासते इति सामानाधिकरण्येन अव- भासब्रुडितम् । स च अवभासो बोधस्य सम्बन्धी सन् बोधतादात्म्या- पन्नः । तत् किमन्यदवशिष्यते यत् बोधातिरिक्तं नीलस्य स्वरूपं स्या- दिति । ननु एवं स्वसंवेदनसिद्धो नीलाभासविकल्पो बाह्ये नीले कस्मात् न प्रमाणमित्यत आह यतश्च इति । चः शङ्कां द्योतयति । आन्तरे विकल्पे नीलं मम अवभासते इत्येतावन्मात्रमस्ति, नतु बहिर्मुखाकारत्वे । बोधावभास एव एतत् नीलमित्येवंरूपः इह तु अस्ति । यत एवं मम आभाति, तत् एतत् नीलमिति । ततश्च बहिष्करणप्रत्यक्षेण प्रमितं गृहीत-मेतदिति नीलादि बाह्यमुच्यते, नतु विकल्पस्वसंवेदनप्रमितं तत् बाह्य-मुच्यते । एवं स्वभासमन्यथा व्याख्याय अभिनवोदयः इत्यस्मिन् व्यावर्त्यमपश्यतो मोहमपहर्तुमाह स च इति पुनःपुनरिति कालभे-देन सर्वदैव अभिनवत्वादनवोदयो न कश्चिदाभासः, किन्तु वेद्योपरा- गादन्यत्वानन्यत्वे तत्र, वेद्यस्य अपि ते प्रत्यवमर्शबलादिति तात्पर्यम् ।</p>
<p>वास्तवाभेद इति अवभास एव स्थितः इति वृत्तिपदैराभासव्यतिरिक्तं न अन्यत् स्थितं रूढं सत्यं किमपि अस्ति,-इतिवदद्भिरभेद उक्त इति यावत् । एवं प्रमाणसूत्रे वृत्तिं व्याख्याय फलसूत्रे व्याचष्टे स एवच इति । अत्र इति वृत्तिवाक्ये । अत्रापि इति न केवलं पूर्वमिति अर्थसिद्धम् ।</p>
<p>बौद्धा-दृशि दर्शनाध्यवसाययोः कालभेदात् कथमैक्यमिति न प्रमाण-फलयोरभेदः, तद्दृष्टाविव त्वद्दर्शनेऽपि कथमसावित्याशङ्कते</p>
<p>(पगे ७७)</p>
<p>चक्षुरादि इत्यादिना यद्यपि इत्यन्तेन । तथापि इत्यादिना अत्र उत्त्रमाह ।</p>
<p>बौद्धदृष्ट्या अपि विकल्पा हि प्रत्यक्षायन्ते इति दर्शनाध्यवसाययोरे- कत्वव्यवहारः । एवं परदृष्ट्याशयेन उपपाद्य स्थितदर्शनाशयेन उपपादयति अथवा इति अत्रैव एकघने प्रकाशविमर्शात्मनि रूपे । उक्तं हि</p>
<p>साक्षात्कारक्षणे&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-। (१।५।१९)</p>
<p>इति । तदेव घटयति एकैवहि इति । एकस्यां प्रतीतौ चिन्मात्ररूपतया तावता प्रमार्थप्रमातृरूपा वेद्यच्छायोपरक्ता संविद्रूपा च ईश्वरता प्रमाणात्मिका । वक्ष्यते इति आगमाधिकारे । ननु शिवता प्रमातृदशाः; ईश्वरता तु प्रमाणदशा, फलदशा तु का । आह तदेवच । इति अयम् इति स्वसंवेद्यः । सव्यापारविमर्शं व्यापारसं- पत्त्या प्रमातृताया उल्लासो विद्यातत्त्वात्मा विमर्शो भावस्वरूप- मात्रे विशेषणे वा द्वये वा यः, तदेव प्रमाणस्य फलं; संसार- भूमौ तु सर्वमेतत् मायास्पृष्टत्वात् मलिनमिति आशयशेषः । ननु वस्तुनो विशेषणैः इति उपक्रान्ता वृत्तिः, तत एवं वृत्त्यन्तरेण भवि- तव्यम् इदमिति नित्यमिति वा, तत् पुन्निर्देशे क आशयः । अयमित्याह आभास एव इति । स एवच आभासः इति हि वृत्तिग्रन्थे य आभासः प्रमाणत्वेन उक्तः, तमेव अतिनिकटमपेक्ष्य निर्देशः प्रकृतं प्रमाणप्रमेययोरभेदं तात्त्विकमाचष्टे इत्यर्थः । ननु एवं प्रतीतिः प्रमातृप्रमाणमयी,-इति कथम् । पूर्वं प्रमाता, ततोऽपि तद्व्यापार्यमाणं करणं, तद्विषयश्च प्रमेयमिति हि युक्तम् । नैव- मित्याह सति इति । ननु एवं चेत्, कथमयं लोकव्यवहारः-पूर्वं प्रमातेत्यादि । उच्यते अन्यदा तु इति । यत् व्याख्यातमस्माभिः- मायास्पृष्टमेतत् सर्वमिति,</p>
<p>(पगे ७८)</p>
<p>तदेव भङ्क्त्वा निरूपयन्नेवम् एकाभिधान इत्यादिवृत्तिं व्याचष्टे सांव्यवहारिकस्य च इति सम्भूय संवृत्त्य सङ्कोचेन च व्यव- हारः, तत आगतस्तत्प्रयोजनस्तत्रभवश्च यः प्रमाता; तस्य । प्राक् इति</p>
<p>तदतत्प्रतिभाभाजा&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१।६।३)</p>
<p>इति प्रकरणे । अभिलापेन साधारणो य एव अभिलापविषयः, स एव अर्थो यस्य तद्भावस्तत्ता; तया । अभिलापसाधारणश्च अभिलापेन सह तस्य यः प्रथते, सोऽभिलापसंवलित इति यावत् । यद्यपि अभिलापसाधारणार्- थत्वमेकसामान्यविषयतायां हेतुः तथापि पूर्वप्रतिपादनमात्र- तात्पर्येण समुच्चित्य अनयोरभिधानं तत् यथा शब्दस्य कृतकत्वमनि-त्यत्वं च उक्तमिति । इयता विमर्शविशेषमनुसरति अवश्यं य एकैकः शब्दस्तद्वाच्य इति या वृत्तिः, सा व्याख्याता । अत एव इति यत एकसामान्ये प्रमातृव्यापारः । एकैकमेवच सामान्यं वस्तु प्रमात्रध्यवसाया-दर्थक्रियायोगाच्च,-इत्याह भिन्नाभिन्नसन्धान इति कश्चित् प्रमाण-विषयः । वस्तु इति प्रधानं द्रव्यम् । भवति इति विधेयं वस्तु अपेक्ष्य स्थित्या निर्देशः, एवमुत्तरत्र विशेषणमपेक्ष्य । तदेव कुतोऽस्य विशेष्यत्वम् । उच्यते तदन्तर् इति ।</p>
<p>तद्विचित्रीकरणव्यापृतैरेव तैः पृथु-बुध्नोदराकारसाध्यैर्वा अर्थक्रिया निर्वाह्यते । यद्यपि च तेषां निजनिजा नाना अस्ति सा, न च न अर्थ्यते भिन्नाभिसन्धानादेव; तथापि चित्रपटेन आतानवितानात्मना यैव आवरणरूपा कर्तव्या, तस्यामेव शोभाभिमानादि अनुप्रविशत् चित्रताधायकम् । नहि रहसि कान्तसमेता रमणी चित्रपटं परिधत्ते शोभामाधातुम्, नरपतिरास्थानमण्डपे वा रचयति शिरसि मणिनिचितमपि कनककलशमित्याशयेन</p>
<p>(पगे ७९)</p>
<p>आह प्रायेण इति अत एव इति पृथगनर्थ्यमानत्वेन । अत्र इति तु विशेष्यप्र-धानभूतद्रव्यवाची । यथा पूर्वमुक्तं</p>
<p>किञ्चित् वस्तु भवति ।</p>
<p>इति</p>
<blockquote>
<p>आत्मा वस्तु स्वभावश्च शरीरम् ।</p></blockquote>
<p>इति च । अग्रे इति</p>
<p>तथैव सद्घटद्रव्य&mdash;&mdash;&mdash;&mdash;&mdash;&mdash;&mdash;&mdash;&mdash;-। (२।३।५)</p>
<p>इत्यत्र । विकल्पस्यैव इति, अनेन विमर्शभेदानुसारित्वमेव द्रढयति ।</p>
<p>कदाचित् इति सन्निहितानामपि मध्ये एकैव अर्थ्यते, तावता तु न तावतीना-मसन्निधानमिति भावः । सर्वथा इति एकस्मिन् सामान्ये तत्समूहे वा भवतु विमर्शः, इदं तु अहेयं मायापदे इति व्यवहारपदेन आह । अत एव इति यतोऽर्थक्रियाप्रापकत्वमस्य, ततः ।</p>
<p>ननु अर्थक्रियाप्रापकत्वं च अस्तु बाध्यत्वं च, को विरोध इत्याशङ्क्य विरोधं दर्शयति अर्थ-क्रिया इति । अर्थक्रियाकारि बाह्यं साधारणमेतत् न भवति,-इति बाधस्य रूपम् । एतद्विपरीतं च प्रमाणप्रतिलब्धस्य अर्थक्रियाक्षमवस्तुप्रा-पणस्य,-इति युक्तो विरोधः । ननु अर्थक्रियाक्षमरूपस्य बाधकं किं करोति । उच्यते ऐन्द्रियिकमानसविभ्रमभेदेन उदाहरणद्वयमुक्तम् । नो रुणद्धि इति झगित्येववा उत्पन्नमपिवा आन्तरोन्मूलनेन । एवकारार्थं स्वयमेव स्फुटीकरोति अनुवृत्तिभङ्गकरणेन हि उन्मूलनं प्रायशो विमर्शस्य, बाधकेन तु उत्पत्तिविरोध एवेति स्पष्टयितुं ननु इत्यादिना । अत एव इति यत् सम्पन्नं प्रतिभासनं, तत् किं बाधकशतैरपि शाप-शतैरपिवा न सम्पन्नं भवति,-इति यतः, ततो हेतोरबाधितत्वमिति प्रमाणतायाम्, बाधनीयत्वमिति अप्रमाणतायाम् ।</p>
<p>(पगे ८०)</p>
<p>अनेन विरोधो बाधप्रमाणत्वयोर्निर्वाहितः । मायापदे च अवश्यमेत- दुपयुज्यते इति दर्शयति प्रमाणं हि इति ज्ञानमेव प्रमाणम् । उपयु- ज्यते इति प्रमाणतया उपयुज्यते । एवमर्थम् इति अन्वयद्वारेण प्रयोज- नं दर्शितं तन्निश्चायितः इति व्यतिरेकोपक्रमेण । तेन विसंवादभी- रुभिः प्रमाणमर्थ्यते इति संवादकमेव प्रमाणमिति । ननु किं संवादनेन, प्रवर्तकतामात्रेणैव तथा अस्तु । न,-इत्याह प्रवृत्तिः इति अपिशब्दादज्ञस्य अपि विपरीतवेदिनोऽपि अर्थितातारतम्यात् । मत्तोऽपिहि प्रवर्तते सविषेऽपिच अन्ने ज्ञाते मूढः, अन्यथा दृष्टप्रत्यवायेऽपि परस्वहरणादौ कथं प्रवर्तेत अनर्थनिश्चयवानपि । एवमियता मायापदे बाह्यदर्शने इव प्रामाण्यं यदुपपादितं, तत् विज्ञान- वादी विघटयति सिद्धान्तिमते मध्य एव अनुप्रविश्य एवं तर्हि इत्या- दिना प्रतिपत्तव्यम् इत्यन्तेन त्वया कुतः प्रकारादेतदङ्गीकर्तव्य- मित्यर्थः; सिद्धान्ती वा पूर्वापरविरोधमाशङ्क्यमानं परिहर्तुं स्वदर्शनमेव विमृशति अनेन ग्रन्थेन, शिष्यो वा विमर्शयति एवम्ब्रु-वाणः । निश्चीयेत इति अर्थक्रियासमर्थतया अपि भास्वरतैव निश्चीयते इति सम्भाव्येतेत्यर्थः । नियतिशक्तेः इति पञ्चमी, तया हेतुभूतय अर्थक्रियासमर्थ इति पूर्वेण सम्बन्धः । उक्तं हि चिन्मयत्वसूत्रे</p>
<p>अर्थक्रियापि बाह्यत्वे सा भिन्नाभासभेदतः । (१।८।६)</p>
<p>इति, वक्ष्यते च</p>
<p>अर्थक्रियापि सहजा नार्थानाम्&mdash;&mdash;&mdash;&mdash;&mdash;&mdash;&mdash;। (२।३।१२)</p>
<p>इति । भवति इति यत् सम्भाव्यते । तथाच इति एवं सतीत्यर्थः ।</p>
<p>केशादेर्दर्-शनमात्रात् विशेषो न अवधार्यः, अयमित्यादिरित्यन्तश्च विशेषस्य आकारः काममियत्यपि यदुक्तं, तदपि</p>
<p>(पगे ८१)</p>
<p>विघटयति अर्थक्रियाज्ञानावसरेऽपि इति । एतदवभासे इति केशार्थ- क्रियावभासे यो लोकाकर्षणादिः कान्तायाः । कूटकार्षापणादपिहि मूल्यप्राप्तिर्भवति । विधिवशतोऽनर्थकारिणोऽपि इति अर्थक्रियाकारि- त्वेन यो न अभिमतः, तस्य अपि । ततोऽपि इति सुखाद्यर्थक्रियातोऽपि न अर्थ- क्रियासमर्थोऽवधार्यते अयमेव तथा, अयं तु न तथेति । नच युक्तं वक्तुं-प्रमातृव्यवसितार्थङ्क्रियाकारित्वेन सत्यत्वमिति प्रमात्रभिम-तत्वस्य बहुधाविघटनदर्शनात् । स एवहि रूपकविशेषः कदाचित् तृण-शतं प्रापयेत्, कदाचित् तृणपञ्चाशतमिति भूयाननियमः । अत एव तदर्थक्रियाकारित्वं यथानियतं, तथा तत्कारणजन्यत्वमपि । तथाहि अरणिलोहयन्त्रगल्वर्केन्धनपाषाणप्रभवेषु वह्निषु कतमं वह्नि- माचक्षीमहि । अतस्तज्जन्यत्वं भावाभासस्य स्वभाव इति अयुक्तम् ।</p>
<p>नहि यावान् व्यावृत्तिवर्ग एकदा भावाभासस्य दृष्टः, तादृशेन तेन सदा भवितव्यं तद्देशत्वतत्कालत्वाद्याभासानामपि अन्यतानुवृत्तेरयुक्-ताया अपि प्रसङ्गात् । अथ यावता व्यावृत्तिवर्गेण सामान्यसमूहेन वा तत् भावशरीरमवश्यं व्याप्यते, तावत् तस्य वपुः । तत्रापि न इयत्तां विद्मः । प्रतीतिपर्यालोचनया च भावस्य आभासमानरूपतात्यागेन रूपान्तरमुपपद्यते इति ।</p>
<p>तदसत्याभिमतेऽपि केशे केशतया प्रतिभास-माने कथं न सत्यतेति ।</p>
<p>एवमर्थक्रियासमर्थरूपावधारणस्य अशक्यत्वमुपपाद्य व्यर्थत्वमुपपादयति उत्तरकालम् इति । अनिश्चितप्रा-माण्यादेवहि प्रवृत्तेः पश्चाल्लब्धायामपि अर्थक्रियायां प्रमाणं परीक्षणमिति न तत्र प्रामाण्यनिश्चये सा उपयोगिनीति</p>
<blockquote>
<p>प्रवृत्तिसामर्थ्यादर्थवत् प्रमाणम् ।</p></blockquote>
<p>इति वात्स्यायनीयमपि अयुक्तमेव । एवं प्रत्यक्षमुपप्लुतीकृत्य अनुमानमपि</p>
<p>(पगे ८२)</p>
<p>तथा करोति तत् इति । प्रत्यक्षस्य प्रामाण्यमनिश्चितं चेत्, तर्हि पक्षधर्- मत्वसपक्षसद्भावविपक्षव्यावृत्तिप्रायं स्वरूपं प्रत्यक्षेणैव मूले निश्चेतव्यं यस्य लिङ्गस्य, तदपि न सिद्धमप्रमाणगृहीततत्त्व- स्य अलिङ्गत्वादिति लिङ्गतोऽर्थदृक् इति यदनुमानं, तदपि न किञ्चिदिति न प्रमाणव्यवस्था काचित् । प्रामाण्यावधारणस्य अशक्यतामुपगम्य यत् निष्फलत्वमुक्तम्, तत् तावत् परिहरति अशक्यता हि पूर्वपक्षवादिनैव अभ्युपगमं दर्शयता शिथिलीकृतेत्याशयेन ।</p>
<p>इह इत्यादिना विभगव्युत्-पत्तये प्रामाण्यमवधारणीयम् । सा च यत्नहातव्ये यत्नोपादातव्ये च अवश्यमुपयुज्यते । तदाह कदाचित् इति ।</p>
<p>विनापि इति ग्रामात् स्ववेश्म प्रत्यागच्छन् न दग्धं, न लुठितं, न ततो धनसुतदाराः केनचित् नीताः इति कथं निश्चिनुयात् । तथाच इति तेन प्रकारेण योऽभ्यासस्ततो हेतोरित्यर्थः । युक्तं च एतदित्याह तथाहि इति सन्निवेशान्तरे तु इति दूरदेशविगुणेन्द्रियास्पष्टालोकादौ सति ।</p>
<p>अर्थाः इति अर्थविषयज्ञान-स्वरूपमेवं भवति,-इति सम्बन्धः ।</p>
<p>तेन हि इति संवादेन । तत्स्वरू-पं दर्शयति यत्तत् इति लोकप्रसिद्धमेव, नतु अपूर्वं स्वपरिभाषितं किञ्चित् प्रमात्रैव क्रियते इति । प्रमातुः स्वातन्त्र्यं यदुक्तम्, तत् दर्शयति अव्यभिचार्यर्थान्तर इत्यादिना ।</p>
<p>व्यवतिष्ठते इति परोक्षेऽर्थे ज्ञान-मिति सिद्धन्तः । एतदुक्तं भवति- प्रत्यक्षमर्थसामर्थ्यात्, अनुमान-मर्थान्तरसामर्थ्यात्, आगमः प्रमातृसामर्थ्यात् तथा विततावितत-प्रमात्रन्तरसामर्थ्यादिति विशेषः । तिरश्चापि इति । ते हि दण्डमुद्यतं दृष्ट्वा प्रहारमनुमिमते, उपदेशं गृह्णन्ति, स्वजातिप्रसिद्धिं च आद्रियन्ते ।</p>
<p>असकृत्परिशीलितेऽपि अवधानरक्षणा भवति उपदेशे</p>
<p>(पगे ८३)</p>
<p>इति दृष्टान्तेन घटयति असकृत् इत्यादिना । तदर्जनोपाय उपदिश्यते इति सम्बन्धः । परस्य लोकायतस्य सम्बन्धिनं श्लोकोक्तमाक्षेपमा- शङ्क्य ननु प्रामाण्यविषयोऽनवधानजनितो मोहः किमिति यत्ननिवर्त-नीयः । आह अदृष्टे च इति । दृष्टेऽपि तावत् प्रामाणिको जनः प्रवृत्तो विफलतया विडम्बनातस्त्रस्यति, अदृष्टे पुनर्महान् प्रत्यवायो दुःख-वेदनीयनरकात्मा, अनन्तं च क्रमतारतम्येन स्वर्गापवर्गलक्षण-मानन्दरूपमवश्यं हानोपादानविषयः प्रेक्षावताम् । अनर्थ इति दृष्टविषय इति मन्तव्यम् । तथाहि राजिलसर्पं मालात्वेन निश्चित्य उपा-ददानो मरणे नरकपातानुबन्धिना प्रयुज्यते इति प्रत्यक्षं विवेक्त-व्यम् । अनुमानं च तत्र अनुसरणीयम्- एवंविधे महति कान्तारे कुतश्-चित्रकुसुमोम्भितस्रक्सम्भवः इति ।</p>
<p>एवमियता प्रत्यक्षानुमानयोर्दृष्ट-विषयतया सातिशयान्वेषणीयं सत्यादौ चित्रादौ दृष्टविषयताया-मागममपि अनुग्रहीतुमस्ति सामर्थ्यमिति दर्शयता परस्परानुग्रह-तन्त्रत्वं प्रमाणानामुक्तम् । तथाहि प्रत्यक्षदृष्टमपि अर्थक्रियासु शिष्टैर्योज्यमानामागमलक्षणां प्रसिद्धिमपेक्षते एव-इयं सा गौर्यस्याः क्षीरं पथ्यं पवित्रं च, इयं सा गर्दभी यस्याः पयोऽग्निसादनमपवित्रं चेति । तत एव प्रमाणसमूहादेव प्रवृत्तिरिति वक्ष्यते</p>
<p>सा तु देशादिका&mdash;&mdash;&mdash;&mdash;&mdash;&mdash;&mdash;। (२।३।९)</p>
<p>इति । सच एकान्तर्मुखस्वतन्त्रपरामर्शसंयोजितवियोजिताभासस्वसंवे- दनरूपपरमेश्वरस्वातन्त्र्यवाद एव युज्यते,-इत्येतदपि अग्रे भविष्यति । इह आस्तां तावत् । ततश्च इति यदवश्यानुसरणीयमुक्तम् । इदं च अस्माभिरादिवाक्य एव व्याख्यातम्, विवृतिकृत्तु पूर्वमाख्यातमधुना सङ्क्षेपतो व्याख्यातुं पठति</p>
<p>(पगे ८४)</p>
<p>प्रसिद्ध इति । प्रतीतेर्निरूढिर्दृढता । शब्दनरूपत्वं विमर्शनं यदान्तरं चित्स्वभावस्य अन्तरङ्गं रूपं प्रत्यक्षादेरपि जीवित- कल्पं, तेन यत् विमृष्टं, तत् तथैव भवति,-इति न अत्र विवादो यथा गरुड एव अहं क्रीडामि पन्नगैर्विषममृतीकरोमीति । तथाच आहुः</p>
<blockquote>
<p>आत्मानं यादृशं योऽत्र भावयेत्तादृशो ह्यसौ ।</p></blockquote>
<p>इति,</p>
<blockquote>
<p>आत्मानं यादृशं वेद देवा एनं तथा विदुः ।</p></blockquote>
<p>इति च । ततः स एव विमर्श आगम इति उच्यते मुख्यतया, तदुपयोगितया तु उपचारेण तज्जनकोऽपि शब्दराशिः । परोक्षे च अर्थे तस्य प्रामाण्यम् ।</p>
<p>प्रत्यक्षप्रमिते हि तत्फलमकिञ्चित्करमिति धूम इव अग्नेरित्यादिकं केवलमप्रमाणम् । एतत् हि प्रमाणमध्ये निषेध्यत्वेन वा उपयोगान्त- रेण वा देशकालभेदसृष्ट्यन्तरादिनिरूपणेन वा प्रमाणतां भजतां नाम अञ्जनादि इव प्रत्यक्षताम् । यत्र यदा इति व्याचष्टे यथा यस्य अर्थस्य इति । अनेन च एतत् परिहृतम्-यदाहुरेके वक्तव्यं कोऽसाविति वृद्धाम्भिरिति, तथा कस्य क आगमः इति परस्परविरुद्धोपदे- शिनो हि आगमाः, नच य एकस्य आगमः, सोऽन्यस्य अनागमः इति युक्तं प्रमाणस्य अपक्षपातित्वादिति । तथाहि अपक्षपातित्वं कीदृक् प्रमाण- स्य । किन्नु खलु भोः प्रत्यक्षानुमाने चैत्रीये मैत्रस्य नीलवह्न्यादिक-मवभासयतो येन अपक्षपातिनी स्याताम् । चैत्रं प्रति वा यः सिद्धा-देशः प्राप्तः-ते निधिलाभो भाविता-इति, स किं मैत्रस्य आगमः । अथ तथाजातीये प्रत्यक्षानुमाने मैत्रस्य अपि कदाचित् भवत इति अपक्षपा-तिता, सा तर्हि आगमस्य अपि अविशिष्टा ।</p>
<p>अवश्यं हि सौगतचार्वाकादेरपि</p>
<p>(पगे ८५)</p>
<p>क्वचन प्रत्ययितपुरुषवचसि प्रतीतिनिरूढिर्भवेदेव । तथाहि दृढवि- मर्शरूपं शब्दनमागमः आ समन्तादर्थं गमयतीति तत्र यथैव अप्रमाणभूतद्विचन्द्रसंवेदन उपयोगमुपगच्छदालोकेन्द्रि-यादिकमप्रमाणम्, नच इयता सम्यक् प्रत्यक्षस्य पक्षपातिता प्रसज्यते काचित्; तथा ज्योतिष्टोमादिवाक्ये शूद्रादीनामनधिकारिणामदृढ-विमर्शरूप आगमाभासे उपयोगं व्रजन्नप्रमाणभूतोऽपि श्रद्धादरवति द्विजे दृढविमर्शात्मकसम्यगागमरूपशब्दनोप-योगे प्रामाण्यमासादयन् न पक्षपातादिवाच्यतार्हः । सर्व एवहि आगमो नियताधिकारिदेशकालदशासहकारिप्रभृतीनामृश्य विधिनिषे- धादिविमर्शमयः । ततश्च कश्चित् पुरुषः कञ्चिदेव देवसिद्धाद्यन्य-तमकरणीयोचितविमर्शं स्वात्मसंयोजनेन विमृशन् भगवता सृष्टः, अन्यस्तु अन्यं विमर्शमिति रिक्तस्य जन्तोः इति असदेतत् । दृढनिरू-ढिरेवच तत्तदधिकारिलक्षणं मुख्यमिति दर्शितं श्रुत्यैव यश्चैन-मेवं वेद । इति विद्वान् यजेत् । इति ।</p>
<p>तदर्थमेवच उक्तं श्रद्धामयोऽयं पुरुषः । इत्यादि । एतच्च अग्रे स्फुटीभविष्यतीति । युक्तिमान् इत्यादि व्या-चष्टे तस्याश्च इति प्रतीतिनिरूढेः । न्यायः इति अनुमानम् । ईश्वरसद्-भावे हि सन्निवेशकार्यादिलिङ्गजमनुमानमस्त्येव, तत्त्वभुवनादी-नां तु इयत्तायां नास्ति अनुमानमिति आगम एव तत्र शरणम्; एवं शास्त्रनिबद्धायामुभयं व्याख्याय लोकपरस्पराप्रतिष्ठितायां व्याचष्टे लोकेऽपि इति । कश्मीरेषु इति मध्यपूर्वकालदेशादौ हि धी- वरा एव गृहकरणीयं भूयसा विदधते; शास्त्राश्रितायां शास्त्रेण गृहीतव्याप्तिका युक्तिरनुमितिः, तया अनुगमः संवादो मुख्यमिति तेनैव वस्तुनो निश्चये कृते युक्तेर्गृहीतग्राहित्वम् । ननु विपर्ययो न कस्मादित्याशङ्क्य आह यतः इति । प्रत्यक्षेण</p>
<p>(पगे ८६)</p>
<p>हि तावदिन्द्रियजेन स्वसंवेदनेन योगाभ्यासजेन च नीलसुखब्रह्मलो- कादिरर्थः साक्षादेव अवभासते । तत्र संशयाभावात् युज्यते इति न युज्यते वक्तुम् । यत्र हि परोक्षत्वं तत एवच संशयास्पदत्वम्, तत्र यो निश्चयो विषयभावोऽर्थस्य; स युज्यते इति व्यपदिश्यते । तत्र हि अद्रौ दृष्टे परेण किमत्र अग्निर्नवा,-इति पृष्टे अग्निरस्ति अत्रेति प्रयुक्ते कथमिति पुनः पृष्टे धूमादिति उक्ते प्रथम आह युज्यते इति हेतुर्न उपपाद्य इति यावत् । तथाच तत्रभवानाह</p>
<blockquote>
<p>प्रसिद्धन्यायकरणो युजिर्भाष्ये उदाहृतः ।</p></blockquote>
<p>इति । अतो युज्यते यया सामग्र्या अर्थः, सा युक्तिरनुमानमेव उच्यते । यत्तु कैश्चित्</p>
<blockquote>
<p>बुद्धिः पश्यति या भावान्&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इति युक्तिर्युक्तिरेव इति अमन्दत्वं प्रज्ञायाः इति अनुमानपरिकर इति युक्ति- स्वरूपमुक्तम्, तदग्रे परीक्षिष्यते योगिनिर्माणतासूत्रे प्रतिबन्धचिन्- तायाम् । ननु युक्तिरनुमानं यदि, तथापि कथमियममुख्या । आह तच्च इति अनुमानम् । कार्यादि इति कार्यस्वभावद्वयरूपं कार्यं, कारणं संयोगि समवायि विरोधि चेति लैङ्गिकमिति वा पञ्चकरूपम् ।</p>
<p>इदमस्य कार्यम्, अस्य स्वभावः; अस्य कारणम् अस्य संयोगि अस्य सम- वायि अस्य विरोधि नियमेन,-इत्येवम्भूतो यः कार्यादिभावः, स दुर्लक्षः सन्नपि अवधारयितुमशक्यो यस्य, तथाभूतं लिङ्गम् ।</p>
<p>ततश्च सुविवेचितम् इत्यादि यदुक्तम्, तदशक्यानुष्ठानमेव शेषशिरो- रत्नधारणसम्पाद्यव्याधिविध्वंसवत् । एवं सदपि नियतविषयं कार्यादित्वमनवधारणीयमुक्त्वा तदपि न सदिति दर्शयति योगि इति ।</p>
<p>योगिनिर्मितं वा इदं स्यात्, इतरत्</p>
<p>(पगे ८७)</p>
<p>वा लौकिकमित्यपि न अवधारयितुं शक्यम् । प्राक् इति</p>
<p>अर्थक्रियापि बाह्यत्वे सा भिन्ना&mdash;&mdash;&mdash;&mdash;&ndash;। (१।८।६)</p>
<p>इत्यत्र । ननु धूमस्य पाण्डुरत्वोद्गच्छत्त्वादिवदग्निजत्वमपि रूपम्, तदनग्निजो धूम एव न भवति; यदि स्यात् इहापि अनग्निजत्वमेव अस्य आपतेदिति अग्नेर्न स्यादसावित्याशङ्क्य आह कार्यकारणभावश्च इति आस्वाभाविक इति । यदिहि कश्चिदग्निर्नाम भवेत् धूमो वा, तदा तयोर्यो नियमः पौर्वापर्यलक्षणः; स स्वभावो भवेत् यावता तावेव न कौचित् संविद्विजृम्भां मुक्त्वा । संविदेवहि तथा प्रथते स्वप्नसङ्कल्पयोगि-निर्माणादाविव । केवलं संविद्विजृम्भावशादेव यत्र नियतिशक्त्या आनन्तर्यनियमोऽवभास्यते, तत्र जाग्रद्व्यवहारः कारणतानिश्चय-श्च । तत्र कुतोऽयं निश्चयः-अग्न्यनन्तरेणैव धूमेन भवितव्यं तात्कालिकस्य दर्शनस्य सर्वत्र अव्यापारात् भूयोदर्शनेऽपि अनाश्वा-सात् । भूयोदर्शने च सामग्रीमध्ये स्वात्मसन्निधानस्य प्रवेशितत्वात् मयि एतावद्देशविशेषांशमात्रमनधितिष्ठति अद्रष्टरि न भवति धूम इत्यपि स्यात्, परदर्शनोपजीवनेन तथा निश्चये आगमोऽङ्गीकृतो भवेत् ।</p>
<p>ननु एवं धूमस्य किं रूपम् । आह एकप्रत्यवमर्श इति धूमस्य हि धूमाभासतैव प्रयवमर्शदार्ढ्यमापन्ना रूपम्, न अग्न्यनन्तरता, नापि क्ण्ठाक्षिविकारपूर्वता । एवंहि सति वह्नेरपि किं रूपं, यदि इन्धनाद्यन्तरता, धूमादिपूर्वभाविता चेति; अनेन क्रमेण अनवस्था अन्योन्याश्रयत्वं च । एवं कण्ठाक्षिविकारेऽपि धूमापेक्षया अन्योन्याश्रयत्वं, स्वकार्यापेक्षया च अविश्रान्तिरिति न कदाचित् धूमो दृष्टो भवेत् । ततश्च सर्वोऽन्धो बधिरश्च भवेत् भाव-तत्त्वादर्शनात् । नच यावत्यो व्यावृत्तय एकदा दृष्टाः, तावत्यः सर्वदा भवितुमर्हन्ति देशकालान्तरायोगप्रसङ्गादेकस्वलक्षणाव-शेषतापत्तेः ।</p>
<p>(पगे ८८)</p>
<p>कतिपयव्यावृत्तियोजनं च परिभाषितं भावस्य रूपं स्यात्, कतिपय- त्वे च अवधिर्दृश्यः, परामर्श एव अवधिनियमहेतुरिति चेत्, तदिदमस्म- दुक्तमेव आपतति धूमप्रत्यवमर्शनीयो धूम इति, नतु एतत्कार्यमेतत् कारणमिति । एतद्देश एतत्काल एतद्दृश्य इति हि यथा न भावांशप्र- विष्टमेतदाभासान्तरत्वात्, तथा कार्यकारणाभासोऽपि केवलं नित्य-ताभासभेदव्यामिश्रणया स्वलक्षणोत्थापनं क्रियतां नाम, नतु तदकारणत्वे तदकार्यत्वे वा धूमाभासो न धूमाभासः । अत्र उदाहरणमाह यथा इति । लोकस्य हि प्रतिपत्तिः-अहो मणिमन्त्रादेः प्रभावो यदग्निरपि अयमविकलो न दहतीति । एवं यथा कार्ये न नियमो भावस्य, तथा कारणेऽपि, इति दर्शयति शालूकं च इति उत्पलकन्दम् । शालूकपरामर्शानिवृत्तेश्च तज्जातीयमेव तत् । तत् कथमिति । कारणभे-दात् कार्यभेद इतिनये बीजात् यत् कन्दं कन्दाच्च यत् कन्दं कदलीजन्म व्यवधिना उद्भिन्नमेव कन्दद्वयमिति, तत्कन्दद्वयोद्भवे कदल्यावपि भिद्येयाताम्, तद्भेदाच्च कदलीफलादीनामपि भेदः स्यात् । ततश्च यदुच्यते-अनन्तरं कारणं कार्यमनुमापयति तत्तुल्यरूपाणां तुल्यं यथा प्रबद्धयोः कदल्योः कन्दोद्भवः; यत्र तु साक्षात् हेतु-भेदः, तत्र रूपभेदोऽपि यथा तयोरेव बीजकन्दोद्भवयोः-इति, तत् विघटितं स्यादाद्येन हेतुभेदेन सर्वत्रैव कार्ये साक्षाद्धेतुभे-दस्य समानत्वात् । यथाच मरुदेशनिवासी गोमयमेव वह्नेः कारण-त्वेन नियमयन् मूर्खः, तद्वत् धूमस्यापि अन्ग्निं सोऽपि हि कल्पयेत्; यदि अगोमयोऽग्निः स्यात्, अयमपि स्यात्; नच अस्ति, तस्मादन्योऽपि अग्निर्गोमय एव भवति । अत्र इन्धनमात्रमेव तेन कारणतया कल्प्यम्, धूमस्य</p>
<p>(पगे ८९)</p>
<p>अपि अनन्तरं किञ्चित् वस्तुमात्रमिति को विशेषः । ननु तयोरपि कदल्योरस्तु भेदः । एतदपि अनुवदति दूषणाय तदस्तु इति ।</p>
<p>अस्मदापादितमङ्गीकृत्य अपि न फलसिद्धिरिति दर्शयति तथापि इति । असौ इति भेदः । तथाहि किमिदं रागादुदिताया वक्तुकामताया वचनम्, उत करुणात इति यथा सन्नपि कारणभेदात् कार्यभेदो दुर्ज्ञानः, तथा सर्वत्रेति सुविवेचितत्वोपाया-भावादशक्यानुष्ठानोपदेशोऽयं यत्</p>
<blockquote>
<p>भवद्भिरेव शक्येत ज्ञातुं सोऽतिशयो यदि ।</p></blockquote>
<p>इति । किञ्च सामग्री सर्वत्र कारणम्, तस्यां च सहकारिवर्गोऽपि विचित्रो भवन् कार्यभेदं यदि विधत्ते, तत् फूत्कारात् पवनजवात् निघर्षाच्च उत्पद्यमाना अन्य एव ते वह्नयः इति किङ्कार्यस्य इदानीं धूमतेति न विद्मः । तस्मात् दुर्लभमनुमानमिति । धीवरस्पर्शो हि पापस्पर्शत्वात् पापाधायीति कारणात् कार्यानुमानमेतत् योग्यतानुमानं वा । तत्र च प्रतिबन्धकसम्भवात् नियतिविजृम्भादेर्न भवेदपि पातकहेतुतेति तत्र अनुमानमनादृत्य स्पर्शपरिहारे अङ्गतामगम एव आगच्छति स्वच्छ-प्रसिद्धिरूपः । तदाह तत् इति । प्रसङ्ख्यानवतामेव इति सावधाना-नां विवेकिनां विडम्बनभीरूणां च । आगमो हि नाम अयं शब्दनसङ्क्रान्तिशरीरः । यथाह भगवाननन्तः</p>
<blockquote>
<p>परत्र स्वबोधसङ्क्रान्तये शब्देन उपदिश्यते ।</p></blockquote>
<p>इति । तत्र स्वबोधः प्रत्यक्षेण स्वसंवेदनात्मना, शब्दश्च श्रोत्रेन्द्रि- याध्यक्षेण प्रमेय इति प्रत्यक्षस्य चेत् प्रामाण्यं प्रति दौर्बल्यं स्यात्, तदा आगमस्य अपि तदापतेदित्याशङ्कां शमयति प्रत्यक्षं च इति । एतत् सविशेषणं कर्तृ, सामान्यं तु अवस्थाप्यमानं कर्म ।</p>
<p>अत्र उदाहणं यथा इति । प्रत्यक्षादेव इति प्रत्यक्षेण हि गृहाभासः प्राप्तिप्रेप्साविषयत्वेन निश्चित एव । ननु एवन्निश्चये</p>
<p>(पगे ९०)</p>
<p>कथं तद्विरुद्धः संशय इति कथमवादि संशयादपि इति । अत्र आह केवलम् इति आभासान्तरेऽप्रमाणाभिमते स संशय इति यावत् । गुड इति, नहि मधुरमात्रे कठिनमात्रे रक्तमात्रे वा गुडव्यवहारो मधुनि लोष्टे लाक्षायां च तदभावादिति मिलिते एव रूपाद्याभासवर्गे तद्व्य-वहारः । तत एव इति । प्रत्यक्षात् । नास्ति इति अबाधितविमर्शेनहि प्रतिभा-सेन तदवस्थापितं साक्षात्, तत् कथमन्यथा भवेत् । ननु एवं रजतं स्यात् वा, न वेति, रजतमेव इदमिति, नतु रजतमिदमिति कथं सकृदेव रजततत्त्वग्राहिणा प्रत्यक्षेण अवधारिते रजते संशयनिश्चयविपर्य-यविभागः; निश्चयरूपतयैव हि एकरसतया युक्तं भवितुम् । सत्यमे-वं, रजताभासांशे संशयविपर्ययौ तु देशकालाभासान्तरमि-श्रणपुरःसरो योऽर्थक्रियाभासस्तन्महिम्ना भवत इति त्रैधं न अनुपपन्नम् ।</p>
<p>तदाह सर्वत्र च इति । पूर्ववत् इति । यथा पूर्वमुक्तं</p>
<p>सुखादिषु च सौख्यादिहेतुष्वपिच&mdash;&mdash;&mdash;&mdash;&mdash;&mdash;। (१।८।३)</p>
<p>इत्यत्र प्रकरणे ग्राह्यत्वबाह्यत्वाद्याभासान्तरसम्भेदादिचिन्तनम्, तथा अत्रापि अनुसरणीयम् । यद्वा पूर्वमत्रैव विवृतिग्रन्थे यदुक्तम- नन्तरमेव केवलं देशकालभेदापेक्षया इति, तदतिदिश्यते पूर्ववत् इति । ननु सामान्यमात्रे तावत् विमर्शोदयः इति उक्तम्, तत् किमनेन देशादिविशिष्टं पुनः स्वलक्षणम् इत्यादिना । आह निश्चिते च इति । यद्यपि प्रत्यक्षेण एकसामान्यविषय एव प्रामाण्यमासादितम्, तथापि मिश्रणाभासांशे प्रामाण्यमखण्डितमेवेति सामान्यं सर्व-देशकालगतं सिद्ध्यति, स्वलक्षणं तु असर्वदेशकालमिति विभागो-ऽयं सिद्धेः कृतः सर्वदेशकालगामित्वेऽपि । तथैव इति देशादिविशिष्टम् ।</p>
<p>(पगे ९१)</p>
<p>पुनर् इति वाक्यद्वयेन । विषय इति सामान्यादौ इति च वैयधिकरण्येन ।</p>
<p>अनेकसामान्यमेलनेन इति तत एव सिद्ध्यति इत्यन्तं यदुक्तम्, तदेव व्यवहारे स्वभावहेतुसमर्थनाय हेतुत्वेन उपजीवति अत एव इति । अत्र इति शिंशिपात्वे । तस्य इति वृक्षत्वस्य । सच इति यदेतत् नियतिमहिम्ना त्रैकाल्ये-ऽपि शिंशिपात्वमन्तर्भावितवृक्षत्वम्, एषोऽसौ तन्मात्रानुसम्बन्धः शिंशिपात्वमात्र समाकृष्यत्वम् । यदाह</p>
<blockquote>
<p>तन्मात्रभावान्वयिनिःस्वभावो हेतुरात्मनि ।</p></blockquote>
<p>इति । स्यात् इति ननु सम्भाव्यमेतत् भिन्नत्वादनयोराभासयोः । ननु वृक्षत्वं समुज्झ्य भवन्ती शिंशिपा निःस्वभावा कथं भवेत् ।</p>
<p>अत्र आह अग्रे इति योगिनिर्माणतासूत्रे । तथा इति प्रत्यक्षागमवदिति यावत् । लोकसंव्यवहारे तु का पीडा (?) न्यायेन उपयुज्यते । तत एव परमेश्व-रागमप्रसिद्धिमूलत्वेन देशदशापुरुषविशेषान्तरेऽपि या प्रसिद्धि-रबाधिता नियति स्वरूपानुवर्तिनी, तन्मूलानामेव अनुमानानां करणकर्त्रनुमानानामिव निर्विवादं प्रामाण्यम्; नतु स्वयङ्कल्प-नोत्थापितानां सद्वितीयान्यतरत्वादीनाम् । आ जन्मनोऽनन्तपूर्वजन्-मकोटिसहस्रावधेर्वा यत् व्यवहारपरिशीलनं, तद्बलेन वा; परकीय-परिपक्वप्रतिभोपजीवनेन अर्थक्रियालाभेन वा प्रतिभापरिपाके जाते प्रमाणस्य सार्वत्रिकवस्तुतथात्वनिश्चये व्यापारोऽखण्डितः । तदाह अभ्यासात् इति । अत एव इति । यतोऽभ्यासादेवं भवति, ततो यदुक्तम्पश्- चात्संवादेन किं कृत्यमिति, तत् निरस्तं भवति अभ्यासांशे तस्य उपयोगादिति तात्पर्यम् । तदा इति साक्षात्कारसमये । एतस्मात् वस्तुसिद्धिर्जाता, स साक्षात्कारः स्वसमये</p>
<p>(पगे ९२)</p>
<p>प्रमाणमिति यो निश्चयः, स तदा तद्वस्तुसिद्धिनिश्चयः । अन्यथा इति अन- भ्यासेन अर्थक्रियारूपनिश्चयाभावे । तथाहि तदा संवादान्तरम- पेक्षन्ते । संवादोऽपिच इति तस्य अर्थक्रियादेः । कार्यसहचारिप्रभृ- तेर्या प्राप्तिः, स संवादः इति सम्बन्धः । एतत् सर्वं बाह्यर्थसिद्धि- सम्मतमपि तद्दर्शने न कथञ्चिदुपपद्यते अभ्यासादेः संस्कार- सारत्वात् तस्य च प्रमात्रेकतायामुपपत्तेरिति हि दर्शित्तं</p>
<p>दृक्स्वाभासैव&mdash;&mdash;&mdash;&mdash;&mdash;&mdash;&mdash;&mdash;। (१।३।२)</p>
<p>इत्याद्युद्देशेषु । तदस्मद्दर्शने तु उपपन्नमित्याशयेन पुनरिह वितत्य दर्शितं मन्तव्यम्, नियतिशक्तिस्तु महाभाससारतया तत्र प्रवेशनीयेति अधिकमियत् । तथाच इति येदेतदुक्तं प्रमेयं, तेन हेतुप्रकारेणेत्यर्-थः । तावत् इति संव्यवहारे दृष्टविषय इति मन्यते ।</p>
<p>क इव इति एकप्रमा- तृरूपसङ्कुचितप्रकाशावेशिनीलाद्यवभासविमर्शनरूपात् प्रत्य- क्षात् समस्ताविगीतविमर्शनरूपपरिच्छेदशून्यासङ्कुचितप्रकाश- विश्रान्तभावतत्त्वावभासविमर्शनस्वभाव आगमो बलवानिति यावत् । एनमागममविगीतप्रसिद्धिलक्षणं विभजति तथाहि इति ।</p>
<p>वेदशैववैष्-णवादीनां हि योऽर्थो विमृश्यमानः परस्परानुष्ठानेन प्रसिद्धः; सोऽनेनैव उक्तः, अनेनैव उत्पादितः, अमुष्मात् कालादारभ्यैव प्रवृत्त इति न अवच्छेदभागीति अनवच्छिन्नप्रकाशधर्मो विमर्शात्मा परमे-श्वर एवेति अनादित्वमेव तत्र । कठादिभिर्भार्गवमतङ्गादिभिर्नारद- प्रभृतिमिश्च प्रसिद्धानुष्ठानमनादि एव निबध्यते यतः शब्दनं समासव्यासोपकल्पितवाक्ययोजनाभिः । नच अस्या यत्नसाध्यं पारमेश्वरीत्वमिति दर्शयति सर्वैव इति । उपपादितम् इति</p>
<p>तत्र ज्ञानं स्वतः सिद्धम्&mdash;&mdash;&mdash;&mdash;&mdash;&mdash;&mdash;&mdash;। (१।१।५)</p>
<p>(पगे ९३)</p>
<p>इत्यादौ । उपपादयिष्यते इति</p>
<p>इत्थं तथा घटपटाद्याभास&mdash;&mdash;&mdash;&mdash;&mdash;&mdash;-। (२।४।२१)</p>
<p>इत्यादिस्थानेषु । यदि सर्वा मानसी वाङ्मयी वा प्रवृत्तिः पारमेश्वरी, तर्हि, मनोराज्यादावपि सा प्रवृत्तिः कथं विसंवादिनी ।</p>
<p>आह तस्यास्तु इति । बाह्यार्थपर्यन्तीभावेन सता असता च उपलक्षितो योऽस्याः प्रवृत्ते-राद्याया ऐश्वर्याः सम्बन्धिनि पाशववाङ्मनसव्यापारे रूपवैल-क्षण्यभेदः प्रातिस्विको विशेषः सम्भवन्नपि दुर्लक्ष इति प्रवृत्तिरुप-पन्ना लोकस्य, प्रवृत्तौ च विसंवादोऽपि उपपन्नः पाशववाङ्मनस-व्यापारभावापत्तौ, तत्र च बाह्यार्थपर्यन्तीभावाभावाभ्यां रूपवैलक्षण्ये तस्य दुर्लक्षत्वम्, ततश्च प्रवृत्तावपि विसंवादे परमेश्वरेच्छया इति हेतुत्वेन योज्यम् । निरुध्यमानापि इति निरोद्धु-मिष्टा अपीत्यर्थः ।</p>
<p>निश्चलैव इति निरोधेच्छया चाल्यमाना अपि अविचला । प्रतिभासञ्ज्ञा इति प्रतिभानलक्षणा इयं शब्दभावनाख्य आगम एवेति यावत् ।</p>
<p>भावितम् इति ।</p>
<blockquote>
<p>अत्थिविसण्णत्थिविसण्णत्थितिहु अणेस अले ।</p></blockquote>
<p>इत्याद्युपदेशविशेषैः शब्दनरूपैरोतप्रोतीकृतं व्याप्तमन्तःकर- णं सङ्कल्पाभिमाननिश्चयवृत्तित्रयमयं यस्य, मन्त्रा अपिहि शुद्धसंविद्रूपपरमेश्वरसम्बन्धिपुराणतमसिद्धैकरूपवि- शिष्टविमर्शस्वभावा यस्यैव प्रमातुर्विमर्शमात्मना अभिव्याप्नु- वन्ति; तस्यैव तथारूपतां बलादेव उल्लासयन्तस्तथाविधविशिष्टफल-दाः । तत एव उक्तं</p>
<p>सहाराधकचित्तेन&mdash;&mdash;&mdash;&mdash;&mdash;&mdash;&mdash;। (स्प। का। २७)</p>
<p>इति । ननु पशुप्रमातुर्योऽभिमानात्मा शब्दनविशेषः, सा कथं पारमेश्वरी वागित्याशङ्क्य परमेश्वररूपता सर्वत्रैव अनिरुद्धा, केवलं तदिच्छयैव तस्याः क्वापि अंशे विचित्रे प्रोन्मज्जननिमज्जने भवत</p>
<p>(पगे ९४)</p>
<p>इति दर्शयति संसारिणो हि इति । तदानीम् इति परमेश्वरतापरिहारकाले लोष्टादिवदस्वातन्त्र्यात् । प्रमातृता इति प्राणादेः प्रमातृता कथ्यते व्यवह्रियते परम्, न तात्त्विकीति यावत् । पारमैश्वर्यस्य अशेषप्रकाश- विमर्शमयस्य योगस्ततः । एतदुक्तं भवति-यथैव विश्वप्रकाशात्- मा परमेश्वरः, तथा विश्वविमर्शात्मा । तत्र बाह्यत्वग्राह्यत्वार्थ-क्रियातत्सहकारिवर्गस्य यथा प्रकाशः, तथैव विमर्शः । तत ईश्वरे-च्छयैव यो यत्र विमर्शांशे एकीकृतः समुज्झितुमिच्छुरपि न उज्झितुं शक्नोति, तत एव</p>
<blockquote>
<p>रुद्रांशो रुद्रभक्तस्तु&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इत्यादिना भावांशकप्राधान्यमागमेषु उपदर्शितम् । सा इति प्रतीति- स्तादृशी सार्वज्ञ्यं प्रत्येतव्ये वस्तुनि तथाभावनिश्चायकतेति यावत् ।</p>
<p>ननु ईश्वरेच्छयैव यत् यस्य निरूढं शब्दनं, स एव तस्य आगम इति क इदानीं प्रामाणिकानां प्रोत्कर्षः । आः के वराकाः प्रामाणिकाः । ईश्वर एवहि तथा भाति विमृशति विमर्शयति च । ननु एवं तूष्णीम-वस्थीयताम्, किं शास्त्रप्रणयनोपदेशश्रवणानुष्ठानैः । सत्यम-वस्थीयते यदि स तथा अवतिष्ठासीत परमेश्वरः । तत् सुधाकन्दरोद्वहनमपि ईश्वरेच्छैव । तथाच शिवदृष्टिः</p>
<p>स एव शास्त्रकर्तृत्वे&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (३।७५)</p>
<p>इत्यादि</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&ndash;यावत्तदनुष्ठानतत्परः ।</p></blockquote>
<p>इत्यपि । इयता मानसीं वृत्तिं विचार्य वाङ्मयीं विचारयति वागपि इति ।</p>
<p>तथाच इति यतः प्ररूढा सती प्रमाणम्, ततः परयूथ्येषु प्ररोहा- भावलक्षणेन बाधनेन अविमर्शीकृता नैव प्रमाणम् । ननु निरूढत्वात् न प्रमाणम्, अपितु प्रमाणोपपन्नत्वात् ।</p>
<p>(पगे</p>
<p>नैवमित्याह युक्त्यंशस्तु इति । न तावत् सर्वत्र न्यायो निर्वहति; यत्रापि निर्वहति, तत्रापि पूर्वोक्तदृष्ट्या कार्यादिरूपस्य दुर्ज्ञानत्वात् दुर्बलः; स्वगृहे बलवानपि वाद्यन्तरोत्थापितन्यायान्तरदृशि दुर्बल- तरीभवति । तथापि च आद्यापि यावदासंसारं प्रवहतां कर्तषट्क-तद्भेदसहस्रोत्थाप्यमानानां न्यायानां न पर्यवसानं किञ्चिदपि लभ्यते । यदाह</p>
<p>यत्नेनानुमितोऽप्यर्थः&mdash;&mdash;&mdash;&mdash;&mdash;&mdash;-। (वा। प। १।३४)</p>
<p>इति</p>
<blockquote>
<p>सर्वः फलोचितानर्थानागमात् प्रतिपद्यते ।</p></blockquote>
<p>विपरीतं च सर्वत्र शक्यते वक्तुमागमे । (वा। प।१।१४२)</p>
<p>इति च । परकीय इति क्रमयौगपद्ये क्रमकार्यकारित्वस्य व्यापके इति यदुच्यते, तत् किं वस्तु अपेक्ष्य; अथ सम्भाव्य, न तावत् विरुद्धे द्वे एकस्य व्यापके वस्तुनो भवितुमर्हतः, अन्यतरस्य अपि एवं कथं व्यापकत्वम्, क्रमश्च न असकृत् वा करणं, तच्च असम्भाव्येव वस्तुत इति तदपेक्षया द्वितीयोऽपि राशिर्न कश्चिदिति तदतद्रूपपरिच्छेदव्यव- च्छेदाभ्यां तृतीयराश्यभावनिश्चयो नास्ति,-इति गत्यन्तरक्षयोऽपि न कश्चित् । सम्भावना तु विकल्पमात्रं, न तया समुत्थापितो व्याप्यव्या- पकभावो वस्तु आविशति,-इति क्षणिकोऽपि न तावत् क्रमेण करोति अननुवृत्ति-धर्मकत्वात्, न अक्रमेण एकेन वपुषा कार्यकरणे तद्भेदायोगात्, अनेकेन अपि करणे यौगपद्यायोगात्, सहकारिसम्पातात् तथा करणे तस्यैव व्यापकत्वं स्यात् न क्रमाक्रमयोरित्यादिको नैय्यायिकोक्तो दुर्बलीभवति न्यायः । एषा पिशाचोक्तिः, अन्योक्ता शक्यपरिहारेति सर्वथा तर्कोऽप्रतिष्ठ एव । तथैवहि परमेश्वरेण स सृष्टः । तत एव इह शक्तिसंवर्धनक्रमेण अन्तःसङ्कुचितविमर्शशक्तिसमाकर्षणेन</p>
<p>(पगे ९६)</p>
<p>तथैव भोगापवर्गोपयोगिना उपयुज्यमानः प्रमेश्वरेण सृष्टस्तर्क- संसारः काव्यसंसारवदपर एव । विचित्रा हि अमी संसाराः । अप्र- तिष्ठितत्वेऽपितु तर्कस्य न अस्मद्दर्शनस्य खण्डना काचित् ।</p>
<p>आभासमा-नवस्तुवादे हि परमेश्वरेच्छया अयमाभासनियमः । सा च वैचित्र्येण आभासानुत्थापयन्ती तत्संयोजनवियोजनवैचित्र्येण च प्रमातॄन् विचित्रीकुर्वाणा अपर्यनुयोज्या,-इत्येतावदेव न्यायमवतिष्ठते । तदय-मलब्धगाध एव तर्कः शोभते । अत्र तु स्वबुद्धिगर्वेण प्रतिष्ठां पश्यन् स्वगृहप्राङ्गणन्ध्यकल्पितनिःशेषभूगोलकमध्यध्रुवकस्- थानवत् मूढो वा डिम्बविडम्बको वेति आस्ताम् । सर्वथा अनुमाने न आश्वसितव्यम्, अपितु आगम एव । स च यो यस्य हृदये निरूढिमुपगतः, स एव । ननु एवं यस्य न किञ्चित् निरूढं, तस्य किम् । ननु एवं यस्य चक्षुषी न स्तः, तस्य किम् । तत्कर्तव्यहानोपादानविरह इति चेत्, इहापि आगमविशेषसम्पाद्यभोगापवर्गोपादाननरकपातादिपरिहारविरह एवेति । यदाह मीमांसकाग्रणीर्भट्टनायकः</p>
<blockquote>
<p>महान्ति पातकान्याहुर्यदाज्ञावशतः सुराः ।
पावनानि नमस्तस्मै स्वच्छन्दाय हराय ते ॥</p></blockquote>
<p>इति । अत्र त्रिधा विध्यनुवादयोगो व्याख्यातव्य इति । निरूढतया आगमो मानम् । तदाह प्रसिद्धं तु इति यत् यदा यथा यत्र इत्यनेन क्रमेण सर्वागमानां प्रामाण्यम् । म्लेच्छाद्यागमो हि तावति प्रमाणं भवन्नपि अनार्यसम्पर्कसम्भाव्यमानम्लानिरागमाभासः । तथा श्रुत्युक्तेषु एव</p>
<blockquote>
<p>महाजं वा महोक्षं वा&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इत्यादिकर्तव्येषु मध्यात् तदिच्छावशात् महोक्षप्रोक्षणेऽत्यन्तविरु- द्धेऽपि</p>
<p>(पगे ९७)</p>
<p>चिरजीविनामृषिप्रायाणामेवं बुद्धिर्जायते अद्य एतत् युक्तमिति अद्य न विधीयते, नतु पूर्वमयुक्तकारिणो वयमिति । यत्र तु अन्यागमसंवल- नया प्रमातुः पूर्वमेव अहमयुक्तकारी अभवमिति प्रत्ययो जायते, तत्र न आगमत्वमेव । तत्रापि भगवन्नियत्या पारमेश्वरागमे एवं- विधबुद्ध्युत्पादे विलयव्यवहारोऽनन्तप्रत्यवायफलः, अन्यत्रतु तथात्वोदये पारमेश्वरागमसमाश्वासेऽनुग्रहव्यवहारोऽऽनन्ता- भ्युदयलाभात् । तत्रापि च तदागमत्यागप्रत्यवायपरिहारो लिङ्गोद्धा-रादिदीक्षया परमेश्वरेणैव निरूपितः, नतु शैवागमाद्यसमाश्वस्-तवैष्णवादौ तथा दर्शितमिति वस्तुतत्त्वानुसारिण आगमाः । पुरुषप्र-ज्ञास्तु स्वोत्थापितपक्षपातयुक्ताः स्वबलेन उत्कर्षापकर्षावुत्थाप-यन्त्यः सम्भाव्यमानबाधाः,-इति अलमतिजल्पितेन । नतु एवं यदि अनियतकर्तृकैव वाक् पारमेश्वरी, तर्हि सिद्धान्तश्रुत्यादेः प्रामाण्यं स्यात्</p>
<blockquote>
<p>अदृष्टविग्रहाच्छान्ताच्छिवात्परमकारणात् ।
नादरूपं विनिष्क्रान्तं शास्त्रं परमदुर्लभम् ॥</p></blockquote>
<p>इति</p>
<blockquote>
<p>अमूर्ताद्गगनाद्यद्वन्निर्घातो जायते महान् ।
शान्तात्संविन्मयात् तद्वच्छब्दाख्यं शास्त्रम्&mdash;&mdash;॥</p></blockquote>
<p>इत्यनेन क्रमेण अनादित्वात् परमेश्वरे प्रकाशविमर्शस्वभावे काला- नुल्लासात्, बुद्धादिप्रणीतत्वात्तु न बौद्धागमादीनां भवेत् । अत्र समाधिः बौद्ध इति । नहि बुद्धो नाम नियतः कश्चित्, अपि तु भावना- बलप्रतिलब्धक्षणिकादिदृढविमर्शः । तस्य क्षणिकादिभावनोपदेशी गुरुः पूर्वबुद्धः, तस्यापि अन्यः,-इति क्रमेण अनियतवक्तृकत्वात् पार- मेश्वरविमर्शमयतैव वस्तुतः । एवं चतुर्विंशतितत्त्वभावनाभा- वितः कपिलो मन्तव्यः । अत एव सर्वागमा</p>
<p>(पगे ९८)</p>
<p>अनादय एव । तथाच पारमेश्वरेषु अपि शास्त्रेषु तद्वृत्तान्ताः श्रूयन्त एव</p>
<blockquote>
<p>बुद्धितत्त्वे स्थिता बौद्धा अव्यक्ते पाञ्चरात्रिकाः ।</p></blockquote>
<p>इति</p>
<blockquote>
<p>यत्किञ्चिद्वाङ्मयं लोके बौद्धमार्हतवैदिकम् ।
वैमलं पाञ्चरात्रं च लाकुलं साङ्ख्यमेव च ॥
तद्ग्राहयेन्न सन्देह&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इति</p>
<blockquote>
<p>इत्येवंवादिनां तेषां वादिनां तु शतत्रयम् ।</p></blockquote>
<p>त्रिषष्ट्यभ्यधिकं च&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-। (स्व। १०।६८०)</p>
<p>इति</p>
<blockquote>
<p>एतत्पुरुषविज्ञानं कपिलाय महात्मने ।
मया प्रोक्तम्&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;॥</p></blockquote>
<p>इत्यादि च । तेन कण्ठोक्तिवत् सुगतोक्तिस्तत्र, नतु तत्कृतं प्रामाण्यम् । तत्- कृतत्वमेवहि प्रसिद्धिमन्तरेण किम्प्रमाणकमिति प्रसिद्धिरेव एका प्रमाणम् । परमेश्वरेछावशाच्च सुगतकपिलादयोऽपि तत्प्रसिद्ध्यनु- प्रविष्टाः कृता अनुग्राह्यास्तानेव अन्यांश्च अनुग्रहीतुम् । लोकप्रसि- द्धिः इति यो यत्र व्यवहारे व्यवहर्ता, स तत्र लोकः । देशे इति तत्तद्व्यव- हारस्थाने । एतत् संवादयति कामम् इति । केनचिदागमनिश्चयेन यद्यपि निर्मितमन्यलोकाचारेण च विरुद्धं तथाविधमपि चरणं चेष्टितं यत्; तदपि प्रतिपद्यन्ते कामं बहवोऽपि एकवाक्यतया अङ्गीकुर्वन्ति, नतु तत्र एषां विचिकित्सा भवतीत्यर्थः । तत्र हि इति तथाविधविरुद्धव्यव-हारनिमित्तभूता वागित्यर्थः । यदि पारमेश्वरी वाक् प्रमाणं, तदा वेदः कथम् । आह ईश्वराज्ञा हि इति आ समन्तादप्रतिहतम्,</p>
<p>(पगे ९९)</p>
<p>आ च फलसिद्धेर्व्याप्रियमाणम्, आविनयं हृदयं व्यश्रुवानं विमर्शरूपमाज्ञा</p>
<blockquote>
<p>नुमस्त्वामृग्यजुःसाम्नां शुक्रतः परतः परम् ।</p></blockquote>
<p>यस्य वेदात्मिकाज्ञेयमहो गम्भीरसुन्दरी ॥ (स्त। चि। ६९)</p>
<p>इति, यस्येति ऋगादीनां शुक्रं सारं वीर्यं वाक्त्रयं पूर्वं व्याख्यातमिच्छादिशक्तित्रयमयं, ततो यत्परं परशक्त्यात्मकमा- नन्दधाम; ततः परं समस्तशक्तिप्रतिष्ठारूपपरमशक्तिविश्रान्ति-धाम; तत् नुमः । अहो इति गाम्भीर्यस्य सौन्दर्यस्य च अतिशयं द्योतयन्- नध्यात्माधिभूताधिदेवादिविषयार्थसहस्रगर्भत्वमाचक्षाणः सर्वागमाविसंवादितां वेदागमस्य आह । यथोक्तं</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&ndash;सर्वज्ञानमयो हि सः ।</p></blockquote>
<p>इति । उभयी इति निबद्धा, अनिबधा च । विपर्ययो विरुद्धा प्रसिद्धिः प्रामाण्यलक्षणमश्नुते इति सम्भाव्यते इति सम्बन्धः । तथाच</p>
<blockquote>
<p>&mdash;&mdash;&mdash;&mdash;&mdash;&mdash;शुक्रात्प्रभृति मद्यस्यापेयता द्विजैः ।</p></blockquote>
<p>इत्यादि श्रूयते इति सापि प्रसिद्धिरेव । सापिच अनादिः । अनादिकालभाविन्यो हि सर्वाः प्रसिद्धयः । तत्र तु काचित् कदाचिदुन्मज्जति, काचित् निमज्जति,-इति उन्मज्जननिमज्जने एव उदाहरणेन स्पष्टयति तथा च इति । तदुपचार- वस्तु इति नामाक्षराणि श्रोत्रमनोगोचरीकार्याणि अपि लिपौ यतः उपचर्- यन्ते चिरतरबहुजन्माभ्यस्तव्यवहारपरिचयदृढनिरूढेन परमे- श्वराज्ञानुवर्तितया श्रीमत्सर्ववीरभर्गशिखाद्यनुगतया तथैव सत्येन सामानाधिकरण्येन दृढविमर्शवशात् व्यवह्रियन्ते ।</p>
<p>दृढस्य च विमर्शस्य सत्यत्वम् । ततस्तेषु आप्यायकसन्तापकादिरूप- वरप्रमुखवर्णोपचरितरूपलिप्यक्षरयुक्त्यैववा आप्यायकसन्तापकादिरूपक्षीरावसेकखदिराङ्गारतापनादियुक्त्या</p>
<p>(पगे १००)</p>
<p>वा आप्यायनादिकर्मप्रैषाद्यभिधायिवर्णोपचरितरेखायोगेन वा आप्यायितेषु अथवा सन्तापितेषु तल्लिप्यक्षरतादात्म्यविमृष्टवर्णरूप- प्रत्यवमर्शाभेदप्राप्तप्रकाशस्वभावोऽसौ पुरुष आप्यायितः, तन्तापितो वा भवतीति । तत्र ईश्वरेच्छया स भावो यथिव प्रकाशे प्रति- बिम्बात्मना सृष्टो विशिष्टरूपादिप्रकाशमयः, तथा विशिष्टरूपोप- रागविचित्रविमर्शविशेषमय इति कथमेवम्प्रायाणामर्थासंस्पर्- शित्वं शब्दानाम् । तदेव द्रढयितुं निदर्शनान्तरमाह तन्नाम- नक्षत्रे च इति । षडृक्षोपतापादिविचारे जन्मनक्षत्रादपि मुख्यना- माक्षरद्वारायातं नक्षत्रमवकहडादिषु चक्रेषु स्वरोदये मुख्य-तया गण्यते । तच्च अतीवसंवादि दृष्टम् । एवं शास्त्रदिशा कार्यकारि-त्वेन तस्य शब्दस्य तदर्थात्मकत्वं प्रदर्श्य लोकप्रतिभामुखेन अपि आह तथा इति । पशोर्मातापितृप्रायस्य यद्यपि इच्छा तत्र व्यापृता, तथापि ईश्वरेच्छैव अत्र मुख्यत्वेन विजृम्भते वास्तवतात्पर्यात् । उदाहरणस्फुटीकृतमागमलक्षणं सर्वत्र सञ्चारयति एवम् इति । अत्र इति व्यवहारे । तेन इति ईश्वरेण । अन्यथा इति तदध्यासं विना । एतच्च</p>
<blockquote>
<p>घटोऽयमित्यध्यवसा&mdash;&mdash;&mdash;&mdash;&mdash;&mdash;&mdash;&mdash;&ndash;। (१।५।२०)</p></blockquote>
<p>इति सूत्रे विवेचितम् । निबद्धः इति विशिष्टवाक्यरचनाभिः, अनिबद्धस्तु यत्र तथा नास्ति । महाजनो यत्र कर्तव्ये यः प्रसिद्धिं यातो वर्गः, स एव मन्तव्यः-यथा वेदानुष्ठाने च्छान्दसः, वैष्णवानुष्ठाने भागवताख्यः । यथाह वराहमिहिरः</p>
<p>विष्णोर्भागवता मघाश्च सवितुः शम्भोः सभस्मद्विजा मातॄणामथ मातृमण्डलविदो विप्रास्त्वथ ब्रह्मणः ।</p>
<p>शाक्याः सत्त्वहिताय बुद्धवपुषो नग्नास्तथैवार्हतो</p>
<blockquote>
<p>यैर्यो देव उपास्यते स्वविधिना तैस्तस्य कार्या क्रिया ॥</p></blockquote>
<p>(पगे १०१)</p>
<p>इति । ते ते हि तत्तद्विमर्शतादात्म्यप्रतिपत्तिसंवेदनास्तत्तत्फलमयत्नत उल्लासयितुं समर्थाः । कश्चित् पुनरागमो महेशताविभागलक्षण- परमनिर्वाणफलो भवन्ननन्तसामान्यनिकुरुम्बस्वीकारिघटाभा- सवदनन्ताभासस्वीकारेण वर्तमानोऽधरशासनाभिहितभोगाप- वर्गसमर्थोऽपि भवति, नतु अधर ऊर्ध्वफलदानसमर्थः । तत उच्यते</p>
<p>शैववैष्णवबुद्धार्हदागमार्थव्यवस्थिताः ।</p>
<p>उत्तरोत्तरसामर्थ्याः पूर्वपूर्वविघातिनः ॥</p>
<p>तस्माच्छैवागमे तिष्ठन्नन्यानुग्रहणेच्छया ।</p>
<p>वैष्णवाद्यागमज्ञेभ्यस्तत्तदागमयेन्मतम् ॥</p>
<p>नतु वैष्णवदीक्षादिसंस्कृतस्य कदाचन ।</p>
<p>शैवागमेऽधिकारोऽस्ति विना तद्दीक्षया पुनः ॥</p>
<p>इति । तेन यथा इति प्रसिद्धिरूपेण वादेन । तेन इति प्रतिपत्त्रा । तत्र इति देशे । तदा इति काले । एवकारेण शास्त्रान्तरलोकाचारविरोधेऽपि न विचिकित्सित-व्यमित्याह विगाने इति तद्विरुद्धविमर्शोदये । अनिबद्धापि इति महाजना-नुष्ठानशेषतयैव स्थिता । ननु अदृष्टविषये प्रसिद्ध्या पर्यन्तफलो-दयया भवितव्यम्, नतु असावर्थसंस्पर्शिनीति कुतः प्रामाणादवसे-यमित्याशङ्क्य आह निर्विचिकित्सा इति । यथाहि वृक्षत्वं शाखादिमत्त्व-रूपं प्रत्यक्षेणैव सकृदुद्गतेन मध्ये बाधकवैधुर्यमनासाद-यता त्रैकाल्ये त्रैलोक्ये च निश्चितम् । एवं निर्विचिकित्सप्रसिद्धेर्बाह्यार्थ-पर्यन्तत्वं नामनक्षत्रादौ विषभूतग्रहादौ चेति प्रत्यक्षेणैव प्रामाण्यनिश्चयः । ननु मध्ये बाधकं न उदेश्यतीति कथम् । अत्रापि आह अदृष्टविषय एव इति ।</p>
<p>दीक्षातो मोक्षः इति</p>
<p>(पगे १०२)</p>
<blockquote>
<p>नास्ति दीक्षासमो मोक्षः&mdash;&mdash;&mdash;&mdash;&mdash;&mdash;&mdash;। (स्व। ११।११९)</p></blockquote>
<p>इत्यागमात् निरूढेर्बाधकसम्भावना नास्ति, मध्ये तु उदिते बाधके विलययोगादप्रामाणतैव । अत एव इति यतः प्रसिद्धिरूप एव आगमस्ततो हेतोः । तदाह</p>
<blockquote>
<p>अन्ये त्वेवमजानन्तः श्रुत्वान्येभ्य उपासते ।
तेऽपि चातितरन्त्येव मृत्युं श्रुतिपरायणाः ॥</p></blockquote>
<p>इति ।</p>
<blockquote>
<p>इदं पुण्यम्&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-।</p></blockquote>
<p>इत्यादिमुनिवचनं भर्तृहरिणा (वा। प। १।४०) आगमप्रमाण्यदार्- ढ्याय उपन्यस्तमिति तन्मुखेन इह लिखितम् । तथा प्रस्तावदार्ढ्यार्थ- मेव शास्त्रशब्देन विशिष्टवाक्यरचना अत्र उक्तेति दर्शयति ननु इति ।</p>
<p>एवं प्रतिभारूपेण निबद्धानिबद्धप्रसिद्धिद्वयात्मना च त्रिविध- मागमं प्रदर्श्य रूपान्तरमपि अस्य दर्शयति अन्योऽपि इति । एतासु तिसृषु प्रसिद्धिषु प्रमाणान्तरमूलत्वं न अन्वेष्यम्, आप्तवादे तु तदन्वेषणीयमेव । आप्तिर्वक्तव्ये वस्तुन्यधिगतिस्ततश्च वक्तव्यवस्त्वधि-गतिः, सा विद्यते यस्य, स आप्तः । अत एव तदा लोकवचनरूपो वा शास्त्र-वचनरूपो वा नियताकारं कर्तारं च अपेक्ष्य अपि वर्तमानोऽपि शङ्कनीय एव मूलभूततत्प्रमाणसम्भवे विचिकित्साभावात् । तदाह आप्तश्च इति ।</p>
<p>निर्विचिकित्सा इति व्यस्तं प्रतीतेर्विशेषणम्, समस्तं वा अनुष्ठानस्य ।</p>
<p>तेनापि इति आप्तसम्मतेन । अस्त्येव इति, नतु नास्तीति अनुभ-वस्य अनपह्नवनीयतामाह । य उपदेश्यो यस्य आप्तस्य सम्बन्धि ज्ञानं प्रमाणान्तरमूलतया उत्पन्नं न अभिशङ्कते, नैव संशयविपर्ययाज्ञानरूपतया अभिमन्यते; तमुपदेश्यं तथा- भूताप्तवाक्योपदिष्टवस्तुसंवेदनादनुष्ठानपरोपदेशपर्यन्तात्</p>
<p>(पगे १०३)</p>
<p>निवर्तयितुं न केनचित्प्रकारेण अन्यो भवति शक्तः । यतोऽसावुपदेश्यस्- तत्र आप्तसम्बन्धिनि ज्ञाने प्रत्यक्षपक्षाश्रयेण स्थितः । यदाप्तेन उक्तं-मया साक्षादेतत् ज्ञातमिति, तत्र असावुपदेश्योऽभिमन्यते- मयैव एतत् साक्षात्कृतमिति । नच बालोऽपि साक्षात्कृतात् युक्तिशतैरपि शक्यनिवर्तनः । यथाहुः परेऽपि</p>
<blockquote>
<p>निरुपद्रवभूतार्थस्वभावस्य विपर्ययैः ।
न बाधा यत्नवत्त्वेऽपि बुद्धेस्तत्पक्षपाततः ॥ (पा। वा। १।२२३)</p></blockquote>
<p>इति । बुद्धिपक्षपातेन हि दृढतमतया अनुन्मूलनीयविमर्शत्वमेव प्रामाण्यस्य निबन्धनं व्यापकमिति तत्सद्भावो यत्र यत्र, तत्र तत्र प्रामाण्यमेव । तत क्रियासम्बन्धादिधियः सत्याः इति आवेदितं प्राक् (२।२।१) । आगमः प्रमाणमबाधितविमर्शतयेति स्वभावः । ननु आप्तत्वमस्य कथं निश्चितमिति चेत्, आह चेष्टाविशेषैः इति । तत्रापिहि कार्यस्य सुविवेचना किं न सह्यते । प्रतिचरणम् इति शास्त्राप्तवादः ।</p>
<p>तथाहि पाणिनिवररुचिप्रभृतेर्व्याकरणे आप्तता प्रसिद्धा, न अक्षपा- दादेः । पुरुषाप्तवादेन तु लोकाप्तवादपरिग्रहः । तदाह चरणाप्त- वादः इति । अयं च आप्तवादः पूर्वोक्तमागमभेदं यथायोगं व्याख्यानादिद्वारेण अनुगृह्णाति । तत एव सर्व आगम आप्तोपदेशशब्- देन भगवत्पतञ्जलिप्रभृतिभिः सङ्गृहीतः । आगमस्य स्वरूपमभि- धाय प्रत्यक्षस्य आगमस्य च अनुमानात् बलवत्त्वं यत् प्रदर्शितम्, तदेव संवादयितुमुपसंहरति तदेवम् इति । सर्वमेव इति भ्रान्तावपि स्वसंवेदनस्य प्रामाण्यानपायात् । उक्तक्रमेण इति अभ्यासादिना ।</p>
<p>आर्षम् इति प्रतिभारूपवेदादिप्रसिद्धिरूपसदोदितलोकप्रसिद्ध्यात्मक- मृषिणा सम्यक् द्रष्ट्रभिमतेन आप्तेन उत्थापितमनुमानस्य बाधकमेव । प्रत्यक्षागमयोर्हि</p>
<p>(पगे १०४)</p>
<p>यत् प्रकाश्यं च विमृश्यं च, तत् यथाक्रमं प्रकाशविमर्शमुखे-न अन्यापेक्षाशून्यम् । प्रत्यक्षे हि प्रकाशद्वारेण विमर्शोऽन्यत्रतु विपर्ययः । अनुमाने तु नान्तरीयकवस्त्वन्तरप्रकाशविमर्शापेक्षानु-मेये प्रकाशविमर्शयोग इति सापेक्षत्वात् दूरा इयं प्रमितिः प्रमेयात् ।</p>
<p>तत्रापिच नान्तरीयकताज्ञानं दुर्लभमिति उक्तम् । नच वाच्यमागमे- ऽपि शब्दविमर्शनपूर्वकमर्थविमर्शनमिति तत्रापि सापेक्षतादि भवेदिति । नहि शब्दविमर्शनादपरमर्थविमर्शनं किञ्चित् शब्दस्य स्वपरविमर्शात्मकत्वात्</p>
<blockquote>
<p>घटोऽयम्&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१।५।२०)</p></blockquote>
<p>इत्यत्र उपपादितात् । ननु न सर्वैरागमस्य प्रामाण्यमभ्युपेतं तत् कथमस्य विमतिपदपतितस्य अनपेक्षत्वं भवता उक्तम् । अभ्युपेतमे- वेत्याह प्रसिद्धिः इति । ननु लक्षणेन ज्ञायिष्यते छागादिशब्दार्थः, किमत्र प्रसिद्ध्या । अत्रापि आह चतुष्पात्त्व इति । सोऽपि इति लक्षणान्तर्गतः । ननु इति हासपुराणादिव्यवहारात् ज्ञास्यते इति चेत्, तत्रापि प्रसिद्धिशर-णत्वं न विघटते इत्याह पुरापिच इति । तथाच आह लोकेयेष्वर्थेषु इति । प्रागपि इति प्रथमसूत्र एव । न केवलं दृष्टानुमितार्थ एव आप्तः, यावदाप्तान्तरोपजीव्यपि,-इत्याह उपदेश इति । आगमेषु हि गुरव आप्ताः पठ्यन्ते एवं वै तत् । ननु शास्त्रितेऽर्थे ये स्वयमशास्त्रज्ञाः, परम्-परया च तदर्थवेदिनः; तेषां तत्र प्रमाण्यं भवति वा न वा भवतीत्याह उपदेशपारम्पर्येपि इति ।</p>
<p>आगमग्रन्थावभोधेन विनापि उपदेशपरम्परायां केवलायामपि आप्तागमस्यैव तत्र प्रस&quot;गादाप्-तागमता प्रसज्यते प्रसिद्धिरूपता च पर्यवस्यति, येन आप्ततया मध्य-वर्तिन्या मौलिक्या च पारमेश्वरानादिप्रसिद्धिरूपतया तादृशा अपि</p>
<p>(पगे १०५)</p>
<p>गुरवोऽन्यस्य उपदेष्टारो भवन्ति । यत एवं समस्तेषु आगमग्रन्थेषु पठ्यते</p>
<blockquote>
<p>मुखान्मुखागतं ज्ञानं कर्णात्कर्णमुपागतम् ।</p></blockquote>
<p>इत्यादि । समस्तागमग्रन्थपाठादितिपाठे नञमन्ये पठन्ति व्याच- क्षते च-नहि समस्तमागमग्रन्थं केचित्पठन्ति, अपितु गुरुपरम्पर- यैव उपदेशेन व्यवहरन्ति,-इति; यदिवा यद्यपि केचित्पठन्ति, तथापि न समस्ताः पठन्ति, तेऽपि च गुरवो भवन्ति; यदिवा इत्थमवतारणा- आगमरूपता काचित् स्वमात्रोपकारिणी या समय्यादित्रयस्य, तत्र उपदेशपारम्पर्यमेव केवलम्; या तु स्वपरोपकारिणी गुरुत्वे सति, सा समस्तस्य आगमग्रन्थस्य अर्थावबोधे यः पाठः, तत एव; अन्यथा पुनराप्तागमत्वं तत्र न प्रसज्यते, नापि प्रसिद्धिः पर्यवस्यति । तत एव तत्र तत्र आगमे उच्यते</p>
<blockquote>
<p>चतुष्पात्संहिताभिज्ञं गुरुत्वे योजयेत्पुनः ।</p></blockquote>
<p>इति,</p>
<blockquote>
<p>सर्वलक्षणहीनोऽपि ज्ञानवान् गुरुरिष्यते ।</p></blockquote>
<p>इति,</p>
<blockquote>
<p>यतश्च मोक्षदः प्रोक्तः स्वभ्यस्तज्ञानवान् गुरुः ।</p></blockquote>
<p>इति । एवमेतत् लोकप्रसिद्धसमस्तव्यवहारोपयुक्तैकदेशगुरुताभिप्रा- येण पूर्वं व्याख्यातम्, अन्यत्तु प्रक्रियाक्रमायातशास्त्रोक्तसमस्त- गुरुताभिप्रायेणेति उभयथा अपि इदमस्मद्गुरुभिर्निरूपितम् ।</p>
<p>मध्यगत आप्तः, प्रसिद्धिश्च मूलत इति प्रधानम् । यतः समस्तेषु आगमग्रन्थेषु गुरवः पठ्यन्ते</p>
<blockquote>
<p>एवं परम्पराख्यातमिदम्&mdash;&mdash;&mdash;&mdash;&mdash;&mdash;&mdash;&mdash;-।</p></blockquote>
<p>इति,</p>
<p>(पगे १०६)</p>
<blockquote>
<p>मयाप्येतत्पुरा प्राप्तमघोरात्&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इत्यादिचेति । एतत्प्रमाणं यदुक्तं, तत्किं नित्यमुत अन्यथेति विवेचयति तच्च इति यत् प्रमाणत्वेन उक्तम् ।</p>
<blockquote>
<p>केवलं भिन्नसंवेद्य&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१।५।२१)</p></blockquote>
<p>इत्यत्र च इदं पूर्वमुक्तम् । प्रत्यक्षस्येवच इति आभासांशः प्रमा- णं, विमर्शांशः फलमिति । ननु अनुमाने एतदस्तु ज्ञानात्मके, आग-मस्तु शब्दरूपत्वात् जडः; तत्र कथमियं व्यवस्था,- इत्याशङ्क्य अस्मन्नये तस्य अपि अजाड्यमिति उपपादयति आगमोऽपि इति ।</p>
<p>ननु अस्तु एवं प्रसिद्धिरूपे निबद्धानिबद्धे, आप्तोपदेशे तु आप्तसम्बन्धि यत् शब्द-नात्मकं ज्ञानं, तत् कथं परस्य संवेदनरूपं प्रमाणं स्यात्; प्रतिपत्तरि तु तदुदीरितशब्दद्वारेण यदुत्पन्नं, तस्य प्रतिपत्त्रेक-विश्रान्तस्य आप्तात् भिन्नस्य कथमाप्तसम्बन्धिता भवेत् । उभयथा अपि न दोष इति दर्शयति ।</p>
<p>आप्तस्यापि इति । च उक्ताशङ्काद्योतकः गुणप्र-धानतास्तु च इत्युक्तः । अत एव इति यतस्तदानीं तयोरभेदापत्तिस्ततो हेतोः । प्रतिपादयितरि हि असौ सक्रमः शब्दोऽक्रमविमर्शात्मकप्रतीति-मूल इति तथैव प्रतिपाद्ये सङ्क्रामन् प्रतीतिपर्यवसायी ततोऽनन्यत्वात् तस्य । उपयोगः इति आगमत्वेनेति शेषः । श्रोत्रज्ञानगम्यत्वे हि असौ रूपादिवत् विषयमात्रं, न प्रमाणरूपः । ननु वाचकः सन्नाग-मः, सच पूर्वं वक्तरि, ततः श्रोतरीति भिन्नकालयोः कथं तादात्म्यम् ।</p>
<p>नैवमित्याह प्रमातृता इति । अन्तःसंवेदनभूमौ वाचकत्वं, साच कालास्पृष्टा; देहाद्युपचारात्तु कालभेदव्यवहार इति सर्वमनवद्यम् । तदियता नित्यं संवेदनरूपं यत् भगवति, तत् न प्रमाणमिति उपपादितम्, नहि भगवति विद्यातत्त्वान्तं प्रमेयस्य पृथक् प्रकाशः कश्चिदहमित्येवविश्रान्तेः ।</p>
<p>(पगे १०७)</p>
<p>सर्वज्ञानामपि कालस्पर्शे तत्प्रमातृतासङ्कोचादशेषप्रमेयनिष्ठ-मपि ज्ञानं कालस्पृष्टमेव, यदि परं नित्यप्रवृत्तवर्तमानतोद्रेके-णैव तेषां ज्ञानं व्यवह्रियते, तदा सर्वं विदन्तीति ॥ २ ॥</p>
<blockquote>
<p>ननु</p></blockquote>
<blockquote>
<p>एकाभिधानविषये मितिः&mdash;&mdash;&mdash;&mdash;&mdash;&mdash;&mdash;&mdash;-। (२।३।२)</p></blockquote>
<p>इति उक्तं, तत्र स्वलक्षणं चेत् तथा, तर्हि प्रत्याभासं प्रमाणमिति कथं युज्येत; आभासमिश्रीकारे हि स्वलक्षणमितिशङ्काशान्त्यै सूत्रं</p>
<blockquote>
<p>यथारुचि यथार्थित्वं यथाव्युत्पत्ति भिद्यते ।
आभासोऽप्यर्थ एकस्मिन्ननुसन्धानसाधिते ॥ ३ ॥</p></blockquote>
<blockquote>
<p>घट इति आपाते यद्यपि एक एव अर्थ इति लोकस्य अभ्यासादविवेकितया
प्रसिद्धिस्तथापि असौ विवेकेन पृथग्निर्भज्यमानतां न न सहते । विवे- कश्च त्रिधा-स्वातन्त्र्येण, अर्थित्वानुसारेण, पूर्वप्रसिद्ध्युपजीवनेन वेति । तर्हि एकत्वमर्थस्य कथम् । आह आभासानां पृथग्भासमाना- नां प्रकाशप्रमाणभूतो विमर्शः कदाचित् प्रत्याभासं विश्रान्तो यत्र सामान्यव्यवहारः, जातुचित् गुणप्रधानतया अत्रेदमित्थमितिव्या-मिश्रणाप्राणोऽनुसन्धाननामा । तत्र अन्त्येन साधिते एकस्मिन्नपि स्व-लक्षणात्मनि अर्थे रुचिं स्वातन्त्र्यं वा, अर्थक्रियार्थित्वं वा, वृद्ध-व्यवहारं वा अनतिक्रम्य आभासा भिद्यन्ते इति सूत्रार्थः । वृत्तावेवेन अप्यर्थ एव आख्यात एकत्वं तत्र न न युक्तमित्याचक्षाणे-न । अत एव अवतारणिकायामविचारितत्वमेकनियमं प्रति निमित्तं मन्तव्यम् । अग्रे इति</p></blockquote>
<blockquote>
<p>पृथग्दीपप्रकाशानाम्&mdash;&mdash;&mdash;&mdash;&mdash;&mdash;&mdash;&mdash;&ndash;। (२।३।७)</p></blockquote>
<p>इत्यत्र यस्मादेवं वक्ष्यते, तस्मात् कथं तत् स्वलक्षणं सन्निवेश- बुद्धिमात्रविषयः, कथञ्च तत् मृन्मयतामात्ररूपम् । नहि आभा- सान्तरगम्यमाभासान्तरगम्येन एकरूपं भवितुमर्हति घटस्य अपि</p>
<p>(पगे १०८)</p>
<p>पटेन एकताप्रसङ्गादिति यो दोषः शङ्क्यते, स न । अत्र हेतुः पूर्वतर इति</p>
<blockquote>
<p>तात्कालिकाक्ष&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-। (१।८।१)</p></blockquote>
<p>इत्यत्र प्रकरणे तावदाभासवैचित्र्यमुपपादितम् तत्संयोजनवियोजन- स्वातन्त्र्यं भगवतः इति । येन इति येन विमर्शसामर्थ्येन सा एवं- भूता भवति पृथ्वादिता या सन्निवेशमात्रे मृण्मयत्वराजतत्वाद्य- नपेक्षिणि व्यवहृता । कीदृशी भवति । आह अन्यैराभासैर्मृण्मयो लोहित उन्नत इत्यादिभिर्विशिष्टैरेकरूपे विशेष्यरूपत्वादेव केवलं सन्निवे- शसामान्याभासात् विलक्षणाभासेऽपि भवन्ती पूर्वप्रतिपन्नात् सामान्यात् सन्निवेशमात्राकारात् रूपादभिन्ना । एवं मृण्मयता ।</p>
<p>एतदन्यत्र अतिदिशति एवम् इति महत्त्वादि । यदेकैकमनामिश्रमनेकं बहुसङ्ख्याकं सामान्यं, तद्विषयत्वेन ये निश्चिताः परामर्शास्ते पुनरेकस्मिन् स्वलक्षणे प्रवर्तमानास्तं सामान्यात्मानं विशेषी- भूतमपि पूर्वं सामान्यप्रतिपत्तिव्यवहारकाले प्रतिपन्नेन विविक्तेन अनामिश्रेण बहुसङ्ख्याकेन तदेकपरामर्शविषयेण सामान्येन एकतां नयन्ति । तदेवच इति एकत्वापादनम् । इयता एकस्मिन् इत्यादौ सूत्रांशे वस्तुनि इत्यन्ता वृत्तिर्व्याख्याता ।</p>
<p>शेषसूत्रांशवृत्तिं व्याचष्टे पुनर् इति । हिशब्देन अस्य अर्थस्य पूर्वसूत्रार्थे प्रत्याभा-सं प्रमाणव्यापारः इत्यस्मिन् हेतुत्वमाह । स्वेच्छा बहिष्करणे व्याप्रियते, अन्तःकरणे वेति दर्शयति भागशः इति प्रयत्न इति च । अथ इति यदिवेति यावत् । सन्निवेशेऽपि स्वेच्छातो वैचित्र्यान्तरं दर्शयति चित्र इति पृथुबुध्नादितावैचित्र्यं सन्निवेशतामात्रं वा तत्सामान्यं भाति । अत्र दृष्टान्तमाह तथाहि इति भित्तिरिव स्वलक्षणं रेखाविभाग इव सामान्यविभागः ।</p>
<p>एवं यथारुचि भवत्येकत्रापि</p>
<p>(पगे १०९)</p>
<p>भिन्न आभास इत्यत्र अर्थे भित्तिचित्ररेखादृष्टान्तेन स्फुटीकृते यथार्- थित्वम् इति विभजति अरूपमात्रतया इति एतदीयावयवविभागानादरे- णेति यावत् । यथाव्युत्पत्ति इति व्याचष्टे अविशेषेणैव इति । इदमपि शाखादिमत् स्वलक्षणमिदमपि, तत एव शाखादिमन्त एते अर्था इति प्रतिपत्तिः । तत्रापि वृद्धव्यवहारनैपुणेन विभागोल्लासः- धवोऽयं, खदिरोऽयं, कदरोऽयमिति स्फुटीकरणार्थं रुच्यर्थिताव्युत्पत्तय उदाहरणभेदेन निदर्शिताः । एकत्रापितु घटस्वलक्षणे त्रयमपि शक्ययोजनमेव ॥ ३ ॥</p>
<blockquote>
<p>दीर्घवृत्तोर्ध्वपुरुषधूमचान्दनतादिभिः ।
यथाभासा विभिद्यन्ते देशकालाविभेदिनः ॥ ४ ॥
तथैव सद्घटद्रव्यकाञ्चनोज्ज्वलतादयः ।
आभासभेदा भिन्नार्थकारिणस्ते पदं ध्वनेः ॥ ५ ॥</p></blockquote>
<blockquote>
<p>प्रसिद्धेन जडाजडगतेन रुच्याद्युत्थापितेन भेदेन सामान्या
भासात्मना प्रथमश्लोकोक्तेन अप्रसिद्धमाभासभेदं घटगतं श्लोकान्तरेण स्फुटीकरोतीति सूत्रद्वयस्य तात्पर्यम् । वृत्तिकारो द्वयं द्वयं भिन्नविषयं व्याचक्षाणो जडरूपं दृष्टान्तद्वयमजड- रूपमेकं व्याचष्टे । घट एवहि ऊर्ध्वावयवेषु एव अवहितनेत्रस्य दीर्घः प्रतिभासते । तदाह भागान्तर इति भागान्तराणां यो देशस्-तान्येववा देशस्तत्परिहारेण तत्र चक्षुषोर्मनसश्च प्रणिधानेन । त्र्यश्र इति द्विगुर्मत्वर्थीयाजन्तः । यथारुचि इति पूर्वसूत्रोक्तमुदा-हृतं (दन्तोदाहरणं कृतं) दीर्घवृत्त इतीयता । यथार्थित्वमपि उदाहरति ऊर्ध्वपुरुष इति, व्युत्पत्तौ तु उदाहरणं धूमचान्द-नता इति । तत्र च न वृत्तौ निदर्शनान्तरं दर्शितमित्याह व्युत्पत्तौ इति । न केवलमत्र उदाहरणं, यावदुदाहरणेऽपि प्रसिद्धं निदर्शानान्तरमुक्तमिति अपिशब्दः ।</p></blockquote>
<p>ननु</p>
<p>(पगे ११०)</p>
<p>प्रत्यक्षज्ञानमत्र विचार्यते, तत् किं निदर्शने सम्भवति,- इत्याशङ्क्य सम्भवत्येवेति भर्तृहरिवचनेन दर्शयति</p>
<blockquote>
<p>परेषामसमाख्येयमभ्यासादेव जायते ।
मणिरूप्यादिषु&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (वा। प। १।३५)</p></blockquote>
<p>इति । अनेन आप्तोक्तत्वमानुमानिकत्वं च नेति दर्शयता आभ्यासिकप्रत्य- क्षत्वमुक्तम्, तत एव व्युत्पत्तावेतदिति स्फुटं निदर्शितम् । अत्र च इति उदाहरणत्रयेऽपि । नतु स्वलक्षणान्तरत्वम् इत्यत्र ह्तुः देश इत्यादिः । न स्पृशति इति व्याचष्टे अत्र इति । एकस्वलक्षणत्वम् इति दीर्घवृत्तादिद्व-यपरामर्शावस्था । सधूमत्वं जातिः, चान्दनत्वमिति व्यक्तिः । एकत्वम् इति एकस्वलक्षणता । एवं दृष्टान्तश्लोकं व्याख्याय दार्ष्टान्तिकं वाक्यं व्याचष्टे एवम् इति । दार्ष्टान्तिकतां समर्थ-यते अनुपलक्ष्य इति उपलक्षयितुमशक्यः, तत एव अप्रसिद्ध आभासा-नां भेदो यत्र स्वलक्षणे, तत्र धर्मभेदेषु आभासभेदेषु अवभा-सवदस्य प्रकाशनभेदस्य सम्भवो दृष्टान्तानुसारेण अनुसरणीयः । कथम् । आह अवधित्सादि इति रुच्यादिभेदत्रयाश्रयेणेत्यर्थः । एवमिह घट एव ऊर्ध्वतादीर्घताद्यवभासेन प्रसिद्धभेदेन दृष्टान्त उक्तः, अप्रसिद्धभेदेन तु सत्त्वघटत्वादिना दार्ष्टान्तिकः । ननु न अत्र आभासस्य वैलक्षण्यं, शब्दः केवलमन्यः सन्निति । एतत् न सहते नहि इति । एवंहि पर्यायमात्रतैव भवेत्-सन् घट इति, नच एवमित्याशयः ।</p>
<p>ननु सन्नित्याभासेन घटेऽपि विश्रान्तेन यतः पटशकटादिकमाभा-सान्तरमाक्षिप्यते, ततो घटाभासात् भिद्यते; नतु सदाभासो नाम कश्चिदन्य इत्येतदपि निषेधयति नापि इति । तदेवहि इति यत् त्वयैव उपगतम् । अस्मदुक्तदृशि तु एतत् युज्यते इत्याह यदाहि इति यत्र</p>
<p>(पगे १११)</p>
<p>अभ्युपगमावसरे । तेषाम् इति पटाद्याभासानां मध्ये घटादेः कस्यचिदेकतमस्य अनियतस्य अर्थस्य सन्नित्यस्यां धियि अवभासः सम्भाव्यते यतः सत्स्वलक्षणेन साध्या सा अर्थक्रिया प्रस्तुता, नतु पटेनवा घटेनवा । तत् यथा द्वयोः पणपूर्वके विवादे गृहेऽत्र न किञ्चिदस्ति किञ्चिदस्तीतिवचनात् सम्भाव्या अत्र अर्थक्रियेति दर्शयति सत्ता इति सदित्याभासस्य देशाद्यवच्छेदेन विशेषीभूतस्य तदभावेन वा सामान्यरूपस्य परस्परं विलक्षणा अन्यतश्च पटद्याभासादस्त्ये-वेति शेषः । ननु सदित्याभासान्तर्वर्ती सत्परामर्शः, स कथमर्थक्रि-येति उक्तः । अर्थक्रिया हि कार्यं, नतु स्वभावः । अत्र आह परामर्श इत्यादि ।</p>
<p>हृद्भङ्गपरिहारनिमित्तभूता या धृतिश्चित्तस्य, सा अपि अर्थ-क्रिया ।</p>
<p>सदाभासस्य पौनरुक्त्यं शङ्क्यमानं वृत्तौ प्रतिहन्ति महासामान्यम् इति । एकपदप्रयोगे हि सामान्यविशेषता अपि गम्यते ।</p>
<p>ननु च वृत्तौ वक्ष्यमाणेषु घटक्राञ्चनाद्याभासेषु अन्यात्मता- परिहारो वक्ष्यते-तत्रैव घटे घट इत्याभासो यः पटादिषु नास्ति, काञ्चन इत्याभासो यो मृण्मयादिषु नास्तीति, तद्वत् सत्ताभासोऽपि कस्मात् उक्तः । अत्र उच्यते बहिष्करण इति । सदित्यवभासो हि घटाद्याभासेभ्यो निकृष्टः केवलं</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;मनोऽनुव्यवसायि सत् । (२।२।३)</p></blockquote>
<p>इत्युक्तनीत्या अन्तःकरणेन आभास्यते, नतु बहिष्करणेन शुद्धोऽसावा-सादयितुं शक्य इति तेषां सद्व्यतिरिक्तानामन्येषामभावाभासा-नां परिहारो न उक्तो वृत्तौ ।</p>
<p>सन्नित्याभासो यो घटादिविविक्तेषु अभावेषु नास्ति इतिनैव उक्तो वृत्ताविति यावत् । तत् इति पटादिप्रतियोगित्वं वृत्तावुक्तम् ।</p>
<p>सामान्यशब्दः इति वृत्तिगतः । तत्र इति मृद्विकारेषु ।</p>
<p>ऊहापोहाभ्याम्</p>
<p>(पगे ११२)</p>
<p>इति अनुगमाननुगमसंवेदनाभ्यामित्यर्थः । नहि यदेव अनुगमबु- द्धिग्राह्यं, तदेव व्यावृत्तिसंवेदनस्य विषयः,-इति उक्त आभासभे- दोऽत्र स्यादेवेति भेदप्रसिद्धिरिति सम्बन्धः । स्वात्मनः इति स्वसंवेद-नेन सिद्धेऽनपह्नवनीयतामाह । एवमाभासभेदा भिन्नार्थका-रिणः इति विवृत्य ते पदं ध्वनेः इति विवृणोति तथा शब्दैरपि इति । सौत्रमादिपदं लेशतो व्याख्यातुं या वृत्तिः चैत्रः इत्यादिका, तां व्याकरोति अवस्था इत्यादिना । स्वलक्षणैकरूपत्वेन अपि यः सम्मतस्-त्रापि इत्थं सामान्यरूपत्वेन चैत्रशब्दप्रवृत्तिरिति दर्शयति स्वलक्ष-णैका इत्यादिना । एकसन्तानतामात्रेण प्रत्यभिज्ञा भविष्यति, अलमत्र सामान्येन यथा सौगतो मन्यते । एतत् निषेधयति अन्यथा इति सामान्य-रूपतानङ्गीकरणे । ह्योदृष्टेन इति यत्र सदृशापरापरोदयप्रबन्ध-प्रत्ययोऽविच्छिन्न इति यावत् । ननु एवं सर्वत्र सामान्यरूपतानुप्रवे-शोऽस्तीति शुद्धं स्वलक्षणं कदा भवतीत्याशङ्कामपास्यति सामान्यत्व इत्यादिना । अनभिव्यक्तेः इति उदितस्य अस्य अस्फुटतायाम्, अनुदिते तु सर्वथा मायाप्रमातरि सर्वमिदमहमिति श्रीसदाशिवभू-मिका स्वलक्षणरूपता । तत एव आह सहजेदन्ता इति अनेन समयानुप-योगादनुमानुपयोगमाह ।</p>
<p>अन्यदा इति अवस्थाप्राधान्याभावे । वित-तावयविवत् इति अवयवी देशविततो भाति, अवस्थाता पुनरवस्थाभेदानु- सन्धानैकताविवक्षायाम्-अहो खलु अयं चिरजीवी दृष्टव्यवहारस- तत्त्व इति आभासनीय एकः कालविततः अवयव्याभासवदिति एकस्मिन्नेव क्षणे शिरःपाण्यादिमनेकमवयवमवभासयन्त्येव यथा एकघन- रूपग्राहिणी अवयविबुद्धिस्तथा जन्मप्रभृति वा स्वकानन्तावस्थाभासनमङ्गीकुर्वती</p>
<p>(पगे ११३)</p>
<p>एकघनरूपग्राहिणी अवस्थातृबुद्धिः । ननु एवं यथा एककालवितते प्रत्यवस्थं भेदेनैव व्यक्तितया गृहीते सत्येव एकानुसन्धेः सामान्यरूपता अवस्थारूपव्यक्त्यनुयायिनी कल्पिता, तथा देशवितते- ऽपि कस्मादेकक्षणेऽपि सा न कल्प्येतेति भ्रमं भिनत्ति ननु इति । तत्र हि अवयवेन अवयवानुसन्धाननिरपेक्षैव प्रत्येकं चैत्रबुद्धिर्न उदेति शिर एव चैत्र इत्यप्रतीतेः । बाल्याद्द्येकतमावस्थाभाजि पुनरवस्थातु- रनुसन्धानवन्ध्यतायामपि उदेति चैत्रबुद्धिः, शिरोबुद्धिस्तु भवन्ती पाण्यादिकमवयवान्तरमवश्यमनुसन्धापयति; ततो भवत्यपि शिरसि तादृशी चैत्रबुद्धिः, नतु सर्वथा न भवतीति मुख्यग्रहणम् । तदेव- माभासादेकैकतैव अर्थक्रिया । तत्र तु आभासान्तरस्य अन्वेषणनान्त-रीयकतया वह्न्यर्थितायामिव पात्रस्य तत एव अनियतस्य अन्वेषणमिति प्रतिभासविमर्शार्थक्रियाभिराभास एव वस्त्विति प्रसिद्धतरप्रसिद्धा-प्रसिधाशयेन एकोऽपि अर्थो विचित्रतया विभक्तः सूत्रे दीर्घवृत्त इति धूम इति सद्घट इति ॥ ५ ॥</p>
<blockquote>
<p>ननु एवमेकोऽर्थो घटत्वलोहितत्वाद्यात्मा न वस्तु भवेत्,
भवतीत्याह सूत्रेण</p></blockquote>
<blockquote>
<p>आभासभेदाद्वस्तूनां नियतार्थक्रिया पुनः ।
सामानाधिकरण्येन प्रतिभासादभेदिनाम् ॥ ६ ॥</p></blockquote>
<blockquote>
<p>आभासानां मिश्रत्वे कश्चिदाभासः प्रधानम्, सोऽन्येषां
समानमधिकरणम् । तेन सह यस्तेषां सम्बन्धस्तत्सामानाधिक- रण्यम्, तदुपलक्षितो यः प्रतिभासः स्वानुरूपेण एष इह-इदानीं घटोऽस्तीति वाक्यार्थविमर्शेन अनुप्राणितस्ततो निमित्तात् येऽभेदिन एकस्वलक्षणतामाप्ताः स्वं भेदमनुज्झन्तस्तेषामन्या अर्थक्रिया समुदायरूपा, आभासविमर्शभेदे पुनरन्या नियता</p></blockquote>
<p>(पगे ११४)</p>
<p>एकैकमात्रस्वभावा । पुनःशब्दो विशेषद्योतकः । भेदापरित्यागाच्च स्वालक्षण्येऽपि यदाभासमात्ररूपत्वं, तदेव समानव्यक्त्युपरञ्- जकं परमार्थतः सामान्यम्, शुद्धघटाभासमात्रावमर्शे तु योग्यतामात्रेण सामान्यरूपतेति सूत्रार्थः । अनेकस्यैकता इतिवृत्तौ सम्बन्धरूपं स्मारितम् । ननु अनेकामर्थक्रियां कुर्वत् कथमेकम् । आह प्रमाणेन इति एकां कुर्वदेकमित्यपि हि न पितृभ्यां प्रीणितमिति अङ्गीकार्यम्, अपितु प्रमाणेन । तच्च आभासप्रत्यवमर्शात्मकम्, नच प्रत्यवमर्शोन्मूलनमित्याह बलग्रहणेन । वृत्तितात्पर्यं व्याचष्टे प्रत्याभासम् इति । अत्र इति एकस्मिन् इत्यादौ वृत्तिग्रन्थे । ननु तथ प्रथनं चेदन्तर्लीनत्वं वस्तूनां कुत इति मोहमपोहति प्रथात्म- कत्वाच्च वस्तुतत्त्वस्य इति । ननु यदि ता एव अर्थकिर्यास्तेभ्य आभासे- भ्यः, तर्हि भिन्ना एव ते सन्तुः; किमेषामुपरि वृथैव इदमेकत्वामा- रोप्यते । वृथैवेत्याह एकप्रथा इति । वक्ष्यते इति पृथग्दीपसूत्रे (२।३।७) ततोऽपि इति आभासनविमर्शनाभ्यां तावदेकत्वं सिद्धमेकार्थक्रि- याकारित्वमपि परलालितमनयोर्हस्तं ददातु को दोष इति अपिः । निरुक्तः इति निर्भज्य व्याख्यातः । पुनःशब्देन इति भेदपृष्ठ एव अभेदात्मा विशेषो द्योतितो भूयस्तावानेकत्वाभ्यामाभासस्य यौगपद्येन, नतु द्वितीयवारवाची पुनःशब्दोऽत्र पुनर्भुङ्क्ते इत्यादाविव । तदाह नतु इति । ननु पृथक्त्वावभासात् कथमधिकरणव्यवहार इत्याशङ्क्य आह अधिकरणं च इति । तथात्वम् इति समवायः । एतद्विवक्षित इत्यादि समा-सपदम् । एकाधिकरणत्वं समानाधिकरणत्वमिति यद्यपि शब्दप्रयोगो न विवक्षितः, तथापि अर्थभेद एव वस्तुतो नीलोत्पलशब्दयोः सामानाधिकरण्यं चैत्रमैत्रयोः</p>
<p>(पगे ११५)</p>
<p>समानमधिकरणमितिप्रतीत्योरत्यन्तवैलक्षण्यात् । ननु विकल्पोत्थापित- मेतत् सामानाधिकरण्यादि, नतु वस्तु; तत्तु अस्य न किञ्चित् । आह बुद्धि इति यद्यपि समवायादि एव सम्बन्धरूपं, तथा सम्बन्ध एवच अनेकस्य एकता; तथापि समवायः पृथक्पदार्थः ।</p>
<p>सामानाधिकरण्याद्यपि अदृष्टरूपं वस्त्वन्तरं वा धर्मात्मकं पृथगेवेति येषां दृष्टि-स्तदाशयेन सम्बन्धस्य सर्वानुग्राहकत्वमभिधातुं पृथगुक्तमे-कत्वमपिच अनेकस्य वास्तवमिति । तथाहि तत्रभवान् समवायस्य रूपमभिधाय अभ्यधात्</p>
<blockquote>
<p>तां शक्तिं समवायाख्यां भेदाभेदप्रदर्शिनीम् ।
अनुगृह्णाति सम्बन्ध इति पूर्वेभ्य आगमः ॥ ( वा। प। ३।११)
इति</p></blockquote>
<blockquote>
<p>शक्तीनामपि सा शक्तिर्गुणानामप्यसौ गुणः । (वा। प। ३।५)</p></blockquote>
<p>इत्यादि च । एतदर्थ इति स्वलक्षणवाची, नतु आभासमात्रवाचीति यावत् ।</p>
<p>एकत्वं विरुद्धं मत्वेति सम्बन्धः । तथाभिमाने हेतुः समर्थनाय अशक्तत्वम् । हेतौ शता । पर्वतात् लुठन् यथा कुशकाशमवलम्बमा-नस्तेनैव सह पतति, नतु तदस्य प्रतनुकामपि रक्षां विधत्तेः; तथा यन्न्यायावलम्बनं क्रियमाणमपि न प्रकृतपरिपुष्टये प्रभवति, तदेवमुच्यते । कुशकाशावलम्बनं च तेषां समवायादेर्व्यतिरिक्त-पदार्थरूपता गङ्गोदकपवित्रतावच्च स्वयं वृत्तिस्वभावतेत्यादि । अत्र हि पक्षे</p>
<blockquote>
<p>तौ च भावौ तदन्यश्च&mdash;&mdash;&mdash;&mdash;&mdash;&mdash;&mdash;।</p></blockquote>
<p>इति दूषणशल्यमशक्योद्धरणमेव, इहतु दर्शने न विरोधः कश्चिदिति निरूपयति बुद्धि इति । बुद्धिप्रतिभासित्वं सतो लक्षणम् । तत्रापि अर्थ- क्रियाकरणोपाधित्वे सत्त्वस्य विशेषो वस्तुसत्त्वमित्येतदधिकं नाम ।</p>
<p>तदेतावत् विवेच्यं-प्रकृतं यदेकस्य अनेकत्वं</p>
<p>(पगे ११६)</p>
<p>तद्वस्तुसत् स्यात् न वेति । अत्रापि उच्यते एवं वस्त्ववस्तुनोः इत्यादि । प्रति- भासासम्भवं दर्शयति भावे हि इति आ समन्तात् रुप्यते इति तथा नच सर्वतो यद्रूपितं तत् न कथञ्चन रूपितमिति भवति । एकप्रथा इति एकतया प्रथेत्यर्थः ॥ ६ ॥</p>
<blockquote>
<p>ननु न अत्र एका काचिदर्थक्रिया यत्क्रियायै
स्वलक्षणमेकमङ्गी-क्रियते । अर्थक्रियाः किल बह्व्यो बहुभ्य आभासेभ्यः इत्येतावदस्तु, प्रत्युत आभासा भिन्ना मिश्रीभवन्ति,- इत्युच्यमाने नियमनिदानं वक्तव्यं येन जलाग्न्याभासयोर्घटपटाद्याभासानां वा न मिश्रीभाव इति वदन्तं प्रत्याययितुं सूत्रं</p></blockquote>
<blockquote>
<p>पृथग्दीपप्रकाशानां स्रोतसां सागरे यथा ।
अविरुद्धावभासानामेककार्या तथैक्यधीः ॥ ७ ॥</p></blockquote>
<blockquote>
<p>पृथग्वर्तिन्यः प्रदीपप्रभाः सूक्ष्मतमा अवलोकनशक्त्या-
धानं न अकार्षुः, एकभवनसम्मूर्च्छितास्तु कुर्वते । तत्र न बह्व्योऽर्थक्रिया याः प्राक् पृथगपि भवन्ति । सागरपतितानि स्रोतांसि बहुतरतरङ्गसम्भारभाविततया अद्भुतसंरम्भारम्भीणि भण्यन्तां, कोऽत्र अर्थक्रियाणां समुदायः । तद्वत् घटः काञ्चनो लोहितो महानिति, अतः शिवलिङ्गस्नपनोचित इति तीव्रप्रीतिरूपामेकामेव अर्थक्रियां विद्धत्ते इति कथं तत्कारि एकं स्वलक्षणं भवेत् । अर्थक्रि-याकारितया हि लुकिकं वस्तुसत्त्वमिति उक्तम् ।</p></blockquote>
<p>यत्तु उक्तं नियमनिदानमि-त्यादि, तत्र उच्यते-येषामेव अविरोधस्तेषामेव मिश्रता, न रूपाभास-पवनाभासादीनां; विरोधोऽपिच नियतिशक्तिमहिम्नैवेति । पृथक् ये दीपप्रकाशास्तेषां सम्बन्धि यदेकं वस्तु गृहे तन्मेलनात्मकं, सागरे च महत्याशये स्रोतसां सम्बन्धि यदेकं वस्तु महाजलावयविरूपं; तेन एकेन कार्य यथा</p>
<p>(पगे ११७)</p>
<p>ऐक्यधीरिति ऐक्यबुद्धिस्तदुपलक्षितश्च एकविमर्शः, एकाच अर्थ क्रिया; तथैव अविरुद्धा येऽवभासा घटलोहितोन्नतादयस्तेषां सम्बन्धिना एकेन स्वलक्षणात्मना मेलनेन कार्या ऐक्यधीर्व्याख्यातरूपा,-इति सूत्रार्थः । एकधा इति एकस्य भाव ऐकध्यमित्यकारान्तता उपपन्ना, अन्येतु अमुञन्तात्स्वार्थेऽनुदर्शनमित्यत्र ध्यमुञन्तादपीति स्मरन्ति । व्याख्यानेन वृत्तिगतेन इतीदमुक्तं भवतीति सम्बन्धः । किं तत् ।</p>
<p>आह सूत्र इत्यादि । ननु वृत्तौ चकारैस्त्रिभिर्भाव्यमेकेन वा । अत्र आह चका-रेण इति एकएन अविभागेन इत्यादिका क्रिया समुच्चिता चकारेण आकृष्टेति, द्वितीयेन तु द्रव्यसमुच्चय इति आशयशेषः । तद्गतत्वेनैव इति चिन्तागत-मवस्त्वपि भवेत्, वस्तु च इह दृष्टान्त इत्यर्थः । ननु नीलं पीतमिति दृष्टं विशेषणत्वं यथा नीलं वस्त्रं तव अस्ति, पीतं तु हृद्यतम-मिति; तदपि सज्ज्यतां त्वयेति केनचिदुक्ते प्रत्याह नीलमेव मम पीतमिति । एतत् समर्थयति गुणगुण्यादि इति । गुण्यते आरोप्यते हृद्यतादिधर्मेण साधर्म्यादिति गुण आरोप्यमाणः; यत्र आरोप्यते, स गुणी । तत औपचारि-कमेवमादि सामानाधिकरण्यमिति उक्तं भवति ।</p>
<p>आदिग्रहणात् निषे-ध्यादि तथा पीतं नीलमिति नेति उपचारे दृष्टान्तमाह सिंह इत्यादिना । ननु एकविचित्रचमत्कारात्मकार्थक्रियाभावेऽपि पानकबुद्धिर्दृष्टा ।</p>
<p>नेत्याह अव्युत्पन्न इति । वृत्ति वाक्यं व्याचष्टे शौक्ल्याद्याभासाः इत्यादिना । प्रथमप्रसिद्ध्यनुरोधतो वाक्यभेदेन वृत्तिं व्याख्याय एकवाक्यतया शास्त्रन्यायावलम्बनेन व्याचष्टे अथ इति । न ब्राह्मणो-ऽब्राह्मणः इति वृत्तिसमानार्थत्वात् वाक्यस्य अनित्यसमासत्वाच्च नञ-समासस्येति मन्यते । शिष्टाश्च प्रयुञ्जते एवम् । तथाहि अक्षापादमुनिः</p>
<p>(पगे ११८)</p>
<blockquote>
<p>तेषां मोहः पापीयान्नामूढस्येतरोत्पत्तेः । (४।१।६)</p></blockquote>
<p>इति अवोचत् । अयं हि अत्र अर्थः-अमूढस्य इतरानुत्पत्तेरिति । यद्यपि अनेका- भासयोग उक्तस्तथापि न पूर्णता स्वलक्षणस्येति तस्यापि इति अपिशब्दः । ततश्च अन्यदपि देशकालाभासरूपं तत्र योज्यमिति द्वितीयोऽपिशब्दः । तद्योजनं विना तु न पूर्णता, तद्योजने तु अन्यायोजनेऽपि पूर्णता स्व- लक्षणस्येत्याह देशकालभेदादेव इति । ननु उक्तेन प्रकारेण य एका- भासः, स भ्रान्तोऽस्तु,-इति सामान्याभासा एव वस्तुसन्त इति कश्चित् ।</p>
<p>तं निषेधति तथाच इति चः शङ्काद्योतकः । तथा इति तेन प्रकारेण ।</p>
<p>तथा शौक्ल्येन दार्ष्टान्तिकता तथाशब्देन सूचिता । स कोऽपि अर्थक्रियाविशे-षोऽस्ति,-इति सम्बन्धः । ततश्च इति अर्थक्रियाविशेषसम्भवात् । अन्यदा इति द्वयोर्विरुद्धयोर्युगपत्समकक्ष्यतया प्रतिपत्तुमेकविषत्वेनायोग्य- त्वात् । तथापि इति न समकक्ष्यतया प्रतिपत्तिः, अपितु गुणप्रधानभावे- नेति तात्पर्यम् । अन्यथावा इति समुदायासमुदायित्वादिना न अत्र दर्श- नान्तरसमर्थनेऽस्माकमभिनिवेश इति यावत् । अन्यथा इति यदि तदापि तथाप्रतिभासो न भवेत्, तदा तावतो विमर्शात् भेदं न सहते यः प्रकाशः, स न स्यात् । अत्र दृष्टान्तः यथा इति । अननुभूयमानोऽनेको रसो येन प्रमात्रा यस्य पित्ताद्यन्यतमोद्रेकात् कटुरेव मधुर एववा भाति, न तस्य प्रमातुः पानकरसः प्रतिपन्नो भवति । ननु प्रत्यक्षेऽपि यदि एकमनेकं च भाति, तर्हि</p>
<blockquote>
<p>तद्द्वयालम्बना एता मनोऽनुव्यवसायि&mdash;&mdash;&mdash;&mdash;। (२।२।३)</p></blockquote>
<p>इति कथमुक्तमित्याशङ्कां निकृन्तति केवलम् इति । येन हि प्रमात्रा मरिचगुडादि न आस्वादितं कदाचित्, पानकमेवतु</p>
<p>(पगे ११९)</p>
<p>आस्वाद्यते इति; तस्य स भिन्नो रसो विकल्पेन व्यवहार्यतां न नेतुं शक्यः प्रत्यक्षावभातोऽपि, अपरस्य तु शक्यस्तत उच्यते- पूर्वसंस्का-रापेक्षत्वाद्विकल्पेन स्फुटीक्रियेते भेदाभेदाविति । न केवलं तावत् विमर्शसहत्वं यत् प्रकाशस्य, तदेव अनेकप्रतिभाससम्भवहेतुर्या-वत् कार्यकारणगतस्य वैलक्षण्यस्य भावोऽपीति दर्शयति कार्यकार-णभावोऽपि इति । अन्यस्य इति मृद्दण्डादिकात् । ननु अनेक एव आभासोऽस्तु विमर्शभेदात् कार्यभेदात् कारणभेदाच्च, एकाभासता तु कुतः । आह एकाभासश्च इति तदनेकाभासपृष्ठे सोऽपीति चः । न केवलमनुभव- विमर्शबलात्, कार्यबलादपि एकाभास इत्याह अर्थक्रियाभेदः इति ।</p>
<p>तेषाम् इति विवेकिनाम् । तदा इति एकाभासापह्नवे सत्येऽर्थक्रिया । ननु ज्वरादिशमन इत्यादिन्यायेन अनेकस्मादपि एका सा भविष्यति । नेत्याह नच इति । ननु ज्वरादिशमनं पञ्चमूलादेः कथम् । उच्यते द्रव्यान्- तर इति । तत्र हि पृथक् रसवीर्यादिना दोषांशशमनं यत् यस्य प्रसिद्धं द्रव्यस्य, तदेव द्रव्यान्तरसम्पर्केण उपबृंह्यते दोषान्तरोद्दीपकत्वं परिरक्ष्यते इति न्यायः ॥ ७ ॥</p>
<blockquote>
<p>ननु मरिचादीनां गुडादिद्रव्यान्तरसम्पर्कात् रसान्तरमेव
उदेष्यति रूपान्तरमिव ताम्बूलीदले चूर्णकसितखदिराणाम् । नैतदिह सममिति दर्शयति तदाविर्भावे वा इति । अस्ति च कुशलस्य पातुस्तथा पृथक्त्वेन परिज्ञानं मरिचादिना एतत् कृतमितिप्रत्ययादिति भावः ।</p></blockquote>
<p>कारणमपि एकसामग्र्याभासरूपमस्ति प्रसिद्धमिति तु न दर्शितम् ।</p>
<p>ननु न मरिचादिषु शौक्ल्याभासादिष्विव सामानाधिकरण्यमस्ति पृथग्भूतान्त्यावयविद्रव्यस्वभावत्वेन एषां प्रसिद्धेः । सत्यम्, सामानाधिकरण्ये तु न</p>
<p>(पगे १२०)</p>
<p>अयं दृष्टान्तः । क्व तर्हि । आह एकतापत्तेरुपपत्तौ इति । ननु न दृष्टा-न्तमात्रात् वस्तुसिद्धिः । उच्यते पृथगनेकाभासत्वे विमिश्रतायां च एकाभासत्वे यतः साधनं प्रकाशविमर्शकारणकार्यभेदाभेदा-भासलक्षणमस्ति, तेन हेतुना; न दृष्टान्तेन । दृष्टान्तेन तर्हि किम् । आह मरिचादीनाम् इत्यादि । अनेको विलक्षणो रूपस्पर्शरसादिर्गुणो यस्य द्रव्यस्य, तद्रूपाणाम्; पृथगिति पृथग्देशानां मरिचादिनां द्रव्यान्तरेषु गुडदध्यादिषु पृथग्देशेषु तथैवेति विलक्षणगुणेषु भिन्नजातीयेषु अनुप्रवेशे व्यामिश्रतायां सत्यामापन्न उपनत ऐक्यावभासस्तावदुपलभ्यते, नच काकतालीयेन, अपितु असकृत् । एवं यत्र उपलभ्यते व्यवहारे सति तस्मिन् सत्त्वादीनां व्यवहारे कदाचिदपि पृथगननुभूतस्वतन्त्रभावानां का विमतिरैक्यावभास इति परस्य असम्भावनां निराकर्तुं दृष्टान्तोऽयं सत्यपि हेतौ ननु इति । एतदेव घटयति नहि इति । मरिचगुडदध्नां न धर्मधर्मिभावेन गुड एव दधि मरिचमेव गुड इति वा न प्रख्या, न उपाख्या पानकभूमौ गङ्गायमुनावितस्तादीनां सागरे । गुण इति लौहित्यस्य घटद्रव्यस्य च पटत्वादेश्चेतनगतस्य धर्मपदार्थमध्ये गृहीतस्य चैत्रस्य धर्मधर्मिभावो वास्तव एवेत्याशङ्कापूर्वकं सूत्रमवतारयति</p>
<blockquote>
<p>तत्राविशिष्टे वह्न्यादौ कार्यकारणतोष्णता-।
तत्तच्छब्दार्थताद्यात्मा प्रमाणादेकतो मतः ॥ ८ ॥</p></blockquote>
<blockquote>
<p>एकैक इति, चोऽप्यर्थे शङ्क्यमानत्वमर्थस्य आह । अद्यपि प्रत्य-
क्षस्य प्रत्याभासं प्रामाण्यमुपगतं, तथापि अविशिष्टे वह्न्या- भासमात्रे प्रत्यक्षेण गृहीतेऽपि इन्धनकार्यताभासो धूमकारण- ताभास इत्यादिवस्त्वन्तरापेक्षो य आभासवर्गः उष्णताभास इति अनपेक्ष इत्येतावानकृत्रिमः सर्वदेशकालगतो नियतिशक्त्या</p></blockquote>
<p>(पगे १२१)</p>
<p>कृतो, यश्च तस्य तस्य शब्दस्य अयमर्थस्तत्तच्छब्दाभिधेयताभासः कतिपयदेशकालनियतः सङ्केताभिव्यक्त्यपेक्षी नियत्या कृत आत्मा स्वभावः आदिग्रहणादुर्ध्वदिक्संयोगिता रसगन्धाभावविशिष्टता जलविरोधित्वमिति; स आत्मा एकस्मादेव नियतिवदनावलोकिनं प्रत्यक्षात् मतः सिद्ध इति सूत्रार्थः सङ्क्षेपेण व्याख्यातः सर्व इत्यादिना ।</p>
<p>सर्वशब्देन यथोचितनियतिनियमितदेशकालकार्त्स्न्यमुच्यते । सूत्रे द्वितीयतृतीयपादौ समस्तावेव । वृत्तौ हि समास एव स्फुटीकृतः ।</p>
<blockquote>
<p>अर्धयुक्पादवृत्तान्ते विश्रान्तिः&mdash;&mdash;&mdash;&mdash;&mdash;&mdash;&ndash;।</p></blockquote>
<p>इति तु काव्येऽयं समयो, न शास्त्रे; अपेक्षानपेक्षापौरुषेयत्वादिविभा-गप्रदर्शनाय विभागेन भावप्रत्ययः । ननु प्रत्याभासं संव्य-वहारे प्रमाणस्य प्रवृत्तिर्न अनुभूयते देशकालाभासयोः सर्वत्र अन्ततो व्यभिचाराभावादित्याशङ्कामनुवदन् परिहरति प्राचुर्येण यद्यपि इति । ननु किमर्थं प्रकारान्तरेण वस्तुस्वभावं जिज्ञासते । आह तत् इति । तस्मिन्नेव व्यवहारे उपयोगिनी सा प्रत्याभासं जिज्ञासा भवेत् तत्तत्कार्याद्यंशसिद्धये । तत्तत्कारणांशसम्भरणं हि ऊहापोहाभ्यामभ्यस्ते विभागे सति सम्भवति, न इतरथा । कदाचित् इति जिज्ञासावसरे इति यावत् । वृत्तौ देशकालाभासावेव त्याज्यत्वेन कस्मा- दुक्तावित्याशङ्क्य आह देश इति । तावेवहि आकारस्य आक्रियमाणस्य अर्थस्य भेदमन्यत्र अन्यदा च अननुगामितां प्रतिष्ठापयतः, तद- भावे हि आभासान्तरमिश्रणा विशेषरूपतां विश्राणयन्ती अपि न स्वालक्षण्यमाक्षिपति । तत् निदर्शयति तथाहि इति । शावलेयादिः इति सत्त्वद्रव्यत्वप्राणित्वपशुत्वगोत्वाभासानन्त्यमव्यभिचरन्नपीति भावः । तेन महाविषयत्वाल्पविषयत्वाभ्यामापेक्षिकाभ्यां</p>
<p>(पगे १२२)</p>
<p>सामान्यविशेषरूपत्वमनियतम्, स्वालक्षण्यं तु नियतम् । एवं स्वा- लक्षण्यस्य देशकालाभ्यां व्यतिरेकमाभासान्तरैश्च तदभावं प्रदर्श्य, तस्यैव ताभ्यामन्वयं, तैश्च तदभावं दर्शयति देश- कालाभास इत्यादिना । एतदेव घटयति देश इति । तत् इति देशकालत्यागे ।</p>
<p>इयति च नियतिरेव अनुप्राणिकेति घटयितुमुक्तपूर्वमेव स्मारयति देश- कालभेदोऽपि इत्यादिना । अत्र च इदं तात्पर्यम्-इह त्यागो य उक्तः, स कयोः; देशकालयोरिति चिन्तायां स्वरूपीभूतयोर्मूर्त्यवभासक्रिया- वभासात्मनोर्मन्तव्यः । सहि भेदस्वरूपनान्तरीयक एव । ततः सदा- भासोऽपि असदनाभासात् मूर्तिभेदरूप एव । तत्र तु घट इत्यस्ति मूर्त्याभासान्तरेण सम्भेद इति सामान्यतैव । इयतिच अत्र सामान्यवि-शेषता सर्वत्र प्रकाशापेक्षया । यत्र तु पर्यन्तवर्तिनि मूर्तिक्रियाभा-सेऽन्यसम्भेदासम्भवः, स विशेष एव । तदेतदाह आभासभावा-भावौ च इति । स्वलक्षणं स्वरूपमाभासान्तरादौष्ण्याद्याभासात् व्यावृत्तं येषां रूपाद्याभासानां, ते तथाभूता एव सृष्टा इति स्वरूपीभूतदेशकालात्याग एव भवेत् व्यतिरिक्तदेशकालयोगस्तु त्या- ज्यः । सोऽपि विशेषरूपतया शक्यत्यागो, न सामान्यरूपतया । नहि एतत् भवति-भास्वररूपाभासो न केनचित् देशेन कालेन वा विशिष्ट इति ।</p>
<p>अनेन आशयेन आह इति च यत् वृत्तावुक्तं तद्देशकालसामान्ययोगेऽपि तस्य रूपाद्याभासस्य सामान्यरूपत्वं न हीयते इति प्रतिपादयितुमिति । ननु देशादिसामान्याभासः कस्मादहेयः । यत इत्याह स्वरूप इति स्वरूपभेदावभासेन आक्षिप्तत्वात्स एव असावुक्तः । तदेव आक्षिप्त- त्वं दर्शयति नहि इति । वस्तुरूपौ इति पृथगर्थक्रियाकारी भूतलादिरादित्योदयादिश्च भवत्येव देशकालात्मा । अत्र</p>
<p>(पगे १२३)</p>
<p>आह यद्यपि इति । उपचर्येत इति व्यवह्रियेत, यदिवा गौणवृत्त्या उच्येतेत्यर्थः । भेदावभासेनैव इति स्वरूपभेदपर्यवसायेनेति यावत् । तं भेदावभासं दर्शयति भिन्नेन च इति एकश्चो ह्यर्थे ।</p>
<p>एतदुपसंहरति तत् इति तस्मात् । स्वात्माभासस्य रूपादिलक्षणस्य विशिष्टदेशकालयोगाभावे न भेदस्तदवश्यं क्वचिद्देशे काल इति वा सर्वत्रेति वा तत्सामान्यावभासः, भिन्नेन तु योगो दण्डेन इव पुंसो भवन् स्वरूपमेव भिन्दंस्तथा भवति । एतदुक्तं भवति- स्वरूपमेव सङ्कोचि देशकालौ, तत्रापितु मध्ये सङ्कोचान्तरात् सामान्यता, यावत्सङ्कोचान्तरं मूर्तिभेदान्तरमसहमानं विशेष एव, न सामान्यम्; मूर्तिभेदगर्भतासहं तु महासामान्यं सत्ता । एतत् स्फुटयति तथाहि इति । देशो दूरादिभेदानपि सन्दधानः स्फुटताधानेनैव उपकारीति स्मर्यमाणत्वमस्य दिवसादिवत् न निदर्शितम्, कालस्तु त्रिधा भवन् वर्तमानात्मा स्फुटतया, अन्यस्तु अस्फुटत्वेन भवत्युपकारीत्याह अथवा इति । स्मर्यमाणेन अत एव अस्फुटाभासेन सहितः क्रियाविशेषो यस्य अवभासते, स भूतः । प्राक् इति कालचिन्तायाम् । अत्र च स्मर्यमाणेन उत्प्रेक्ष्यमाणोऽपि उपलक्षितः । चकारेण च अनागतः सङ्गृहीतः, यदिवा अनागतेऽवभासनं प्राचुर्येण निश्चितं न सम्भवति,-इति न असौ दर्शितः । ननु सूर्यसञ्चारादेरपि वर्तमाने इव गतिरस्ति, सा कथम् । इत्थमिति दर्शयति स्वात्मन्येव इति । देहावस्थानां प्राणगमागमानां च वैचित्र्यात् कालभेदः सूर्यादेरिति यद्यपि, तथापि पर्यन्ते प्राणादीनपि अयं परित्यज्य बुद्धावपि चित्तरूपायां प्रमातृत्वाभिमानेन प्रमेयतया वा यदा विश्राम्यति, तदा</p>
<p>(पगे १२४)</p>
<blockquote>
<p>व्युत्थाननिरोधसंस्कारयोरभिभवप्रादुर्भावौ । (यो। सू।</p></blockquote>
<p>३।९) इति</p>
<blockquote>
<p>शान्तोदितौ तुल्यप्रत्ययौ । (यो। सू। ३।१२)</p></blockquote>
<p>इति च नयेन अवश्यं स्फुटास्फुटरूपत्वं सम्भवत्येव । ननु चित्तव्यापारस्य केन रूपेण स्फुटत्वमस्फुटत्वं च । चित्तं व्यवसायरूपम्, अवसायश्च विमर्शः; सच प्रकाशस्य आत्मा, प्रकाशश्च अदेशकालकलितः । अत्र आह विषयावभास एव इति ।</p>
<p>विषयोपरागसङ्कुचितत्वादेवहि तत् चित्तमुच्यते, अन्यथातु चिदेव, नतु चित्तं किञ्चित् । विषयश्च वेद्यरूपः, ध्येयाद्याकारो वा चित्तप्रलयादवस्थितस्वरूप एवेति तदात्मना स्फुटास्फुटत्वयोगो युक्त एव । तदेवमियता रूपाद्याभासानां सामान्यदेशकालयोगेऽपि तद्विशेषायोगात् सामान्यरूपतैव, तस्यामेवच प्रमाणव्यापार इति उपपादितम् । ननु यत्र एकव्यक्तिरूपत्वं चैत्रो मैत्र इत्यादौ, तत्र सामान्यायोगे किन्निष्ठः प्रमाणव्यापार इति चोदयितुं विस्मरणशीलतां दर्शयति एकावयवि इत्यादिना । अवस्थातृरूप्ं हि तत्र एकं सामान्यमिति उपपादितम् ।</p>
<p>एकमेकैकसामान्यस्वरूपमुपपाद्य प्रकृतं सूत्रार्थं तत्र योजयति तथाभूते च इति भित्तिकल्पे ते स्वभावा धर्म्यवैचित्र्यात्मानः । ननु यत् रूपग्राहि प्रमाणं चाक्षुषं, तदेव कथमौष्ण्यग्राहि । औष्ण्यं हि स्पार्शनं, न चाक्षुषम् । अत्र आह एकत्वं च इति । न अस्माभिरुक्तम्-येनैव भास्वरं रूपं गृह्यते प्रमाणेन, तेनैव औष्ण्यमिति; अपितु एवमुच्यते-येनैव प्रथमप्रथमप्रवृत्तेन प्रमाणेन भास्वरसन्निवेशविशेषरूपमौष्ण्यादि अव्यभिचारितया गृहीतम्, तेनैव त्रैलोक्ये त्रैकाल्ये च भास्वररूपसन्निवेशविशेषस्य तदौष्ण्याव्यभिचारित्वं निश्चितमिति न तत्र प्रमाणान्तरोपयोगः ।</p>
<p>(पगे १२५)</p>
<p>एवमौष्ण्यविशेषोऽपि तथारूपाव्यभिचारितया येनैव प्रमाणेन प्रथमं निश्चायितः, तेनैव सार्वत्रिकस्तथैव व्यवस्थापित इति । तत् तु कतमत् प्रमाणं स्यात् यदेवमव्यभिचारनिश्चयाय अभिषिच्यते इति अदूरे एव वितनिष्यते । अत्र इति वृत्तौ । ननु स्वभावे एवमस्तु, कार्यकारणादियोगे तु परापेक्षके कथम् । कथञ्च न स्यादित्याह कार्यत्वादि इति । प्रमाणेन न विषयीकृतं तदिति तावदशक्यवचनं प्रतीत्यपह्नवापत्तेः; विषयीकृतं चेत्, स्वभावभूतमेव तत् जातमन्यापेक्षमपि व्यवह्रियमाणम् । अत्रैव उपपत्तिं सूचयंस्तत्तच्छब्दवाच्यत्वेऽपि अयमेव न्याय इत्याह अत एव इति एकवारप्रवृत्तं प्रमाणं यदि सार्वत्रिकतया भावनिश्चये मन्दीभवेत्, तदा अयमग्निरिति महानसे गृहीतसङ्केतः श्मशाने कथं व्यवहरेदग्निरयं ज्वलतीति । यत्र च साङ्केतिकेऽपि अयं मन्दस्तत्र अकृत्रिमे तत्कार्यत्वतत्कारणत्वादौ का नाम अनवकॢप्तिरित्येवं वक्तुमत एवेति मध्ये निरूपितम्, नतु एकरसमेव उक्तमग्निशब्दवाच्यतापीत्यादि । आदिग्रहणात् इति वृत्तिगतात्, टीकागतादपि आदिशब्दात् पवनसखत्वादेर्ग्रहणम् ।</p>
<p>स्वभावशब्देन इति वृत्तिगतेन । अधुना तत् वितनोति यदुक्तं कतमत् प्रमाणं तत् स्यादिति । तत्र पूर्वपक्षं तावत् करोति अत्र च इति । चः प्रमेयसमुच्चये । अत्र सूत्रे यदेवंविधं वक्तव्यान्तरमुपयोगि, एतत् कथं व्यवस्थापनीयमिति अतिदूरेण सम्बन्धः । का अस्य व्यवस्थापने दुर्घटतेति चेत्, आह एकस्मात् इति सन्धिग्धसत्ताकमर्थान्तरं भूतलान्तर्निधानादि । परस्पर इति यत् सत्, तदुष्णमिति । एवमेकैकस्य परस्परस्वभावताग्रहणे कुण्ठशकित्वमुपपाद्य समूहस्य अपि उपपादयति अनेकेनापिच इति शिखरस्थसंवेदनेनैव</p>
<p>(पगे १२६)</p>
<p>गृहापणरथगजादि । ननु प्रमाणसमूहानन्तरभावि विकल्परूपं सङ्कलनाज्ञानमन्योन्यस्वभावतां व्यवस्थापयिष्यति । नेति ब्रूते सङ्कलना इति । दण्डपुरुषप्रतिसन्धानवदेतदपि भविष्यतीति उत्तरं</p>
<blockquote>
<p>&mdash;&mdash;&mdash;&mdash;&mdash;&ndash;तदसिद्धं यदसिद्धेन साध्यते ।</p></blockquote>
<p>इत्युपालम्भेन भिनत्ति दण्ड इति अवभास इति अवभासेन । ननु अनेकाभासं यत् विज्ञानं, तत् विषयमेलनां कुर्वदेव एकं प्रमाणं भवेत् । उक्तमत्र</p>
<blockquote>
<p>गजतुरगरथादेर्मेलनं नैकदृष्टौ ।</p></blockquote>
<p>इति । तावत् दोषान्तरमपि आह अन्यथा इति । परस्परं विषयस्वरूपमपेक्षमाणमेव यदि प्रमाणं स्यात्, तदा द्विचन्द्रमपेक्ष्यैव नभोग्राहि प्रमाणं नभसि प्रमाणं भवेत्, न द्विचन्द्रोऽस्तीति अप्रमाणमेव स्यात्; गगनमपेक्ष्य वा द्विचन्द्रे प्रमाणमिति गगनस्य वस्त्वन्तरस्य आलोकादिरूपस्य वा सम्भवात् तदपेक्षया द्विचन्द्रेऽपि स्यात् प्रमाणम् । अथ द्विचन्द्रेऽस्य पृथक् व्यापारः पृथगवगमविषयीति, तर्हि सत्येषु अपि प्रमेयेषु पृथगेव अस्य प्रामाण्यम्, न अन्योन्यापेक्षयेति । ननु एकैकता अस्तु प्रामाण्यमेकैकं तु स्वलक्षणरूपमुच्यते, तच्च अनेकव्यावृत्तिकल्पनीयधर्मतामात्रमिति तेनैव रूपसन्निवेशोर्ध्वगामितात्मकं वह्निस्वलक्षणं गृहीतम्; भवन्मतेऽपि एकं स्वलक्षणमनेकसामान्यमेलनरूपमिति एकस्वलक्षणताग्रहणबलादनेकस्य तस्य अन्योन्यापेक्षा अपि सिद्ध्येदेव । एतत् निराकुरुते अनेकावभासित्वेऽपिच इति ज्ञानस्य परामृशत एव प्रामाण्यादिति सम्बन्धः । अत्र हेतुमाह बौद्धमते क्षणिकत्वादौ भातेऽपि अनिश्चितेऽध्यक्षस्य माभूत्प्रामाण्यमिति अपरामृशतोऽपि हि प्रामाण्ये क्षणिकत्वेऽपि&mdash;&mdash;&mdash;</p>
<p>(पगे १२७)</p>
<p>वा व्यतिरेकितया गृहीते स्यादेव प्रत्यक्षं प्रमाणम्, नच एतदिष्टं परस्य । ननु परामृशत एव प्रामाण्यं चेदियता किम् । आह परामर्शानां च इति ।</p>
<blockquote>
<p>यावन्तोऽर्थसमारोपास्तन्निषेधेऽपि निश्चयाः ।
तावन्त एव&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;॥ (पा। वा। १।५१)</p></blockquote>
<p>इतिनये प्रतिव्यावृत्ति भेदेन वर्तमानः परामर्शः प्रमाणमपि एकैकस्यां व्यावृत्तौ सामान्यरूपायां पृथगेव वर्तमानं पर्यवसाययति । ननु तेन प्रमाणेन समस्ततावद्व्यावृत्तिरूपसामान्याभासानामेकस्वलक्षणविश्रान्ता</p>
<p>-वभासानामभेदो गृहीतः । सत्यं गृहीतः, किन्तु तं गृहीतमपि
अवधीर्य पृथगेव प्रामाण्यं युक्तम् । अवधीरणे हेतुर्यतोऽसाववभासो ग्रहणात्मा विमर्शवशेनैव उपयुज्यते प्रवर्तकत्वादिना प्रामाण्यं भजते । प्रमेयमुपसंहरति ततश्च इति पृथक्पृथग्व्यावृत्तौ प्रामाण्यादित्यर्थः । स्वविषये एकव्यावृत्तिमात्रं विशेषणविशेष्यत्वं यत् भास्वरं, तदुष्णं; यो धूमजातीयः, सोऽग्निकार्य इत्येवम्भूतं ज्ञातुमशक्यम् । ततश्च पूर्वोक्ता इति एतत्सूत्रदर्शिता अनन्तरसूत्रदर्शयिष्यमाणा च प्रवृत्तिर्न भवेत् विशिष्टार्थितया विशिष्टस्य प्रमाणेन क्वचिदपि अप्रदर्शितत्वात् । ननु अर्थिताबलात् प्रवृत्तिरिति उक्तं, सत्यम्, अर्थितापि सति अर्थसंशयादौ भवेद्यत्र क्वचिदर्थिताकृतप्रवृत्त्यभावः । नच क्वचिदपि कदाचित् विशिष्टं दृष्टमनेन किञ्चिदिति अर्थसंशयाद्येव अस्य न भवेदिति प्रेक्षकश्चेत् न प्रवर्तेत क्वचिदप्रवृत्तेरेव प्रेक्षकता तदानीम् । तदाह प्रेक्ष इति । किञ्च अर्थितातारतम्येन प्रवृत्तिमान् मूढलोको भवति, न प्रामाणिकः । सोऽपि च वर्तमानो दृष्ट इति तत्प्रवृत्तिर्न भवेदेव उक्तक्रमेण । तदपि आह प्रेक्ष इत्यादि । येषाम् इति</p>
<p>(पगे १२८)</p>
<p>सौगतकाणादादीनाम् । अपरिहार्यः इति सर्वथा अत्र नास्ति परिहारः ।</p>
<p>तथाहि यदुच्यते तैः-अग्निर्धूमकारणतां, धूमश्च अग्निकार्यतां त्यजन्नकारणको भवेदौष्ण्यादिकं च त्यजन् निःस्वभाव एव स्यादिति, तत् सिद्धेन कारणकत्वाद्याभासेन सह धूमाभासादेस्तादात्म्येन भण्यते नाम । तदेव तु पृथगाभासेषु प्रमाणेषु न सिद्ध्यति । तथाहि-ग्राहकं कियतीति परामर्शबलात्परामर्शाच्च पृथगेवेति दर्शितम् ।</p>
<p>एकग्रहणगृहीतवस्तुविषया यावन्तः परामर्शास्तदध्यवसिततावद्व्यावृत्तिमय एकोऽर्थात्मेति चेत्, एतदेव दुर्ज्ञानमेकग्रहणेन कियद्गृहीतमिति । एतावन्तश्च परामर्शा एतद्ग्रहणपूर्वका इत्यपि दुर्ज्ञानतरम् । उक्तं हि</p>
<blockquote>
<p>दृक् स्वाभासैव&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (१।३।२)</p></blockquote>
<p>इति । ततश्च केन एतत् तृतीयेन ज्ञेयं ग्रहणानन्तरमयपरमर्शात्माध्यवसाय इति । स्वसंवेदनतया हि उभे अपि ज्ञाने स्वात्मानं जानीतां नाम, न अधिकं तु ज्ञातुमर्हतः । अत एव इदमपि अयुक्तमुक्तमनग्नौ भवन् धूम एव न स्यात् । अग्न्यनन्तरस्वभावो हि सः, अतथात्वे पुनरेकवारमपि तथा न स्यात् । यदिहि एकवारमपि एतत् सिध्येत्, सार्वकालिकता यावगता, तद्गले ग्रन्थिर्लग्न इति न शक्यं किञ्चिदौषधमुपयोक्तुमाक्रष्टुं वा दोषजातम् । तत एव तन्मात्रनिमित्तत्वं तन्मात्रस्वभावं तन्मात्रप्रापणत्वं तन्मात्रानुबन्धित्वं तन्मात्रलक्षणत्वं धूमवत्त्वादेर्वह्निमत्त्वादिना,-इत्यादिवाचोयुक्तिसहस्रमपि वैराटैरिव रटितं बलवद्भिरुपचिते ग्रहेऽकिञ्चित्करमिति अस्मद्दर्शनमेव ऐश्वरानुग्रहार्जितार्जुनतेजोऽत्र शरणीकर्तव्यम् ।</p>
<p>तदाह अस्माभिः पुनः इति उपपन्नं युक्तमभिन्नप्रकृतित्वं पारमार्थिकमेकस्वसंवेदनात्मकत्वं यासां, तादृश्यः समर्थिताः संविदः । नच शुष्केण एकत्वमात्रेण अपि एतत्</p>
<p>(पगे १२९)</p>
<p>निर्वहति । तत आभासमेलनां नियतां कर्तुमैश्वर्यमुपेयमिति ख्यापयति प्रत्यवमर्श इति । सा इति संवित् । प्रमाणम् इति स्वसंवेदनलक्षणम् । ननु ऐक्यं गृह्णत्या तया संविदा स्वालक्षण्ये न गृहीतेऽभेद एव तात्त्विकीकृत इति सामान्यात्मान आभासा एव परमार्था इति आभासवस्तुवादस्त्रुट्यति । न त्रुट्यतीति दर्शयति ऐक्यमपिच इति अपराग्निशब्द इति वाच्यभाग इव वाचकभागेऽपि अभेदात्मा सामान्यरूपतयैव प्रधानमित्यर्थः ।</p>
<p>सापि संवित् सामान्यविषयैव यत ऐक्यमपि सामान्यरूपतया प्रमिमीते इति सङ्गतिः । एवमेवच इति स्वसंवेदनरूपतया देशेन सम्बन्धो धरायां वह्निरिति, कालेन ग्रीष्मे दावाग्निरिति, द्रव्यान्तरेण पवनोऽस्य उद्दिपको जलविरोधीति; आदिग्रहणादूर्ध्वज्वलनादिक्रियाद्यात्मना धर्मवर्गेण सम्बन्धः । इत्थमेवच इति इदं च असकृत् निरूपितम् । ननु यत् सौगतैरत्यन्ताननुगामि स्वलक्षणमुच्यते, तत्र का वार्ता । आह यत् पुनः इति । तत्र मायाशक्तिवशादत्यन्ताननुगामिताभिमानः परम्, अनुगामितैव तु परमार्थः । तहाहि-यदा तावदयं भावात्मा मायीयपरामर्शपदवीमेति, तदा अयमिदानीं विशिष्टो घटो मया चैत्रेण इह मीयत इति वाक्यार्थपरामर्शोऽपि एवञ्जातीयतयैव पुनःपुनरुदयोचितः । ततः सामान्यरूपतैव तात्त्विकी ।</p>
<p>मायीयत्वानुदयेऽपि अहमिदमिति शुद्धा अपि इदन्ता या सङ्केतानपेक्षिणी तत एव कालान्तरानुवृत्त्यादिशून्यस्वालक्ष्ण्य- मात्रपर्यवसिता, सापि अहन्तायामभिन्नायां लीयते मायीयताया अनभिव्यक्तेरिति कोऽस्य अवसरः कुत्र भेदस्तात्त्विकतां प्रतीत्यनुसारेण अवलम्बते मुक्त्वा तदभिमानमात्रं मायोत्थापितम् । सर्वत्र हि</p>
<p>(पगे १३०)</p>
<blockquote>
<p>इदमित्यस्य विच्छिन्नविमर्शस्य&mdash;&mdash;&mdash;&mdash;&mdash;&ndash;। (अ। प्र। सि। १५)</p></blockquote>
<p>इतिनयेन प्रमातृतायामेव विश्रान्तं स्वरूपं सर्वं, प्रमातृता च अभिन्ना । एतदाह यत्पुनः इत्यादिना उपपादिताविभेदत्वम् इत्यन्तेन ।</p>
<p>बहुब्रीहेरयं भावप्रत्ययः । ननु सत्यं प्रमातुरभेद उपपादितः, किन्तु मायीये प्रमातरि नीलस्वलक्षणप्रतीतिर्विश्राम्यति; सच नीलावच्छिन्न इति कथं तस्य अभेद इत्याशङ्कां निराकरोति तथाविधार्थ इति । नीलस्वलक्षणप्रमातृता अपि उक्तवाक्यार्थपरामर्शरूपा देशकालसाधारणी एव ।</p>
<p>तथाविधोऽपि इति स्वलक्षणात्मा अपि । तात्त्विकः इति मायीयाभिमानमात्रकृतस्तु भेदः पूर्णस्वात्मरूपाख्यानमात्रसार इति यावत् । तदाह</p>
<blockquote>
<p>सत्यासत्यौ तु यौ भागौ प्रतिभावं व्यवस्थितौ ।
सत्यं यत्तत्र सा जातिरसत्या व्यक्तयः स्थिताः ॥ (वा। प। ३।३२)</p></blockquote>
<p>इति । एतदुपसंहरति तेन इति स्वलक्षणमपि यत्नेन यथा उपपादितं, तथा दर्शयति सामान्यपदेन । अत्रैवच इति स्वलक्षणतायाम् ।</p>
<p>भेदमात्रात् इति स्वलक्षणताव्यतिरेकादित्यर्थः । प्रसिद्धं हि समानोपरञ्जकत्वं, लक्षणं तदेव । एवं स्वदर्शने तत्त्वमुपपाद्य, परः स्वदर्शनमेवं यदिहि उत्पादयेत्-ननु मा भूदध्यवसायबलेन प्रतिव्यावृत्ति प्रामाण्यं, निरंश एव अस्तु स्वलक्षणे भास्वरोर्ध्वगामिरूपे प्रामाण्यमिति, तत् कोऽस्य दोषः ।</p>
<p>अयमित्याह तदेकत्रैव इति । तदिति तस्मादभ्युपगमात् हेतोः क्षणिकत्वांशे न प्रमाणं, स्थैर्यांशे तु प्रमाणमिति हि विषयभेदे सति शोभते, नतु एकवस्तुविषयतायाम् । तदुक्तान्येव इति यानि सर्ववाद्यन्तरोपमर्दनपरमास्त्राणि विरुद्धधर्मापादनानि ।</p>
<p>(पगे १३१)</p>
<p>ननु मा भूदेषा प्रमाणाप्रमाणादिविभागप्रक्रिया, किम् हि अनेन वादान्तरगमनेन । प्रकृतं हि तावत् सिद्धम्-वह्निरेकस्वभावो, नतु व्यावृत्तात्मा प्रमाणात् सिध्यतीति । प्रकृतमेव न सिद्धमिति दर्शयति तैश्च इति सौगतैर्भास्वरत्वसन्निवेशोर्ध्वगामित्वादावेकेन्द्रिय- ग्राह्यस्य एष क्रमो, भिन्नेन्द्रियग्राह्यस्य तु एकेन ज्ञानेन ग्रहणासम्भवे कथं भास्वर उष्णोऽग्निरित्येकस्वभावताव्यवस्था-पनं; ततश्च भास्वरः शीतमपनुदतीति अविदिते भास्वरं दृष्ट्वा अपि शीतापनोदार्थी कथमुपसर्पेदिति तथापि व्यवहारलोपः । यदि नाम इति विशेषणविशेष्यतात्मकसम्बन्धप्रतीतौ नास्ति व्यापारोऽध्यक्षस्य, किञ्च एकघनाध्यवसायोदयो नास्ति,-इति क एकघनो गृहीत इत्येतदेवाबद्धप्रायमिति । अत्रापि अवज्ञां दर्शयति मनोविज्ञाने इति विकल्परूपे । तत् हि काममेकस्मिन्नेव क्षणेऽनेकं रूपादिकमतद्व्यावृत्तिमात्रेण सामान्यरूपमनियतं विषयीकुर्यात्, नतु अन्योन्ययोजनामविकल्पकेन अकृतपूर्वां कर्तुं योग्यं भवति ।</p>
<p>एक्तत्र इति एकत्वेन सम्मतेऽर्थे न स्यादेवमाकारा प्रत्तिपत्तिर्यत एवम्भूतं विज्ञानस्य स्वरूपमिति सङ्गतिः । सप्तमी निमित्तार्थे । अत्र पराभिप्रायं शङ्कते अथ इति । रूपाश्रय इति रूपस्य आश्रयोऽधिकरणं समवायिद्रव्यं तत्र, रूपमेववा आश्रयोऽतिनिकट इति रूपसन्निकर्ष इति साधारण्युक्तिः । अत एव उपसंहरिष्यति नतु एकदेशता सन्निकृष्टतासन्निकृष्टता वा इति हस्तसन्निकर्षे स्पर्शग्रहणं रूपं च तत्रैव उपलभ्यते इति । एषा च सा तृतिया संवित् सिद्धान्तिमते पारमार्थिकी स्थिता लोकस्य, परन्तु एतत् न उपपद्यते इति विकल्पयति परमाक्षिपन् ननु इति । अत्रापि इति अस्मिन्वस्तुतत्त्वे स्थितेऽपि तव कथमेतदिति यावत् । हस्तो हि</p>
<p>(पगे १३२)</p>
<p>रूपस्पर्शात्मा वस्तुतस्तत्र विकल्प्यते यो हस्तस्य स्पर्श आन्तरो नैर्मल्याद्विषयस्पर्शग्रहसमर्थ इति इन्द्रियतया उक्तः, स तन्नैरन्तर्येणेति तावद्युक्तम् । एतेन आशयेन विकल्पद्वयं कृत्वा अन्त्यं विकल्पं घटयति स्पर्श एव हि इन्द्रियम्, अनुमेयता तु तस्य यतो नियते देशे नियतेन कर्कशसुकुमारशीतादिना रूपेण अवधार्यमित्येवं यद्यपि उक्तं, तथापि यावद्गति विचारणीयमिति दर्शयति तत्र यदि इति । एनं पक्षमसम्भवेनैव प्रतिक्षिपति केन इति ।</p>
<p>रूपस्पर्शोभयग्राहिणा रूपस्पर्शनैरन्तर्यं गृह्यते, नच तद्विज्ञानमस्ति । ननु रूपमुपलभ्यैव स्पर्शमुपलभते, विपर्ययो वा सकृत् सतु धियः । इति दृशि वा युगपद्रूपस्पर्शोपलम्भद्वयम् ।</p>
<p>भवतु एवं तावत्, प्रकृतं तु न प्रसिद्ध्यतीति दर्शयति केवलम् इति पौर्वापर्यात् नियतात् कार्यकारणता यौगपद्यादेककार्यता सिद्ध्येत्, नच अयं नियमः-कार्यकारणयोरेककार्ययोर्वा नियमेन एकदेशत्वं सन्निकर्षो वा-इति धर्माधर्मादीनां भस्मधूमादीनां च पूर्वापरसमानक्षणात्मनो विश्वस्य अपिवा कार्यकारणसमानसामग्रीकरूपस्य अपि सन्निकृष्टतया दर्शनात् ।</p>
<p>एतदेव च अस्मद्दर्शन एव उपपद्यते</p>
<blockquote>
<p>प्रत्यक्षानुपलम्भानाम्&mdash;&mdash;&mdash;&mdash;&mdash;&mdash;&mdash;। (१।७।४)</p></blockquote>
<p>इत्युक्तयुक्त्येत्याशयेन अभ्युपगममात्रमेतदिति सूचयति यदि नाम इत्यनेन । अथ हस्तस्य यः स्पर्शः, स न इन्द्रियं स्पर्शग्राहकम्; अपितु</p>
<blockquote>
<p>तद्विज्ञानाश्रयरूपप्रसादाच्चक्षुरादयः । (अ। को। १।९)</p></blockquote>
<p>इति आभिधार्मिकनीत्या हस्तस्य यद्रूपं तत् स्पर्शग्राहि, रूपं च चाक्षुषप्रत्यक्षेण उपलभ्यते हस्तस्य च अग्नेश्च; अग्निरूपसन्निकर्ष- परिगृहीतहस्तरूपसन्निकृष्टश्च तेनैव हस्तरूपेण स्पर्शनेन्द्रियसं-ज्ञाभाजा</p>
<p>(पगे १३३)</p>
<p>स्पर्शाग्निस्पर्श उपलभ्यते इति । एतदपि दूषयति तत्परोक्षम् इति हस्तरूपं हि यदिन्द्रियीकृतं, तत् न उपलभ्यते इति तस्य अग्निरूपसन्निकृष्टता दुर्ज्ञाना अभ्युपगम्या अध्याहार्यापीति ।</p>
<p>हस्तरूपं हि चाक्षुषेण ज्ञानेन गम्यमग्निरूपं च, अग्निस्पर्शश्च स्पर्शनेन्द्रियताभिषिक्तहस्तस्वरूपजेन ज्ञानान्तरेणेति द्विग्राहकं न ज्ञानं समर्थितं किञ्चित् । एवं रूपस्पर्शयोः सन्निकर्षमेकाश्रयतां वा ग्रहीतुं न किञ्चित् संवेदनकुशलमिति उपपाद्य जितकाशितया हस्तस्य नैरन्तर्यमग्निस्पर्शस्येत्येतदपि दुरुपपादमिति दर्शयन् हस्तनैरन्तर्येणैवेति भाषामात्रमेव तव न युक्तमिति दर्शयति अथापि इति युक्तमपि पक्षमुपगच्छता दुष्टं च त्यजतापि भवता दुरुपपादमिति यावत् । अनेन इति करणस्य अध्यक्षतामाह । नच इति तेन रूपस्य करणता स्पर्शं प्रतीत्ययुक्तपक्षत्यागं ब्रूते । तेन इति हस्तस्पर्शेन इन्द्रियभूमिकामाश्रयता । स्पर्शान्तरम् इति अग्निस्पर्शः । नहि इति आन्तरता हि तस्य आत्माभेदेन वर्तमानता,-इति आत्मनि अविदिते कथं विदिता भवेत् । ततश्च इति ततोऽपीत्यर्थे । तदयमर्थः- प्रत्यक्षमिन्द्रियं स्वपरप्रकाशकमिति तावदत्यन्तमलौकिकम्, ततोऽपितु अङ्गीकृतादग्निस्पर्शो हस्तस्पर्शेन निरन्तर इति सिद्ध्येत्, न हस्तरूपेण निरन्तर इति । अथ इति लोकप्रतीतिमात्रावलम्बनेन इदमुच्यते ।</p>
<p>एकस्य इति हस्तस्य स्पर्शेन सन्निकृष्टं रूपमिति अग्नेरपि तथा तज्जातीयत्वात्, किञ्च एकस्येति हस्तसम्बन्धिनः स्पर्शस्य यत् सन्निकृष्टं हस्तरूपं, तदस्य अपि स्पर्शस्य अग्निसम्बन्धिनः स्पर्शजातीयत्वात् ।</p>
<p>ततश्च इदं जातमित्याह येन इति एवंव्यवस्थापनेन । अत्र मूलमेव निकृन्तति तत्रापि इति । तज्ज्ञानयोः इति हस्तसम्बन्धिरूपस्पर्शज्ञाने</p>
<p>(पगे १३४)</p>
<p>हि स्वात्मनिष्ठे एव, एवं रूपस्वलक्षणे स्पर्शस्वलक्षणे च देशक्रमेण नैरन्तर्यमान्तरत्वादिना अवधारयितुमशक्यं परमते इति उपपाद्य कालक्रमेण अपि अवधारणमशक्यमित्याह यथाच इति कालक्रमे च भिन्नाक्षज्ञानविषयत्वं न उपजीवनीयम् । तथैव इति स्वरूपनियतिस्थितिकत्वेन । एकत्र इति क्रमो हि ययोर्विचार्यते, तौ कथमेकत्र ज्ञाने भासेयाताम् । तत्रापि इति विकल्पे न इति वास्तव इति भावः । ननु एकविकल्पप्रतिभास्यतैव अस्तु क्रम इत्याशङ्क्य आह नहि इति । एवं प्रसङ्गतो मध्ये कालक्रमं परमते निराकृत्य देशक्रममेव प्रस्तुतं विचारयति देवदत्त इति । यदिहि कश्चित् ब्रूयात्- भावयोः प्रातिस्विकस्वरूपदर्शनमेव देशकालादिभेदग्रहणमिति तदनेन विहतमोहः क्रियते तथात्वेन इति वास्तवेन नैरन्तर्येण । स एव इति य आवृत्तः, अथवा स एव यो दृष्टपूर्वो, नतु अन्य इति शङ्कया द्वितीयता ? नैव निश्चयो देशविशेषेण सह अपेक्षाया अग्रहणे घटमात्रस्यैव उचितत्वात् । द्वितीय इति द्वितीयस्य यत् किल दर्शनं नक्षत्रस्य, तत् न अपेक्ष्यते नक्षत्रान्तरदर्शने तेन ज्ञानेन ।</p>
<p>पृथगेवहि स्वे स्वे विषये एकस्यापि ज्ञानस्य प्रामाण्यमिति उक्तम् । अनेन युगपद्ग्रहणेऽपि परमते न कथञ्चित् समर्थ्योऽयमर्थः इति दर्शितम् । ननु नक्षत्रद्वयनिरन्तरताप्रत्ययो भ्रान्तोऽतिदूरव्यवहितत्वात् नक्षत्राणाम् । अत्र आह नैरन्तर्य इति विकल्पोऽपि इष्यमाण इति सम्बन्धः । सर्वदैव इति मनोराज्यादावपि । ततश्च आभासवस्तुवादोऽयं स्यादिति आशयः । एतदुपसंहरति तस्मात् इति ।</p>
<p>व्यवस्थितम् इति वस्तुस्थित्या देशकालक्रमवदपीत्यर्थः । एवं क्रमचिन्तायां</p>
<blockquote>
<p>क्रमो भेदाश्रय&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (२।१।४)</p></blockquote>
<p>(पगे १३५)</p>
<p>इत्यत्र य उक्तो न्यायस्तेन उपलक्षिते ये आभाससदसत्त्वे, ताभ्यां साध्यो यः, स न सिध्येत् तयोरेव अनिश्चयात् परमते । यस्मादेवं तयोरनिश्चयस्तस्मात्परस्य नैव सिध्येदिति हिशब्देन आह । तस्मात् इति प्रवृत्तपूर्वघटाभासाभावोपलक्षितं तादृशं सन्तं पटमपेक्ष्यं निरन्तरः पूर्व इति लोकदृशं पदार्थवादिदृशं च आश्रित्य विशेषणद्वयम् । काणाददर्शने हि परत्वापरत्वे दिक्संयोगकार्ये । अग्रेअ।पि एवं मन्तव्यं भूतता पूर्वता च इत्यादौ । क्रमः पौर्वापर्यम्, व्यवधानं सान्तरत्वम्; आदिपदात् दूरत्वादिकम् । इयदेषां घटादीनां प्रमातृशरीरादिकमनपेक्ष्यैव स्वगतमन्योन्याभासाभावमन्योन्यत्र एकप्रमातृस्वतन्त्रप्रकाशविमर्शमहिम्ना उत्थापितमपेक्ष्य भवतीति उक्तम् । पौर्वापर्यादि तु इति पूर्वमिदं, पश्चादिदं, दक्षिणत इदम्, उत्तरत इदमित्यादि । अपिशब्दादन्योन्याभाससदसत्त्वकृतत्वमपि अनुजानाति घटस्य दक्षिणतः पट इत्यपि व्यवहारात् । एवं देशक्रम एकप्रमातृतत्त्वाधीन इति उपपाद्य कालक्रमोऽपि उपपाद्यते काल इत्यादिना एवम् इति देशवदेव आभाससदसत्त्वापेक्षत्वादित्यर्थः ।</p>
<p>एवं स्वतन्त्रद्रव्याणां विचार्य, धर्मरूपाणामपि तं क्रमं विचारयति रूपरसादीनां च इति आदिपदादेकसामग्र्यधीनतैकार्थसम-वायित्वाविरोधित्वादि । एवं जडगतत्वेन विचार्य, चेतनगतं विचारयति ज्ञानानामपि इति रूपरसादीनां च क्रमो बोध्यैरेव साध्यस्तेऽपि च विचार्या इति दर्शयति । ततश्च प्राक् यद्यपि</p>
<blockquote>
<p>एवमन्योन्यभिन्नानाम्&mdash;&mdash;&mdash;&mdash;&mdash;&mdash;&mdash;&mdash;&mdash;-। (१।३।६)</p></blockquote>
<p>इत्यत्र प्रकरणे निरूपितम्, तथापि एकप्रघट्टकावस्थितं प्रमेयं कर्तुमत्र स्मारयति कदाचित् इति युगपज्ज्ञानसत्तोपगमपक्षे । तस्याः इति असत्तायाः न स्वयं प्रथा शक्या इति ज्ञातुमसत्तेति</p>
<p>(पगे १३६)</p>
<p>पूर्वेण सम्बन्धः । तत् इति तस्मात् रसज्ञानात् । सर्वदैव इति रसज्ञानसत्तोपगमेऽपि । सर्वदैव इति सत्यपि रसज्ञाने नास्ति व्यतिरिक्तं रसज्ञानमिति असत्ता अस्य निश्चीयते । तत् इति रसज्ञानस्यैव यत् स्वरूपेण अभावः, स एव तर्हि अभावव्यवस्थाया अभावनिश्चयस्य हेतुस्तदन्वयव्यतिरेकानुवर्तनात् । स च नीलरूपो न प्रथते इति उक्तम् । अत्र परकीयमाशङ्कते अथ इति । तस्य इति रसज्ञानस्य । एतत् दूषयति तत् इति ।</p>
<p>तस्मात् त्वदुक्तादेव वचनात् हेतोरेतादृक् चेत् रूपज्ञानस्य सामर्थ्यं</p>
<p>-यत् रसज्ञानाभावं निश्चाययति, तत् पूर्वोक्तं
दूषणमविघटितमेव । प्रदेश इति नास्ति इति सम्बन्धः ।</p>
<p>स्वरूपमात्रनिष्ठितो हि सदा भावः । ननु प्रदेशज्ञानं यथा घटेन सहितं च सम्मिश्रं च भवति, तथा इहापि भविष्यतीति । एतत् परास्यति न तथेह इति । अत्र हेतुः स्वप्रकाशस्य इति । स्यात् इति तत्र असम्मिश्रत्वे रसज्ञानाभावनिश्चयो युज्येतेति आशयः । एतत् निगमयति तस्मात् इति । ननु केन इन्द्रियेण रूपरसौ तत्संवेदने वा मेलयेदसौ ।</p>
<p>आह प्रणालिका इति न अस्य इन्द्रियाधीनं कर्तव्यसर्वस्वं स्वातन्त्र्यशक्त्यैव तन्निर्वाहात्, मायाप्रमातृतापरिग्रहे तु नियतिरस्य विजृम्भमाणा प्रमुखे तावदिन्द्रियोपयोगं करणभावेन आदर्शयति; परतस्तु तदिन्द्रियज्ञानानुप्राणकविमर्शशक्तिविस्फाररूपेण विकल्पशब्दवाच्येन प्रमातृव्यापाररूपेण भावान् व्यवस्थापयति ।</p>
<p>तदेतदाह स हि इति एकः प्रमाता । आत्मनि इति स्वरूपे । व्यतिरिक्त इव इति ज्ञानशब्दवाच्ये धर्मरूपे कथं तुल्यकालतां तयो रूपरसयोर्न व्यवस्थापयेदन्यथाच भिन्नकालतां कथं न व्यवस्थापयेदिति सम्बन्धः । भिन्नकालतायां</p>
<p>(पगे १३७)</p>
<p>हेतुः अन्यथावभासनात् इति । ननु परदर्शने विकल्प एव एवं रचयिष्यति, रूपरसवस्तुस्पृक्त्वं च अस्य न दुःसमर्थम् ।</p>
<p>अनुभवायन्ते हि विकल्पाः । एतदेव तर्हि प्रकृतमपाकरोतीत्याह रूपानुभव एव इति आत्मकालमनुभवकालमपेक्ष्य । तथा इति तदनुभवसमानकालत्वेन अध्यवस्येत् । ननु स्वसंवेदने विकल्पानां पूर्वानुभवापेक्षा काचित्, तत् कथमुक्तं-निजं जीवितमेषां नास्तीति । अत्र आह स्वसंविदंश इति स्वयम् इति संवेदनरूपतायां वेद्यधर्मः कालो न उन्मिषति, उन्मिषन्नपिवा रूपरसयोरकिञ्चित्कर इत्याह बहिर्मुखत्वाभावाच्च इति स्वसंवेदनं रूपरसविकल्पसंवेदनविकल्पस्य यत्, तदेव करिष्यतीति चेत्, आह स्वसंवेदनपरिपाट्या अपि न तुल्यातुल्यकालादिव्यवस्थापकता युक्ता ।</p>
<p>नहि तत्रापि स्वसंवेदने कल्पिते रूपरसद्वयविषयमेककमनुभवान्तरमस्ति भिन्नेन्द्रियवेद्यत्वात् तयोः । ननु च स विकल्प एव अनुभवायते । सत्यम्, यत्र अस्य विकल्पता स्वसंवेदनात्मकस्वरूपातिरिक्ते रूपरसांशे, तत्र अनुभवायतामनुभवायैव तु प्रकृतोपरोधिनी तदेतदाह यत्र पुनः इति । अनेन इति विकल्पेन अनयो रूपरसयोर्न कालप्रतीतिसङ्गतिः । साहि अन्योन्यापेक्षणेन भवति । तच्च नास्ति अयोजितयोरेव तयोस्तेन विकल्पेन अवभासनात् । स्वानुभवेनेव इति साधर्म्यदृष्टान्तः । स्वेन स्वेन अनुभवेन यथा तावयोजितावेव गृह्येताम्, तथैव तदनुसारिणा विकल्पेन अध्यवसायबलादवभास्येते, नतु अन्यथा । असादयेत् इति नतु इति सम्बन्धः । ननु विकल्पो येन विकल्पान्तरेण विकल्प्यते, तेनैवं करिष्यते रूपरसौ पूर्वं विकल्पितौ यौ तावेककालाविति । नेत्याह विकल्पस्य इति रूपरसविषयमैन्द्रियिकं</p>
<p>(पगे १३८)</p>
<p>मौलमेव अनुभवमनुसरति सोऽपि अपरो विकल्पः । ननु विकल्पोऽनेन विकल्प्यते, न अनुभवः; तं कस्मादनुसरति । इत इत्याह नच इति विकल्पस्य विकल्पनव्यापारं विकल्पयति विकल्पो न स्वसंवेदनम् । एतच्च</p>
<blockquote>
<p>अशक्यसमयो ह्यात्मा&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (पा। वा। ३।२४९)</p></blockquote>
<p>इति वदता परेण उपगतं विकल्पव्यापारश्च परमांशः इति तदनुभवस्य मूलभूतस्य अवश्यमपेक्ष्यम् । ततश्च तत्र यत् नास्ति लालाटे इव तर्जनयत्नसहस्रेषु ? इव तत् विकल्पनसहस्रेषु अपि कुतः ।</p>
<p>तदाह अनुभवेन अवभासितस्य अर्थस्य रूपादेर्या वृत्तिर्यो वृत्तान्तो निरूपितोऽन्योन्यापेक्षकालभेदशून्यत्वं, तस्यामेव पर्यवसाने विश्रान्तौ सत्यां विकल्पपरम्पराशतेऽपि उदितेऽनुभवादतिरिक्तोऽर्थावभासनव्यापारो नास्ति, अनुभवश्च न एवङ्कारी,-इति पुनः पुनः स्मारयति नच इति । ननु त्वत्पक्षपातितोऽपि विकल्पः कथमेवं कुर्यात् । सत्यं कुर्यात् । अस्मन्मते हि असौ प्राणितान्तरमेव प्रतिपन्नः । यदभिनवभारती</p>
<blockquote>
<p>प्रभुपरिचयाद्धर्मं धैर्यं धियं च पराक्रमं
परिजनजनो धत्ते नास्य स्वकं स्फुरितं क्वचित् ।
रजनिशरणाः शोच्यत्वं ये तमोभिरशिश्रय-
न्नहरभि सृताः पश्यैते किं भवन्ति मुहूर्तकाः ॥</p></blockquote>
<p>इति । तदाह स्यात् पुनर् इति । इदनीमेव भवत्पक्षपातित्वं दूषितं विकल्पस्येति अपिशब्दः । अयम् इति विकल्पः । कालाविभागेन इति देशोऽपि अत्र उपलक्षितः । स्वात्मना देशकालास्पृष्टोऽपि मायाप्रमातृभूमिकावतीर्णः स्वात्मनि कालं देशं च अवभासयंस्तेन सह भावस्य तद्देशतां तत्कालतां निर्भासयन्नेव तस्य भावस्य भावान्तरेण सह तामवभासयति,-इति न किञ्चित्</p>
<p>(पगे १३९)</p>
<p>दुःस्थम् । कालावभासं घटयति तथाहि इति, देशभेदं तु देशभेदोऽपि इति । एकद्रव्यात्मताम् इति द्रव्यबुद्धेः सत्यत्वे समर्थितत्वात् । अपिशब्दः सौगतसम्मतं सन्निकर्षं सूचयन् परदृशि दूषितं स्वदृशि समर्थयितुमाह यः पुनर् इति । सन्निकर्षो हि नैरन्तर्यमन्तराभावः । तस्य च इत्थं संवेदनं यदि तस्य अन्तरस्य व्यवधायकस्य उपलम्भलक्षणप्राप्तत्वं भवेत्, नच तदस्तीति तात्पर्यम् । ननु एवं पृथगनुभूतयोर्गृहयोर्यदि देशक्रमो न सञ्चेत्यते, तर्हि तौ क्रमशून्यावेव किं निर्भासेते । सत्यमेवमेव, देशक्रमापेक्षया यो हि क्रमोऽवभासते तत्र, स कालतो, न देशतः ।</p>
<p>एतं दर्शयति पृथक् इति । ननु पृथगनुभवे कालक्रमोऽपि कथं भासते तस्यापि परस्परापेक्षाप्राणितत्वमेव ननु, किं सहानुभवे कालक्रमः कश्चित्, तर्हि कथमयमुपपादयितव्यः । इत्थमिति दर्शयति विकल्प इति विकल्पकाले ये सह भासेते, नच एकरसतया, अपितु स्फुटत्वेन एकमपरं च अस्फुटत्वेन; तयोः पृथगनुभवबलादेव तथाभूते सति आभासभेदे कालक्रम एव भाति, न देशक्रमः ।</p>
<p>कश्मीरकान्यकुब्जादेस्तु सहानुभवाभावे देशक्रमोऽनुमीयते, नतु प्रत्यक्षः । एतेन तदपि प्रदर्शितपरमार्थं कृतं यदुक्तं निरन्तरयोर्घटयोः इति । तत्र हि कालक्रमेऽनुभवक्रियापेक्षे प्राङ्निरूपितस्थित्यपेक्षया पश्चात्तनस्तथानुभवापेक्षो विकल्पो देशक्रममनुमापयति यदि स पूर्वो घटोऽपसारितः, अन्यथा पश्चाद्भाविसहानुभवबलेनैव प्रत्यक्षतया विकल्प्यतेऽनयोर्देशक्रमः । अथ यदुक्तं नक्षत्रद्वयम् इति । तत्र आह नक्षत्रयोश्च इति विप्रकृष्टत्वेन यावभिमतौ पूर्वपक्षे निरूपितौ, आगमादिना वा तथा सम्मतौ नक्षत्ररूपावर्थौ; तयोः सहप्रथने सन्निकर्षो नैरन्तर्यं यदवभासते, तत् तथैव इति सत्यरूपमेव ।</p>
<p>यदिहि</p>
<p>(पगे १४०)</p>
<p>उपलम्भलक्षणप्राप्तमन्तरं भवेत्, तदुपलभ्येत; नच एवमिति असदेव अन्तरम्, सदपितु पिशाचादिकल्पं; न सान्तरता व्यवहारहेतुः ।</p>
<p>अत एव आगमेऽपि एवमुच्यते</p>
<blockquote>
<p>अनयोरद्य समागम एकर्क्षगतत्वम्&mdash;&mdash;&mdash;&mdash;&mdash;&mdash;।</p></blockquote>
<p>इत्यादि । एवं स्वदर्शनमुपपाद्य तीव्रं व्यामोहस्थानमिदं मूढानामिति मन्वानः स्वदर्शनपरदर्शनयोर्महदन्तरं भवदपि अनिश्चिन्वानान् परान् प्रत्याययितुं तुलारोहणपौनःपुन्ये- नैव तयोरन्तरं कर्तुकामः पुनरपि परदर्शनानुपपत्तिं दर्शयति अनुभवात् इत्यादिना यदि परमिति तौ तथाभूतौ भावावेव द्वौ दृश्यमानौ सन्निकृष्टत्वविप्रकृष्टत्ववर्तमानकालत्वं चेतीयतैवोत्तरेणेति मन्यते, नतु अत्रापि परस्परापेक्षा निर्वहतीत्याशयः, कालविशेषस्य वर्तमानतामात्रस्येति मन्तव्यम्, नतु प्राज्ञस्य अव्यवहितस्यापि च प्रतिपत्तुं शक्यो देशकालविशेषावभासो देशभेदे कालभेद इन्द्रियभेदे वा सतीति सम्बन्धः । ननु इन्द्रियभेद इत्येव अवश्यम् । नेत्याह एकेन्द्रिय इति । अत्र हेतुः अर्वाक् इत्यादि । ननु</p>
<blockquote>
<p>विकल्पयन्नप्येकार्थं पुरोऽन्यदपि पश्यति । (पा। वा। ३।२०७)</p></blockquote>
<p>इतिन्यायेन घटं च अनुभवेत् पटं च अस्फुटं विकल्पयेदयमेव तयोः कालभेदः । नैवमित्याशङ्कापूर्वकमाह यद्यपिच इति येन इति स्वातन्त्र्येण । स्वकालो विकल्पनस्य वर्तमानता स्फुटत्वेन, स्वदर्शने तु नायं दोष इत्यभिमतत्वादनुबध्नाति सर्व इत्यादिना ।</p>
<p>सर्वेषामनुभवज्ञानानां यदान्तरं संवेदनस्वरूपत्वमेकं, तदेव स्वातन्त्र्यादनुभवमयीं तां बहिर्मुखतां परामृशत् स्वरूपस्य अनुभवस्य च एकीभावात् स्वयङ्कृतमनुभवकृतं च स्वयङ्कृतमभिमनुते इति वस्तु एव इदं, न अन्यथा । एतदेव घटयति सहि</p>
<p>(पगे १४१)</p>
<p>इति विकल्पः । अन्यथा इति अनुभवरूपानपेक्षया । योगी हि न प्राच्यानुभवान्तरसापेक्षप्रतिपत्तिकः । ननु इति भिन्नत्वेन संवेदनेभ्यः प्राच्येभ्योऽभिमतो यो विकल्पः, स कथं विषयोन्मुखो भवेत् विषयवेदी च । यदेवम्भूतं वस्तु उक्तं वक्ष्यते च</p>
<blockquote>
<p>अत एव हेतुभूतादस्य दर्शनस्य पराभ्युपगमाद्विशेषः ।</p></blockquote>
<p>तत् वस्तु दर्श्यति यस्यैव इति संवेदनलक्षणस्य आन्तरप्रमातुः । अनेक इति अनुभवभूमिकापरिग्रहे । स एव इति विकल्पभूमिकावगाहने । नतु इति सौगतादिवदित्याशयः । काणाददृष्टिषु अपि दुःसमर्थमेतत् ज्ञानानामेकरूपत्वाभावे सत्येकसंविद्रूपाश्रयमात्रयोगस्य अकिञ्चित्करत्वादिति उक्तमेव प्राक् । स्वदर्शनं क्रमेण पूरयति स एवच इति । तथाच इति किञ्चेत्यर्थः । अनेकात्मकम् इति रूपस्पर्शादिमयम् ।</p>
<p>बहुतरप्रमेयतरङ्गान्दोलितं सूत्रार्थं स्थिरीकृतत्वेन उन्मीलयति एवम् इति नतु अन्यथेति यावत् । अर्थस्वभावः इति एकैकाभासरूप इत्यर्थः । एतत् तावत् इति । अनेन सूचितं प्रमेयान्तरमपि उपपन्नमधुनेत्याह यदपि इति वस्तु इति अनेकाभासात्मकमेकमिति यावत् । सैव इति दाहकादिरूपैकाग्निप्रतीतिः । उभयत्रापि इति आभासभेदेषु, तदेकाभासे च । ततः इति प्रमातुः । अतः इति यत एवं वस्तुतः प्रमातैव प्रमाणं, तत एष सिधान्तो जायते इत्यर्थः ।</p>
<p>सङ्कोचतः स प्रमाता चाक्षुषप्रमाणरूपतां प्रतिपद्यते इति सङ्गतिः । स्वात्मापेक्षया इति प्रमातृप्रकाशतादात्म्यवृत्तेराभासस्य ऐक्यापेक्षया । एवमेव इति तस्य च नाम क्रियमाणं युक्तिरिति समुचितं प्रमाणपरिगृहीताभासभेदयोजनात्मकत्वात् गन्धयुक्तिवत् । अत एव अनेकप्रमातृगताभासभेदयोजनं यथा यथा स्फुटीभवति, तथा तथा</p>
<p>(पगे १४२)</p>
<p>प्राज्ञत्वं प्रकृष्यते, अपरथाच विप्रकृष्यते । एतदपिच भगवत्स्वातन्त्र्यमय्या इच्छाशक्तेरेव विजृम्भितमिति सैव सर्वत्र शरणम् । तदुक्तं</p>
<blockquote>
<p>बुद्धिर्ज्ञानमसम्मोह&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१०।४)</p></blockquote>
<p>इत्यादि । अत्रापि इति अनन्तरूपरसाद्याभासमिश्रीकरणाभासे । एतत् इति अनेकात्मकैकसाक्षात्कारात्मकं प्रत्यक्षम् । न केवलं साक्षादनुभवयोजनात्मिकैव युक्तिः, यावत् स्मृतिद्वारेण अपि अनुभवयोजनात्मिका सेति दर्शयता विततस्वभाववस्तुव्यवस्थापनमिव विततकालवस्तुव्यवस्थापनमपि इत्थं युज्यते इति दर्श्यते शरत् इत्यादिना । प्रमात्रैव तत्काले एकप्रत्यक्षरूपतां प्रतिपाद्य एवम्भूता वितताकारा परिपाटी प्रतीयते इति सम्बन्धः । परस्य तु एतत् न सम्भवतीत्याह नहि इति । तत् इति निरन्तरपरिपाट्याभासात्मकं वस्तु सत् । ननु परेण चेदेतदुररीकृतम्, कस्तर्हि स्वपक्षे पक्षपातः । आह तच्चैतत् इति परेण उपगतं यत्, तत् क्रमिकेभ्योऽनुभवेभ्यस्तद्विकल्पे-भ्यस्तत्स्मरणाच्च व्यतिरिक्तेन एकसंवेदनात्मना युक्तिवाचोयुक्त्युक्तेन निरूपयितुं शक्यम्, न अन्यथेति । एतत् इति यदेव तदैक्याभासे साक्षात्काररूपे, तत् पुष्पस्वरूपं पुष्पस्मरणात्मकम् । एवं विततकालवस्तुव्यवस्थापनेन मुहूर्तादेर्महाकल्पपर्यन्तस्य आभासस्य वस्तुतां व्यवस्थाप्य विततदेशवस्तुव्यवस्थापनया क्रोशयोजनादेः समस्तकालानलभुवनप्रभृतिसदाशिवान्तभुवन- वर्गगतस्य अपि अभेदात्मन आभासस्य सत्यतामवस्थापयति सन्निकर्ष इत्यादिना । अर्थान्तराणामल्पत्वं महत्त्वं च आभासमानं विद्यते ययोरर्थयोः सन्निकृष्टविप्रकृष्टाभिमतयोराभास्यमानयोस्तावा-भासेते यस्मिन् ज्ञाने, तेन यथासङ्ख्यं सन्निकर्षेतरौ व्यवस्थापयितुं</p>
<p>(पगे १४३)</p>
<p>शक्यौ । यस्तु मन्यते-वस्तुनी एव ते द्वे सन्निकर्षोऽन्यो वेति, तस्य अन्तरालवर्तिषु वस्त्वन्तरेष्वपि अगृह्यमाणेषु तद्गृह्यमाणवस्तुद्वय- मात्रनिष्ठितौ तावपि व्यवस्थापनयोग्यावभविष्यताम् । नच एवम् ।</p>
<p>तदाह नत्वन्तराल इति । सर्वत्र च दूरतादिग्रहणेऽन्तरालग्रहणं प्रयोजकं मन्तव्यमिति उपपादयति यत्तु इति । निशीथसमय इति यत्र अन्तरालवर्तिनां नदीपर्वतादीनां ग्रहणमसम्भाव्यमित्याशयः । सन्निकर्षमादिग्रहणात् विप्रकर्षं, तत्रापि च तारतम्यं व्यवस्थापयतः प्रमातुर्यत् प्रवृत्तौ वैचित्र्यमिह शीघ्रं गन्तव्यं न गन्तव्यमित्यादि; तत्र अन्तरालस्य न अग्रहणमपितु ग्रहणमेव । तत् दर्शयति यतः इति । द्वयम् इति दिग्द्वयादुत्थितम् । तस्य इति शब्दप्रवाहद्वयस्य । ननु न देशद्वयवर्तितया प्रवाहो गृह्यते, अपितु श्रोत्रशष्कुल्यवच्छिन्न एव नभोदेशे गृह्यते यथा काणादा मन्यन्ते, उत्पत्तिदेश एववा गृह्यते यथा कापिला मन्यन्ते श्रोत्रवृत्तिः शब्दोत्पत्तिदेश एव शब्दसाक्षात्कारात्मना परिणमतीति, नतु उभयत्र ग्रहणं, नापि अन्तरालग्रहणम् । एतत् दूषयति अनुभवं प्रमाणयन् श्रोत्रदेश एवच इत्यादिना । तदैव इति उत्पत्तिकाले । ततश्च कालभेदेन प्रतिपत्तिर्न भवेत्, साच अस्तीत्याह न चैवम् इति उत्पत्तिदेशस्य दूरत्वे उत्पत्तिकालमतिक्रम्य चिरेण प्रतिपत्तिर्दृष्टा, अतिदूरत्वे चिरतरेण; अत उभयदेशमध्यवर्ती प्रवाहस्वभावोऽसौ शब्दोऽवगम्यते इति उपगम्यम् । योऽपि आह उत्पत्तिदेशे शब्दस्य श्रोत्रेण न ग्रहणम्, अपितु श्रोत्राकाशावकाशाश्रित्या अन्त्यशब्दविशेषणलिङ्गेन अनुमानत इति, तेनापि आनुमानिकं तावदन्तरालग्रहणमुपगतमेव; तेन दिग्विशेषदिग्द्वयागतत्वं शब्दस्य दुर्ज्ञानम् । शब्दस्य हि</p>
<p>(पगे १४४)</p>
<p>विशेषः कामं दूरतादि ज्ञायतां, नतु दिगादिविशेषणं सम्बन्धिग्रहणकाल एव तदपरिज्ञानात् चक्षुषा भेरीदण्डादिसंयोगप्रभृतिकारणावलोकनेऽपि</p>
<blockquote>
<p>नावश्यं कारणानि&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इति न्यायेऽन्यकारणतासम्भावने संशयानिवृत्तेः । नच दिग्विशेषजेन शब्देन जनितस्य अन्त्यशब्दस्य विशेषेण भवितव्यं क्षणिकदृशि इव दक्षिणोत्तरप्राक्पश्चिमदिगागतानां पुरुषाणां पुरो नेत्रपातिनामिति अलमवान्तरेण सर्वथा तावदुत्पत्तिदेशेऽपि गृह्यते शब्दः, नतु अन्त्य एव मन्दतमः । अतश्च एवं-यदतिदूरादपि गीतमाकर्णयन्नवैति-तारतारं गायतीति, तत् तीव्रता अपि तत्र अन्या गृह्यते । यथातु दूरात् गृह्यमाणोऽन्तरालपतितरजःप्रभृतिभावान्त- रावरणवशादस्फुट इति प्रतीयते, तथा स तीव्रनादेन आरभ्यते यस्तीव्रोऽपि मध्यवर्तिरजःस्थानीयसम्भाव्यमानवायवी- यादिशब्दावरणवशादस्फुटः प्रतीयते; अन्त्य एवतु स्फुटः ।</p>
<p>अनुभवसाक्षिकं च इदं-यत् निःशब्दायां रजन्यां यत एव दूरात् ध्वनिराकर्ण्यमानः स्पष्टवर्णत्वेन अवभाति तत एव प्रवृत्तजनसम्पातवचसि दिवसधामनि अस्पष्टवर्ण एव नादमात्रतयेति । तदेतदुपसंहरति तस्मात् इति । दृश्यते इति प्रमाणोपपन्ना अवलोक्यते इत्यर्थः । ननु किमर्थं शब्दान्तरारम्भणमिष्यते, तदपिच देशान्तरे येन प्रवाहद्वयमित्युक्तम्, तावन्तं कालं स एव शब्दोऽवस्थास्नुरस्तु; आरभमाणो वा तत्रैव आरभताम्; आरम्भे वा कोऽस्य विरामावसरः; सर्वतश्च आरम्भे चर्तुदिक्कमपि शब्दश्रवणप्रसङ्गः-इत्याशङ्काः शमयति अग्रस्थित एव च इति ।</p>
<p>तेन न चर्तुर्दिक्कं श्रवणम् । अप्रतिहत इति वाय्वादिप्रतीघातादेव विरमतीति यावत् । येन इति शब्दान्तरजननेन</p>
<p>(पगे १४५)</p>
<p>दूरस्थिताः प्रमातारो यावति काले शब्दं शृण्वन्ति, तावन्तमेव कालमुत्पत्तिदेशस्था अपि प्रमातारः शृणुयुर्यदि स्थिरोऽसौ भवेत्, तत्रैववा शब्दान्तरमारभेत । उभयथापि हि असौ तत्रस्थस्तत्रस्थप्रमातृश्रोत्रगम्यतां न अतिवर्तते । नच एवं काष्ठपरशुसंयोगाद्धि शब्दः स तत्रस्थैस्तदैव श्रूयते, दूरवर्तिभिस्तु पुनः परशोरुद्यमनकाल एव । तेन अन्तरालवर्तिशब्दग्रहणपूर्वकमेव शब्दस्य अपि दूरतादिग्रहणमिति स्थितम् । यत्तु उक्तं शब्दस्पर्शेत्यादि, तत्र तत्प्रवाहातिरिक्तस्य शब्दस्य अप्रतीतिरुक्ता मन्तव्या ॥ ८ ॥</p>
<blockquote>
<p>एवं प्रत्याभासं विश्रान्तेन प्रमाणेन
भावस्वभावव्यवस्थापनं क्रियते । परस्परस्वभावनियमोऽपि आभासानां तदाभासनियतभिन्नप्रमाणानुप्राणकान्तर्मुखबहिर्- मुखतोभयभाजा स्वसंवेदनेन प्रत्याभासं गृहीतग्राहिणा अपि मिश्रणांशे प्रमाणभावभाजा प्रमीयते इत्येवं मानस्यां प्रवृत्तौ प्रमाणोपयोग उक्तः; कायप्रवृत्तौ तु यथा प्रमाणव्यापार उपयोगी, तथा दर्शयितुं सूत्रान्तरं</p></blockquote>
<blockquote>
<p>सातु देशादिकाध्यक्षान्तरभिन्ने स्वलक्षणे ।
तात्कालिकी प्रवृत्तिः स्यादर्थिनोऽप्यनुमानतः ॥ ९ ॥</p></blockquote>
<blockquote>
<p>तुः पूर्वतो विशेषकः । अर्थक्रियाकारिणामपि विशेषाणां
प्रकाशपरामर्शमयचित्स्वरूपविश्रान्त्या यद्यपि विशेषरूपता विशीर्यते एव, तथापि मायाशक्त्या दृढीक्रियते इवेति विशेषसाध्यया अर्थक्रियया योऽर्थी, तस्य या तस्मिन् स्वलक्षणे तत्कालमात्रोपयोगिनी, नतु भावस्वभावव्यवस्थापनवत् कालान्तरेऽपि उपयुज्यमाना वाङ्मनःकायप्रवृत्तिः; सा देशे काले स्वरूपे स्वरूपान्तरानुसन्धानादौ च यानि अध्यक्षान्तराणि बहूनि प्रत्यक्षाणि, तेषां भिन्ने भेदे सति सम्भाव्यते; न अन्यथा, प्रमाणसमूहादेवच, नतु एकैकतः प्रमाणादिति यावत्, यदिवा देशादिकानि यानि अध्यक्षान्तराणि</p></blockquote>
<p>(पगे १४६)</p>
<p>प्रत्यक्षीभूतानि आभासान्तराणि, तैर्भिन्ने स्वलक्षणे सति तन्निमित्ता प्रवृत्तिरिति सङ्गतिः । अत्रापि प्रमेयबहुत्वमुखेन प्रमाणसमूह एव निमित्तत्वेन उक्तो भवति, यदिवा पारमार्थिकरूपाभिप्रायेणैव योजना । देशादिकेषु अध्यक्षेषु सत्सु आभासयोजनया विशेषरूपतायामपि सत्यां तेषामेव अध्यक्षज्ञानानामन्तरिति प्रमातृभूमाव- भिन्नं यत् स्वलक्षणं, तत्र प्रवृत्तिरिति । न केवलं प्रत्यक्षकृतायां प्रवृत्तावयं क्रमः, अनुमानतोऽपि या प्रवृत्तिस्तात्कालिकी, सापि प्रमाणसमूहादेव । तत् यथा-पर्वतग्राहि प्रत्यक्षमग्निग्राहि अनुमानं, शीतापनोदग्राहि अनुमितानुमानं, चौराद्युपद्रवविरह- ग्राहि आप्तवचनमिति । अतः प्रमाणसमूहादेकान्तर्मुखस्वसंवेदन-निष्ठा प्रवृत्तिरिति सूत्रार्थः । तमवतारयति यत्र इति । पुनः इति । तुर्व्याख्यातः मात्रशब्देन अपिशब्देन च । सर्वथा वस्तुस्वभावव्यवस्थापनं न निषिद्धमित्याह सम्बन्धे यदि कायीया प्रवृतिः स्यात्, स तर्हि एकेनैव प्रयोजकेन प्रमाणेन गृहीत इति प्रमाणसमूहात् प्रवृत्तिरिति कामं हीयेत; नतु सम्बन्धे प्रवृत्तिः । अत्र हेतुः अन्तर् इति । प्रवर्तते बहिः, सम्बन्धश्च अन्तरैक्यम् । यथोक्तं</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&ndash;भावा एकप्रमातरि ।
अन्योन्यान्वयरूपैक्ययुजः&mdash;&mdash;&mdash;&mdash;&mdash;-॥ (२।२।४)</p></blockquote>
<p>इति । स्वलक्षणमेव कस्मात् विचित्रामर्थक्रियां करोति । आह सामान्यस्य इति भास्वरतया हि प्रकाशेत परं, न दहेत् पचेत् वा ।</p>
<p>यदातु भास्वरता औष्ण्याभासेन मिलति, तदा दाहपाकादि । तदाह यदा पुनः इति तेषां स्वभावानामाभासात्मनां यदैक्यं, तद्विषयं यत् प्रमाणं योजनाग्राहि; तेन सहभावीनि एकात्मताभाञ्जि अपि न सर्वथैव गलितभेदानि आभासान्तराणि</p>
<p>(पगे १४७)</p>
<p>अपितु कटकतलमिलितविचित्रसन्निवेशोत्थापककनकपृषतकल्पानि प्रवृत्तिं कुर्वते । अप्यनुमानतः इत्यंशं व्याख्यातुमनुमानवृत्तान्तं सङ्क्षेपेण तावदाह अनुमानं च इति शब्दवाच्यत्वं प्रत्याभासमिति कथितमसकृत् । ननु देशायोगव्यवच्छेदाय यदुक्त-मत्रापीति, तत् यदि न दर्श्यते; कोऽनुमानस्य दोषः । न कश्चित्, अप्रमाणं तु तत् भवेदिति निरूपयति धूम इत्यादिना कार्यस्वभावयोरुदाहरणद्वयम् । नापि इति प्रत्यक्षेणेति शेषः । नियते इति देशे तत एव प्रवृत्तियोग्ये । तद्बलात् इति ।</p>
<p>तद्देशप्रतिपन्नाग्न्यव्यभि-चारिधूमबलात् । तत् इति या प्रतीतिरेवम्भूता, तदनुमानमित्यर्थः । एतदेव परिशोधयति नहि इति सर्वेषां सम्भाव्यमानानां प्रत्यक्षाणां सम्बन्धिनो व्यापारस्य यतो न विषयस्ततोऽनुमानेनैव गन्तुं ज्ञातुं शक्योर्ऽहश्च । ननु एवं प्रत्यक्षस्य नैव अत्र व्यापारः ।</p>
<p>मैवमित्याह प्रत्यक्ष इति धूमग्राहिणा प्रत्यक्षेण अत्र आक्षिप्यतेऽग्न्याभासो व्याप्तिग्राहिप्रत्यक्षसामान्यादिति तयोरपि अस्ति व्यापारः । सत्यपि तस्मिन् स्वतो निजरूपमहिम्ना यदि सोऽग्न्याभासः स्फुरेत्, न पृथगनुमानं प्रमाणत्वेन उदघोषिष्यत, नतु एवं; तेन अनुमानं प्रमाणान्तरम् । ननु तर्हि समूहेन न किञ्चित् कृत्यम् ।</p>
<p>कथं न कृत्यमित्याह नच इति । आदिपदात् व्याप्तिलिङ्गादि । यत्र इति स्वयमेव निश्चयस्वभावमनन्यापेक्षमनुमानमिति यत्र गीयते, यत्र च एतद्वक्तुं कश्चिदुद्यच्छेत्-ननु धर्म्यादिग्राहकं प्रत्यक्षादि यत् प्रमाणान्तरं, तदनुमानस्यैव तावत्परिकर इति; तत्रापि यावत् प्रमाणसमूहादेव प्रवृत्तिः किमङ्ग प्रत्यक्षे इति ।</p>
<p>तथाहि सम्बन्धमात्रेऽनुमानं प्रमाणमत्र अग्निरिति । नच तत्र प्रवृत्तिरपितु सम्बन्धिनि; तत्रापि देशविशेषादिनियत इत्येवमाभासान्तरविश्रान्तानि प्रत्यक्षाणि</p>
<p>(पगे १४८)</p>
<p>कथं न प्रवृत्त्यङ्गीभवेयुः । परिकररूपमपि च न तदेव भवितुमर्हति तस्यैव तत्परिकरत्वायोगात् । भिन्नं चेत्, जडमजडं वा; जडं चेत्, प्रमेयमित्यवश्यं तद्ग्राहिप्रमाणान्तरापेक्षा; अजडमपि असङ्कुचितं चेत्, न अस्य नियतपरिकरता युक्ता; सङ्कुचितं चेत्, प्रमाणान्तररूपमिति विधिनापि अशक्यभङ्गा इयं परमार्थकथा ।</p>
<p>तेन प्रमाणसमूहमयी एव सर्वत्र युक्तिः प्रवृत्तौ प्रयोजिकेति स्थितमेव अनेक इत्यादिना प्रत्यक्षोक्तमेव न्यायं मन्दबुद्धीन् प्रति अनुसन्धत्ते । एकतामात्र इति आन्तरसम्बद्धरूपे । ननु एवमेकप्रवृत्तिकारित्वादेक-मेव तत् किञ्चित् प्रमाणमस्ति । नेत्याह नतु एषाम् इति । विषयभेदेन कालभेदमाक्षिपता अवश्यं स्वरूपभेदोऽपि आनेतव्यः । नहि धर्मग्राहकं प्रत्यक्षं लिङ्गजवह्निज्ञानमात्ररूपस्य अनुमानस्य शरीरीभवितुमर्हेदिति समूहादेव प्रवृत्तिरिति युक्तम् ॥ ९ ॥</p>
<blockquote>
<p>एवं विमर्शबलादेव भेदाभेदव्यवस्था । संविद्रूपस्य हि
भगवतस्तदेव स्वातन्त्र्यमैश्वर्यम् । दूरान्तिकादौ च अर्थाभेदो यः परैरुच्यते, स विमर्शबलादेव उपपद्यते; नतु आभासमात्रबलादिति श्लोकद्वयेन आह</p></blockquote>
<blockquote>
<p>दूरान्तिकतयार्थानां परोक्षाध्यक्षतात्मना ।
बाह्यान्तरतया दोषैर्व्यञ्जकस्यान्यथापिवा ॥ १० ॥
भिन्नावभासच्छायानामपि मुख्यावभासतः ।
एकप्रत्यवमर्शाख्यादेकत्वमनिवारितम् ॥ ११ ॥</p></blockquote>
<blockquote>
<p>प्रतिभासमात्रेण व्यवस्थां कुर्वन् दूरादूरादौ
सकलासकलावृतानावृतस्पष्टास्पष्तरक्तकृष्णसम्मुखपराङ्मु- खादेर्भिन्नप्रतिभासगम्यस्य कथमेकतां भजेत् । ननु विमर्शोऽपि प्रत्याभासं जीवितकल्पो भिन्न एव । सत्यम्, अपरस्तु तत्र यो विमर्शो य एव मया</p></blockquote>
<p>(पगे १४९)</p>
<p>दूरादसकलो दृष्टः, स एव निकटे सकलो दृश्यते इति एकस्तेन प्रमाणरूपेण आ समन्तात् ख्यानं प्रथनं यस्य पूर्वाभासापे- क्षया मुख्यस्य तदेकविमर्शतादात्म्यावस्थितावभासस्य, तमवलम्ब्य भिन्नावभासच्छायानामपि भावानामनिवारितमेकत्व-मिति सङ्गतिः । भिन्ना अवभासने प्रकाशने च्च्याया, नतु प्रकाशनस्य स्वरूपपरमार्थो विमर्शमयो भिन्नो येषां, ते तथा तेषाम् । सर्वदा इति सत्यत्वावसरेऽपीत्यर्थः ।</p>
<p>तदेव इति आद्याभासरूपम् । तस्य च इति विमर्शात्मनः फलस्य । अत एव इति यतः प्रमाणाबाधया न सत्यासत्यभावव्यवस्था, अपितु विमर्शाबाधयैव; ततो हेतोः । ते इति सौगताः । तथात्वम् इति नतु तदग्रहणमिति हि शपथशरणमेषां, न प्रमाणवृत्तोपनतम् । नच अतिव्यापकमेतदिति ब्रूते शुक्तिकायाम् इति विमर्शस्तत्र उन्मूल्य एवेति यावत् । उन्मूलनं च या नेत्याभासेन स्ववर्तिना परवर्तिनापिवा तावति प्रमात्रैक्यबलोपनतेन योजना सम्बोध्यते नेत्याभासस्य योजनीयान्तरोन्मूलनरूपत्वात् । साधारण्ये एव च उन्मूलनं, तत एव सुखादावान्तरे नाबोधोऽसकृदुक्तः । अन्यादृशाभासादपि इति पूर्वं या मृण्मयताभासमिश्रितादवलोकिता, सा राजतत्वावभासमिश्रितादपि उपलभ्यते तावदाकाशदेशव्यापकजलधारणादिका अर्थक्रिया । तस्य इति सामान्याभामस्य । दूरान्तिकतया इति व्याख्याय तत्प्रसङ्गात् अन्यथापिवा इति व्याख्यातम् एवम् इत्यादिना । अधुना परोक्ष इत्यादि व्याचष्टे धूमादपि इति । प्रमात्रन्तरैः इति वनेचरैः, सर्वज्ञैर्मन्त्रेश्वरादिभिः, योगिभिर्भावनाप्रभावोद्भूतपरोक्ष- संवेदनैः । एतत् निगमयति तत् इति तस्मात् । बाह्यान्तरतया इति</p>
<p>(पगे १५०)</p>
<p>व्याकुरुते तथा इति । पूर्वोक्तनीत्या इति</p>
<blockquote>
<p>स नैसर्गिक एवास्ति&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१।६।१०)</p></blockquote>
<p>इत्यत्र उक्तया । दोषैर्व्यञ्जकस्य इति विवृणोति सूर्य इत्यादिना ।</p>
<p>रक्तोत्पलं नीलमिति दीपेन दृष्टं यत्, तदेव सूर्यालोकने रक्तमित्येव भाति । यथा इति येन न्यायप्रकारेण । तथा इति तेन प्रमाणवृत्तप्रकारेण । इदं युज्यते इति वृत्तिमधुना सूत्रेण सङ्गमयति परोक्षस्य इत्यादिना अन्यथाशब्दार्थ इत्यन्तेन । न व्याख्यात इति वृत्तौ । नच सङ्क्षेपमात्रमेतत्, अपितु प्रौढिरपि न्यायव्युत्पादिकेति दर्शयति अवभासमात्र इत्यादिना । अधिक उक्त इति सूत्रे । अनेन दूरान्तिकतया इत्यस्य बाह्यान्तरतया इत्यस्य च पौनरुक्त्याशङ्का शमिता । अत एव इति यतो बाह्यान्तरते स्फुटास्फुटत्वं तच्च वृत्तावुक्तं येन सर्वधर्मसङ्ग्रहस्ततो हेतोः । न विवृत इति वृत्तिकृता । तदपि इति व्यञ्जकभेदाभेदेऽपि परामर्शैक्यादैक्यमित्येवम्भूतस्य तत्त्वतोऽत्र वाक्यार्थस्य परामर्शात् नपुंसकनिर्देशः । नापि सौत्रस्य अन्यथाशब्दस्य अर्थो विवृतः । अत एव हेतोरिति समन्वयः । तन्मुख्य इत्यादिकां वृत्तिं विवृणुते मितिः इत्यादिना पूर्वोक्तं वस्तु अनुवदन् । आभासस्य इति प्रकाशस्य । स्फटिकस्य संविदि यद्रूपमिति वैमल्यम्, तत् नीलादिना; ततो नीलादि तत्र च्छायेति उच्यते । तथैव प्रकाशस्य संविदि स्वसंवेदने यद्रूपं, तत् तेन न अपहन्यते इति योजना संविद्रूपानपहम् इति पाठे । आवहम् इति पाठे तु अयमर्थः-यथा नीलादि स्फटिकस्य च्छाया केवला न संविद्रूपतां स्फटिकस्य आवहति, तथा आभासस्य प्रकाशस्य; विमर्श एव तु अस्य तामावहतीति स एव प्रधानम् ॥ १०, ११ ॥</p>
<p>(पगे १५१)</p>
<blockquote>
<p>ननु अस्तु दूरादूरादौ स एव अर्थोऽर्थक्रियैक्यात्, बाह्यान्तरत्वे
तु तत् नेति कथमैक्यम् । अत्र आह सूत्रेण उत्तरम्</p></blockquote>
<blockquote>
<p>अर्थक्रियापि सहजा नार्थानामीश्वरेच्छया ।
नियता सा हि तेनास्या नाक्रियातोऽन्यता भवेत् ॥ १२ ॥</p></blockquote>
<blockquote>
<p>अर्थक्रियापि इति सा तावत् स्वरूपं न भवतीति उक्तम्,
अस्वरूपभूतापिच न सहजा अनन्यापेक्षा ईश्वरेच्छानियत्यपेक्षणात् । तेन तस्या अकरणात् न अन्यत्वमिति अवस्तुत्वं, वस्त्वन्तरत्वं वा भवितुमर्हतीति सूत्रार्थः । उल्लेखा एव घटादयस्तेषां बाह्यस्य स्वलक्षणस्य या अर्थक्रिया तया विरहेऽपीति वृत्त्यर्थः । अन्यथात्वम् इति अभावरूपतां घटस्य प्रदेशे कुर्यात् स्वभावोऽसन्, भिद्यमानस्तु स्वभावो वस्त्वन्तरतां तस्यैव घटपटापेक्षया कुर्यादिति सम्बन्धः । पुरस्तात् इति</p></blockquote>
<blockquote>
<p>यदसत्तदस&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (२।४।३)</p></blockquote>
<p>इति प्रकरणे । अस्य आभासभेदे इति आभासविशेषे सामान्यरूपे विशेषात्मनि वा । अवभासान्तरम् इति सामान्यरूपम् ॥ १२ ॥</p>
<blockquote>
<p>विमर्शैक्यादैक्यं यदुक्तं वस्तूनां, तत्
भ्रान्तिवृत्तान्तभङ्गकारित्वादतिप्रसङ्गावहमाशङ्क्य सूत्रं</p></blockquote>
<blockquote>
<p>रजतैक्यविमर्शेऽपि शुक्तौ न रजतस्थितिः ।
उपाधिदेशासंवादाद्द्विचन्द्रेऽपि नभोऽन्यथा ॥ १३ ॥</p></blockquote>
<blockquote>
<p>रजततया यद्यपि शुक्तिरजतस्य ऐक्यं विमृश्यते, तथापि शुक्तौ
यत् रजतमिति भातं मनोविज्ञाने, न तस्य स्थितिः सत्यरजतैक्येन निरूढा । बाह्यता वस्तुता सर्वसाधारण्येन विक्रयादियोग्या न भवति तस्य विमर्शस्य उन्मूल्यमानत्वादुपाधिदेशेऽत्र रजतमितिदेशरूपतया उपरञ्जकस्वभावायां शुक्तावसंवादादुन्मूलनात्</p></blockquote>
<p>(पगे १५२)</p>
<p>सत्प्रतिपक्षभूतविमर्शस्थैर्यात् न इदं रूपं रजतन्ति ।</p>
<p>सम्यग्वदनं भासनपरामर्शत्मनात्मकं संवेदनं, तद्विपक्षोऽसंवादः । यथाच मानसे भ्रमे, तथा ऐन्द्रियिकसम्मतेऽपि भ्रमे द्विचन्द्रे न स्थितिर्यतश्चन्द्रान्तराक्रान्तो यो नभोदेशो विमृष्टस्तत्र अन्यथाभूतं विमर्शान्तरमुन्मूलकमुदेति</p>
<p>-न अस्मिन् नभोदेशे द्वितीयश्चन्द्र इति सूत्रार्थः । रजते इति सत्यरजते,
शुक्तौ च इति रजतत्वेन अध्यवसितायाम्, द्विचन्द्रेऽपि बुद्धिर्मिथ्या इति वृत्तियोजना । सूत्रार्थमवतारयति तथा इति भेदेन यः प्रतिभासस्तदनादरेण, सहार्थे तृतीया । तत् इति विमर्शैक्यम् । कोऽयम् इति न अयं सत्यासत्यविषयविभागकारीत्यर्थः । अनया भङ्ग्या समनन्तरप्रमेयशेषभूतमपि सूत्रं प्रधानप्राकरणिकप्रमाणप्रमेयभावोपयोगिप्रमाणलक्षणशेष</p>
<p>-भूतत्वेन योजितम् । उपपादियितुम् इति सत्यासत्यत्वे विषयविभागेन
अवस्थापयितुम् । रजतसामान्यम् इति तद्देशकालादित्यागेन रजताभासमात्रम् । ननु क्षेत्रज्ञनिर्मितं चेत्, तत् स्वलक्षणाभासरूपं तथापि कथं ब्रूमः । आह नच इति । तथा इति क्षेत्रज्ञनिर्मिततया आख्यानमेवच भ्रान्तिरिति वितनिष्यते ।</p>
<p>अस्थैर्यमात्रं च इत्यादि पूर्वमेव निर्णीततत्त्वम् । ननु संवादाभावात् कथं भ्रान्ततेत्याशङ्क्य आह प्रमाणं हि इति अप्रमाणं हि प्रमाणलक्षणविपर्ययेण भवति । भ्रान्तितत्त्वं निरूपयितुं चोद्ये पीठबन्धं करोति ननु च इति । अथापि इत्यादिना अस्त्येवम् इत्यन्तेन ग्रन्थेन असत्ख्यातिमस्थिरख्यातिमसाधारणख्याति- मनर्थक्रियाकारिख्यातिं विपरीतख्यातिं च क्रमेण पर्यवसाय्य केवलमसौ इत्यादिना तामपि असत्ख्यातौ विश्रमय्य अख्यातिपरमार्थतां निर्वाहयैष्यति एतावन्मात्र</p>
<p>(पगे १५३)</p>
<p>इत्यादिना । विरुद्धम् इति प्रकाशमानत्वमेव सत्त्वमिति कथितं ज्वाला इत्यादि । अत्र वक्तव्यशेषं यदस्ति-ज्वालादि खलु तथाभूतमेवेत्यादि, तत् सुखादिविषयवक्ष्यमाणन्यायसाम्यात् न पृथगुक्तम् । तदपि इति यदेवम्भूतं नियतं रूपं भवता दर्शितम्, तत् कथं केन प्रकारेण प्रमाणस्य एवंविधनियमनिदानस्य अभावात् । तमेव आह येहि इति । तत्र इति एवंस्थिते । एवम् इति असाधारणैकस्वभावम् । तत् इति रजतादि । बीजकन्दात् कन्दकन्दाच्च कदली एकजातीयैव स्पर्शोपयोगात् स्रंसिनीव हरीतकी नीलोत्पलकन्दं च कन्दजं गोमयजं च एकजातीयमेव । अनेन इति विमर्शैक्यमेव सर्वत्र प्रतपतीति यावत् ।</p>
<p>अन्यथाभूतमेव इति अभिमतार्थक्रियाशून्यं प्रमात्रन्तरासाधारणं च । अन्यथा इति विपरीतख्यातितां दर्शयितुं यत् प्रयुक्तं, तदेव स्पष्टयति विशिष्ट इत्यादिना ।</p>
<p>दृष्टान्तमेव घटयति तद्धि इति कारणत्वादि । अत्र दृष्टान्तघटनेऽपि वैधर्म्यदृष्टान्तमाह यथा इति । पुनः इति अनभ्या सकलापेक्षया भूय इत्यर्थः । शूद्धत्वेन इति जात्यादिना । ननु यदि कारणत्वादि न अधिकं नीलादिभ्यस्तर्हि पर्यायमात्रता स्यादित्याशङ्क्य आह केवलम् इति उच्यतामेव इति आपेक्षिको व्यपदेशो न वस्तुसत्तामन्यथा करोति यथा न इदमस्माकं सुवर्णं सदिति । एतत् इति प्रथमानस्य प्रमात्रन्तरविषयत्वस्य विरुद्धो न प्रथते इति पूर्णप्रथाभावादपूर्णख्यातिरूपा इयमख्यातिरेव भ्रान्तिः ।</p>
<p>यद्यपि सर्वैव संसारकथोत्था भ्रान्तिस्तथापि स्वप्ने स्वप्नो गण्डे स्फोट इति न्यायेन मायापदेऽपि भ्रान्तिव्यवहारोऽयं तावत्यपि समुचितोपयोगिपूर्णप्रख्याविरहात् । ननु स एतद्विरुद्धः किं कदाचित् प्रथते । सत्यमित्याह</p>
<p>(पगे १५४)</p>
<p>स्वात्मनि इति निश्चितस्तिमिरलक्षण उपघातो नेत्रदोषो यैः । नायम् इति केशादिः । इह पुनर् इति भ्रमत्वे । एवं विधे वा इति आपेक्षिकी विशिष्टधर्मरूपा । एवं व्यतिरेकाभावं विचार्य तदात्म्याभावमपि विचारयति घटः पटो न इति । ननु कस्मादपरामृष्टस्वातन्त्र्यः क्षेत्रज्ञोऽत्र निर्माता । ननु ईश्वर एव, सोऽपिवा क्षेत्रज्ञः प्रत्यभिज्ञानपरामर्शभावनाभावितस्वातन्त्र्य इत्याशङ्क्य ब्रूते प्रमात्रन्तरासाधारणत्वेन इति परतः इति सामानाधिकरण्यप्रयोगानन्तरं न इत्येवमवभासते । अत एव इति यतः पूर्वं सामानाधिकरण्यात्मा समारोपः, परतश्च शून्यात्मा व्यावर्तनरूपो नञर्थस्तत इत्यर्थः । यस्यैवच इति ऐक्यम् इति पटेन सह तस्यैव घटस्य पटे शून्यताख्यो धर्म इति प्रत्यवमर्शबलात् । अत एवहि पदार्थवादिन इतरेतराभावं भावविशेषणं मन्यन्ते । एवमख्यातिरूपत्वे भ्रान्तेः स्थितेऽसत्ख्यातिविपरीतख्यातिनामधेयाधानमपि प्रतिभासप्रत्यवमर्शबलायातम्, तथा परमार्थवस्तुवादेन न सह्यमित्याह तदेवम् इत्यादि । अख्यातेरेवतु भ्रान्तित्वं भ्रमव्यवहार इति दर्शयति वस्तुतस्तु इति । आत्मख्यातिरूपत्वं तु न भित्तिभूत्तमत्रेति दर्शयति आत्मख्यातिर्न इति न किञ्चिदधिकमिति केवलं द्विचन्द्रज्ञानादौ स्मृतेरख्यातिर्न स्फुटेति व्यापकमख्यातिरूपमेव वक्तव्यं यत्र स्मृतित्वाख्यातिरपि अन्तर्भवेदितिभावः । महाभ्रमेऽपि अत्र संसारलक्षणेऽख्यातिरेव तत्त्वमिति प्रथयति मायावशात् इति । भेदप्रतीतिः इति विधिरूपा । अत्र हेतुः भेदस्य इति प्रकाशमानस्य अनाद्यन्तप्रकाशपरमार्थत्वात् ।</p>
<p>यत् नरेश्वरविवेकः</p>
<p>(पगे १५५)</p>
<blockquote>
<p>इदं नीलमितीहापि नामरूपे प्रथात्मके ।
न हेये अनयोर्हेया त्वहम्भावाप्रथैव सा ।</p></blockquote>
<p>इति । न केवलमत्र समस्तसंसारिप्रमातृसाधारण्यां महाभ्रान्तावख्यातिः परमार्थः, यावत्प्रतिप्रमातृनियतायामपि प्रमातृविकल्परूपायां महाभ्रान्तौ सैव तत्त्वमिति दर्शयति माया इति । मायाप्रमातुर्व्यापारो यो विकल्पो-मम इदं सुखसाधनमित्यादिः, स रूपं यस्या भ्रान्तेः संसारसम्मतायाः, सापि सर्वैव समस्तेषु प्रमातृषु प्रत्येकं भेदेन वर्तमाना अद्वयाख्यातिरूपेति पूर्वेण सम्बन्धः; नतु अपूर्वस्य अर्थस्य या ख्यातिर्विविधरूपः प्रकाशस्तद्रूपाप्रकाशनं भ्रन्तिः । ननु केन सह तत्र अद्वयस्य अख्यातिः । आह निरवभास इति अपूर्वावभासनशून्यः सदाप्रकाशनवपुर्घटाद्यवभासविशेषनिष्क्रमणावधिभूतश्च शूद्धो देहाद्युपाधिसङ्कोचशून्यश्चिद्रूपः परमार्थप्रमाता, ततो व्यतिरेकशून्यो यः स इति मायाप्रमाताः; तद्व्यापाररूपतैव प्रकृतः स्वभावो यस्या विकल्परूपाया भ्रान्तेस्तेन संसारिप्रमातुः परमार्थप्रमात्रपेक्षया यदद्वयं न प्रकाशते, ततो विकल्पव्यापारः पाशवसृष्टिस्वभावत्वेन भ्रम इति उच्यते, अन्यथा तु परमार्थतैव तत्रेति तात्पर्यम् । विकल्पो हि ऐश्वर्यप्रवेशे ऋजुर्मार्गः ।</p>
<p>यत् ममैव</p>
<blockquote>
<p>जलात् स्फूर्जज्ज्वालाजटिलवडवावह्निनिवहः
सुधादाम्नः पूर्णादिभरदनदम्भोलिदलना ।
विकल्पादैश्वर्यप्रसरसरणेः संसृतिदरः
कियच्चित्रं चित्रं हतविधिविघातात् प्रसरति ॥</p></blockquote>
<p>इति । वक्ष्यते इति आगमाधिकारे, सङ्ग्रहे च । एवं प्रसङ्गात् महाभ्रान्तिवृत्तान्तं वितत्य प्रकृतमेव रजतादिभ्रममुद्दिश्य विचारयति अभाव इति । प्रमात्रन्तरसाधारणत्वाभावस्य</p>
<p>(पगे १५६)</p>
<p>यदाख्यानं तन्महिम्नैव असत्तावैपरीत्यव्यपदेशौ युक्तावन्वयव्यतिरेकाभ्यामिति दर्शयता येन अन्यथेति व्यतिरेक उक्तस्तं समर्थयितुमुदाहरणं हेतुगर्भतया दर्शयति केशादेः इति । तैमिरिकमात्मानं यो मन्यते, तं प्रति केशादेर्न असत्त्वेन, नापि विपरीतत्वेन व्यपदेशः । तेन हि प्रमात्रन्तरं प्रति न विषयोऽयमिति निश्चितम् । तत् केशादि । हि इति यस्मादेवं तस्मात् युक्तो व्यतिरेकः ।</p>
<p>उदाहरणेऽपि दृष्टान्तमाह ऐन्द्रजालिकम् इति इन्द्रजालेन मायोपाधिमन्त्रलाघवशम्बरादिना चरति यस्तं प्रति यथा अलीकरूपाणां मणिप्रभृतीनामाभासपरमार्थानां तथैव सतां न असत्त्वं, नापि विपर्ययः कश्चित्; तेन असत्त्वविपर्ययव्यवहारस्य व्यापिका अख्यातिरेवेति तद्व्यापकाभावे तस्य अभाव इति निर्णयः । अत एव इति प्रमात्रन्तरविषयत्वाभावस्य अख्यातिरेव यतो भ्रान्तिता, ततो भ्रान्तिनिवृत्तस्य ख्यातिरिति भावः ।</p>
<p>केवल इति रजतस्य यः शून्यताख्यो धर्मस्तद्विशिष्टायाः शुक्तिकाया यत् प्रथनमेतदेव पूर्वमेव प्रमात्रन्तराणामविषयोऽयमित्यस्य रूपस्य प्रथनम् । द्विचन्द्रस्य च इति विषयत्वाभावप्रथेति सम्बन्धः । उक्तम् इति पूर्वव्याख्यातस्य वृत्तिवाक्यस्य पुनरावर्तनात् भूतप्रत्ययः । तत्प्रसङ्गपतितत्वाच्च नभोदेश इति वृत्तिवाक्यमपि उक्तमित्येव उक्तम् । ननु किमत्र शुक्त्याकाशदेशादेस्तच्छून्यत्वाविशिष्टत्वप्रथनेन, रजतस्यैव अभावप्रथा कस्मात् न उच्येतेत्याशङ्काविघटनं हेतुं तच्छून्यत इत्याह । तत एव इति शुक्त्यादेस्तच्छून्यत्वेन प्रथनात्, नतु रजतस्य अभावरूपतया प्रथनात् । तदेव हि स्वातन्त्र्येण उपपद्यते रजताभासमात्रस्य अन्यदेशादिविशिष्टरजताभासमात्रतातादात्म्यप्रतिपन्नस्य अभावायोगात् । एतदेव दर्शयति रजतादेः पुनः इति ॥ १३ ॥</p>
<p>(पगे १५७)</p>
<p>इयता आभासानामेव वस्तुत्वं दर्शयता आगमसिधान्येव तत्त्वानि वस्तूनीति दर्शितम् । तथाहि काठिन्याभासः पृथिवी, लौहित्याभासो रूपं नियतरूपो भावावभासः सन्निवेश; इहेति देशात्मा, अधुनेति कालाभासो, रजोगुणो मेलनाभासो, यावच्छिवरूपता प्रकाशमानताभास इति घटे एव यथा भेदाभेददृष्टिस्तथा पारमेश्वरे प्रकाश इति व्यवहारोऽपि अयं भगवदनुगृहीतानां परमार्थप्रवेशे प्रत्युत अभ्युपायः, नतु विरोधी । तथाच परमेश्वरायत्तैव भेदाभेदात्मकसमस्तप्रमेयसिद्धिः सूत्रेण उच्यते</p>
<blockquote>
<p>गुणैः शब्दादिभिर्भेदो जात्यादिभिरभिन्नता ।
भावनामित्थमेकत्र प्रमातर्युपपद्यते ॥ १४ ॥</p></blockquote>
<blockquote>
<p>अनुवृत्तव्यावृत्तात्मना चकासत्सु भावेषु
पुनरुन्मज्जननिरोधकस्य परमार्थबाधकस्य क्वापि भागेऽसम्भवादुभेऽपि अनुवृत्तिव्यावृत्ती संवेदनस्वातन्त्र्यात् निर्भासमाने न उपालम्भमर्हतः । किञ्च अभेदपरमार्थं क्रियासम्बन्धादि यथा सति एव प्रमातरि प्रतिसन्धातरि युक्तम्, तथा भेदोऽपि तद्भेदावधिप्रतिसन्धानक्षमे भगवति एव सति युक्तस्तत एव प्रमाणलक्षणे प्रमातृप्रधानतासूचकं स्वग्रहणमिति प्रमाणलक्षणस्यैव अयमियान्परीक्षाक्रम इति सूत्रार्थः । न केवलम् इत्यादिना एतत् तावत् सिद्धं किमत्र उच्यते, इदं तु अद्भुतमपि अङ्गीकर्तव्यमिति तात्पर्यं ब्रुवाणं द्वितीयं पादं दृष्टान्तत्वेन व्याचष्टे प्रसिद्धत्वादस्य अर्थस्य । चो हेतौ । एकानेकविषयतायां प्रमात्रैक्याक्षेपकत्वं न केवलं यावत् भेदकैकरूपत्वेऽपि,-इति स्पष्टे तु व्याख्याने गुणानामपि एकानेकविषयतेति सम्बन्धनीयं स्यात्, नच तथा युक्तम् । भेदकैकरूपत्वं हि तथा तेषां न स्यादिति पूर्वैव गमनिका अत्र युक्ता । ननु जातिरपि</p></blockquote>
<p>(पगे १५८)</p>
<p>भेदिका भवतीत्याशङ्क्य तथापि इति गौर्गौः इति गोत्वस्य वपुः ।</p>
<p>स्वगुणकृत एव इति गोत्वाश्वत्वयोर्यो निजः कश्चित् धर्मः पवित्रतालक्ष्मीसम्पत्त्याविर्भावकत्वादिराश्रितोऽस्तित्वमेयत्वादिस- ब्रह्मचारी तद्वृत्तिरेकार्थसमवायी वा, तेन कृतो भेदः । तदाच इति भिद्यमानतायाम् । ननु शुक्लगुणो हंसहिमसुधादिषु अनुवर्तते ।</p>
<p>नैवमित्याह शुक्लत्वेनापिच इति । समानम् इति गुणानां जात्यादीनां च नियतमेव भेदकत्वमभेदकत्वं च क्रमेणेति यावत् ।</p>
<p>शब्दादिभिरेवच विशेषणभावेन अवस्थितैर्योगिसर्वज्ञादीनां परमाण्वादिषु व्यावृत्तप्रत्ययसिद्धिरिति किमन्यैरन्त्यैर्विशेषैरिति आकृतिशब्दवाच्यतया जातित्वमाशङ्कितं निराकृत्य संस्थानस्य गुणत्वमेव विधीयते । अन्यैरपि एतदङ्गीकृतमिति दर्शयति परमाणु इति । परमाणुपरिमाणं हि पारिमाण्डल्यमिति तैर्व्यपदिष्टं, तच्च वर्तुलत्वात्मकसंस्थानमेव । आदिग्रहणात् द्व्यणुकपरिमाणं दीर्घरूपम् । त्र्यणुकपरिमाणादीनां तु विशिष्टदिगवयवसंयोगसचिवानां त्र्यश्रचतुरश्रादिरूपत्वमतिस्फुटमेवेति संस्थानगुण एव । ननु चक्षुरादिगोचरोऽर्थो गुण इत्येव उक्तम् । सच भेदकैकस्वभाव इत्यपि दर्शितं तदानीम् । अधरोर्ध्वादिदिग्व्यवस्था, एकोऽयं घट इत्यवयवी, घटो घट इति जातिः, चैत्रश्चैत्र इत्यवस्थातेत्येवमादि चाक्षुषं च अभेदसारं च कथं स्यात् । अत्र आह एतावदेव इति रूपादिषट्कम् । तन्मुखेन तु इति रूपादय एवहि सूक्ष्मतया क्षुभिततया च एकाकितया मिश्रतया च वर्तमानास्तन्मात्रमहाभूतरूपतत्त्वात्मानः । तेषामेवतु आभासान्तरव्यामिश्रणाकृतमेतत् दिगादीति मायाभूमौ भेदकरूपमेव इन्द्रियज्ञानेन मायाप्रमात्रुचितेन विकल्पात्मना ग्राह्यप्रधानं तन्मुखं, नतु अभेदकरूपोन्मेषः ।</p>
<p>(पगे १५९)</p>
<p>ननु एवमविकल्परूपायां भुवि का वार्ता । आह प्रथम इति । न तत् इति ।</p>
<p>सा हि श्रीसदाशिवावस्था न व्यवहारपदम् । परतः इति अहन्तान्तर्लीनीभवनोचितासाङ्केतिकेदन्तावभासानन्तरं मायाप्रमातरि अभिव्यक्ते । ननु यदि शुक्ल इत्यनेन जातिपर्यन्ततामवाप्नुवता भेद एव आक्षिप्यते साक्षात्, तर्हि गोत्वस्य अपि एवमुच्यताम् । न शक्यं तस्य एवं वक्तुमित्याह नत्वेवम् इति । तस्य हि जीवितमनुवर्तमानतैव । ननु गोत्वस्य इदं रूपं यत् सास्नाद्यवयवसन्निवेशः । एवं तर्हि न तत् सामान्यं भवेत्, अपितु गुण एव । स च भेदक एव, अभेदकता तु जातिपर्यन्ततयेति यदुक्तं; तदभेदमवतिष्ठते । तदाह अवशिष्यमाणमपि इति । ननु आक्षेपोऽनुभूयते, न भेदाभेदौ तौ; दुर्बलेन च प्रमात्रैक्यं कल्पनीयम् । तथाहि भेदावधिमभेदयोग्यं प्रमाता एकः स्वविश्रान्ततया प्रथयतीति । अत्र आह भेदाभेदावपि इति । न केवलमवधिभूतभेदस्य अभेदस्य च विषयमाक्षिपन् प्रमाता उपयुज्यते तत्र यावत् स्वरूपमपि तयोरुपपादयन्निति दर्शयति प्रमातैव इति । ननु देशकालभेदादेव स्वालक्षण्यं नाम भेदः ।</p>
<p>तत्र किं प्रमात्रा कर्तव्यम् । अत्र उच्यते अवभासभेद इति । तेन हि विना देशकालभेद एव कुतः, अवभासभेदश्च प्रमात्रायत्त इति क्रमविचारे चर्चितचरमेतत् । तत इदमायातम्-यदुक्तं प्रमातैव देशकालभेदमपि रचयतीति । ननु एवमवभासभेद एव भेदक इति शब्दादयो भेदका इति व्याहन्यते । नेत्याह स च इति अवभासनभेदो हि अवभासमानावभास्यमानरूपेषु वेद्येषु शब्दादिषु एव भाति । तत एव पञ्चार्थतत्त्वमेव वेद्यम् इति आगमः । ननु एवं शब्दादेर्भेदकत्वेन गुणत्वे जातिर्नाम का अन्या स्यात्, न</p>
<p>(पगे १६०)</p>
<p>अन्याः; अपितु त एव शब्दाद्याभासा देशकालाभासानालिङ्गितात्मानो जातिः । तत्र च आभाससारत्वात् व्यक्तिसर्वगततावादेऽपि</p>
<blockquote>
<p>नायाति नच तत्रासीत्&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;।</p></blockquote>
<p>इत्यादिदूषणानामवकाशो नास्ति तत्रेत्यादेर्वस्तुतः कस्यचिदभावात् ।</p>
<p>सर्वसर्वगततावादेऽपि सर्वज्ञभ्रमनिषेधारोपादिभूमिषु सार्वात्म्यावभासादङ्गीक्रियमाणे नियतिशक्तेः प्रमातृदेशकालदशावैचित्र्यनियमौचित्येन नियामकत्वात् न सर्वः सर्वात्मक्रियाकारी स्यादित्यादिदूषणाशङ्कार्थम् । तदाह तस्यैवच इति । ननु एवं यतो व्यावृत्तिर्यत्र च अनुवृत्तिस्तदपि इन्द्रियेण निर्भास्यताम्, किं तत्र प्रमात्रैक्येन कृत्यमित्याशङ्क्य आह आक्षेपार्थस्तु इति । नहि सर्वो व्यक्तिग्रामस्तत्र अवभाति यावतो भिन्नं तत् यावति अनुवृत्तं च । तथावभासने हि क आक्षेपार्थः । स च इह अस्तीति दर्शयति स्फुट इति । अत एव इति यतः स्फुटमवभासनं नास्त्यलक्षणं, भवति च भासनं; तत इत्यर्थः । अपिशब्द इति वृत्तौ ।</p>
<p>विरोधच्छायाम् इति स्वातन्त्र्यसूचनायेति आशयः । नच परमार्थतो विरोध इति च्छायापदम् । अतिशयोक्तिं च इति</p>
<blockquote>
<p>क्रियासम्बन्ध&mdash;&mdash;&mdash;&mdash;&mdash;&mdash;&mdash;&mdash;-। (२।२।१)</p></blockquote>
<p>इत्यादिना क्रमेण प्रमाता सिद्ध्यतीत्ययमर्थो नैव साध्यः, अपि तु सिद्ध एव । किमत्र तेनेति अतिशयोक्तिरव्यामोहस्थानेऽपि जनस्य व्यामोहस्थानतामाह । दुःसाधोऽयमर्थस्ततोऽत्र कथमुत्सोढव्यमिति मन्दोत्साहत्वविहराणाय शिष्याश्वासनमतिशयोक्तिफलम् । तदाह अवश्योपयन्तव्यता इति अनेनैव आशयेन वृत्तौ भेदव्यवस्थैव उपसंहृता, विवृतौ च तत्प्रधानत्वेनैव अवतारणं कृतम् ॥ १४ ॥</p>
<p>(पगे १६१)</p>
<p>ननु एवं भेदाभेदरूपसमस्तप्रमेयनिःशङ्कविश्रमस्थानं प्रमातेति तत्रैव प्रमाणमुपन्यसनीयम्, न प्रमेये । यदाह प्रधाने हि यत्नः फलवान् इति । तदेतदाशङ्क्य शास्त्रप्रारम्भोक्तमेव आदिसिद्धत्वं ज्ञाते प्रमाणस्वरूपे स्फुटमधुना वर्तते ।</p>
<p>एवम्भूतं हि प्रमाणं, तत् कथं परमार्थप्रमातरि क्रमते इति ।</p>
<p>तत् दर्शयति श्लोकद्वयेन</p>
<blockquote>
<p>विश्ववैचित्र्यचित्रस्य समभित्तितलोपमे ।
विरुद्धाभावसंस्पर्शे परमार्थसतीश्वरे ॥ १५ ॥
प्रमातरि पुराणे तु सर्वदाभातविग्रहे ।
किं प्रमाणं नवाभासः सर्वप्रमितिभागिनि ॥ १६ ॥</p></blockquote>
<blockquote>
<p>सङ्कुचितप्रमातृलग्नः प्रमेयोन्मुखो नवनव आभासः
प्रमाणमिति उक्तम् । तत् प्रकाशनमात्रस्वभावे पूर्वसिद्धे कथम् ।</p></blockquote>
<p>तथाहि तस्मिन् सति यत् तस्य देहादिसङ्कोचावभासि रूपं, तल्लग्नां प्रमेयस्य सिद्धिमादधत् प्रमाणम् । प्रमातुश्च किंलग्ना सिद्धिः ।</p>
<p>विश्वलक्षणं हि वैचित्र्यं तत्र प्रमातरि चित्रमिव समभित्तितले विश्रान्तं सत् प्रकाशते भित्तिप्रकाशमन्तरेण सिन्दूरहरितालादिप्रकाशचित्रप्रकाशासम्भवात् । एकत्र हि निम्नोन्नतादि रहिते भित्तितले रेखोपकल्पितनिम्नोन्नतादिविभागजुषि निम्नमध्या पृथुनितम्बा उन्नतकुचकलशा इयमिति चित्रावभासः ।</p>
<p>एवं प्रकाशभित्तावेव सततप्रकाशमानतायां तल्लग्नत्वेन भेदाभेदात्मकविश्ववैचित्र्यप्रतिभास इति । सा तावदनपायिस्वप्रकाशसदातनरूपेति किं तत्र प्रमाणेन अभिनवाभासात्मना । नच वाच्यं-पूर्वमस्य प्रकाशो न भवति, सति प्रमाणे भवतीति; तर्हि स एव न भवतीति स्यात् । प्रकाश एव हि अस्य रूपम् । नच स एव न भवतीति युक्तं परमार्थसत्त्वादैश्वर्याच्च ।</p>
<p>तथाहि स एव तत्त्वतो भवति, न अन्यत्; अन्यत्तु तत्स्वातन्त्र्यरूपं सम्भवति ।</p>
<p>(पगे १६२)</p>
<p>तदस्य भवनस्वभावस्य अभवनेन कथं संस्पर्शो विरोधात् ।</p>
<p>स्यादेतत्-ऐश्वर्यमस्य अप्रकाशितं प्रमाणेन प्रकाश्यते, तदपि न ।</p>
<p>यदिहि असौ प्रमाता न भासते, क एवमुद्यच्छेत्; भाति चेत् प्रमातृतया, सैव तर्हि ऐश्वर्यमिति सर्वदाभात एव तदीयो विग्रहो विविधग्रहणरूपमसाधारणं स्वरूपम् । अभावानुप्रवेशेन च व्याप्तः कालव्यवहारोऽभावास्पृष्टे व्यापकानुपलम्भात् नास्तीति पुराणोऽसौ । तत्र एवम्भूते किं प्रमाणं कुतः प्रयोजनात् प्रमाणं, निरुपयोगमेव एतदिति यावत् । नच वाच्यम्प्रत्यक्षादि व्यतिरिक्तं किञ्चित् भविष्यतीति । सर्वस्य हि प्रमाणस्य नवाभासतैव रूपं प्रमितिकारित्वेन । सर्वाश्च प्रमितयस्तत्र प्रमातरि विश्राम्यन्ति ।</p>
<p>ततस्तस्मिन् प्रमित्सिते तत्प्रमितिः कुत्र अन्यत्र विश्राम्येत् जडेऽजडे वेति आदिसिद्धसूत्रोक्तमेव अनुसन्धेयमिति । उक्तं यत् मयैव</p>
<blockquote>
<p>यत् प्रमेयीकृतोऽस्मीति सर्वोऽप्यात्मनि लज्जते ।
कथं प्रमेयीकरणं सहतां तन्महेश्वरः ॥</p></blockquote>
<p>इति सङ्क्षेपेण सूत्रार्थः । ननु प्रमाणविशेषानभिधाय वक्तव्यं किं प्रमाणमिति तत्र ते कस्मात् न सूत्रे लक्षिता इत्याशङ्काशमनपुरःसरं सूत्रमवतारयति एवम् इत्यादिना । तथा इति प्रमाणतया । अत्र इति सङ्ख्यायाम् । प्रमातृविशेषम् इति</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-मातुरर्थक्रियार्थिनः ।
भेदाभेदवतार्थेन&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (२।२।७)
इति</p></blockquote>
<blockquote>
<p>यथारुचि&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (२।३।३)
इति</p></blockquote>
<blockquote>
<p>तात्कालिकी प्रवृत्तिः स्यादर्थिनः&mdash;&mdash;&mdash;&mdash;&mdash;&mdash;&ndash;। (२।३।९)</p></blockquote>
<p>(पगे १६३)</p>
<p>इत्यादिना मायाप्रमातारं प्रतिपाद्येत्यर्थः ।</p>
<p>सामान्यरूपमाभासात्मकमेव वस्त्विति तत्त्वमिति उपपादितम्</p>
<blockquote>
<p>एकाभिधानविषये&mdash;&mdash;&mdash;&mdash;&mdash;&mdash;&mdash;&mdash;&ndash;। (२।३।२)</p></blockquote>
<p>इत्यादिना परिशिष्टेन भेदाभेदमयत्वम् । ननु</p>
<blockquote>
<p>निष्प्रपञ्चो निराभास&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (मा। वि। २।४२)</p></blockquote>
<p>इति आगमस्तत् कथमात्थ वृत्तौ नित्यावभासिनः इति । अत्र आह प्रकाशमात्रम् इति आगमे तु आकारेण ईषदर्थवाचिना प्रमेयताधर्म आभासशब्देन उक्त इति यावत् । शेष इति अन्यथातु नियमात् तृतीयैव स्यात् । अर्थावभासो हि धर्मत्वेन उच्यते, नतु स्वरूपावभास इत्याशयः । तं दर्शयति नित्यावभासिनः स्वभास इति । अनन्तरम् इति अप्रवर्तितसूत्रे (२।३।१७) । प्राक् इति आदिसिद्धसूत्रे । प्राक् इति बाह्यार्थवासनादिदूषणावसरे । अत्र इति वैचित्र्ये उपपत्तिः कारणं तदिच्छातः इत्यनेन शब्देन वृत्तावुक्ता । ननु मायाशक्तिवशात् इति समनन्तरग्रन्थः कथम् । आह इच्छाविशेष इति एकरसाकारोऽनुपपद्यमानोऽपि यया अतिदुर्घटकारिण्या भेद उपपद्यते, सा इच्छा मायाशक्तिसृष्टेति । यथाहि भित्तिरेव वर्तुलत्वेन निर्भासमाना स्तनो नाम तनुरेखावशात्, तथा प्रकाश एव पृथुबुध्नादितया प्रकाशमानो घटः । सा तु अनधिका अपि प्रकाशतो मायाशक्तिवशादधिकेव अवभाति । परमार्थसति इति विवृणुते प्रथैकवपुष इत्यादिना । येषां तु इति नीलादीनां जडाभिमतानाम् । यथोक्तम्</p>
<blockquote>
<p>एवमात्मन्यसत्कल्पा&mdash;&mdash;&mdash;&mdash;&mdash;&mdash;&mdash;&mdash;&mdash;-। ( अ। प्र। सि। १३)</p></blockquote>
<p>इत्यादि । कालोत्तरे वा इति आगमभाषया स्वमतं संवादयति ।</p>
<p>मूर्तिवैचित्र्यमन्योन्याभावप्राणितम्, तच्च दिग्देशोत्थापकम् ।</p>
<p>(पगे १६४)</p>
<p>अन्योन्याभावश्च अपोहरूपो न सम्भवति भगवतीति उक्तम्</p>
<blockquote>
<p>अहम्प्रत्यवमर्श&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-। (१।६।१)</p></blockquote>
<p>इत्यादिना प्रकरणेनेति दर्शयति प्रथामात्र इत्यादिना अन्योन्याभावप्राणितं मूर्तिवैचित्र्यं देशभेदमुत्थापयतीति ।</p>
<p>यदत्र ग्रन्थे प्रथामात्रेत्यादौ गम्यमानत्वेन स्थितं, तत् परकीयमतनिराकरणे हेतुत्वेन उपजीवति अत एव इति ज्ञानानि स्वप्रकाशैकरूपाणि, ज्ञानान्तरवेद्यत्वं च एषां विरुद्धम् । तानि च बहूनि,-इति ये मन्यन्ते बाह्यमर्थमवयविनं च परमाणुरूपं च इच्छन्ति, तेषां मते नीलादिरूपाण्येव ज्ञानानि स्वपरसन्तानगामि-तया युगपदवस्थितानि परस्परस्वरूपपरिहारेणेति स्वरूपलक्षणेन देशेन भिन्नानि, ततश्च मूर्तिमन्ति । ततः किमिति चेत्, आह इति इति । अतो मूर्तिमत्त्वात् हेतोर्बाह्यपरमाणूनां यथा षट्कयोगादसत्तैव आपतति, तथा तेषामपि । विततो हि अर्थो यदि न एकस्तत् विततं ज्ञानमपि कथमेकं स्यात् दिग्भागभेदविबोधस्य तदवस्थत्वात् । ततोऽनेकज्ञानसञ्चय एव विततज्ञानम् । स च अनेकः ।</p>
<p>बहूनि च ज्ञानानि प्रत्येकं स्वसंवेदनविश्रान्तानि,-इति विततप्रतिभासायोगात् देशभेदो न कश्चित् यो विरोधमापादयेदिति चेत्, कालभेदोऽपि कोऽन्यो यो विरोधावहो भवेदिति ज्ञानबाह्यत्वं कुतः ।</p>
<p>नच इति बाह्यार्थाभावात् । ननु अस्तु असौ बाह्यः, तर्हि व्यवधायकतयैव अवश्यं व्यवधेयमध्यपतितस्तेन व्यवधातव्येन सम्पर्कमागच्छेदिति तत्सम्पर्कात् सांशतेति । अथवा ज्ञानानाम् इत्यादिना प्रसङ्ग एव इत्यन्तेन ग्रन्थेन दूषिते ज्ञानबहुत्वे गम्यमानतया यदापतितं संवित्तत्त्वस्य ऐक्यमिति, तत्र कालदिग्देशोत्तरत्वं पूर्वोक्तं हेतुत्वेन</p>
<p>(पगे १६५)</p>
<p>उपजीवितम् । अत एव इति स्वरूपदेशकालभेदाभावादेकमेव चित्तत्त्वमवतिष्ठते इति यावत् । प्रकृतं प्रमेयमुपसंहरति तदेवम् इति । प्रतिपद्यते इति कर्मणि । तम् इति सत्यप्रमातारम् । प्रमातैव इति अनुज्झितकर्तृभाव एवेत्यर्थः । अन्यथाहि स न प्रतिपन्नो भवेत्, प्रतिपादितो वा । तदुक्तं</p>
<blockquote>
<p>ज्ञातासि कर्तासि सदैव सिद्धः कर्मापि सत्कर्तृतयैव भासि ।</p></blockquote>
<p>इति । कर्मता तर्हि कथमिति चेत्, पूर्वोक्तं स्मारयति पूर्वमेव इत्यादिना । प्रमाणादिना इति गुरुशिष्यादिरूपेण । सत्य इति उक्तं यतो</p>
<blockquote>
<p>यद्यप्यर्थस्थितिः&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। ( अ। प्र। सि। २०)</p></blockquote>
<p>इत्यादि । एतत् सर्वप्रमितिभाक्त्वमुपसंहरति ततश्च इति चिद्रूपे सत्यप्रमातरि भगवति महेश्वरे, नीलादौ जडरूपे शून्यादौ च प्रमात्रीकारादजडीकृते जडाजडरूपे विविधे प्रमेये प्रमीयमाणे या प्रमा, तद्भित्तिभागेन मुख्यस्य संविद्रूपस्य प्रमातुरव्यभिचारः सर्वथाप्रकाशमानत्वात् ॥ १६ ॥</p>
<blockquote>
<p>यदि न सर्वात्मना भगवति प्रमाणस्य उपपत्त्युपयोगौ, किं
तर्हि शास्त्रेणेति शङ्काशान्त्यै सूत्रम्</p></blockquote>
<blockquote>
<p>अप्रवर्तितपूर्वोऽत्र केवलं मूढतावशात् ।
शक्तिप्रकाशेनेशादिव्यवहारः प्रवर्त्यते ॥ १७ ॥</p></blockquote>
<p>अत्र वृत्तिविवृत्यर्थः स्पष्टीकृतः</p>
<blockquote>
<p>किन्तु मोहवशात्&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;। (१।१।३)</p></blockquote>
<p>इत्यत्र, योजनामात्रं तु क्रियते । कृती भवति इति घटसाध्यं प्राप्य न क्लिश्यते इति यावत् । सर्वजनात्मनि इति एकस्मिन्नेवेति भावः । यथा इति येन प्रसाधनप्रकारेण । स इति संसारिजनात्मा । तथा इति ईश्वररूपतया प्रकाशमानः</p>
<p>(पगे १६६)</p>
<p>सास्नादिमत्तानिबन्धनोऽयं गौरिति व्यवहारो वामनतासहभावीत्ये- वमाकारो यो मोहस्ततः । दार्ष्टान्तिकं समकक्ष्यतयैव आह अन्यत्र वा इति ज्ञानादिनिबन्धनत्वेन ज्ञातोऽपि मोहात् न प्रवर्तितः । तथाहि अग्रे विश्वाधिष्ठातृशब्देन अष्टमूर्तिशब्देन च इदमाह ।</p>
<p>भेदवादिभिरपि तस्य भगवतो विश्वं शरीरतया अङ्गीकृतम्, तत्र केवलं जडं न संविदः पृथक्, संविदपि न संविदन्तरादिति अभेदवादपरमार्थतयैव पुराणागमादीनां व्यवस्थानम् ।</p>
<p>ततस्तत्प्रमाणसिद्धे भगवति विश्वाभेदादात्माभेदोऽपि सिद्ध इति भेदस्य अस्य मोह एव सारम् । मोहस्य मिथ्याज्ञानस्य आकारतो निर्देशं करोति अन्य इति दूरभुवनविशेषवृत्तित्वादस्मदाद्यदृश्यत्वा-दिना अपूर्वेण अस्मान् प्रति अप्रकाशमानेन अर्थेन असहभवनशीलोऽसावैश्वर्यव्यवहारः स्वात्मनि, तथाभूतापूर्वरूपविरहिणि विरुद्ध इति यो व्यामोहस्तेन ओतप्रोतहृदयः कथं तथा व्यवहरेत् । प्रवर्त्यते इति लोकेन अस्माभिश्च उपदिशद्भिस्तत्समर्थाचरणेन प्रवर्तयंल्लोकः प्रयुज्यते इति सूत्रेऽपि श्लेषच्छायया कारितद्वयं व्याख्येयम् । वस्तुनि ज्ञातेऽपि प्राप्तायामपि च अर्थक्रियायां व्यवहारसाधनमुपयोगवदेव तस्य यद्विशिष्टं कार्यं तत्सम्पादनाय कथम् । आह यत् तत् इति बहुतरं यत्कार्यं विशिष्टशब्दोपधेयपरामर्शगोचरतापुरःसरीभावेन ज्ञातं, तत् यस्मात् तथाभूतोपाख्यालक्षणशब्दव्यवहारप्रवृत्ति- मन्तरेण न आसाद्यते इति सम्भाव्यते इत्यतो हेतोः । ननु शब्देन अभिहितोऽनभिहितो बा तावानेव अर्थः । ननु एवं प्रमितश्च तावानेव अर्थः । ततः किम् । इहापि ततः किम् । किं शब्दप्रवृत्त्यर्थनयेति चेत्, तथापि किं प्रमाणवृत्त्यर्थनया । सा प्रमातुरुपयोगिनीति चेत्, समः समाधिः । एतत् दर्शयति प्रमातुर्हि</p>
<p>(पगे १६७)</p>
<p>इति । प्रमाणस्यैव विमर्शो जीवितं फलं यत्, तदेव शब्दव्यवहारेण पोष्यते इति भावः शावलेयत्वविशेषाभासो यथा गवाभासेऽधिकः ।</p>
<p>न तच्छब्दव्यवहारे प्रवर्तितेऽपि तस्य बाह्यस्य इदन्तापतितस्य स्वरूपं सम्भेदेन आभासान्तरं भासते । शब्दाभासभागेऽस्य इदन्तायामसम्पात इति हि उको</p>
<blockquote>
<p>घटोऽयमित्यध्यवसा&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (१।५।२०)</p></blockquote>
<p>इत्यत्र । ननु एवं शब्दे प्रवर्तितेऽपि अनाधिक्यं तस्य अर्थक्रियाकारिणि रूपे चेत्, तर्हि कस्तत्प्रवर्तने भरः । उच्यते केवलम् इति ।</p>
<p>दृष्ठान्तेऽभिधाय प्रकृते योजयति एवम् इति । असौ इति व्यवहारसाधनादृतः प्रमाता । निरूढ इति अहमिति विश्राम्यन् ।</p>
<p>आरभते इति योऽसौ तदारम्भकस्तमेव स्वात्मानमभिमन्यते दार्ढ्येन सत्यपि मायासंस्कारजे देहाद्यहन्ताभिमाने इत्यर्थः ।</p>
<p>ननु व्यवहारसाधनशतैरपि आत्मनो महेश्वरतायामनाश्वासवन्तो जन्तवः सततमुपलभ्यन्ते ।</p>
<p>सत्यमित्याह कदाचित् इत्यादिना । स इति गोरूपो मोहोऽनेन भूयः परं पारमेश्वरं किमपि कृत्यं निर्वाहणीयमिति सोऽसम्भवन्नपि सम्भाव्य एव । प्रयत्न इति चतुर्विधस्य कृत्यस्य तत्प्राणितत्वात् ।</p>
<p>तत्प्रसादादेव इति यत्रैव परमेश्वरात्मा प्रसन्नो देहाद्यभिमानकालुष्यत्यागेन, स एव मोहमहार्णवादुत्तरीतुं समर्थः । तत् इति परमेश्वरोक्ते शास्त्रे या उपपादिता भावेन इति संस्कारो दीक्षादिक्रिया ध्यानादियोगो योगो ज्ञानं तस्याः समन्ततः सामर्थ्यात् तां ताम् इति हेयरूपां देहप्राणपुर्यष्टकशून्यादिप्रमातृमयीं भोगाधारभोग्यादिलक्षणां भुवनभावादिमयीं भुवं परिहरंस्त्यजन् स्वयं ध्यानयोगज्ञानादिषु परमेश्वरगुरुप्रसादद्वारेण च दीक्षादौ स परमेशानुगृहीतः प्रकाशतां नयति ऐश्वर्यमात्मनि,-इति पूर्वेण</p>
<p>(पगे १६८)</p>
<p>सम्बन्धः । इयति दीक्षादीनां सर्वेषां सामर्थ्यमुक्तं यदत्रैव जन्मनि परमेश्वरतालाभ इति योगज्ञानयोः प्राधान्येऽपि ज्ञानदीक्षापूर्वकत्वात् । यदागमो</p>
<blockquote>
<p>न चाधिकारिता दीक्षां विना योगेऽस्ति शाङ्करे ।
क्रियाज्ञानविभेदेन साच द्वेधा निगद्यते ॥ (मा। वि। ४।६)</p></blockquote>
<p>इति । यदातु ध्यानयोगाननभ्यस्यन्नेव ज्ञानदीक्षासमाश्वस्तस्तदा अस्य किमित्याह भावना इति । केचित् इति योगिनः । विभूतिभागम् इति सर्वज्ञत्वसर्वकर्तृत्वयोरंशमधिकज्ञानकरणसामर्थ्यमणिमा- दिविभूत्यष्टकलक्षणं तत्तद्भुवनविशेषविषयमिति । तदनेन प्रत्यक्षत एव अधिकसद्भावेऽपि न प्रकृतस्य हानिरिति प्रदर्श्य युक्त्या अपि एतदेव उपपद्यते इत्याह नहि इति । आत्मभाव इति परमात्मन इति च ।</p>
<p>उभयत्रापि परस्परं सन्निधानयोर्न विरोध इति उक्तम् । ननु मा भूत् प्राणादेरात्मभावसन्निधानेन परमात्मनः सन्निधाने विरोधः, स्वसंवेदनात्मकस्वप्रकाशत्वविरोधस्तु भवेत् । मैवम्, सन्निहितश्चेत् परमात्मा, तदसौ स्वप्रकाशैकस्वभावः । तदाह नच इति । ननु परमात्मा चेत् स्वप्रकाशः, तर्हि प्राणादेरात्मभावः कथम् । तत्प्रथा इति परमात्मनो या स्वातन्त्र्येण प्रथा, तत्प्रभावादेव तस्य इति प्राणादेः तथा इति आत्मतया प्रकाशनं यतः । एतदेव द्रढयति अपरेषामपि इति प्राणादेर्वेदकतास्पृक्त्वमस्ति वेद्यतायामपीति एकग्रहणम् । भावानाम् इति वस्तूनाम् । एतत् स्पष्टयति अवस्तूनामप्येवम् इति दर्शयन् अभावस्यापि इति । ननु संवित्तत्त्वे मा भूदीश्वरत्वमपूर्वं साध्यम्, प्राणादौ तु आत्मतानिषेधोऽपूर्व एव साध्योऽस्तु । सोऽपि न अपूर्व इत्याह प्राणादीनाम् इत्यादि ।</p>
<p>(पगे १६९)</p>
<p>तथाच इति प्रमेयतया । प्रमेयं हि स्मर्यतेऽनुभवविच्छेदनबलात् ।</p>
<p>प्रमातृरूपं तु यदविच्छिन्नप्रकाशसारं, तत्र स्मरणं न उपपद्यते । तत एव उक्तं</p>
<blockquote>
<p>नत्वेवं स्मर्यमाणत्वं तत्तत्त्वं प्रतिपद्यते । (स्प। का। १३)
इति । यद्वशात् इति निषेधव्यवहारसिद्धिसामर्थ्यात् । प्राक् इति</p></blockquote>
<blockquote>
<p>एवमन्योऽन्य&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-। (१।३।६)</p></blockquote>
<p>इत्यत्र टीकायामुपपादितमेतत् । चिद्रूपस्य तु इति भवतैव हि उपपादितमिदं वितत्य</p>
<blockquote>
<p>भिन्नयोरवभासो हि स्यात्&mdash;&mdash;&mdash;&mdash;&mdash;&mdash;&mdash;&mdash;। (१।६।२)</p></blockquote>
<p>इत्यत्र । परम् इति इदम्भावम् । उपजाता इति निरूढिं गतेति यावत् ।</p>
<p>पूर्वम् इति</p>
<blockquote>
<p>कैवल्यं जायते सद्यो नेत्रयोः स्तब्धमात्रयोः । (वि। भै। ११३)</p></blockquote>
<p>इति । उपदेशं स्मारयति परतः इति विकल्पोदये मायाप्रमातुरभिव्यक्तौ । संसारफलः इति धर्माधर्मनिबन्धनजात्यायुर्भोगहानादानप्रबन्धरूपसंस- रणकारीत्यर्थः । यत्र इति ततो युक्तमुक्तं तच्च विरुद्धस्वरूपप्रकाशनेनैव निवर्त्यते इति आशयशेषः । अत एव इति यतश्चिन्मया एव अर्थाः, ततः । अत्र इति अस्मद्दर्शने । नतु इति मुख्यः इति सम्बन्धः । साङ्ख्यानां तु अयमेव मुख्यो मोह इति सम्मतः ।</p>
<p>ननु यदि संविन्मया एव अर्थास्तर्हि प्राणादिरात्मैव, नतु अनात्मा; तत् कथमुक्तं प्राणादावनात्मनि इति,-इत्याशङ्कामपोहति स तु इति ।</p>
<p>अनात्मन्यात्माभिमानस्तदा भवति, यदा घटादिभ्योऽहन्तोचितेभ्यो व्यावृत्त्य घटादितुल्यीकृत एव इदन्तास्पदे प्राणदेहादौ भवति ।</p>
<p>तदाच इति नियते प्राणादावेव आत्मभावेऽहन्तासर्वस्वस्य</p>
<p>(पगे १७०)</p>
<p>समारोपणादुत्थापिते । तदपेक्षया इति अहन्तानुरागसमालम्भनलब्धप्रमातृतासौभाग्यमपि अनुज्झितेदन्तामलकलङ्कप्राणादिकमपेक्ष्येत्यर्थः । तदेव आह सोऽपि इति ननु इति च । ईश्वरस्य येन प्रकारेण सर्वेऽर्था अहन्तास्पदं यतस्तेन किञ्चिदिवजायन्ते तदा प्राणादिर्न अहन्तास्पदमिति योजना ।</p>
<p>एतदेव उपपादयति यतः इति । असौ इति प्राणादिः । अहन्ता इति ईश्वरदशायाम् । एवं प्रसङ्गेन मायाप्रमातुः स्वरूपं निरूप्य तद्विषये निषेधव्यवहार इति यत् प्रस्तुतं प्रमेयं, तदेव अनुबध्नाति तत्र च इति देहप्राणादौ । क्रमेण इति भावनाभ्यासेन । पूर्वं हि इति भावनाक्रमस्य अभावे । अनिवृत्तौ हेतुः घटात् घटादीन् प्रति ग्राहकत्वात् इति । उभयत्र हि कारणमस्ति निवृत्तौ च । तत्र प्रवृत्तिकारणदृढसंस्कारसूत्रनिबद्धं च वर्तमानं चेति निवृत्तिकारणं सदपि उदास्ते, तत् वर्तमानत्वविगमे तत्संस्कारपरिक्षये च फलिष्यति । तदाह केवलम् इति शरीरपातात् इति प्रयाणशब्दवाच्यात् । ऊर्ध्वम् इति प्रयाणान्ते इति पुरानिरूपिते ।</p>
<p>तावतः इति यस्य तावत् देहेऽहम्भावो विगलितः, स देहसम्बन्धोपनतधर्माधर्मनिबद्धदेहान्तरारम्भाभावात् विगते देहे प्रसृतिलयादिभावेऽवतिष्ठते इति बुद्ध्यन्तादध्वन उत्तीर्णः । यथोक्तं</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;कर्मतश्च शरीरिणः</p></blockquote>
<p>इत्यादि । एवं प्राणाद्युत्तरणमपि आगमाधिकारे वक्ष्यते । अद्यैव इति शरीरेऽपि अपतिते । अपिशब्देन स्तोकावशेषत्वेन प्राणशरीरादावहन्ताभिनिवेशस्य स्थितिरपि अस्तीति व्याचष्टे सर्वथानिवृत्तौ शरीरपातापत्त्यैव अद्येतिवाचोयुक्तेरयोगात् । ननु तदा अस्य योगिनः कुत्र अहन्तादार्ढ्यम् । आह तदाच</p>
<p>(पगे १७१)</p>
<p>इति । प्राणादौ इति वेद्यीकृते । घटादिष्वपिवा इति समाधानसंस्कारदार्ढ्ये व्युत्थितोऽपि शरीरादि न ग्राहकत्वदार्ढ्येन अधिशेते इति यावत् । तथा इति पृथग्भावबलोदितेन परिमितत्वेन । एतत् प्रसिद्धेन शरीरादिना समीकरोति यथा इति । ननु शरीरादेर्ग्राहकत्वावसरेऽपि प्राणाद्यपेक्षया स्फुटमेव ग्राह्यत्वं, तत् कथमुक्तं योग्यत्वमिति । एतत् निषेधति नतु इति । वक्ष्यते इति आगमाधिकारे । इयता च इदमुक्तम्- ग्राह्यग्राहकभेदपरम्पराया अनिवृत्तौ मायापदे भूषणमियमनवस्था, प्रमातृतायां तु न प्रमेयताङ्गमिति न प्रमेयासिद्धिदूषणमिति । ननु यदि शून्ये शून्यान्तरं ग्राहकमिष्यते, तत्रापि शून्यान्तरं; काममनवस्था । शून्ये तु चित्तत्त्वं ग्राहकमिष्यताम्, ततश्च प्रकाशमिति का अनवस्था ।</p>
<p>एतदाशङ्क्य आह नच इति । अशक्यत्वे हेतुः तस्य ग्राहकत्वाभावात् इति । तत्रापि पूर्वे हेतुः, तत्रापि पूर्व इत्येवं नेयम् । तस्य च इति चित्तत्त्वस्य ।</p>
<p>निराभासम् इति शुद्धे शिवत्वे । विश्वाभासम् इति ईश्वरपर्यन्ते ।</p>
<p>शिवत्वम् इति भावप्रत्ययेन अवस्थारूपत्वमत्र वदता परिपूर्णे धर्मिणि अवस्थातरि अव्यपदेश्यतां पूर्णत्वेन आह यथोक्तं प्राक् पूर्णे तु सर्वमस्ति इत्यादि । अथ अयं देहादावहन्तानिषेधाभ्यासः किं सर्वथैव अत्र उपयुज्यते । ओमिति चेत्, तर्हि सूत्रे सोऽपि वक्तव्य एवेति ।</p>
<p>अत्र आह तच्च इति शिवत्वमीश्वरत्वं च प्रत्यभिज्ञाय सिद्ध्यन्ति शिवरूपा भवन्ति । प्रत्यभिज्ञानस्यैव स्वरूपमुक्तं भक्तिशालिनः हठग्रहगृहीतानपोहनीयतथाभिमाना इत्यर्थः ।</p>
<p>तत्र हेतुः उक्त इत्यादिना उक्तः, तत्रापि सम्प्रदाय इत्यादिना । देहस्य सुखादिशून्यस्य प्रमातृतया संवित् नास्ति, गौर</p>
<p>(पगे १७२)</p>
<p>एव अहं सुखीति हि प्रमातृप्रतिपत्तिः; ततो देहावस्थायामिति न उक्तम् ।</p>
<p>एतदुक्तं भवति-केचन क्रमेण भूमिकासमारोहादभ्यासक्रमेण शून्यमपि यावत् प्रमात्रीकृतं स्फुटत्वेन वेद्यतया अधस्पदीकृत्य परमार्थप्रमातरि अभिमानं गृह्णीयुरिति प्रहतः पन्थाः ।</p>
<p>देहप्राणपुर्यष्टकबद्धास्था एवतु तत्त्यागमनभ्यस्यन्तोऽपि अनिषिद्धतदात्मभावा एव उल्लङ्घनक्रममनाद्रियमाणाः शरीरे चक्राधारादौ महाविदेहानन्दभूमिकादौ च बद्धपदाः प्रत्युत वेद्यान्तरतादात्म्यपरिपोषणेन विश्वात्मानः सम्पद्यन्ते इति तान्प्रति देहादावहन्तानिषेधाभ्यासे न किञ्चित् कृत्यम् ।</p>
<p>तथाविधसम्प्रदायपात्रताविरहितानामेव स उपयोगी अभ्यस्तदेहाद्यात्मतात्यागाय । पर्यन्ते तु तैरपि अनवस्थाभयादिदमेव आलम्बनीयमिति । इदानीं प्रकृतमिदन्ताहन्तयोर्विरोधमुपसंहरति तदेवम् इति । ननु यथा वा गमनरूपगोव्यवहारोऽप्रयत्नसिद्धः पूर्वमूढस्य, तथा आत्मव्यवहारे सति ईश्वरव्यवहारः क्व सिद्धः । यदि तु तत्रापि असिद्धः, तर्हि अनवस्था । तां परिहरति दृष्टान्तत्वेन इति पुनःशब्दो विशेषं दार्ष्टान्तिकात् द्योतयति । नहि अत्र आत्मा ईश्वरो भवतीति व्यवहारः पूर्वं प्रवर्तितः । एतदेवकारेण आह । आत्मैव हि विशिष्ट ईश्वर इति तद्वादिनः । तदाह पुर्यष्टक इत्यादि ।</p>
<p>पुर्यष्टकशरीरप्रभृति यत् मायीयं, तद्रूपशून्ये अपृथग्भूतत्वात् प्रकाशाव्यतिरेकात् ज्ञानादिशक्तियोगाच्च आत्मत्वेश्वरत्वव्यवहारोऽसिद्धः स्वात्मनि चैत्रमैत्रादिभेदिनि ताभ्यामेव निबन्धनाभ्यां साध्यते, नतु अपृथग्भावः प्रकाशाव्यतिरेकः, सच अहमिति व्यवहरणीयः; आत्मायमिति तु अनेन प्रकाशात् व्यतिरिक्तमिव व्यवह्रियते । ज्ञानादिशक्तिमत्त्वं च जानामि करोमीत्येवंरूपमहमित्येवव्यवहारस्य निबन्धनं, नतु ईश्वर इत्यस्य । एतत् स्वयमाशङ्क्य</p>
<p>(पगे १७३)</p>
<p>यद्यपि इत्यादिना परिहरति तथापि इत्यादिना प्रागुक्तमेव स्मारयन् । इह इति न केवलं पूर्वमिति भावः । ननु इह सूत्रे व्यवहारः प्रवर्त्यते इतिवचनेन व्यवहारसाधनं करणरूपं, तद्द्वारेण च क्रियात्मकमस्य शास्त्रस्य अभिधेयमिति उक्तम्, पूर्वं तु</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;-प्रत्यभिज्ञोपदर्श्यते ॥ (१।१।३)</p></blockquote>
<p>इति प्रत्यभिज्ञानं, तत् कथं सङ्गमयितव्यमित्याशङ्क्य एकसंवेदनं वस्तुतत्त्वमित्युपपादयति प्रत्यभिज्ञा इत्यादिना । अत्र च करणस्य क्रियायामुपयोगात् क्रियाया एव अभिधेयत्वं शास्त्रं प्रति निरूपितम् । क्रिया च करणस्वरूपविवेचनद्वारेण वाच्येति प्रत्यभिज्ञानं प्रमाणमस्य शास्त्रस्य अभिधेयं लक्षणीयत्वेनेति तत्प्रतिपादनं प्रयोजनं प्रमाणस्वरूपप्रतिपत्तिः, तस्यां फलं तद्व्यापारणं, तस्य फलं प्रत्यभिज्ञोदयः, ततः पर्यन्तफलमपर्यनुयोज्य फलान्तरं पूर्णानन्दानन्तशक्तिपरमेश्वररूपतोन्मेष इति तात्पर्यम् । ननु अप्राप्ते शास्त्रमर्थवत् इतिन्यायात् प्रसिद्धे स्वात्मनि किं शास्त्रव्यापारेणेत्याशङ्क्य आह शास्त्राणां हि इति लोक इति अर्थकामाद्युपयोगिनि प्रमाणे वा इति । यदुक्तं पूर्वं</p>
<blockquote>
<p>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;शास्त्रं मोहनिवर्तनम् ।</p></blockquote>
<p>इति । असिद्ध इव इति न व्यवहार्यो भवतीति पूर्वेण सम्बन्धनीयम् ।</p>
<p>पुनः इति वृत्त्यन्तरेण इत्यर्थः । ननु प्रमेयादर्थक्रिया, प्रमाणाच्च प्रमेयसिद्धिरिति प्रमेयस्य प्रमाणस्य च उपयोगित्वात् तद्विषयविषमविमोहव्यपोहने हेतुव्यवहारसाधनप्रमाणान्वेषणं क्रियताम्, प्रमाता तु कुत्र उपयुज्यते येन तत्र विमोहापसरणं क्रियते । तस्य अनुपयोगादेवच दूरापास्ता सत्तेति । ततः एतदपि न वाच्यमपुनरावृत्तिफलं तत् भविष्यति व्यवहारफलत्वाभावेऽपि</p>
<p>(पगे १७४)</p>
<p>आत्मा ज्ञातव्यो न स पुनरावर्तते इत्यादिनयेनेति तत् किं प्रमातातरि मोहापसरणेनेत्याशङ्कामादिसिद्धसूत्रार्थप्रत्यावर्तनदिशा शमयति यद्यपिहि इति । सर्वत्र खलु स एव उपयुज्यते च भगवानवभासते च । उपपद्यते तद्यदि न रूप्यते तत्, प्रत्युत प्रमाणप्रमेयवर्गोऽयं न क्वचिदस्ति, न क्वचित् भाति, न क्वचिदुपयुज्यते स्वतन्त्रतयेति तात्पर्यम् । तथाहि प्रमातृप्रमेयवर्गस्य जगदन्तर्वर्तिनः प्रसुप्तप्रायतां दर्शयिष्यति स्वात्ममात्रनिष्ठत्वाशयेन । इहहि प्रमाणस्य तिस्रोऽवस्थाः- प्राक्कोटिः, वर्तमानता, फलपर्यन्तता च । तत्र प्राक्कोटौ प्रमातुरेव विजृम्भेति दर्शयति प्रमेयजिज्ञासायाम् इति । सर्वत्रैव तावदयं प्रमाता</p>
<blockquote>
<p>दुःखसंश्लेषविद्वेषी सुखास्वादरसादरः ।</p></blockquote>
<p>इत्यनेन नयेन प्रमेयजिज्ञासयैव व्याप्तः । मार्गगमनादावपि तत्र जिज्ञासोरपि अविवेकबलोपनत एव मध्ये संशय उपजायते यन्निर्धारणाय प्रेक्षापूर्वकारी व्याप्रियते । स्वशरीरमपिहि पश्यन्नयं तत्त्वमस्य जिज्ञासमानो विवेकबलादेव संशयमुत्थापयति-किं यथैव इदमहन्तास्पदं मे शरीरं, तथैव स्यात्; उत अन्यथेति । ततश्च संशयापाकरणाय प्रमाणमेवं प्रवर्तयितुमिच्छंस्तदनुस्मरति । यत्रापि वस्तुवृत्तादेव विवेकमन्तरेण अपि संशय उदेति यथा उच्चतादर्शनात् स्थाणुनरादौ, तत्रापि एषैव गतिः । तदयं प्रमाणस्य प्रवर्तनेच्छात्मकः सङ्कल्पविशेषो धर्मिणां तद्धर्मद्वयं धर्मनियमनिर्णयं तन्निमित्तं च प्रमाणमेकीकुर्वन् विचार इति अभिधियते विविधं कृत्वा चारणं सञ्चारणं प्रमेयस्य विमर्शोत्थापनेन विवेकोपनतेन, विशेषे चारणं तस्य प्रमेयस्य विशेषावगमनिबन्धनप्रमाणान्वेषणलक्षणं च विशेषचरणे कर्तव्ये तत्समर्थाचरणमिति विचारः । परित आलोचनं सर्वतो विवेचना, अन्यपरिवर्जनेन च</p>
<p>(पगे १७५)</p>
<p>आलोचनं प्रमाणपरिढौकनमिति पर्यालोचनं सम्भवतोऽर्थस्य सम्भाव्यमानतया उपपद्यमानस्य तदेव सम्भवसमर्थाचरणमुपपादनमित्युच्यते । एवमिच्छापूर्वकं प्रमाणस्य प्रवर्तनं सङ्कल्पप्रयत्नरूपं विचार उच्यते । यस्तु आह</p>
<p>-इदमित्थम्भूतं यत्, तदेवमुत नैवमिति विमृश्य
एवमेवेत्यनिष्टपराकरणेन स्थापनं विचार इति पञ्चपदो विचार इति, स प्रष्टव्यः-विचार इति किम् वाक्यमभिप्रेतं, वाक्यार्थो वा; वाक्यार्थोऽपि जडाभिमतो, ज्ञानात्मा वा; ज्ञानमपि एकं वा, ज्ञानमाला वा । पदानि च किं सुप्तिङ्न्तानि, तदर्थरूपाणि वा; तान्यपि ज्ञानाज्ञानभेदेन विकल्पनीयानि । पदशब्देन वा भागा विषया वा, उत ज्ञानं वा, ज्ञानमाला वा विचार इति सम्भाव्यते तावदेतत् । तत्र च सुप्तिङ्न्तानामवसरः, सञ्जल्पान्तरावसरेऽपि एकस्मिन् ज्ञाने संशयरूपे निर्णयरूपे वा विचारत्वेन सम्मते बहूनां पदानां कोऽवकाशः, कल्पनायां तु क इयत्तानियमः ।</p>
<p>ज्ञानमालायामपि एतेनैव कृतः पदनियमनिरासः । अथ एकस्य ज्ञानस्य पञ्च पदानि ज्ञेयरूपाणि, तदा पर्वतो धूमवानिति कामं ज्ञेयमस्तु पदद्वयं; ततः परं तु किमिदमेवमुत नैवमिति अग्निमत्त्वानग्निमत्त्वसंशयोऽयं बोधो, न विषयरूपं पदद्वयमेतत् । अग्नेर्भावाभावौ विषयाविति चेत्, अस्तु एवं; सङ्गतिस्तु का । एकत्रैव ज्ञाने पर्वतधूमाग्निभावाभावाग्निनियमाः पञ्च यदि विषयतां गता शिखरस्थस्यैव ज्ञाने घटपटादयः, तत् पर्वतोऽग्निमानेवेति कथं परस्परापेक्षासिद्धिर्भवेत्, अग्निनियमश्चाग्निभावाभावा इति सोऽयमग्निभाव एवेति न पञ्चमं पदमेतत् स्यात्; एकदैव एकत्रैवच ज्ञानं बह्नेर्भावमभावं च कथं विषययेदिति वाच्यम् । अथ पृथग्भूतैर्ज्ञानैर्विषयीकृतानि पञ्च वस्तूनि पदानि अनुसन्दधानं ज्ञानं पञ्चपदो विचार इति उच्यते,</p>
<p>(पगे १७६)</p>
<p>तत्र धर्मिज्ञानं धूमज्ञानमिति ज्ञानद्वयस्य तावदस्तु विषयद्वयम्, ततः परं तु यत् संशयज्ञानं विमर्शाख्यं, तस्य एक एव द्व्यात्मना कल्प्यमानो विषयः स्थाणुर्वेत्यत्रैव वाक्यानुप्रवेशेन पक्षान्तरदोलयोः प्रवेशितत्वादपरथा विषयद्वयमेकमनेकं वा ज्ञानमिति उभयथापि कः संशयार्थः । तदयं किमेवमितिशब्दभेदेऽपि एकस्वभाव एव संशय इति कथं पदद्वयात्मत्वमस्य । एवमेवेतिस्थापनं च निर्णय उच्यते । तस्य धर्मिधर्मसंवेदनं संशय इत्यादीनि कथं पदानि विकल्परूपाणि भवेयुः । उपयोगमात्रात् तानि तस्य पदानि,-इति चेदनिष्टपराकरणमपि पदान्तरत्वेन किमिति न गणितमिति पञ्चपदत्वं कथं स्यात् । कश्च अयमत्र अभिमानः-पञ्चपदो विचार इति न केनचित् ज्ञातमस्माभिरेव अन्धतमसमपसारितं लोकस्येति । बाला अपिहि प्रथमं व्याकरणसूत्रमधीत्य न्यायसूत्रमधीयते यत्र उक्तं</p>
<p>विमृश्य पक्षप्रतिपक्षाभ्यामर्थावधारणं निर्णयः । (१।१।४०)</p>
<p>इति । विमर्शो हि संशयः । सच सति धर्मिदर्शने प्रतिपक्षोपालम्भ एवच अनिष्टपराकरणमिति कोऽयमपूर्वप्रदर्शनाभिमानः ।</p>
<p>एवंविधाभिमाननिर्माणमपिवा भगवत एव स्वातन्त्र्यमिति वन्द्यतेतमामस्माभिः । व्यवस्थापनं विचार इति च प्रतिज्ञा यया लक्षणपदप्रयोजननिरूपणावसरे यदुच्यते-इदमित्थमित्यनभिधाने भित्त्यभावात् विमर्शानङ्गत्वाच्च निरालम्बनो विचारो भवेदिति, तदस्तु; यत्तु उच्यते किमेवमित्यादिपदद्वयानभिधाने नीरूपो विचारः स्यादिति, तदतितमामनुसन्धानवन्द्यत्वं हृदयस्य । अनेन हि वचसा विमर्श एव संशयात्मा विचारस्य लक्षणमुक्तं भवेत्, नतु स्थापनमिति ।</p>
<p>पुनश्च अभिहितं-यदि एवमेवेति पदं न स्यात्, निष्फलो निरवधिश्च विचारो भवेदिति, तदनेनापि</p>
<p>(पगे १७७)</p>
<p>स्थापनं विचार इति प्रक्रान्तपूर्वं सामानाधिकरण्यं विरुध्येत ।</p>
<p>नहि तदेव स्वात्मनि फलमवधिर्वा भवितुमर्हति । तदनेन विचारं विचारयता पूर्वापरं न विचारितम् । नच आनुमानिकनिर्णययोगादेव परीक्षकता विचारकता ख्याता लोके चरमे चेतसीतिनयेन रत्नतत्त्वविचारस्य प्रत्यक्षेण अपि सम्भवात् । आनुमानिकविचारोऽपि ज्ञानमालात्मा यदि उच्यते, तत् षोडशपद इति वाच्यं तावता तदुत्पादात् । नच निर्णयो विचारः प्रसिद्धो विचारितमेतत् सूरिभिः, नच अद्यापि निर्णीतमिति व्यवहारात् । तथाहि महाभाष्यकृत् सन्ध्यक्षरवार्तिके</p>
<blockquote>
<p>इदं विचार्यन्ते&mdash;&mdash;&mdash;&mdash;&mdash;&mdash;&ndash;। (२।३।४)</p></blockquote>
<p>इतिसंशये सति प्रमाणान्वेषणमेव विवेकावतारणं प्रकल्पितं विचारत्वेन व्यवहृतवान् । आगमेऽपि</p>
<blockquote>
<p>तावद्विचारयेद्योगी यावत्तत्त्वं प्रपश्यति ।</p></blockquote>
<p>इति । तत्त्वदृष्टिलक्षणात् निर्णयात् पूर्वावस्थैव विचारयितृत्वं निरूपितम् । महागुरुणा अपि सविचारसमापत्त्यनन्तरं</p>
<blockquote>
<p>निर्विचारवैशारद्येऽध्यात्मप्रसादः । (यो। सू। १।४७)
इति उक्त्वा</p></blockquote>
<blockquote>
<p>ऋतम्भरा तत्र प्रज्ञा । (यो। सू। १।४८)</p></blockquote>
<p>इति निर्णयरूपायाः प्रज्ञायाः पश्चात्स्वरूपमभिदधता निर्णिनीषैव विचारत्वेन उक्ता । किञ्च वितर्क एव सूक्ष्मो विषयतां नीतो विचार इति दर्शितः । नच वितर्को निर्णय इति युक्तमुक्तम् ।</p>
<p>प्रमाणोपन्यासरूपा निर्णिनीषैव विचार इति अलमवान्तरेण । एवं प्राक्कोटौ प्रमाणस्य प्रमातुरेव उपयोगमुक्त्वा परकोटावपि दर्शयति परतोऽपि इति । प्रवृत्तेः इति दिग्योगे हेतौ च पञ्चमी पूर्वोत्तरसम्बन्धेन । मध्यकोटौ तु प्रमाणं प्रतपत् लक्ष्यमाणमपि</p>
<p>(पगे १७८)</p>
<p>प्रमातारमेव वस्तुत उज्ज्वलयतीति दर्शयति । तं प्रति इति प्रमातारं प्रतीत्यर्थः । एवं मध्यकोटौ प्रमाणं प्रतपतु, तत्तु यथा कृतार्थं भवति, तथा पूर्वापरकोटिमेव अनुधावतीति निरूप्यते तथापि इति पूर्वकोटिरपरकोटिश्च तुल्यैव । दर्शितं प्राक् तावदर्थावलेहेनैवोत्तिष्ठतीत्यादिना । प्रतिष्ठां दृढनिश्चयरूपामर्थः प्रमातरि आदादयतीति सम्बन्धः ।</p>
<p>व्यवहर्तरि इति यदुक्तं, तदेव स्फुटयति सास्नादि इत्यादिना ।</p>
<p>व्यवहारश्च सार्वत्रिकत्वेन व्यवहारे उपयुज्यमानोऽनुमानं शरणीकरोति । तच्च मोहमात्रनिवर्तनफलमेव सर्वत्र । विचारयन् इति प्रमाणं प्रवर्तयितुमन्विच्छन् । एतदेव कोटिद्वयेन प्राधान्यं प्रमातुरुपसंहरति । मध्यकोटेश्च अप्राधान्यमपरकोट्या पर्यवसाने व्यवहार्यत्वाभावात् सौगतादिदर्शनेषु निरूपयति ततः इति विचारलक्षणा पूर्वकोटिर्भवन्ती अपि न सर्वत्र स्फुटसंवेद्येति पश्चादुपात्ता । प्रसुप्त इव जगदन्तर्वर्तिनि प्रमाणप्रमेयवर्गे इत्यादिना मध्यकोटिः सूचिता । मोहनिवर्तनमात्रफलत्वेऽपि यत्र प्रत्यक्षप्रमाणदृष्टत्वं वृक्षत्वस्य न पुरःसरीक्रियते हेतुतया, अपितु शिंशपात्वमेव, तत्र तद्वृक्षत्वमप्रमितमेव अभिप्रेतमिति अपूर्वप्रसाधकं तत्र स्वभावहेत्वनुमानम् । तत्रापि प्रमातैव प्रत्यक्षं सार्वत्रिकत्वेन व्यापारयन्नुपयोगीत्याह या या इति । ननु एवं यदि प्रमाणस्य सम्बन्धी स व्यापारः, कथं प्रमात्रा सार्वत्रिकत्वेन व्यापार्यते । अथ एवं न, तर्हि प्रमाणस्य स न सम्बन्धी स्यात्; अपितु प्रमातुरेव । सत्यमेवमिति आह व्यापारोऽपि इति ।</p>
<p>कारणस्य इति परशोरिव उद्यमननिपातनादिकया । इह इति अस्मद्दर्शने यत्र प्रमातृलग्नो नवाभासः प्रमाणं प्रत्यक्षम् । अनेनैव च ग्रन्थेन वर्तमानताकोटावपि प्रमाणस्य प्रमातृप्राधान्यशरणतैवेति</p>
<p>(पगे १७९)</p>
<p>दर्शितम्,-इति तिसृषु अपि प्रमाणावस्थासु प्रमातैव विजृम्भते इति युक्तो मूढं प्रति तद्व्यवहारसाधनव्युत्पादनसंरम्भः । स एवहि प्रमाता वस्तुसाधनं च प्रमाणं व्यापारयति व्यवहारसाधनं च । ततस्तदायत्तमेव प्रमाणस्य विचेष्टितमिति दर्शयति तेन इति तस्मादित्यर्थः । प्रमातृसमानाधिकरणं वापदमप्रवृत्तमस्मदादेः प्रत्यक्षानुमानाप्तोपदेशलक्षणं प्रमाणं यस्मिन् स्वर्गादौ तत्त्वसङ्ख्यानियमे च षट्त्रिंशत्तत्त्वानीति, आदिग्रहणात् मन्त्रप्रभावदीक्षादिसामर्थ्ये च ।</p>
<p>शास्त्राकारेण इति वेदशैवादिरूपतया स्वविमर्शं प्रसिद्धिपर्यन्तं प्रसारयतीत्यर्थः । क्रियते इति तेनैव प्रमात्रा शास्त्रकाररूपेणेति सम्बन्धः । यावन्ति हि आत्मज्ञानशास्त्राणि श्रुत्यन्तसिद्धान्तरहस्यतन्त्ररूपाणि, तानि आत्मनि नैव सिद्धिमपूर्वरूपां रचयन्ति । तस्मात् व्यवहारमात्रसाधनफलानि एव तानीति भावः । अत एव इति यदेतत् तिसृष्वपि कोटिषु तस्यैव प्रतपनमुक्तम्, ततो हेतोर्यत्प्रमातुः प्राधान्यं, तस्मात् हेतोरिदमपि सिद्ध्यति यत् पूर्वमुक्तम्-एकेनैव प्रमाणेन अविशिष्टे वह्न्यादौ कार्यकारणतेत्यादि (२।३।८) । एकत्र हि प्रमातरि प्रधाने तद्व्यापारविमर्शबलात् प्रधानस्य भेदाभेदव्यवस्था । एक एवच असौ सार्वकालिकत्वेन विमर्श इति एकं प्रमाणम् । अन्यथाहि अस्मन्मते भिन्नसंवेद्योपरागात् परदर्शने स्वभावसङ्कोचबलात् कालभेदवत्यः संविदो भिन्नास्तदध्यवसाया अपि भिन्नाः क्षणिकस्वभावा इति कथमेकमेव प्रमाणं तात्कालिकवस्तुप्रकाशनपर्यवसितं स्वानुसारितया सत्यव्यवहारहेतुं विकल्पाध्यवसायं जनयत् सार्वत्रिकत्वे प्रमाणं भवेत्, भिन्नेषु संवेदनेषु सर्वस्यैव अपूर्वग्रहणरूपतेति का गृहीतग्राहिता प्रमात्रन्तरगृहीते इव ।</p>
<p>ततश्च कथमिदमुद्धोष्यते धारावाहिविज्ञानमालायामाद्यमेव संवेदनं</p>
<p>(पगे १८०)</p>
<p>प्रमाणमित्यादि । ननु इदानीं जन्मावसर एव अनेन वह्न्यादिभावस्वभावग्राहिणा प्रमाणेन प्रमाण्यमासादितमिति उत्तरकालं ज्ञानानामप्रमाणत्वमेव स्यात् । आभासमात्रे खलु एवमेव प्रतिपद्यतामायुष्मान्, नच अप्रमाणत्वमेकान्ततस्तेषामाभासान्तरेषु अगृहीतपूर्वेषु योजनाभासे वा अनुल्लसितपूर्वस्य विमर्शलक्षणस्य प्रमातृव्यापारस्य उल्लासनात् । ननु प्रमातृव्यापारो विकल्पः, सोऽपिच ज्ञानस्वभावत्वात् क्षणिक इति कथं प्रमातृव्यापारस्य क्वचिदपि ऐक्यमुचितम् । एतदाशङ्कितं परिहरति तथापि इति ।</p>
<p>अन्तर्मुखताप्राधान्येन असौ वर्तमानः प्रमात्रा यावति स्वातन्त्र्यात् न च्छिद्यते, तावदेक एवेति । ननु अन्तर्मुखस्वभावो न तेन किमङ्गीक्रियते । नेत्याशङ्क्य आह सच इति मायीयभेदसंस्कारात् विकल्पोऽसौ प्रगीयते शुद्धोऽपि विमर्शः । ननु अन्तर्मुखेन अहमित्येतावन्मात्ररूपेण विकल्पताभाजा अपि विमर्शनेन न प्रमाणानां फलवत्ता, अपि तु घटोऽयमिति बहिर्मुखेन । नच तेन बाह्योऽर्थः स्पृश्यते इति कथमुक्तं विमर्शप्राधान्येन अर्थव्यवस्थेति । अत्र उत्तरं योऽपिच इति । इन्द्रियव्यापारात् इति तज्जात् निर्विकल्पकज्ञानादितियावत् । सोऽपि न निर्विषयः, अपितु सार्वत्रिकत्वे सामान्यविषयः; अन्यथा तु स्वलक्षणविषय इति । उक्तम् इति</p>
<blockquote>
<p>भ्रान्तित्वे चावसायस्ये&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;। (१।३।५)</p></blockquote>
<p>इत्यादौ । ननु पुरोऽवभासमानं सामान्यं स्वलक्षणं वा स्पष्टप्रतिभासमस्पष्टप्रतिभासं च विकल्पे, तत् कथमुक्तं तद्विषय एवेति । अत्र आह नचापि इति</p>
<blockquote>
<p>भिन्नावभासच्छायानामपि मुख्यावभासतः ।
एकप्रत्यवमर्शाख्यादेकत्वमनिवारितम् ॥ (२।३।११)</p></blockquote>
<p>(पगे १८१)</p>
<p>इति उक्तम् । तावद्ग्रहणेन स्वमते तावत् न इदं दुरुपपादमिति दर्शितम्, परोऽपि न भेदमत्र वक्तुमुत्सहते इत्याह योऽपि इति बौद्धः ।</p>
<p>अनवधारणमेव दर्शति निर्विकल्पम् इति कर्त्तृपदमेतत् । स्व इति आत्मीयादवभासादन्यरूपम् । ततः इति परमतेऽपि यतः प्रतिभासभेदोऽशक्यावधारणोऽनेन । नच विमर्शबलादैक्यप्रसाधनेन प्रकृतेऽपि प्रमेये करावलम्बः कृत इति दर्शयति ततः इति शब्दविकल्पे ईश्वरः प्रमाता सर्वशक्तिरात्मैवेति उपदेशावसरे व्यवहारसाधनबलोपनते शब्दैः प्रमेयतां नीतस्य अपि परमार्थपरामर्शेऽहन्तात्मनि विश्रम इति । इदमिह तात्पर्यम्- भगवत इदमेव स्वातन्त्र्यं-यत् पशुलोकापेक्षया अतिदुष्करम्, तत्सम्पादनेऽपि अप्रतीघातः इतश्च किमितरत् दुष्करम्-यत् प्रकाशात्मन्येव प्रकाशमाने एव प्रकाशनिषेधोऽप्रकाशमानताभिमान एव । एवम्भूतं यत् स्वातन्त्र्यं, तदेव ग्राहकोल्लासनं तद्द्वारेणच ग्राह्योल्लासनमपि ।</p>
<p>सैषा मायाशक्तिर्विमोहनीति उक्ता । तत्कृतो यः स्वात्मनि स्वतन्त्रे नित्ये व्यापके च स्मृत्यादियोगात् कालायोगात् देशायोगाच्च प्रकाशमाने एव सति घनतमोऽप्रकाशमानताभिमानो मोहमलादिपर्यायनिरुक्त आभासविशेषस्तद्वशात् स्वात्मनि पूर्णमीश्वरव्यवहारं न प्रवर्तयति मूढः । सोऽनेन इच्छादिशक्तिप्रभावप्रख्यापकेन पूर्णपरार्थानुमानरूपेण व्यवहारसाधनेन प्रत्यभिज्ञाख्येन शास्त्रेण अवबोध्यते । यथाहि भौतः कश्चित् मोहादपहारितम्मन्य एवं बोध्यते-कः खलु भवान् यस्य ईदृङ्मुखमीदृग्वस्त्रमिति चेत्, पश्य स्वात्मन्येतदिति पुनः पुनरभिदधता नच अपूर्वमस्य उत्पादितं किञ्चित्, तथैव पशुलोको भासमाने एव स्वात्मनि न अहमीश्वर इत्यादि मोहादभिमन्यमानो विबोध्यते । यत्र खलु ज्ञानादिशक्तयः, स ईश्वर इति व्यवह्रियते</p>
<p>(पगे १८२)</p>
<p>तन्मात्रनिमित्तकत्वात् तद्व्यवहारस्य यथा पुराणादिप्रसिद्धः; त्वय्यपि च ताः सन्तीति । अथवा यत्र यदायत्तं, स तत्र ईश्वरो राजा इव निजे राज्ये; तथाच त्वयि विश्वम् । यल्लग्नं यत् भाति, तत् तेन पूर्णं निधानकुम्भ इव रत्नैः; त्वयि च लग्नं विश्वं भातीति यस्य यदन्तर्वर्ति भाति, स तावति व्यापको रत्नेषु इव मणिभावः; शिंशपादिषु इव वृक्षत्वम् । त्वयि च संविद्रूपे धरादिसदाशिवान्तं शास्त्रप्रक्रियाद्यवगतं विश्वमन्तर्वर्ति भाति । यस्मिन्सति यदुदेति लीयते च, तत् तत्पूर्वापरभागव्यापि भूमाविव अङ्कुरः; तथाच त्वयि प्रकाशरूपे विश्वमिति ।</p>
<p>एवमीश्वरत्वव्यापित्वनित्यत्वधर्मा व्यवहरणीयाः, अन्येऽपि आगमोक्ताः सहस्रशः शक्तिशब्दवाच्या धर्माः । तत्प्रकटनाय इदं पूर्णपरार्थानुमानरूपं प्रमाणादिनिग्रहस्थानपर्यन्तपदार्थषोडशकनिबन्धनेन सम्यक् परव्युत्पत्तिसम्पादनसमर्थं शास्त्रम् । एवंहि सम्यक् परः प्रतिपादितो भवति हिताहितप्राप्तिपरिहारयोरित्यादिना च प्रत्यक्षादिपदार्थषोडशिका परव्युत्पादनप्रयोजनतया परार्थानुमानरूपेत्यन्यथा प्रामाण्यं प्रतिलभमाने स्वशास्त्रे मिथ्यैव न्यायतत्त्ववेदिमुनिमतविद्वेषोपात्ता कुशलदोषैः परैरपि प्रदर्शितैव । एतच्च मदीयादेव कथामुखतिलकात् विततमवधार्यम् ।</p>
<p>एवं व्यवहारसाधनेन प्रकाशमान एव यत् न प्रकाशते इत्यभिमननं संसारशब्दवाच्यम्, तदपसार्यते । तदपसारणमेव मुक्तिः । अभिमननाभासमात्रपरमार्थौ हि बन्धमोक्षौ भगवदिच्छाविजृम्भितमेव हेत्वंशेऽपि व्यामुढस्य । तत्रापि मोहापसरणमेव कर्तव्यमिति न अपूर्वं किञ्चिदप्रसिद्धं प्रसाध्यते । व्यवहारसाधनप्रमाणप्रभावसमाश्वस्तहृदयस्तु मोहसङ्करकलया परमेश्वरेणैव परोज्जिहीर्षादिकृत्यनिर्वाहणाय कञ्चित्कालं प्रयत्नसन्धार्यमाणे देहादावहन्ताभिमाने</p>
<p>(पगे १८३)</p>
<p>प्रभुद्ध इति अभिधीयते विदितेन्द्रजालतत्त्व इव पश्यन्नपि तदभ्रान्त एव यतः, यस्य श्रुतचिन्ताभावनातद्गाढताभिर्भेद उक्तः ।</p>
<p>शिवशासनोपदिष्टविधिपूर्वकोपायेन भावनाभ्यासदार्ढ्येन तु तत्रैव देहे प्राणादौ घटादावपि वा सञ्चारितपारमेश्वरधर्मप्रबन्धः सिद्धिभाजनं योगीति अभिधीयते यस्य आगमे सम्प्राप्तघटमानसिद्धसिद्धतमभेदोऽन्वर्थरूपो निरूपितः ।</p>
<p>इयत्यपि तु सर्वथा मोहकलासंस्कारस्य प्रक्षयः । प्रक्षये तु अस्य देहाद्यहम्भावनियमविगलनात् परमेश्वरतैव ।</p>
<p>ईश्वरेच्छावशादेव तु कस्यचित् प्रयत्नशतैरपि प्रत्यभिज्ञानं न उत्पद्यते । तस्य अपि श्रोत्रपथगमनमात्रादपि अवश्यं संस्कारपाकक्रमेण स्वरूपलाभः । यथोक्तमागमे</p>
<blockquote>
<p>निष्कम्प आत्मसंवित्तौ जीवन्मुक्तोऽभिधीयते ।
तत्त्वे विकल्पमानस्तु पिण्डपाताच्छिवं व्रजेत् ॥</p></blockquote>
<p>इति । मया अपि व्याख्यातमेतत्</p>
<blockquote>
<p>संसारजीर्णतरुमूलकलापकल्प-
सङ्कल्पसान्तरतया परमार्थवह्नेः ।
स्युर्विस्फुलिङ्गकणिका अपि चेत्तदन्त
र्देदीप्यते विमलबोधहुताशराशिः ॥</p></blockquote>
<p>इति । तदमुना न अपूर्वं किञ्चित्प्रसाध्यते स्वात्मनीति । तदधुना निर्व्यूढं परमार्थतो यदुक्तं शास्त्रादौ</p>
<blockquote>
<p>कर्तरि ज्ञातरि स्वात्मन्यादिसिद्धे&mdash;&mdash;&mdash;&mdash;&mdash;&mdash;&mdash;&mdash;-। (१।१।२)</p></blockquote>
<p>इत्यादीति शिवम् ॥</p>
<p>इति श्रीमहामाहेश्वरश्रीमदाचार्याभिनवगुप्तविरचितायामीश्वर- प्रत्यभिज्ञाविवृतिविमर्शिन्यां क्रियाधिकारे प्रमाणतत्फलप्रमेयपरमार्थविमर्शस्तृतीयः ॥ ३ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_2_kriyAdhikAraH_03_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/praty-abhijnA/utpaladevaH_Ishvara-pratyabhiJNA-kArikA/vRttiH/abhinava-gupta-vivRti-vimarshinI/2_kriyAdhikAraH/03/">०३ </a>
            <a data-toggle="collapse" href="#section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_2_kriyAdhikAraH_03_md" role="button" aria-expanded="false" aria-controls="section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_2_kriyAdhikAraH_03_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_praty-abhijnA_utpaladevaH_Ishvara-pratyabhiJNA-kArikA_vRttiH_abhinava-gupta-vivRti-vimarshinI_2_kriyAdhikAraH_03_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
