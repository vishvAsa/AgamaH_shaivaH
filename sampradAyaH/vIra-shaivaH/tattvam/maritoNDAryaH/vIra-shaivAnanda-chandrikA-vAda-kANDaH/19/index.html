<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१९">
  <meta property="og:description" content="वीरशैवानन्दचन्द्रिकायां वादकाण्डे एकोनविंशं प्रकरणम् ॥
गुरो रामानुजमतं कृतं तत्र च दूषणम् ।
उक्तिप्रत्युक्तिसहितं भाषितं भृङ्गिशीलिनोः ॥
त्वयानूदितमाकर्ण्य प्रहृष्टहृदयोऽभवम् ।
प्रवर्तन्ते विचित्राणि मतानि प्रक्रियान्तरैः ॥
अनन्तरं ततः किं वा प्रक्रान्तं भृङ्गिणावद ।
शीलिना वा तदुभयं जिज्ञासति मनो मम ॥
वदामि शृणु भूपाल तयोर्वाग्गुम्भजृम्भणम् ।
आक्षेपोत्तररूपेण सभायां सम्प्रवर्तितम् ॥
आरोप्य किन्तुलायां शिवविष्णू शीलिना तुलिनौ ।
ज्ञातुं सम्प्रत्यनयो- रुत्कर्षं चापकर्षञ्च ॥
[[३३८]]
हेरेर्यदिह दूषिता प्रतिपदं परब्रह्मता त्वया समवलम्ब्य तन्मतगतां खलु प्रक्रियाम् ।
अलं न तदिदं भवेन्मम हृदोऽति विस्रम्भणे पृथक् प्रयततां भवान्निरसितुं तदीयोन्नतिम् ॥
शिवस्य परतत्त्वतां स्फुटयितुं हरेरुन्नतिम् निवारयितुमुत्सहे शृणु विशिष्य भृङ्गिन्निदम् ।
अनेकनिगमागमस्मृतिपुराणवाग्गुम्भनैः ।
सुयुक्तिशतजृम्भितैरवहितं कुरु त्वं मनः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१९">
  <meta itemprop="description" content="वीरशैवानन्दचन्द्रिकायां वादकाण्डे एकोनविंशं प्रकरणम् ॥
गुरो रामानुजमतं कृतं तत्र च दूषणम् ।
उक्तिप्रत्युक्तिसहितं भाषितं भृङ्गिशीलिनोः ॥
त्वयानूदितमाकर्ण्य प्रहृष्टहृदयोऽभवम् ।
प्रवर्तन्ते विचित्राणि मतानि प्रक्रियान्तरैः ॥
अनन्तरं ततः किं वा प्रक्रान्तं भृङ्गिणावद ।
शीलिना वा तदुभयं जिज्ञासति मनो मम ॥
वदामि शृणु भूपाल तयोर्वाग्गुम्भजृम्भणम् ।
आक्षेपोत्तररूपेण सभायां सम्प्रवर्तितम् ॥
आरोप्य किन्तुलायां शिवविष्णू शीलिना तुलिनौ ।
ज्ञातुं सम्प्रत्यनयो- रुत्कर्षं चापकर्षञ्च ॥
[[३३८]]
हेरेर्यदिह दूषिता प्रतिपदं परब्रह्मता त्वया समवलम्ब्य तन्मतगतां खलु प्रक्रियाम् ।
अलं न तदिदं भवेन्मम हृदोऽति विस्रम्भणे पृथक् प्रयततां भवान्निरसितुं तदीयोन्नतिम् ॥
शिवस्य परतत्त्वतां स्फुटयितुं हरेरुन्नतिम् निवारयितुमुत्सहे शृणु विशिष्य भृङ्गिन्निदम् ।
अनेकनिगमागमस्मृतिपुराणवाग्गुम्भनैः ।
सुयुक्तिशतजृम्भितैरवहितं कुरु त्वं मनः ॥">
  <meta itemprop="wordCount" content="8915">
  <meta name="twitter:card" content="summary">
  <meta name="twitter:title" content="१९">
  <meta name="twitter:description" content="वीरशैवानन्दचन्द्रिकायां वादकाण्डे एकोनविंशं प्रकरणम् ॥
गुरो रामानुजमतं कृतं तत्र च दूषणम् ।
उक्तिप्रत्युक्तिसहितं भाषितं भृङ्गिशीलिनोः ॥
त्वयानूदितमाकर्ण्य प्रहृष्टहृदयोऽभवम् ।
प्रवर्तन्ते विचित्राणि मतानि प्रक्रियान्तरैः ॥
अनन्तरं ततः किं वा प्रक्रान्तं भृङ्गिणावद ।
शीलिना वा तदुभयं जिज्ञासति मनो मम ॥
वदामि शृणु भूपाल तयोर्वाग्गुम्भजृम्भणम् ।
आक्षेपोत्तररूपेण सभायां सम्प्रवर्तितम् ॥
आरोप्य किन्तुलायां शिवविष्णू शीलिना तुलिनौ ।
ज्ञातुं सम्प्रत्यनयो- रुत्कर्षं चापकर्षञ्च ॥
[[३३८]]
हेरेर्यदिह दूषिता प्रतिपदं परब्रह्मता त्वया समवलम्ब्य तन्मतगतां खलु प्रक्रियाम् ।
अलं न तदिदं भवेन्मम हृदोऽति विस्रम्भणे पृथक् प्रयततां भवान्निरसितुं तदीयोन्नतिम् ॥
शिवस्य परतत्त्वतां स्फुटयितुं हरेरुन्नतिम् निवारयितुमुत्सहे शृणु विशिष्य भृङ्गिन्निदम् ।
अनेकनिगमागमस्मृतिपुराणवाग्गुम्भनैः ।
सुयुक्तिशतजृम्भितैरवहितं कुरु त्वं मनः ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/vIra-shaivaH\/tattvam\/maritoNDAryaH\/vIra-shaivAnanda-chandrikA-vAda-kANDaH\/19\/".replace(basePath, "/");
  pageVars.pageParams = {};
  pageVars.pageSource = "sampradAyaH\/vIra-shaivaH\/tattvam\/maritoNDAryaH\/vIra-shaivAnanda-chandrikA-vAda-kANDaH\/19.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१९">१९</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>वीरशैवानन्दचन्द्रिकायां वादकाण्डे एकोनविंशं प्रकरणम् ॥</p>
<p>गुरो रामानुजमतं कृतं तत्र च दूषणम् ।<br>
उक्तिप्रत्युक्तिसहितं भाषितं भृङ्गिशीलिनोः ॥<br>
त्वयानूदितमाकर्ण्य प्रहृष्टहृदयोऽभवम् ।<br>
प्रवर्तन्ते विचित्राणि मतानि प्रक्रियान्तरैः ॥<br>
अनन्तरं ततः किं वा प्रक्रान्तं भृङ्गिणावद ।<br>
शीलिना वा तदुभयं जिज्ञासति मनो मम ॥<br>
वदामि शृणु भूपाल तयोर्वाग्गुम्भजृम्भणम् ।<br>
आक्षेपोत्तररूपेण सभायां सम्प्रवर्तितम् ॥<br>
आरोप्य किन्तुलायां शिवविष्णू शीलिना तुलिनौ ।<br>
ज्ञातुं सम्प्रत्यनयो- रुत्कर्षं चापकर्षञ्च ॥</p>
<p>[[३३८]]</p>
<p>हेरेर्यदिह दूषिता प्रतिपदं परब्रह्मता त्वया समवलम्ब्य तन्मतगतां खलु प्रक्रियाम् ।<br>
अलं न तदिदं भवेन्मम हृदोऽति विस्रम्भणे पृथक् प्रयततां भवान्निरसितुं तदीयोन्नतिम् ॥<br>
शिवस्य परतत्त्वतां स्फुटयितुं हरेरुन्नतिम् निवारयितुमुत्सहे शृणु विशिष्य भृङ्गिन्निदम् ।<br>
अनेकनिगमागमस्मृतिपुराणवाग्गुम्भनैः ।<br>
सुयुक्तिशतजृम्भितैरवहितं कुरु त्वं मनः ॥</p>
<p>वीरशैवमताभिज्ञैः सारहृदयैः सकलनिगमागमरहस्यानुसन्धानसमुन्मिषितभक्तिविशेषोपास्यं परमरहस्यं परं ब्रह्म शिव एवेति तस्यैव पारभ्यानुसन्धानप्रकारं श्रुतिस्मृतिपुराणेतिहासप्रसिद्धं प्रतिवादिप्रतिभावितदूषणनिरासपूर्वकमभिधीयते- &ldquo;यतो वा इमानि भूतानि जायन्ते, येन जातानि जीवन्ति, यत्प्रयन्त्यभिसंविशन्ति; तद्विजिज्ञासस्व, तद्ब्रह्मेति तैत्तिरीयोपनिषदि जिज्ञास्यं वस्तु ब्रह्मशब्देनाभिहितम् ।<br>
तच्च किंरूपमित्याकाङ्क्षायामुक्तं श्वेताश्वतरोपनिषदि&quot;किङ्कारणं ब्रह्म कुतः स्म जाता जीवाम केन क्व च सम्प्रतिष्ठाः ।<br>
अधिष्ठिताः केन सुखेतरेषु वर्तामहे ब्रह्मविदो व्यवस्था&rdquo; मित्याद्युपक्रम्य, केषाङ्चिद्ब्रह्मवादिनामृषीणां ब्रह्मजगत्कारणमित्येतावदवगच्छतां विशिष्य तदजानतां तन्निर्णयार्थविचारप्रवृत्तौ सत्यां तत्र किं कारणं ब्रह्मेति सामान्यकारणे ब्रह्मणि सन्देहोऽभिहितः ।<br>
कुतः स्म जाता इत्यादिभिः पञ्चभिर्वाक्यैः स एव कारणविषयः सन्देहः कार्यतज्जननजीवनादिप्रतियोगिभेदेन पञ्चधा प्रपञ्चितः ।<br>
तत्र ब्रह्मविदो व्यवस्थामिति पञ्चमे वाक्ये केनेत्यस्यानुषङ्गः, ब्रह्मेदमिति विमृशतामेव परस्परसम्बोधः; अथवा ब्रह्मविद इति षष्ठी ।<br>
नन्वेवं विशेषविचारो निरालम्बः, ब्रह्मकारणमित्यस्यैवासिद्धेः ।</p>
<p>[[३३९]]</p>
<p>कार्याणामन्यकारणकत्वस्याकारणकत्वस्यैवोपपत्तेरित्याशङ्कानिरासार्त् हं तेषामेव स्वकीयसन्देहधर्मिसिद्धिप्रदर्शनार्थमनन्तरमाम्नातम् &ldquo;कालः स्वभावो नियतिर्यदृच्छा भूतानि योनिः पुरुष इति चिन्त्यम् ।<br>
संयोग एषां न त्वात्मभावादात्माप्यनीशः सुखदुःखहेतो&rdquo; रिति ।<br>
यदृच्छेत्यकारणकत्वपक्षः ।<br>
एवं सन्देहानामर्थतो निर्णेतुमशक्तानां ब्रह्मविद्याधिदेवताया गौर्याः प्रसादेन तन्निर्णयमिच्छतां तत्प्रसादार्थं तद्ध्यानस्य तत्प्रसादेन तत्कारणं ब्रह्म शिव एवेति तेषां निर्णय आसीदित्यर्थस्य प्रदर्शनार्थः &ldquo;ते ध्यानयोगानुगता अपश्यन् देवात्मशक्तिं सुगुणैर्निर्गूढाम् ।<br>
यः कारणानि निखिलानि तानि कालात्मयुक्तान्यधितिष्ठत्येकः ।&rdquo; इत्यादिरुत्तरसन्दर्भः ।<br>
तत्र ह्यग्रिममन्त्रेषु &ldquo;क्षरं प्रधानममृताक्षरं हरः, तस्मात्सर्वगतः शिवः, विश्वाधिको रुद्रो महर्षिः, मायिनन्तु महेश्वरम्, तमीश्वराणां परमं महेश्वरं तं देवतानां परमञ्च दैवतम् ।<br>
पतिं पतीनां परमं परस्ताद्विदाम देवं भुवनेशमीड्यम् ॥&rdquo; इत्यादिष्वाम्नातैर्हरशिवरुद्रमहेश्वरादिनामभिर्जगत्कारणवाक्यानां शिवपरतां नयन्त्याः श्वेताश्वतरोपनिषदः साक्षिभूतान्यथर्वशिखादिवचनान्यपि दृश्यन्ते ।<br>
शर्वमिदं ब्रह्म- विष्णुरुद्रेन्द्रास्ते सम्प्रसूयन्ते सर्वाणि चेन्द्रियाणि सहभूतैर्न कारणं कारणानां ध्याता कारणन्तु ध्येयः सर्वेश्वर्यसम्पन्नः सर्वेश्वरः शम्भुराकाशमध्ये&quot; इत्यादिभिरथर्वशिखावाक्यैरनुगृहीतैः श्वेताश्वतरोपनिषन्मन्त्रैः प्रेरितानि सदात्मशब्दादिसामान्यशब्दप्रयुक्तानि सर्वाणि कारणवाक्यानि शिवमेव जगत्कारणं परं ब्रह्म प्रतिपादयन्ति ।<br>
उदाहृतश्रुतीनामन्यपरत्वशङ्कानिरासार्थं पौराणिकवचनरूपोपबृंहणानि बहूनि समुदाह्रियन्ते च ।<br>
तथाहि कौर्मे किं कारणं ब्रह्मेत्याद्युपबृहणानि-</p>
<p>समेत्य ते महात्मानो मुनयो ब्रह्मवादिनः ।<br>
वितेनिरे बहन्वादानात्मविज्ञानसंश्रयान् ॥</p>
<p>[[३४०]]</p>
<p>किमस्य जगतो मूलमात्मा वाऽस्माकमेव हि ।<br>
किमु स्यात्सर्वभावानां हेतुरीश्वर एव च ॥<br>
इत्येवं मन्यमानानां ध्यानकर्मावलम्बिनाम् ।<br>
आविरासीन्महादेवी गौरी गिरिवरात्मजा ॥</p>
<p>इत्यारभ्य</p>
<p>निरीक्षितास्ते परमेशपत्न्या तदन्तरे देवमशेषहेतुम् ।<br>
पश्यन्ति शम्भुं कविमीशितारं रुद्रं बृहन्तं पुरुषं पुराणम् ॥<br>
इति ॥</p>
<p>शिवपुराणेऽपि-</p>
<p>मुमुक्षवः पुरा केचिन्मुनयो ब्रह्मवादिनः ।<br>
संशयाविष्टमनसो विमृशन्ति यथा कथम् ॥<br>
किं कारणं कुतो जाता जीवामः केन वा वयम् ।<br>
क्व चास्माकं सम्प्रतिष्ठा वर्द्धिताः केन वा वयम् ॥<br>
केन वर्तामहे शश्वत्सुखेष्वन्येषु वाऽनिशम् ।<br>
अविलङ्घ्या च विश्वस्य व्यवस्था केन वा कृता ॥<br>
कालः स्वभावो नियतिर्यदृच्छा वा प्रवर्तते ।<br>
भूतानि योनिः पुरुषो योगो वैषां परोऽथवा ॥<br>
अचेतनत्वात्कालादेश्चेतनत्वेऽपि चात्मनः ।<br>
सुखदुःखाभिभूतत्वादनीशत्वाद्विचार्यते ॥<br>
ते ध्यानयोगानुगताः प्रापश्यन् शक्तिमैश्वरीम् ।<br>
पाशविच्छेदिकां साक्षान्निगूढां स्वगुणैर्भृशम् ॥</p>
<p>[[३४१]]</p>
<p>तया विच्छिन्नपाशास्ते सर्वकारणकारणम् ।<br>
शक्तिमन्तं महादेवमपश्यन्दिव्यचक्षुषा ॥<br>
यः कारणान्यशेषाणि कालात्मसहितान्यपि ।<br>
अप्रमेयोमया शक्त्या साकमेकोऽधितिष्ठति ॥<br>
इत्यादि ॥</p>
<p>अथर्वशिखोपबृंहणमपि शिवपुराणे-</p>
<p>यस्मात्सर्वमिदं ब्रह्म विष्णुरुद्रेन्द्रपूर्वकम् ।<br>
सहभूतेन्द्रियैः सर्वैः प्रथमं सम्प्रसूयते ॥<br>
कारणानाञ्च यो ध्याता ध्याता परमकारणम् ।<br>
न सम्प्रसूयतेऽन्यस्मात्कुतश्चन कदाचन ॥<br>
स सर्वैश्वर्यसम्पूर्णो नाम्ना सर्वेश्वरः स्वयम् ।<br>
सर्वैर्मुमुक्षुभिर्ध्येयः शम्भुराकाशमध्यगः ॥<br>
इति ॥</p>
<p>अथर्वशिरःकैवल्योपनिषदादीनामपि शिवैकान्तिककारणत्वादिब्रह्मलिङ्गसमर्पकान्युपबृंहणान्यपि शिवपुराणादिषु द्रष्टव्यानि ।<br>
एवंविधानि वचनानि शब्दतोऽर्थतश्च मूलश्रुत्येकवाक्यतया मूलश्रुतीनामप्यविचलं शिवपरत्वं प्रतिष्ठापयन्ति, वनसिंहन्यायेन स्वयमपि बलवन्ति, शिवैकान्तिकमेव जगत्कारणपरब्रह्मभावं व्यवस्थापयन्ति ।<br>
देवतान्तरपुराणेभ्यः शिवपुराणां भूयस्त्वमपि प्राबल्यहेतुः, तदुक्तम्-</p>
<p>अष्टादशपुराणेषु दशभिः कथ्यते शिवः ।<br>
चतुर्भिर्भगवान् विष्णुर्द्वाभ्यां ब्रह्मा प्रकीर्तितः ॥</p>
<p>इत्युक्तपुराणसङ्ख्यया, शैवं लक्षं स्कान्दं लक्षमित्यादिग्रन्थसङ्ख्यया च, परस्परमनुग्राह्यानुग्राहकभावमापन्नैः श्रुतितदुपबृंहणैः शिवस्य परब्रह्मभावः सिद्धः ॥<br>
यद्वा मुण्डकैतरेयछान्दोग्याद्युपनिषत्सु जगत्कारणत्वप्रतिपादकवाक्येषु श्रूयमाणानां ब्रह्मात्मसदक्ष-</p>
<p>[[३४२]]</p>
<p>रादिशब्दानां निघण्टुप्रसिद्धशिवादिशब्दसामानाधिकरण्यात् ।<br>
अत एव पूर्वतन्त्रे नामधेयपेटिकायाम्- &ldquo;आज्यैः स्तुवते, पृष्ठैः स्तुवते, बहिष्पवमानैः स्तुवते, चित्रया यजेत पशुकाम&rdquo; इत्यादावाज्यपृष्ठबहिष्पवमानचित्रादिशब्दानां स्तुवते यजत इत्यादिस्तोत्रयागादिवाचकशब्दसामानाधिकरण्यात् स्तोत्रयागवाचकत्वमङ्गीकृतम् ।<br>
अत्र पार्थसारथिमिश्राः- वाक्यभेदसङ्गेन सामानाधिकरण्यवतोऽन्वाख्यानार्थवादाच्च नामतैवोपपद्यत इति ।<br>
अत एव &ldquo;दध्ना जुहोती&quot;त्यादौ सामानाधिकरण्याभावात् होमादिवाचकत्वं नास्तीति द्वितीयाध्याये अघोराग्निहोत्राधिकरणे प्रतिपादितम् ।<br>
किञ्च नामधेयतापादकेषु यौगिकवाक्यभेदतत्प्रख्यतद्व्यपदेशेषु भिन्नेष्वपि सामानाधिकरण्यमेव सर्वत्रनुगततया नामधेयतापादकत्वेन निश्चितम् ।<br>
अतः प्रकृतेऽपि ब्रह्मादिशब्दानां शिववाचकत्वेन प्रसिद्धशिवादिशब्दसामानाधिकरण्यबलेन शिववाचकत्वमिति युक्तमेव ॥<br>
ननु कथं सदात्माक्षरादिशब्दानां सामान्यतः श्रुतानां शिवादिशब्दसामानाधिकरण्यम्, येन पूर्वतन्त्रन्यायेनात्र नामत्वं स्यादिति चेन्नैवम् &ldquo;ऋतं सत्यं परं ब्रह्म पुरुषं कृष्णपिङ्गलम् ।<br>
ऊर्ध्वरेतं विरूपाक्षं विश्वरूपाय वै नमः ॥&rdquo; इति मन्त्रे ऋतादिशब्दानां विरूपाक्षशब्दसामानाधिकरण्यमिति ब्रह्मशब्दस्य शिवपरत्वम् ।<br>
एवमेव &ldquo;ततः परं ब्रह्मपरं बृहन्तं यथा निकायं सर्वभूतेषु गूढम् ।<br>
विश्वस्यैकं परिवेष्टितारमीशं तं ज्ञात्वाऽमृता भवन्ती&quot;त्यत्र प्रसिद्धनिघण्टुसिद्धेशशब्दसामानाधिकरण्याच्च ।<br>
एवमेव &ldquo;अणोरणीयान्महतो महीयानात्मा गुहायां निहितोऽस्यजन्तोः ।<br>
तमक्रतुं पश्यति वीतशोको धातुः प्रसादान्महिमानमीश&rdquo; मितीशशब्दसामानाधिकरण्यादात्मशब्दस्य शिवपरत्वम् ।<br>
तथैव माण्डूक्योपनिषदि शिवाद्वैतं चतुर्थं मन्यन्ते ।<br>
स आत्मा स विज्ञेयः&rdquo; इति, एवमेव स्थलान्तरे &ldquo;अमात्रश्चतुर्थोऽव्यवहार्यः प्रपञ्चोपशमः शिवोऽद्वैत एवोङ्कार आत्मैवे&quot;ति शिवशब्दसामानाधिकरण्या-</p>
<p>[[३४३]]</p>
<p>च्चात्मशब्दस्य शिवपरत्वम् ॥<br>
&ldquo;यदा तमस्तन्न दिवा न रात्रिर्न सन्नचासच्छिव एव केवलः ।<br>
तदक्षरं तत्सवितुर्वरेण्यं प्रज्ञा च तस्मात्प्रसृता पुराणी&rdquo; त्यत्राक्षरशब्दस्य शिवशब्दसामानाधिकरण्याच्छिवपरत्वम् ॥<br>
एवञ्च जगत्कारणत्वप्रतिपादकानां सर्वेषां सामान्यवाचकानां विशेषतः शिवे पर्यवसानम् ॥<br>
&ldquo;छागो वा मन्त्रवर्णा&quot;दिति षष्ठान्त्याधिकरणे अग्निषोमीयं पशुमालभेतेति श्रूयते ।<br>
तत्र पशुशब्देन गवादीनि सर्वाण्युच्यन्ते उत छागमात्रमिति संशये पूर्वपक्षः-विधिवाक्ये श्रुतस्य गवाश्वादिसाधारणस्य पशुशब्दस्य सङ्कोचायोगात्सर्ववाचकत्वमिति ।<br>
सिद्धान्तस्तु-छागस्य वपाया मेदस इति मन्त्रवर्णे छागशब्दस्य विद्यमानत्वात्, तद्वशेन पशुशब्दस्य विशेषे पर्यवसानम् ।<br>
तद्वत्सदेव सौम्येदमग्र आसीदित्यादौ शिवपरत्वम् ।<br>
&ldquo;ब्रह्मैव भूतानां ज्येष्ठं तेन कोहीति स्पर्धितुम्&rdquo; इत्येतद्वाक्यानुरोधेन ङ वा वो यो रुद्र त्वदस्ति&rdquo; इति शिवसाम्यं कस्यापि नास्तीति प्रतिपाद्यते ।<br>
&ldquo;आत्मा वा इदमेक एवाग्र आसीन्नान्यत्किञ्चन मिषत् ।<br>
स ईक्षत लोकान्नु सृजा इति ।<br>
स इमान् लोकानसृजत ।<br>
अम्भोमरीचीर्मरमाप इति श्रूयते ।<br>
&ldquo;एतस्यैवाक्षरस्य प्रशासने गार्गि सूर्याचन्द्रमसौ विधृतौ तिष्ठत&rdquo; इति सर्वप्रशासकत्वमिति ।<br>
तथा च मुण्डकोपनिषदि- &ldquo;यथोर्णनाभिः सृजते गृह्णते च यथा पृथिव्यामोषधयः सम्भवन्ति ।&rdquo; इत्यादि सर्वकारणवाक्यानां शिवे पर्यवसानम् ॥<br>
ननु महाभारते- &ldquo;युधिष्ठिरो धर्ममयो महाद्रुमः स्कन्धोऽर्जुनो भीमसेनोऽस्य शाखाः ।<br>
माद्रीसुतौ पुष्पफले समृद्धे मूलं कृष्णो ब्रह्म च ब्राह्मणाश्च&rdquo; इति युधिष्ठिरस्य वृक्षत्वरूपेण ब्रह्ममूलमिति व्यपदिशन् भगवान् व्यासः श्रीकृष्णो ब्रह्मेति कृष्णस्य ब्रह्मभावं व्यक्तमेव विशेषणगत्योक्तवान् ।<br>
कृष्णस्य ब्राह्मणानाञ्च पृथग्ग्रहणाद्वेदतपसोरचेतनयोश्चेतनमध्यपाठाङ्गीकारे पाठविरोधात्, ब्रह्मशब्दस्य वेदतपःपरत्वेऽपि नात्र तयोर्ग्रहणं युक्तम्, किन्तु तेभ्योऽन्यस्यैव</p>
<p>[[३४४]]</p>
<p>कस्यचिद्वृक्षस्थितौ मूलस्येव राजभावोपगूढयुधिष्ठिरस्थितौ कारणभूतस्यैव ग्रहणं युक्तम्, तथाभूतश्च विष्णुरेवेति व्यासहृदयम् ।<br>
तस्मान्नारायण एव ब्रह्म शब्दवाच्यः ।<br>
न च द्रोणपर्वणि नारायणकृतशिवस्तोत्रे- &ldquo;रूपं ज्योतिः शब्द आकाश वायुः स्पर्शो रसः सलिलं गन्ध उर्वी ।<br>
कामो धर्मो ब्रह्म च ब्राह्मणाश्च त्वत्सम्भूताः स्थास्नु चरिष्णु चेद&quot;मिति ब्रह्मशब्दस्य ब्राह्मणशब्दसमभिव्याहारेऽपि वेदपरत्वं दृष्टम्, तथेह किं न स्यादिति वाच्यं, तत्र रूपं ज्योतिरित्याद्यचेतनसमभिव्याहारेण तत्र चेतनप्रायपाठाभावात्तत्र योग्यतया वेदपरत्वं युक्तम्, इह तु मूलं कृष्णो ब्रह्म च ब्राह्मणाश्चेति चेतनमर्थपाठात्कृष्ण एव ब्रह्मशब्दवाच्य इति चेन्मैवम् ।<br>
कृष्णो ब्रह्म च ब्राह्मणाश्चेत्यत्र कृष्णो ब्रह्म चेत्युत्तरत्र समुच्चयार्थकत्वे दृष्टस्य च शब्दस्य तथैव निर्णेतुं योग्यत्वेन कृष्णपरत्वे समुच्चयालाभात्, शिवपरत्व उक्तकृष्णसमुच्चयलाभादत्रत्य ब्रह्मशब्दश्शिवपरत्वेन निर्धारयितुमुचित एवेति सिद्धान्तिनः प्रथमा कक्ष्या ॥<br>
अथ पूर्वपक्षिणः प्रथमा कक्ष्या- ङनु नारायणः परं ब्रह्म तत्त्वं नारायणः परः ।<br>
नारायणपरो ज्योतिरात्मा नारायणः परः ॥<br>
इत्यादिवाक्येषु नारायणस्य परब्रह्मत्वेनात्मशब्दवाच्यत्वेन सामानाधिकरण्यस्यापि विद्यमानत्वात् ।<br>
इतरेषामपि सदक्षरादिशब्दानां सुबालाद्युपनिषत्सु सिद्धप्रायत्वात् ।<br>
सामान्यतः श्रुतानां जगत्कारणत्वप्रतिपादकानां वाक्यानां नारायणे पर्यवसानम् ।<br>
किञ्च &ldquo;यच्च किञ्चिज्जगत्सर्वं दृश्यते श्रूयतेऽपि वा ।<br>
अन्तर्बहिश्च तत्सर्वं व्याप्य नारायणः स्थित&rdquo; इति श्रुतिपर्यालोचनया नारायणस्य सर्वव्यापकत्वेन श्रवणाच्च ॥<br>
ऐतरेयोपनिषदि- आत्मशब्दनिर्देशेन, ब्रह्म देवानजनयदित्यादिब्रह्मसूक्ते ब्रह्मशब्दनिर्देशेन श्रूयमाणानां जगत्कारणत्वसर्वव्यापकत्वसर्वेश्वरत्वादीनां पारमेश्वरधर्माणां नारायणे पर्यवसानसम्भवात्कथं शिवे पर्यवसानम् ।<br>
नच &ldquo;हिरण्यगर्भं</p>
<p>[[३४५]]</p>
<p>जनयामास पूर्वम् ।<br>
सोमः पवते जनिता मतीनां जनिता दिवो जनिता पृथिव्या जनिताऽग्नेर्जनिता सूर्यस्य जनितेन्द्रस्य जनिताऽथ विष्णो&quot;रिति ब्रह्मनारायणयोः शिवसृष्टत्वप्रतिपादनात्तस्य सर्वजगज्जनयितृत्वं सिद्धमिति वाच्यं, तैत्तिरीयोपनिषदि &ldquo;यो देवानां प्रथमं पुरस्ताद्विश्वाधिको रुद्रो महर्षिः ।<br>
हिरण्यगर्भं पश्यत जायमानं स नो देवः शुभया स्मृत्या संयुनक्त्वि&rdquo; ति मन्त्रे, तत्रैव श्वेताश्वतरोपनिषदि तृतीयाध्याये &ldquo;यो देवानां प्रथमं पुरस्ताद्विश्वाधिको रुद्रो महर्षिः ।<br>
हिरण्यगर्भं पश्यत जायमानं स नो देवः स्मृत्या शुभया संयुनक्त्वि&rdquo; ति मन्त्रे, तत्रैव श्वेताश्वतरोपनिषदि तृतीयाध्याये &ldquo;यो देवानां प्रथमं पुरस्ताद्विश्वाधिको रुद्रो महर्षिः ।<br>
हिरण्यगर्भं पश्यत जायमानं स नो बुध्या शुभया संयुक्त्वि&quot;ति मन्त्रे स्वयमुत्पन्नस्य हिरण्यगर्भकर्मकशिवकर्तृकदर्शनमात्रश्रवणात्, स्वयम्भूश्चतुरानन इति कोशसिद्धसञ्ज्ञया च हिरण्यगर्भस्य जन्यत्वासम्भवात्, जनयामासेति स्वार्थणिजन्तत्वेन व्युत्पादनं कृत्वा हिरण्यगर्भमिति विभक्तिविपरिणामेन कर्तृत्वञ्चाङ्गीकृत्य श्रुत्यन्तरपर्यालोचनया हिरण्यगर्भस्य स्वयञ्जायमानत्वमेव निर्व्यूढम् ।<br>
अत एव मनुः- &ldquo;तस्मिन्प्रादुरभूद्ब्रह्मा स्वयमेव पितामहः&rdquo; इत्यादिना तस्येतराजन्यत्वं प्रतिपादितम् ।<br>
तस्माद्धिरण्यगर्भस्य शिवजन्यत्वं न सम्भवत्येव ।<br>
एवमेव विष्णोरपि शिवजन्यत्वं न सम्भवति ।<br>
सोमः पवत इति मन्त्रोऽपि सोमलताप्रकाशको न शिवपरः ।<br>
किञ्च छान्दोग्यपठिताया पावमान्या ऋचो रुद्रसंहितादिवत्सामविधौ विनियोजनाभावेन शिवपरत्वस्य वक्तुमशक्यत्वात् ।<br>
तस्माद्धिरण्यगर्भविष्णुजनकत्वेन शिवस्य जगत्कारणत्वप्रतिपादनासम्भवात्सर्वकारणवाक्यानां नारायणे पर्यवसानमिति पूर्वपक्षिणां प्रथमा कक्ष्या ॥<br>
सिद्धान्तिनस्तु- &ldquo;ब्रह्मविष्णुरुद्रेन्द्रास्ते सम्प्रसूयन्त&rdquo; इत्यथर्वशिखावाक्ये स्पष्टमेव ब्रह्मविष्णवादिदेवानां सृष्टत्वं श्रूयते ।<br>
&ldquo;कारणन्तु</p>
<p>[[३४६]]</p>
<p>ध्येयः सर्वेश्वरः सर्वैश्वर्यसम्पन्नः शम्भुराकाशमध्य&rdquo; इति शिवस्यैव ब्रह्मविष्णुरुद्रादिकारणत्वप्रतिपादनात्, शोमः पवते जनिता मतीनाम् ।<br>
हिरण्यगर्भं जनयामास पूर्व&rdquo; मित्यादिषु तस्यैवार्थस्य प्रत्यभिज्ञायमानत्वेन, यो देवानामिति तैत्तिरीयमन्त्रे श्वेताश्वतरमन्त्रे च केवलं हिरण्यगर्भस्यैव स्वत उत्पत्तिर्न तु शिवसृष्टत्वम्, सोमः पवत इति मन्त्रस्य लतापरत्वमिति च कथं वक्तुं शक्यते ।<br>
नच तैत्तिरीयश्वेताश्वतरमन्त्रपर्यालोचनया ब्रह्मविष्णुरुद्रेन्द्रास्ते सम्प्रसूयन्त इत्यत्र ब्रह्मणः स्वयमुत्पत्तेरवश्यमङ्गीकर्तव्यत्वेन शिवसृष्टत्वाभावात्, तत्समानपठितस्य विष्णोरपि शिवसृष्टत्वं नास्तीत्यङ्गीक्रियत इति वाच्यं, तर्हि रुद्रेन्द्रादीनामपि सृष्टत्वं न स्यात् ।<br>
विष्णुवद्ब्रह्मसमानपठितत्वात् ।<br>
न चेष्टापत्तिः, वृश्चिकभयात्पलायमानस्याशीविषमुखनिपात इव सुबालमहोपनिषन्नारायणाद्युपनिषत्सु विष्णुपुराणादिषु च सर्वकारणत्वेन प्रतिपादितस्य विष्णोर्हिरण्यगर्भसमानपाठेनेन्द्रसाम्याङ्गिकारस्यात्यन्तहास्यास्पदत्व अत् ।<br>
अतोऽस्मिन्वाक्येऽनिच्छताप्यच्छमतिना पञ्चसंस्कारसंस्कृतेन वैष्णवोत्तमेन रुद्रेन्द्रयोः सृष्टत्वमवश्यमङ्गीकर्तव्यम् तर्हि ब्रह्मनारायणयोरपि सृष्टत्वमङ्गीक्रियताम् ।<br>
न चेन्द्रस्य जीवकोटिप्रवेशस्येतिहासपुराणादिषु सुतरां स्पष्टत्वेनास्मिन्वाक्ये शिवसृष्टत्वमङ्गीक्रियते, नतु विष्णुब्रह्मणोरिति वाच्यं, किमर्धजरतीयमङ्गीक्रियते ।<br>
तस्मात्सकृदुच्चरितः शब्दः सकृदेवार्थं प्रत्याययतीति न्यायेन वाक्यं शिवे सृष्टत्वपरञ्चेत्सर्वत्र तथात्वमङ्गीक्रियताम्, नोचेत्परित्यज्यताम् ।<br>
एकस्मिन्नेव वाक्ये एकस्य सृज्यत्वमेकस्मिन्नंशेऽसृज्यत्वमिति भ्रान्तप्रलाप एव, तस्मादत्र सर्वेषां सृज्यत्वमङ्गीकृत्यैतदर्थम्प्रत्यभिज्ञाया &ldquo;हिरण्यगर्भं जनयामास पूर्वं, सोमः पवत&rdquo; इत्यादिषु सृज्यत्वमेवाङ्गीकर्तव्यम्, नतु मन्त्रद्वयपर्यालोचनयाऽसृज्यत्वं ब्रह्मविष्ण्वोर्मन्त्रद्वयस्यैवैतदर्थकत्वमङ्गीकर्तव्यम्, अन्यथा पूर्वोक्तदोषतादवस्थ्यात् ।<br>
किञ्च सोमः पवत इति मन्त्रस्य लतापरत्वाङ्गीकारे जनिता मतीनामित्यादिनाऽ-</p>
<p>[[३४७]]</p>
<p>सकृदुक्तानां जनिवाचकानां बहूनां शब्दानां कारणं विना लक्षणाङ्गीकारः स्यात् ।<br>
अतो मुख्यार्थस्यावश्यमङ्गीकारायास्मिन्मन्त्रे सोमशब्दस्य शिवपरत्वमङ्गीकर्तव्यम् ।<br>
मन्त्रान्तरेऽपि ङमः सोमाय चे&quot;ति वाक्ये तथा दर्शनात् ।<br>
लिङ्गपुराणे-</p>
<p>मतीनाञ्च दिवः पृथ्व्या अग्नेः सूर्यस्य वज्रिणः ।<br>
साक्षादपि च वै विष्णोः सोमो जनयितेश्वरः ॥</p>
<p>कालिकाखण्डे-</p>
<p>द्यावापृथिव्योरिन्द्राग्न्योर्वियतस्तु यमस्य च ।<br>
वरुणस्य शशाङ्कस्य सोमो जनयितेश्वरः ॥</p>
<p>इत्यादिपुराणोपबृंहणेन विष्णुजनकत्वमेव परमेश्वरस्याङ्गीकर्तव्यमिति द्वितीया कक्ष्या ॥</p>
<p>अथ पूर्वपक्षिणः-</p>
<p>चतुर्वेदतात्पर्यसङ्ग्रहे-</p>
<p>सोमे लतात्मनि महेश्वरगौणवृत्या विष्णोरवादि जनकत्वमृचा कयाऽपि ।<br>
त्वय्येव तद्भवितुमर्हति मुख्यवृत्त्या नेन्द्रे न पङ्कजभवे नितरां मुरारौ ॥</p>
<p>ननु &ldquo;पुरुषो ह वै नारायणोऽकामयत प्रजाः सृजेयेति ।<br>
नारायणाद्ब्रह्मा जायते ।<br>
नारायणाद्रुद्रो जायत&rdquo; इत्यादिनारायणोपनिषदा, &ldquo;एको ह वै नारायण आसीन्न ब्रह्मा नेशानो नाग्नीष्टोमौ नेमे द्यावापृथिवी&rdquo; इत्यादिना महोपनिषदा, ङैवेह किञ्चनाग्र आसीदमूलमनाधारमिमाः प्रजाः प्रजायन्ते ।<br>
दिव्यो देव एको नारायण&rdquo; इत्यादिसुबालोपनिषदा च, नारायणस्यैव सकलप्रपञ्चस्रष्टृत्वेन श्रवणाद् ब्रह्मरुद्रयोस्तज्जन्यत्वप्रत्यायनाच्च शिवस्य कथं स्रष्टृत्वेन जगत्कारणत्वमङ्गीक्रियते ? नारायणस्य तु सृज्यत्वप्रतिपादकानि</p>
<p>[[३४८]]</p>
<p>वचनानि सर्वाण्यौपचारिकाणि ।<br>
अत एव कालिदासेनापि &ldquo;ब्रह्माङ्गभूर्ब्रह्मणि योजितात्मे&quot;ति कुमारसम्भवे तृतीये सर्गे ब्रह्मण उत्पत्तिप्रतिपादनाच्च ।<br>
ननु सुबालोपनिषदि नारायणस्य प्राथम्यमात्रं प्रतिपादितम्, तावता स्रष्टृत्वकल्पनासम्भवाच्छिवस्य कथं सृज्यत्वमुच्यते ।<br>
नच न ब्रह्मा नेशानो नाग्नीषोमावित्यादिना ब्रह्मेशानाभ्यामपि प्राथम्यश्रवणेन तयोः सृज्यत्वं द्योत्यत इति वाच्यं, प्राथम्यमात्रेण स्रष्टृत्वप्रतिपादनासम्भवात् ।<br>
तथैव लोके यज्ञदत्तः प्रथमो न तदानीं चैत्रमैत्रावास्तामित्यादौ यज्ञदत्तस्य प्राथम्यमात्रं द्योत्यते, चैत्रमैत्रयोरनन्तरोत्पन्नत्वमात्रं प्रतीयते ।<br>
नैतावता तत्र जन्यजनकभावः कल्पयितुं शक्यते ।<br>
प्रत्युत नारायण आसीदित्यनेन नारायणस्य मुख्यतया प्रथममुत्पत्तिः प्रतीयते, अनन्तरमेतयो रुद्रनारायणयोरुत्पत्तिः प्रतीयते ।<br>
अतः क्रमाविवक्षया ब्रह्मविष्णुरुद्रेशास्ते सम्प्रसूयन्त इत्युत्पत्तौ प्रतिपादितायां सत्यां क्रमाकाङ्क्षायां &ldquo;एको हवै नारायण आसीन्न ब्रह्मा नेशान&rdquo; इत्युत्पत्तिक्रमः प्रतिपाद्यत इति वक्तुमुचितत्वादिति चेन्न ॥<br>
नारायणाद्रुद्रो जायत इति नारायणोपनिषदि स्पष्टमेव नारायणाद्रुद्रस्य जन्यत्वश्रवणात् ।<br>
एतदनुरोधेनैवात्र सुबालोपनिषदो नेयत्वाच्छिवस्य सृज्यत्वं सिद्धमिति पूर्वपक्षिणस्तृतीया कक्ष्या ॥<br>
अथ सिद्धान्तिनश्चतुर्थी कक्ष्या- श कारणं करणाधिपाधिपो न चास्य कश्चिज्जनिता न चाधिपः&rdquo; इति श्वेताश्वतरोपनिषद्वचनेन शिवस्यैव कारणत्वं प्रतिपाद्य, अन्यच्छिवस्य कारणं नास्तीति प्रत्यक्षनिषेधश्रवणान्नारायणाद्रुद्रो जायत इति वचनेन शिवस्य कथमुत्पत्तिरङ्गीकर्तुं शक्यते ।<br>
नच नारायणाद्रुद्रो जायत इति श्रुतिवचनेन न कारणमिति वचनमौपचारिकमिति कल्पयितुं शक्यत इति वाच्यं, सोमः पवते जनिता मतीनामिति, ब्रह्मविष्णुरुद्रेन्द्रास्ते सम्प्रसूयन्त इति च वचनद्वयेन, न कारणमिति शिवस्य कारणान्तरनिषेधवचनेन च, नारायणाद्रुद्रो जायत इति वचनस्यैवान्यथा नेयत्वात् ।</p>
<p>[[३४९]]</p>
<p>अन्यथानयनप्रकारस्तु- भक्तसौलभ्यार्थं विष्णोः सकाशादुत्पत्तिरिति वक्तुमुचितत्वात् ।<br>
नच ब्रह्मविष्णुरुद्रेन्द्रास्ते सम्प्रसूयन्त इत्यत्रैव भक्तसौलभ्यप्रदर्शनार्थं शिवसकाशाद्विष्णोरुत्पत्तिरौपचारिङ्कीति कल्प्यतां, ब्रह्मसृज्यत्वस्यापि पुराणान्तरे विष्णुपुराणमहाभारतयोर्दर्शनाच्छिवस्यैव जन्यत्वं मुख्यं वक्तव्यमिति वाच्यं, भक्तत्वं यस्य स्पष्टं तस्यैव सौलभ्यार्थमुत्पत्तिः प्रामाणिकी ।<br>
भक्तसौलभ्यार्थमवतारश्शिवस्य कल्प्यतां वा विष्णोर्वेति विशये प्राप्ते शिवस्यैव भक्तसौलभ्यार्थमुत्पत्तिरिति वक्तुमुचितं, तद्यथा हिरण्यगर्भादपि शिवस्योत्पत्तिर्विष्णुपुराणादौ श्रूयते ।<br>
उपनिषत्सु विष्णोरुत्पत्तिः श्रूयते ।<br>
बहुषु स्थलेषूत्पत्तिर्भक्तसौलभ्यार्थेति कल्पयितुं युक्तम् ।<br>
परैरपि रामकृष्णाद्यवतारेषु वसुदेवदशरथकाश्यपादिभ्यो बहुभ्य उत्पत्तिं दृष्ट्वा भक्तसौलभ्यार्थं भगवतो नारायणस्य जनिर्न तात्विकीत्यङ्गीक्रियते ।<br>
लोकेऽपि सार्वभौमस्य राज्ञो बहूनामाश्रितानां गृहागमन आश्रितवात्सल्यविशेषादागमनमिति राज्ञ आश्रितसौलभ्यं कथयन्ति ।<br>
नत्वेकत्रागमने सति तथात्वमाश्रितसौलभ्यस्याव्यक्तत्वात्, कल्पनानौचित्याच्च ।<br>
अतो नारायणस्य शिवादेक- स्मादेवोत्पत्तिश्रवणेन, हिरण्यगर्भस्य तस्मादुत्पत्त्यश्रवणात्, भक्तसौलभ्यार्थं नारायणस्योत्पत्तिरिति कल्पनानुपपन्नैव ।<br>
किञ्च ब्रह्मविष्णुरुद्रेन्द्रास्ते सम्प्रसृयन्त इति वाक्ये भक्तसौलभ्यार्थमाविर्भावाङ्गीकारे ब्रह्मेन्द्रादीनामपि भक्तसौलभ्यार्थमवतार इत्यङ्गीकर्तव्यं स्यात् ।<br>
अर्धजरतीन्यायप्रसक्त्यैकरीत्यैवैकस्मिन्वाक्ये श्रूयमाणानां पदानामर्थकल्पनौचित्यात् ।<br>
अपि च पुरुषो ह वै नारायणोऽकामयतेत्यत्र ह वैशब्दापबन्धेनैतस्या अनुवादत्वकल्पनायोग्यत्वे सति शिवस्य जन्यत्वं ब्रह्मविष्णुरुद्रेन्द्रास्ते सम्प्रसूयन्त इति श्रूयमाणं पुरोवादत्वेन कल्प्यम् ।<br>
न च वैपरीत्यं शङ्क्यं ब्रह्मविष्णुरुद्रेन्द्रास्ते सम्प्रसूयन्त इति यावतामर्थानां नारायणाद्रुद्रो जायत इति वाक्येऽश्रूयमाणत्वेन पुरोवादत्वकल्पना-</p>
<p>[[३५०]]</p>
<p>योगात् ।<br>
अत एव पूर्वतन्त्रे प्रतिपादितं, अष्टावुपभृतिगृह्णातीत्यत्र विहितस्याष्टगृहीताज्यस्य पुरोवादानुवादसंशये सति, यदुपभृति प्रयाजानुयाजेभ्यस्तदिति वाक्यमेव पुरोवादः ।<br>
यदुपभृतिगृह्णात्यनुयाजेभ्यस्तद्गृह्णातीति वचनमनुवादकम् ।<br>
तन्न्यायेन ह वैशब्दश्रवणेन नारायणोपनिषद्वाक्यस्यैवानुवादकत्वेनौपचारिकत्वस्य कल्पयितुमुचितत्वात् ।<br>
अत एव पूर्वतन्त्रेऽनुवादे लक्षणा न दोष इति प्रतिपादितम् ।<br>
ननु ङैवेह किञ्चनाग्र आसीदमूलमनाधारमिमाः प्रजाः प्रजायन्ते दिव्यो देव एको नारायण&rdquo; इति सुबालोपनिषदि प्रपञ्चोत्पत्तेः प्राक् नारायणव्यतिरिक्तसमस्तदेवतानामसत्वमुपवर्ण्य नारायणस्यैकस्य सर्वजगत्कारणप्रतिपादनान्नारायण एव परं ब्रह्म ।<br>
नच &ldquo;अहमेकः प्रथममासं वर्तामि च भविष्यामि च नान्यः कश्चिन्मत्तौ व्यतिरिक्त&rdquo; इत्यादिना देवान्प्रति शिववचनेन सर्वदेवतानिषेधपुरस्सरं शिवस्यावस्थानवर्णनात्तस्यैव जगत्काणत्वं युक्तमिति वाच्यं, सौबालश्रुतिविरोधात् ।<br>
न चोभयत्रेतरनिषेधपूर्वकं सर्वकारणत्ववर्णनासम्भवेनैकस्योपचरितार्थकत्वावश्यम्भावात्सुबालो पनिषदोऽथर्वशिरोवचनानुरोधाच्छिवपरत्वमुचितमिति वाच्यं, &ldquo;आपो नारा इति प्रोक्ता आपो वै नरसूनवः ।<br>
तासु तस्यायनं प्रोक्तं तेन नारायणः स्मृत&rdquo; इत्यादिनिर्वचनानुसारेण देवताविशेषस्य सञ्ज्ञायामेव णत्वविधानादनितरसाधारणनारायणश्रुतिबलादवधृत् अजगत्कारणभावस्य सौबालश्रुतिसिद्धस्य विष्णोरेव सर्वकारणभाववर्णनपरत्वोचित्यादथर्वशिरोवचनस्थितस्य शिवशब्दस्य नारायणपरत्वौचित्यात्तस्यैव जगत्कारणत्वमितिपूर्वपक्षिणश्चतुर्थी कक्ष्या ॥<br>
सिद्धान्तिनस्तु सौबालश्रुतौ नारायणशब्दे सञ्ज्ञायामेव णत्वविधायकव्याकरणनिर्बन्धात्सौबालोपनिषदनुसारेणा थर्वशिरोवचनस्य विष्णुपरत्वेऽहमेकः प्रथममासमित्युत्तमपुरुषप्रयोगासङ्गतिस्तथा वर्तामि च भविष्यामिति चेति ।<br>
तथाहि- &ldquo;देवा ह वै स्वर्गं लोकमगमन् ।</p>
<p>[[३५१]]</p>
<p>ते देवा रुद्रमपृच्छन् को भवानिति ।<br>
साऽब्रवीदहमेकः प्रथममासं वर्तामि च भविष्यामि च नान्यः कश्चिन्मत्तो व्यतिरिक्त इति सोऽन्तरादन्तरं प्राविशद्दिशश्चान्तरं सम्प्राविशत् ।<br>
सोऽहं नित्यानित्यो ब्रह्माऽहं प्राञ्चोऽहं प्रत्यञ्चोऽह&rdquo; मिति श्रूयते ।<br>
तत्र रुद्रस्य सर्गाद्यसमये सर्वकारणभावेनावस्थायिनः स्वात्माभिप्रायेण सार्वात्म्योपदेशो युक्तः, &ldquo;अस्मत्सामानाधिकरण्येऽस्मद्युत्तम&rdquo; इति सूत्रेणोत्तमपुरुषविधानानुरूप्यात् ॥<br>
नन्वहं सूर्यश्चेति वामदेवसार्वात्म्योपदेश इव स्वान्तर्यामिपरमात्माभिप्रायेण सार्वात्म्योपदेशः ।<br>
अत एव परमात्मनः खलु कारणत्वादिप्रसिद्धम् ।<br>
तव कथमहमेकः प्रथममासमित्याद्युक्तिरिति शङ्काव्यवछेदाय रुद्रस्यैव वचनं सोऽन्तरादन्तरं प्राविशदिति ।<br>
तत्र स इति परमात्मोच्यते, बुद्धिसन्निहितत्वात् ।<br>
अन्तर्यामिब्रह्मणोक्तरीत्या सर्वशरीरगस्य परमात्मनो देवमनुष्यादिशरीराधिष्ठानद्वारा देवमनुष्यादिशब्दवाच्यत्ववत्सर्वशब्दवाच्यत्वस्याभ्युपगमेनाहमेकः प्रथममासमितिपूर्ववाक्येऽहंशब्दस्य स्वशरीरगपरमात्मपरतया प्रकृतत्वात्, सोऽन्तरादित्यादेरयमर्थः स परमात्मान्तरात्प्राणादेरप्यन्तरं जीववर्गमन्तर्यामिभावेन प्राविशदित्यर्थः ।<br>
ततः परमात्मनारायणाभिप्रायेण रुद्रस्य सर्वकारणत्वोपदेश इति चेन्न सोऽन्तरादिवाक्यस्य रुद्रस्यैव सर्वान्तर्यामितया प्रवेशकथनपरत्वे बाधकाभावात् ।<br>
पूर्ववाक्यमपि रुद्रस्यैव च सर्वकारणत्वप्रतिपादनपरम् ।<br>
नच तथासति सोऽन्तरादित्यादे रुद्रवचनत्वाङ्गीकारे, अहं प्राविशदिति प्रयोगापत्तिरिति वाच्यं, नान्यः कश्चिन्मत्तो व्यतिरिक्त इत्यनन्तरमितिकरणेन रुद्रवचनसमाप्त्यवगमात् ।<br>
सोऽन्तरादित्यादेः श्रुतिवाक्यत्वेन प्रविशदिति प्रयोगोपपत्तेः ।<br>
नापि स प्राविशदित्येतदनन्तरमपि सोऽहं नित्यानित्य इत्यादिरुद्रवचनानुवृत्त्या रुद्रवचनसमाप्त्यसिद्धिः ।<br>
अन्यथा मध्ये श्रुतिवचनेन रुद्रवचनसन्दर्भविच्छेदे पुनः साऽब्रवीदित्याद्यपेक्षणात्तदध्याहारप्रसङ्गादिति वाच्यं,</p>
<p>[[३५२]]</p>
<p>कृत्स्नरुद्रवाक्यपरिसमाप्त्यनन्तरं सोऽन्तरादित्यादेरन्वये सोऽब्रवीदित्याद्यध्याहारानपेक्षणात् ।<br>
नच व्यवहितान्वये कश्चिद्दोषः, भवन्मतेऽपीतिशब्दस्य कृत्स्नरुद्रवचनसमाप्तावन्वये व्यवहितत्वान्वयदोषस्य तुल्यत्वात् ॥<br>
नच हेत्वर्थकत्वेनेतिकारस्य स्वस्थानेऽन्वयो लभ्येत् ।<br>
परमात्मानुप्रवेशनेऽहमेकः प्रथममासमित्युक्तिरिति सन्दर्भसङ्गतेरिति वाच्यं, रुद्रादन्यस्य परमात्मनः प्रतिपादकशब्दाभावात् ।<br>
नच स इति तच्छब्देन बुद्धिस्थः परमात्मा परामृश्यते, &ldquo;तेन रक्तं रागा&quot;दित्यादौ तच्छब्देन बुद्धिसन्निहितकषायादिद्रव्यपरामर्शवदिति वाच्यं, तेन रक्तमित्यादावव्यवस्थितानेकार्थपरामर्शेन दृष्टान्तवैषम्याद्व्यवस्थितैकार्थपरस्य सोऽन्तरादित्यादौ तच्छब्दस्य बुद्धिसन्निहितपरामर्शायोगात् ।<br>
नच परमात्मनः सर्वशद्ववाच्यत्वेनाहं शद्वः परमात्मपर इति वाच्यं, &ldquo;रुद्रमपृच्छन्, सोऽब्रवी&rdquo; दिति प्रश्नोत्तरयोर्वैयधिकरण्यापातदोषप्रसङ्गात् ।<br>
नच रुद्रशब्दोऽपि परमात्मनारायणपरः ततः प्रश्नोत्तरयोर्न वैयधिकरण्यदोष इति वाच्यं, देवैरन्तर्यामिणि पर्यवसानस्य प्रागनवगतत्वात् ।<br>
अवगतत्वे सति परमात्मनः खलु कारणत्वादिप्रसिद्धं, तव कथमहमेकः प्रथममासमित्युक्तिरिति शङ्कानुदये न तदुत्तरत्वेन सोऽन्तरादन्तरं प्राविशदिति प्रतिवचनानुत्थानात् ।<br>
ततः सोऽन्तरादिति श्रुतिवचनमेवेति रुद्रस्यैवान्तर्यामित्वप्रतिपादनौचित्यात्तस्मिन्मन्त्रे स्वात्माभिप्रायेणाहमेकः प्रथममासं वर्तामि च भविष्यामि चेत्युत्तमपुरुषप्रयोगानुरोधात्, नारायणपदस्यैकस्यैव लक्षणया शिवपरत्वाच्छिवस्यैव सर्वकारणत्वेन परब्रह्मभावो युक्त इति सिद्धान्तः ।<br>
&ldquo;विष्णुरात्माभगवतो भवस्यामिततेजस&rdquo; इति भारतवचनन्तु, तस्मादात्मानमेवाग्रे रुद्रं सम्पूजयाम्यहमिति मोक्षधर्मे विष्णुवचनस्थितात्मशब्द इव मुख्य उपचरिते वाऽभेदे तात्पर्याद्यत्किञ्चिदेतत् ॥<br>
ननु &ldquo;अव्यक्तमक्षरे लीयते, अक्षरं तमसि, तमः परे देव एकीभवती&quot;ति सौबालश्रुतिपर्यालोचनया सर्गाद्यकालेऽव्यक्तादि-</p>
<p>[[३५३]]</p>
<p>क्रमेण परस्मिन्नारायणे एकीभवनानुवर्णनान्नारायणस्यैव परब्रह्मभावो युक्तः, एवमन्यत्र श्रुतिस्मृतिपुराणादिषु नारायणस्यैव तमः प्रेरकत्वश्रवणात्स एव परं ब्रह्म ।<br>
न च &ldquo;यदा तमस्तन्न दिवा न रात्रिर्न सन्न चासच्छिव एव केवलः ।<br>
तदक्षरं तत्सवितुर्वरेण्यं प्रज्ञा च तस्मात्प्रसृता पुराणी&quot;ति शिवस्यैव तमःप्रेरकत्वेन सर्वकारणत्वप्रतिपादनात्स एव परं ब्रह्मेति वाच्यं, श्वेताश्वतरमन्त्रस्यापि नारायणपरत्वात् ।<br>
तथा हि- यदा तम इति श्वेताश्वतरमन्त्रे यदेति कालविशेषे प्राप्तस्य तमसोऽनुवादः स्वप्रापकमव्यक्तमक्षरे लीयते, अक्षरं तमसि, तमः परे देव एकीभवतीति सुबालोपनिषद्वाक्यमपेक्षते, अनुवादस्य पुरोवादसापेक्षत्वात् ।<br>
तस्य तमसोऽधिष्ठातृत्वेन प्रतिपादनान्नारायण एव सोऽपि मन्त्रः पर्यवस्यति, उपचित्य पुरोवादानुरोधाय ।<br>
ननु &ldquo;तमो वेदमेकमासीदि&quot;ति मैत्रायणीयश्रुतिवाक्यमिह पुरोवादः किं न स्यादिति चेन्न, तस्या अपि सामान्यश्रुतेः सौबालश्रुतिप्रतिपन्नविशेषपर्यवसायित्वेनाविशेषात् ।<br>
एवञ्च शिव एव केवल इति मन्त्रस्थः शिवशब्दः शुभतया रूढ्या वा देवतान्तरवाचकोऽपि लक्षणया नारायणे वर्तयितव्यः ।<br>
शर्वाणीह वा इमानि भूतान्याकाशादेव समुत्पद्यन्ते ।<br>
आकाशं प्रत्यस्तं यान्ती&rdquo; इत्यादिवाक्येषु ह वैशब्दोपनिबन्धेन कारणत्वानुवादस्य पुरोवादानुरोधान्नारायणविषयतयाऽऽकाशादिशब्दानामचेतनवाचिनामपि कथञ्चिन्नारायणे वृत्तिरभ्युपगम्यते ।<br>
देवतान्तरवाचकत्वेनातिविप्रकृष्टस्य तत्र वृत्यभ्युपगमे को भारः ? किञ्च सर्वः शर्वः शिवः स्थाणुरिति नामसहस्रमध्यपाठान्नारायणे शिवशब्दस्य वृत्तिरुपपन्ना ।<br>
तस्मान्मन्त्रोपनिषन्नारायणपरेति तस्यैव जगत्कारणत्वमिति पूर्वपक्षिणः ॥<br>
सिद्धान्तिनस्तु- &ldquo;एको हि रुद्रो न द्वितीयाय तस्थुः, विश्वाधिको रुद्रो महर्षिः, मायिनन्तु महेश्वरम्, तमीश्वराणां परमं महेश्वर&rdquo; मित्यादिमन्त्रान्तरपर्यालोचनया कार्त्स्न्येन मन्त्रोपनिषदः शिवपरत्वं प्रतीयते ।<br>
नच &ldquo;वेदाहमेतं पुरुषं महान्त&rdquo; मित्यादिपुरुष-</p>
<p>[[३५४]]</p>
<p>सूक्तमन्त्रप्रत्यभिज्ञानान्मत्रोपनिषन्नारायणपरा ।<br>
उभयोः प्रतिपाद्यभेदे ङान्यः पन्था अयनाय विद्यत&rdquo; इति द्वयोरितरव्यवच्छेदेन मुक्त्युपायत्वावधारणासम्भवादिति वाच्यं, श्वेताश्वतरमन्त्रप्रत्यभिज्ञानादेव पुरुषसूक्तस्य शिवपरत्वौचित्यात् ॥<br>
ननु शहस्रशीर्षा पुरुष&rdquo; इत्युपक्रमे पुरुषसञ्ज्ञे शरीरेऽस्मिन् शयनात्पुरुषो हरिः, शकारस्य षकारोऽयं व्यत्ययेन प्रयुज्यते ।<br>
भगवानिति शब्दोऽयं तथा पुरुष इत्यपि ॥<br>
निरुपाधि च वर्तेत वासुदेवे सनातने ।&rdquo; इति पुराणवचनावगमितनारायणैकान्त्यस्य पुरुषशब्दस्याम्नानेन मध्ये &ldquo;वेदाहमेतं पुरुषं महान्त&quot;मित्यत्र &ldquo;महादेवं महापुरुषं वार्चये&quot;दिति कल्पसूत्रावगमिततन्नामभावस्य महापुरुषशब्दस्याम्नानेन पुरुषसूक्तप्रतिपाद्यस्य महापुरुषस्यैव प्रतिपादकतया, तदेकवाक्यतापन्नस्य &ldquo;अद्भ्यः सम्भूत&rdquo; इति समनन्तरानुवाकस्यान्ते &ldquo;ह्रीश्चते लक्ष्मीश्च पत्न्या&quot;विति लक्ष्मीपतित्वलिङ्गाम्नानाच्च छान्दोग्यब्राह्मणे &ldquo;इदं विष्णुः प्रक्षस्य विष्णुः प्रकाम्यमुशने ब्रुवाण&rdquo; इति &ldquo;वाराहमन्तं पुरुषव्रते चैषा वैष्णवी नाम संहिता, एतां प्रयुञ्जन्विष्णुं प्रीणाती&quot;ति वैष्णव्यां संहितायां निवेशनेन, आथर्वणेऽष्टादशमहाशान्तिप्रकरणे तत्तद्दैवत्यासु शान्तिषु &ldquo;वैष्णव्यां पुरुषसूक्त&quot;मिति वैष्णव्यां शान्तौ विनियोजनेन, शौनकादिस्मृतौ नारायणसमाराधने विनियोजनेन, विष्णुपुराणादौ पुरुषसूक्तप्रक्रियया विष्णुस्तुतिदर्शनेन, &ldquo;पुरुषेण नारायणेन यजमान उपतिष्ठते, अथ नारायणाभ्यामुपस्थान&rdquo; मित्या-दिकल्पसूत्रे नारायणसमाख्यया व्यवहारेण च, पुरुषसूक्तं नारायणपरमिति चेन्न, अस्यामेवोपनिषदि &ldquo;ततो यदुत्तरतरं तदरूपमनामयम् ।<br>
य एतद्बिदुरमृतास्ते भवन्ति ।<br>
अथेतरे दुःखमेवोपयन्ति ।<br>
सर्वाननशिरोग्रीवः सर्वभूतगुहाशयः ।<br>
सर्वव्यापी च भगवांस्तस्मात्सर्वगतः शिव ।&rdquo; इति मन्त्राम्नानेन पुरुषसूक्तप्रतिपाद्यनारायणादुत्तरत्वेन शिवस्य प्रतिपादन एवास्यास्तात्पर्यावसानात् &ldquo;तस्माद्यदा तम&rdquo; इति मन्त्रः शिवस्य तमोविशेषाङ्कितसर्गाद्यसमय-</p>
<p>[[३५५]]</p>
<p>वर्तित्वेन सर्वकारणत्वं प्रतिपादयति ।<br>
यदुक्तं &ldquo;यदा तम&rdquo; इत्यनुवाद इति तत्सत्यं, &ldquo;तमो वा इदमेकमास, प्रजापतिर्वा इदमेकमासीन्नाह आसीन्न रात्रिरासी&rdquo; दित्यादीनां पुरोवादत्वसम्भवात् ।<br>
न दिवा न रात्रिरित्यादिर्नानुवादः, तद्वृत्तयोगेन तत्काले कस्यचिद्विधेयताप्रतीतेः, विधेयश्च न दिवानिशाविभागाभावः सदसदात्मकप्रपञ्चाभावो वा, उदाहृतपुरोवादद्वयादेव तत्प्रतीतेः ।<br>
नहि किञ्चिदनूद्य किञ्चिद्विधातुं प्रवृत्तं वाक्यमनुवादायापेक्षते ।<br>
पुरोवादादेव प्राप्तेऽर्थे पर्यवस्येत्, साफल्यमश्नुवीत ।<br>
एवञ्च यदि शिवशब्द औत्सर्गिकं परमेश्वरपरत्वं हित्वा पुरोवादविशेषप्राप्ते नारायण एव पर्यवस्येत्तदा &ldquo;यदा तम&rdquo; इति किञ्चिद्विधातुमुद्यम्यार्धपथपर्यन्तमागतं वाक्यं किं तत्रैव विश्राम्यतु ।<br>
नहि शिवशब्दस्य नारायणवृत्तित्वे पुरोवादाप्राप्तं कञ्चिदर्थं पश्यामः, ततः परमते वाक्यमेवेदं व्यर्थम् ।<br>
तस्मात्सर्गाद्यसमये तमः प्रापकेषु वाक्येषु क्वचित्तदधिष्ठाता नारायणशब्देनोच्यते क्वचित्प्रजापतिशब्देन क्वचित्साधारणेन परमात्मशब्देन ।<br>
विरुद्धविशेषद्वयश्रवणादनिर्णीतपर्यवसाने व्युत्थानप्रतिभासे तेषामेकविषयत्वं दर्शयितुं तेभ्यः प्राप्तं सर्गाद्यकालीनं तमोऽनूद्य शिवशब्देन तदधिष्ठातुः परमेश्वरत्वं तेभ्योऽप्राप्तं विदधातीति तत्सार्थकत्वस्य वक्तव्यत्वात्, तदुत्थाप्य पुरोवादस्थितनारायणशब्दस्यैव शिवे वृत्तिर्वक्तव्या ।<br>
वरं हि वाक्यवैयर्थ्यात्पदमात्रस्य लक्षणा ।<br>
अभ्युपगतञ्च पूर्वतन्त्रे &ldquo;एकादशपशोरवदानानि तानि, द्विरवद्यती&quot;ति पशौ चोदकप्राप्ताववदानद्वित्वस्य पुनर्विधायकवाक्यवैयर्थ्यपरिहाराय यद्यपि &ldquo;चतुरवत्ती यजमानः पञ्चावत्त इव वपा कार्ये&quot;ति वाक्ये वपापदस्य हृदयादिसाधारण्येन पाशुकहविर्मात्रे लक्षणा ।<br>
तथाहि- हृदयादिष्ववदानपञ्चकसिध्यर्थमुपस्तरणाभिधारणयोः सतोः हृदयादिषु त्रिरवदानप्रसक्तौ हविर्द्विरेवावदेयं, उपस्तरणादिवृध्या तु भवतु सङ्ख्यापूरणमिति नियमेन भवति तत्सार्थकमिति ।<br>
एवमुक्तेन प्रकारेण यदा तम इति पूर्वार्धं तमो वा इदमेकमासीदित्यादीनां केषाञ्चित्का-</p>
<p>[[३५६]]</p>
<p>रणवाक्यानां शिवे पर्यवसानं प्रतिपादयति ।<br>
तथोत्तरार्धे तदक्षरमिति भागो &ldquo;यथा सुदीप्तात्पावकाद्विस्फुलिङ्गाः सहस्रशः प्रभवन्ते सरूपाः ।<br>
तथाक्षराद्विविधाः सोम्य भावाः प्रजायन्ते तत्र चैवापियन्ती&rdquo; त्यादिमुण्डकादिश्रुतीनां &ldquo;तत्सवितुर्वरेण्य&rdquo; मिति भागः सवितृमण्डलमध्यवर्तिनि परमपुरुषे जगत्कारणत्वनियतं सर्वान्तर्यामित्वलिङ्गं &ldquo;धियो यो नः प्रचोदया&rdquo; दित्युपवर्णयन्त्याः सावित्र्या ऋचः &ldquo;प्रज्ञा च तस्मात्प्रसृता पुराणी&quot;ति भागः &ldquo;तदैक्षत बहुस्यां प्रजायेय, स ऐक्षत लोकान्नु सृजा इति, सोऽकामयत बहु स्यां प्रजायेयेति, तपसा चीयते ब्रह्म ततोऽन्नमभिजायत&rdquo; इति स्रष्टुरादिसर्गपूर्वकाले स्रष्टव्यवस्तुजातालोचनमोक्षणादिशब्दैः प्रतिपादयतां छान्दोग्यादिश्रुतिकारणवाक्यानां शिवे पर्यवसानं प्रतिपादयति ।<br>
एवमयं मन्त्रः कृत्स्नकारणवाक्यानां शिवविषयत्वमाविष्करोति ॥<br>
यत्तु पुरुषसूक्तप्रत्यभिज्ञानादिति तद्गर्भश्रावेण निरस्तम् ।<br>
&ldquo;या ते रुद्र शिवा तनूः, मानस्तोक&rdquo; इत्यादि श्रीरुद्रमन्त्रप्रत्यभिज्ञानेन शिवपरत्वात् ।<br>
ङान्यः पन्था अयनाये&quot;ति तु श्वेताश्वतरेऽपि श्रूयमाणत्वात्, शिवस्य मुक्त्युपायत्वव्यवस्थितेः, &ldquo;उतामृतत्वस्येशान&rdquo; इतीशानशब्दश्रवणाद्वस्तुतः पुरुषसूक्तमपि शिवपरम् ।<br>
शब्दादेव प्रमित&rdquo; इति सूत्रे ईशानशब्दश्रुत्या ब्रह्मपरत्वमिति निर्णयाच्च ।<br>
पुरुषशब्दोऽपि न नारायणवाचकः &ldquo;पुरुषावात्ममानवा&quot;विति सामान्यशक्तित एव देवताविशेषपरत्वसङ्गतेः ।<br>
बर्हिराज्याधिकरणे बर्हिराज्यादिशब्दानामसंस्कृतदर्भघृतादौ शक्तानां संस्कृते विशिष्य शक्त्यनङ्गीकारात् ।<br>
चित्राधिकरणे स्तोत्रविशेषनामत्वेन सिद्धस्य पृष्ठशब्दस्य क्वचित्पृष्ठैरुपचिष्ठत इत्यादौ लक्षणया प्रसिद्धिरस्तीत्येतज्ज्ञापनेन चरितार्थस्यापो वा ऋत्वियमार्च्छत्तासां वायुः पृष्ठे व्यवर्ततेत्यादेरार्थवादिकनिर्वचनस्य विशिष्य वामदेव्यादौ शक्तिकल्पकत्वमिति सर्वमीमांसकैरभ्युपगमात् ।<br>
तस्मात्पुरुषशब्दस्य विशिष्यशक्त्यभावात्सामान्यशक्तस्य श्वेताश्वरमन्त्रेण विशेषे पर्यव-</p>
<p>[[३५७]]</p>
<p>सानप्रतिपादनात् शिवपरत्वमेव युक्तम् ।<br>
अत एव महापुरुषशब्दस्य नारायणपरत्वं निरस्तम् ।<br>
लक्ष्मीपतित्वमपि श्रियं लक्ष्मीमौपलामम्बिकाङ्गाम् ।<br>
तस्यां कमण्डलारूढा शक्तिर्माहेश्वरी परा ।<br>
महालक्ष्मीरिति ख्याता श्यामा सर्वमनोहरे&quot;ति घृतसूक्तशिवपुराणोपबृंहणाभ्यां शिवस्यैव लिङ्गमाम्नायते ।<br>
नारायणसमाख्यापि पुरुषसूक्तस्य नारायणर्षित्वेनोपपद्यते ।<br>
नारायणसमाराधने विनियोगस्त्वग्निर्मुर्धेति मन्त्रस्याग्नेयस्याङ्गारकसमाराधने विनियोगवदुपपन्न एव ।<br>
अन्यथा &ldquo;यजेत्पुरुषसूक्तेन धनदं विश्वरूपिण&quot;मिति विनियोगादन्यपरत्वप्रसङ्गात् ।<br>
&ldquo;जेष्ठसाम्नान्त्रयेणैव तथा देवव्रतैरपि ।<br>
रथन्तरेण पुण्येन सूक्तेन पुरुषेण चे&quot;ति शिवाभिषेकविनियोजकलिङ्गपुराणवचनादपि शिवपरत्वं सिध्यति ।<br>
तस्मात्पुरुषसूक्तस्य शिवपरत्वात्तन्मन्त्रप्रत्यभिज्ञानादपि श्वेताश्वतरोपनिषदः शिवपरत्वात्तदनुरोधेन सर्वकारणवाक्यानां शिवपरत्वमेवेति सिद्धान्तः ॥<br>
अथ पूर्वपक्षः- महोपनिषदि &ldquo;एको ह वै नारायण आसीन्न ब्रह्मा नेशानो नाग्नीषोमौ नेमे द्यावापृथिव्या&quot;वित्यादिना ब्रह्मेशानाग्निषोमद्यावापृथिवीनां सत्त्वनिषेधपूर्वकं जन्यत्वं वर्णयित्वा सर्गाद्यसमयेऽसहायस्यैकस्य नारायणस्यैव सर्वकारणभावेनावस्थानमुपवर्ण्यते ।<br>
विध्यपेक्षया निषेधस्य प्रबलत्वादीशानस्य सर्वकारणत्ववर्णनासम्भवान्नारायण एव सर्वकारणवाक्यानां पर्यवसाने तस्यैव परब्रह्मभावो युक्तः ।<br>
अत एव छागपशुन्यायेनापि सदेव सौम्येदमग्र आसीदित्यादि सदात्माक्षरब्रह्मशब्दैः सर्वकारणत्वप्रतिपादकानां सामान्यकारणवादानां नारायण एव पर्यवसानस्य युक्तत्वान्नारायण एव परं ब्रह्मेति पूर्वपक्षः ॥<br>
सिद्धान्तस्तु- &ldquo;एको ह वै नारायण आसी&rdquo; दित्यादिश्रुतिषु नारायणस्य प्रपञ्चस्रष्टृत्ववचनं क्वचित्कल्पविशेषे कल्पादौ प्रथमं परशिवादुत्पन्नस्य नारायणस्य तदितरप्रपञ्चस्रष्टुत्वपरतया योजयितुं शक्यत्वान्न कथञ्चिदपि परमशिवस्य परमकारणत्वाङ्गीकारेण विरुध्यते ।</p>
<p>[[३५८]]</p>
<p>एको ह वै नारायण आसीदित्यस्य &ldquo;प्रादुरासीत्तमोनुद&rdquo; इति मानवीयोपबृंहणानुसारेण सर्गाद्यसमये ब्रह्मरुद्रेन्द्राद्युत्पत्तेः पूर्वमेकोऽसहायो नारायणः परमशिवादासीदुत्पन्न इत्यर्थप्रतीतेश्च ।<br>
महोपनिषदि प्रतिपादितस्य भूतेन्द्रियादिसृष्टिक्रमेण सलिलमध्ये सृष्टब्रह्माण्डे नारायणेन चतुर्मुखः सृष्ट इत्यादेरर्थजातस्य मानववचनेष्वपि स्पष्टत्वात् ।<br>
तस्मात्सर्वश्रुतिस्मृतिपुराणाद्यविरोधेन परमशिवस्य जगज्जन्मादिकरणत्वव्यवस्थितेः शिव एव परं ब्रह्म ।<br>
तथा च मन्त्रवर्णः- &ldquo;ऋतं सत्यं परं ब्रह्म पुरुषं कृष्णपिङ्गलम् ।<br>
ऊर्ध्वरेतं विरूपाक्षं विश्वरूपाय वै नमः ॥&rdquo; इति ।<br>
अस्य हि मन्त्रस्य विरूपाक्षमित्यभिधानश्रुत्या ङमस्कृत्य महादेवमृतं सत्यमितीश्वर&rdquo; मिति कौर्मे शिवनमस्कारे विनियोगेन &ldquo;अथातो महादेवस्य पादोदकविधिं व्याख्यास्यामः&rdquo; इत्युपक्रम्य ऋतं सत्यं परं ब्रह्मेति मन्त्रेण प्राशयेदिति बोधायनसूत्रे शिवपादोदकप्राशने विनियोगेन, &ldquo;अथवा परमात्मानं परमानन्दविग्रहम् ।<br>
गुरूपदेशाद्विज्ञेयं पुरुषं कृष्णपिङ्गलम् ।<br>
ब्रह्म ब्रह्मपुरे गार्गी दहराब्जखमध्यमे ।<br>
अभ्यासात्तं प्रपश्यन्ति सन्तस्त्वञ्च तथा कुरु ॥&rdquo; इति योगयाज्ञवल्क्ये पूर्वानुवाकविहित- शैवदहरविद्योपास्यरूपसमर्पकतया तदेकवाक्यतया स्फुटीकरणेन व्यक्तं शिवपरत्वम् ।<br>
तस्मादेतन्मन्त्रानुरोधात्परमशिवस्य जगत्कारणत्वे सिद्धे &ldquo;एको ह वै नारायण आसी&rdquo; दिति महोपनिषद्वचनमपि न विरुध्यत इति सिद्धान्तः ॥<br>
ननु महोपनिषदि- &ldquo;अथ पुनरेव नारायणः सोऽन्यत्कामो मनसा ध्यायत, तस्य ध्यानान्तस्थस्य ललाटात्त्र्यक्षः शूलपाणिः पुरुषोऽजायते&rdquo; ति रुद्रस्य नारायणादुत्पत्तिश्रवणात्, तथा नारायणोपनिषदि ङारायणाद्ब्रह्मा जायते नारायणाद्रुदो जायत&rdquo; इति रुद्रस्य नारायणादुत्पत्तिश्रवणात्, तस्य परमकारणत्वं सङ्गच्छते ।<br>
अत एव महाभारते- &ldquo;ब्रह्मा स्थाणुर्मनुर्दक्षा भृगुर्धर्मस्तपो दम&quot;इत्यादिना, &ldquo;एकविंशतिरुत्पन्नास्ते प्रजापतयः स्मृताः ।<br>
तस्य देवस्य मर्यादां</p>
<p>[[३५९]]</p>
<p>पूजयन्ति सनातनी&quot;मिति ब्रह्मेशयोर्दक्षमन्वादिवद्भगवन्नारायणकृतमर्यादानुवर्तित्वोक्तेश्च ।<br>
तयोरपि ब्रह्मा ज्यायान्, अनुपदोदाहृतश्रुत्योपबृंहण एव प्रथममुत्पत्तिश्रवणात्, &ldquo;एतौ द्वौ विवुधश्रेष्ठौ प्रसादक्रोधजौ मम ।<br>
मया दर्शितपन्थानौ सृष्टिसंहारकारकौ ॥<br>
एष लोकगुरुर्ब्रह्मा जगदादिकरः प्रभुः ।<br>
एष माता पिता चैव युष्माकं प्रपितामहः ॥<br>
अस्यैव योऽनुजो रुद्रो ललाटाद्यः समुत्थितः ।<br>
मयाऽनुशिष्टो भविता सर्वभूतवरप्रदः&rdquo; इति शिवस्य ब्रह्मानुजत्वोक्तेश्च, विष्णुपुराणादिषु तस्य ब्रह्मण एवोत्पत्तिप्रतिपादनाच्च ।<br>
तस्मान्नारायणस्य सर्वकारणभावेन सर्वोत्कृष्टत्वाद्ब्रह्मशिवादीनां तत्परतन्त्रत्वाच्च स्थिरपुरुषार्थः प्रेप्सुभिः स एवोपासनीयः स एव प्रपत्तव्यः &ldquo;कारणन्तु ध्येय&rdquo; इत्याथर्वणश्रुतेः, &ldquo;यो ब्रह्माणं विदधाति पूर्वं यो वै वेदांश्च प्रहिणोति तस्मै ।<br>
तः ह देवमात्मबुद्धिप्रकाशं मुमुक्षुर्वै शरणमहं प्रपद्य&rdquo; इति श्वेताश्वतरमन्त्रवर्णनाच्चेति पूर्वपक्षः ॥<br>
सिद्धान्तस्तु- &ldquo;त्रियक्षः शूलपाणिः पुरुषोऽजायते&rdquo; त्यादि श्रुतिस्मृतिषु रुद्रस्य नारायणसृज्यत्ववर्णनं तत्सर्वं कल्पविशेषेषु संहाररुद्ररूपेण ततः प्रादुर्भावपरम् ।<br>
&ldquo;अहञ्च भवतोत्क्रान्तात्कल्पान्ते घोररूपधृक् ।<br>
शूलपाणिर्भविष्यामि क्रोधजस्तव पुत्रकः&rdquo; इति कौर्मे नारायणं प्रति शिवस्य वरदानुवचनेन तथा स्फुटीकरणात् ।<br>
एवमेव &ldquo;प्रादुरासीत्प्रभोरङ्के कुमारो नीललोहितः&rdquo; इत्यादिषु रुद्रस्य ब्रह्मणः प्रादुर्भाववर्णनं तदपि लोकसृष्ट्यभिवृध्युपायप्रदर्शनेन ब्रह्मणोऽनुग्रहाय ततः प्रादुर्भावपरम् ।<br>
ङिर्दिष्टः परमेशेन महेशो नीललोहितः ।<br>
पुत्रो भूत्वानुगृह्णाति ब्रह्माणं ब्रह्मणोऽनुज&rdquo; इति वायूक्तेः, &ldquo;अनादिनिधनो देवश्चैतन्यादिसमन्वितः ।<br>
ज्ञानानि च वशे यस्य करणादीन्यशेषतः ॥<br>
अणिमादिगुणोपेतमैश्वर्यं न च कृत्रिम् ।<br>
सृष्ट्यर्थं ब्रह्मणः पुत्रो ललाटादुत्थितः प्रभुः ॥<br>
इति भारतोक्तेः, एवमेव रुद्रस्य नियम्यत्ववचनं ब्रह्मनारायणांशविषयमवताररुद्रपरमिति वा मन्तव्यमिति सिद्धान्तः ॥</p>
<p>[[३६०]]</p>
<p>ननु तैत्तरीयश्रुतौ ङारायणपरं ब्रह्म तत्त्वं नारायणः परः ।<br>
नारायणपरो ज्योतिरात्मा नारायणः परः ॥<br>
नारायणपरो ध्याता ध्यानं नारायणः परः ।<br>
यच्च किञ्चिज्जगत्सर्वं दृश्यते श्रूयतेऽपि वा ॥<br>
अन्तर्बहिश्च तत्सर्वं व्याप्य नारायणः स्थितः&rdquo; इत्यादिना नारायणस्यैव परब्रह्मभावः स्पष्टमेव प्रतिपाद्यते ।<br>
नच नारायणात्परम्ब्रह्मेति पञ्चमी समासाश्रयणेन नारायणात्परस्य परमशिवस्य परब्रह्मत्वं व्यवस्थाप्यतामिति वाच्यं, महोपनिषदि परब्रह्मप्रतिपादनप्रकरणे नारायणः परं ब्रह्मेति पदविच्छेदेनाध्ययनप्रदर्शनात्तदैकार्थ्यसम्पादनाय शुपांसुलुक्पूर्वसवर्णाच्छेयाडाड्यायाजाल&rdquo; इति सूत्रेण छान्दसे प्रथमाविभक्तेर्लुगादेशे कृते नारायणेत्यस्य नारायणपरं ब्रह्मेति प्रतिपादने तात्पर्यावसानात् ।<br>
नारायणपरं ब्रह्मेति समस्तपदत्वेऽपि निषादस्थप्रत्यधिकरणन्यायेन समानाधिकरणसमानस्यैव ग्राह्यत्वात् ।<br>
निषादस्थपत्यधिकरणे विभक्त्यर्थे लक्षणा, गौरवाभावेन व्यधिकरणतत्पुरुषापेक्षया &ldquo;तत्पुरुषः समानाधिकरणः कर्मधारय&rdquo; इत्यनुशासनसिद्धस्य कर्मधारयसमासस्यैव परमाभ्यर्हितत्वव्यवस्थापनात् ।<br>
किञ्च &ldquo;अहमेव परं ब्रह्म परं तत्त्वं पितामह ।<br>
अहमेव परं ज्योतिः परमात्मा त्वहं विभुः ॥&rdquo; इति लिङ्गपुराणे ब्रह्माणं प्रति भगवद्वाक्येन नारायणस्य परब्रह्मता प्रतिपादकतयैवास्य मन्त्रस्योपबृंहणेन व्यधिकरणतत्पुरुषसमासकल्पनासम्भवाच्च ।<br>
तस्मानारायण एव परं ब्रह्मेति तस्यैव सर्वदेवतोत्कर्षः ॥<br>
सिद्धान्तस्तु- नारायणपरं ब्रह्मेत्यादिना नारायणस्य परब्रह्मत्वप्रतिपादनं शिवप्रसादलब्धशिवाभेदात् ।<br>
परमशिवाभेदभावनासिद्धतद्भावपरत्वेन वा शिवस्यैव परभावोपवर्णनपरम् ।<br>
एकस्यां विद्यायामुपास्योपासकभावेन प्रधानोपसर्जनपरतया निबद्धयोस्तयोर्वस्तुतः परब्रह्मभावायोगे सत्यङ्गगुणविरोधाधिकरणन्यायेनोपसर्जनतद्भावोपवर्णनस्यैव मुख्यतया नेयत्वात् ।<br>
&ldquo;अङ्गगुणविरोधे च तादर्थ्या&quot;दित्यधिकरणे प्रतिपादितम्- एकाहादिदीक्षापक्षेषु दीक्षि-</p>
<p>[[३६१]]</p>
<p>णीयासोमयागयोरन्यतरस्य &ldquo;य इष्ट्या&rdquo; दिवाक्यप्राप्तपूर्वकालस्यासम्भवादावश्यके सोमयागे प्रधानानुग्रहस्योचितत्वाद्गुणभूताया दीक्षिणीयाया एव पूर्वकालत्यागो युक्त इति निर्णीतम् ।<br>
तथैव नारायणात्परं ब्रह्मेति व्यधिकरणतत्पुरुषसमानाश्रयणेऽपि न दोषः, अङ्गगुणाधिकरणन्यायेन प्रधानानुरोधेनार्थव्यवस्थितेर्नेयत्वात् ॥<br>
नच नारायणः परं ब्रह्मेति श्रुत्यन्तरे पदविच्छेदेनाध्ययनदर्शनात्पञ्चमीसमासासङ्गतिरिति वाच्यं, नारायणः परं ब्रह्मेति श्रुत्यन्तर एव सुपां सुलुगित्यादिसूत्रेण नारायणादितिपञ्चम्याः स्वादेशकल्पनया नारायणात्परं ब्रह्मेति श्रुत्यैकार्थप्रतिपादनसम्भवात् ।<br>
नाप्यहमेव परं ब्रह्मेति लिङ्गपुराणवचनविरोधः, महालिङ्गप्रादुर्भावात्पूर्वं ब्रह्मनारायणयोरहमेव सर्वोत्कृष्ट इति परस्परविवादप्रस्तावे पठितस्य तदनन्तरं तद्विवादप्रशमनार्थोद्भूतमहालिङ्गमध्यसन्निहितस्य पशुपतेः &ldquo;पश्यन्तं मां महादेवं भयं सर्वं विमुच्यताम् ।<br>
युवां प्रसूतौ गात्राभ्यां मम पूर्वं महाबलौ ॥<br>
त्रिधा भिन्नोऽस्म्यहं विष्णो ब्रह्मविष्णु भवाख्यया ।<br>
सर्गरक्षालयगुणैर्निष्कलः परमेश्वरः ॥<br>
सम्मोहं त्यजविष्णो त्व&quot;मित्यादितत्वोपदेशेनापादितस्य ब्रह्मोत्कर्षवचनजातस्यैव तथात्वाव्यवस्थापकत्वात् श्रुतिसिद्धं शिवस्य सर्वकारणत्वमिति सिद्धान्तः ॥<br>
ननु &ldquo;अग्निर्वै देवानामवमो विष्णुः परमस्तदन्तरेण सर्वा अन्या देवता&rdquo; इति बह्वृचब्राह्मणे दीक्षिणीयायामिष्टौ यक्ष्यमाणदेवतापरिग्रहानुवर्णनदशायामग्नेरवमत्वं प्रतिपाद्य सर्वासामन्यासां देवतानामान्तरालिकत्वमुपवर्ण्य विष्णुः परम इति विष्णोः पारम्यश्रवणात्तस्यैव परमकारणत्वं न तद्भिन्नस्य परमशिवस्य परमकारणत्वं, विष्णोः पारम्यप्रतिपादकबह्वृचब्राह्मणविरोधात् ।<br>
न चाग्निर्वै देवानामवमो विष्णुः परम इति दीक्षिणीष्टविषयार्थवादः, &ldquo;विरोधे गुणवादः स्यादनुवादोऽवधारिते ।<br>
भूतार्थवादस्तद्धानादर्थवादस्त्रिधामत ॥&rdquo; इति न्यायेन स्तावकतया नेयत्वान्न तस्य स्वार्थे तात्पर्यं, तस्माद्विष्णोः पार-</p>
<p>[[३६२]]</p>
<p>म्यवर्णनस्यार्थवादत्वेन स्वार्थे तात्पर्याभावान्न परमशिवस्य पारम्यप्रतिपादनेन विरोध इति वाच्यं, अग्नेरवमत्वस्य तदितरसर्वदेवतानां तन्मध्यगतत्वस्य च वस्तुवृत्तत्वाभावे &ldquo;अग्निरवमो देवतानां विष्णुः परमो देवतानां तदुभयतः परिगृह्य दीक्षित&rdquo; इति श्रुतेर्दीक्षिणीयायाः सोमे यक्ष्यमाणसर्वदेवतापरिग्रहार्थत्वं न सिध्येत्, तदसिद्धौ च पूर्वतन्त्रे &ldquo;ग्रहणार्थञ्च पूर्वमिष्टेस्तदर्थत्वा&rdquo; दित्यधिकरणसिद्धं सोमाङ्गदेवतापरिग्रहार्थमन्वाधानं न कर्तव्यम् ।<br>
सोमे यक्ष्यमाणदेवतापरिग्रहार्थया दीक्षिणीययैव प्रसङ्गात्सर्वदेवतापरिग्रहसिद्धेरिति निर्णयस्य सङ्कर्षणकाण्डे दीक्षिणीया निर्धार्य संस्कारसंयोगाद्देवतान्तरपरिग्रहणश्रुतेरित्यधिकरणसिद्धस्य सोमे दीक्षिणीयायां विहितस्यैवाग्नेः सोमयागार्थधारणं न प्रतिकर्मोद्धरणं दीक्षिणीया परिगृहीतदेवताकोटिसंस्कारसंयोगादिति निर्णयस्य च बाधः स्यादित्यग्निर्वै देवानामिति नार्थवादः ।<br>
तस्माद्विष्णुः परम इति पूर्वपक्षः ॥<br>
सिद्धान्तस्तु- &ldquo;अग्निरवमो देवतानां विष्णुः परम इत्यस्यातिप्रबलानेकश्रुतिविरोधादुपचरितार्थत्वेऽपि दीक्षिणीया देवतापरिग्रहार्थत्वप्रतिपादनांशे विरोधाभावेन स्वार्थे प्रामाण्याङ्गीकारसम्भवात् ।<br>
नचाग्निविष्ण्वोरधरोत्तरत्वाभावे, उभयतः परिग्रहालाभात्सर्वदेवतापरिग्रहो न सिध्यतीति वाच्यं, तयोरधरोत्तरकोटित्वेनोभयतः परिग्रहलाभेऽपि तदसिद्धितादवस्थ्यात् ।<br>
नह्यधरोत्तरकोटिभूतदेवतायजने तन्मध्यगतदेवतान्तरपरिग्रहस्सिध्यति ।<br>
वचनबलादुभयतः परिग्रहेण सर्वदेवतापरिग्रह इति चेत्तर्हि वचनबलादग्नावैष्णवयजनेन सर्वदेवता ग्राह्य इत्येतावांश्च ।<br>
तत्र च यथा शूर्पेण जुहोति तेन ह्यन्नं क्रियत&rdquo; इत्यत्र शूर्पस्यान्नकरणत्वकीर्तनं स्तावकतया न तस्य होमसाधनतोपयोगितया, तथाऽग्नावैष्णवयोरवमत्वपरमत्वकीर्तनमिह स्तावकतया न देवतान्तरपरिग्रहोपाधिकतयोपपद्यत इति न कश्चिद्विरोधः ।<br>
वस्तुतोऽत्रावमपरमशब्दौ न निकर्षोत्कर्षपरौ, &ldquo;अग्निरग्रे प्रथमो देवतानां संयातानामुत्तमो विष्णरासी&rdquo; दितिमन्त्रे</p>
<p>[[३६३]]</p>
<p>दीक्षिणीयाया देवतापरिग्रहार्थत्वप्रतिपादक एव, प्रथमोत्तमशब्दाभ्यां तथा स्फुटीकरणात् ।<br>
तत्र चोत्तमशब्दस्य &ldquo;त्रिः प्रथमामन्वाह त्रिरुत्तमा&quot;मित्यत्रेव प्रथमशब्दसमभिव्याहारात्प्राथम्यप्रतिकोटिभूतपश्चात्परत्वात् ।<br>
अग्निरेतु प्रथमो देवतानां, अग्निर्मुखा वै देवा&rdquo; इत्याद्यनेकमन्त्रब्राह्मणेष्वग्नेः प्राथम्यप्रतिपादनेनावमशब्दस्य तात्पर्यावसानावश्यं भावाच्च ।<br>
तस्मात्परमशब्दस्य पाश्चात्यपरत्वात् ।<br>
तावतैव वक्ष्यमाणदेवतापरिग्रहासम्भवेनार्थवादत्वस्य सिद्धत्वात्, विष्णोः पाश्चात्यदेवतात्वेऽपि परमशिवस्य परमकारणत्वेन विरोधाभावात्परमशिवस्यैव परब्रह्मत्वमिति सिद्धान्तः ॥<br>
ननु &ldquo;जन्माद्यस्य यत&rdquo; इति जगज्जन्मादिकारणत्वं ब्रह्मलक्षणं सूत्रितवतो ब्रह्ममीमांसासूत्रकृतस्तात्पर्यं नारायण एव पर्यवस्यतीति नारायणस्यैव जगत्कारणत्वं युक्तम् ।<br>
तथाच &ldquo;असृजत्सलिलं पूर्वं स तु नारायणः प्रभुः ।<br>
ततस्तु भगवानद्भ्यो ब्रह्माणमसृजत्स्वयम् ॥&rdquo; इत्यादि नारायणस्यैव जगत्कारणत्वं लक्षणानुरोधादिति पूर्वपक्षः ॥<br>
सिद्धान्तस्तु-ब्रह्ममीमांसासूत्रकृता भगवता बादरायणेन स्वाभिमतपरब्रह्मख्यापनार्थं प्रवृत्ते महाभारते भीष्मपर्वणि सभापर्वणि च शिवस्यैव सर्वजगत्कारणत्वेन परब्रह्मत्वं कण्ठरवेण प्रतिपादितम् ।<br>
तथाहि-</p>
<p>यत्र भूतपतिः सृष्टा सर्वलोकान्सनातनः ।<br>
उपास्यते तिग्मतेजावृतो भूतैः सहस्रशः ॥</p>
<p>इत्यादि मैनाकवर्णनवचनैः, &ldquo;ईश्वरश्चेतनः कर्ता&rdquo; इति शान्तिपर्ववचनैः,</p>
<p>स एष भगवानीशः सर्वतत्त्वादिरव्ययः ।<br>
सर्वतत्त्वविधानज्ञः प्रधानपुरुषेश्वरः ॥</p>
<p>[[३६४]]</p>
<p>सोऽसृजद्दक्षिणादङ्गाद्ब्रह्माणं लोकसम्भवम् ।<br>
वामपार्श्वात्तथा विष्णुं लोकरक्षार्थमीश्वरः ॥<br>
युगान्ते चैव सम्प्राप्ते रुद्रं प्रभुमथासृजत् ।</p>
<p>इत्यद्यानुशासनिकवचनैः,</p>
<p>अहं ब्रह्मा कपिलोऽथाप्यनन्तः पुरा सर्वे ब्रह्मणश्चातिवीराः ।<br>
त्वत्तः सर्वे देवदेवप्रसूताः सर्वेशस्त्वं कारणात्मा त्वमीड्य ॥</p>
<p>इति कृष्णकृतशिवस्तोत्रमध्यगतहरिवंशवचनैश्च, शिवस्यैव सर्वकारणत्वेन &ldquo;जन्माद्यस्य यत&rdquo; इत्यधिकरणसिद्धं ब्रह्मलक्षणमाविष्कृतम् ।<br>
तस्मात्परमशिव एव परमकारणं क्वचिछ्रुतिपुराणभारतेषु नारायणस्य परमकारणत्वोपवर्णनन्तु परमशिवाभेदेन कृष्णाद्यवतारा नारायणस्यैवेति प्राञ्चः ॥<br>
वयन्तु ब्रूमः- परमशिवान्नारायणोऽयं भिन्न एव, तस्मिन्परब्रह्मधर्मकथनञ्चेत्थमुपपद्यते ।<br>
तदुक्तं सुदर्शनाचार्यैः-</p>
<p>आत्मोच्यते परमसौ परमञ्च तत्त्वं ज्योतिः परञ्च परमेश्वरपद्मनाभः ।<br>
तद्भावनैकरसिकस्त्वदनन्यभावा- न्मन्त्री यथा गरुडभावनया गरुत्मान् ॥<br>
इति ॥</p>
<p>नच वैपरीत्येन नारायणस्यैव परमकारणत्वेन शिवस्यैव नारायणभावनासिद्धं परमकारणत्वोपवर्णनमिति शङ्क्यम्, जगत्कारणे तत्तद्देवताविषयविरुद्धानेकविशेषश्रवणेन कस्य जगत्कारणत्वमिति विशये देवताविशेषनिश्चयैदम्पर्येण प्रवृत्तश्रुत्यनुरोधेनैव तन्निर्णयो युक्तः, अनन्यपरश्रुतेः प्राबल्यात् ।<br>
अत एव पौर्णमास्यामाग्नेयाग्निष्टोमयोः क्रमेणानुष्ठानेऽपेक्षिते श्रुतिक्रमेऽनुष्ठेयार्थस्मृत्येकप्रयोजनमन्त्रपाठक्रम एव नियामकः, न तद्विरोधिविधानेन चरितार्थ-</p>
<p>[[३६५]]</p>
<p>योर्ब्राह्मणयोः पाठक्रम इति &ldquo;मन्त्रतस्तु विरोधे स्या&quot;दिति पञ्चमाधिकरणे निर्णीतं, तथासति प्रकृतेऽपि सुबालाद्युपनिषत्सु सृष्टिप्रकरणेषु स्रष्टृसद्भावस्रष्टव्यपदार्थजातक्रमादिप्रतिपादनेन चरितार्थेषु तत्तद्देवताविशेषवाचकश्रुतिबलाद्देवतान्तरस्य कारणत्वप्रतीतावपि श्रुत्यन्तरप्रतिपादितं स्रष्टृसद्भावादिकं सिद्धं कृत्वा स्रष्टृब्रह्मणो देवताविशेषरूपेण निष्कर्षार्थं प्रवृत्तायां मन्त्रोपनिषदि हरशिवादिशब्दितस्य परमशिवस्य जगज्जन्मादिकारणत्वप्रतिपादनस्य प्रबलत्वात्परमशिवस्यैव जगत्कारणत्वेन परब्रह्मभावनिर्णयो व्यवतिष्ठते ।<br>
एतेन सृष्टिप्रकरणेषु नारायणपदप्रयोगो बलवानिति परेषामभिमानो गलितः ।<br>
नच तत्र तत्र सृष्टिप्रकरणे नारायणपदाभ्यासो बलीयानिति वाच्यं, सृष्टिप्रकरणेषु बहुशोऽभ्यस्तस्यापि नारायणशब्दस्य नारायणविषयकप्राणाकाशाक्षरादिशब्दवत्सम्भवात्, अनन्यपरश्रुतिविरोधे दुर्बलत्वात् ।<br>
किञ्चाथर्वशिखायां &ldquo;ब्रह्मविष्णुरुद्रेन्द्रास्ते सम्प्रसूयन्त&rdquo; इत्यादिना ब्रह्मादीनां परमशिवस्य च कार्यकारणभावेन विशेषप्रतिपादनेन वैपरीत्यशङ्काविरोधात् ।<br>
नहि नारायणस्य जनिश्रवणात्कार्यकोटौ निक्षिप्य परमशिवस्य जगत्कारणत्वप्रतिपादनं नारायणविषय- तया योजयितुं शक्यम् ।<br>
नच &ldquo;ब्रह्मविष्णुरुद्रेन्द्रास्ते सम्प्रसूयन्त&rdquo; इति ब्रह्मरुद्रमध्यपठितो विष्णुशब्दस्तदवतारभूतरामकृष्णादिप्रतिपादक इति वाच्यं, प्रमाणाभावात् ।<br>
किञ्च &ldquo;यदा तम&rdquo; इति मन्त्रोऽपि साक्षात्कारणवाक्यानां शिवविषयत्वं दर्शयन् सुबालोपनिषदादिषु नारायणकारणत्वप्रतिपादनस्यापि शिवविषयत्वं स्पष्टीकरोति ।<br>
अत एव कृष्णस्य बहुधा सर्वकारणत्वं प्रतिपादयन्त्या भगवद्गीतायाः शिवपरत्वं कूर्मपुराणे पार्थं प्रति प्रतिपादितम्-</p>
<p>ज्ञानं तदैश्वरं दिव्यं यथावद्विदितं त्वया ।<br>
स्वयमेव हृषीकेशः प्रीत्योवाच सनातनम् ॥</p>
<p>[[३६६]]</p>
<p>गच्छ गच्छ स्वकं स्थानं न शोकं कर्तुमर्हसि ।<br>
भजस्व परया भक्त्या शरण्यशरणं शिवम् ॥<br>
इति ॥</p>
<p>तस्यैश्वरं ज्ञानं वर्णयद्व्यासवचनं तत्रैवेश्वरगीतान्ते- ङारायणोऽपि भगवान्देवकीतनयो हरिः ।<br>
अर्जुनाय स्वयं साक्षाद्दत्तवानिदमुत्तम् ॥&rdquo; इति तामीश्वरगीतार्थनिबन्धनरूपामुपवर्णयद्व्यासवचनं स्पष्टीकरोति-</p>
<p>सर्वकारणमीशानः शिवः सत्यादिलक्षणः ।<br>
न विष्णुर्न विरिञ्चिश्च न चेन्द्रो नापरः पुमान् ॥<br>
श्रुतयश्च पुराणानि भारतादीनि सत्तमाः ।<br>
शिवमेव सदा साम्बं हृदि कृत्वा ब्रुवन्ति हि ॥</p>
<p>इत्यादि ।<br>
पराशरोपपुराणपर्यालोचनया स्मृतिपुराणादिषु देवतान्तरमधिकृत्य कारणत्ववादानां सर्वेषामपि शिवविषयर्त्वे स्पष्टीकरोति, तस्माद्देवतान्तरकारणत्वप्रतिपादकवाक्यानामेव परमशिवे पर्यवसानम् ।<br>
नतु शिवस्य कारणत्वप्रतिपादकानामन्यत्र नारायणादौ पर्यवसानमिति शिवस्यैव सर्वजगत्कारणत्वेन परब्रह्मभावे भगवद्बादरायणस्य सूत्रकृतस्तात्पर्यमिति सिद्धान्तः ॥<br>
ननु मानवीयधर्मशास्त्रोपक्रमे &ldquo;आसीदिदं तमोभूतमप्रज्ञातमलक्षणम् ।<br>
अप्रतर्क्यमनिर्देश्यं प्रसुप्तमिव सर्वतः ॥<br>
ततः स्वयम्भूर्भगवानव्यक्तो व्यञ्जयन्निदम् ।<br>
महाभूतादि वृत्तौजाः प्रादुरासीत्तमोनुदः ॥<br>
सोऽभिध्याय शरीरात्स्वात्सिसृक्षुर्विविधाः प्रजाः ।<br>
अप एव ससर्जादौ तासुवीर्यमपासृजत् ॥<br>
तदण्डमभवद्धैमं सहस्रांशुसमप्रभम् ॥<br>
तस्मिञ्जज्ञे स्वयं ब्रह्मा सर्वलोकपितामहः ॥&rdquo; इत्याद्यारभ्य, &ldquo;आपो नारा इति प्रोक्ता आपो वै नरसूनवः ।<br>
ता यदस्यायनं प्रोक्तं तेन नारायणः स्मृतः ॥&rdquo; इति वचनेन पितामहस्यापि जनके सकलजग-</p>
<p>[[३६७]]</p>
<p>त्कारणे परमपुरुषे नारायणनामनिरुक्त्या नारायणस्य जगत्कारणत्वप्रतिपादनात्तस्यैव जगत्कारणत्वं युक्तमिति पूर्वपक्षः ॥<br>
सिद्धान्तस्तु- प्रादुरासीस्तमोनुद इति वचने तमोनुद इति क्विप्प्रत्ययान्तोऽयं पञ्चम्यन्तः शब्दः प्रादुरासीदित्युक्ते कस्मादिति जनिकर्तृपुरुषान्तराकाङ्क्षायां तदनुरोधेन तमः प्रेरणायाधिष्ठातुः परमशिवात्ततः शब्दोदिते प्रलयानन्तरकाले नारायणस्य प्रथमं प्रादुर्भावोक्त्या शिवस्यैव जगत्कारणत्वे पर्यवसानात् ।<br>
नच &ldquo;इगुपधज्ञापीकिरः क&rdquo; इतीगुपधलक्षणे कप्रत्यये कृते तमोनुद इति प्रथमान्तपदमकारान्तं प्रादुर्भवितृनारायणविशेषणमिति वाच्यं, पश्चात्प्रादुर्भवितुर्नारायणस्य प्रादुर्भावात्पूर्वं सिद्धस्य तमसोऽधिष्ठातृत्वाऽयोगात् ।<br>
तस्मात्तमोनुदः परमशिवान्नारायणः प्रादुरासीदिति परमशिवस्य नारायणजनकत्वे मनोस्तात्पर्यमवसीयते ।<br>
अत एव मानवीयधर्मशास्त्रोपसंहारदशायां वचनानि- &ldquo;प्रशासितारं सर्वेषामणीयांसमणोरपि ।<br>
रुक्माभं स्वप्नधीगम्यं विद्यात्तं पुरुषं परम् ॥&rdquo; इति परमपुरुषं निर्धार्य, &ldquo;एष सर्वाणि भूतानि पञ्चभिर्व्याप्य मूर्तिभिः ।<br>
जन्मवृद्धिक्षयैर्नित्यं संसारयति चक्रव&quot;दिति वचनप्रतिपादितेन &ldquo;मूर्तयस्तस्य विख्याताः पञ्चब्रह्माह्वयाः पराः ।<br>
सर्वलोकशरण्यस्य शिवस्य परमात्मनः ॥&rdquo; इत्यादित्यपुराणवचनानुसारिसद्योजातादिमूर्तिपञ्चकेन वा मूर्त्यष्टकान्त- र्गतपृथिव्यादिपञ्चकेन वा सकलप्राणिजातव्याप्तलिङ्गस्योपनिबन्धनात्, शिवस्यैव परभावे मनोस्तात्पर्यवसानाच्च ।<br>
अत एव धर्मशास्त्रकारमूर्धन्यो योगियाज्ञवल्क्योऽपि- &ldquo;पृथिव्यां वायुमारोप्य लकारेण समन्वितम् ।<br>
ध्यायंश्चतुर्भुजाकारं ब्रह्माणं परमेष्ठिनम् ॥<br>
धारयेत्पञ्चघटिका धारणात्सिद्धिमाप्नुयात् ।<br>
वारुणे वायुमारोप्य नकारेण समन्वितम् ॥<br>
शुद्धस्फटिकसङ्काशं पीतवाससमच्युतम् ।<br>
धारयेत्पञ्चघटिकाः सर्वपापैः प्रमुच्यते ॥<br>
वह्नौ चानिलमारोप्य रेफाक्षरसमन्वितम् ।<br>
त्यक्तञ्च वरदं रुद्रं तरुणादित्यसन्निभम् ॥&rdquo; इत्यादिना, &ldquo;आकाशे वायुमारोप्य हकारेण समन्वितम् ।</p>
<p>[[३६८]]</p>
<p>बिन्दुरूपं महादेवं व्योमाकारं सदाशिवम् ॥<br>
शुद्धस्फटिकसङ्काशं बालेन्दुकृतशेखरम् ।<br>
पञ्चवक्त्रधरं सौम्यं दशबाहुं त्रिलोचनम् ॥<br>
सर्वायुधोद्योतिकरं सर्वभूषणभूषितम् ।<br>
उमार्धदेहं वरदं सर्वकारणकारणम् ॥<br>
चिन्तयंश्चित्तविन्यस्तं मुहूर्तमपि धारयेत् ।<br>
स एव मुक्त इत्युक्तः त्रिषु लोकेषु शिक्षितैः ॥&rdquo; इति ब्रह्मादीनां परमशिवपर्यन्तानां धारणमुपवर्ण्य प्रतिपादितम् ।<br>
&ldquo;एतदुक्तं भवत्यत्र गार्गि ब्रह्मविदां वरे ।<br>
ब्रह्मादिकार्यरूपाणि स्वे स्वे संहृत्य कारणे ॥<br>
युक्तचित्तस्तदात्मानं योजयेत्परमेश्वरे ।&rdquo; इति परमशिवस्यैव सर्वकारणत्वं प्रतिपादितवानिति शिवस्यैव जगत्कारणत्वं सिद्धमिति सिद्धान्तः ॥</p>
<p>ननु विष्णुपदी गङ्गा शिवेन धृता ।<br>
तदाहुः-</p>
<p>आदावादिपितामहस्य नियमव्यापारपात्रे जलं पश्चात्पन्नगशायिनो भगवतः पादोदकं पावनम् ।<br>
भूयः शम्भुजटाविभूषणमणिर्जह्नोर्महर्षेरियं कन्या कल्मषनाशिनी भगवती भागीरथी दृश्यते ॥</p>
<p>इति, विष्णुपदी गङ्गा क्वचिदूर्ध्वप्रसारितत्रिविक्रमचरणाम्बुजसङ्क्षालनार्थं सत्यलोकस्थितब्रह्मकमण्डलुविसृतजलरूपाऽभिधीयते ।<br>
क्वचित्तु विष्णुचरणनिर्भिन्नोर्ध्वाण्डछिद्रविसृतबहिर्जलरूपा वर्ण्यते ।<br>
वामनपुराणेऽपि-</p>
<p>विष्ण्वङ्घ्रिणा प्रसरता कटाह भेदितेऽम्बरात् ।<br>
कुटिला विष्णुपादान्तात्पपात कुटिला ततः ॥<br>
लोके विष्णुपदीत्येवं नाम्ना ख्यातिरभून्मुने ॥<br>
इति ॥</p>
<p>महाभारते सभापर्वणि-</p>
<p>तच्छिद्रात्स्यन्दिता तत्र पादभ्रष्टाऽथ निम्नगा ।<br>
संसार सागरं साशू पावनी सागराङ्गना ॥<br>
इति ॥</p>
<p>[[३६९]]</p>
<p>कूर्मपुराणे तु- &ldquo;अथाण्डभेदादपतच्च शीतलं महाजलं पुण्यकृदोघजुष्ट&quot;मित्युपवर्णितम् ।<br>
विष्णुपुराणेऽपि-</p>
<p>ऊर्ध्वोत्तरमृषिभ्यस्तु ध्रुवो यत्र व्यवस्थितः ।<br>
एतद्विष्णुपदं दिव्यं तृतीयं व्योम्नि भास्वरम् ॥</p>
<p>इत्युपक्रम्योक्तम्- &ldquo;ततः प्रवहति ब्रह्मन्सर्वपापहरा सरित् ।<br>
गङ्गा देवाङ्गनाऽङ्गानामनुरञ्जनपिञ्जरा ॥<br>
विष्णुपादविनिष्क्रान्ता प्लावयन्तीन्दुमण्डलम् ।<br>
समन्ताद्ब्रह्मणः पुर्यां गङ्गा पतति वै दिवः ।<br>
वामपादाम्बुजाङ्गुष्ठनखस्रोतो विनिर्गता ॥<br>
विष्णोर्बिभर्ति यां भक्त्या शिरसाऽहर्निशं ध्रुवम् ।<br>
ततः सप्तर्षयो यस्याः प्राणायामपरायणाः ॥<br>
तिष्ठन्ति वीचिमालाभिरुह्यमानजटान्तराः ।<br>
वार्यौघसन्ततेर्यस्याः प्लावितं शशिमण्डलम् ॥<br>
भूयोऽधिकतरां कान्तिं वहत्येतदनुक्षपम् ।<br>
मेरुपृष्ठे पतित्वोच्चैर्निष्क्रान्ता शशिमण्डलात् ।<br>
जगतः पावनार्थाय या प्रयाति चतुर्दिशि ।<br>
सीता चालकनन्दा च चक्षुर्भद्रा च संस्थिता ॥<br>
एकैव या चतुर्भेददिग्भेदगतिलक्षणा ।<br>
भेदं चालकनन्दाख्यं यस्याः शर्वोऽपि दक्षिणम् ॥<br>
दधार शिरसा प्रीत्या वर्षाणामधिकं शतम् ।<br>
शम्भोर्जटाकलापाच्च विनिष्क्रान्तास्थिशर्कराः ।<br>
पावयित्वा दिवं निन्ये या पापान्सगरात्मजान् ॥<br>
इति ॥</p>
<p>मार्कण्डेय पुराणेऽपि-</p>
<p>ध्रुवाधारं जगद्योनेः पदं नारायणस्य यत् ।<br>
ततः प्रवृत्ता या देवी गङ्गा त्रिपथगामिनी ॥<br>
सा प्रविश्य सुधायोनिं सोममाधारमम्भसाम् ।<br>
संवर्तमानार्करश्मिसन्ततिं लोकपावनीम् ॥<br>
पपात मेरुपृष्ठे च सा चतुर्धा ततो ययौ ।</p>
<p>इत्युपक्रम्य, सीतायाः पूर्वसमुद्रप्राप्तिमुक्त्वा,</p>
<p>[[३७०]]</p>
<p>तथैवालकनन्दाख्या दक्षिणाद्गन्धमादनात् ।<br>
मेरुपादवनं गत्वा नन्दनं देवनन्दनम् ॥<br>
मानसञ्च महावेगात्पावयित्वा सरोवरम् ।<br>
मानसाच्छैलराजात्तु रम्याद्रिशिखरं गता ॥<br>
तस्माच्च पर्वतान्सर्वान्दक्षिणे यत्र मोदिता ।<br>
तान्पावयित्वा सम्प्राप्ता हिमवन्तं महागिरिम् ॥<br>
दधार तत्र तां शम्भुर्मुमोच वृषभध्वजः ।<br>
भगीरथेनोपवासैः स्तुत्याचाराधितो विभुः ॥<br>
तत्र मुक्त्वा च शर्वेण सप्तधा लवणोदधिम् ।<br>
प्रविवेश त्रिधा प्राच्यां सा तदा तु महानिति ॥<br>
भगीरथस्यानुरथं स्रोतसैकेन दक्षिणन् ॥</p>
<p>इत्याद्युपवर्णितम् ॥<br>
स्कान्दे केदारखण्डे-</p>
<p>सङ्कल्पेनैव ववृधे वामनो भगवानजः ।<br>
पादैकेन मही व्याप्ता विष्णुना प्रभुविष्णुना ॥<br>
स स्वर्गोऽपि द्वितीयेन व्याप्तस्तेन महात्मना ।<br>
सत्यलोकस्थितेनैव अम्भसाचावने जने ॥<br>
तत्पादसम्पर्कजलाच्च जाता पापापहा मङ्गलमङ्गला च ।<br>
यया त्रिलोकी च कृता पवित्रा यया च सर्वे सगराः समृद्धाः ॥<br>
यया कपर्दः परिपूरितश्च शम्भोस्तदानीञ्च भगीरथेन ॥<br>
इति ॥</p>
<p>[[३७१]]</p>
<p>महाभारते- &ldquo;विष्णोः पादाच्छिंशुमाराद्ध्रुवाच्च सोमात्सूर्यान्मेरुरूपाच्च विष्णोः ।<br>
समागता शिवमूर्ध्नो हिमाद्रि&rdquo; मित्याद्युपवर्णितम् ।<br>
तस्माद्गङ्गाधारणं शिवस्यापकर्षहेतुरिति पञ्चषाक्षरश्रवणपरितुष्टानां कूपमण्डूकवत्प्रलपतां बालिशानां वादः ॥<br>
सिद्धान्तस्तु- गङ्गाधारणन्तावदनन्यसाध्यमिति महाभारते भगीरथं प्रति गङ्गावचनेनावगतम्- &ldquo;करिष्यामि महाभाग वचस्ते नात्र संशयः ।<br>
वेगन्तु मम दुर्धार्यं पतन्त्या गगनाद्द्रुतम् ॥<br>
न क्षमस्त्रिषु लोकेषु कश्चिद्धारयितुं नृप ।<br>
अन्यस्तु विबुधश्रेष्ठान्नीलकण्ठान्महेश्वरात् ॥&rdquo; इत्यादिना ॥<br>
रामायणेऽपि भगीरथं प्रति ब्रह्मवचनेनावगतम्- &ldquo;गङ्गायाः पतनं राजन् पृथिवी न सहिष्यते ।<br>
तां वै धारयितुं वीर नान्यं पश्यामि शूलिनः ॥&rdquo; इति ॥<br>
भागवते तु- &ldquo;कोऽपि धारयितुं वेगं पतन्त्या मे महीतले ।<br>
न चेद्भूमितलं भित्वा नृप यास्ये रसातलम् ॥&rdquo; इति पृष्टवतीं गङ्गाम्प्रति भगीरथवचनेनैवावगतम्- &ldquo;धारयेद्भगवतो वेगं रुद्रस्त्वात्मा शरीरिणाम् ।<br>
यस्मिन्नोतमिदं प्रोतं विश्वं शाटीव तन्तुषु ॥&rdquo; इति ॥<br>
इदञ्च गङ्गाधारणं न केवलं भगीरथपितामहोत्तरणार्थं, किन्तु गङ्गावेगाद्भूदावणपरिहारेण जगत्संरक्षणार्थमपि ।<br>
सर्वोपकारकस्यागस्त्यनिपीतस्य समुद्रस्य परिपूरणार्थमित्यभिधीयते ।<br>
तत्र ह्यारण्यपर्वण्यगस्त्यनिपीतस्य लोकपावनतया सर्वोपकारस्य समुद्रस्य परिपूरणोपायं चिन्तयता ब्रह्मणा भगीरथः स्वपितामहोत्तारणाय गङ्गामानेष्यति तया च समुद्रस्य परिपूरणं भविष्यति विगतज्वराश्च देहिनो भवन्त्युक्तमिति प्रपञ्चितम् ।<br>
एवमनन्यसाध्यं गङ्गाधारणं जगत्संरक्षणार्थं शिवेन कृतं, नतु स्वस्यापि गङ्गापावनीति तद्धारणं कृतम् ।<br>
एवं लोकोपकारार्थं शिवेन कृतगङ्गाधारणमपि यदि विष्णुपद्या स्यात्तदा &ldquo;यत्पादनिस्सृतसरित्प्रसरोदकेन तीर्थेन मूर्ध्नि विधृतेन शिवः शिवोऽभूत् ।<br>
विष्णुपादविनिष्क्रान्ता प्लावयन्तीन्दुमण्डलम् ।&rdquo; इत्यादिवचनानामवकाशः स्यात् ।<br>
इदन्तु धारणं भगीरथ-</p>
<p>[[३७२]]</p>
<p>प्रसादितायाश्चतुर्मुखलोकस्थिताया हैमवत्या गङ्गाया इति विवेकः ।<br>
तदुक्तम्-</p>
<p>गङ्गाऽपि नैव भवता गजचर्मधारि- न्मूर्ध्ना धृता मधुरिपोश्चरणात्क्षरन्ती ।<br>
किन्तु प्रसादनपराय भगीरथाय दत्वा वरं शतधृतेः सदनात्क्षरन्ती ॥<br>
इति ॥</p>
<p>इदमत्राकृतम्- द्विविधा गङ्गा, एका हिमवतः कन्या ब्रह्मलोके प्रवहन्ती केनचिदंशेन ब्रह्मलोकाद्भूलोकं भगीरथेनानीता, अन्या तूर्ध्वप्रसारित्रिविक्रमरूपभगवच्चरणप्रभवा सत्यधः पतन्ती केनचिदंशेन व्योम्नि स्थिता देवानामुपयोगिन्यंशान्तरेण मेरोरुपरि ब्रह्मपुर्याश्च तिसृषु दिक्षु प्रवहन्त्यनिलेन चतुर्धा विभक्ता निपतन्ती प्राच्यादिसमुद्रान्प्रविष्टा ।<br>
तथाहि- वामनपुराणे-</p>
<p>श्वेताङ्गी पद्मपत्राक्षी नीलकुञ्चितमूर्धजा ।<br>
श्वेतमाल्याम्बरधरा कुटिला नामजापरा ॥<br>
इति ॥</p>
<p>उमाया जेष्ठां हिमवत्सुतां प्रस्तुत्योक्तम्-</p>
<p>दिवाकरैश्च रुद्रैश्च वसुभिश्च तपस्विनी ।<br>
कुटिला ब्रह्मलोकन्तु नीता शशिकरप्रभा ॥<br>
अथोचुर्देवताः सर्वाः किं न्वियं जनयिष्यति ।<br>
पुत्रं तारकहन्तारं ब्रह्मन्व्याख्यातुमर्हसि ॥<br>
ततोऽब्रवीत्सुरपतिर्नेयं शक्ता तपस्विनी ।<br>
शार्वं धारयितुं तेजो वराकीमुच्यतामियम् ॥<br>
ततस्तु कुटिला क्रुद्धा ब्रह्माणं प्राह नारद ।<br>
यथा यतिष्ये भगवन् यथा शार्वं दुरुद्धरम् ॥</p>
<p>[[३७३]]</p>
<p>धारयिष्याम्यहं तेजस्तथैव शृणु सत्तम ।<br>
तपसाऽहं सुतप्तेन समाराध्य जनार्दनम् ॥<br>
यथा हरस्य तद्वीर्यं धारयिष्ये पितामह ।<br>
तथा देव करिष्यामि सत्यं सत्यं मयोदितम् ॥<br>
ततः पितामहः क्रुद्धः कुटिलामतिदारुणाम् ।<br>
भगवानादिशद्ब्रह्मा सर्वेशः स महामुने ॥<br>
यस्मान्मद्वचने पापे न स्थितं कुटिले त्वया ।<br>
तस्मान्मच्छापनिर्दग्धा त्वमद्यैव भविष्यसि ॥<br>
इत्येवं ब्रह्मणा शप्ता हिमवद्दुहिता मुने ।<br>
अम्भोमयी ब्रह्मलोकं प्लावयामास वेगिनी ॥<br>
तामुत्थितजलां दृष्ट्वा बबन्ध प्रपिताप्रहः ।<br>
ऋक्सामाऽथर्वयजुषां वाङ्मयैर्बन्धनैर्दृढम् ॥<br>
सा बद्धा संस्थिता ब्रह्मन् तथैव गिरिकन्यका ।<br>
अम्भोमयी प्लावयन्ती ब्रह्मणो विमला जटाः ॥<br>
इति ॥</p>
<p>अत्र गङ्गैव कुटिलेति नामान्तरेणोक्ता, &ldquo;एते वै शैलराजस्य सुते लोकनमस्कृते ।<br>
गङ्गा च सरितां श्रेष्ठा उमादेवी च राघव ॥&rdquo; इति रामायणे हिमवत्सुतायामुमाजेष्ठायां कुटिलापदस्थाने गङ्गापददर्शनात् ॥</p>
<p>अथ जेष्ठां सुरास्सर्वे देवतार्थे चिकीर्षया ।<br>
शैलेन्द्रं वरयामासुर्गङ्गां त्रिपथगां नदीम् ।<br>
ददौ धर्मेण हिमवांस्तनयां लोकपावनीम् ।<br>
स्वच्छन्दपथगां गङ्गां त्रैलोक्यहितकाम्यया ॥</p>
<p>[[३७४]]</p>
<p>प्रतिगृह्य ततो देवास्त्रैलोक्यहितकारकाः ।<br>
गङ्गामादाय वै याताः कृतार्थेनान्तरात्मना ॥</p>
<p>इत्युदाहृतकुटिलावृत्तान्तस्य गङ्गायामेव रामायणे सङ्क्षिप्य प्रतिपादनाच्च ।<br>
एवं तावदाद्या हैमवती गङ्गा ब्रह्मशापादसिद्धित्वं प्राप्ता भगीरथभक्त्यनुरोधाद्भुवं प्राप्ता सती त्रिपथगा जातेति सप्रमाणमुपवर्णितम् ।<br>
अन्या तु विष्णुपदी गङ्गा क्वचिदूर्ध्वप्रसारितत्रिविक्रमचरणाम्बुजसङ्क्षालनार्थं सत्यलोकस्थितब्रह्मकमण्डलुनिसृतजल रूपेति गङ्गाद्वयस्य सिद्धत्वेन शिवशिरसि स्थिता गङ्गा भिन्नेति नोक्तबालि शशङ्कावकाशः ॥<br>
नन्वस्त्वेवमेतत्तथापि विष्णुपदीनिर्गमनसमये तन्मार्गस्थिता हैमवती तया मिश्रिताऽभूत्, अतः पावनीति शिवेन मृर्ध्ना धृतेति शङ्कां हैमवत्याः शिवमूर्ध्नि सम्बन्धादेव पावनत्वप्रतिपादनेन निरसनं कृतं रामायणे विश्वामित्रवचनैः-</p>
<p>आकाशादपतद्राम शिवे शिवशिरस्युत ।<br>
अचिन्तयच्च सा देवी गङ्गा परमदुर्धरा ॥<br>
विशाम्यहं हि पातालं स्रोतसा गृह्य शङ्करम् ।<br>
तस्यावलेपनं ज्ञात्वा क्रुद्धः स भगवान् हरः ॥<br>
तिरोभावयितुं बुद्धिं चक्रे त्रिनयनस्तदा ।<br>
सा तस्मिन्पतिता पुण्या पुण्ये रुद्रस्य मूर्धनि ॥<br>
तत्र देवर्षिगन्धर्ववसुधातलवासिनः ।<br>
भवाङ्गपतितं तोयं पवित्रमिति पस्पृशुः ॥<br>
इति ॥</p>
<p>अत्र शिवे शिवशिरस्युत, पुण्ये रुद्रस्य मूर्धनीति शिवपुण्यशब्दाभ्यां शिवमौलेः परममङ्गलत्वं परमपवित्रत्वञ्चोक्तमिति शिवस्यैव सकलदेवतापारम्यमवगम्यत इति सिद्धान्तः ॥</p>
<p>[[३७५]]</p>
<p>ननु सवितृमण्डलमध्यवर्तिन एव गायत्रीप्रतिपाद्यत्वेन सर्वोपास्यत्वस्य श्रुतिस्मृतिपुराणादिषु प्रतिपादितत्वात्तत्प्रतिपाद्यो नारायण एव ।<br>
तथाहि- &ldquo;अथ य एषोऽन्तरादित्ये हिरण्मयः पुरुषो दृश्यते हिरण्यश्मश्रुर्हिरण्यकेश आप्रणखात्सर्व एव सुवर्णः ।<br>
तस्या यथा कप्यासं पुण्डरीकं, एवमक्षिणी&rdquo; इत्यादिश्रुत्याऽऽदित्यमण्डलान्तर्वर्तिन एवोपास्यत्वेन विधानात् ।<br>
तत्रोपास्यो विष्णुरेव, नतु शिवः ।<br>
पुण्डरीकाक्षवचनस्य रूढ्या योगेन च नारायणपरत्वात् ।<br>
अक्षिणी इति द्विवचनस्वारस्यान्नारायणपरत्वमेव, नतु शिवपरत्वं तस्य त्रिनेत्रत्वप्रसिद्धेः ।<br>
अपि च पुरुषशब्दस्य &ldquo;पुरु सञ्ज्ञे शरीरेऽस्मिन् शयनात्पुरुषो हरिः ।<br>
शकारस्य षकारोऽयं व्यत्ययेन प्रयुज्यते ॥<br>
भगवानिति शब्दोऽयं ततः पुरुष इत्यपि ।<br>
निरुपाधि च वर्तते वासुदेवे सनातने&rdquo; इति नारायणपरत्वेन निर्णीतोपबृंहणानुसारेण विष्णोरेवादित्यमण्डलान्तर्वर्तित्वेनोपास्यत्वम् ।<br>
अत एव गायत्रीप्रतिपाद्यत्वमपि तस्यैवोपपद्यते ।<br>
अत एव &ldquo;ध्येयः सदा सवितृमण्डलमध्यवर्ती नारायणः सरसिजासनसन्निविष्टः ।<br>
केयूरवान्मकरकुण्डलवान्किरीटी हारी हिरण्मयवपुर्धृतशङ्खचक्रः&rdquo; इत्यपि सङ्गच्छते ।<br>
नचादित्यमण्डलमध्यवर्त्युपास्यमस्तु, तच्च मण्डलाभिमानिसूर्यरूपदेवता भवतु किं विष्णुपरत्वेनेति वाच्यं, आदित्यशब्दस्य मण्डलाभिमानिदेवतावाचकत्वेन कोशादिष्वसिद्धत्वात्, प्रथमान्तशब्दानां तद्व्यतिरिक्तार्थपरत्वेन स्वरसतः प्रतीयमानत्वान्नसूर्यपरत्वम् ।<br>
न चादित्यशब्दस्य मण्डलाभिमानिवाचकस्य तदेकदेशे मण्डले &ldquo;पुरोडाशकपालेन तुषानुपवपती&quot;त्यत्रेवैकदेशलक्षणामङ्गीकृत्य प्रथमान्तशब्दानां तदभिमानिदेवतापरत्वमङ्गीक्रियतामिति वाच्यं, मुख्याऽर्थे सम्भवति सति लक्षणाया अन्याय्यत्वात् ।<br>
किञ्चान्तर्यामिब्राह्मणे &ldquo;य आदित्ये तिष्ठान्नादित्यमन्तरो यमयति ।<br>
यमादित्यो न वेदे&rdquo; त्यादित्यशब्दस्य मण्डलाभिमानिजीववाचकत्व उपास्यवस्तुनस्तद्भिन्नत्वैतस्याः श्रुतेरेव प्रमाणत्वात्कथं सूर्यपरत्वं, तस्मात्सूर्य-</p>
<p>[[३७६]]</p>
<p>मण्डलमध्यवर्तिसूर्योपास्यो नारायण एवेति तस्यैव गायत्रीप्रतिपाद्यत्वेन सर्वोत्तमत्वमिति पूर्वपक्षः ॥<br>
सिद्धान्तस्तु- &ldquo;असौ यस्ताम्रो अरुण उत बभ्रुः सुमङ्गलः ।<br>
असौ योऽवसर्पति नीलग्रीवो विलोहितः&rdquo; इति द्वाभ्यामृग्भ्यामादित्यमण्डलान्तर्वर्तित्वेन नीलग्रीवशब्दवाच्यस्य शिवस्यैव प्रतिपादनात् ।<br>
अतो &ldquo;य एषोऽन्तरादित्ये हिरण्मयः पुरुषो दृश्यत&rdquo; इति श्रुतेरप्यसौ यस्ताम्र इति श्रुतिप्रत्यभिज्ञानवशेन शिवपरत्वमेव ॥<br>
किञ्च नीलग्रीवशब्दश्रवणवन्नारायणादिशब्दानां कोशादिप्रसिद्धानां तत्राश्रवणात्कथं नारायणपरत्वेन निर्णीयते ।<br>
न चाक्षिणी इति द्विवचनानुपपत्तिरिति वाच्यं, नहि द्विवचनं द्वित्वमात्रप्रतिपादकं तृतीयमक्षि नास्तीति प्रतिपादयितुं शक्नोति ।<br>
नहि देवदत्तस्य द्वौ पुत्रौ धार्मिकावित्यत्र तृतीयः पुत्रो नास्तीति निश्चेतुं शक्यते, परन्तु तृतीयः पुत्रोऽधार्मिक इति निश्चयं जनयितुमलं भवति ।<br>
तद्वदत्रापि परमेश्वरस्याक्षिद्वयं पुण्डरीकसदृशं, तृतीयन्तु वह्निज्वालामालाकुलमिति निर्णयो भवति द्विवचनेन ।<br>
तस्माच्छिवपरत्वे न किञ्चिदपि बाधकम् ॥<br>
यदुक्तं पुरुषशब्दस्य नारायणपरत्वाच्छिवस्य कथमुपास्यत्वं सम्भवतीति तदत्यन्तासङ्गतम् ।<br>
तथाहि- &ldquo;ऋतं सत्यं परं ब्रह्म पुरुषं कृष्णपिङ्गलम् ।<br>
पुरुषस्य विद्मः सहस्राक्षस्य महादेवस्य धीमहे&quot;ति श्रुतिभ्यां, तत्पुरुषाय विद्महे&rdquo; इति पञ्चब्रह्ममन्त्रान्तर्गतमन्त्रेण, &ldquo;पुरुषो वै रुद्रस्सन्महों नमो नम&rdquo; इति त्वरितरुद्रेण, &ldquo;अङ्गुष्ठमात्रः पुरुषोऽङ्गुष्ठञ्च समाश्रितः ।<br>
ईशः सर्वस्य जगतः प्रभुः प्रीणाति विश्वभृत् ।&rdquo; इति तैत्तरीयमन्त्रेण, &ldquo;अङ्गुष्ठमात्रः पुरुषः, ईशानो भूतभव्यस्य स एवाद्यस्य ईश्वर&rdquo; इति कठवल्लीमन्त्रेण च पुरुषशब्दस्य शिवपरत्वेन नामधेयेऽप्येकजीवातुसामानाधिकरण्यन्यायेन शिवपरत्वेन निर्णयात्कथं नारायणपरत्वम् ।<br>
नच पुरुषावात्ममानवाविति कोशादात्मसामान्यमनुष्यवाचकस्य कथं शिवपरत्वं वक्तुं शक्यत इति वाच्यं, एवं सति प्राणाकाशज्योतिर्वै-</p>
<p>[[३७७]]</p>
<p>श्वानरादिशब्दानां निघण्टुकाव्यादिषु तत्तदर्थप्रतिपादकत्वेन प्रसिद्धानां परशिवे लौकिकमर्यादयाऽप्रसिद्धानां &ldquo;आकाशस्तल्लिङ्गात् ।<br>
वैश्वानरस्साधारणशब्दविशेषात् ।<br>
ज्योतिश्चरणाभिधानात् ।<br>
अत एव प्राणः ।&rdquo; इत्यादिभगवद्बादरायणसूत्रैः परमेश्वरपरत्वेन निर्णयो न स्यात् ।<br>
अथ शब्दार्थनिर्णये कोशवदुपक्रमोपसंहाराभ्यासानितरसाधारणलिङ्गादयोऽप्यर्थनिर्णायक् आ इति ।<br>
अत एव &ldquo;अभ्यासे सति हि भूयस्त्वमर्थस्य भवति ।<br>
नाल्पत्वमपि प्रागेवोपचरितार्थत्व&rdquo; मिति भामत्यां टीकाकारैराचार्यवाचस्पतिमिश्रैः प्रतिपादितम् ।<br>
अत एव नात्र शब्दार्थनिर्णायक इति शब्दार्थानभिज्ञकतिपयजनसम्मोहनमात्रमिति पुरुषशब्दस्य शिवपरत्वमेव ॥<br>
यदुक्तं पुरुसञ्ज्ञे शरीरेऽस्मिन्निति योगमहिम्ना नारायणपरत्वमिति तदप्यतिमन्दम् ।<br>
पुरि शयं पुरुषमीक्षत इति सामान्यनिरुक्तेः पूर्वोक्तसामानाधिकरण्यादिभिः श्रुत्यैव शिवपरत्वेन निर्णीतत्वात् ॥<br>
स्मृतिनिर्वचनस्य &ldquo;विरोधेत्वनपेक्षं स्यादसतिह्यनुमान&quot;मित्यधिकरणन्यायेन श्रुतिनिर्वचनापेक्षया दुर्बलत्वादनादरणीयत्वमेव ॥<br>
अतेवानेकश्रुतिबलात्, &ldquo;ध्येयः सदा सवितृमण्डलमध्यवर्ती&quot;ति श्लोकस्थितनारायणशब्दस्य नारायणस्य स्त्री नारायणीत्यत्रोपाध्यायी क्षत्रियी आर्यीतिवदर्थनिर्णये नारायणशब्दवाच्यः शिव एव ।<br>
अत एव शौरमण्डलमध्यस्थं साम्बं संसारभेषजम् ।<br>
नीलग्रीवं विरूपाक्ष&rdquo; मित्यादि पुराणवचनमपि शिवपरत्वे सङ्गच्छते ।<br>
तस्मात्सूर्यमण्डलमध्यवर्ती परशिव एवेति गायत्रीप्रतिपाद्यत्वमपि तस्यैवेति शिवस्यैव सर्वोत्तमत्वम् ॥<br>
नन्वादित्यमण्डलान्तर्वर्तित्वेनोपास्यत्वस्य वादेन सिद्धत्वेऽपि कथं गायत्रीप्रतिपाद्यत्वं शिवस्य ।<br>
किन्तु नारायणस्यैवेति चेन्न, गायत्रीशब्दार्थापरिज्ञानिनामेवं शङ्कोपपद्यते ।<br>
&ldquo;यो देवस्सविताऽस्माकं धियो धर्मादगोचराः ।<br>
प्रेरयेत्तस्य यद्भर्गस्तद्वरेण्यमुपास्महे&rdquo; इत्यार्षनिरुक्तेरादित्यमण्डलान्तर्वर्तित्वेनोपास्यत्वस्य गायत्र्यर्थकत्वेन</p>
<p>[[३७८]]</p>
<p>निर्णीतत्वात्, शिवस्यैव गायत्रीप्रतिपाद्यत्वे को विवादः ? ननु नारायणस्यैव गायत्रीप्रतिपाद्यत्वम् ।<br>
तथाहि- &ldquo;ज्योतिश्चरणाभिधाना&rdquo; दित्यधिकरणे ज्योतिः शब्दवाच्यं परं ब्रह्म, चरणाभिधानात्पादाभिधानादित्युक्त्वा, पादाभिधा कुत्रेत्याकाङ्क्षायां पूर्वस्मिन् खण्डे &ldquo;तदेतदृचाभ्युक्तम्, तावानस्य महिमा, ततो ज्यायांश्चपुरुषः, पादोऽस्य सर्वा भूतानि&rdquo; इति त्रिपादाभिधानं पूर्वं प्रतिपाद्य, &ldquo;छन्दोऽभिधानान्नेति चेन्न, तथा चेतोऽर्पणनिगदात्तथाहि दर्शनम्&rdquo; इति सूत्रे &ldquo;गायत्री वा इदं सर्वं भूतं यदिदं किञ्च&rdquo; इति गायत्र्या उपास्यत्वेन प्रतिपाद्यत्वात् ।<br>
ज्योतिश्शब्दवाचस्य कथं परमेश्वरपरत्वमित्याक्षिप्य, गायत्रीद्वारा परमेश्वरस्यैवोपास्यत्वमिति वक्तव्ये पुरुषसूक्तमन्त्रप्रत्यभिज्ञानात्पुरुषसूक्तस्य नारायणपरत्वात्, तत्प्रत्यभिज्ञातस्य मन्त्रस्य तत्परत्वावश्यम्भावान्नारायणपरत्वं गायत्र्याः ।<br>
किञ्च &ldquo;यो देवस्सविताऽस्माक&rdquo; मिति निरुक्तेः सामान्यरूपायाः शिवैकपरत्वाभावात्, छागो वा मन्त्रवर्णादिति षष्ठोपान्त्याधिकरणन्यायेन पूर्वोक्तयुक्त्युपोद्वलितेन नारायणपरत्वमेव, न शिवपरत्वेन किञ्चिल्लिङ्गवचनानि पश्यामः ।<br>
अपिच भर्गशब्दस्य &ldquo;भृञ् = भरणे, &ldquo;रमु = क्रीडायां, &ldquo;गमऌ = गतौ, इति धातुत्रयाद्भर्गशब्दस्य निष्पन्नत्वेन वायुपरत्वेन विष्णुरूपत्वाच्च ।<br>
नच धातुत्रयाच्छब्दनिष्पत्तिरेव न भवतीति &ldquo;भृजि = भर्जन्, इतिधातोर्निष्पन्नत्वेन संहारकारणे रुद्र एव पर्यवस्यति, नतु विष्ण्वावेवेति वाच्यं, &ldquo;अदिभूभ्यां डुतजि&rdquo; ति व्याकरणसूत्रसिद्ध अद = भक्षणे, भू = सत्तायामिति धातुद्वयनिष्पन्नाद्भुतशब्दवद्भर्गशब्दस्य विष्णुपरत्वोपपत्तेः ।<br>
तस्माद्गायत्र्या विष्णुपरत्वान्नारायणः परब्रह्मेति सिद्धमिति चेदित्थमालोचनीयम्- पुरुषसूक्तप्रत्यभिज्ञानात्, &ldquo;तावानस्य महिमे&quot;ति ऋचो विष्णुपरत्वमिति यदवादि तदसङ्गतम्, पुरुषसूक्तस्य श्वेताश्वतरोपनिषदि प्रत्यभिज्ञायमानस्य शिवपरत्वेन बहुधा निर्णीतत्वेन तन्मन्त्रप्रत्यभिज्ञानेन विष्णुपरत्वाभावात् ।<br>
तस्माद्गायत्री वा इदं सर्वमिति ब्राह्मणे प्रस्तुता गायत्री न</p>
<p>[[३७९]]</p>
<p>विष्णुपरा, किन्तु शिवपरा ।<br>
किञ्च धीप्रेरकत्वं गायत्र्या श्रूयते ।<br>
इदन्तु शिवस्यैवासाधारणं लिङ्गम् ।<br>
तथाहि- &ldquo;तदक्षरं तत्सवितुर्वरेण्यं प्रज्ञा च तस्मात्प्रसृता पुराणी&quot;ति गायत्र्यर्थप्रत्यभिज्ञापनपुरस्सरं प्रज्ञाप्रेरकत्वं शिवस्यैव प्रतिपादयति ।<br>
एवं मन्त्रान्तरेऽपि &ldquo;हिरण्यगर्भं जनयामास पूर्वं स नो बुध्या शुभया संयुनक्तु, हिरण्यगर्भं पश्यत जायमानं स नो बुध्या शुभया संयुनक्तु, स नो देवः शुभया स्मृत्या संयुनक्तु&rdquo; इत्यादिमन्त्रैः शिवस्यैव धीप्रेरकत्वमभ्यासवशेन सिद्धम् ॥<br>
यच्चोक्तं भर्गशब्दस्य धातुत्रयनिष्पन्नत्वाद्विष्णुपरत्वमिति तदप्यत्यन्तवैय्याकरणमर्यादानभिज्ञतामूलम् ।<br>
तथाहि- एकस्य शब्दस्य धातुत्रयनिष्पन्नत्वं व्याकरणे क्वाप्यदृष्टचरम्, अद्भुतशब्दोत्पत्तिस्तु ।<br>
अदिति निपात उपपदे भूधातोर्डुतच्प्रत्ययविधानाद्भवतीति तस्य धातुद्वयान्निष्पत्तिरेव नास्ति ॥<br>
किञ्च गायत्र्याः शिवपरत्व उपबृंहणवचनानि शिवरहस्ये हिमवत्खण्डे तृतीयांसे द्वितीयाध्याये-</p>
<p>पुरा चकार गायत्री तपो घोरतरं परम् ।<br>
प्रीतस्तत्तपसा शम्भुस्तद्भक्त्यापरभूतया ॥<br>
ततः परं स भगवान् भर्गः सर्गादिकारणम् ।<br>
तामुवाचातिचतुरो घनगम्भीरया गिरा ॥<br>
त्वया तप्तं तपो घोरं कल्पानामयुतं ध्रुवम् ।<br>
तेन प्रीतोऽस्म्यहं देवि वरं वृणु यथेच्छया ॥<br>
वरदेषु वरेण्योऽहं त्वदीप्सितवरप्रदः ।<br>
किमदेयं मयाऽस्त्यत्र प्रीतोऽस्मि तपसाऽधुना ॥<br>
इति तद्वचनं श्रुत्वा प्रणम्य भुवि दण्डवत् ।<br>
गायत्री मूर्तिमासाद्य सानन्दाश्रुपरिप्लुता ॥<br>
भगवन् देवदेवेश भर्ग संसारभञ्जक ।<br>
प्रसिद्धकरुणासिन्धो वरं देहि मदीप्सितम् ॥</p>
<p>[[३८०]]</p>
<p>मन्त्रः शिवपदाभावे जपायोग्य इति श्रुतिः ।<br>
देवस्य सवितुर्बुद्धिः प्रबोधयति शङ्करः ॥<br>
स एव भगवान्भर्गो धियो यो नः प्रचोदयात् ।<br>
देवस्य दीप्यमानस्य सवितुर्ज्ञानमुत्तमम् ॥<br>
प्रचोदयति विश्वात्मा वरेण्यं शिव एव सः ।<br>
अन्यः को वा तद्वरेण्यं सवितुर्वा प्रचोदयात् ॥<br>
अस्माकमितरेषां वा स भर्गः शङ्करस्तु सः अस्य भर्गपदस्यैव माहात्म्यं श्रुतिषु श्रुतम् ॥<br>
संसारभर्जनाद्भर्गस्सोऽयं स्वर्गापवर्गदः ॥</p>
<p>इत्याद्युपबृंहणवचनैश्च भर्गशब्दस्य शिवपरत्वमेवेति शिवस्यैव गायत्रीप्रतिपाद्यत्वं सिद्धमेवेति सिद्धान्तः ॥<br>
अथ परमशिवस्य प्रणववाच्यत्वं प्रतिपाद्यते- &ldquo;प्रजापतिर्लोकानभ्यतपत्, तेषां तप्यमानानां या विद्या सम्प्रास्रवत्तामभ्यतपत् ।<br>
तस्या अभितप्ताया एतान्यक्षराणि सम्प्रास्रवन्त, तान्यभ्यतपत्, तेभ्योऽभितप्तेभ्य ओङ्कारः सम्प्रास्रवत्, तद्यथा शङ्कुना सर्वाणि पर्णानि सन्तृण्णानि एवमोङ्कारेण सर्वा वाक् सन्तृण्णा ।<br>
ओङ्कार एवेदं सर्वम्&rdquo; इति सर्ववैदिकवाचां सारत्वेन सर्ववाचां लयाधारत्वेन च प्रतिपादनात्सर्ववागभ्यर्हितत्वेन प्रणवस्य सर्वोत्तरत्वात्, तद्वाच्यत्वं शिवस्येति शिव एव सर्वोत्तरः ।<br>
&ldquo;आत्मानमरणिं कृत्वा प्रणवञ्चोत्तरारणिम् ।<br>
ध्याननिर्मथनाभ्यासाद्देवं पश्येन्निगूढवत् ॥&rdquo; इति श्वेताश्वतरोपनिषदि शिवरुद्रमहेश्वरादिशब्दसामानाधिकरण्याच्छिवपरत्वेन लोकप्रसिद्धायां देवशब्देन प्रणववाच्यत्वप्रतिपादनाच्छिवस्यैव सर्वोत्तरत्वम् ॥<br>
ननु प्रणववाच्यत्वं विष्णोरेव ।<br>
&ldquo;विष्णुं भास्वत्किरीटाङ्गदवलयगलाकल्पहारोदराङ्घ्रि श्रोणीभूषं सुवक्षोमणिमकरमहाकुण्डलामण्डिताङ्ग&rdquo; मिति</p>
<p>[[३८१]]</p>
<p>प्रणवध्यानश्लोकस्य विष्णुपरत्वेनैव विद्यमानत्वात् तत्र तत्रोपनिषदि &ldquo;प्रणवो धनुः शरो ह्मात्मा ब्रह्म तल्लक्ष्यमुच्यत&rdquo; इत्यादिब्रह्मात्मशब्दसामानाधिकरण्यात्, &ldquo;अहमात्मा गुडाकेश&rdquo; इति गीतावचनेनात्मशब्दस्य प्रणववाचकस्य विष्णावपि वृत्तिसम्भवात्, ऊं तत्सदिति निर्देशो ब्रह्मणस्त्रिविधो मत&rdquo; इति ब्रह्मशब्दसामानाधिकरण्येन ऊं तत्सदिति शब्दानां नारायणः परं ब्रह्मेति परब्रह्मशब्द वाच्यस्याभिदेयत्वसम्भवात्, नारायणस्यैव प्रणवशब्दवाच्यत्वम् ।<br>
अतेवाभियुक्तवचनमपि सम्पद्यते &ldquo;चिदंशं विभुं निर्मलं निर्विकल्पं निरीहं निराकारमोङ्कारगम्यम्&rdquo; इति ।<br>
तस्मात्प्रणववाच्यत्वं विष्णोरेव ।<br>
अत एव रामायणे &ldquo;त्वं यज्ञस्त्वं वषट्कारस्त्वमोङ्कारः प्रजापति&quot;रिति ।<br>
तस्माद्विष्णुरेव प्रणववाच्य इति सिद्धं सर्वोत्तरत्वमिति चेदत्रोच्यते- &ldquo;यो वेदादौ स्वरः प्रोक्तो वेदान्ते च प्रतिष्ठितः ।<br>
तस्य प्रकृतिलीनस्य यः परस्स महेश्वर&rdquo; इति तैत्तरीयश्रुतौ &ldquo;प्रणवाद्या मुने वेदाः प्रणवे सम्प्रतिष्ठिताः ।&rdquo; इति वेदाद्यन्तयोः श्रवत्यनोङ्कतं पूर्वं परस्ताच्च विशीर्यत&rdquo; इति मनुवचनेनावश्यं पठ्यमानप्रणववाच्यत्वेन महेश्वरशब्दाभिधेयशिवस्यैव प्रतिपादनात्, पूर्वोदाहृतश्वेता- श्वतरमन्त्रेण च शिवस्यैव प्रणवप्रतिपाद्यत्वेन निश्चितत्वात्, सामान्याकारेण ब्रह्मात्मशब्दैस्तत्तदुपनिषदि गीतायाञ्च पठ्यमानप्रणवः शिवपर एव ।<br>
नच तस्य प्रकृतिलीनस्येति ।<br>
प्रकृतावाकारे लीनस्य यः परः, इदं परस्तत्पर इत्यादौ वाच्ये परपदश्रवणेन यः परो वाच्यः स महेश्वरो महानीश्वर इत्यर्थविवरणेन आकारो विष्णुवाचक इति स्मृत्युपोद्वलितेन विष्णोरेव प्रणववाच्यत्वं नतु शिवस्येति वाच्यं, एवं क्लिष्टगत्या परशब्दस्योत्कृष्टवाचकस्य कोशमर्यादया शिवपरस्य &ldquo;महेश्वरस्त्र्यम्बक एव नापर&rdquo; इत्यभियुक्तकालिदासोक्त्या च महेश्वरशब्दस्य शिवपरत्वे सम्भवति त्वदभिमतसिध्यर्थं वक्रमार्गानुसरणस्यात्यन्तमन्याय्यत्वात् ।<br>
एवञ्च तस्यायमर्थः- तस्य प्रणवस्य प्रकृतावाकारे लीनस्य विष्णोः पञ्चम्यर्थे</p>
<p>[[३८२]]</p>
<p>षष्ठी, यूपस्य स्वरुं करोति यूपात्स्वरुमुपादत्त इति वत् ।<br>
विष्णोर्यः पर उत्कृष्टः स एव महेश्वर इति श्रुतिरेव प्रणवशब्दवाच्यत्वं विष्ण्वापेक्षया चोत्कर्षञ्च वदतीति शिवस्य प्रणवशब्दवाच्यत्वेन सर्वोत्कृष्टत्वम् ।<br>
तत्राप्यकारोकारमकारेभ्यः कार्यमूर्तिवाचकेभ्यः सर्वोत्कृष्टस्यार्धमात्राकस्य नादस्यैव गम्यः शिव इति &ldquo;अर्धमात्रश्चतुर्थोऽव्यवहार्यः प्रपञ्चोपशमः शिवोऽद्वैत एवोङ्कार&rdquo; इति प्रतिपादनात्, शिव एव प्रणवशब्दवाच्यः ।<br>
अत एव शैवपुराण उपबृंहणमपि श्रूयते-</p>
<p>प्रणवो वाचकस्तस्य शिवस्य परमात्मनः ।<br>
अकारस्तु महान्बीजं रजः स्रष्टा चतुर्मुखः ॥<br>
उकारः प्रकृतिर्योनिः सत्त्वं पालयिता हरिः ।<br>
मकारः पुरुषो बीजं तमः संहारको हरः ॥<br>
नादः परः पुमानीशो निर्गुणो निष्क्रियः शिवः ।<br>
एवं त्रिसृभिरैवैतन्मात्राभिरखिलं त्रिधा ॥<br>
अभिधाय शिवात्मानं बोधयत्यर्धमात्रया ।<br>
शिवो वा प्रणवो ह्येषः प्रणवो वा शिवः स्मृतः ॥<br>
वाच्यवाचकयोर्भेदो नात्यन्तं विद्यते क्वचित् ।</p>
<p>इति प्रणवप्रकृत्यात्मकत्वेन विष्णोर्वर्णनात्, चतुर्थार्धमात्रवाच्यत्वेन परमशिवस्य तदुत्तीर्णत्वात्सर्वोत्तरत्वम् ।<br>
अत एव श्रीमता पुष्पदन्तेन-</p>
<p>त्रयीं तिस्रो वृत्तीस्त्रिभुवनमथो त्रीनपि सुरा- नकाराद्यैर्वर्णैस्त्रिभिरभिदधत्तीर्णविकृति ।<br>
तुरीयं ते धाम ध्वनिभिरवरुन्धानमणुभिः समस्तं व्यस्तं त्वां शरणद गृणात्योमिति पदम् ॥</p>
<p>इति साधूक्तम् ।<br>
यदुक्तमोङ्कारगम्यमिति त्वमोङ्कारः प्रजापतिरिति</p>
<p>[[३८३]]</p>
<p>विष्णुभुजङ्गरामायणादिषु तत्सर्वं प्रणवविकृतिभूताकारवाच्यविष्णुपरत्वेनास्माकमनुकूलमेवेति न कश्चिद्विरोधः ।<br>
यदुक्तं प्रणवध्यानश्लोकस्य विष्णुपरत्वमिति प्रणववर्णाभिमानिदेवताध्यानपरत्वेनापि व्याहृतिगायत्र्यादिध्यानवत्सङ्गतत्त्वात् ।<br>
तावता शिवस्यैव प्रणववाच्यत्वे तन्नियामकत्वमिति &ldquo;प्रणवो हि परं ब्रह्म प्रणवः परमं पदम् ।<br>
साक्षात्परशिवो योगा&rdquo; दित्याद्यनेकप्रमाणपर्यालोचनया च प्रणववाच्यः शिवः एव सर्वोत्तर इति सिद्धान्तः ॥<br>
अथ तारकविचारः- ननु काश्यां मणिकर्णिकायां मुमूर्षोः प्राणिनः &ldquo;अस्य हि जन्तोः प्राणेषूत्क्रममाणेषु रुद्रस्तारकं ब्रह्म व्याचष्ट&rdquo; इति श्रुतिबोधितं मुक्त्यसाधारणकारणं तारकं किंरूपमित्याकाङ्क्षायां &ldquo;मुमूर्षोर्मणिकर्णिक्यामर्धोदकनिवासिनः ।<br>
अहं दिशामि ते मन्त्रं तारकब्रह्मसञ्ज्ञकम् ॥<br>
श्रीरामरामरामेति ह्येतत्तारकमुच्यते ।<br>
अतस्त्वं जानकीनाथ परब्रह्म सुनिश्चित&quot;मिति पद्मपुराणशिवराघवसंवादवचनपर्यालोचनया, तथा श्री रामस्य मनुं काश्यां जजाप वृषभध्वजः ।<br>
मन्वन्तरसहस्रन्तु जपहोमार्चनादिभि&quot;रित्यादिप्रमाणैर्मुमुक्षुजनमुक्तिलक्ष्मी समधिगम्य मुख्यक्षेत्रभूतवाराणसीवासवतां कर्णालङ्कारमणिकर्णिकार्धोदकवासिमुमुक्षजनदक्षिणकर्णे परमेश्वरेणोपदिश्यमानस्य हि जन्तोरिति श्रुतिप्रतिपाद्यमानमन्त्रेणैव भगवान् रुद्रस्तारकं ब्रह्म व्याचष्ट इति ह्रस्वजाबालानुमोदितं तारकशब्दार्थस्यानिर्धारितस्य निर्धारणार्थं साक्षात्परमेश्वरेणैव परमान्तरङ्गभूतां पार्वतीं प्रति &ldquo;अहं दिशाभि ते मन्त्रं तारकब्रह्मसञ्ज्ञित&quot;मित्यारभ्य, श्रीरामरामरामेति ह्येतत्तारकमुच्यत&rdquo; इति श्रुत्यर्थनिर्णायकैः पुराणवचनै राममन्त्रस्यैव तारकत्वप्रतिपादनात्, श्रीरामस्य मनुं काश्यामित्या- दिना शिवस्योपासकत्वप्रतिपादनाच्च, विष्णुरेव सर्वोत्तम इति पूर्वपक्षः ॥<br>
सिद्धान्तस्तु- प्रणवस्यैव तारकत्वमिति प्रमाणसिद्धत्वेन तदितरमन्त्रस्य तारकत्वमर्थवादमात्रमिति प्रणवस्यैव तारकत्वं सिद्धम् ॥</p>
<p>[[३८४]]</p>
<p>तथाहि- अथर्वशिखाद्युपनिषद्वचनैस्तदनुसारिभिरभियुक्तवचनैश्च तदुपबृंहणभूतैः शिवरहस्यादिपुराणवचनैश्च प्रणवस्य वाराणस्यां मरणसमयोपदिश्यमानतारकमन्त्ररूपत्वं तद्व्यष्टिभूतपञ्चाक्षरीमन्त्रसहितस्य च तारकमन्त्ररूपत्वञ्च स्पष्टीकृतम् तथाहि-</p>
<p>अनिलो मृगनाभिरेणुगन्धि- र्हरवामाङ्गकुचोत्तरीयजन्मा ।<br>
हरते मरणश्रमं जनाना- मधिकाशि प्रणवोपदेशकाले ॥<br>
श्रीरामनामजपसीति च कर्णमूले मूढा वदन्ति न हि वेदविदो वदन्ति ।<br>
त्वं तारकः खलु महेश्वर वेदसिद्धः काश्यां त्वमेव सततं प्रणवोपदेष्टा ॥<br>
काश्यां वर्णयिता शिवः परतरः पञ्चाक्षरं तारकं तच्चैवं प्रणवान्वितं श्रुतिशिरोरत्नं तदित्यादरात् ।<br>
दूर्वासादिसमस्तमौनिनिकरैः काशी समाराधिता सेयं शम्भुसमाश्रिता शिवपुरी मुक्त्यङ्गना संश्रिता ॥</p>
<p>इत्यादिश्रुतिपुराणाभियुक्तवचनशिवरहस्यवचनैः प्रणवशब्दस्य समष्टिरूपस्य तारकत्वेन निर्णयात्प्रणव एव तारकः, तस्य षडक्षरीरूपत्वेन षडाकृतीनां ङकारस्तारकाकारो मकारो दण्ड उच्यते ।<br>
शिकारः कुण्डलाकारो वाकारश्चार्धचन्द्रकः ॥<br>
यकारो दर्पणाकारः प्रणवो ज्योतिरात्मकः ।&rdquo; इत्यादिवचनपर्यालोचनया प्रणवसमष्टिरूपतारकदण्डकुण्डलार्धचन्द्रदर्पणाकाराणां नकारमकारशिकारवाकारयकाराणां समष्टित्वेन प्रतिपादनात्, समष्टिव्यष्टिरूपयोः प्रणवपञ्चाक्षर्योरभेदात्प्रणववत्पञ्चाक्षर्या अपि तारकत्वं सिद्धम् ।<br>
नच श्री</p>
<p>[[३८५]]</p>
<p>रामरामरामेति राममन्त्रस्य त्रिरुच्चरितस्य तारकत्वेनाभिहितत्वात्कथं प्रणवस्य तारकत्वमिति वाच्यं, &ldquo;रमन्ते योगिनो ह्यन्ते सत्यानन्दे चिदात्मनि ।<br>
इति रामपदेनासौ परं ब्रह्माभिधीयत&rdquo; इत्युमासंहितावचनेन, रमन्ते योगिनोऽस्मिन्नित्यधिकरणार्थे करणाधिकरणयोश्चेति सूत्रेणाधिकरणार्थे घञ्विधानाच्च, मुमुक्षुयोगिजनोपास्यत्वं, तुर्याश्रमिषूपदेशस्य दृष्टत्वात्प्रणवस्यैव तद्वाचकत्वम् ।<br>
अन्यथा दशरथकौसल्ययोरुत्पन्नस्य सीतावियोगेन साधारणमनुष्यवदत्यन्तदुःखितस्यागस्त्योपदेशमहिम्ना विरजादीक्षाद्वारा प्राप्तपाशुपतास्त्रस्य रामस्य तारकशब्दार्थत्वे बहुश्रुतिस्मृतिपुराणव्याकुलीभावप्रसङ्गात् ।<br>
किञ्च यदि रामनाम्न एव पूर्वोक्तप्रमाणबलात्तारकत्वमङ्गीक्रियेत तदा रामस्य नारायणाभिन्नतया तन्मन्त्रोपदेशवशान्मुमूर्षूणां सर्वेषां मरणानन्तरं नारायणसारूप्यं स्यान्नतु शिवसारूप्यम् ।<br>
किञ्च शशकोऽहं मशकोऽहं मातङ्गोऽहं पुरा मनुष्योऽहम् ।<br>
इति जल्पन्त्यन्योन्यं काशीपुरवासिनूत्नपशुपतयः ॥<br>
वाराणसी वासवतां जनानां साधारणे शङ्करलाच्छनेऽपि ।<br>
पार्थप्रहारव्रणमुत्तमाङ्गे प्राचीनमीशं प्रकटीकरोति ॥&rdquo; इत्यादि बहुप्रमाणविरोधः स्यात् ।<br>
तस्मात्तारकमन्त्रः प्रणव एव तद्वाच्यः परमशिव एवेति शिवस्यैव सर्वोत्तमत्वं निर्विवादम् ॥<br>
पाशुपत्यवरणम्- ननु शम्भुरीशः पशुपति&rdquo; रित्यभिधानकोशस्मृत्या शिवासाधारणनामत्वेन प्रसिद्धः पशुपतिशब्दः ।<br>
स च योगरूढः पङ्कजादिपदवत् ।<br>
ततो रुढ्युन्मेषवद्यागार्थस्यापि स्फुरणात्, पशूनां पतिः पशुपतिरिति व्युत्पत्त्या योगबलात्पाशुपत्यं शिवैकनिष्ठमिति वक्तव्यम् ।<br>
पङ्कजनिकर्तृत्वस्य तृणादिसाधारण्येऽपि कमलमात्रोद्बोधवद्योगमहिम्ना प्रतीयमानं पाशुपत्यमागन्तुकं सहजसिद्धं वेति विशये प्रमाणपर्यालोचनयाऽऽगन्तुकमेवेति तस्यागन्तुकस्य पाशुपत्यस्य स्वस्मादुत्तीर्णादवाप्यतया स्वस्य निकर्षः पाशुपत्यदातुरुत्कर्षश्च सिध्यतीति तादृशपशुपतिशब्दपर्यायाः</p>
<p>[[३८६]]</p>
<p>शम्भ्वादिशब्दा अपि सर्वोत्तीर्णवस्तुवाचकाः ।<br>
तत्र श्रुतिः यजुष्षष्ठकाण्डे द्वितीये प्रश्ने शोऽब्रवीद्वरं वृणा अहमेव पशूनामधिपतिरसाविति तस्माद्रुद्रः पशुनामधिपति&rdquo; रिति श्रुतिरेव रुद्रेण वरोवृत इति ब्रवीतीति शिवस्यागन्तुकमेवान्यप्रेरितं पाशुपत्यमिति पूर्वपक्षः ॥<br>
सिद्धान्तस्तु- अस्य वाक्यस्य प्रवृत्तेः प्रागेव वरेण वृतेन भाव्यम्, अन्यथा सोऽब्रवीदिति भूतार्थवादानुपपत्तेः ।<br>
अतो यत्र यत्रानादिप्रवृत्तेः पूर्वपूर्वकल्पेष्विदं वाक्यं पठ्यते, ततस्ततः पूर्वसिद्धेन पाशुपत्येन भाव्यमित्यस्मादेव वाक्यात्पाशुपत्यमनादि सिध्यति ।<br>
एवमेव हि यागहोमादीनां तया तया देवतया वरवरणलब्धत्वेन प्रतिपादितानां नित्यत्वं समर्थनीयम्, अन्यथा सर्वेषामपि वैदिककर्मणामनित्यत्वं प्रसज्येतेति कल्पभेदेन धर्माधर्मविप्लवः स्यात्, तस्माद्यथा नित्यसिद्धतत्तद्देवताकर्मसम्बन्धप्रत्यायनद्वारा तत्तत्सन्निधिश्रुतो वरवरणार्थवादः कर्मप्रशंसार्थः ।<br>
एवमयमपि नित्यसिद्धपशुपतिभावप्रख्यापनद्वारा कर्मप्रशंसार्थोऽर्थवाद इत्यर्थः ।<br>
इत्थमेव तत्र तत्र विष्णोरापतन्नत्यन्तापकर्षोऽपि परिहरणीयः ।<br>
अन्यथा &ldquo;त इषुं समस्कुर्वतां सोमं शल्यं विष्णुं ते जन&quot;मिति त्रिपुरसंहारोपकरणभूताया इषोर्मध्यावयवतां देवैस्तदिच्छयैव नीतत्वेन श्रुतस्य विष्णोरत्यन्तापकर्षः समापतन्ननिवार्या स्यात् ।<br>
तस्मात्कर्म प्रशंसार्थः पाशुपत्यवरणार्थत्वादः ।<br>
तत्रायं निष्कर्षः- पाशुपतव्रतानुष्ठानाधीनः पशुत्वहरणरूपो मोक्षः, तदनुष्ठानञ्च देवमनुष्यादयो वयं पशवः, पशूनाञ्चास्माकं पतिः शिवः इति ज्ञानसापेक्षम्ः, पाशुपतव्रतानुष्ठानाभावात्तत्त्वज्ञानाभावादेव लोकस्य मुक्तिरेव न स्यादिति विचार्य सकललोकानुग्राहकः शिव एव वरणव्याजेन निजं नित्यसिद्धं पाशुपत्यं सर्वलोकप्रसिद्ध्यर्थं स्पष्टीचकारेति सिद्धान्तः ॥<br>
रुद्रस्य तामसत्वनिराकरणम- ननु शोऽरोदीद्योऽरोदीत्तद्रुद्रत्व&quot;मिति</p>
<p>[[३८७]]</p>
<p>तैत्तरीयशाखायामाम्नानाद्रोदनस्य रुद्रपदप्रवृत्तिनिमित्तत्वात्तस्य तमोगुणमूलकत्वात्तामसत्वं रुद्रस्य, पालनरूपकार्यस्य सत्त्वगुणापाधिकत्वाद्विष्णोस्सात्त्विकत्वम् ।<br>
अतः सत्त्वप्रवर्तकस्य विष्णोः परब्रह्मभावो युक्तः ।<br>
रुद्रस्तु तम उपकरणं कृत्वा सर्वं जगत्संहरति नैर्घृण्यापादकतमोगुणोपकरणत्वं दोषत्वेन प्रसिद्धम् ।<br>
अतः प्राकृतजनवत्तमोऽभिभूतत्वात्त्रिपुरदहनजलन्धरवधब्रह्मपञ्चमशिरोल् अवनदक्षाध्वरध्वंसनादिदेवतानिग्रहरूपानुचितकार्यकरणं रुद्रे दृश्यते ।<br>
अत एवायं रुद्रो भीम उग्रः पशुपतिरिति व्यपदिश्यते ।<br>
तथाच स्मशानवासः परेतभूतपतित्वं भस्मानुलेपोऽस्थिमालाकङ्कारादिधारणं विषपानं सन्ध्यासु भद्रकाल्यादिसंरम्भजनकं नर्तनं दिगम्बरत्वमित्यादि तमोऽभिभवानुरूपं शीलमपि परिदृश्यत इति रुद्रस्य परब्रह्मभावो न युक्तः ।<br>
किन्तु सत्त्वोपाधिकपालनादिदर्शनाद्विष्णोरेव परब्रह्मभावो वक्तव्य इति पूर्वपक्षः ॥<br>
अथ तामसत्वं संहाररुद्रधर्ममपि परमशिवधर्ममभ्युपेत्य तस्य दोषत्वाभावं समर्थयामः- किमिह तावत्तामसत्वं दोषत्वेनापाद्यते, नैर्घृण्यापादकतमोगुणशालित्वं वा, प्राकृतजनवत्तमसाऽभिभूतत्वं वा ? नाद्यः, तस्यादोषत्वात् ।<br>
तथाहि संसारमहारण्यगतागतातिश्रान्तान्प्राणिनः कञ्चित्कालं सुषुप्त्यापादनेन विश्रान्तिं प्रापयितुं सकलं जगत्सञ्जिहीर्षन्महादेवस्तत्संहारोपकरणतया तमो गृह्णाति, यथा चिरकालव्रणरुजार्त्या निद्राऽऽहाररहितानतिदुःखमनुभवतो मनुष्यान्व्रणरुजापनयनेन सुखयितुं तात्कालिकं किञ्चिद्दुःखकरमपि व्रणच्छेदं करिष्यन्व्रणवैद्यस्तदुपकरणतया शस्त्रं गृह्णाति, नच शस्त्रग्रहणं व्रणच्छेदनं तस्य नैर्घृण्यापादकम्, किन्त्वयं रक्षणीय इति परमदयालुत्वज्ञापकमेव ।<br>
तदेतदुक्तं शिवपुराणे- ङिदानज्ञस्य भिषजो रुग्णे हिंसां प्रयुञ्जतः ।<br>
न किञ्चिदपि नैर्घृण्यं घृणी शस्त्रप्रयोजकः ॥&rdquo; इत्यभिधानात् ॥<br>
न द्वितीयः, तमोऽभिभवकार्ययोर्नि-</p>
<p>[[३८८]]</p>
<p>द्रापारवश्यजाग्रत्कालिकानुचितविषयक्रौर्ययोरुद्रमूर्तावदर्शनात् ।<br>
नच त्रिपुरदहनादिरस्तीति वाच्यं, तेषामुचितत्वात् ।<br>
तथाहि निग्रहो द्विविधः- अनुग्रहोद्देश्यकस्तदनुद्देश्यकश्चेति ।<br>
आद्यस्त्रिविधः- अनुग्राह्यानुग्रहोद्देश्यकः, अननुग्राह्योद्देश्यकः, उभयोद्देश्यकश्चेति ।<br>
तत्राद्यः सदाचारानुवर्तनार्थं शिष्यादिनिग्रहः, स तु गुण एव ।<br>
द्वितीयो बह्वितरानुग्राहश्चेन्न दोषः ।<br>
एकस्मिन्निधनं प्रापिते दुष्टचारिणि बहूनां भवति क्षेमम्, तत्र पुण्यप्रदो वध इति वचनात्; स यथा मृगया व्याघ्रादिवधश्चोरवधश्च ।<br>
उभयानुग्राहार्थो यथा &ldquo;राज्ञा विधृतदण्डास्तु कृत्वा पापानि मानवाः ।<br>
निर्मलाः स्वर्गमायान्ति सन्तः सुकृतिनो यथा ॥&rdquo; एवं निर्दोषाणां मध्येऽन्यतमो निग्रहः शिवकृतः पुत्रादिनिग्रहवद्ब्रह्मादिनिग्रहोऽप्युचितविषय एव ।<br>
तदुक्तं शिवपुराणे- &ldquo;ये पुनर्निग्रहाः केचित् ब्रह्मादिषु च दर्शिताः ।<br>
तेऽपि लोकहितायैव कृताः श्रीकण्ठमूर्तिना ॥<br>
दण्डस्यास्याधिपत्यं हि श्रीकण्ठस्य न संशयः ॥<br>
श्रीकण्ठाख्यां शिवो मूर्तिं क्रीडन्तीमधितिष्ठति ॥<br>
सदोषा एव विध्याद्या निगृहिता यथोचितम् ।<br>
ततस्तेऽपि विपाप्मानः पश्चादपि गतज्वराः ॥<br>
निग्रहोऽपि स्वरूपेण विदुषां न जुगुप्सितः ।<br>
अत एव हि दण्ड्येषु दण्डो राज्ञां प्रशस्यते ॥&rdquo; इत्यादि ॥<br>
यदुक्तमुग्र इत्यादिव्यपदेश इति तत्रेदं वक्तव्यम्- उग्रशब्द उत्तरवाच्यप्यस्ति ।<br>
&ldquo;उग्रोऽस्युग्रोऽहं स जातेषु भूयास&rdquo; मित्युग्रत्वशास्यत्वश्रवणात् ।<br>
उत्पूर्वाद्गमेरुद्गच्छत्युत्तरो भवतीत्यस्मिन्नर्थे रुद्रेन्द्रेत्याद्यौणादिकसूत्रेण रप्रत्ययान्तत्वेन निपातित उग्रशब्दः शिवस्य सर्वोत्तरत्ववाची ॥<br>
भीमशब्दस्तु भयङ्करवाच्यप्यस्योत्कर्षमावहति ।<br>
&ldquo;यदिदं किञ्च जगत्सर्वं प्राण एजति निस्सृतम् ।<br>
महद्भयं वज्रमुद्यतं य एवं विदुरमृतास्ते भवन्ती&rdquo; ति मन्त्रेण सर्वजगद्भयहेतुत्वस्य सकलनियन्तृपरब्रह्मधर्मोपपादनात् ।<br>
अतोऽस्य रुद्रस्य सत्त्वप्रवर्तकत्वादिलक्षणं सात्त्विकत्वं सत्त्वस्यैव प्रवर्तक इति श्वेताश्वतरप्रतिपादितम्-</p>
<p>[[३८९]]</p>
<p>अस्ति रुद्रस्य विप्रेन्द्रा अन्तः सत्त्वं बहिस्तमः ।<br>
विष्णोरन्तस्तमः सत्त्वं बहिरस्ति रजोगुणः ॥<br>
अन्तर्बहिश्च तत्सर्वमस्ति तस्य प्रजापतेः ।<br>
शौक्ल्यं सत्त्वगुणाज्जातं रागो जातो रजोगुणात् ॥<br>
कार्ष्ण्यन्तमो गुणाज्जातमिति विद्यात्समासतः ।<br>
रुद्रस्य विग्रहं शुक्लं कृष्णं विष्णोश्च विग्रहम् ।<br>
ब्रह्मणो विग्रहं रक्तं चिन्तयेद्भुक्तिमुक्तये ॥</p>
<p>इत्यादि वचनैः,</p>
<p>सङ्करास्सर्वदेवाः स्युर्वृषलस्तु पुरन्दरः ।<br>
पितामहस्तु वैश्यः स्यात् क्षत्रियः परमो हरिः ॥<br>
ब्राह्मणो भगवान् रुद्रः सर्वेषामुत्तमोत्तमः ॥</p>
<p>इत्यादि वचनैश्च ,</p>
<p>रुद्दुःखं दुःखहेतुर्वा तं द्रावयति नः प्रभुः ।<br>
रुद्र इत्युच्यते सद्भिः शिवः परमकारणम् ॥<br>
रोदयस्यखिलाञ्जीवानन्तकाले यदृच्छया ।<br>
अतः प्राज्ञैर्मुनिवरै रुद्र इत्यभिधीयते ॥</p>
<p>इत्यादिस्कान्दलैङ्ग्यादिपूर्वोक्तश्वेताश्वतरोपनिषद्वाक्योपबृंहणवचनैस् तद्वाचकनामनिरुक्त्या च शिवस्यैव सात्त्विकत्वं विष्णोस्तामसत्वञ्च &ldquo;त्वं देवेषु ब्राह्मणोऽहं मनुष्येष्वि&quot;ति प्रपदब्राह्मणोक्त्या च शिवस्यैव ब्राह्मणत्वप्रतिपादनाद्विष्णोः क्षत्रियत्वप्रतिपादनाच्च शिवस्यैव सर्वोत्तरत्वमिति निर्विवादम् ॥<br>
अथ नमस्कारशेषित्वम्- &ldquo;यो रुद्रोऽग्नौ योऽप्सु य ओषधीषु यो रुद्रो विश्वाभुवनानि विवेश तस्मै रुद्राय नमोऽस्तु ।<br>
सर्वो वै</p>
<p>[[३९०]]</p>
<p>रुद्रस्तस्मै रुद्राय नमोऽस्त्वि&quot;त्यादितैत्तिरीयश्रुत्या, नमस्तस्मै सुरेशाय गणानां पतये नमः ।<br>
नमोऽस्तु स्थाणवे नित्यं नमस्तस्मै सुधन्वने ॥<br>
नमोऽस्तु त्रिपुरघ्नाय भगघ्नाय च वै नमः ॥<br>
इत्यादि महाभारते द्रोणपर्वान्तिमाध्यायादिवचनैः शिवस्यैव नमस्कार शेषित्वं प्रदिपाद्यते ॥<br>
ननु ङमो विष्णवे बृहते करोमी&quot;त्यस्यामृचि, ॐ इत्येकाक्षरं, नम इति द्वे अक्षरे, नारायणायेति पञ्चाक्षराणि, ॐ नमो नारायणायेत्यष्टाक्षराणीति मन्त्रे च विष्णुः प्रकीर्त्यते ।<br>
एवं &ldquo;आकाशात्पतितं तोयं यथा गच्छति सागरम् ।<br>
सर्वदेवनमस्कारः केशवं प्रतिगच्छती&quot;ति पुराणवचनात्तत्तद्देवतोद्देश्यकनमस्काराणामपि विष्ण्वैकगामित्वप्रतिपादनात्प्राणादिविशेषेण कैमुतिकन्यायद्योतकेन विष्णोरेव नमस्कारशेषित्वस्य स्फुटीकरणात्तस्यैव सर्वोत्तमत्वमिति पूर्वपक्षः ॥<br>
सिद्धान्तस्तु- सर्वेषु वेदस्थितेषु रुद्रसूक्तेषु नमस्कारपूर्वकमेव चतुर्थ्यन्तशिवपर्यायशब्दानुक्रमपाठदर्शनात्, विष्णोस्तु वेदत्रयेऽपि तदीयमन्त्रेषु क्वाचित्कतया विद्यमानत्वेऽपि तथा प्राचुर्याभावात्, अभ्यासे सति भूयस्त्वमर्थस्य भवति नाल्पत्वमपि ।<br>
प्रागेवोपचरितार्थत्वमिति न्यायेन शिवस्यैव नमस्कारशेषित्वम्, न विष्णोः ।<br>
नच सर्व देवनमस्कारः केशवं गच्छतीति पुराणवचनेन शिवादितत्तद्देवतोद्देश्यकनमस्काराणामपि विष्ण्वैकगामित्वप्रतिपादनेन प्रागुक्तयुक्तिः पराहतेति वाच्यम्, तैत्तिरीये &ldquo;यस्मै नमस्तच्छिरोधर्मो मूर्धानं ब्रह्मोत्तरा हनुर्यज्ञाधरा विष्णुहृदयमि&quot;ति तैत्तिरीयशाखाविहितसर्वदेवावयवकदिव्यशिंशुमारावयव्युपासनायामित् अरावयवरूपणेषु देवतान्तराणां प्रातिस्विकनामधेयग्रहणवत्, शिवस्याप्यवयवविशेषत्वेन रूपणार्थं नामधेये विहितव्ये तदगृहीत्वा पर्यायोक्तालङ्काररीत्या नमस्कारशेषित्वं शिवासाधारणधर्मं सिद्धं कृत्वा &ldquo;यस्मै न मस्तच्छिर&rdquo; इति नमस्कारशेषित्वस्येतरव्यावृत्त-</p>
<p>[[३९१]]</p>
<p>त्वेन श्रुत्यैव स्फुटतरं प्रतिपादनात् ।<br>
एतादृशश्रुतिविरुद्धमाकाशात्पतितं तोयमिति पुराणवचनम्, &ldquo;विरोधे त्वनपेक्षं स्यादसति ह्यनुमान&rdquo; मित्यधिकरणन्यायेन दुर्बलत्वात्स्वार्थपरं न भवतीति सर्वशब्दस्य सङ्कोचं कृत्वा, न हिंस्यात्सर्वभूतानीत्यत्र यागीयहिंसातिरिक्तत्वकल्पनवत्, विश्वजिति सर्ववेदसन्दद्यादिति सर्वस्वदाने विहिते आत्मपुत्रकलत्रकेसरिशद्विताश्वादिव्यतिरिक्तत्वकल्पनवच्च, शिवव्यक्तिरिक्तत्वकल्पनाया न्याय्यत्वात् ।<br>
नच नमो विष्णवे महते करोमीति विष्णोर्नमश्शेषित्वं श्रूयत इति वाच्यम्, तन्मन्त्रोपक्रमे ङमो ब्रह्मणे नमोऽस्त्वग्नये नम ओषधीभ्य&rdquo; इत्यादिना ब्रह्माग्निपृथिव्योषध्यादिसाधारण्येन विष्णोरपि नमस्कार्यत्वदर्शनान्नासाधारण्येन विष्णोरपि नमः शेषित्वमुक्तम् ।<br>
अत एवोक्तं चतुर्वेदतात्पर्यसङ्ग्रहे-</p>
<p>दत्तं नमः किमपि शुश्रुम देवताभ्य- स्त्वामन्तरेण नमसामवसानभूमिम् ।<br>
तांस्ते गृहीतुमनलं न हि कश्चिदीष्टे चोरोपनीतमिहधारयितुं किरीटम् ॥<br>
इति ॥</p>
<p>एतेनेतरदेवताप्रतिपादकमन्त्रेषु श्रूयमाणा नमस्कारा अपि शिवैकगामिन इति सिद्धान्तः ॥<br>
निखिलदेवासुरैर्दुग्धोदधिमन्थने प्रक्रान्ते तत्र कामधेनुकल्पवृक्षकौस्तुभकमलाचिन्तामण्युच्चैःश्रवस्सुधादीधितिसुधै रावतेषूत्पन्नेषु, अहमहमिकया पराङ्काष्ठाङ्गतया लोभसञ्जातया तेषु तेषु रमणीयेषु वस्तुषु तैस्तैर्नारायणपुरन्दरादिदैवैः प्राकृतमनुष्यैरिव गृहितेषु सत्सु तदनन्तरोत्पन्नं भुवनभीकरं सकलदेवतागर्वनिर्वापकं कालकूटमवलोक्य नारायणादिदेवेषु विषज्वालामाला-</p>
<p>[[३९२]]</p>
<p>दग्धाङ्गेष्वात्मानमपि विस्मृत्त्य पलायमानेष्वन्यत्र शरणमलब्ध्वा शिवचरणारविन्दमेव शरणं प्रपन्नेषु सत्सु परमकारुणिकः परमशिवः स्वात्मारामस्तान्नारायणादीन् भजमानान्दृष्ट्वा, आगतं घोररूपं कालकूटं जम्बूफलवद्धस्ते निधाय कवलीचकारेति भारतरामायणस्कान्दलैङ्गादिसकलपुराणप्रसिद्धमिति शिवस्यैव सर्वोत्कर्षः ॥<br>
ननु शिवस्य विषपानं न माहात्म्यद्योतकं भवति प्रत्युत विष्णोरेव माहात्म्यं प्रकटीकरोति ॥<br>
तथाहि- तन्त्रभागवते &ldquo;तं दृष्ट्वा घोरसङ्काशं प्रादुर्भूतं महाविषम् ।<br>
ध्यात्वा नारायणं देवं हृदये गरुडध्वजम् ॥<br>
अच्युतानन्तगोविन्दमन्त्रमानुष्टुभं शुभम् ।<br>
ॐ नमस्सम्पुटीकृत्य जपन्विषधरो हरः ॥<br>
नामत्रयप्रभावाच्च विष्णोः सर्वगतस्य वै ।<br>
विषं तदभवज्जीर्णं लोकसंहारकारक&rdquo; मित्यादिप्रमाणपर्यालोचनया नारायणासाधारणाच्युतानन्तगोविन्दनामजपप्रभावाच्छिवो विषं दधारेति स्पष्टतया प्रतिपादनान्नारायणशिवयोरुपास्योपासकत्वमनेन स्पष्टीभवतीति नारायणस्यैव सर्वोत्तरत्वमिति पूर्वपक्षः ॥</p>
<p>सिद्धान्तस्तु-शैवधर्मसंहितायाम्-</p>
<p>पुरा सुरासुरास्सर्वे ममन्थुः क्षीरसागरम् ।<br>
मन्थानं मन्दरं कृत्वा योक्त्रं कृत्वा च वासुकिम् ॥<br>
सुधार्थमभवत्तस्मात्कालकूटं महाविषम् ।<br>
तं दृष्ट्वा विबुधाः सर्वे ततः शक्रपुरोगमाः ॥<br>
सम्भ्रान्ता विवशाधीना दुद्रुवुश्च महासुराः ।<br>
दग्धास्त्रवस्त्रकवचा दग्धाङ्गा दग्धलोचनाः ॥<br>
अवदन्केचिदन्योन्यं प्रेक्ष्य देवाश्च दानवाः ।<br>
दन्दह्यमानास्ते सर्वे दावा इव दवाग्निना ॥</p>
<p>[[३९३]]</p>
<p>हा हेति प्राकृतरवानवदन्विबुधाः सुराः ।<br>
विनिर्गतास्ते सोष्माणो विशीर्णा हारभूषणाः ॥</p>
<p>इत्युपक्रम्य, क्षीराब्धिमथनोदितकालकूटगरलकरालज्वालामालाप्लुष्टाङ्गाः पुरन्दरप्रमुखा निखिला मखाशना भीतास्त्रातारमनवेक्षमाणाः स्वप्राणत्राणार्थं ब्राह्मणं गतास्ततः स्वयं देवांस्त्रातुमसमर्थो ब्रह्मा तैर्देवैस्सह विष्णुं त्रातारं मत्वा तत्सकाशमागत्य, विषाग्निना भीतेन देवान्पालयितुमशक्तेन ब्रह्मेन्द्रपुरोगमैः कैलासं प्रति गतेन विष्णुना प्रार्थ्यमानः कैलासद्वारि विद्यमानो गणनायको नन्दीश्वरस्तानालोक्य &ldquo;गणपः प्राह सर्वज्ञो नेत्रैर्नीलाम्बुजप्रभैः ।<br>
देवान् शतक्रतुमुखान् सयक्षोरगराक्षसान् ॥<br>
किमर्थं वै महाभागा भूता उद्विग्नचेतसः ।<br>
दिव्याष्टगुणमैश्वर्यं भवतां सम्प्रकल्पितम् ॥<br>
तेन व्यावर्तितैश्वर्या यूयं शक्रपुरोगमाः ।<br>
त्रैलोक्यस्येश्वराश्चैव सर्वे वै विगतज्वराः ॥<br>
सनारायणका देवाः सेन्द्रास्सवरुणोरगाः ॥<br>
तत्किमर्थं भयोद्विग्नाः मृगास्सिंहार्दिता इव ॥<br>
किं दुःखं तेन सन्तापः कुतो वा भयमागतम् ।<br>
एतत्सर्वं यथान्यायं शीघ्रमाख्यातुमर्हथ&rdquo; इत्यादिना पप्रच्छ ।<br>
नन्दीश्वरपृष्टैर्ब्रह्मादिदेवैः शुरासुरैर्मथ्यमाने पयोराशौ गणेश्वर ।<br>
भुजङ्गभृङ्गसङ्काशं नीलजीमूतसन्निभम् ॥<br>
प्रादुर्भूतं विषं घोरं संवर्ताग्निसमप्रभम् ।<br>
विषेणोत्तिष्ठमानेन कालानलसमत्विषा ॥<br>
निर्दग्धारुणगौराङ्गो विष्णुः कृष्णत्वमागतः ।<br>
तं दृष्ट्वा रक्तगौराङ्गं कृतं कृष्णं जनार्दनम् ॥<br>
ततः सर्वे वयं भीताः शङ्करं शरणं गताः ।&rdquo; इत्यादिवचनैः सम्प्रार्थितः शैलादिः सनारायणकैर्देवैस्सह शिवसमीपं गत्वा देवागमनकार्यं विज्ञापितवान् ।<br>
ततो विष्णुपुरोगमाः शिवं स्तुत्वा प्रणम्य कालकूटविषोपद्रवं निवेदितवन्तः ।<br>
तदा करुणानिधिः परशिवः &ldquo;अथ तस्य वचः श्रुत्वा देवानालोक्य चेश्वरः सस्मार च विषं घोरं युगान्ताग्निसमप्रभम् ॥<br>
स्मृत्वा विषं कदाग्रस्तमभवत्तत्क्षणाद्विभोः ।<br>
तदा रेजे करतलं सभृङ्गमिव वारिज&rdquo;</p>
<p>[[३९४]]</p>
<p>मित्यादिना स्मृतिमात्रेण कालकूटे करस्थे सति &ldquo;अथोवाच नमस्कृत्वा भगवान् पद्मसम्भवः ।<br>
तत् पिबस्वेति सर्वज्ञं लोकानां हितकाम्यया ।&rdquo; इति ब्रह्मणा सम्प्रार्थ्यमानः शङ्करः &ldquo;बाढमित्येव तद्वाक्यं प्रतिगृह्य घृणानिधिः ।<br>
पपौ यथाऽमृतं सर्वं कालकूटं महाविषम् ॥<br>
एवं तद्ग्रसितं घोरं नीलनीरदसन्निभम् ॥&rdquo; इति भुवनं निर्भयं कर्तुं कालकूटं पपाविति बहुपुराणेषु सफुटतरं प्रतीयमानत्वेन, एवमेव रामायणभारतादिष्वितिहासेष्वपि विद्यमानत्वेन, शिव एव सर्वैः सेव्यः प्रपत्तव्यश्चेति ॥<br>
यच्चोक्तमच्युतानन्तगोविन्देति नामत्रयजपप्रभावाद्विषं जीर्णमभूदिति तदतिमन्दम्; नारायणध्यानपूर्वकं नामत्रयमनुस्मरन् शिवो विषं दधार, तच्च जीर्णत्वमप्यभजदित्यर्थे उदाहृतश्लोकत्रयेतिहासपुराणादिषु प्रसिद्धेषु काप्यदृष्टचरत्वेन भाल्लवेयादिश्रुतिवत्तैरेव कल्पितत्वात् ॥<br>
किञ्च ङामानि तव गोविन्द यानि सन्ति महान्ति च ।<br>
तान्येव मम नामानि नात्र कार्या विचारणे&rdquo; ति हरिवंशे कृष्णकैलासयात्रायां विष्णुं प्रतीश्वरवचनेनाच्युतादिनाम्नामवयवव्युत्पत्या नित्यत्वं सकलप्राणिनां कर्मानुकूलतया वेदनं प्रेरणं शिवस्यैव पूर्वोक्तसकलश्रुतिस्मृतिपुराणेतिहासवचनबलात्सम्भवति, नान्यस्येति तेषां त्रयाणां नाम्नामर्थपर्यालोचनया प्रमाणबलाच्च तत्रैव पर्यवसानं युक्तियुक्तमिति श्लोकत्रयस्यापि शिवपरत्वान्न काप्यनुपपत्तिरिति ।<br>
तथा चायमर्थः सम्पद्यते अच्युतश्च्युतिरहितः, अनन्तोऽन्तरहितः, गा विन्दतीति व्युत्पत्त्या सकलप्राणिकृतशुभाशुभकर्मवेदनकर्ता, &ldquo;जाग्रत्स्वप्नसुषुप्त्यादिप्रपञ्चं यत्प्रकाशते ।<br>
तद्ब्रह्माऽहमिति ज्ञात्वा सर्वबन्धैः प्रमुच्यते ॥<br>
इति, &ldquo;त्रिषु धामसु यद्भोग्यं भोक्ता भोगश्च यद्भवेत् ।<br>
तेभ्यो विलक्षणः साक्षी चिन्मात्रो हि सदाशिव&rdquo; इति कैवल्यश्रुत्या, &ldquo;अजात इत्येव कश्चिद्भीरुः प्रपद्यते ।<br>
रुद्र यत्ते दक्षिणं मुखं तेन मां पाहि नित्य&rdquo; मिति श्वेताश्वतरश्रुत्या च, शिवस्यैव नित्यत्वसर्वसाक्षित्वश्रवणात्तदितरस्य नारायणस्य</p>
<p>[[३९५]]</p>
<p>&ldquo;ब्रह्मविष्णुरुद्रेन्द्रास्ते सम्प्रसूयन्ते&rdquo; इति श्रुत्या बहुधा जन्यत्वप्रतिपादनान्नामत्रयस्य नारायणपरत्वमिति न शङ्कावकाशः, किन्तु शिवपरत्वमेवेति सिद्धान्तः ॥<br>
ननु भगवान्प्राचेतसो मुनिवरः कमलासनवरलब्धसकलवेदार्थवेदनशीलः श्रीरामचन्द्रचरितात्मकं रामायणाख्यं महदादिकाव्यं निर्ममे ।<br>
तस्मिन्महाकाव्ये श्रीरामचन्द्रगुणवर्णनद्वारा तस्यैव श्रीविष्णोः सर्वकारणत्वेन परब्रह्मभावं व्यक्तमेव प्रत्यपादयत् ।<br>
तथाहि- &ldquo;रमन्ते योगिनोऽनन्ते सत्यानन्दे चिदात्मनि&rdquo; इति रामपदेनासौ परं ब्रह्माऽभिधीयते ॥&rdquo; इत्युमासंहितावचनोपपादितपरब्रह्मभावशालिरामचरितात्मके रामायणे शीतालक्ष्मीर्भवान्विष्णुर्देवः कृष्णः प्रजापतिः ।<br>
वधार्थं रावणस्येह प्रविष्टो मानुषीं तनुम् ॥<br>
अक्षय्यं मधुहन्तारं जानामि त्वां सुरोत्तमे&quot;ति बालकाण्डे परशुरामकृतस्तोत्रे प्रतिपादनात्, श हि देवैरुदीर्णस्य रावणस्य वधार्थिभिः ।<br>
अर्थिन्तो मानुषे लोके जज्ञे विष्णुः सनातन&rdquo; इत्ययोध्याकाण्डे प्रथमसर्गेऽभिधानात्, &ldquo;प्रीयते सततं रामः स हि विष्णुः सनातन&rdquo; इत्युपसंहारदशायामुपपादनाच्च रामो विष्णुरेव स एव परं ब्रह्मेति पूर्वपक्षः ॥<br>
सिद्धान्तस्तु- रामायणस्यादिकाव्यत्वेन तस्योत्तमकाव्यस्य वाच्यार्थो रामस्य तव ब्रह्मभावः, व्यञ्जनावृत्त्या प्रतीयमानार्थस्तु शिवस्यैव परब्रह्मभावः ।<br>
समागत्यागस्त्याश्रमप्रवेशसमये श्रीरामचन्द्रवचनैः, तत्र तत्र कविवचनैश्च स्पष्टीकृतः ॥<br>
तथाहि- &ldquo;अत्र देवास्सगन्धर्वाः सिद्धाश्च परमर्षयः ।<br>
अगस्त्यं नियताहारं सततं पर्युपासते&rdquo; इत्यगस्त्याश्रमप्रवेशं वर्णयित्वाऽभिहितम्- श तत्र ब्रह्मणः स्थानं लक्ष्म्याः स्थानं तथैव च ।<br>
विष्णोः स्थानं तथेन्द्रस्य स्थानं चैव विवस्वतः ॥<br>
सोमस्थानं भगस्थानं तथा कौबेरमेव च ।<br>
धातुर्विधातुः स्थाने च वायोः स्थानं तथैव चे&rdquo; त्यादिनाऽगस्त्यमुपासीनानां स्थानान्युक्तानि, तदाश्रमे निवसतां देवनामिव तत्र</p>
<p>[[३९६]]</p>
<p>शिवस्य स्थानं नोक्तम् ।<br>
तस्माद्ब्रह्मविष्ण्वादय एवागस्त्यस्योपासकाः, नतु शिव इति द्योतनेन शिवस्य महिमा व्यञ्जितः ।<br>
तथा च सकलैर्देवैरुपास्यमानस्यागस्त्यस्य तपोनिकरैराराधनीयः शिव एवेति पारिशेष्यात्सिध्यति ।<br>
ततश्चेतरदेवानां शिवोपासकोपासकत्वसिद्धेस्तेभ्यः शिवस्यातितरामुत्कर्षः प्रतीयत इत्यर्थः ।<br>
किञ्च लवणवधार्थं शत्रुघ्नं प्रेषयता रामचन्द्रेण तद्वधार्थं हरिमूर्तिरूपं किञ्चिदस्त्रं दत्वा तत्प्रभावो वर्णितः- ङायं मया शरः पूर्वं रावणस्य वधार्थिना ।<br>
मुक्तः सत्रुघ्न भूतानां महांस्त्रासो भवेदिति&rdquo; इत्युपवर्ण्य एवं भूतं शरं प्रयच्छतापि श्रीरामचन्द्रेणोक्तं यदा शिवेन स्वशूलाद्विनिष्कृष्य दत्तं शूलं लवणस्य हस्तेऽस्ति तदा केनाप्युपायेन स जेतुं न शक्य इति हस्ते शूलाभावसमये स निरुन्धानेन शरेण हन्तव्य इत्युपदिश्य रामेणोक्तम्- श्रीमतो नीलकण्ठस्य कृत्यं हि दुरतिक्रम&rdquo; मित्यादिना ।<br>
ततोऽपि शिव एव परं ब्रह्मेति व्यञ्जयामासेति शिवस्य सर्वोत्कर्षसिद्धिः ।<br>
श तु मेधाविनौ दृष्ट्वा वेदेषु परिनिष्ठितौ ।<br>
वेदोपबृंहणार्थाय तत्तावग्राहयत्प्रभु&quot;रिति रामायणस्य वेदोपबृंहणार्थत्वोपपादनाद्रामायणकाव्यस्य व्यञ्जनावृत्त्या शिवे प्रतिपाद्ये सति वेदप्रतिपाद्यत्वमिति सिद्ध्यतीति शिव एव परमकारणमिति सिद्धान्तः ॥<br>
ननु महाभारतसारभूतभगवद्गीतायां पार्थं प्रति संसारसागरोत्तरणोपायोपदेशप्रस्तावनायाम् &ldquo;ईश्वरः सर्वभूतानां हृद्देशेऽर्जुन तिष्ठति ।<br>
भ्रामयन्सर्वभूतानि यन्त्रारूढानि मायया ।<br>
तमेव शरणं गच्छ सर्वभावेन भारत ।<br>
तत्प्रसादात्परां शान्तिं स्थानं प्राप्स्यसि शाश्वत&quot;मिति भगवता कृष्णेनोपदिष्टम् ।<br>
तथा &ldquo;तमेवचाद्यं रुषं प्रपद्ये यतः प्रवृत्तिः प्रसृता पुराणी&quot;ति भगवता क्रियमाणं प्रपदनं किं विषयकमित्याकाङ्क्षायाम् &ldquo;उत्तमः पुरुषस्त्वन्यः परमात्म्येत्युदाहृतः ।<br>
यो लोकत्रयमाविश्य बिभर्त्यव्यय ईश्वरः ॥&rdquo; इत्युक्त्वा, उपास्यं स्वान्यन्न भवति, किन्तु स्वस्वरूपमेवेति प्रतिपादितम्</p>
<p>[[३९७]]</p>
<p>&ldquo;यस्मात्क्षरमतीतोऽहमक्षरादपि चोत्तमः ।<br>
अतोऽस्मि लोके वेदे च प्रथितः पुरुषोत्तमः ॥&rdquo; इति क्षराक्षरातीतत्वेन स्वस्यैव ताभ्यामुत्तमत्वप्रतिपादनाद्विष्णोरेव परब्रह्मभावो युक्त इति पूर्वपक्षः ॥<br>
सिद्धान्तस्तु- पूर्वोदाहृतश्लोकेष्वन्यत्र च शिवासाधारणनाम्न ईश्वरशब्दस्याम्नानात् ।<br>
विश्वरूपप्रदर्शनादिकं सर्वमपि शिवाभेदाच्छिवविषययोगाद्वोपपादनीयम् ।<br>
पुरुषोत्तमनामधेयात्प्रथमश्रुतस्येश्वरनाम्नो बलवत्तया प्राधान्येनानुरोद्धव्यत्वात् ॥<br>
किञ्च श्थितोऽस्मिगतसन्देहः करिष्ये वचनं तवे&quot;ति प्रतिज्ञातवानर्जुनो यावज्जीवं शिवपूजानिरतो वर्तत इति कृष्णेनापि गीतासु शिव एव सकलपरभावाङ्गशालित्वेन मुमुक्षुभिः शरणीकरणीयत्वेन चोपदिष्ट इत्यवधीयते ॥<br>
एतेन तमेव शरणं गच्छेत्यनन्तरं शर्वगुह्यतमम्भूयः शृणु मे परमं वच&rdquo; इत्युपक्रम्य, सर्वधर्मान्परित्यज्य मामेकं शरणं व्रजे&quot;ति यदुपदिष्टम्, तदनन्तरं &ldquo;करिष्ये वचनं तवे&quot;ति यत्प्रतिज्ञातम्, तद्विष्णुविषयकमिति शङ्का निरस्ता ।<br>
तथासति शिवपूजां परित्यज्य विष्णुपूजाया एवार्जुनेन कर्तव्यतापत्तेः यावज्जीवं तेन शिवपूजैव कृता, न विष्णुपूजा ।<br>
यावज्जीवशिवपूजानिष्ठत्वश्रुतेः ।<br>
यत्तु शिवस्य रात्रिकर्तव्यनित्यपूजार्थं कॢप्तः सर्वोप्युपहारः कृष्णे समर्पित इति वचनं तदपि कृष्णमूर्तौ शिवभावोऽस्तीति शिवाराधनबुद्ध्यैतदभिप्रायम् ।<br>
एवं कृष्णार्जुनयोः कैलासगमने सर्वोऽप्युपहार शिवसमीपे दृष्टोऽर्जुनेनेत्युक्तम्- &ldquo;तं चोपहारं सकलं नेष्यन्नैतिकमात्मनः ।<br>
ददर्श त्र्यम्बकाभ्यासे वासुदेवे निवेदित&quot;मिति ।<br>
&ldquo;अनन्याश्चिन्तयन्तो मां ये जनाः पर्युपासते ।<br>
तेषां नित्याभियुक्तानां योगक्षेमं वहाम्यहम् ।<br>
मामेव शरणं व्रज ।<br>
अन्तवत्तु फलं तेषां तद्भवत्यल्पमेधसाम्&rdquo; इत्यादि भगवद्वचनं जानताऽर्जुनेन देवतान्तरं परित्यज्य यावज्जीवं शिवपूजनमेव कृतमिति न विवादः ।<br>
तता गीताप्रतिपाद्यः शिव एवेति भारतसारत्वाद्गीताया भारतप्रतिपाद्यमानः शिव एवेति सिद्धान्तः ॥</p>
<p>[[३९८]]</p>
<p>ननु &ldquo;अग्नि रग्रे प्रथमो देवतानामग्निः सर्वदेवताः, राजानौ वा एतौ देवानां यदग्नीषोमौ ।<br>
अग्निर्मुखं प्रथमो देवताना&quot;मित्यादि श्रुतिवाक्यपर्यालोचनयाऽग्नेर्देवताप्राथम्यसार्वात्म्यदेवतानियामकत्वमुख् यत्वादिब्रह्मलिङ्गाम्नानादग्निरेव जगत्कारणं ब्रह्मोपास्यम्, सकलवैदिकैरग्निपरिचरणस्यैव तारकत्वेनाङ्गीकारात् ।<br>
तथा शूर्य आत्मा जगतस्तस्थुषुश्च ।<br>
तरणिर्विश्वदर्शनो जोतिष्कृदसि सूर्य विश्वमाभासि भेषजं दृशे विश्वाय सूर्य &ldquo;मित्यादिश्रुतिषु सूर्यस्य जगदात्मत्वविश्वप्रकाशकत्वाद्याम्नानात्स एवोपास्यः प्रपत्तव्यश्च ।<br>
अत एव &ldquo;असौ वा आदित्यो देव मध्वि&quot;ति सकलदेवताजीवनोपायभूतं मधुत्वेन निरूपणमुदयास्तमयायत्तं सकलप्राणिदैनन्दिनप्रलयः प्राणानादायोदेतीत्यादिना दर्शितः ।<br>
सावित्रीमन्त्रोऽपि सवितृप्रकाशकः, सतूपनयनसंस्कारद्वारा ब्राह्मण्यापादक इति सुप्रसिद्धम् ।<br>
ततः सूर्य एव परं ब्रह्म ॥<br>
तथा &ldquo;गणानान्त्वा गणपतिं हवामहे कविं कवीनामुपमश्रवस्तमम् ।<br>
जेष्ठराजं ब्रह्मणां ब्रह्मणस्पत आनः शृण्वन्नूतिभिस्सीद सादन&quot;मिति गणपतेर्जेष्ठराजत्वब्रह्मणस्पतित्वाम्नानात्तस्यैव पारम्यं युक्तम् ।<br>
स्कान्दे गणेशपुराणे च प्रथमाध्याये- ङिर्गुणो निरहङ्कारो निर्विकल्पो निराकृतिः ।<br>
निरामयो निरीहो यो गणेशोऽसौ निगद्यते ॥<br>
अरूपो रूपवांश्चैव नानारूपधरस्तथा ।<br>
भक्तिगम्यस्वरूपोऽसौ ज्ञानगम्यस्वरूपवान् ॥<br>
चराचरहितार्थाय नामरूपावतारवान् ।<br>
कदाचित्प्रलये जाते प्लवीभूते जगत्त्रये ॥<br>
योगशायी निराकारो गुणातीतो निराश्रयः ।<br>
चिदानन्दघनो नित्यः स्वप्रकाशो जगन्मयः ॥<br>
चक्रे स ईक्षां पुरतो विधार्यश्च प्रतापवान् ।<br>
मत्तो भिन्नो न चेहास्ति बिभेम्यहमतः कुतः ॥<br>
एकाकी तान्नु युक्त्वेति बहुस्यां जगदात्मना ॥<br>
इति मत्वा ससर्जाग्रे रजस्सत्त्वं तमस्तथा ।<br>
गुणैस्त्रिभिस्तथाभूतो ब्रह्मविष्णुशिवाभिदः ॥<br>
इत्यादिपुराणवचनजातेन निर्गुणनिराकारवान् सच्चिदानन्दलक्षणो गणेशः प्रलयात्पूर्ववर्तीति ततो ब्रह्मादिजनक</p>
<p>[[३९९]]</p>
<p>इति तस्यैव जगज्जन्मादिकारणत्वेन परब्रह्मत्वं सिद्धम् ॥<br>
ङ किमिन्द्रत्वादुत्तरः, विश्वस्मादिन्द्र उत्तरः ।<br>
इन्द्रो याताऽवसितस्य राजा&rdquo; इत्यादिवाक्येष्विन्द्रस्य सर्वोत्तरत्वाम्नानात्तस्यैव परभावो युक्तः ॥<br>
इति पूर्वपक्षः ॥<br>
सिद्धान्तस्तु-तत्तदधिकारिविशेषसापेक्षोऽयं देवतान्तरपारम्यवादः ।<br>
किञ्च सर्वगस्य परमेश्वरस्य सर्वशरीराधिष्ठानद्वारा सर्वशब्दवाच्यत्वस्याङ्गीकारात्परमेश्वरस्य वैभवान्तरवर्णनं करितुरगवरभूषणादिकमिव सचिवादीनां साधारणम् ॥<br>
&ldquo;यद्यद्विभूतिमत्सत्वं श्रीमदूर्जितमेव वा ।<br>
तत्तदेवावगच्छ त्वं मम तेजोऽंशसम्भवमि&quot;ति भगवद्गीतार्थपर्यालोचनया परमेश्वरविशेषत्ववर्णनात् ॥<br>
साधारणं जगत्कारणत्वन्तु परमेश्वरस्यैवेति श्वेताश्वतरादिमन्त्रसन्दर्भपर्यालोचनया परमशिवस्यैव पारम्योपपादनात्, ततो न वैभवान्तरशालिनामग्निसूर्यगणपतीन्द्रादीनामुत्तीर्णत्वम् ।<br>
किन्तु शिवस्यैव सर्वोत्तरत्वापरभावो युक्त इति सिद्धान्तः ॥<br>
तस्मादेवं श्रुतिस्मृतिपुराणागमवचनार्थनिर्णायकपूर्वोत्तरमीमांशान्यायसहकृ ताभिः पूर्वोक्तयुक्तिभिर्जगज्जन्मादिकारणत्वं शिवस्यैवेति तस्यैव परभावो युक्तः ॥<br>
नच ङारायणाद्ब्रह्मा जायते, नारायणाद्रुद्रो जायत&rdquo; इति नारायणोपनिषदा नारायणाद्ब्रह्मरुद्रादीनामुत्पत्तिः श्रूयत इति नारायणस्यैव जगज्जन्मादिकारणत्वं न शिवस्येति वाच्यम्, गुणमूर्तीनां कार्यकोटिप्रविष्टानां ब्रह्मविष्णुरुद्राणाम्भेदमादाय परस्परस्मादुत्पत्तिश्रवणेऽपि सृष्टिस्थितिसंहारतिरोधानानुग्रहरूपपञ्चकृत्यनियोजितब्रह्मविष्णुरुद्र् एश्वरसदाशिवमहालिङ्गशब्दितपरशिवस्य न कुत्रापि जनिः श्रूयत इति तस्यैव नित्यत्वं सर्वकारणत्वञ्च ।<br>
तथाहि शैवे वायवीयसंहितायाम्- &ldquo;त्रयस्ते कारणात्मानो जातास्साक्षान्महेश्वरात् ।<br>
चराचरस्य विश्वस्य सृष्टिस्थित्यन्तहेतवः ॥<br>
तच्छक्त्याधिष्ठिता नित्यं तत्कार्यकरणक्षमाः ।<br>
पित्रा नियमिताः पूर्वं त्रयोऽपि त्रिषु कर्मसु ॥</p>
<p>[[४००]]</p>
<p>ब्रह्मा सर्गे हरिस्त्राणे रुद्रस्संहरणे पुनः ।<br>
त्रयोऽप्यन्योन्यमात्सर्यादन्योन्यातिशयार्थिनः ॥<br>
तपसा तोषयित्वा तं प्रेरकं परमेश्वरम् ।<br>
लब्धाः सर्वात्मतां तस्य प्रसादात्परमेष्ठिनः ॥<br>
ब्रह्मनारायणौ पूर्वं रुद्रं कल्पान्तरेऽसृजत् ।<br>
कल्पान्तरे पुनर्ब्रह्मा रुद्रविष्णू जगन्मयः ॥<br>
विष्णुश्च भगवान् रुद्रं ब्रह्माणमसृजत्पुनः ।<br>
नारायणं पुनर्ब्रह्मा ब्रह्माणञ्च पुनर्भवः ।<br>
एवं कल्पेषु कल्पेषु ब्रह्मविष्णुमहेश्वराः ।<br>
परस्परस्माज्जायन्ते परस्परजयैषिणः ॥<br>
तत्तत्कल्पान्तवृत्तान्तमधिकृत्य महर्षिभिः ।<br>
तानि तानि प्रणीतानि विद्वांस्तत्र न मुह्यति ॥<br>
इति ॥</p>
<p>तथैव शैवोपागमे मृगेन्द्रोत्तरं गुणिरुद्रवाक्यम्-</p>
<p>एकसप्ततिभिस्तैस्तु ज्ञेयं मन्वन्तरं मनोः ।<br>
तैश्चतुर्दशभिः कल्पैर्ब्रह्मणस्तु दिनं मतम् ॥<br>
एतस्मिन्नन्तरे शक्रा मृता जाताः पुनः पुनः ।<br>
शतत्रयं दिनं षष्टिस्तस्यैवं वर्ष उच्यते ॥<br>
तत्सङ्ख्येया शतं यावद्वर्षाणां ब्रह्मणः स्थितिः ।<br>
तस्य वर्षशतं यावत्तावन्मासो हरेरतः ॥<br>
तेन मासेन वर्षाणां शतं यावद्धरेः स्थितिः ।<br>
मम मासो भवेद्यावन्माधवो याति सङ्क्षयम् ॥<br>
वर्षाणां मे शतं यावद्धरेर्जन्मस्थिती पुनः ।<br>
दिनमेकं तदीशस्य तदा मम शतं भवेत् ॥<br>
एकस्मिन्नन्तरे काले वयं जाताः पुनः पुनः ।<br>
सदाशिवनिमेषाच्च तदा तस्यापि सङ्क्षयः ॥<br>
परस्या या त्रुटिश्चासौ तदासौ लयमाप्नुयात् ।<br>
न भवो न मृतिस्तस्य शिवस्य परमात्मनः ॥<br>
इति ॥</p>
<p>[[४०१]]</p>
<p>तस्माज्जगज्जन्मादिकारणत्वान्नित्यत्वाच्च नित्यफलप्रेप्सुभिर्मुमुक्षुभिः शिव एक एव ध्यातव्यः पूजयितव्यो नमस्कर्तव्यः प्रपत्तव्यश्चेति सर्वमनवद्यम् ॥</p>
<p>इति श्रीमद्-अनादि-निरञ्जन-जङ्गमापरावतार-<br>
तोण्टद-सिद्धेश्वर-प्रसादासादित-<br>
शाम्भवागमाम्बोधि-मथन-जनित-<br>
निरुत्तरैकोत्तरशत-स्थल-भेद-भिन्न-षट्-स्थल&ndash;<br>
तत्त्वबोध-सुधास्वादानन्द-सन्दोह-प्रदायकाचार्यवर्य-<br>
श्रीमरितोण्टदार्य-विरचिते<br>
यडव-मुरारि-कोटे-कोलाहलैकाङ्गि-वीर-<br>
वैरि-सप्ताङ्ग-हरण-पश्चिम-समुद्राधीश्वर-<br>
विशुद्ध-वैदिकाद्वैत-सिद्धान्त-प्रतिष्ठापनाचार्य-<br>
केलदि-सदाशिव-राय-नायक-वंश-दुग्धार्णव-चन्द्र-<br>
वीर-भद्र-धरणीन्द्र-धर्म्म-पत्नी-मल्लाम्बा-हृदयानन्द-<br>
बसव-वसुधा-सङ्क्रन्दनोपदेशे<br>
वीरशैवानन्द-चन्द्रिकायां वादकाण्डे शिवोत्कर्षव्यवस्थापनं नामैकोनविंशतितमं प्रकरणम् ॥</p>
<p>[[४०२]]</p>

  </div>
</article>


        

        



    <aside class="card border noPrint" id="section-tree-item-sampradAyaH_vIra-shaivaH_tattvam_maritoNDAryaH_vIra-shaivAnanda-chandrikA-vAda-kANDaH_19_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/maritoNDAryaH/vIra-shaivAnanda-chandrikA-vAda-kANDaH/19/">१९ </a>
            <a data-toggle="collapse" href="#section-tree-item-body-sampradAyaH_vIra-shaivaH_tattvam_maritoNDAryaH_vIra-shaivAnanda-chandrikA-vAda-kANDaH_19_md" role="button" aria-expanded="false" aria-controls="section-tree-item-body-sampradAyaH_vIra-shaivaH_tattvam_maritoNDAryaH_vIra-shaivAnanda-chandrikA-vAda-kANDaH_19_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_vIra-shaivaH_tattvam_maritoNDAryaH_vIra-shaivAnanda-chandrikA-vAda-kANDaH_19_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १९</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
