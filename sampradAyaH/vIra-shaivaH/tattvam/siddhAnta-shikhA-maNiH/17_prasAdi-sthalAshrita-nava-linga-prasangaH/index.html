<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १७ प्रसादि-स्थलाश्रित-नव-लिङ्ग-प्रसङ्गः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१७ प्रसादि-स्थलाश्रित-नव-लिङ्ग-प्रसङ्गः">
  <meta property="og:description" content="सप्तदशः परिच्छेदः
अथ प्रसादिस्थलम्
कायानुग्रहस्थलम् (अथ कायानुग्रहस्थलम्)
अथागस्त्यप्रश्नः । अगस्त्य उवाचेति-
स्थलानि तानि चोक्तानि यानि माहेश्वरस्थले ।
वदस्व स्थलभेदं मे प्रसादिस्थलसंश्रितम् ॥ १ ॥
वदस्व उपदिशेत्यर्थः । शिष्टं स्पष्टम् ॥ १ ॥
श्रीरेणुक उवाच
स्थलभेदा नव प्रोक्ताः प्रसादिस्थलसंश्रिताः ।
कायानुग्रहणं पूर्वमिन्द्रियानुग्रहं ततः ॥ २ ॥
प्राणानुग्रहणं पश्चात् ततः कायार्पितं मतम् ।
करणार्पितमाख्यातं ततो भावार्पितं मतम् ॥ ३ ॥
शिष्यस्थलं ततः प्रोक्तं शुश्रूषास्थलमेव च ।
ततः सेव्यस्थलं चैषां क्रमशः शृणु लक्षणम् ॥ ४ ॥
अथ कायानुग्रहस्थलम्">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१७ प्रसादि-स्थलाश्रित-नव-लिङ्ग-प्रसङ्गः">
  <meta itemprop="description" content="सप्तदशः परिच्छेदः
अथ प्रसादिस्थलम्
कायानुग्रहस्थलम् (अथ कायानुग्रहस्थलम्)
अथागस्त्यप्रश्नः । अगस्त्य उवाचेति-
स्थलानि तानि चोक्तानि यानि माहेश्वरस्थले ।
वदस्व स्थलभेदं मे प्रसादिस्थलसंश्रितम् ॥ १ ॥
वदस्व उपदिशेत्यर्थः । शिष्टं स्पष्टम् ॥ १ ॥
श्रीरेणुक उवाच
स्थलभेदा नव प्रोक्ताः प्रसादिस्थलसंश्रिताः ।
कायानुग्रहणं पूर्वमिन्द्रियानुग्रहं ततः ॥ २ ॥
प्राणानुग्रहणं पश्चात् ततः कायार्पितं मतम् ।
करणार्पितमाख्यातं ततो भावार्पितं मतम् ॥ ३ ॥
शिष्यस्थलं ततः प्रोक्तं शुश्रूषास्थलमेव च ।
ततः सेव्यस्थलं चैषां क्रमशः शृणु लक्षणम् ॥ ४ ॥
अथ कायानुग्रहस्थलम्">
  <meta itemprop="wordCount" content="3352">
  <meta name="twitter:card" content="summary">
  <meta name="twitter:title" content="१७ प्रसादि-स्थलाश्रित-नव-लिङ्ग-प्रसङ्गः">
  <meta name="twitter:description" content="सप्तदशः परिच्छेदः
अथ प्रसादिस्थलम्
कायानुग्रहस्थलम् (अथ कायानुग्रहस्थलम्)
अथागस्त्यप्रश्नः । अगस्त्य उवाचेति-
स्थलानि तानि चोक्तानि यानि माहेश्वरस्थले ।
वदस्व स्थलभेदं मे प्रसादिस्थलसंश्रितम् ॥ १ ॥
वदस्व उपदिशेत्यर्थः । शिष्टं स्पष्टम् ॥ १ ॥
श्रीरेणुक उवाच
स्थलभेदा नव प्रोक्ताः प्रसादिस्थलसंश्रिताः ।
कायानुग्रहणं पूर्वमिन्द्रियानुग्रहं ततः ॥ २ ॥
प्राणानुग्रहणं पश्चात् ततः कायार्पितं मतम् ।
करणार्पितमाख्यातं ततो भावार्पितं मतम् ॥ ३ ॥
शिष्यस्थलं ततः प्रोक्तं शुश्रूषास्थलमेव च ।
ततः सेव्यस्थलं चैषां क्रमशः शृणु लक्षणम् ॥ ४ ॥
अथ कायानुग्रहस्थलम्">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/vIra-shaivaH\/tattvam\/siddhAnta-shikhA-maNiH\/17_prasAdi-sthalAshrita-nava-linga-prasangaH\/".replace(basePath, "/");
  pageVars.pageParams = {};
  pageVars.pageSource = "sampradAyaH\/vIra-shaivaH\/tattvam\/siddhAnta-shikhA-maNiH\/17_prasAdi-sthalAshrita-nava-linga-prasangaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १७ प्रसादि-स्थलाश्रित-नव-लिङ्ग-प्रसङ्गः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७ प्रसादि-स्थलाश्रित-नव-लिङ्ग-प्रसङ्गः">१७ प्रसादि-स्थलाश्रित-नव-लिङ्ग-प्रसङ्गः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तदशः परिच्छेदः</p>
<p>अथ प्रसादिस्थलम्</p>
<h2 id="कयनगरहसथलम">कायानुग्रहस्थलम्</h2>
<p>(अथ कायानुग्रहस्थलम्)</p>
<p>अथागस्त्यप्रश्नः । अगस्त्य उवाचेति-</p>
<p>स्थलानि तानि चोक्तानि यानि माहेश्वरस्थले ।<br>
वदस्व स्थलभेदं मे प्रसादिस्थलसंश्रितम् ॥ १ ॥</p>
<p>वदस्व उपदिशेत्यर्थः । शिष्टं स्पष्टम् ॥ १ ॥</p>
<p>श्रीरेणुक उवाच</p>
<p>स्थलभेदा नव प्रोक्ताः प्रसादिस्थलसंश्रिताः ।<br>
कायानुग्रहणं पूर्वमिन्द्रियानुग्रहं ततः ॥ २ ॥</p>
<p>प्राणानुग्रहणं पश्चात् ततः कायार्पितं मतम् ।<br>
करणार्पितमाख्यातं ततो भावार्पितं मतम् ॥ ३ ॥</p>
<p>शिष्यस्थलं ततः प्रोक्तं शुश्रूषास्थलमेव च ।<br>
ततः सेव्यस्थलं चैषां क्रमशः शृणु लक्षणम् ॥ ४ ॥</p>
<p>अथ कायानुग्रहस्थलम्</p>
<p>[[३२७]]</p>
<details><summary>मरितोण्डदार्यः</summary>
<p>अथ-शुचिः समग्रीवशिरः शरीरः [कै० उ० ५] इति कैवल्यश्रुतेः स<br>
ज्ञानाचारवान् शिवयोगी स्वरूपशरीरं दर्शयन्ननुगृह्णातीति<br>
कायानुग्राहक इति सूत्रत्रयेण निरूपयति-</p>
</details>
<p>अनुगृह्णाति यल्लोकान् स्वकायं दर्शयन्नसौ ।<br>
तस्मादेष समाख्यातः कायानुग्रहनामकः ॥ ५ ॥</p>
<details><summary>मरितोण्डदार्यः</summary>
<p>असौ ज्ञानाचारसम्पन्नः शिवयोगी यद्यस्मात् कारणात् स्वकायं<br>
दर्शयन् सन् लोकान् प्राकृतान् (जनान्) अनुगृह्णात्यनुग्रहं करोति तस्मादेष<br>
कायानुग्रहनामकः कायानुग्रह इत्यभिधानवानिति समाख्यात इत्यर्थः ॥<br>
५ ॥</p>
<p>तत्कथमित्यत्र दृष्टान्तमाह-</p>
</details>
<p>यथा शिवोऽनुगृह्णाति मूर्तिमाविश्य देहिनः ।<br>
तथा योगी शरीरस्थः सर्वानुग्राहको भवेत् ॥ ६ ॥</p>
<details><summary>मरितोण्डदार्यः</summary>
<p>शिवो यथा चन्द्रशेखरादिमूर्तिमाविश्य देहिनः प्राणिनोऽनुग्रहं<br>
करोति तथा योगी शरीरस्थः सन् शिवदीक्षासंस्कृतदिव्यशरीरस्थः सन्<br>
सर्वानुग्राहकः स्यादित्यर्थः ॥ ६ ॥</p>
<p>अथ शिववदसङ्गश्चेत्याह-</p>
</details>
<p>शिवः शरीरयोगेऽपि यथा सङ्गविवर्जितः ।<br>
तथा योगी शरीरस्थो निःसङ्गो वर्तते सदा ॥ ७ ॥</p>
<p>सुखदुःखादिसङ्गरहित इत्यर्थः । शिष्टं स्पष्टम् ॥ ७ ॥</p>
<p>[[३२८]]</p>
<details><summary>मरितोण्डदार्यः</summary>
<p>एवं शिवयोगिनः शिवसमानत्वमुक्त्वा तस्य मायाप्रपञ्चदर्शनं<br>
नास्तीति शिव एवेति पञ्चभिः सूत्रैर्दृष्टान्तपूर्वकमुपपादयति-</p>
</details>
<p>शिवभावनया युक्तः स्थिरया निर्विकल्पया ।<br>
शिवो भवति निर्धूतमायावेशपरिप्लवः ॥ ८ ॥</p>
<details><summary>मरितोण्डदार्यः</summary>
<p>अत्र शिवयोगीति शेषः । भेदरहितया दृढया शिवोऽहम्भावनया<br>
युक्तो निवारितमायावेशोपप्लवः सन् शिव एव भवतीत्यर्थः ॥ ८ ॥</p>
<p>ननु कथं तस्य मायावेशोपप्लवो नास्तीत्यत्राह-</p>
</details>
<p>चित्तवृत्तिषु लीनासु शिवे चित्सुखसागरे ।<br>
अविद्याकल्पितं वस्तु नान्यत् पश्यति संयमी ॥ ९ ॥</p>
<details><summary>मरितोण्डदार्यः</summary>
<p>ज्ञानानन्दयोः समुद्रस्थानापन्ने परमशिवे चित्तवृत्तिषु<br>
मनोव्यापारेषु लयं गतेषु सत्सु शिवयोगी मायाकल्पितवस्त्वन्तरं न<br>
पश्यतीत्यर्थः ॥ ९ ॥</p>
<p>अत्र दृष्टान्तमाह-</p>
</details>
<p>नेदं रजतमित्युक्ते यथा शुक्तिः प्रकाशते ।<br>
नेदं जगदिति ज्ञाते शिवतत्त्वं प्रकाशते ॥ १० ॥</p>
<p>उक्ते ज्ञात इत्यर्थः । शिष्टं स्पष्टम् ॥ १० ॥</p>
<details><summary>मरितोण्डदार्यः</summary>
<p>अथ पुनर्दृष्टान्तमाह-</p>
</details>
<p>यथा स्वप्नकृतं वस्तु प्रबोधेनैव शाम्यति ।<br>
तथा शिवस्य विज्ञाने संसारं नैव पश्यति ॥ ११ ॥</p>
<p>एष शिवयोगीत्यर्थः । शिष्टं स्पष्टम् ॥ ११ ॥</p>
<p>[[३२९]]</p>
<details><summary>मरितोण्डदार्यः</summary>
<p>अथ पुनर्दृष्टान्तमाह-</p>
</details>
<p>अज्ञानमेव सर्वेषां संसारभ्रमकारणम् ।<br>
तन्निवृत्तौ कथं भूयः संसारभ्रमदर्शनम् ॥ १२ ॥</p>
<details><summary>मरितोण्डदार्यः</summary>
<p>यथा शुक्त्यज्ञानं रजतभ्रान्तिकारणम् तथा<br>
शिवविषयकमज्ञानं संसारभ्रान्तिकारणम् । तन्निवृत्तौ<br>
शुक्त्यज्ञाननिवृत्तौ यथा रजतभ्रमो निवर्तते तथा<br>
शिवविषयकाज्ञाननिवृत्तौ सांसारिकभेदभ्रान्तिदर्शनं नास्तीत्यर्थः ।<br>
यथा शुक्तिरेव रजतम् तथा शिव एव विश्वमिति भावः ॥ १२ ॥</p>
</details>
<p>तस्मादयं शिवयोगी जीवन्मुक्त इति वदन् कायानुग्रहस्थलं समापयति-</p>
<p>गलिताहङ्कृतिग्रन्थिः क्रीडाकल्पितविग्रहः ।<br>
जीवन्मुक्तश्चरेद् योगी देहिवन्निरुपाधिकः ॥ १३ ॥</p>
<details><summary>मरितोण्डदार्यः</summary>
<p>निवृत्तपरिच्छिन्नशरीराद्यहङ्कारवान् क्रीडार्थं<br>
स्वेच्छापरिकल्पितकलेवरः अत एव निरुपाधिकः प्रतिबन्धरहित इत्यर्थः ।<br>
जीवन्मुक्तः सन् देहिवत् देहवानिव लोकानुग्रहार्थं सञ्चरेदित्यर्थः ॥ १३ ॥</p>
</details>
<p>इति कायानुग्रहस्थलम्</p>
<h2 id="इनदरयनगरहसथलम">इन्द्रियानुग्रहस्थलम्</h2>
<p>अथेन्द्रियानुग्रहस्थलम्</p>
<p>[[३३०]]</p>
<details><summary>मरितोण्डदार्यः</summary>
<p>अथ-त्रिरुन्नतं स्थाप्य समं शरीरं हृदीन्द्रियाणि मनसा<br>
सन्निवेश्य [श्वे० उ० २।८] इति श्वेताश्वतरश्रुत्यनुसारेण तस्या<br>
कायानुग्रहसम्पन्नस्य शिवयोगिन इन्द्रियविवेचनमेव<br>
सर्वेषामिन्द्रियानुग्रहस्थलमिति निरूपयति-</p>
</details>
<p>दर्शनात् परकायस्य करणानां विवेकतः ।<br>
इन्द्रियानुग्रहः प्रोक्तः सर्वेषां तत्त्ववेदिभिः ॥ १४ ॥</p>
<details><summary>मरितोण्डदार्यः</summary>
<p>परकायस्य सर्वोत्कृष्टकायानुग्रहसम्पन्नस्य शिवयोगिनो दर्शनात्<br>
करणानामिन्द्रियाणां विवेकतः सर्वेषां प्राकृतानामिन्द्रियानुग्रह इति<br>
तत्त्ववेदिभिस्तत्त्वज्ञानिभिः प्रोक्तः कथित इत्यर्थः ॥ १४ ॥</p>
</details>
<p>अथ तत्कथमित्यत्र तदिन्द्रयव्यापारं पञ्चभिः सूत्रैः प्रतिपादयति-</p>
<p>इन्द्रियाणां समस्तानां स्वार्थेषु सति सङ्गमे ।<br>
रागो वा जायते द्वेषस्तौ योगी परिवर्जयेत् ॥ १५ ॥</p>
<details><summary>मरितोण्डदार्यः</summary>
<p>लोके समस्तानां श्रोत्रादीन्द्रियाणां स्वस्वविषयेषु सम्बन्धे सति<br>
रागो वा द्वेषो वा जायते । योगी शिवयोगी तौ रागद्वेषौ परिवर्जयेत्<br>
परित्यजेतेत्यर्थः ॥ १५ ॥</p>
</details>
<p>एवं च योगीन्द्रियव्यापारस्य लोकोत्तरत्वादनुग्रहकरत्वमिति भावः-</p>
<p>इन्द्रियाणां बहिर्वृत्तिः प्रपञ्चस्य प्रकाशिनी ।<br>
अन्तः शिवे समावेशो निष्प्रपञ्चस्य कारणम् ॥ १६ ॥</p>
<details><summary>मरितोण्डदार्यः</summary>
<p>स्पष्टम् ॥ १६ ॥</p>
</details>
<p>[[३३१]]</p>
<p>एवं स्थिते-</p>
<p>क्षणमन्तः शिवं पश्यन् केवलेनैव चेतसा ।<br>
बाह्यार्थानामनुभवं क्षणं कुर्वन् दृगादिभिः ॥ १७ ॥</p>
<p>सर्वेन्द्रियनिरूढोऽपि सर्वेन्द्रियविहीनवान् ।<br>
शिवाहितमना योगी शिवं पश्यति नापरम् ॥ १८ ॥</p>
<details><summary>मरितोण्डदार्यः</summary>
<p>अन्तः अन्तर्मुखः सन् केवलेन चेतसा बाह्येन्द्रियसङ्गरहितेन चित्तेन<br>
क्षणं शिवं पश्यन् दृगादिभिश्चक्षुरादिबाह्येन्द्रियैः बाह्यार्थानां<br>
शब्दादिबाह्यविषयाणाम् अनुभवं क्षणं कुर्वन् शिवाहितमना योगी<br>
शिवे निवेशितचित्तः परयोगी सर्वेन्द्रियानिरूढोऽपि सर्वेन्द्रियासक्तोऽपि<br>
सर्वेन्द्रियविहीनवान् सन् शिवं पश्यति अन्तर्बहिश्च शिवमेव पश्यति अपरं<br>
तदन्यं न पश्यतीति तदिन्द्रियविवेचनमनुग्रहकरमिति भावः ॥ १७-१८ ॥</p>
<p>नन्वेवमन्तर्बहिश्च शिवं पश्यतः शिवयोगिनोऽपि<br>
प्राकृतजनवज्जरामरणादिदर्शनात् कथं लोकानुग्राहकत्वमित्यत्राह-</p>
</details>
<p>न जरा मरणं नास्ति न पिपासा न च क्षुधा ।<br>
शिवाहितेन्द्रियस्यास्य निर्मानस्य महात्मनः ॥ १९ ॥</p>
<details><summary>मरितोण्डदार्यः</summary>
<p>शिवाहितेन्द्रियस्य शिवनिवेशितेन्द्रियव्यापारवतो निर्मानस्य<br>
देहाद्यभिमानशून्यस्य महात्मनो महापुरुषस्य अस्य शिवयोगिनो<br>
जरामरणं नास्ति तयोः शरीरधर्मत्वात् क्षुत्पिपासे च न स्तः तयोः<br>
प्राणधर्मत्वादिति ॥ १९ ॥</p>
<p>सर्वेषु गात्रेषु शिरः प्रधानं सर्वेन्द्रियाणां नयनं प्रधानम्<br>
इन्द्रियाणां मनो नाथो मनोनाथस्तु मारुतः इति पुराणवचनानुसारेण<br>
सर्वेन्द्रियव्यापारकारणीभूतमनोमारुतनिग्रहं सूत्रत्रयेण<br>
प्रकाशयति-</p>
</details>
<p>मनो यत्र प्रवर्तेत तत्र सर्वन्द्रियस्थितिः ।</p>
<p>[[३३२]]</p>
<p>शिवे मनसि संल्लीने क्व चेन्द्रियविचारणा ॥ २० ॥</p>
<details><summary>मरितोण्डदार्यः</summary>
<p>यत्र मनस्थितिः (तत्र) सर्वेन्द्रियस्थितिः मनसि शिवे संल्लीने सति<br>
इन्द्रियविचारणा इन्द्रियव्यापारः क्व? नास्तीत्यर्थः ॥ २० ॥</p>
</details>
<p>यद्यत् पश्यन् दृशा योगी मनसा चिन्तयत्यपि ।<br>
तत्तत् सर्वं शिवाकारं संविद्रूपं प्रकाशते ॥ २१ ॥</p>
<details><summary>मरितोण्डदार्यः</summary>
<p>योगी शिवयोगी दृशा यद्यत् पश्यति मनसा चिन्तयति तत्तत् सर्वं<br>
चिद्रूपं शिवाकारं सत् प्रकाशते मनुत इत्यर्थः ॥ २१ ॥</p>
<p>अनेनान्तर्बाह्येन्द्रियनिग्रहप्रकारो दर्शितः । अथ<br>
प्राणनिग्रहप्रकारं दर्शयति-</p>
</details>
<p>करणैः सहितं प्राणं मनस्याधाय संयमी ।<br>
योजयेत् स शिवः साक्षाद् यत्र नास्ति जगद्भ्रमः ॥ २२ ॥</p>
<details><summary>मरितोण्डदार्यः</summary>
<p>करणैर्नेत्रादिकरणैः सहितं प्राणं प्राणवायुं मनस्याधाय<br>
संस्थाप्य यः संयमी शिवयोगी यत्र ब्रह्मणि योजयेत् नेत्रादिकरणानां<br>
मन एव प्राणरूपम् मनो वायुरूपं वेगवत्त्वात् लोके क्वचिल्लक्ष्ये<br>
नेत्रचञ्चलं चेत् प्राणवायुनिरोधद्वारा मनोलयस्यानुभूयमानत्वाच्च<br>
त्रयाणामैक्यात् सामरस्येन संयोजयेत् स साक्षाच्छिव एव । तस्य जगद्भ्रमो<br>
विश्वभेदभ्रान्तिर्नास्ति चित्तवृत्तिर्ब्रह्मणि लीना चेद् बाह्येन्द्रियव्यापारो<br>
निवर्तते तदभावाद् विभेदभ्रान्तिर्नास्तीत्यर्थः ॥ २२ ॥</p>
</details>
<p>अथेन्द्रियानुग्रहस्थलं समापयति-</p>
<p>सर्वेन्द्रियप्रवृत्त्या च बहिरन्तः शिवं यजन् ।<br>
स्वच्छन्दचारी सर्वत्र सुखी भवति संयमी ॥ २३ ॥</p>
<p>[[३३३]]</p>
<details><summary>मरितोण्डदार्यः</summary>
<p>संयमी शिवयोगी सर्वेन्द्रियप्रवृत्त्या च अन्तर्बाह्येन्द्रियप्रवर्तनेन<br>
शिवम् इष्टप्राणरूपशिवलिङ्ग यजन् पूजयन् सर्वत्र स्वेच्छाचारी भूत्वा<br>
सुखी भवति सुखमनुभवन्नास्त इत्यर्थः ॥ २३ ॥</p>
</details>
<p>इतीन्द्रियानुग्रहस्थलम्</p>
<h2 id="परणनगरहसथलम">प्राणानुग्रहस्थलम्</h2>
<p>अथ प्राणानुग्रहस्थलम्</p>
<details><summary>मरितोण्डदार्यः</summary>
<p>अथ-प्राणान् प्रपीड्येह स मुक्तचेष्टः क्षीणे प्राणे नासिकयोच्छ्वसीत<br>
[श्वे० उ० २।९] इति श्वेतावतरश्रुत्यनुसारेणेन्द्रियानुग्रहसम्पन्नस्य<br>
शिवयोगिनस्तात्पर्यावलोकनमेव सर्वेषां प्राणानुग्रहस्थलं निरूपयति-</p>
</details>
<p>शिवस्य परकायस्य यत् तात्पर्यावलोकनम् ।<br>
तत्प्राणानुग्रहः प्रोक्तः सर्वेषां तत्त्वदर्शिभिः ॥ २४ ॥</p>
<details><summary>मरितोण्डदार्यः</summary>
<p>परकायस्य इन्द्रियानुग्रहसम्पन्नस्य परब्रह्मकायस्य शिवस्य<br>
शिवयोगिनो यत्तात्पर्यावलोकनं प्राणवायुनिरोधेन यत्तात्पर्यावलोकनमस्ति<br>
तत्सर्वेषां प्राणानुग्रह इति तत्त्वदर्शिभिस्तत्त्वज्ञानिभिः प्रोक्त इत्यर्थः ॥<br>
२४ ॥</p>
<p>अथ तत्तात्पर्यवलोकनं कीदृशमित्याह-</p>
</details>
<p>प्राणो यस्य लयं याति शिवे परमकारणे ।<br>
कुतस्तस्येन्द्रियस्फूर्तिः कुतः संसारदर्शनम् ॥ २५ ॥</p>
<details><summary>मरितोण्डदार्यः</summary>
<p>यस्य शिवयोगिनः प्राणः प्राणवायुः परमकारणे शिवे<br>
ब्रह्मादिकारणेशानामपि [ब्रह्मा विष्णू रुद्र ईश्वरः सदाशिवश्चेति<br>
पञ्चकारणेशाः ।] कारणीभूते परशिवे लयं याति तस्य शिवयोगिन<br>
इन्द्रियस्फूर्तिरिन्द्रियव्यापारः कुतः? नास्तीत्यर्थः । एवं च<br>
निष्प्रपञ्चशिवलिङ्गदर्शनं तत्तात्पर्यावलोकनमिति भावः ॥ २५ ॥</p>
</details>
<p>[[३३४]]</p>
<details><summary>मरितोण्डदार्यः</summary>
<p>अथ तत्कथमित्यत्राह-</p>
</details>
<p>करणेषु निवृत्तेषु स्वार्थसङ्गात् प्रयत्नतः ।<br>
तैः समं प्राणमारोप्य स्वान्ते शान्तमतिः स्वयम् ॥ २६ ॥</p>
<details><summary>मरितोण्डदार्यः</summary>
<p>केवलकुम्भेन शिवे प्राणवायौ लयं गते सति करणेषु<br>
चक्षुरादिकरणेषु स्वार्थसङ्गात् शब्दादिस्वविषयसम्बन्धात् प्रयत्नतः<br>
स्वयमेव निवृत्तेषु सत्सु स्वान्ते मनसि तैरिन्द्रियैः समं प्राणमारोप्य<br>
संयोज्य शान्तमती रागद्वेषरहितः स्यात् ॥ २६ ॥</p>
</details>
<p>एवं स्थिते-</p>
<p>शान्तत्वात् प्राणवृत्तीनां मनः शाम्यति वृत्तिभिः ।<br>
तच्छान्तौ योगिनां किञ्चिच्छिवादन्यन्न दृश्यते ॥ २७ ॥</p>
<details><summary>मरितोण्डदार्यः</summary>
<p>प्राणवृत्तीनां रेचकपूरकरूपप्राणवृत्तीनां शान्तत्वात्<br>
केवलकुम्भकेन निवृत्तत्वात् मनो वृत्तिभिः सङ्कल्पविकल्परूपवृत्तिभिः<br>
समं शाम्यति तच्छान्तौ सत्यां योगिनां शिवादन्यन्न किञ्चिदपि दृश्यत<br>
इत्यर्थः ॥ २७ ॥</p>
</details>
<p>अथात्र शङ्कां सूत्रद्वयेनोद्भाव्य तृतीयेन निराकरोति-</p>
<p>प्राण एव मनुष्याणां देहधारणकारणम् ।<br>
तदाधारः शिवः प्रोक्तः सर्वकारणकारणम् ॥ २८ ॥</p>
<details><summary>मरितोण्डदार्यः</summary>
<p>स्पष्टम् ॥ २८ ॥</p>
</details>
<p>[[३३५]]</p>
<p>अस्योत्तरम्-</p>
<p>निराधारः शिवः साक्षात् प्राणस्तेन प्रतिष्ठितः ।<br>
तदाधारा तनुर्ज्ञेया जीवो येनैव चेष्टते ॥ २९ ॥</p>
<p>तदाधारा प्राणाधारेत्यर्थः ॥ २९ ॥</p>
<details><summary>मरितोण्डदार्यः</summary>
<p>येनैव प्राणेनैव जीवश्चेष्टत इति सर्वसम्मतत्वेन शिवे प्राणस्य<br>
लीनत्वाद् देहः कथं तीष्ठतीति शङ्का? अस्योत्तरम्-</p>
</details>
<p>शिवे प्राणो विलीनोऽपि योगिनो योगमार्गतः ।<br>
स्वशक्तिवासनायोगाद् धारयत्येव विग्रहम् ॥ ३० ॥</p>
<details><summary>मरितोण्डदार्यः</summary>
<p>योगिनः शिवयोगिनो योगमार्गतः केवलकुम्भरूपयोगमार्गात्<br>
प्राणः शिवे विलीनोऽपि लयं गतोऽपि स्वशक्तिवासनायोगाद्<br>
निजशक्तिसंस्कारबलाद् विग्रहं शरीरं धारयत्येवेत्यर्थः ॥ ३० ॥</p>
</details>
<p>तर्हि स कथं तिष्ठतीत्यत्र सूत्रद्वयेन कथयति-</p>
<p>स चाभ्यासवशाद् भूयः सर्वतत्त्वातिवर्तिनि ।<br>
निष्कलङ्के निराकारे निरस्ताशेषविक्लवे ॥ ३१ ॥</p>
<details><summary>मरितोण्डदार्यः</summary>
<p>स च जीवात्माश्रयीभूतप्राणवायुर्भूयोऽभ्यासवशात्<br>
सर्वतत्त्वातिवर्तिनि भूम्यादिशिवान्ततत्त्वोपरिवर्तिनि निष्कलङ्के<br>
जरामरणादिदोषरहिते निराकारे अत एव प्राकृतनीलपीताद्याकाररहिते<br>
निरस्ताशेषविक्लवे निवृत्तसमस्तबाधे ॥ ३१ ॥</p>
</details>
<p>चिद्विलासपरिस्फूर्तिपरिपूर्णसुखाह्वये ।<br>
शिवे विलीनः सर्वात्मा योगी चलति न क्वचित् ॥ ३२ ॥</p>
<details><summary>मरितोण्डदार्यः</summary>
<p>चिद्विलासबाहुल्येन परिपूर्णसुखाद्वये परिपूर्णानन्दस्वरूपेण<br>
द्वितीयशून्ये परमशिवे विलीनसर्वात्मा लयीभूतसर्वव्यापारवान् योगी<br>
शिवयोगी क्वचित् कुत्रचित् कदापि न चलति न स्पन्दत इत्यर्थः ॥ ३२ ॥</p>
</details>
<p>[[३३६]]</p>
<details><summary>मरितोण्डदार्यः</summary>
<p>अथ किमिव न चलतीत्यत्राह-</p>
</details>
<p>प्रध्वस्तवासनासङ्गात् प्राणवृत्तिपरिक्षयात् ।<br>
शिवैकीभूतसर्वात्मा स्थाणुवद् भाति संयमी ॥ ३३ ॥</p>
<details><summary>मरितोण्डदार्यः</summary>
<p>संयमी शिवयोगीश्वरः प्रध्वस्तवासनासङ्गाद्<br>
विनष्टविषयवासनासम्पर्कात् प्राणवृत्तिक्षयात्<br>
प्राकृतवैकृतरूपप्राणव्यापारनाशात् शिवैकीभूतसर्वात्मा<br>
शिवलिङ्गैकरसीभूतसर्वेन्द्रियव्यापारवान् सन् स्थाणुवत् काष्ठवद्<br>
निश्चलत्वेन भातीत्यर्थः ॥ ३३ ॥</p>
</details>
<p>इति प्राणानुग्रहस्थलम्</p>
<h2 id="कयरपतसथलम">कायार्पितस्थलम्</h2>
<p>अथ कायार्पितस्थलम्</p>
<p>अथ-</p>
<p>यदा शिवाय स्वात्मानं दत्तवान् देशिकात्मने ।<br>
तदा शैवो भवेद् देवि न ततोऽस्ति पुनर्भवः ॥</p>
<details><summary>मरितोण्डदार्यः</summary>
<p>इति योगजागमवचनानुसारेण प्राणानुग्रहसम्पन्नस्य योग्यं<br>
कायार्पितस्थलं निरूपयति-</p>
</details>
<p>शिवस्य पररूपस्य सर्वानुग्राहिणोऽर्चने ।<br>
त्यागो देहाभिमानस्य कायार्पितमुदाहृतम् ॥ ३४ ॥</p>
<details><summary>मरितोण्डदार्यः</summary>
<p>सर्वानुग्राहिणः सर्वानुग्राहकस्य पररूपस्य परब्रह्मकायस्य<br>
प्राणानुग्रहसम्पन्नस्य परयोगिनः शिवस्यार्चने शिवलिङ्गपूजाविषये<br>
देहाभिमानस्य त्यागः कायार्पितमित्युदाहृतमित्यर्थः ॥ ३४ ॥</p>
</details>
<p>[[३३७]]</p>
<details><summary>मरितोण्डदार्यः</summary>
<p>अथ किमनेन भवतीत्यत्राह-</p>
</details>
<p>यदा योगी निजं देहं शिवाय विनिवेदयेत् ।<br>
तदा भवति तद्रूपं शिवरूपं न संशयः ॥ ३५ ॥</p>
<p>तद्रूपं योगिनः स्वरूपं शिवरूपं भवतीत्यर्थः । शिष्टं स्पष्टम् ॥<br>
३५ ॥</p>
<details><summary>मरितोण्डदार्यः</summary>
<p>ननु देहमात्रं समर्पणीयं वा यद्यन्यत्किञ्चिदस्ति वेत्यत्राह-</p>
</details>
<p>इन्द्रियप्रीतिहेतूनि विषयासङ्गजानि च ।<br>
सुखानि सुखचिद्रूपे शिवयोगी निवेदयेत् ॥ ३६ ॥</p>
<details><summary>मरितोण्डदार्यः</summary>
<p>इन्द्रियप्रीतिकारणीभूतविषयसम्बन्धोत्पन्नसुखं चिदानन्दरूपे<br>
शिवे निवेदयेदित्यर्थः ॥ ३६ ॥</p>
<p>अथ तत्कथमित्यत्राह-</p>
</details>
<p>दर्शनात् स्पर्शनाद् भुक्तेः श्रवणाद् घ्राणनादपि ।<br>
विषयेभ्यो यदुत्पन्नं शिवे तत्सुखमर्पयेत् ॥ ३७ ॥</p>
<details><summary>मरितोण्डदार्यः</summary>
<p>विषयेभ्य एतद्व्यतिरिक्तवस्त्राभरणादिविषयेभ्य इत्यर्थः । शिष्टं<br>
स्पष्टम् ॥ ३७ ॥</p>
<p>अथ देहद्वारेण यद्यत्सुखं प्राप्तं तत्सर्वं शिवलिङ्गाय<br>
समर्पणीयमिति वदन् कायार्पितस्थलं समापयति-</p>
</details>
<p>देहद्वारेण यद्यत् स्यात् सुखं प्रासङ्गमात्मनः ।<br>
तत्तन्निवेदयन् शम्भोर्योगी भवति निर्मलः ॥ ३८ ॥</p>
<p>देहद्वारेण देहसम्बद्धदशेन्द्रियद्वारेण यद्यत्सुखं स्वस्य प्रासङ्गं<br>
प्रसक्तं स्यात्</p>
<p>[[३३८]]</p>
<p>तत्तत्सुखं शम्भोः शिवलिङ्गस्य निवेदयन् समर्पयन् सन् योगी शिवयोगी<br>
निर्मलो निर्लेपः सन् चरति सञ्चरतीत्यर्थः । कायिकसुखसमर्पणमेव<br>
कायार्पणमिति भावः ॥ ३८ ॥</p>
<p>इति कायार्पितस्थलम्</p>
<h2 id="करणरपतसथलम">करणार्पितस्थलम्</h2>
<p>अथ करणार्पितस्थलम्</p>
<p>अथ-</p>
<p>यस्तु विज्ञानवान् भवति युक्तेन मनसा सदा ।<br>
तस्येन्द्रियाणि वश्यानि सदश्वा इव सारथेः [कठोप० १।३।६] ॥</p>
<details><summary>मरितोण्डदार्यः</summary>
<p>इति कठवल्लीश्रुत्यनुसारेण कायार्पितसम्पन्नस्य करणार्पितस्थलं<br>
निरूपयति-</p>
</details>
<p>आसञ्जनं समस्तानां करणानां परात्परे ।<br>
शिवे यत् तदिदं प्रोक्तं करणार्पितमागमे ॥ ३९ ॥</p>
<details><summary>मरितोण्डदार्यः</summary>
<p>परात्परे विश्वस्मादुत्कृष्टपरशक्त्यपेक्षयोत्कृष्टे शिवे शिवलिङ्गे<br>
समस्तानाम् अन्तर्बाह्यवर्तिनां करणानां यदासञ्जनं<br>
संयोजनकर्तृत्वमस्ति तदिदं करणार्पितमित्यागमे वीरशैवसिद्धान्ते<br>
प्रोक्तं कथितमित्यर्थः ॥ ३९ ॥</p>
</details>
<p>अथ करणार्पकं कथयति-</p>
<p>यद्यत्करणमालम्ब्य भुङ्क्ते विषयजं सुखम् ।<br>
तत्तच्छिवे समर्प्यैष करणार्पक उच्यते ॥ ४० ॥</p>
<details><summary>मरितोण्डदार्यः</summary>
<p>यत्करणमालम्ब्य विषयजं सुखं यद् भुङ्क्ते तत्करणसम्बद्धं<br>
तद्विषयसुखं शिवलिङ्गे समर्प्य एष कायार्पितसम्पन्नः करणार्पक<br>
इत्युच्यत इत्यर्थः ॥ ४० ॥</p>
</details>
<p>[[३३९]]</p>
<p>अथ तत्प्रकारं पञ्चभिः सूत्रैः प्रतिपादयति-</p>
<p>अहङ्कारमदोद्रिक्तमन्तःकरणवारणम् ।<br>
बध्नीयाद् यः शिवालाने स धीरः सर्वसिद्धिमान् ॥ ४१ ॥</p>
<details><summary>मरितोण्डदार्यः</summary>
<p>अहङ्कारममकाररूपोर्ध्वाधोमदमत्तमनोबुद्धिचित्तलक्षणान्तः<br>
करणगजं यः शिवालाने शिवलिङ्गरूपबन्धनस्तम्भे बध्नीयात् सः<br>
सर्वसिद्धिमान् धीरः ॥ ४१ ॥</p>
<p>नन्विन्द्रियाणाम् बाहुल्यान्मनोमात्रबन्धनेन कथं धीरत्वमित्यत्राह-</p>
</details>
<p>इन्द्रियाणां समस्तानां मनः प्रथममुच्यते ।<br>
वशीकृते शिवे तस्मिन् किमन्यैस्तद्वशानुगैः ॥ ४२ ॥</p>
<details><summary>मरितोण्डदार्यः</summary>
<p>प्रथमं कारणमित्यर्थः इन्द्रियाणां मनो नाथः इति श्रुतेः ।<br>
शिष्टं स्पष्टम् ॥ ४२ ॥</p>
<p>नन्वेतावता किमित्यत्राह-</p>
</details>
<p>इन्द्रियाणां वशीकारो निवृत्तिरिति गीयते ।<br>
लक्षीकृते शिवे तेषां कुतः संसारगाहनम् ॥ ४३ ॥</p>
<details><summary>मरितोण्डदार्यः</summary>
<p>इन्द्रियवशीकरणमेव निवृत्तिरिति विद्वद्भिर्गीयते । तेषामिन्द्रियाणां<br>
शिवलिङ्गे लक्षीकृते सति संसारनिमज्जनं कुतः नास्तीत्यर्थः ॥ ४३ ॥</p>
<p>नन्विन्द्रियवशीकारमात्रेण कथं संसारनिवृत्तिरित्यत्राह-</p>
</details>
<p>संसारविषकान्तारसमुच्छेदकुठारिका ।<br>
उपशान्तिर्भवेत् पुंसामिन्द्रियाणां वशीकृतौ ॥ ४४ ॥</p>
<p>[[३४०]]</p>
<p>उपशान्तिर्निरपेक्षेत्यर्थः । शिष्टं स्पष्टम् ॥ ४४ ॥</p>
<details><summary>मरितोण्डदार्यः</summary>
<p>ननु निरपेक्षामात्रेण कथं कर्मबन्धनिवृत्तिरित्यत्राह-</p>
</details>
<p>इन्द्रियैरेव जायन्ते पापानि सुकृतानि च ।<br>
तेषां समर्पणादीशे कुतः कर्मनिबन्धनम् ॥ ४५ ॥</p>
<details><summary>मरितोण्डदार्यः</summary>
<p>स्पष्टम् ॥ ४५ ॥</p>
<p>ननु शिवार्पितपदार्थैरभिवृद्धिश्रवणात् शिवे<br>
पुण्यपापसमर्पणेन तदभिवृद्धिः कस्मान्न भवतीत्यत्राह-</p>
</details>
<p>प्रकाशमाने चिद्वह्नौ बहिरन्तर्जगन्मये ।<br>
समर्प्य विषयान् सर्वान् मुक्तवज्जायते जनः ॥ ४६ ॥</p>
<details><summary>मरितोण्डदार्यः</summary>
<p>वह्निप्रक्षिप्तपदार्थानां नाशदर्शनाद् बहिरन्तर्भासमाने<br>
विश्वरूपे चिदग्निरूपशिवलिङ्गे समर्पितानां पदार्थानामपि<br>
नाशोऽवश्यमङ्गीकरणीय इत्यभिवृद्ध्यभावात् समस्तविषयान् तत्र<br>
समर्प्य जनो जननमरणपरिपीडितो देही मुक्तवज्जायत इत्यर्थः ॥ ४६ ॥</p>
<p>ननु वह्निसमर्पणस्य होमरूपत्वात् किं तत्साधनमित्यत्राह-</p>
</details>
<p>चित्तद्रव्यं समादाय जगज्जातं महाहविः ।<br>
चिद्वह्नौ जुह्वतामन्तः कुतः संसारविप्लवः ॥ ४७ ॥</p>
<details><summary>मरितोण्डदार्यः</summary>
<p>जगतः पञ्चतन्मात्ररूपत्वेन शब्दादिविषयरूपं<br>
हविश्चित्तद्रव्यं सङ्गृह्य अन्तः हृदयकमलस्थचिद्वह्नौ जुह्वतां<br>
शिवयोगिनां संसारबाधः कुतः? नास्तीत्यर्थः ॥ ४७ ॥</p>
</details>
<p>[[३४१]]</p>
<details><summary>मरितोण्डदार्यः</summary>
<p>नन्वेवंरूपविश्वहवनेन मुक्तवज्जायमानो जनः कीदृग्रूप इत्यत्राह-</p>
</details>
<p>आत्मज्योतिषि चिद्रूपे प्राणवायुनिबोधिते ।<br>
जुह्वन् समस्तविषयान् तन्मयो भवति ध्रुवम् ॥ ४८ ॥</p>
<details><summary>मरितोण्डदार्यः</summary>
<p>प्राणवायुप्रकाशिते चिद्रूपे आत्मज्योतिषि शिवाग्नौ<br>
तत्तत्करणजन्यसुखादिविषयान् जुह्वन् अर्पयन् शिवयोगी<br>
तन्मयश्चिन्मयशिवस्वरूप एव भवति जायते (इति) ध्रुवं निश्चयः ॥ ४८ ॥</p>
<p>ननु करणानां प्राकृतत्वेन कथं तज्जन्यसुखादि<br>
शिवसमर्पणयोग्यमित्यत्राह-</p>
</details>
<p>इन्द्रियाणि समस्तानि शरीरं भोगसाधनम् ।<br>
शिवपूजाङ्गभावेन भावयन् मुक्तिमाप्नुयात् ॥ ४९ ॥</p>
<details><summary>मरितोण्डदार्यः</summary>
<p>शरीरादीनां शिवपूजाङ्गत्वात् तज्जन्यसुखाद्यपि<br>
शिवसमर्पणयोग्यमेवेत्यर्थः । इदं करणार्पणं कायार्पणस्थले<br>
प्रसङ्गादुक्तमिति न पौनरुक्त्यम् ॥ ४९ ॥</p>
</details>
<p>इति करणार्पितस्थलम्</p>
<h2 id="भवरपतसथलम">भावार्पितस्थलम्</h2>
<p>अथ भावार्पितस्थलम्</p>
<p>अथ-</p>
<p>तस्मात् प्रपञ्चसम्बन्धभावं हित्वा शिवात्मकम् ।<br>
भावमाश्रित्य यत्नेन कुर्याद् व्यापृतिमीश्वरे ॥</p>
<details><summary>मरितोण्डदार्यः</summary>
<p>इति योगजागमवचनानुसारेण करणार्पितसम्पन्नस्य शिवयोगिनो<br>
विधीयमानं भावार्पणं निरूपयति-</p>
</details>
<p>शिवे निश्चलभावेन भावानां यत्समर्पणम् ।<br>
भावार्पितमिदं प्रोक्तं शिवसद्भाववेदिभिः ॥ ५० ॥</p>
<details><summary>मरितोण्डदार्यः</summary>
<p>शिवे शिवलिङ्गविषये निश्चलभावेन स्थिरभावेन भावानां<br>
यत्समर्पणम् तदिदं भावार्पितमिति शिवसद्भाववेदिभिः प्रोक्तमित्यर्थः ॥<br>
५० ॥</p>
</details>
<p>[[३४२]]</p>
<details><summary>मरितोण्डदार्यः</summary>
<p>अथ को नाम भाव इत्यत्राह-</p>
</details>
<p>चित्तस्थसकलार्थानां मननं यत्तु मानसे ।<br>
तदर्पणं शिवे साक्षान्मानसो भाव उच्यते ॥ ५१ ॥</p>
<details><summary>मरितोण्डदार्यः</summary>
<p>मानसो मनोविकारो भावो भाव इत्युच्यते विकारो मानसो भावः<br>
इत्यमरः । मानसे मनोविकारे भावे चित्तस्थसकलार्थानां<br>
चित्तनिष्ठसकलपदार्थानां यन्मननम् अनुभवरूपचिन्तनं यदस्ति तत्<br>
साक्षात् प्रत्यक्षीभूते शिवे शिवलिङ्गे अर्पणम् अर्पितमित्युच्यते इत्यर्थः ॥ ५१ ॥</p>
</details>
<p>अथ तद्भावस्वरूपं पञ्चभिः सूत्रैर्विशेषयति-</p>
<p>भाव एव हि जन्तूनां कारणं बन्धमोक्षयोः ।<br>
भावशुद्धौ भवेन्मुक्तिर्विपरीते तु संसृतिः ॥ ५२ ॥</p>
<details><summary>मरितोण्डदार्यः</summary>
<p>स्पष्टम् ॥ ५२ ॥</p>
<p>अथ का नाम भावशुद्धिरित्यत्राह-</p>
</details>
<p>भावस्य शुद्धिराख्याता शिवोऽहमिति योजना ।<br>
विपरीतसमायोगे कुतो दुःखनिवर्तनम् ॥ ५३ ॥</p>
<details><summary>मरितोण्डदार्यः</summary>
<p>शिवोऽहमिति स्वस्वरूपानुभवयोग एव भावस्य शुद्धिरिति<br>
विद्वद्भिराख्याता । विपरीतसमायोगे सति नाहं शिव इति विपरीतयोगे सति<br>
दुःखनिर्वतनं सांसारिकदुःखनिवृत्तिः कुतः? नास्तीत्यर्थः ॥ ५३ ॥</p>
</details>
<p>[[३४३]]</p>
<details><summary>मरितोण्डदार्यः</summary>
<p>नन्विदमिति भासमानं विश्वं कथं भावनीयमित्यत्र-भोक्ता<br>
भोज्यं प्रेरितारं च मत्वा सर्वं प्रोक्तं त्रिविधं ब्रह्म चैतत् [श्वे० उ०<br>
१।१२] इति श्वेताश्वतरश्रुत्यनुसारेण कथयति-</p>
</details>
<p>भोक्ता भोग्यं भोजयिता सर्वमेतच्चराचरम् ।<br>
भावयन् शिवरूपेण शिवो भवति वस्तुतः ॥ ५४ ॥</p>
<details><summary>मरितोण्डदार्यः</summary>
<p>भोक्ता जीवो भोग्यं भोगयोग्यं वस्तु अव्यक्तं भोजयिता भोगदः<br>
शिवः । चराचरमेतत्सर्वं जगज्जालं<br>
स्वनिजस्वभावभूतचित्क्रियाशक्तिकार्यत्वात् शिवरूपेण भावयन् शिवयोगी<br>
वस्तुतः परमार्थतः शिवो भवति शिव एव भवतीत्यर्थः । अत्र वस्तुत<br>
इत्यनेनास्य मुख्यपक्षत्वं सूचितम् ॥ ५४ ॥</p>
</details>
<p>अथ पक्षान्तरेण भावनां कथयति-</p>
<p>मिथ्येति भावयन् विश्वं विश्वातीतं शिवं स्मरन् ।<br>
सत्तानन्दचिदाकारं कथं बद्धुमिहार्हति ॥ ५५ ॥</p>
<details><summary>मरितोण्डदार्यः</summary>
<p>विश्वं स्वातिरिक्ताध्यासलक्षणाविद्याकार्यत्वाद् मिथ्येति भावयन्<br>
विश्वातीतं विश्वोत्तीर्णं शिवं सत्तानन्दचिदाकारं<br>
नित्यपरिपूर्णसच्चिदानन्दस्वरूपं स्मरन् मलमायादिपाशैर्बद्धुं<br>
कथमिहार्हति? न केनापि प्रकारेणार्हतीत्यर्थः ॥ ५५ ॥</p>
<p>अथ भावनान्तरमाह-</p>
</details>
<p>सर्वं कर्मार्चनं शम्भोर्वचनं तस्य कीर्तनम् ।<br>
इति भावयतो नित्यं कथं स्यात् कर्मबन्धनम् ॥ ५६ ॥</p>
<details><summary>मरितोण्डदार्यः</summary>
<p>क्रियमाणं सर्वं कर्म शम्भोः शिवलिङ्गस्यार्चनम् कथ्यमानं<br>
सर्वं वचनं तस्य शिवलिङ्गस्य कीर्तनं स्तुतिः इति नित्यं भावयतः<br>
कर्मकृतबन्धनं कथं स्यात्? न केनापि प्रकारेण भवेदित्यर्थः ॥ ५६ ॥</p>
</details>
<p>[[३४४]]</p>
<p>अथ जीवन्मुक्तिकरीं भावनां कथयन् भावार्पितस्थलं समापयति-</p>
<p>सर्वेन्द्रियगतं सौख्यं दुःखं वा कर्मसम्भवम् ।<br>
शिवार्थं भावयन् योगी जीवन्मुक्तो भविष्यति ॥ ५७ ॥</p>
<details><summary>मरितोण्डदार्यः</summary>
<p>श्रोत्रादिसर्वेन्द्रियगतं सौख्यं सुखं पापकर्मसम्भवं<br>
दुःखं वा शिवार्थं शिवलिङ्गार्पितपदार्थत्वेन भावयन् शिवयोगी<br>
जीवन्मुक्तः स्यादित्यर्थः ॥ ५७ ॥</p>
</details>
<p>इति भावार्पितस्थलम्</p>
<h2 id="शषयसथलम">शिष्यस्थलम्</h2>
<p>अथ शिष्यस्थलम्</p>
<p>यथा सिद्धरसस्पर्शात् ताम्रं भवति काञ्चनम् ।<br>
गुरूपदिष्टश्रवणाच्छिष्यस्तत्त्वमयस्तथा ॥</p>
<details><summary>मरितोण्डदार्यः</summary>
<p>इति योगजागमवचनानुसारेण तद्भावार्पितसम्पन्नेन परयोगिना<br>
शिक्षणीयशिष्यस्थलं कथयति-</p>
</details>
<p>शासनीयो भवेद्यस्तु परकायेन सर्वदा ।<br>
तत्प्रसादात्तु मोक्षार्थी स शिष्य इति कीर्तितः ॥ ५८ ॥</p>
<details><summary>मरितोण्डदार्यः</summary>
<p>परकायेन परब्रह्मकायेन भावार्पितसम्पन्नेन शिवयोगिना यः<br>
सर्वदा शासनीयः शिक्षणीयो भवेत् तत्प्रसादात् तद्भावार्पितसम्पन्नस्य<br>
प्रसादात् मोक्षार्थी परापरमोक्षापेक्षी सः शिष्य इति कीर्तितः कथित<br>
इत्यर्थः ॥ ५८ ॥</p>
</details>
<p>[[३४५]]</p>
<details><summary>मरितोण्डदार्यः</summary>
<p>अथ प्रकारान्तरेण तल्लक्षणमाह-</p>
</details>
<p>भावो यस्य स्थिरो नित्यं मनोवाक्कायकर्मभिः ।<br>
गुरौ निजे गुणोदारे स शिष्य इति गीयते ॥ ५९ ॥</p>
<details><summary>मरितोण्डदार्यः</summary>
<p>यस्य भावो गुणोदारे ज्ञानवैराग्यादिगुणोन्नते निजे गुरौ श्रीगुरौ<br>
मनोवाक्कायकर्मभिर्ध्यानस्तोत्रपूजारूपकर्मभिर्नित्यं स्थिरो दृढो<br>
भवेत् स शिष्य इति गीयते कथ्यत इत्यर्थः ॥ ५९ ॥</p>
<p>अथ मुख्यशिष्यलक्षणमाह-</p>
</details>
<p>शान्तो दान्तस्तपश्शीलः सत्यवाक् समदर्शनः ।<br>
गुरौ शिवे समानस्थः स शिष्याणामिहोत्तमः ॥ ६० ॥</p>
<details><summary>मरितोण्डदार्यः</summary>
<p>यः शान्तः अन्तरिन्द्रियनिग्रहवान् दान्तो बाह्येन्द्रियनिग्रहवान्<br>
तपश्शीलो यमनियमाद्यष्टाङ्गलक्षणतपोयोगनिष्ठः<br>
[यमनियमासनप्राणायामप्रत्याहारधारणा-<br>
ध्यानसमाधयोऽष्टावङ्गानि (पा० यो० सू० २।२९] सन् सत्यवाग्<br>
यथार्थवादी सन् समदर्शनो लोष्टसुवर्णादिषु समानबुद्धिमान् सन्<br>
श्रीगुरौ शिवलिङ्गे च समदर्शनवान् सन् वर्तते स इह लोके शिष्याणामुत्तमः<br>
श्रेष्ठ इत्यर्थः ॥ ६० ॥</p>
</details>
<p>अथ शिष्याचारं सूत्रद्वयेन कथयति-</p>
<p>गुरुमेव शिवं पश्येच्छिवमेव गुरुं तथा ।<br>
नैतयोरन्तरं किञ्चिद्विजानीयाद्विचक्षणः ॥ ६१ ॥</p>
<p>विचक्षणः शिष्य इत्यर्थः ॥ ६१ ॥</p>
<p>[[३४६]]</p>
<p>शिवाचारे शिवध्याने शिवज्ञाने च निर्मले ।<br>
गुरोरादेशमात्रेण परां निष्ठामवाप्नुयात् ॥ ६२ ॥</p>
<p>निष्ठां विश्वासं प्राप्नुयादित्यर्थः । शिष्टं स्पष्टम् ॥ ६२ ॥</p>
<p>अथ श्रीगुरुकृपाकटाक्षमहत्त्वं सूत्रद्वयेन कथयति-</p>
<p>ब्रह्माण्डबुद्धुदोद्भूतं मायासिन्धुं महत्तरम् ।<br>
गुरोः कवलयत्याशु कटाक्षवडवानलः ॥ ६३ ॥</p>
<details><summary>मरितोण्डदार्यः</summary>
<p>ब्रह्माण्डरूपबुद्बुदानाम् उद्भूतमुद्भवनं यस्मिन् स<br>
ब्रह्माण्डबुद्बुतोद्भूत इत्यर्थः । तादृशं महत्तरं मायासिन्धुं<br>
गुरोः कटाक्षवडवानलो झटिति कवलयति ग्रसतीत्यर्थः । नेत्रस्य तैजसत्वाद्<br>
वडवानलत्वेन वर्णनम् ॥ ६३ ॥</p>
</details>
<p>गुरोः कटाक्षवेधेन शिवो भवति मानवः ।<br>
रसवेधाद् यथा लोहो हेमतां प्रतिपद्यते ॥ ६४ ॥</p>
<p>मानवः शिष्यजन् इत्यर्थः । सम्यगावेशो वेध इत्यर्थः । शिष्टं स्पष्टम् ॥<br>
६४ ॥</p>
<details><summary>मरितोण्डदार्यः</summary>
<p>अथैवं गुरुमहत्त्वज्ञानी गुरोराज्ञां न लङ्घयेदित्याह-</p>
</details>
<p>न लङ्घयेद् गुरोराज्ञां ज्ञानमेव प्रकाशयन् ।<br>
शिवासक्तेन मनसा सर्वसिद्धिमवाप्नुयात् ॥ ६५ ॥</p>
<p>शिवासक्तेन शिवध्याननिष्ठेन मनसा ज्ञानं<br>
शिवाद्वैतज्ञानमित्यर्थः । शिष्टं स्पष्टम् ॥ ६५ ॥</p>
<p>[[३४७]]</p>
<p>अथ गुरूपदेशरहस्यं सूचयति-</p>
<p>शिवादन्यज्जगन्मिथ्या शिवः संवित्स्वरूपकः ।<br>
शिवस्त्वमिति निर्दिष्टो गुरुणा मुक्त एव सः ॥ ६६ ॥</p>
<details><summary>मरितोण्डदार्यः</summary>
<p>जगत् शिवादन्यदिति मिथ्या शिवस्वरूपमेवेत्यर्थः । तत्कथमित्यत्राह-<br>
शिवः संवित्स्वरूपक इति । विश्वस्य चिदन्तर्गतत्वात्तरङ्गादिवच्चिन्मयत्वम्<br>
अन्यथा चिद्बाह्यत्वेनास्तीत्यत्र मानाभावादसदेव स्यादिति भावः ।<br>
शिवस्त्वमिति चिद्रूपत्वादिति भावः ऐतदात्म्यमिदं सर्वं तत्सत्यं स आत्मा<br>
तत्त्वमसि श्वेतकेतो [छा० उ० ६।९।४] इति छान्दोग्यश्रुतेः । इति यः शिष्यः<br>
श्रीगुरुणोपदिष्टः स मुक्त व जीवन्मुक्त एवेत्यर्थः ॥ ६६ ॥</p>
</details>
<p>अथ शिष्यस्थलं समापयति-</p>
<p>गुरोर्लब्ध्वा महाज्ञानं संसारामयभेषजम् ।<br>
मोदते यः सुखी शान्तः स जीवन्मुक्त एव हि ॥ ६७ ॥</p>
<details><summary>मरितोण्डदार्यः</summary>
<p>यः शिष्योः गुरोः श्रीगुरोः संसारामयभेषजं<br>
भवरोगस्यौषधं महाज्ञानं लब्ध्वा सुखी शिवसुखी सन् मोदते<br>
सुखमनुभवन्नास्ते स शान्तो रागद्वेषरहितो जीवन्मुक्त एवेति हि प्रसिद्ध<br>
इत्यर्थः ॥ ६७ ॥</p>
</details>
<p>इति शिष्यस्थलम्</p>
<h2 id="शशरषसथलम">शुश्रूषुस्थलम्</h2>
<p>अथ शुश्रूषुस्थलम्</p>
<p>अथ-</p>
<p>तस्मादुपश्रितात् सम्यक् सहजं प्राप्य सद्गुरोः ।<br>
अनायासेन सततमात्माभ्यासरतो भवेत् ॥</p>
<details><summary>मरितोण्डदार्यः</summary>
<p>इति योगजागमवचनानुसारेण स शिष्य एव गुरुसेवातत्परः सन्<br>
रहस्यार्थजिज्ञासुः शुश्रूषुरिति सूत्रत्रयेण कथयति-</p>
</details>
<p>बोध्यमानः स गुरुणा परकायेन सर्वदा ।</p>
<p>[[३४८]]</p>
<p>तच्छुश्रूषारतः शिष्यः शुश्रूषुरिति कीर्त्यते ॥ ६८ ॥</p>
<details><summary>मरितोण्डदार्यः</summary>
<p>परब्रह्मकायेन श्रीगुरुणा सदा बोध्यमानः स शिष्यः<br>
तच्छुश्रूषारतस्तस्माच्छ्रोतुमिच्छायां लम्पटः सन् शुश्रूषुरिति कीर्त्यते<br>
कथ्यत इत्यर्थः ॥ ६८ ॥</p>
</details>
<p>अथ तत्प्रश्नप्रकारं प्रदर्शयति-</p>
<p>किं सत्यं किं न वा सत्यं क आत्मा कः परः शिवः ।<br>
इति श्रवणसंसक्तो गुरोः शिष्यो विशिष्यते ॥ ६९ ॥</p>
<details><summary>मरितोण्डदार्यः</summary>
<p>सत्यं नित्यं किम् असत्यम् अनित्यं किम् आत्मा जीवः कः परः शिवः<br>
परमात्मा क इति गुरोः श्रीगुरोः सकाशात् श्रवणसंसक्त<br>
उत्तरवाक्यश्रवणतत्परः शिष्यः शुश्रूषुः शिष्यो विशिष्यते<br>
केवलसेवासक्तशिष्यापेक्षया विशिष्यत इत्यर्थः ॥ ६९ ॥</p>
<p>ननु कथं श्रेष्थ इत्यत्राह-</p>
</details>
<p>श्रुत्वा श्रुत्वा गुरोर्वाक्यं शिवसाक्षात्क्रियावहम् ।<br>
उपशाम्यति यः स्वान्ते स मुक्तिपदमाप्नुयात् ॥ ७० ॥</p>
<details><summary>मरितोण्डदार्यः</summary>
<p>यः शुश्रूषुः शिष्यः शिवप्रत्यक्षीकरणक्रियावहं<br>
श्रुतिसम्मतोपदेशवाक्यं श्रीगुरोः श्रुत्वा श्रुत्वा असकृदित्यर्थः स्वान्ते<br>
चित्ते उपशाम्यति शान्तो भवति स मुक्तिपदमाप्नुयाद् लभेतेत्यर्थः ॥ ७० ॥</p>
<p>ननु सेवामात्रेण गुरोर्मुक्तः किं न स्याच्छिष्य इत्यत्राह-</p>
</details>
<p>न बुध्यति गुरोर्वाक्यं विना शिष्यस्य मानसम् ।<br>
तेजो विना सहस्रांशोः कथं स्फुरति पङ्कजम् ॥ ७१ ॥</p>
<details><summary>मरितोण्डदार्यः</summary>
<p>गुरूपदेशवाक्यं विना शिष्यस्य मानसं हृत्कमलं न बुध्यति न<br>
विकसति । तत्र दृष्टान्तः-सहस्रांशोः सूर्यस्य तेजो विना पङ्कजं कथं<br>
स्फुरति विकसति न कथञ्चिदपि विकसति तथेत्यर्थः ॥ ७१ ॥</p>
</details>
<p>[[३४९]]</p>
<details><summary>मरितोण्डदार्यः</summary>
<p>पुनश्च दृष्टान्तान्तरमाह-</p>
</details>
<p>सूर्यस्योदयमात्रेण सूर्यकान्तः प्रकाशते ।<br>
गुरोरालोकमात्रेण शिष्यो बोधेन भासते ॥ ७२ ॥</p>
<p>गुरूपदेशवाक्यान्नालोकमात्रेणेत्यर्थः । शिष्टं स्पष्टम् ॥ ७२ ॥</p>
<details><summary>मरितोण्डदार्यः</summary>
<p>अथ-तद्विज्ञानार्थं स गुरुमेवाभिगच्छेत् समित्पाणिः श्रोत्रियं<br>
ब्रह्मनिष्ठम् [मुं० उ० १।१२] इति मुण्डकश्रुतिवाक्यानुसारेण<br>
तच्छ्रवणार्थं गुरुसमर्पणप्रकारमाह-</p>
</details>
<p>अद्वैतपरमानन्दप्रबोधैकप्रकाशकम् ।<br>
उपायं शृणुयाच्छिष्यः सद्गुरुं प्राप्य साञ्जलिः ॥ ७३ ॥</p>
<details><summary>मरितोण्डदार्यः</summary>
<p>उपायनपाणिः सद्गुरुमधिगम्य साञ्जलिः मुकुलितकरयुगलः सन्<br>
अप्रतियोगिपरमानन्दप्रबोधस्य मुख्यतया प्रकाशकम् उपायम्<br>
उपदेशरहस्यरूपोपायं शिष्यः शृणुयात् प्रश्नपूर्वकं<br>
शृणुयादित्यर्थः ॥ ७३ ॥</p>
</details>
<p>अथ प्रश्नप्रकारमुपपादयति-</p>
<p>किं तत्त्वं परमं ज्ञेयं केन सर्वे प्रतिष्ठिताः ।<br>
कस्य साक्षात्क्रिया मुक्तिः कथयेति समासतः ॥ ७४ ॥</p>
<details><summary>मरितोण्डदार्यः</summary>
<p>भो श्रीगुरो ज्ञेयं परमं तत्त्वं किम् केन वस्तुना सर्वे चराचराः<br>
प्रतिष्ठिताः कस्य साक्षात्कारेण मुक्तिर्मोक्षो भवेत् एतत्सर्वं समासतः<br>
सङ्ग्रहेण कथय उपदिशेत्यर्थः ॥ ७४ ॥</p>
</details>
<p>[[३५०]]</p>
<p>अथ-</p>
<p>तस्मै स विद्वानुपसन्नाय सम्यक्<br>
प्रशान्तचित्ताय शमान्विताय ।<br>
येनाक्षरं पुरुषं वेद सत्यं<br>
प्रोवाच तां तत्त्वतो ब्रह्मविद्याम् [मुं० उ० १।१३] ॥</p>
<p>इति मुण्डकश्रुत्यनुसारेण तत्प्रश्नोत्तरं पञ्चभिः सूत्रैः कथयति-</p>
<p>इति प्रश्ने कृते पूर्वं शिष्येण नियतात्मना ।<br>
ब्रूयात् तत्त्वं गुरुस्तस्मै येन स्यात् संसृतेर्लयः ॥ ७५ ॥</p>
<p>नियतात्मना एकाग्रचित्तेनेत्यर्थः । शिष्टं स्पष्टम् ॥ ७५ ॥</p>
<p>अथ कृतप्रश्नस्य क्रमेणोत्तरं वक्ति-</p>
<p>शिव एव परं तत्त्वं चिदानन्दसदाकृतिः ।<br>
स यथार्थस्तदन्यस्य जगतो नास्ति नित्यता ॥ ७६ ॥</p>
<details><summary>मरितोण्डदार्यः</summary>
<p>सच्चिदानन्दस्वरूपः शिव एव परं तत्त्वं ज्ञातुं योग्यं<br>
परतत्त्वम् । स यथार्थः नित्य इत्यर्थः । तदन्यस्य चिद्विजातीयत्वेन<br>
भासमानस्य जगतो विष्ण्वादिविश्वस्य नित्यत्वं शिववत् सनातनत्वं<br>
नास्तीत्यर्थः ॥ ७६ ॥</p>
<p>अथ केन सर्वे प्रतिष्ठिता इत्यस्योत्तरमाह-</p>
</details>
<p>अयथार्थप्रपञ्चोऽयं प्रतितिष्ठति शङ्करे ।<br>
सदात्मनि यथा शुक्तौ रजतत्वं व्यवस्थितम् ॥ ७७ ॥</p>
<details><summary>मरितोण्डदार्यः</summary>
<p>अयथार्थः अनित्य इत्यर्थः । तत्र दृष्टान्तः-सदात्मनि<br>
ज्ञानकर्मलक्षणोभयेन्द्रियज्ञानगोचरीभूतत्वाद् व्यावहारिकसद्रूपे<br>
शुक्तौ शुक्तिकाशकले रजतत्वं<br>
ज्ञानेन्द्रियमात्रगोचरत्वेनोत्तरक्षणबाध्यमानप्रातीतिकरजतत्वं<br>
व्यवस्थितं यथा तिष्ठति तथा सनातने<br>
शङ्करेऽनित्यप्रपञ्चस्तिष्ठतीत्यर्थः ॥ ७७ ॥</p>
</details>
<p>[[३५१]]</p>
<details><summary>मरितोण्डदार्यः</summary>
<p>अथ कस्य साक्षात्कारेण मुक्तिरित्यस्योत्तरमाह-</p>
</details>
<p>शिवोऽहमिति भावेन शिवे साक्षात्कृते स्थिरम् ।<br>
मुक्तो भवति संसारान्मोहग्रन्थेर्विभेदतः ॥ ७८ ॥</p>
<details><summary>मरितोण्डदार्यः</summary>
<p>शिवोऽहमिति भावेन दृढभावेन शिवे प्रत्यक्षीकृते सति विभेदतो<br>
विशेषभेदतः संसारात् संसाररूपाद् मोहग्रन्थेरज्ञानग्रन्थेर्मुक्तो<br>
भवतीत्यर्थः ॥ ७८ ॥</p>
</details>
<p>अथैवमुक्तार्थे शिष्यं नियोजयति-</p>
<p>शिवं भावय चात्मानं शिवादन्यं न चिन्तय ।<br>
एवं स्थिरे शिवाद्वैते जीवन्मुक्तो भविष्यसि ॥ ७९ ॥</p>
<details><summary>मरितोण्डदार्यः</summary>
<p>भो शिष्य त्वम् आत्मानं त्वां शिवं सन्तं भावय<br>
शिवशिवभक्तयोरात्मत्वाविशेषादिति भावः । इदमिति भासमानं विश्वमपि<br>
शिवादन्यं न चिन्तय<br>
शिवस्वभावभूतचित्क्रियान्तर्गतत्वाज्जलतरङ्गन्यायेन शिवस्वरूपमेवेति<br>
चिन्तयेत्यर्थः । एवं शिवाद्वैते स्थिरे सति जीवन्मुक्तो जीवन्नपि मुक्तो<br>
भविष्यसीत्यर्थः ॥ ७९ ॥</p>
</details>
<p>अथ शुश्रूषुस्थलं समापयति-</p>
<p>एवं प्रचोदितः शिष्यो गुरुणा गुणशालिना ।<br>
शिवमेव जगत् पश्यन् जीवन्मुक्तोऽभिजायते ॥ ८० ॥</p>
<details><summary>मरितोण्डदार्यः</summary>
<p>एवमनेन प्रकारेण ज्ञानवैराग्यादिगुणसम्पन्नेन श्रीगुरुणा<br>
प्रकर्षेण बोधितः शिष्यो जगज्जालं शिवमेव पश्यन्<br>
शिवातिरिक्ताविद्यामयमित्यपश्यन्<br>
शिवस्वभावभूतचित्क्रियाशक्तिमयत्वाच्छिवात्मकमेव पश्यन् सन्<br>
जीवन्मुक्तोऽभिजायत इत्यर्थः ॥ ८० ॥</p>
</details>
<p>[[३५२]]</p>
<p>इति शुश्रूषुस्थलम्</p>
<h2 id="सवयसथलम">सेव्यस्थलम्</h2>
<p>अथ सेव्यस्थलम्</p>
<p>अथ-</p>
<p>भिद्यते हृदयग्रन्थिश्छिद्यन्ते सर्वसंशयाः ।<br>
क्षीयन्ते चास्य कर्माणि तस्मिन् दृष्टे परावरे [मुं० उ० २।२।८] ॥</p>
<details><summary>मरितोण्डदार्यः</summary>
<p>इति मुण्डकोपनिषद्धचनानुसारेण दृष्टिः स्थिरा यस्य विनैव दृश्यं<br>
वायुः स्थिरो यस्य विना प्रयत्नम् । चित्तं स्थिरं यस्य विनावलम्बं स एव<br>
योगी स गुरुः स सेव्यः ॥ इति योगजागमवचनानुसारेण च<br>
गुरूपदेशसिद्धशुश्रूषुरेव सेव्य इति तदीयस्थलं निरूपयति-</p>
</details>
<p>गुरुवाक्यामृतास्वादात् प्राप्तबोधमहाफलः ।<br>
शुश्रूषुरेव सर्वेषां सेव्यत्वात् सेव्य उच्यते ॥ ८१ ॥</p>
<details><summary>मरितोण्डदार्यः</summary>
<p>गुरूपदेशवाक्यरूपामृतरसास्वादनेन<br>
सम्प्राप्तशिवाद्वैतज्ञानमहाफलवान् शुश्रूषुरेव सर्वैः सेव्यत्वात्<br>
सेव्य इत्युच्यते इत्यर्थः ॥ ८१ ॥</p>
<p>अथ स सेव्य एव गुरुवत् पूजनीय इति सूत्रत्रयेणाह-</p>
</details>
<p>गुरूपदिष्टे विज्ञाने चेतसि स्थिरतां गते ।<br>
साक्षात्कृतशिवः शिष्यो गुरुवत् पूज्यते सदा ॥ ८२ ॥</p>
<p>विज्ञाने शिवाद्वैतलक्षणविशेषज्ञान इत्यर्थः । शिष्टं स्पष्टम् ॥ ८२ ॥</p>
<details><summary>मरितोण्डदार्यः</summary>
<p>ननु स सेव्यः पूजनीयोऽस्तु गुरुवत् कस्मात् पूजनीय इत्यत्राह-</p>
</details>
<p>ज्ञानादाधिक्यसम्पत्तिर्गुरोर्यस्मादुपस्थिता ।<br>
तस्माज्ज्ञानागमाच्छिष्यो गुरुवत् पूज्यतां व्रजेत् ॥ ८३ ॥</p>
<p>श्रीगुरोर्यस्माद् ज्ञानाद् अधिकसम्पत्तिरुपस्थिता समागता तस्माद्</p>
<p>[[३५३]]</p>
<p>ज्ञानागमात् शिष्यः श्रीगुरुरिव पूज्यतां व्रजेद् गच्छेदित्यर्थः ॥ ८३ ॥</p>
<details><summary>मरितोण्डदार्यः</summary>
<p>अथ हेत्वन्तरमाह-</p>
</details>
<p>शिवोऽहमिति भावस्य नैरन्तर्याद् विशेषतः ।<br>
शिवभावे समुत्पन्ने शिववत् पूज्य एव सः ॥ ८४ ॥</p>
<details><summary>मरितोण्डदार्यः</summary>
<p>शिवोऽहमिति भावस्य नैरन्तर्याद् निरवकाशरूपाद् विशेषाद्<br>
अभ्यासविशेषात् शिवभावे शिवत्वे समुत्पन्ने स्फुटीभूते सति स शुश्रूषुः<br>
शिववत् पूज्य एवेत्यर्थः ॥ ८४ ॥</p>
<p>नन्वस्य ससङ्गत्वात् शिवस्यासङ्गत्वात् कथं शिववत्<br>
पूजनीयत्वमित्यत्राह-</p>
</details>
<p>विषयासक्तचित्तोऽपि विषयासङ्गवर्जितः ।<br>
शिवभावयुतो योगी सेव्यः शिव इवापरः ॥ ८५ ॥</p>
<details><summary>मरितोण्डदार्यः</summary>
<p>अत्र शिवभावयुत इति हेतुगर्भविशेषणम् । योगी शुश्रूषुः शिवयोगी<br>
विषयनिष्ठचित्तवानपि विषयसङ्गवर्जित एव शिवभावदार्ढ्याद् द्वितीयः<br>
शिव इव सेव्यः पूजनीय इत्यर्थः ॥ ८५ ॥</p>
</details>
<p>मुक्तः संशयपाशतः स्थिरमना बोधे च मुक्तिप्रदे<br>
मोहं देहभृतां दृशा विघटयन् मूलं महासंसृतेः ।<br>
सत्तानन्दचिदात्मके निरुपमे शैवे परस्मिन् पदे<br>
लीनात्मा क्षयितप्रपञ्चविभवो योगी जनैः सेव्यते ॥ ८६ ॥</p>
<p>[[३५४]]</p>
<p>इति श्रीमत्षट्स्थलब्रह्मिणा शिवयोगिनाम्ना रेणुकाचार्येण विरचिते<br>
वीरशैवधर्मनिर्णये सिद्धान्तशिखामणौ<br>
प्रसादिस्थलाश्रितनवलिङ्गप्रसङ्गो नाम सप्तदशः परिच्छेदः ॥ १७ ॥</p>
<details><summary>मरितोण्डदार्यः</summary>
<p>संशयपाशतः अहं शिवो वा न वेति सन्देहपाशतो मुक्तो विमुक्तो<br>
मुक्तिप्रदे परापरमुक्तिप्रदे बोधे च शिवाद्वैतज्ञाने स्थिरमनाः स्थिरचित्तो<br>
महासंसृतेः संसारस्य मूलं मूलकारणीभूतं देहभृतां मोहं<br>
देहिनामज्ञानं दृशा कृपादृष्ट्या विघटयन् निवारयन्<br>
सच्चिदानन्दस्वरूपे उपमातीते शैवे परस्मिन् पदे लीनात्मा<br>
तदेकलोलीभूतनिजस्वरूपवान् योगी शिवयोगी क्षयितप्रपञ्चविभवः सन्<br>
स्वशक्तिलीनीकृतविश्वप्रपञ्चवैभवः सन् जनैः सेव्यते पूज्यत इत्यर्थः ।<br>
अस्य प्रसादिनोऽङ्गत्रयस्यैतल्लिङ्गत्रयं क्रमेण संयोजनीयमिति<br>
सम्प्रदायः ॥ ८६ ॥</p>
</details>
<p>इति श्रीमत्पदवाक्यप्रमाणपारावारधुरीणश्रीमरितोण्टदार्येण<br>
विरचितायां तत्त्वप्रदीपिकाख्यायां सिद्धान्तशिखामणिव्याख्यायां<br>
प्रसादिस्थलाश्रितनवलिङ्गप्रसङ्गनामा सप्तदशः परिच्छेदः ॥ १७ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_vIra-shaivaH_tattvam_siddhAnta-shikhA-maNiH_17_prasAdi-sthalAshrita-nava-linga-prasangaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/vIra-shaivaH/tattvam/siddhAnta-shikhA-maNiH/17_prasAdi-sthalAshrita-nava-linga-prasangaH/">१७ प्रसादि-स्थलाश्रित-नव-लिङ्ग-प्रसङ्गः </a>
            <a data-toggle="collapse" href="#section-tree-item-body-sampradAyaH_vIra-shaivaH_tattvam_siddhAnta-shikhA-maNiH_17_prasAdi-sthalAshrita-nava-linga-prasangaH_md" role="button" aria-expanded="false" aria-controls="section-tree-item-body-sampradAyaH_vIra-shaivaH_tattvam_siddhAnta-shikhA-maNiH_17_prasAdi-sthalAshrita-nava-linga-prasangaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_vIra-shaivaH_tattvam_siddhAnta-shikhA-maNiH_17_prasAdi-sthalAshrita-nava-linga-prasangaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७ प्रसादि-स्थलाश्रित-नव-लिङ्ग-प्रसङ्गः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
