<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०१">
  <meta property="og:description" content="प्रथमः पटलः ।
स्वस्वामिभावपरिजृम्भणसारचक्र- चक्रेश्वरीमयतया नवधा स्वरूपम् ।
आभासयन्त्यधनुदे त्रिपुरास्तु सर्व- सर्वात्मकत्वकलनेन निजाक्षराणाम् ॥ १ ॥
जयन्ति परमाद्वैतविज्ञानामृतनिर्भराः ।
पूर्वे श्रीदीपिकाचार्यप्रमुखा गुरवो मम ॥ २ ॥
परकृतकुकल्पनामयतिमिरान्ध्यापोहनाय मनाक् ।
श्रीवामकेश्वरीमतमुद्द्योतयितुं ममोद्यमोऽद्यायम् ॥ ३ ॥
इह खलु कञ्चन परानुजिघृक्षापरतया अवतितारयिषितरहस्यैतच्छास्त्रगर्भीकारेण भक्तितारतम्यात् पौनः पुन्येन समुचितनमस्कार्यनमस्कारं करोति तन्त्रावतारको
गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
इह
न विद्या मातृकापरा ।
(स्व० ११।१९९) इति पशुभिरज्ञातस्वरूपां भगवतीं मातृकामन्यत्र या सा शक्तिर्जगद्धातुः कथिता समवायिनी ।
(मा० वि० ३।५) इत्यादिना उक्ताम्, इहापि त्रिपुरा परमा शक्तिराद्या जातादितः प्रिये ।
स्थूलसूक्ष्मविभागेन त्रैलोक्योत्पत्तिमातृका ॥
(४।४) इत्यादिनां वक्ष्यमाणस्वरूपाम्, गुरुभिरपि चितिः प्रत्यवमर्शात्मा परा वाक् स्वरसोदिता ।
स्वातन्त्र्यमेतन्मुख्यं तदैश्वर्यं परमात्मनः ॥
सा स्फुरत्ता महासत्ता देशकालाविशेषिणी ।
सैषा सारतया प्रोक्ता हृदयं परमेष्ठिनः ॥
(ई० प्र० १।५।१०) इत्यादिना निरूपितां परहम्परामर्शसारां परां परमेश्वरीं वाच्यवाचकात्मनो विश्वस्य जननीं स्वातन्त्र्यात्मिकां शक्तिम्, - - - - - - - - - - - - एकाकी न रमाम्यहम् ।">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०१">
  <meta itemprop="description" content="प्रथमः पटलः ।
स्वस्वामिभावपरिजृम्भणसारचक्र- चक्रेश्वरीमयतया नवधा स्वरूपम् ।
आभासयन्त्यधनुदे त्रिपुरास्तु सर्व- सर्वात्मकत्वकलनेन निजाक्षराणाम् ॥ १ ॥
जयन्ति परमाद्वैतविज्ञानामृतनिर्भराः ।
पूर्वे श्रीदीपिकाचार्यप्रमुखा गुरवो मम ॥ २ ॥
परकृतकुकल्पनामयतिमिरान्ध्यापोहनाय मनाक् ।
श्रीवामकेश्वरीमतमुद्द्योतयितुं ममोद्यमोऽद्यायम् ॥ ३ ॥
इह खलु कञ्चन परानुजिघृक्षापरतया अवतितारयिषितरहस्यैतच्छास्त्रगर्भीकारेण भक्तितारतम्यात् पौनः पुन्येन समुचितनमस्कार्यनमस्कारं करोति तन्त्रावतारको
गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
इह
न विद्या मातृकापरा ।
(स्व० ११।१९९) इति पशुभिरज्ञातस्वरूपां भगवतीं मातृकामन्यत्र या सा शक्तिर्जगद्धातुः कथिता समवायिनी ।
(मा० वि० ३।५) इत्यादिना उक्ताम्, इहापि त्रिपुरा परमा शक्तिराद्या जातादितः प्रिये ।
स्थूलसूक्ष्मविभागेन त्रैलोक्योत्पत्तिमातृका ॥
(४।४) इत्यादिनां वक्ष्यमाणस्वरूपाम्, गुरुभिरपि चितिः प्रत्यवमर्शात्मा परा वाक् स्वरसोदिता ।
स्वातन्त्र्यमेतन्मुख्यं तदैश्वर्यं परमात्मनः ॥
सा स्फुरत्ता महासत्ता देशकालाविशेषिणी ।
सैषा सारतया प्रोक्ता हृदयं परमेष्ठिनः ॥
(ई० प्र० १।५।१०) इत्यादिना निरूपितां परहम्परामर्शसारां परां परमेश्वरीं वाच्यवाचकात्मनो विश्वस्य जननीं स्वातन्त्र्यात्मिकां शक्तिम्, - - - - - - - - - - - - एकाकी न रमाम्यहम् ।">
  <meta itemprop="wordCount" content="8962">
  <meta name="twitter:card" content="summary">
  <meta name="twitter:title" content="०१">
  <meta name="twitter:description" content="प्रथमः पटलः ।
स्वस्वामिभावपरिजृम्भणसारचक्र- चक्रेश्वरीमयतया नवधा स्वरूपम् ।
आभासयन्त्यधनुदे त्रिपुरास्तु सर्व- सर्वात्मकत्वकलनेन निजाक्षराणाम् ॥ १ ॥
जयन्ति परमाद्वैतविज्ञानामृतनिर्भराः ।
पूर्वे श्रीदीपिकाचार्यप्रमुखा गुरवो मम ॥ २ ॥
परकृतकुकल्पनामयतिमिरान्ध्यापोहनाय मनाक् ।
श्रीवामकेश्वरीमतमुद्द्योतयितुं ममोद्यमोऽद्यायम् ॥ ३ ॥
इह खलु कञ्चन परानुजिघृक्षापरतया अवतितारयिषितरहस्यैतच्छास्त्रगर्भीकारेण भक्तितारतम्यात् पौनः पुन्येन समुचितनमस्कार्यनमस्कारं करोति तन्त्रावतारको
गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
इह
न विद्या मातृकापरा ।
(स्व० ११।१९९) इति पशुभिरज्ञातस्वरूपां भगवतीं मातृकामन्यत्र या सा शक्तिर्जगद्धातुः कथिता समवायिनी ।
(मा० वि० ३।५) इत्यादिना उक्ताम्, इहापि त्रिपुरा परमा शक्तिराद्या जातादितः प्रिये ।
स्थूलसूक्ष्मविभागेन त्रैलोक्योत्पत्तिमातृका ॥
(४।४) इत्यादिनां वक्ष्यमाणस्वरूपाम्, गुरुभिरपि चितिः प्रत्यवमर्शात्मा परा वाक् स्वरसोदिता ।
स्वातन्त्र्यमेतन्मुख्यं तदैश्वर्यं परमात्मनः ॥
सा स्फुरत्ता महासत्ता देशकालाविशेषिणी ।
सैषा सारतया प्रोक्ता हृदयं परमेष्ठिनः ॥
(ई० प्र० १।५।१०) इत्यादिना निरूपितां परहम्परामर्शसारां परां परमेश्वरीं वाच्यवाचकात्मनो विश्वस्य जननीं स्वातन्त्र्यात्मिकां शक्तिम्, - - - - - - - - - - - - एकाकी न रमाम्यहम् ।">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vAmakeshvarI-matam\/01\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vAmakeshvarI-matam\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१">०१</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रथमः पटलः ।</p>
<p>स्वस्वामिभावपरिजृम्भणसारचक्र- चक्रेश्वरीमयतया नवधा स्वरूपम् ।<br>
आभासयन्त्यधनुदे त्रिपुरास्तु सर्व- सर्वात्मकत्वकलनेन निजाक्षराणाम् ॥ १ ॥<br>
जयन्ति परमाद्वैतविज्ञानामृतनिर्भराः ।<br>
पूर्वे श्रीदीपिकाचार्यप्रमुखा गुरवो मम ॥ २ ॥<br>
परकृतकुकल्पनामयतिमिरान्ध्यापोहनाय मनाक् ।<br>
श्रीवामकेश्वरीमतमुद्द्योतयितुं ममोद्यमोऽद्यायम् ॥ ३ ॥<br>
इह खलु कञ्चन परानुजिघृक्षापरतया अवतितारयिषितरहस्यैतच्छास्त्रगर्भीकारेण भक्तितारतम्यात् पौनः पुन्येन समुचितनमस्कार्यनमस्कारं करोति तन्त्रावतारको</p>
<p>गणेशग्रहनक्षत्रयोगिनीराशिरूपिणीम् ।<br>
देवीं मन्त्रमयीं नौमि मातृकां पीठरूपिणीम् ॥ १ ॥</p>
<p>इह</p>
<ul>
<li>
<ul>
<li>
<ul>
<li>
<ul>
<li>
<ul>
<li>न विद्या मातृकापरा ।<br>
(स्व० ११।१९९) इति पशुभिरज्ञातस्वरूपां भगवतीं मातृकामन्यत्र या सा शक्तिर्जगद्धातुः कथिता समवायिनी ।<br>
(मा० वि० ३।५) इत्यादिना उक्ताम्, इहापि</li>
</ul>
</li>
</ul>
</li>
</ul>
</li>
</ul>
</li>
</ul>
<p>त्रिपुरा परमा शक्तिराद्या जातादितः प्रिये ।<br>
स्थूलसूक्ष्मविभागेन त्रैलोक्योत्पत्तिमातृका ॥<br>
(४।४) इत्यादिनां वक्ष्यमाणस्वरूपाम्, गुरुभिरपि चितिः प्रत्यवमर्शात्मा परा वाक् स्वरसोदिता ।<br>
स्वातन्त्र्यमेतन्मुख्यं तदैश्वर्यं परमात्मनः ॥<br>
सा स्फुरत्ता महासत्ता देशकालाविशेषिणी ।<br>
सैषा सारतया प्रोक्ता हृदयं परमेष्ठिनः ॥<br>
(ई० प्र० १।५।१०) इत्यादिना निरूपितां परहम्परामर्शसारां परां परमेश्वरीं वाच्यवाचकात्मनो विश्वस्य जननीं स्वातन्त्र्यात्मिकां शक्तिम्, - - - - - - - - - - - - एकाकी न रमाम्यहम् ।</p>
<p>इतिवचनात्</p>
<p>आस्थास्यदेकरूपेण वपुषा चेन्महेश्वरः ।<br>
महेश्वरत्वं संवित्त्वं तदत्यक्ष्यद्घटादिवत् (त० ३।१००) इत्याद्युक्तयुक्त्या च बहिरुल्लिलासयिषया उन्मिषन्तीं श्रीमन्नरवाहनदत्तसूत्रितया</p>
<p>अकचटतपयशगणेशग्रहाधीशनक्षत्रराशीश्वरी-योगिनीवाच्यगर्भा इत्यादिभङ्ग्या गणा अष्टौ वर्गाः,</p>
<p>अर्कारजीवबुधशुक्रशनैश्चराद्या वर्गाः क्रमेण कथिता ग्रहषट्कयुक्ताः ।<br>
इन्दोर्मुखस्य च सितासितपक्षयोगाद् ह्लादोपतापजनकौ कथितौ यशौ तु ॥</p>
<p>इत्याद्युक्त्या तदीशा ग्रहाः</p>
<p>द्वादशमण्डलभगणस्तत्रार्धे सिंहतो रविर्नाथः ।<br>
कर्कटतः प्रतिलोमाच्छशी तथान्येऽपि तद्दानात् ॥</p>
<p>इत्युक्तेः, पारम्पर्येण साक्षाच्च तदधिष्ठानं नक्षत्राणि, योगिन्यस्तत्तद्ग्रहादियोगभाक्त्वात् प्रतिपदाद्यास्तिथय आवृत्त्या तदवलम्बनेन उदीयमाना ब्राह्म्याद्या अपि, राशयो मेषाद्याश्च तद्रूपिणीं कालः सूर्यादिसञ्चारः - - - - - - - - - - - - - ।<br>
(ई० प्र० २।१।३) इति महागुरूदितलक्षणकालरूपतया प्रस्फुरन्तीमित्यर्थः ।<br>
न केवलमेवं यावद्देशरूपतयापि प्रस्फुरतीत्याह � पीठरूपिणीमिति ।<br>
पीठशब्देन पीठस्तु मातृका प्रोक्ता - - - - - - - - - - - - - - - - ।<br>
इति सकलजगदाधारमात्रवाचित्वेऽपि अत्र तदविनाभावित्वात् देश आक्षिप्यते इति देशरूपतयापि अवभासमानामित्यर्थः ।<br>
अयमत्र आशयः � परैव हि संवित् स्वातन्त्र्यात् प्रथमं विश्वमवबिभासयिषुः</p>
<p>मूर्तिवैचित्र्यतो देशक्रममाभासयत्यसौ ।<br>
क्रियावैचित्र्यनिर्भासात् कालक्रममपीश्वरः ॥<br>
(ई० प्र० २।१।५)</p>
<p>इतिदिशा मूर्तिवैचित्र्यावभासनेन परसूक्ष्मस्थूलतया कलातत्वभुवनात्मना स्फुरन्ती देशाध्वानमवभासयति, क्रियावैचित्र्यनिर्भासनेन अपि वर्णमन्त्रपदात्मना कालाध्वानमपीति षड्विधाध्वमयनिखिलविश्वरूपतया स्फुरतीति ।<br>
यदाहुः</p>
<p>तत्र क्रियाभासनं यत्सोऽध्वा कालाख्य उच्यते ।<br>
वर्णमन्त्रपदाभिख्यमत्रास्त्यध्वत्रयं स्फुटम् ॥<br>
यस्तु मूर्त्यवभासांशः स देशाध्वा निरूप्यते ।<br>
कलातत्त्वपुराभिख्यमन्तर्भूतमिह त्रयम् ॥<br>
त्रिकद्वयेऽत्र प्रत्येकं स्थूलं सूक्ष्मं परं वपुः ।<br>
यतोऽस्ति तेन सर्वोऽयमध्वा सड्विध उच्यते ॥<br>
(तं० ६।३६)</p>
<p>इति ।<br>
एतदधिष्ठातृत्त्वेन अपि इयमेव अवभासते इत्याह मन्त्रमयीमिति ।<br>
मन्त्रशब्देन च अत्र सप्त अपि शिवादयः सकलान्ताः प्रमातर उपलक्ष्यन्ते इति निखिलरुद्रक्षेत्रज्ञादिमयतया अपि आभासमानामित्यर्थः ।<br>
तदेवं प्रमातृप्रमेयादिक्षोभमयत्वेऽपि अप्रच्युतप्राच्यस्वरूपैव इयमिति उक्तं देवीमिति एवमपि परप्रमात्रेकरूपस्वप्रकाशपरसंविदात्मनैव द्योतमानां नौमि देहादिमितप्रमातृतागुणीभावेन चित्प्रमातृतया समाविशामीत्यर्थः ।<br>
इह प्रकृतस्य अर्थस्य अविश्रान्ततायामुपक्षेप्यस्य अर्थस्य अभिधानमेव तावन्न न्याय्यं, तत्रापि अशब्दार्थं कष्टकल्पनावलोपनीतमसङ्गतप्रायं च तदिति कष्टात्कष्टं यत् गणेशशब्दाख्याने गकारस्य तावत् तृतीयात्मकसङ्ख्येयमात्राभिधायित्वे त्रित्वलक्षणसङ्ख्याभिधानाभावात् न त्र्यरार्थप्रत्यायकत्वम् ।<br>
तत्रापि स्वामिपदेनैव गतार्थत्वात् व्यर्थमेतदुपादानम् ।<br>
एक एवहि त्र्यरलक्षणश्चक्रावयवः प्रतिपाद्यो वर्तते ।<br>
स च एतावतैव सिद्ध इति किमेतदुपादानेन ।<br>
यदागमः तत्रैकमष्टकं मध्ये द्विदशान्ते चतुर्दश ।<br>
चतुर्दश दशद्वन्द्वमष्टावकं महेश्वरि ॥<br>
इति ।<br>
अथ स्वामिपदेन मध्यमात्रमुच्यते वर्णपदेन तु त्र्यरमिति चेत्, न उभयथापि मध्याव्यतिरेकेणैव अस्यर्थस्य स्वयंसिद्धेः ।<br>
नापि अक्षपतित्वेन एकतरदशारावयम अस्तस्य दिक्पतित्ववत् दशत्वलक्षणसङ्ख्याभिधायित्वाभावात् ।<br>
मन एव दशानामपि अक्षाणामेकः पतिः ।<br>
यदागमः तत् त्रिधा तैजसात्तस्मान्मनोऽक्षेशमजायत ॥<br>
(मा० वि० २।३१)</p>
<p>इति ।<br>
बुद्धिन्द्रियगणपतिता मनसः इत्यपि भवतैव उक्तम् ।<br>
गणपतितिथिरपि सङ्ख्येयस्य अभिधायिकैव, नतु सङ्ख्याया इति न अस्या अपि चतुर्दशारवाचकत्वमिति उक्तप्रायम् ।<br>
गणयोरीशार्णतया इत्यनेनापि षोडशारद्वयमुच्यते ।<br>
नच अत्र एतत् विवक्षितमेकस्यैव षोडशारस्य इष्टेः ।<br>
गणेशशब्दश्च केन व्यापारेण एनमर्थमभिधत्ते इति तावत् बहुवक्तव्यत्वादास्तां, तत्रापि सङ्ख्येयमेव अवगमयति, न सङ्ख्यामिति पुनरपि प्रकृतार्थानुपपत्तिरेवेति न साक्षात् निखिलचक्रावयवप्रतिपादनं सिद्ध्येत् ।<br>
किञ्च गणेशा अष्टौ, ग्रहाश्च अष्टौ, नक्षत्राणि च सप्तविंशतिः ।<br>
कथं नवचक्रकलाः अणिमा लघिमा महिमेशित्ववशित्वे प्रकामता भुक्तिः ।<br>
इच्छामोक्षरसाश्चेहोक्ताः सिद्धयस्तन्त्रे ॥<br>
इत्याद्युक्त्या दश सिद्धीर्मुद्राश्च विद्याश्च अष्टावभिधातुमुत्सहन्ते इति स्वामितया वर्णतया नन्द्यादितयाक्षदिक्पतित्वेन ।<br>
गणपतितिथिरूपतया विद्येशतया क्रमाक्रमतः ॥<br>
गणयोरीशार्णतया लोकेशतया तथा च नवचक्र्याम् ।<br>
शशिगुणवसुदशदशमनुवसुपतिवसुवाग् गणेशपदम् ॥<br>
चक्रकलासु गणेशाश्चक्रेषु च वाचका ग्रहा नवसु ।<br>
नक्षत्राणि नवस्वपि सिद्धिषु मुद्रासु विद्यासु ॥<br>
इत्याद्युक्तमिवेति लोकमहत्तया सम्भाव्यमानानामेवमुच्यमानं सर्वेषां कर्णकटुकमिव प्रतिभासत इति स्थालीपुलाकन्यायेन इयदेव आस्ताम् ।<br>
एवं गणेशादिगणनया त्रिचत्वारिंशत्कोणत्वादिव्याख्यानमर्धोच्छिष्टप्रायमेवेति किमनेनापि ग्रन्थविस्तरकारिणा प्रकृतानुपयोगिना पर्यालोचितेन ।<br>
मर्मस्थानेषु पुनः प्रतिपदमेतन्मात्सर्यालोचनं सर्वथा कारिष्यतोऽन्यथा प्रवृत्तिरेव दुष्यतीति अलमतिविस्तरेण ॥ १ ॥<br>
एवं संसारैकनिमित्ताय संसारैकविरोधिने ।<br>
नमः संसाररूपाय निःसंसाराय शम्भवे ॥<br>
(उ० स्तो० १।८) इतिमहागुरूदितदृष्ट्या एवंविधषट्विधाध्वरूपं संसारभाविर्भाव्य, पुनरपि स्वच्छया तिरोभावयतीति अतिदुर्घटकारित्वमस्याः प्रदर्शयितुमाह</p>
<p>प्रणमामि महादेवीं मातृकां परमेश्वरीम् ।<br>
कालहल्लोहलोल्लोलकलनाशमकारिणीम् ॥ २ ॥</p>
<p>तस्याप्यूर्ध्वममेयस्तु कालः स्यात्परमावधिः ।<br>
नित्यो नित्योदितो देवि अकल्यश्च न कल्यते ॥<br>
स चाधः कलयेत्सर्वं व्यापिन्यादिं धरावधिम् ।<br>
तुट्यादिभिः कलाभिश्च देव्यध्वानं चराचरम् ॥<br>
(स्व० ११।३११) इत्यादिनिरूपितस्वरूपस्य कालस्य यो हल्लोहलः स कालः साम्यसञ्ज्ञश्च - - - - - - - - - ।<br>
(स्व० ११।३०९) इत्युक्तप्रकर्षाप्रकर्षशून्यसाम्यात्मकाविभागस्वभा-वोऽवस्थाविशेषस्तस्य उल्लोलाः अपरः षोडशो यावत्कालः सप्तदशः परः ।<br>
परात्परस्तु यः कालः स प्रियेऽष्टादशः प्रभुः ॥<br>
(स्व० ४।३२९) इत्याद्युक्तानि तुटिलवनिमेषाद्यात्मकानि विस्फूर्जितानि तर्याः कलनास्तत्तदाभासभेदाहितक्रमाक्रमप्रायतया अवच्छेदास्तासां शमकारिणीं</p>
<p>सर्वत्राभासभेदोऽपि भवेत्कालक्रमाकरः ।<br>
विच्छिन्नभासः शून्यादेर्मातुर्भातस्य नो सकृत् ॥<br>
(ई० प्र० २।१।६)</p>
<p>इत्याद्युक्तयुक्त्या परिमितशून्यादिप्रमातृताविलापनेन सर्वां ममायं विभव इत्येवं परिजानतः ।<br>
विश्वात्मनो विकल्पानां प्रसरेऽपि विमुक्तता ॥<br>
(ई० प्र० ४।१।६) इत्याद्यनुसन्धानभाजमनुग्राह्यजनमखण्डपरिपूर्ण-परसंविदात्मनि अकालकलिते परे धाम्नि विश्रामयन्तीम्, अत एव महादेवीं महत्त्वेन अपरिच्छिन्नपरसंविदेकघनतया द्योतमानाम्, अत एव परमेश्वरीमतिदुर्घटकारिस्वातन्त्र्यशालिनीं मातृकां प्रणमामीति वाक्यार्थः ॥ २ ॥<br>
न केवलमेवं यावत्तत्तत्सिद्धिदानप्रवणा अपि इयमित्याविष्कर्तुमाह</p>
<p>यदक्षरैकमात्रेऽपि संसिद्धे स्पर्धते नरः ।<br>
रवितार्क्ष्येन्दुकन्दर्पशङ्करानलविष्णुभिः ॥ ३ ॥</p>
<p>यस्या वाग्भवादावेकस्मिन्नपि अक्षरमात्रे वक्ष्यमाणैकैकाक्षरसाधनप्रक्रियया संसिद्धे नरोऽपि रव्यादिभिः स्पर्धते तत्समान एव जायते इत्यर्थः ।<br>
यद्वक्ष्यति ततो भवति वै देवि वैनतेय इवापरः ॥<br>
(४।४५) इति, ततो भवति देवेशि सर्वशृङ्गारमानिनाम् ।<br>
रागिणां साधको देवि वाधको मदनाधिकः ॥<br>
(४।३८) इति, दुष्टव्याधिग्रहानेकडाकिनीरूपिकागणैः ।<br>
भूतप्रेतपिशाचौघैस्त्रिनेत्र इव दृश्यते ॥<br>
(४।५०) इति,</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>दृश्यते साधकोत्तमः ।<br>
सर्वयोगिनिवृन्दैस्तु ज्वलत्पावकसन्निभः ॥<br>
(३।४९) इति, एतामेव पुराराध्य विद्यां त्रैलोक्यमोहिनीम् ।<br>
त्रलोक्यमोहनं रूपमकार्पीद्भगवान्हरिः ॥<br>
(४।६७)</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति च ।<br>
अनलकन्दर्पयोरेव एवंवचनात् रवीन्द्वोरपि एतदर्थसिद्धमिति पृथक् न उक्तम् ।<br>
बहुवचनादाद्यर्थोऽपि लभ्यते इति वाक्पत्यादेरपि ग्रहणम् ।<br>
यद्वक्ष्यति सोऽपि सञ्जायते वाग्मी वाचस्पतिरिवापरः ।<br>
(४।२६) इति ।<br>
अत एव च अत्र वाक्पतित्वाभ्यूहनेन निर्विबन्धनमननुगुणत्वं न वाच्यं, किन्तु अक्षरमात्रसंसिद्धिफलप्रतिपादने प्रक्रान्तस्य काण्डकूष्माण्डन्यायेन चक्रत्रयसमाराधनफलाभिधानस्य कोऽवसर इति वाच्यं यतोऽत्र</p>
<p>वैश्वानरो दशकलो दशकिरणशतान्वितो दिनेशानः ।<br>
भुवनाह्लादकृदिन्दुर्दशजातिविषक्षयो गरुडः ॥<br>
मदनोऽपि दशावस्थो विद्यास्थानान्वितोऽपि वागीशः ।<br>
दशदिक्स्वामी शम्भुर्दशधा शतरुद्रधृतदेहः ॥<br>
विष्णुर्दशावतारो विविधमहाभूतसृष्टिकृद्वेधाः ।<br>
कमलजवाक्पतियामलमनुक्तमप्यूहनीयमिह ॥<br>
दशदशचतुर्दशाकृतिकलनाचक्रत्रयं समाराध्य ।<br>
वामगुरुकारणतया त्रयं त्रयं सिद्धमेतदिह ॥<br>
पिण्डत्रितयात्मैवहि देवी विश्वस्य योनितां प्राप्ता ।<br>
तस्माद्योनीनामपि पिण्डगताः सिद्धयः प्रोक्ताः ॥</p>
<p>इत्याद्युक्तस्य दशकलत्वादेः पिण्डत्रयात्मदेवीयोनिताप्राप्तेश्च असमञ्जसं हेतुत्वमिति सर्वमिदसालजालप्रायमिति किमुच्यते महात्मनाम् ।<br>
नच ख्यादेः सप्तकस्यैव उपादाने तेजोबलादिगुणसप्तकं नियामकं भवितुमर्हति एवंविधानां गुणान्तराणामपि सम्भवेन अनैकान्तिकत्वात् ।<br>
तत्रापि</p>
<p>तेजो बलं प्रसादश्च रूपं ज्ञानं विशुद्धता ।<br>
परार्थमुद्यमश्चेति सप्त सर्वोत्तमा गुणाः ॥</p>
<p>इत्यत्र तथा प्राचुर्याभावादयौक्तिकत्वात् रव्यादिक्रमसमाश्रयणसद्भावाच्च कृतकत्वमिव सम्भाव्यते इति आस्तामेतत् ।<br>
यच्च अत्र अन्यैः</p>
<p>कालहल्लोलसूत्रेण रवितार्क्ष्यादिसूत्रतः ।<br>
एकाक्षरा त्र्यक्षरा च द्वे विद्ये सूचिते मया ॥</p>
<p>इत्यादि जिष्णूकुर्वत् विश्वामित्रन्यायेन नवामेव वाच्यवाचकमयीं सृष्टिं विधाय रव्यादिशब्दैः क्रमेण ककारहकारावेकारककारमकारा ईकारहकारककारा लकारो रेफ ईकारश्चेत्याक्षिप्ता इति मुख्यमन्त्रसङ्केतोऽपि अत्र कटाक्षित इति उक्तं, तत्र वयं निषेद्धुं विधातुं वा न प्रगल्भामहे इति किमभिदध्मः यद्वा किममुष्मै तपस्विने रुष्यते यत् वार्तिककारेण अपि एवमेव प्रतिपदं मन्त्रोद्धारः कृत इति अलमनालोच्यालोचनेन ॥ ३ ॥<br>
न केवलं साधकविषयमेव इयमेवं कुरुते, यावत् चराचरात्मकं निखिलमपि जगदेतदनुप्राणितमेवेत्याह</p>
<p>यदक्षरशशिज्योत्स्नामण्डितं भुवनत्रयम् ।<br>
वन्दे सर्वेश्वरीं देवीं महाश्रीसिद्धमातृकाम् ॥ ४ ॥</p>
<p>यच्छ्रुतिः अस्तमित आदित्ये याज्ञवल्क्य चन्द्रेऽस्तमिते किं ज्योतिः पुरुषः, वाग्ज्योतिरिति होवाच सम्राट् ।<br>
(वृ० उ० ४।३।५) इति ।<br>
पूर्वाचार्या अपि</p>
<p>सैषा संसारिणां सञ्ज्ञा बहिरन्तश्च वर्तते ।<br>
यदुत्क्रान्तौ विसञ्ज्ञोऽयं दृश्यते काष्ठकुड्यवत् ॥<br>
(वा० प० १।१२८) इति इदमन्धं तमः कृत्स्नं जायेत भुवनत्रयम् ।<br>
यदि शब्दाह्वयं ज्योतिरासंसारं न दीप्यते ॥</p>
<p>इति च ।<br>
एवमेवंविधां तां महत्या सकृद्विभातोऽयमात्मा इतिदृशा विद्युदादिवत् विच्छिद्य विच्छिद्य भासमानत्वाभावदेकरसतया प्रवृत्तया अविरतेन रूपेण अवभासमानया संवित्स्फुरणलक्षणया श्रिया</p>
<p>प्रमातरि पुराणे तु सर्वदाभातविग्रहे ।<br>
किं प्रमाणं नवाभासः सर्वप्रमितिभागिनि ॥<br>
(ई० २।३।१६) इत्यादिनयेन अपूर्वार्थविषयप्रमाणागोचरत्वादादित एव स्वतः सिद्धां महात्रिपुरसुन्दर्यादिशब्दव्यपदेश्यां मातृकां परां शक्तिं</p>
<p>प्रमाणान्यपि वस्तूनां जीवितं यानि तन्वते ।<br>
तेषामपि परो जीवः स एव परमेश्वरः ॥<br>
(तं० १।५५)</p>
<p>इत्याद्युक्त्या सर्वेषां प्रमातृप्रमाणप्रमेयादीनामपि जीविताधायित्वादीश्वरीम्, अत एव देवीं तत्तत्प्रमात्रादिरूपतया क्रीडनशीलां वन्दे समाविशामीत्यर्थः ॥ ४ ॥<br>
इदं तावत् भुवनत्रयमस्याः परस्या एव शक्तेः सकाशादुद्भूतमनयैवच अनुप्राणितमिति स्थितम्, आश्रयोऽपि अस्य इयमवेति प्रतिपादयितुमाह</p>
<p>यदक्षरमहासूत्रप्रोतमेतज्जगत्त्रयम् ।<br>
ब्रह्माण्डादिकटाहान्तं वन्दे तां सिद्धमातृकाम् ॥ ५ ॥</p>
<p>एतत् सर्वतोऽवभासमानं ब्रह्माण्डादिकटाहः शक्त्यण्डं, तदन्तं चराचरात्मकं भवभवाभवाभवरूपं जगत्त्रयं यदक्षराण्येव महत् सर्वानुगमयोग्यं सूत्रं, तत्र प्रोतमनुस्यूतं तद्भित्तिसंलग्नतयैव अवतिष्ठते तामादिसिद्धां मातृकां वन्दे इति वाक्यार्थः ॥ ५ ॥</p>
<p>या सा तु मातृका देवि परतेजःसमन्विता ।<br>
तया व्याप्तमिदं सर्वमाब्रह्मभुवनान्तकम् ॥<br>
इति एवं शब्दस्य निष्पत्तिः शब्दव्याप्तं चराचरम् ।<br>
इति प्रकारान्तरेण अपि एतदक्षरप्रोतत्वमेव जगतः प्रपञ्चयितुमाह</p>
<p>यदेकादशमाधारबीजकोणत्रयोद्भवम् ।<br>
ब्रह्माण्डादिकटाहान्तं जगदद्यापि दृश्यते ॥ ६ ॥</p>
<p>अकचादिटतोन्नद्धपयशाक्षरवर्गिणीम् ।<br>
ज्येष्ठाङ्गबाहुहृत्पृष्ठकटिपादनिवासिनीम् ॥ ७ ॥</p>
<p>तामिकाराक्षरोद्धारसाराधारां परापराम् ।<br>
प्रणमामि महादेवीं परमानन्दरूपिणीम् ॥ ८ ॥</p>
<p>तां प्रक्रान्तां मातृकां भगवतीं महादेवीं महत्त्वेन समनन्तरोक्तनिरूपितेन चित्त्वेन द्योतमानां चिच्छक्तिप्रधानादिवर्णात्मिकां चितश्च आनन्दो ब्रह्मणो रूपम् इति श्रुतेरानन्दरूपतामन्तरेण चित्त्वमेव न स्यादित्याह आनन्दरूपिणीमानन्दशक्तिप्रधानद्वितीयवर्णस्वरूपाम्,-इत्येवं चिदानन्दयोर्लोलीभावेन सिसृक्षात्मकपरामर्शोदयादिच्छाशक्त्यात्मन इकाराक्षरस्य तृतीयबीजस्य उद्धारेण साराधारां सकलजगदुल्लासनशालितया उत्कृष्टाधाराम्, अत एव शक्तिदशाशिधियतय परापरां तद्रूपां-परमत्यर्थं प्रणमामि ।<br>
एवं सृष्ट्युन्मुखत्वादेव यस्याः</p>
<p>अनुत्तरानन्दचिती इच्छाशक्तौ नियोजिते ।<br>
त्रिकोणमिति तत्प्राहुर्विसर्गामोदसुन्दरम् ॥<br>
(तं० ३।९४)</p>
<p>इत्याद्युक्त्या तद्बीजत्रयसङ्घट्टादुदीयमानमेकादशं</p>
<p>त्रिकोणं भग इत्युक्तं वियत्स्थं गुप्तमण्डलम् ।<br>
इच्छाज्ञानक्रियाकोणम् - - - - - - - - - - - - - - - - - - - - ॥</p>
<p>इत्युक्तेः, आधारो जन्माधारस्तद्रूपमेकारात्म यद्बीजं तस्य यदिच्छाज्ञानक्रियात्मकं कोणत्रयं तत् उद्भूतं धरादिशक्तिपर्यन्तं निखिलमिदं साधारणं जगदद्यापि सर्वकालं, नतु कदाचिदेव, दृश्यते विशेषानुपादानात् सर्वैरेव ताद्रूप्येण परामृश्यते इत्यर्थः ।<br>
नहि अस्य जगतः स कश्चिदपि अंशोऽस्ति यस्य न एतच्छक्तित्रयानुगमः ।<br>
नहि अचिकीर्षितमज्ञातमकार्यं वा किञ्चिदपि व्यवहारनिर्वहणनैपुण्यमुद्वोदुमुत्सहत इत्यत्र सर्व एव लौकिकाः साक्षिणः ।<br>
एवमेव च श्रीतन्त्रालोकाद्युक्तयुक्त्या आदिवर्णादेरेव उदितैरकचादिभिरष्टभिर्वर्गैस्तद्वत्तामुद्वहन्तीमित्यर्थः ।<br>
ज्येष्ठाङ्गं शिरस्तेन शिखाललाटभूमध्यात्मकमवयवत्रयमाक्षिप्यते, बाहुभ्यां स्वमूलगतः कण्ठः, हृच्छब्दस्य आवृत्त्या हृत्पृष्ठशब्देन नाभिः, कट्या च जन्माधारः ।<br>
यत् वार्तिककारः</p>
<p>भ्रूमध्यभालचूला ज्येष्ठाङ्गं बाहुमूलगः कण्ठः ।<br>
हृद्धृदयं तत्पृष्ठे यस्याः सा प्रोदिता नाभिः ॥<br>
जन्मस्थानं च कटिर्न्यासक्रमतस्तथाहकः पादः ।</p>
<p>इति ॥ ८ ॥<br>
एवमियं देवैरपि विकल्पयितुं न शक्येति एतिपादयितुमाह</p>
<p>अद्यापि यस्या जानन्ति न मनागपि देवताः ।<br>
केयं कस्मात् क्व केनेति स्वरूपारूपभावनाम् ॥ ९ ॥</p>
<p>वन्दे तामहमक्षय्यक्षकाराक्षररूपिणीम् ।<br>
देवीं कुलकलोल्लोलप्रोल्लसन्तीं परौलिजाम् ॥ १० ॥</p>
<p>ब्रह्मेन्द्रोपेन्द्रप्रभृतयोऽपि देवता मनागीषदपि यस्याः स्वरूपहेतुविषयप्रयोजनविषये का इयं कस्मात् क्व केनेतिविकल्पचतुष्टयेऽपि स्वरूपं सत्त्वमरूपमसत्त्वं तत्र भावनां कथमेतद्भवतीति तन्निष्ठ्ं स्वव्यापारमद्यापि न जानन्ति तन्निश्चयं कर्तुमसमर्था इत्यर्थः ।<br>
यत इयमहंरूपिणी</p>
<p>प्रत्याहृताशेषविश्वानुत्तरे सा निलीयते ।<br>
तदिदं विश्वमन्तःस्थं शक्तौ सानुत्तरे पदे ॥<br>
तत्तस्यामिति यत्सत्यं विभुना सम्पुटीकृतिः ।<br>
संवित्तौ भाति यद्विश्वं तत्रापि खलु संविदा ॥<br>
तदेतत्त्रितयं द्वन्द्वयोगात्सङ्घट्टतां गतम् ।<br>
एकमेव परं रूपं भैरवस्याहमात्मकम् ॥<br>
(तं० ३।२०७) इत्याद्युक्तयुक्त्या आद्यन्त्यार्णग्रहणेन प्रत्याहृताशेषवर्णत्वात् प्रत्याहारक्रेमेण अहम्परामर्शमयी प्रमात्रेकरूपेति न केयमिति इदन्तापरामर्शनीयतां सहते इति कथमासां सत्त्वासत्त्वाभ्यां तन्निश्चयः ।<br>
ननु एवमपि एकोनपञ्चाशदर्णात्मना नियतमस्या रूपं सिद्धं, तत् ताद्रूप्येणैव नियतः परामर्शोऽस्त्विति चेत् एतदपि भवितुं न अर्हति यदियमक्षय्यक्षकाराक्षररूपिणी कूटात्मनि निजे रूपेऽवतिष्ठमानत्वादक्षय्यं यत् क्षकाराक्षरं तद्रूपा अपीत्यर्थः ।<br>
क्षकारोऽपिहि अनुत्तरविसर्गसारककारसकारप्रत्याहारात्मतया युगपदेव निखिलां मातृकामामृशतीति पुनरपि यथोक्तैकैकाक्षरत्वाद्यनेकरूपत्वात् नैयत्येन सत्त्वासत्त्वाभ्यां तन्निश्चयः कर्तुं न साध्यः ।<br>
हेतुरपि अस्या न निश्चेतुं शक्यो यदियं परौलिजा परा पूर्णा या इयमोलिरोवल्लिः सकलमानसव्यवहारोत्तीर्णमौन्मनसमविकल्पकज्ञानं तस्मात् - - - - - - - - - - - - - - आद्या जातादितः - - - - - - ।<br>
(४।४) इति वक्ष्यमाणदृशा आदिसिद्धात् शिवात् जातेति ।<br>
सोऽपि अविकल्परूपत्वादविकल्पनीय एवेति उक्तप्रायम् ।<br>
विषयोऽपि एवं यत् कुलं पदमनामाख्यं - - - - - - - - - - - - - इति कुलरूपायामव्यपदेश्यायां कलायां परस्यामेव संविदि उल्लोलं जलधिलहरीन्यायेन प्रोल्लसन्ती तत्रैव विश्रान्ता तदनतिरेकेणैव आभासमानेति पूर्वोक्त एव पन्थाः ।<br>
एवं तत्तद्रूपावस्थानेऽपि न अस्या नियतं किञ्चित् प्रयोजनमस्तीति तन्निश्चयोऽपि को यत् देवी तत्तद्रूपतया क्रीडनशीलेत्यर्थः ।<br>
यदागमः</p>
<p>शिवे तद्वन्न कामोऽस्ति शक्तेरपि न कामिता ।<br>
उत्पन्ना तु स्वभावेन शिवस्य परमेश्वरी ॥</p>
<p>इति ।<br>
एवमेवंविधां तां मातृकादिशब्दव्यपदेश्यां परां शक्तिं वन्दे समाविशामीत्यर्थः ॥ १० ॥<br>
इदानीं पूजासङ्केतमपि उपक्षेप्तुमाह</p>
<p>वर्गानुक्रमयोगेन यस्या मात्रष्टकं स्थितम् ।<br>
वन्दे तामष्टवर्गोत्थमहासिद्ध्यष्टकेश्वरीम् ॥ ११ ॥</p>
<p>तां भगवतीं मातृकामर्थात् यत एव वर्गाष्टकवत् स्वांशरूपतयैव उत्थितं यदणिमादिलक्षणं महदपरिच्छिन्नं सिद्ध्यष्टकं, तस्य ईश्वरीं तद्दानैकप्रवणां वन्दे यस्या</p>
<p>वर्गानुक्रमयोगेन देवताष्टकसंयुता ।<br>
(१ । ६०)</p>
<p>इतिवक्ष्यमाणदृशा वर्गानुक्रममभिसम्बद्ध्य तत्तदणिमादिसिद्धिजननात् मातॄणां वशिन्यादीनामष्टकं स्थितं स्वानतिरिक्तमपि अतिरिक्तमिव अन्तरङ्गपरिवारभूतं प्रथमबाह्यचक्रपूज्यतया अवभासितमित्यर्थः ॥ ११ ॥<br>
अत्र तावत् सर्वचक्रपूज्यसिद्ध्यष्टकसाहचर्यात् वशिन्याद्यष्टकोपादानमात्रेणैव समग्रचक्रपूजाक्रमा-सूत्रणमुपक्रान्तम्, साम्प्रतं तु प्राधान्यात् मूलत्रिकोणपूजासङ्केतमपि उपक्षेप्तुमाह</p>
<p>कामपूर्णजकाराख्यश्रीपीठान्तर्निवासिनीम् ।<br>
चतुराज्ञाकोशभूतां नौमि श्रीत्रिपुरामहम् ॥ १२ ॥<br>
सर्वत्रात्र ह्यहंशब्दो बोधमात्रैकवाचकः ।<br>
(तं० १ । १३२) इतिनीत्या सत्यपि देहादौ बोधैकघनपरमात्मस्वरूपः प्रोक्तवक्ष्यमाणलक्षणां श्रीत्रिपुरां मातृकाशब्दव्यपदिष्टामस्मद्दर्शनप्रख्योपाख्यां श्रीमहात्रिपुरसुन्दरीं पूर्वादिदिङ्निविष्टेषु चतुर्वपि पीठेषु सातत्येन वर्तमानाया अपि अनुग्रहाज्ञायाः कालवलेन प्रम्लायन्त्यास्तत्तत्सिधयोगिन्यादिप्रमुखेन पुनः पुनरवतारणात् कोशभूतां गञ्जप्रायामाकरभुवमित्यर्थः ।<br>
तदुक्तं</p>
<p>ज्ञानभ्रंशावसाने तु सञ्ज्ञाभेदाद्वरानने ।<br>
कराले तव सन्तानो भविष्यति तवाज्ञया ॥</p>
<p>इति ।<br>
अत एव कामरूपादौ सकलजगदनुजिघृक्षापरतया सततं सन्निहितां नौमिति वाक्यार्थः ।<br>
अनेन च अष्टमनवमचक्रपूजासङ्केतोट्टङ्कनमपि कटाक्षितमिति उपरम्यते ।<br>
यच्च अत्र अन्यैः प्रतिपदं कष्टकल्पनावलोपनीतमशब्दार्थं व्याख्यातमपभाषितं च, तत्सर्वैरल्पश्रुतैरपि स्वयमेव अवगम्यते इति उपेक्षितमिति परमतमप्रतिषिद्धमनुमतमेव इति न विद्वद्भिराशङ्कनीयं यत् तत् प्रतिपदमनूद्य दूष्यमाणं प्रकृतानुपयोगित्वात् ग्रन्थविस्तरमात्राधानफलमेवेति अस्माभिरस्थाने न अभिनिविष्टं, किन्तु तद्विरुद्धाभिधानेनैव तत् दूषितं भवतीति मन्तव्यमिति अलमतिप्रसङ्गेन, प्रस्तुतमव अभिदध्मः ॥ १२ ॥<br>
एवमस्य तन्त्रस्य स्तुतिपूर्वकत्वं सम्प्रकाश्य अवतरणिकामेव कर्तुमुपक्रमते श्रीदेव्युवाच इति ।<br>
किमुवाचेत्याकाङ्क्षायामाह</p>
<p>भगवन्सर्वमन्त्राश्च भवता मे प्रकाशिताः ।</p>
<p>तथाच</p>
<p>चतुष्षष्टिस्तु तन्त्राणि मातृणामुत्तमानि तु ॥ १३ ॥</p>
<p>महामाया शम्बरं च योगिनी जालशम्बरम् ।<br>
तत्त्वशम्बरकं देवं भैरवाष्टकमेव च ॥ १४ ॥</p>
<p>बहुरूपाष्टकं ज्ञानं यामलाष्टकमेव च ।<br>
चन्द्रज्ञानं वासुकिं च महासम्मोहनं तथा ॥ १५ ॥</p>
<p>महोच्छुष्मं महादेव वाथुलं च नयोत्तरम् ।<br>
हृद्भेदं मातृभेदं च गुह्यतन्त्रं च कामिकम् ॥ १६ ॥</p>
<p>कालपादं कालसारं तथान्यत् कुब्जिकामतम् ।</p>
<p>नयोत्तरं च वीणाद्यं त्रोतुलं भ्रातुलोत्तरम् ॥ १७ ॥</p>
<p>पञ्चामृतं रूपभेदं भूतोड्डामरमेव च ।<br>
कुलसारं कुलोड्डीशं कुलचूडामणिं तथा ॥ १८ ॥</p>
<p>सर्वज्ञानोत्तरं देव महापिचुमतं तथा ।<br>
महालक्ष्मीमतं देव सिद्धयोगीश्वरीमतम् ॥ १९ ॥</p>
<p>कुरूपिकामतं देव रूपिकामतमेव च ।<br>
सर्ववीरमतं देव विमलामतमेव च ॥ २० ॥</p>
<p>अरुणेशं मोदनेशं विशुद्धेश्वरमेव च ।<br>
एवमेतानि शास्त्राणि तथान्यान्यपि कोटिशः ॥ २१ ॥</p>
<p>भवतोक्तानि मे देव सर्वज्ञानमयानि च ।</p>
<p>वीणाद्यमिति वीणाशिखोत्तरम् ॥<br>
किन्तु एवं सर्वशास्त्रेभ्योऽपि अन्तर्भूता</p>
<p>विद्याः षोडश देवेश सूचिता न प्रकाशिताः ॥ २२ ॥</p>
<p>तस्मात्</p>
<p>इदानीं श्रोतुमिच्छामि तासां नामानि शङ्कर ।<br>
एकैकचक्रपूजां च परिपूर्णां समन्ततः ॥ २३ ॥</p>
<p>अनेकदेवतानाममन्त्रमुद्रागणैः सह ।</p>
<p>अत्रैव प्रत्युत्तरयितुं श्रीभैरव उवाच ।<br>
किमुवाचेत्याह</p>
<p>शृणु देवि महाज्ञानं विद्याषोडशकार्ण-वम् ॥ २४ ॥<br>
न कस्यचिन्मयाख्यातं सर्वतन्त्रेषु गोपितम् ।<br>
दुरवगाहत्वाच्च अत्र अर्णवेन निरूपणम् ॥<br>
तदेव आह</p>
<p>तत्रादौ प्रथमा नित्या महात्रिपुरसुन्दरी ॥ २५ ॥</p>
<p>ततः कामेश्वरी नित्या नित्या च भगमालिनी ।<br>
नित्यक्लिन्नापि हि तथा भेरुण्डा वह्निवासिनी ॥ २६ ॥</p>
<p>महाविद्येश्वरी दूती त्वरिता कुलसुन्दरी ।<br>
नित्या नीलपताका च विजया सर्वमङ्गला ॥ २७ ॥</p>
<p>ज्वालामालिविचित्रा चेत्येवं नित्यास्तु षोडश ।</p>
<p>प्रथमेति प्रधानेत्यर्थः ।<br>
दूती शिवादूति, नित्येति तदभिधानैवेत्यर्थः ॥<br>
तत्र</p>
<p>शृणु देवि महानित्यामादौ त्रिपुरसुन्दरीम् ॥ २८ ॥</p>
<p>यया विज्ञातया देवि जगत्क्षोभः प्रजायते ।</p>
<p>ननु भगवता महात्रिपुरसुन्दरीं नित्यां शृण्विति प्रतिज्ञातेऽपि कस्मादाकस्मिकं चक्रस्य उद्धारो वक्तुमुपक्रान्तः ।<br>
एवमेतत्, किन्तु परैवहि परमेश्वरी भगवती नित्या स्वस्वान्त्र्यमाहात्म्यात् तत्तद्रूपतया बहिरुल्लिलसिषुः प्रथमं तावदाधाराधेयात्मना प्रस्फुरति, आधारमन्तरेण च आधेयस्य कथङ्कारं बहिःस्फुरणं स्यादिति प्रमुख एव परमेश्वरश्चक्रस्य स्वरूपं निरूपयितुमाह</p>
<p>शक्त्या शक्तिं विनिर्भिद्य भूयो वह्निपुरेण तु ॥ २९ ॥</p>
<p>सम्पुटीकृत्य सर्वोर्ध्वशक्तिं विस्तारयेदधः ।</p>
<p>इह खलु त्र्यश्रमेव सृष्टिप्राधान्यात् बहिर्मुखत्वादधोमुखं शक्तिरुच्यते, संहारप्राधान्यादन्तर्मुखत्वादूर्ध्वमुखं वह्निरिति ।<br>
यदागमः</p>
<p>तच्छक्तिपञ्चकं सृष्ट्या लयेनाग्निचतुष्टयम् ।</p>
<p>इति ।<br>
श्रीमदस्मत्परमगुरवोऽपि</p>
<p>शक्तिं त्रिकोणामेकराकृतिं सृष्ट्युन्मुखीम् ।<br>
इति, वह्निपुरेण संहारप्रधानोर्ध्वमुखत्रिकोणेन</p>
<p>इति, ऊर्ध्वाधोवदनाभ्यां त्र्यश्राभ्यां वह्निशक्तिनामभ्याम् ।<br>
इति च ।<br>
अन्येऽपि</p>
<p>वह्निचतुष्टमयत्र भ्रममध्ये शक्तयः स्थिताः पञ्च ।<br>
ऊर्द्ध्वमुखं सृष्टिमुख - - - - - - - - - - - - - ॥</p>
<p>इति ।<br>
अन्यैः पुनः शक्तिवह्न्योर्भेदप्रतिपिपादयिषया यत्</p>
<p>त्रिभिश्छित्त्वा तु परिधिं सकले चतुरश्रके ।<br>
त्र्यश्रं क्षेत्रं प्रकुर्वीत सूत्रैः प्रागादिसंस्थितैः ॥<br>
त्र्यश्रवत् पश्चिमाशाग्रकोणं क्षेत्रं भगाकृति ।</p>
<p>इति संवादितं, तदत्र तथा न सङ्गच्छते यतस्तु त्र्यश्रसिद्धिमात्रप्रतिपादनपरत्वमेव साक्षात् लक्ष्यते ।<br>
तदपि हठविहेठनिकया यदि अशब्दार्थमपि ऊर्ध्वाधोमुखं त्र्यश्रद्वयं व्याख्यायते, तदपि तत्र सिषाधयिषितं वह्निशक्तिव्यपदेश्यत्वं न सिद्ध्येत् ।<br>
भगयोनित्र्यश्रादिशब्दव्यपदेश्यत्वं तु अन्यथापि सर्वत्र दृश्यते ।<br>
यदागमः ऊर्ध्वाधोमुखमध्यस्थत्र्यश्रमर्मद्वयावधि ।<br>
इति ।<br>
तथा</p>
<p>एकैकदण्डकैः प्राज्ञः षट्षट् सूत्राणि पातयेत् ।<br>
योनयो येन जायन्ते समस्ताः समसन्धयः ॥<br>
कोष्ठका न्यूनपञ्चाशद्भगरूपाणि तानि च ।</p>
<p>इति ।<br>
गुरवोऽपि</p>
<p>त्र्यश्रान्तपञ्चकमुक्तं तुर्याग्निपञ्चशक्तिकम् ।<br>
इति, सर्वत्रिकोणस्यैकैककोणोपान्तप्रसर्पिभिः ।<br>
षड्भिः षड्भिर्भवेत्सूत्रैः सप्तसप्तकयोनिकम् ॥</p>
<p>इति च ।<br>
तत्र पूर्वाधोमुखत्रिकोणविषयोऽपि त्र्यश्रशब्देन व्यपदेशः उत्तरत्र ऊर्ध्वमुखत्रिकोणविषयोऽपि भगयोनिशब्दाभ्यामिति न सङ्गतार्थमेतत्किञ्चित्,-इत्यलं बहुना ।<br>
तत्र यथाभिमते क्षेत्रे प्रथमं तावदधोमुखत्र्यश्रकाणां शक्तिमुल्लिख्य अधस्तात् तादृश्यैव अन्यया शक्त्या मध्यतस्तिर्यक्प्रवेशक्रमेण विनिर्भेदयेत् येन मूलत्रिकोणनिष्पत्तिः स्यात्, भूयश्च ते द्वे अपि शक्ति परस्परसम्मुखाग्रकोणसम्पुटीकारे वह्निपुरेण ऊर्ध्वमुखेन त्रिकोणेन सम्पुटीकृत्य मूलत्रिकोणाग्रकोणात् किञ्चिदन्तरालं</p>
<p>पश्चिमोत्तरपूर्वादिदक्षिणानुक्रमेण तु ।<br>
चक्रमध्ये चतुष्कं तु क्रमेण परिपूजयेत् ॥<br>
(१ । १५६)</p>
<p>इतिवक्ष्यमाणदृष्ट्या परिस्थाप्य अधस्तनायाः शक्तेरन्तस्तिर्यक्प्रवेशक्रमेण तस्या एव बहिरधः पार्श्वयोश्च कोणत्रयमन्तश्च ऊर्ध्वगत्या पार्श्वयोः कोणद्वयं तन्मर्मस्पर्शपुरःसरमुपरितनायाः शक्तेरुत्पाद्य उपर्यपि कोणोत्पत्तये प्रसरणेन संवलिते कृत्वा अन्तस्त्र्यरमष्टारं द्विशक्तिकैकानलं भवतीति महागुरुनिरुपितस्वरूपमष्टारं कुर्यादिति यावत् ।<br>
यैः पुनः साक्षात्कृतविषमतमपदयोजनानपि अन्यानप्रतिबुद्ध्यैव प्।२१) कैरपि धूर्तैर्विषमपदयोजनावैशसमपहाय वाक्यैर्वाक्यानि घटयद्भिर्वयं हासिता इत्युक्त्वापि स्वयं शक्त्येति सम्मुखत्रिकोणरूपामेव विनिर्भेद्य वह्निपुरेण ऊर्ध्वमुखत्रिकोणात्मना ते शक्ति सम्पुटीकृत्येति शब्दैरेव शब्दा व्याख्यातास्तेषां पदे कियदुपहस्यते यत् धार्ष्ट्यात् यत्तद्वदतां विरतिरेव नास्तीत्यास्तामेतत् ।<br>
तथा सर्वस्य चक्रस्य ऊर्ध्वपूर्वकोटिमवलम्ब्य उल्लिखिता या शक्तिस्तां पार्श्वद्वयप्रसारणक्रमेण अधोविस्तारयेत्, अष्टाराधस्तनाराद्वयसंस्पर्शनेन प्रथमदशारारम्भिकां तृतीयां शक्तिं कुर्यादित्यर्थः ॥</p>
<p>तथैव वह्निचक्रेण तामेवोर्ध्वं विभेदयेत् ॥ ३० ॥</p>
<p>तथैव आद्यशक्तिवत् पार्श्वद्वयप्रसारणक्रमेण उन्मुखत्रिकोणात्मना वह्निचक्रेण तामेव समनन्तरप्रसारितां शक्तिं विशेषेण अष्टारोपरितनपार्श्वद्वयवर्तिकोणचतुष्टयसंस्पर्शादग्र-कोणस्य अस्य उत्पादनपूर्वमूर्ध्वं भेदयेत् येन द्वितीयोऽपि वह्निः सिद्ध्येत् ॥ ३० ॥<br>
येन</p>
<p>तत ऊर्ध्वस्थितां शक्तिमूर्ध्वं विस्तारयेत् क्रमात् ।</p>
<p>तदनन्तरमूर्ध्वस्थितां प्रथमोल्लिखितामेव शक्तिं तृतीयशक्तिद्वितीयवह्न्युपरितनसम्भेदग्रन्थिभेदनपूर्वं प्राथमिकवह्निपुराग्रकोणसाम्यलक्षणं क्रममवलम्ब्य ऊर्ध्वं विस्तारयेत् येन अस्य दशारस्य पञ्चमसप्तमाराद्वयं स्यात् ॥<br>
ततोऽपि</p>
<p>पुनराद्यं वह्निचक्रमधो विस्तार्य सुन्दरि ॥ ३१ ॥</p>
<p>ग्रन्थिभेदक्रमेणैव शक्तिमाद्यां विभेदयेत् ।</p>
<p>आद्यमष्टारचक्रारम्भकं वह्निपुरशब्दाभिहितं वह्निचक्रं द्वितीयवह्निसिद्ध्यर्थं पार्श्वाभ्यां प्रसारितमपि पुनस्तद्द्वितीयवह्नितृतीयशक्त्यधस्तनसम्भेदग्रन्थ्योर्भेद- नक्रमेणैव अधो विस्तार्य एतच्चक्रापेक्षया आद्यां वस्तुतस्तु तृतीयां शक्तिं विशेषेण द्वितीयशक्त्यग्रकोणसाम्येन भेदयेत् योजयेदिति दशारचक्रसिद्धिः ॥<br>
ततोऽपि</p>
<p>तथा सर्वोर्ध्ववह्न्यन्तशक्तिं विस्तारयेदधः ॥ ३२ ॥</p>
<p>सर्वोर्ध्वं दशारोपरिवर्ती द्वितीयो यो वह्निस्तस्य अन्ते निकटे या सर्वोपरिवर्तिनी एव आद्या शक्तिस्तामधो विस्तारयेत् पार्श्वद्वयप्रसारणक्रमेण दशारसम्बन्ध्यधस्तनपार्श्वद्वयीयकोणचतुष्टयसंस्पर्शेन द्वितीयदशारारम्भिकां चतुर्थी शक्तिं जनयेदित्यर्थः ॥ ३२ ॥<br>
तथा</p>
<p>तामादिचक्राधःशक्त्या वह्निनोर्ध्वं विभेदयेत् ।</p>
<p>तां समनन्तरोल्लिखितां चतुर्थी शक्तिमादिचक्रस्य अनन्तरसिद्धस्य दशारस्य या अधस्तनी तृतीया शक्तिस्तदुपलक्षितेन आद्येन वह्निना विहितपार्श्वद्वयप्रसारणेन ऊर्ध्वं विशेषेण दशारोपरितनकोणचतुष्टयसंस्पर्शपूर्वं वह्निद्वयाग्रकोणसाम्येन भेदयेत् तृतीयं वह्निं जनयेदित्यर्थः ॥<br>
ततोऽपि</p>
<p>पुनः पूर्ववदेवाद्यां शक्तिं विस्तार्य भेदयेत् ॥ ३३ ॥</p>
<p>ऊर्ध्ववह्निम् - - - - - - - - - - - - - - - - - - - - - - - - - - ।</p>
<p>आद्या प्रथमोल्लिखिता शक्तिर्यथा पूर्वं प्रथमदशारस्य पञ्चमसप्तमारासिद्ध्यर्थं शक्तिवह्निग्रन्थिभेदनपूर्वं विस्तारिता, तथैव तां पुनरपि विस्तार्य ऊर्ध्वस्थितं तृतीयं वह्निं मध्यतस्तिर्यक्प्रवेशक्रमेण भेदयेत् स्पष्टां रेखां विधाय उपरितनमरात्रयं कुर्यादित्यर्थः ॥ ३३ ॥<br>
तथा</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>अधोवह्निमध्ये वह्निविवर्जितम् ।<br>
विस्तार्य भेदयेच्छक्तिमधस्तादूर्ध्ववह्निना ॥ ३४ ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>अष्टारारम्भकोणप्रथमोल्लिखितेन ऊर्ध्ववह्निना वह्नेः प्रथमदशारारम्भकस्य द्वितीयस्य वर्जनं कृत्वा तदुपयोगमनपेक्ष्य अधोवह्नेरेतद्द्वितीयदशारारम्भकतया पश्चादुल्लिखितस्य तृतीयस्य अधस्तनस्य ग्रन्थिद्वयस्थानात्मनि मध्ये विस्तार्य अर्थादौर्ध्ववाह्नमेव पार्श्वरेखाद्वयं विस्तृतं विधाय अधस्तात् व्यवस्थितां चतुर्थीं शक्तिं भेदयेत् समनन्तरोक्तवदधस्तनमपि अरात्रयमुत्पादयेदिति द्वितीयदशारसिद्धिः ॥ ३४ ॥<br>
तथा</p>
<p>अतो मध्यादिशक्त्यूर्ध्वशक्तिं विस्तारयेदध।<br>
।</p>
<p>मध्या प्रथमशक्तिभेदिका या द्वितीया शक्तिस्तस्या आदावुपरि स्थिता या प्रथमदशारारम्भिका तृतीया शक्तिस्तस्या अपि ऊर्ध्वं द्वितीयदशारसम्बन्धिनी चतुर्थी शक्तिस्तामधो विस्तारयेत् पार्श्वद्वयप्रसारणक्रमेण द्वितीयदशारपार्श्वाराचतुष्टयसंस्पर्शपुरःसरां पञ्चमीं शक्तिं कुर्यादित्यर्थः ॥<br>
किं तया स्यादित्याह</p>
<p>तथैव सम्पुटीकुर्यात् सर्वं चक्रं सुरेश्वरि ॥ ३५ ॥</p>
<p>एवकारो भीन्नक्रमः ।<br>
तेन सर्वमेव चक्रमिति ।<br>
एतच्च अशेषत्वेन फलमुक्तम् ॥ ३५ ॥<br>
ततोऽपि</p>
<p>तां च तेन महेशानि वह्निचक्रेण भेदयेत् ।<br>
ग्रन्थिभेदक्रमेणाधः सर्वोर्ध्वात्सर्वबाह्यतः ॥ ३६ ॥</p>
<p>मध्योर्ध्वशक्तिपर्यन्तम् - - - - - - - - - - - - - - - - ।</p>
<p>तां समनन्तरोल्लिखितां पञ्चमीमेव शक्तिं सर्वस्य चक्रस्य बाह्यतो, नतु अन्तः, सर्वस्यैव चक्रस्य ऊर्ध्वमवलम्ब्य स्थितं यत् तृतीयं वह्निचक्रं, नतु प्रथमं, तेन अर्थात् तस्यैव अधस्तयैव शक्त्या मेलनात्मकौ यौ ग्रन्थी तयोर्यो भेदस्तत्क्रमेण पार्श्वद्वयेन प्रसृत्य अर्थात् चक्रस्यैव मध्योर्ध्वं ये चतुर्थप्रथमे शक्ति तत्पर्यन्तमुपरितनतत्कोणचतुष्टयस्पर्शनक्रमेण भेदयेत् संयोजयेत् येन चतुर्थो वह्निः सिध्येत् ॥<br>
तथा</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>आदिशक्त्यवधिप्रिये ।<br>
ततो बाह्यस्थशक्त्यन्तःशक्तिमूर्ध्वं विकासयेत् ॥ ३७ ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>तदनन्तरं बाह्यस्था या पञ्चमी शक्तिस्तस्या अन्तर्गर्भे या चतुर्थी, तामादिशक्त्यवधि प्रथमशक्तिपर्यन्तमूर्ध्वं विकासयेत् पार्श्वद्वयेन प्रसृत्य तया संयोजयेत् येन अस्य चक्रस्य षष्ठदशमात्मकमराद्वयं स्यात् ॥ ३७ ॥<br>
ततः</p>
<p>सर्वोर्ध्ववह्न्यधोवह्निपर्यन्तं वीरवन्दिते ।<br>
तथा विस्तारयेच्छक्तिमाद्यामप्यूर्ध्वमीश्वरि ॥ ३८ ॥</p>
<p>सर्वस्य चक्रस्य ऊर्ध्वं यश्चतुर्थो वह्निस्तस्यापि अधोयस्तृतीयो वह्निस्तत्पर्यन्तं तदग्रकोटिसंलग्नत्वेन आद्यां प्राथमिकीं दशारद्वयसम्पत्त्यर्थं पुनः पुनः प्रसारितामपि शक्तिं तथा पार्श्वद्वयप्रसारणपुरःसरं स्पष्टरेखाकारतया ऊर्ध्वं विस्तारयेत् यथा चतुर्थवह्निभेदनक्रमेण चतुर्दशारस्य उपरितनमरात्रयं सिध्येत् ॥ ३८ ॥<br>
ततोऽपि</p>
<p>तया विभेदयेद्वह्निचक्रं सर्वोर्ध्वसंस्थितम् ।<br>
सर्वोर्ध्ववह्न्यधोभागग्रन्थिपर्यन्ततः प्रिये ॥ ३९ ॥</p>
<p>विस्तार्य वाह्यशक्तिं तु सर्वाधस्ताद्विभेदयेत् ।<br>
*</p>
<p>सर्वोर्ध्ववह्न्यधोभागग्रन्थिपर्यन्तत इत्येतत् काकाक्षिवत् योज्यम्, तेन सर्वापेक्षया ऊर्ध्वमुपरि अवस्थितस्य चतुर्थस्य वह्नेरधोभागतृतीयाग्निपञ्चमशक्तिसम्भेदात्मकौ यौ ग्रन्थी, तात्पर्यन्ततस्तया समनन्तरोक्तयैव त्रिकोणाकारप्रसरणादिरूपया भङ्ग्या सर्वेषां चतुर्णामपि वह्नीनामूर्ध्वमादौ सम्यगष्टारारम्भकतया स्थितं वह्निपुरशब्दाभिहितं वह्निचक्रं विभेदयत् संयोजयेत्, येन अस्य चक्रस्य तृतीयत्रयोदशारासिद्धिः स्यात्, तथा सर्वेषां वह्नीनामूर्ध्वमष्टारसम्पत्तिनिमित्तमुल्लिखितः प्रहमं समनन्तरकृतयोजनो यो वह्निस्तस्य अधोभागे यौ पञ्चमशक्तितृतीयवह्निसङ्गमनरूपौ ग्रन्थी, तत्पर्यन्तोऽर्थात् तत्पार्श्वरेखाद्वयं विस्तार्य सर्वाधस्तात् वाह्यां पञ्चमीं शक्तिं विभेदयेत्, येन चतुर्दशारस्य अधस्तनमरात्रयं सिद्ध्येदिति शक्तिपञ्चकान्गिचतुष्टयात्मनः सकलस्य अस्य चक्रस्य निष्पत्तिः ॥<br>
एतदेव व्याप्तिप्रतिपादनपुरःसरमुपसंहरति</p>
<p>ततः सृष्ट्या महाचक्रं प्रथमं तु हुताशनम् ॥ ४० ॥</p>
<p>मध्ये तु द्वितयं स्थित्या संहारं पञ्चमं च यत् ।<br>
एवमेतन्महाचक्रं महाश्रीत्रिपुरामयम् ॥ ४१ ॥</p>
<p>एवमुक्तेन क्रमेण एतदत्यद्भुतसन्निवेशवत्त्वात् पुरःस्फुरद्रूपतया अवभासमानं तत्तच्छास्त्रान्तरोदितचक्रान्तरवैलक्षण्यात् महत् प्रमातृप्रमेयात्मनो विश्वस्य करणात् चिरमवस्थापनेन विकासनात्, स्वात्मसाक्षात्कारेण कर्तनात् सर्वतोविगलनेन चेदेकशेषतया पूर्णत्वाद्यपरपर्यायतृप्ततापादनेन च सृष्टिस्थितिसंहारानाख्यरूपतया चक्रशब्दव्यपदेश्यम्, अत एव स्वस्वातन्त्र्यविजृम्भामात्रसारमखिलमिदं विश्वमोतप्रोततया व्याप्नुवन्ती निरतिशयचिदानन्दघनस्वस्वरूपशालितया श्रीप्रधाना, त्रीणि सृष्टिस्थितिसंहारलक्षणानि गर्भीकृतानन्तत्रिकाणि पुराणि तत्तद्विभागापूरकाणि स्वसंविद्विस्फूर्जितानि मकुरनगरन्यायेन स्वेनैव स्वभित्तावनतिरिक्तानि अपि अतिरिक्तायमानानि उद्भासयन्ती निरूपाख्यपरसंविन्मात्रसतत्त्वा महात्रिपुरसुन्दरीशब्दव्यपदेश्या या त्रिपुरा, तत्प्रकृतिकम्</p>
<p>अधाराधेयरूपाय - - - - - - - - - - - ।</p>
<p>इतिवत् तदविभागस्वभावमेवेत्यर्थः ।<br>
तथाहि प्रथमं तावत् चतुर्दशारतया महत् यत् चक्रं, तत् सृष्ट्या उपलक्षितम् ।<br>
चतुर्दशविधैवहि बहिः सृष्तिः ।<br>
यत्</p>
<p>संसारा दश चत्वारः - - - - - - - - - - - - - ।</p>
<p>इति ।<br>
ततो मध्ये तु अरादशकौचित्येन हुताशनस्वरूपं चक्रद्वितयं स्थितिरूपम् ।<br>
स्थितिर्हि उभयस्वभावैव भवेदिति भावः ।<br>
यदाहुः</p>
<p>प्रभवाप्यययोरन्तर्लोलीभूतः क्रमोऽवताराख्यः ।</p>
<p>इति ।<br>
मूलचक्रापेक्षया द्वितीयमपि अष्टारं चक्रम्</p>
<p>आद्यचक्रे महेशानि- - - - - - - - - - - - - - - - - - - - ।<br>
(१ । १५७)</p>
<p>इतिवक्ष्यमाणवदराभूयस्त्वाभिप्रायेण प्रथमत्वेन उद्दिष्टं संहारप्रधानम् ।<br>
यतः श्रीयोगसञ्चारादावपि</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>मध्यगे ये ते कृष्णश्वेते च मण्डले ।<br>
इति षोडशद्वादशाराभ्यामष्टारेषु च सर्वशः ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इत्यादिना अपि अष्टारस्य संहारप्रधानत्वमेव उक्तम् ।<br>
अत एव पारिशेष्यात् मूलत्रिकोणस्य अपि निर्विभागस्वभावतया अनाख्यरूपत्वमर्थसिद्धम् ।<br>
अत एव चक्रपञ्चकस्य सर्वसौभाग्यकारकमिति सर्वार्थसाधकमिति सर्वरक्षाकरमिति सर्वरोगहरमिति सर्वानन्दकरमिति च सृष्ट्यादिक्रमचतुष्टयोचितमेव अभिधानमिति यथोक्तमेव युक्तम् ।<br>
यत् पुनरत्र अन्ये पाठादौ विप्रतिपद्यन्ते, तत् यत्तत्प्रायमिति उपेक्ष्यमेव यतः पाठभेदस्तावदत्र स्थितः स च अध्येतृभ्रमोपकल्पित एव, न मौलः तत्परिग्रहापरिग्रहौ च साधुत्वासाधुत्वनिबन्धनौ, प्रक्रियागौरवपरिहारेण प्रकृतार्थनिर्वाहनैपुण्यं च नाम साधुत्वमन्यत्तु अन्यथा ।<br>
यदाहुः</p>
<p>पाठभेदोऽत्र साधुर्वा तदन्यो वा न मूलतः ।<br>
किन्त्वध्येतृभ्रमात्तेन तत्प्रदर्शनमज्ञता ॥<br>
इति, अथैकः पुस्तकाभ्यासे पाठो ग्राह्यो विचार्य चेत् ।<br>
साधुरेवतु स ग्राह्यः साधूनामविगानतः ॥</p>
<p>इति च ।<br>
तच्च इह अस्तीति किं प्रलप्यते भवद्भिरौत्तराधर्यस्वपाठलाभादीति, प्रत्युत भवतामेव अयं दोषो यदस्माभिर्यावता ग्रन्थेन चक्रनिष्पत्तिस्तद्व्याप्तिश्चेत्युभयं व्याख्यातं, तावतैव गुर्व्या प्रक्रियया भवद्भिश्चक्रनिष्पत्तिमात्रमिति ।<br>
सन्ति च अत्र ग्रन्थगौरवं परिहरन्तः परे साक्षिण इति अलं तच्चिन्तया अपि यदिदमेव अत्र प्रतिसमाधानमिति ।<br>
यथोक्तायाश्च व्याप्तेरेव तथा अनुचितत्वं न किञ्चिदुत्पश्यामः ।<br>
यत् पुष्पे गन्धस्तिले तैलं देहे जीवो जलेऽमृतम् ।<br>
यथा तथैव शास्त्राणां कुलमन्तः प्रतिष्ठितम् ॥</p>
<p>इतिदृष्ट्या पदद्वयमयं कौलिकं ज्ञानं सर्वत्रैव अन्तरनुप्राणकतया वर्तते इति नास्ति विमतिः, अन्यथा हि न किञ्चिदपि भुक्तिमुक्तिप्रदं स्यादि उक्तमन्यत्र बहुशः ।<br>
अत एव श्रीतन्त्रालोके</p>
<p>पाशवेष्वपि शास्त्रेषु तद्दर्शि महेशिना ।<br>
घोरान्ध्यहैमननिशामध्यगाचिरदीप्तिवत् ॥</p>
<p>इत्यादिना तत्र कुलज्ञानस्य अधराधरेषु अपि अनुप्राणकत्वमुक्तम् ।<br>
अनेनैव आशयेन भवद्भिरपि</p>
<p>ऊर्मिरिति भोगिनीत्यपि कुब्जेति कुलेश्वरीति जगदुर्याम् ।<br>
श्रीकालकर्षणीत्यपि कुण्डलिनीत्यपि च नौमि तां देवीम् ॥</p>
<p>इत्यादि उक्तम् ।<br>
तत्सर्वत्रैव साक्षात्कुलशास्त्रतया व्यपदिष्टेऽमुष्मिन् परमोपादेये शास्त्रे किमेवंविधाया व्याप्तेरनानुगुण्यं यद्वाधामात्रेणापि न स्पृष्टम् ।<br>
एतच्च परमेश्वरः स्वकण्ठेनैव चतुर्थपटलारम्भे वक्ष्यतीति अल्ं रहस्यार्थोदञ्चनेन ।<br>
प्रत्युत स्वकण्ठोत्क्तामेवंविधां व्याप्तिमपहाय</p>
<p>चक्रं बैन्दवमम्बिकामयमियं वामा त्रयो ये भ्रमा ज्येष्ठेयं यदिदं पुरन्दरपुरे रेखाचतुष्कं बहिः ।<br>
योऽयं शक्त्यनलत्रिकोणनिवहो रौद्रीयमित्यामृशन् योऽर्चाधारमकृत्रिमं कलयते मातः स ते पूजकः ॥</p>
<p>इत्यादिव्याप्तिप्रतिपादनपरं बहुप्रकारं स्वोत्प्रेक्षितं यत्तद्वदतां किमपि परिनिष्ठितं तन्निबन्धनं यदादिवर्णोद्धारादौ यद्यासामेव सन्निवेशवत्त्वमिति, नैतत् ।<br>
इयंहि च अशेषेण पञ्चाशत्सिद्धिः ।<br>
यदादिवर्णोद्धारादौ यद्यासामेवं सन्निवेशवत्त्वं तत इह वि?मायातं यदेवमुच्यते ।<br>
एवमपि तत्र आसामेवंसन्निवेशवत्त्वं नैकान्तिकमिति कुत इहापि एतत्स्यात्, यदम्बिकायाः</p>
<p>अकारस्य शिरो रौद्री वक्त्रं वामा प्रकीर्तिता ।<br>
अम्बिका बाहुरित्युक्ता ज्येष्ठा चैवायुधं स्मृता ॥</p>
<p>इत्यत्र स्पष्टरेखाकारं बाहुत्वमुक्तम्</p>
<p>उत्थिता तु यदा तेन कला सूक्ष्मा तु कुण्डली ।<br>
चतुष्कलमयो बिन्दुः शक्तेरुदरगः प्रभुः ॥<br>
मथ्यमन्थकयोगेन ऋजुत्वं जायते प्रिये ।<br>
ज्येष्ठा शक्तिः स्मृता सा तु बिन्दुद्वयसुमध्यगा ॥<br>
त्रिपथा सा समाख्याता रौद्री नाम्ना तु गीयते ।<br>
शशाङ्कशकलाकारा अम्बिका त्वर्धचन्द्रिका ।<br>
एकैवेत्थं परा शक्तिस्त्रिधा सा तु प्रजायते ॥</p>
<p>इत्यत्र च उकारात्मकशशाङ्कशकलाकारत्वं, वामायाश्च अत्र नामापि न स्पृष्टम् ।<br>
इहापि वक्ष्यमाणे कवलीकृतनिःशेषबीजाद्यङ्कुरतां गता ।<br>
वामा शिखा ततो ज्येष्ठा शृङ्गाटाकारतां गता ॥<br>
रौद्री तु- - - - - - - - - - - - - - - - - - - - - ॥<br>
(४।९)</p>
<p>इत्यादावम्बिकायाः, श्रीसर्ववीरादौ च तत्र तत्र वर्णान्तरोद्धारादावपि नवनव आसां सन्नीवेशः प्रकाशित इति वर्णान्तरोद्धारमात्रेऽपि यत्र नियतमासां रूपं नास्ति तत्रैवमादावन्यत्र का वार्तेति नास्त्येव अत्र परिनिष्ठितं किञ्चित् निबन्धनमिति निश्चयः ।<br>
यद्वा वार्तिककारस्यैव अयं दोषो यदुपजीवनेनापि भवान् प्रवृत्त इति अलं बहुना ॥ ४१ ॥<br>
इदानीमस्तैव माहात्म्यमाह</p>
<p>क्लेदनं द्रावणं चैव क्षोभणं मोहनं तथा ।<br>
आकर्षणं महादेवि जम्भनं स्तम्भनं तथा ॥ ४२ ॥</p>
<p>व्याधिदास्विशमनं सर्वदुर्नीतिनाशनम् ।<br>
शान्तिपुष्टिधनारोग्यमन्त्रसिद्धिकरं परम् ॥ ४३ ॥</p>
<p>भोगदं मोक्षदं चैव खेचरत्वप्रवर्तकम् ।<br>
सर्वरक्षाकरं देवि सर्वानन्दकरं तथा ॥ ४४ ॥</p>
<p>सर्वकर्मकरं चापि सर्वकार्यार्थसाधकम् ।<br>
सर्वावेशकरं देवि सर्ववेधकरं पुनः ॥ ४५ ॥</p>
<p>सर्वतत्त्वकरं देवि सर्वाज्ञानिलयं तथा ।<br>
सर्वर्द्धिसंयुतं चैव सर्वश्रेयस्करं परम् ॥ ४६ ॥</p>
<p>सर्वमन्त्रमयं देवि सर्वतीर्थमयं पुनः ।<br>
सर्वव्रतमयं चैव सर्वामृतमयं तथा ॥ ४७ ॥</p>
<p>सर्वदुःखप्रशनं सर्वशोकनिवारणम् ।<br>
सर्वोन्मादकरं देवि सर्वयोगीश्वरीमयम् ॥ ४८ ॥</p>
<p>सर्वपीठमयं देवि सर्वज्ञानमयं प्रिये ।<br>
सर्वदेवमयं देवि सर्वाह्लादनकारकम् ॥ ४९ ॥</p>
<p>सर्वदौर्भाग्यशमनं सर्वविघ्ननिवारणम् ।<br>
सर्वसिद्धिकरं चक्रं सर्वाशापरिपूरकम् ॥ ५० ॥</p>
<p>रौद्राभिचारकोच्चण्डपरमन्त्रौघभक्षकम् ।<br>
परसिद्ध्याकर्षणं च पराज्ञाकर्षणं तथा ॥ ५१ ॥</p>
<p>परसैन्यस्तम्भकं च परविज्ञानमोहनम् ।<br>
परवक्त्रस्तम्भकं च शस्त्रस्तम्भनकं परम् ॥ ५२ ॥</p>
<p>महाचमत्कारकरं महाभुक्तिप्रवर्तकम् ।</p>
<ul>
<li>महावश्यकरं देवि महासौभाग्यदायकम् ॥ ५३ ॥</li>
</ul>
<p>महाज्वरहरं देवि महाविषहरं परम् ।<br>
महामृत्युप्रशमनं महाभयविनाशनम् ॥ ५४ ॥</p>
<p>महापुरक्षोभकरं महासुखशुभप्रदम् ।<br>
महालक्ष्मीमयं देवि महामङ्गल्यदायकम् ॥ ५५ ॥</p>
<p>महाप्रभावसंयुक्तं महापातकनाशनम् ।</p>
<p>क्लेदनद्रावणयोः पृथङ्निर्देशे सामान्यरूपत्वं निमित्तम् ।<br>
स्तम्भनमेव प्रपञ्चितं परसैन्यस्तम्भकमित्यादिना ।<br>
सर्वावेशेति पञ्चाशद्भेदभिन्नत्वादिना अन्यत्र उक्तम् ।<br>
सर्ववेधेति मन्त्रनादादिरूपतया तत्र तत्र बहुधा उदितम् ।<br>
सर्वतीर्थेति सर्वव्रतेति च तत्तत्फलदायित्वात् ।<br>
दुःखं क्षोभः सुखप्रतिपक्षभूताधर्मविशेषः, स्वपरानुशोचनमात्रं तु शोकः ।<br>
महाभुक्तीति लोकधर्म्यपेक्षम् ।<br>
अनेन च अधिष्ठात्रधिष्ठेययोरभेदमेव द्रढयितुं सर्वानन्दकरमित्यादिपदोपक्षेपेण पूज्यतया अभिमतं चक्रनवकमपि कटाक्षितमिति ज्ञेयम् ॥ ५५ ॥<br>
नच अस्य इयानेव प्रभाव इत्याह</p>
<p>एवमेतस्य चक्रस्य प्रभावो वर्णितुं मया ॥ ५६ ॥</p>
<p>न शक्यते महादेवि कल्पकोटिशतैरपि ।</p>
<p>एतद्बहिरपि किं किञ्चित्कार्यमस्ति, न वेत्याह</p>
<p>एतद्वाह्यगतं पद्ममष्टपत्रं समालिखेत् ॥ ५७ ॥</p>
<p>तद्बाह्यतोऽपि देवेशि षोडशारं तथैवच ।<br>
परिवेशसमायुक्तं चतुर्द्वारोपशोभितम् ॥ ५८ ॥</p>
<p>षोडशारेति अराशब्दो दलपर्यायः ।<br>
यदुक्तं</p>
<p>षोडशारे महापद्मे - - - - - - - - - - - ।</p>
<p>इति ।<br>
तथैवेति पद्ममेवेत्यर्थः ।<br>
परिवेशेति व्योमरेखा ।<br>
श्रीरसमहोदधौ पुनरेतत् सुकरत्वाभिप्रायेण सूत्रवर्तनामुखेन अपि उक्तम् ।<br>
तथाहि</p>
<p>अथातः सम्प्रवक्ष्यामि चक्रमङ्कितनिर्णयम् ।<br>
तदर्थं देवि कुर्वीत त्रिहस्तं मण्डलोत्तमम् ॥<br>
तस्य कुर्यात्त्रिभागेन कर्णिकां चक्रलाञ्छिताम् ।<br>
पद्मद्वयं तदर्धेन द्वारक्षेत्रं च तत्समम् ॥<br>
ब्रह्मसूत्रं पुरा दत्त्वा कर्णिकाभ्रममध्यतः ।<br>
याम्यसौम्यायतं दद्यात् तत्रस्थं सूत्रसप्तकम् ॥</p>
<p>तुर्यसूत्रं ततो लुप्त्वा मध्यांशः स्याद्द्विभागिकः ।<br>
तृतीयपञ्चमौ भागौ कृत्वा त्र्यंशविवर्जितौ ॥<br>
तेन भागेन च पुनर्मध्यभागं विवर्धयेत् ।<br>
तृतीयस्य द्वितीयस्य आदिसूत्रस्य चान्तयोः ॥<br>
प्रसारयेदधोधःस्थं ततः सूत्रद्वयं द्वयम् ।<br>
भ्रमे सप्तमके सूत्रे ब्रह्मस्थाने च सङ्गतम् ॥<br>
आपञ्चमादधःस्थानां त्रयाणां चान्ततो नयेत् ।<br>
सूत्रद्वयं द्वयं चान्यत् त्र्यश्राण्येवं भवन्ति षट् ॥<br>
चतुर्दशारमित्येवं दशारं च प्रसिद्ध्यति ।<br>
सूत्राद्द्वितीयकात्षष्ठाद्ब्रह्मसूत्रस्य पार्श्वयोः ॥<br>
सूत्रद्वयं द्वयं देयमध-ऊर्ध्वप्रसारितम् ।<br>
तत्कोटिसङ्गतं पश्चात्सूत्रयुग्मं प्रसारयेत् ॥<br>
दशारमेवं कथितं चक्रमेतत् तृतीयकम् ।<br>
सूत्राग्रात्पञ्चमादूर्ध्वमन्यत्सूत्रद्वयं नयेत् ॥<br>
ऊर्ध्वाधोमुखमध्यस्थत्र्यश्रमर्मद्वयावधि ।<br>
दद्यात् तृतीयसूत्रं च तयोरन्यान्यसङ्गतम् ॥<br>
एवं चतुर्थमष्टारमेकारं चात्र पञ्चमम् ।<br>
इति संसिद्ध्यते चक्रं कर्णिकान्तर्गतं समम् ॥<br>
तच्छक्तिपञ्चकं सृष्ट्या लयेनाग्निचतुष्टयम् ।<br>
पञ्चशक्तिचतुर्वह्निसंयोगाच्चक्रसम्भवः ॥<br>
तत्रैकमष्टकं मध्ये द्विदशान्तचतुर्दश ।</p>
<p>चतुर्दश दशद्वन्द्वमष्टावेकं महेश्वरि ॥<br>
सृष्टिसंहारयोगेन शक्तिस्थानान्यनुक्रमात् ।<br>
स्थितानि त्रिपुराचक्रे यद्बोधादमरो भवेत् ॥<br>
बहिः पद्मद्वयं कुर्यादष्टषोडशकच्छदम् ।<br>
चतुरश्रं ततो दत्त्वा कुर्याद्द्वारचतुष्टयम् ॥<br>
चतुष्कोणसमायुक्तमेवं स्यान्मण्डलोत्तमम् ।<br>
रक्तेन रजसापूर्यं चक्रं शुक्लोच्चरेस्विकम् ॥</p>
<p>इति ।<br>
अयमत्र अर्थः ।<br>
तदर्धेनेति तस्य त्रिभागस्य अर्धेन षडंशेनेत्यर्थः ।<br>
तेन प्रतिपार्श्वं द्वादशाङ्गुलसम्मिते क्षेत्रे पद्मद्वयं कार्यमिति ।<br>
अन्येषां पुनस्त्रिभागेनेत्येव पाठः ।<br>
यदाहुः</p>
<p>तत्र त्रिहस्तयागे कर एको द्वारभूमिगः कल्प्यः ।<br>
षोडशवसुदलकमले हस्तेन च कर्णिका त्र्यंशः ॥</p>
<p>इति ।<br>
तत्सममिति पाठद्वयाभिप्रायेण अपि योज्यम् ।<br>
एवंविभक्तस्य च अस्य त्रिहस्तस्य क्षेत्रस्य भ्रममध्यतः पूर्वापरायतब्रह्मसूत्रयाम्यसौम्यायतसूत्रसप्तकदान- भागशब्दादिवचनान्यथानुपपत्त्या चतुरश्रसिद्धिपूर्वं प्रथमं चतुर्विंशतिधा विभजनं कार्यमिति सिद्धं येन हास्तिकस्य कर्णिकाक्षेत्रस्य अष्टभिर्भागैर्विभक्तस्य सर्वमेतत् सङ्गच्छते ।<br>
ततश्च प्रतिपार्श्वं द्वाभ्यां द्वाभ्यां भागाभ्यां पद्मद्वयं, द्वारं च चतुर्भिश्चतुर्भिरिति स्यात् ।<br>
एवञ्च ब्रह्मस्थाने बिन्दुं विन्यस्य तदनुसारं कर्णिकापद्मद्वयार्थं भ्रमत्रयविधानं, तदनु चतुरश्रविधिः परतः कर्णिकायां सूत्रैस्त्रिचत्वारिंशत्त्रिकोणविरचनमित्यादिव्यख्यानं रेखाकर्मानभिज्ञत्वप्रतिपादनफलमतीव हास्यावहतां गुरुपुङ्गवस्य प्रकाशयतीत्यलं चर्यानन्दनाथोपदेशविषदप्रतिभाविभवैः सह सम्भासितेन, चक्रनिष्पत्त्युपयोगितामात्रप्रतिपादनपरं तु नियतसूत्रोपादानम् ।<br>
तथाच पूर्वापरायतसूत्रमध्यात् ब्राह्मसूत्रस्यैव शक्तिवह्नीनामग्रकोणसाम्योत्पादनमात्रमुपयोगः ।<br>
ब्रह्मस्थानलाभसूत्रभागगणनाद्युपयोगार्थमुपात्तस्य अपि तुर्यसूत्रस्य चक्रावयवविशेषसम्पत्त्यै योग्यतादर्शनार्थं पुनर्लोप उक्तः, इतरेषां तु चक्रनिष्पत्तौ साक्षादेव उपयोगः, -इति द्वितीयादीनां चतुर्णां सूत्राणां द्वितीयषष्ठयोश्च अन्तत आरभ्य सूत्रप्रसारणे ब्रह्मस्थाने च विश्रान्तौ चक्रस्य निष्पत्तिरेव न स्यादित्याशङ्क्य प्रथममेव परमेश्वरस्तत्र तत्र त्र्यंशलक्षणांशरूपहानिप्रदर्शनद्वारा स्थाननैयत्यमेव सङ्क्षिप्तया उक्त्या शिक्षयति तृतीयेत्यादिना ।<br>
तृतीयस्तच्छब्दसन्निधेस्तृतीयस्मादेव भागात् यः पञ्चमश्च भागस्तौ तृतीयपञ्चमादीनां सूत्राणामन्तत एव प्रसारणस्य वक्ष्यमाणत्वादनागतावेक्षणतन्त्रयुक्त्या अन्तत एव त्र्यंशेन भागस्य त्र्यङ्गुलत्वादङ्गुलपरिमाणेन वर्जितावर्थात् पूर्वतः कृत्वा, पुनश्च परतस्तथैव विधाय, तेन त्र्यंशलक्षणेनैव मार्गेण चतुर्दशारदशारापेक्षया मध्यभागं पुनर्द्वितीयब्रह्मषष्ठसूत्रात्मसु त्रिषु स्थानेषु पार्श्वयोर्विवर्धयेत् तत्र तत्र अङ्गुलपरिमाणां वृद्धिं कुर्यादित्यर्थः ।<br>
इदमुक्तं भवति-इह खलु प्रथमस्य द्वितीयस्य षष्ठस्य सप्तमस्य च सूत्रस्य अभ्रमतोऽङ्गुलमात्रं परिवर्ज्य मध्ये च द्वितीयस्य षष्ठस्य च सूत्रस्य अङ्गुलमात्रमधिकीकृत्य तत्र तत्र तथा परिच्छेदार्थं बिन्दुं दत्त्वा सूत्राणि अध ऊर्ध्वं च प्रसार्य वक्ष्यमाणदृष्ट्या तत्र तत्र तेषां विश्रान्तिः कार्या ।<br>
किन्तु प्रथसूत्रस्य ब्रह्मस्थानेऽपि अङ्गुलमात्रमेव अधिकीकृत्येति शरसङ्ख्यं च तृतीयं नेयमधश्च अङ्गुलेन ऊर्ध्वमिति व्याख्यानं तु अशब्दार्थमिति चक्रनिष्पत्तौ तावत् न साधकं, प्रत्युत चक्राणां साङ्कर्योत्पादनादिना मर्माणां च सर्वतोविघटनेन बाधकमिति उपेक्ष्यम् ।</p>
<p>एवं श्रीरसमहोदधेर्ये रहस्यवररक्षराशिसम्पूर्णात् ।<br>
कतिचित्सुदुर्लभा अप्युच्छलिताः श्लोकशीकराः सिद्धाः ॥<br>
ते वामकेश्वरागमतो मुक्तविकल्पकालिकाकलुषाः ।<br>
सञ्चारात्कृतवेधाः सर्वेषामुपकरिष्यन्ति ॥<br>
इत्याकलय्य जित्वा गुरुजनदृढमलघु मात्सर्यम् ।<br>
एतान्सद्गुरुलब्धान्विश्वावर्तः प्रवर्तितवान् ॥</p>
<p>इत्याद्यभिदधद्भिरपि भवद्भिः पञ्चपुरुषीं गृहे गोपयित्वा परिरक्ष्य तदस्तित्वमात्रेण च भाङ्कारशतानि विधाय सूत्रकणिकामात्रमद्यापि न अवगतमित्यतः परं किं नाम मौर्ख्यस्य हास्यस्य वा स्थानं प्रत्युत दग्धं मुखं कृत्वा प्रतिपदमुपजीव्यापि निर्मित्तिचित्रमुल्लिखतां महात्मनां महागुरूणां, नतु एतावता अकुशलपरिकल्पिते परैरपि अन्यथाकर्तुं शक्ये द्वात्रिंशद्भागविभजनादावनागमिके एतनीवमित्युच्यते इति अलं वाचालैः सह संलापनेन ।<br>
अन्तयोरिति उक्तनीत्या भ्रमतोऽङ्गुलमात्रेण कृतपरिच्छेदयोः ।<br>
एवमन्तत इत्यत्रापि ज्ञेयम् ।<br>
ब्रह्मस्थानेऽपि अङ्गुलमात्रेण अधिकीकृते अधःस्थानां त्रयाणामिति पञ्चमषष्ठसप्तमात्मनाम् ।<br>
द्वितीयकादिति षष्ठादिति तेन उक्तगत्या अङ्गुलेन अङ्गुलेन अधिकीकृतात् ।<br>
ब्रह्मसूत्रस्य पार्श्वयोरित्यनेन ऊर्ध्वाधरयोरित्यनेन ऊर्ध्वाधर त्र्यश्राश्रकोणसाम्योत्पादनमेव उपोद्वलितम् ।<br>
अध ऊर्ध्वमिति यथासङ्ख्यम् ।<br>
तत्कोटिसङ्गतमिति काकाक्षिन्यायेन योज्यम्, तेन तस्य पूर्वसिद्धस्य दशारस्य कोटाववान्तरसङ्गतं तावदेतत्सूत्रद्वयमध ऊर्ध्वं च प्रसारयेत् यावत् चतुर्थभागार्थप्रायतत्कोटिसङ्गमः स्यादित्यर्थः ।<br>
तथा तेषां समनन्तरदत्तानां चतुर्णामपि सूत्राणां कोटिषु सङ्गतमन्यदपि सूत्रयुग्मं पञ्चाशत्प्रसारितं देयमिति पूर्वेण सम्बन्धः ।<br>
ऊर्ध्वेति ऊर्ध्वाधोमुखे मध्यस्थे यत् पूर्वापरतृतीयत्रिकोणद्वयजनिते त्र्यश्रे अन्योन्यसम्भेदोत्पादितं-मर्मद्वयं, तदवधि तत्पर्यन्तं लक्ष्यीकृत्येत्यर्थः ।<br>
तदिति चक्रं, चक्रपञ्चकस्य सृष्टिसंहाराभ्यामुपसंहारे शिष्यहितत्वं निमित्तम् ।<br>
बहिरिति चक्रलाञ्छितायाः कर्णिकायाः ।<br>
रक्तशुक्लपदद्वयोपादानाच्च रजोन्तरनिषेधः कटाक्षितो यदिह रजोन्तराणामनानुगुण्यादेतावतैव कार्तार्थ्यम् ।<br>
तेन</p>
<p>गोरोचनया युक्तं कृत्वा चक्रस्थकर्णिकामध्यम् ।<br>
असितं तदन्तरालं कस्तूरिकयाथवा दुग्धे ॥<br>
क्षिप्त्वा तां गोधूमैरञ्ज्यम् - - - - - - - - - ।</p>
<p>इत्यादि न वाच्यम्, - इत्यलं बहुना ।<br>
अनेनैव आशयेन एतदागमार्थमदृष्ट्वैव अन्यैरपि महागुरुभिराकाशचित्रन्यायेन स्वप्रतिभयैव सूत्रगत्या अस्य</p>
<p>दशनसमांशे देशे वसुवसुशान्तः समन्ततोथान्तः ।<br>
द्विद्विद्विभागलोपात्पूर्वस्यां पार्श्वयुग्मेऽपि ॥<br>
पादार्धार्धोनयुगत्र्यकांशत्यागतस्ततः परतः ।<br>
ग्रहसार्धकामषोडशविश्रान्तां त्रित्र्यरीकुर्यात् ॥<br>
एवं पश्चात्किन्तु प्रथमत्र्यरमब्धिभागसन्त्यागात् ।<br>
पार्श्वाभ्यां सार्धनवप्ररूढमन्तस्ततः कार्यम् ॥<br>
मुनिमुनिभागत्यागात्प्रारब्धं पूर्वतस्ततः पश्चात् ।<br>
सार्धनवान्तं कार्यं पार्श्वत्र्यरसङ्गतं त्र्यश्रम् ॥<br>
इत्थं चक्रं कृत्वा दत्त्वा गगनद्वयं तदन्तरगम् ।<br>
चक्रं कार्यं गुरुभिः परशुनिभारं विकारारम् ॥<br>
बहिरथ भागत्रितये कुर्याद्द्वाराणि कोणयुक्तानि ।</p>
<p>कमलाङ्कितानि शोभावन्त्युपशोभान्वितान्यपिच ॥<br>
इति कथितोऽभिनवोऽयं मार्गः शिवशासनानुसारेण ।<br>
चक्रं सुकरं सुसमं येन च सुमनोहरं भवति ॥</p>
<p>इत्यादिना उद्धारः कृतः ।<br>
अत्र तु इयानागमार्थविसंवादी दोषः-यत्क्षेत्रस्यार्धचक्रमर्धे च पद्मादि षोडशदल[म्], पद्मस्थाने च चक्रं निविष्टकलाटकं च द्वारमित्यादि ।<br>
एतदुपजीवनेन प्रवृत्तैरपि अस्मद्व्याख्यागुरुभिरदृष्टत्वाविशेषेऽपि प्रातिभज्ञानवशोन्नीततदागमार्थैस्तदविसंवादिनी चक्रस्य वर्तना सङ्गृहीता ।<br>
यथा</p>
<p>श्रुतिभुजभागे क्षेत्रे मध्येऽष्टांशे भ्रमं वितन्वीत ।<br>
तत्रच शक्तित्रितयं पार्श्वाभ्यां पूर्वतश्च तुर्यांशात् ॥<br>
भ्रमतोऽग्न्यंशादगुणादनलांशविवर्जिताद्यमांशाच्च ।<br>
जनयेद्वसुमुनि सगुणांशाब्दिजमेवं च हुतभुजः परतः ॥<br>
किन्तु यमांशादग्निं तृतीयमिषुभागगं चतुर्थमथ ।<br>
वेदांशा वा द्विगुणांशरसांशगमेवमेव जलशक्तिः ॥<br>
इष्वन्तं शरशक्तिस्तृतीयशक्त्यग्निसम्भेदात् ।<br>
इत्थं चक्रं वेदाग्निबाणशक्त्यन्वितं सुखं सिद्धः ॥<br>
तदनु द्वितये द्वितये वस्वदष्टिदलं सरोरुहद्वितयम् ।<br>
भागानामवशिष्टे चतुरश्रे द्वारमिति यागः ॥<br>
इत्यलं बहुना ।<br>
प्रकृतमेव अभिदध्मः ॥ ५८ ॥<br>
एवमाधारस्वरूपनिरूपणानन्तरं प्राप्तावसरमाधेयस्य अपि स्वरूपनीरुपणमित्याह</p>
<p>संस्थिता तु महाचक्रे महात्रिपुरसुन्दरी ।</p>
<p>अत्र अधिष्ठातृतया अवस्थितायाश्च अस्याः कथ्यमानं पूजाविधानमवधारयेत्याह</p>
<p>शृणु देवि यथा सा तु पूज्यते साधकोत्तमैः ॥ ५९ ॥</p>
<p>वर्गानुक्रमयोगेन देवताष्टकसंयुता ।</p>
<p>देवताष्टकेति अन्तरङ्गत्वादस्य ॥<br>
वर्गानुक्रममेव अस्य दर्शयति</p>
<p>अवर्गः प्रथमो देवि वशिनी तत्र देवता ॥ ६० ॥</p>
<p>तत्परस्तु कवर्गो यस्तत्र कामेश्वरी स्थिता ।<br>
मोदिनी तु चवर्गस्था टवर्गे विमला तथा ॥ ६१ ॥</p>
<p>अरुणा तु तवर्गस्था पवर्गे जयिनी स्थिता ।<br>
सर्वेश्वरी यवर्गे तु शवर्गे कौलिनीति च ॥ ६२ ॥</p>
<p>एता वर्गाष्टके देवि अष्टावेवहि देवताः ।<br>
अर्चिताः पुरुषस्याशु प्रकुर्वन्ति वशं जगत् ॥ ६३ ॥</p>
<p>अमन्त्रका हि पूजा न भवतीति आसां बीजाष्टकमेव तावदुद्धरति</p>
<p>उद्धरेत्प्रथमं रेफं तदधः कुटिलान्तगम् ।<br>
तदप्यवनिबीजस्थं षष्ठस्वरसमन्वितम् ॥ ६४ ॥</p>
<p>ऊर्ध्वमर्धेन्दुबिन्द्वाढ्यं कारयेत्परमेश्वरि ।<br>
एतत्तद्वशिनीबीजं योगिनीनां मुखे स्थितम् ॥ ६५ ॥</p>
<p>कुटिलः फकारः, तस्य अन्तगं व अवनिबीजं ल, सष्ठः स्वरः ऊ, अर्धेन्द्वादिना सकलमातृप्रमेयोपक्षेपः कृतः ।<br>
एवं र्ब्लू।<br>
एवं वशिनीबीजमभिधाय कामेश्वर्या अपि आह</p>
<p>द्वितीयवर्गात्प्रथममैन्द्रारूढं महेश्वरि ।</p>
<p>अधस्तान्नाभसं बीजमाग्नेयस्थं समुद्धरेत् ॥ ६६ ॥</p>
<p>चतुर्थस्वरसंयुक्तं बिन्दुखण्डेन्द्वलङ्कृतम् ।<br>
एतत्कामेश्वरीबीजं त्रैलोक्यक्षोभकारकम् ॥ ६७ ॥</p>
<p>द्वितीयवर्गात् कवर्गात् प्रथमं क, ऐन्द्रं ल, नाभसं बीजं ह, आग्नेयो र, चतुर्थस्वर ई ।<br>
एवं क्ल्ह्री।<br>
॥ ६७ ॥<br>
एवं मोदिन्या अपि आह</p>
<p>अरुणापञ्चमस्याधो वारुणं विनियोजयेत् ।<br>
तदधोऽपीन्द्रबीजं तु सर्वोर्ध्वभिपरं प्रिये ॥ ६८ ॥</p>
<p>एतत्तन्मोदिनीबीजं सर्वतत्त्ववशङ्करम् ।</p>
<p>अधिष्टात्रधिष्ठेययोरभेदोपचारादरुणाशब्देन तदधिष्ठितस्तवर्गस्तस्य पञ्चमं न, वारुणं व, इन्द्रबीजं ल, सर्वोर्ध्वं बिन्दुः, इपरम् ई ।<br>
एवं न्व्ली।<br>
॥<br>
ततः</p>
<p>वायव्यमिन्द्रबीजस्थं षष्ठस्वरसमन्वितम् ॥ ६९ ॥</p>
<p>अर्धेन्दुमस्तकाक्रान्तं बिन्दुना परिभूषितम् ।<br>
एतत्ते कथितं देवि विमलाबीजमुत्तमम् ॥ ७० ॥</p>
<p>सर्वपापक्षयकरं सर्वोपद्रवनाशनम् ।</p>
<p>वायव्यं य, इन्द्रो ल, षष्ठः स्वरः ऊ ।<br>
एवं य्लू।<br>
॥</p>
<p>जकारं कालमारूढं तदधो ज्वलनाक्षरम् ॥ ७१ ॥</p>
<p>चतुर्थस्वरसम्भिन्नं बिन्दुनादसमन्वितम् ।<br>
एतत्तदरुणाबीजमरुणं सर्वमोहनम् ॥ ७२ ॥</p>
<p>कालं म, ज्वलनाक्षरं र, चतुर्थः स्वरः ई ।<br>
एवं ज्म्री।<br>
।<br>
अरुणमियर्तिं गच्छतीति अर्थानुगमात् ज्ञानप्रधानमित्यर्थः ॥</p>
<p>शिवबीजं तदादिस्थमधस्तादैन्द्रवारुणौ ।<br>
वायव्यमुपरोद्भिन्नं संयोज्य परमेश्वरि ॥ ७३ ॥</p>
<p>जयिनीबीजमेवेदं नादबिन्दुविभूषितम् ।</p>
<p>शिवबीजं ह, तदादि स, ऐन्द्रं ल, वारुणं व, वायव्यं य, उपर ऊ, एवं ह्स्ल्व्यू।<br>
॥ ७३ ॥</p>
<p>उद्धरेन्मोदिनीवर्गचतुर्थं परमेश्वरि ॥ ७४ ॥</p>
<p>अधः कालाग्निवायव्यान् क्रमेण विनियोजयेत् ।<br>
दीर्घायुर्बीजसंयुक्तान्यथानुक्रमयोगतः ॥ ७५ ॥</p>
<p>उपरीश्वरबिन्द्वन्तानेकत्र सुरसुन्दरि ।<br>
एतत्सर्वेश्वरीबीजं सर्वत्रैवापराजितम् ॥ ७६ ॥</p>
<p>मोदिनीवर्गश्चवर्गः, तच्चतुर्थो झ कालो म, अग्नी र, वायव्यो य, दीर्घायुर्बीजम् ऊ, एवं झ्म्र्यू।<br>
॥ ७६ ॥</p>
<p>कौलिनीपञ्चमं देवि कालबीजोपरिस्थितम् ।<br>
सर्वाधस्तादपि तथा वह्निबीजं नियोजयेत् ॥ ७७ ॥</p>
<p>चतुर्थस्वरसंयुक्तं बिन्द्विन्दुसमलङ्कृतम् ।<br>
एतद्बीजवरं भद्रे कौलिनीरूपमास्थितम् ॥ ७८ ॥</p>
<p>कौलिन्यधिष्ठितस्य शवर्गस्य पञ्चमं क्ष, कालबीजं म, वह्निबीजं र, चतुर्थस्वरः ई, एवं क्ष्म्री।<br>
॥ ७८ ॥<br>
एतदेव उपसंहरति</p>
<p>एवमेतानि बीजानि क्रमादष्टौ महेश्वरि ।<br>
कथितानि महादेवि - - - - - - - - - - - - - - - -</p>
<p>देवीत्यत्र एतानीति अपपाठो महेश्वरीत्यत्र कृतेऽपि छेदे पौनरुक्त्यानिवृत्तेः ॥<br>
न केवलमन्तरङ्गपरिवारभूतदेवताष्टकमन्त्रा उक्ता यावदन्येऽपि उच्यन्ते इत्याह</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>शृणु विद्याङ्गरूपिणीः ॥ ७९ ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>सैष दाशरथी रामः इतिवदत्र सन्धिः ॥ ७९ ॥<br>
ता एव उद्दिशति</p>
<p>करशुद्धिकरीं विद्यां तथाङ्गन्याससंस्थिताम् ।<br>
आत्मासनगतां चापि तथा चक्रासनस्थिताम् ॥ ८० ॥</p>
<p>सर्वमन्त्रासनगतां साध्यसिद्धासनस्थिताम् ।<br>
देव्यावाहनविद्यां च - - - - - - - - - - - - - - - - - - - ।</p>
<p>न च एतदेव, यावत्</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>-मूलविद्यामपि प्रिये ॥ ८१ ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>शृण्विति प्राच्येन सम्बन्धः ॥ ८१ ॥<br>
एतदेव क्रमेण उद्धरति</p>
<p>वाग्भवं प्रथमं देवि कामराजं द्वितीयकम् ।<br>
शान्तान्तं कादिसंयुक्तमैकारान्तान्तयोजितम् ॥ ८२ ॥</p>
<p>एषा विद्या महेशानि करशुद्धिकरी स्मृता ।</p>
<p>उद्धरेदिति पूर्वेण सबन्धः ।<br>
शस्य तालव्यस्य अन्तोमूर्धन्यः ष, तस्य अन्तः स कस्य आदिर्विसर्गः, ऐकारस्य अन्त ओकारः, तस्यापि अन्तः औकारः एवं सौः ॥</p>
<p>ननु इहापि वाग्भवं प्रथमं देवि कामराजं ततः पुनः ।<br>
शान्तान्तं कादिसंयुक्तमैकारान्तान्तयोजितम् ॥</p>
<p>इत्यष्टमपटलोक्तवदेव सामान्येन उपदेशे क्रियमाणे</p>
<p>प्रथमं वाग्भवं तु चात्र अवर्णं लोकविश्रुतम् ।<br>
द्वितीयं हंसदेवं तु तृतीयं वह्निवेश्मकम् ॥</p>
<p>इत्यादिदृष्ट्या वाग्भवादेरनैक्ये सुकुमारबुद्धयोऽनुग्राह्या मुह्येरन्निति विशेषाभिधित्सया स्वयमेव कारुणिकः परमेश्वरो विभज्य इदं बीजद्वयमाचष्टे</p>
<p>ए-ओमध्यगतं बीजं वाग्विधानाय केवलम् ॥ ८३ ॥</p>
<p>रुद्रयामलतन्त्रे तु निर्दिष्टं परमाक्षरम् ।<br>
मादनं शक्रसंयुक्तं चतुर्थस्वरसंयुतम् ॥ ८४ ॥</p>
<p>ऊर्ध्वमर्धेन्दुबिन्द्वाढ्यम् - - - - - - - - - - - - - ।</p>
<p>एकारौकारयोर्मध्ये गतम् ऐ, केवलं शून्यं बिन्दुः, तेन ऐं मादनं क, शक्रो ल, चतुर्थस्वरः ई, एवं क्लीं शक्तिबीजं व्याख्यातं, एवम् ऐङ्क्लींसौः ।<br>
तदुक्तं श्रीनित्याकुले</p>
<p>उद्धरेत्प्रथमाद्देवि अष्टमं सुरसुन्दरि ।<br>
कालमस्तकसम्भिन्नमर्धेन्दूपरिसंस्थितम् ॥<br>
अयं स वाग्भवो देवि वागीशत्वप्रवर्तकः ।<br>
योनिवर्गादिमं बीजं पौरन्दरनियोजितम् ॥<br>
मोहिन्या शिरसाक्रान्तं बिन्दुखण्डेन्द्वलङ्कृतम् ।<br>
कामराजो महादेवि कामसिद्धिप्रदायकः ॥<br>
क्षपेशं तु समुद्धृत्य दशमस्वरयोजितम् ।<br>
सृष्ट्यवसानं देवेशि शक्तिबीजमुदाहृतम् ॥</p>
<p>इति ।<br>
श्रीरसमहोदधावपि</p>
<p>ओ-जमध्यगतं वर्णं झोर्ध्वेन शिरसा हतम् ।<br>
अं-गमध्यगतं वर्णं व-रमध्यासनस्थितम् ॥<br>
द्वितीयमेतत्कथितम् आ-ऊमध्यं सबिन्दुकम् ।<br>
व-हमध्यम् आ-अधःस्थम् अं-कमध्येन लाञ्छितम् ॥<br>
प्रथमं त्र्यक्षरा विद्या करशुद्धिकरी स्मृता ।</p>
<p>इति ।<br>
ओ-जमध्यगतम् ऐ झोर्ध्वम् अं, तेन ऐम् ।<br>
अं-गमध्यगतं वह्निपुरापेक्षया क, व- रमध्य इति ल, आ-ऊमध्यम् ई, एवं क्लीम् ।<br>
व-हमध्यं स, आ-अधःस्थम् औ, अं-कमध्यम् अः, एवं सौः ।<br>
तदनुगुण एवहि तत्र</p>
<p>चतुरश्रं पुरं कृत्वा चतुर्विंशाङ्गुलं शुभम् ।<br>
ईशात्पश्चिमगं सूत्रमग्नेः पश्चिमगं पुनः ॥<br>
पूर्वसूत्रं तु संस्थाप्य शेषाणि त्रीणि लोपयेत् ।<br>
त्रिदण्डा तु स्मृता योनिः त्रिमाया सा त्रिदेवता ॥<br>
एकैकदण्डके प्राज्ञः षट्षट्सूत्राणि पातयेत् ।<br>
योनयो येन जायन्ते समस्ताः समसन्धयः ॥<br>
कोष्टकान्यूनपञ्चाशद्भगरूपाणि तानि तु ।<br>
ईशादकारमारभ्य वारुण्यां तु विनायकम् ॥<br>
विन्यसेन्मातृकां सर्वां विष्ण्वादिशिवपश्चिमाम् ।<br>
एतच्चक्रं लिखेत्पट्टे शुभे दारुमये दृढे ॥<br>
त्रिकोणे च त्रिपादे च वर्णोत्कीलितलक्षणे ।<br>
षण्मासाज्जायते सिद्धिः पूजाजपपरायणे ॥<br>
अतो मन्त्राः समुद्धार्या यथा देवि तथा शृणु ।</p>
<p>इत्यस्ति प्रस्तारो यस्य अयं सन्निवेशः �</p>
<p>एवं करशुद्धिकरीं विद्यामभ्युद्धृत्य अङ्गन्याससंस्थितां द्वितीयामपि उद्धरति</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>आद्यन्ते तत्परं पुनः ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>एतस्या एव - - - - - - - - - - - - - - - - - - - - - - - - - - (१।८८)</p>
<p>इतिवक्ष्यमाणैवकारमहिम्ना एतस्याः करशुद्धिकर्या एव त्र्यर्णाया विद्याया य आदिर्वाग्भवस्तस्य अन्ते सन्निकर्षे पुनस्तस्मात् समनन्तरोक्तात् कामराजात्परं तृतीयं शक्तिबीजमर्थात् कार्यं येन कामराजशक्तिबीजयोर्विपर्यासेन स्थितिः स्यात् ।<br>
यथा ऐंसौःक्लीम् ।<br>
अतःपरम्पाठेऽपि अयमेव अर्थः ॥<br>
कारुण्यात् च अत्र परमेश्वरस्तत्परमिति तस्य कामराजस्य परमक्षरं लकारमीकारं वा कस्यचिदाशङ्कनीयं मा भूदित्याह</p>
<p>शान्तान्तं कादिसंयुक्तमैकारान्तान्तयोजितम् ॥ ८५ ॥</p>
<p>गतार्थम् ॥ ८५ ॥<br>
एवम्</p>
<p>एषा विद्या महाविद्या योगिनीनां महोदया ।<br>
कुलविद्या महेशानि सर्वकार्यार्थसाधकी ॥ ८६ ॥</p>
<p>यदुक्तं तत्रैव</p>
<p>द्वयोः कृत्वा विपर्यासं पूर्वबीजेन वै विना ।<br>
अङ्गन्यासविधौ विद्या द्वितीयेयं कृशोदरि ॥</p>
<p>इति ।<br>
पूर्वबीजेनेति वाग्भवेन ।<br>
द्वयोरिति शिष्टयोर्द्वितीयतृतीययोः तेन वाग्भवानन्तरं शक्तिबीजं ततः कामराज इति ॥ ८६ ॥</p>
<p>अङ्गन्याससंस्थाने च अस्याः प्रयोजनं दर्शयति</p>
<p>अनया विद्यया गौरि रक्षामात्मनि कारयेत् ।</p>
<p>अत एव कुलविद्येत्यादि उक्तम् ॥<br>
आत्मासनगतां तृतीयामपि विद्यां लक्षयति</p>
<p>एतस्या एव विद्यायाः शिवमायाग्निबिन्दुमत् ॥ ८७ ॥</p>
<p>बीजमादिपदे युक्त्वां कार्यात्मासनरूपिणी ।</p>
<p>शिवो ह, माया ई, अग्नी र, एवं ह्रीम् ।<br>
एतस्या आद्यायाः करशुद्धिकर्या विद्याया एव न पुनरेतद्विकृतिरूपाया द्वितीयस्याः कुलविद्याया आदेर्वाग्भवस्य पदे स्थाने तमपास्य एतन्मायाबीजं योजयित्वा आत्मासनगता विद्या कार्येत्यर्थः ।<br>
एवं ह्रीङ्क्लींसौः ।<br>
तदुक्तं</p>
<p>षाध-ऊर्ध्वगतं पिण्डम् आ-औ-अन्तविभूषितम् ।<br>
आद्याया वाग्भवस्थाने त्र्यर्णात्मासनरूपिणी ॥</p>
<p>षाधो ह, तदूर्ध्वं र, पिण्ड इति एतद्वर्णद्वयारब्धत्वात्, आकारस्य अन्तः ई, औकारस्य अन्तः अं, एवं ह्रीम् ॥<br>
चक्रासनगतां चतुर्थीमपि आह</p>
<p>पुनर्विद्याद्यमस्योर्ध्वमन्तरन्तं शिवान्वितम् ॥ ८८ ॥</p>
<p>त्रैलोक्यमोहनीयं सा विद्या चक्रासनस्थिता ।</p>
<p>पुनः करशुद्धिकर्या आद्याया एव विद्याया यदाद्यं बीजं वाग्भवमन्तरन्तरालवर्ति कामराजम् अन्तमन्त्यं शक्तिबीजं च अस्य त्रयस्य अपि ऊर्ध्वं शिवेन हकारेण अन्वितं कुर्यादिति श्रीमदीश्वरशिवाचार्यः ।<br>
एवं है।<br>
ह्क्लींह्सौः ।<br>
तदुक्तं</p>
<p>गृहीत्वा वर्णमेकैकमाद्यमाद्यतृतीययोः ।<br>
तदन्तमूर्ध्वे षाधेन विद्या चक्रासनस्थिता ॥</p>
<p>इति ।<br>
अत्र आद्यतृतीययोर्विद्ययोः क्रमेण आद्यं वर्णं वाग्भवम् अन्तं कामराजशक्तिबीजलक्षणं तदेकैकं च वर्णं गृहीत्वा षाधेन हकारेण ऊर्ध्वं योजयेत्, वर्णत्रयमपि उपरि हकारसम्भिन्नं कुर्यादित्यर्थः ।<br>
अथ च तृतीयविद्याद्यक्षरत्वेन अनन्तरमेव उद्धृतस्य अस्य मायाबीजस्योर्ध्वमादौ पुनरपि करशुद्धिकर्या एव विद्याया आद्यं वाग्भवमर्थात्कृत्वा अनयोरेव वाग्भवमायाबीजयोरन्तर्मध्येऽर्थात् तस्या एव आद्याया विद्याया अन्तं शक्तिबीजं शिवेन हकारेण आन्वितमर्थादुपरिसम्बद्धं सत् कुर्यादिति श्रीशङ्करराशिः ।<br>
एवम् ऐंह्सौंःह्रीम् ।<br>
एतच्च तत्रैव मध्येऽन्तमितिपाठभेदादुक्तम् ।<br>
अयमत्र अर्थः-आद्यतृतीययोर्विद्ययोराद्यमेकैकं वर्णं वाग्भवं मायाबीजं च गृहीत्वा अर्थादनयोरेव मध्येऽर्थादेतदीयमेव अन्तं शक्तिबीजेन षाधेन हकारेण ऊर्ध्वेऽर्थात् योजितं सत्कुर्यादिति शेषः ।<br>
तत्र प्राक्पक्षोपेक्षणम् चान्यैरेवं हि श्रीमदीश्वरशिवमतेन यथा इह चक्रासनोद्धारस्तथैव राजानककल्याणवर्ममतेन न पर्यवसित इति यादृक्तादृक्प्रायन्यायोपन्यासकेन तावदाशयेन कृतम् ।<br>
न विद्मः एवंहि पर्यवसिते को दोषः स्यात् ।<br>
वस्तुतो हि अस्य दर्शनस्य एतदेव आचार्यद्वयं कश्मीरेषु अवतारकम् ।<br>
तनश्च श्रीविश्वावर्तमुखेनैव लक्ष्यते यत्, तदेव इदमस्मत्पर्यन्तं शिष्यप्रशिष्यक्रमेण सर्वेषामपि प्राप्तम् ।<br>
एवं च तयोराप्तत्वाविशेषात् तन्मतमेव सर्वात्मना प्रमाणम् ।<br>
ततश्च तुल्यप्रमाणत्वात् तन्मतयोर्विकल्पो न्याय्यः, नतु एकतरपक्षपरित्यागः प्रत्युत श्रीमदीश्वर शिवाचार्यमतस्य वलवत्त्वं लक्ष्यते यतः स एव श्रीरसमहोदधिश्लोकानां साक्षात्प्रवर्तयितेति सर्वत्र अविगीता प्रसिद्धिः ।<br>
यत् भवन्तोऽपि</p>
<p>श्रीशूरमठाधिपतेर्लेभे गुरुवरपरम्परोपनतम् ।<br>
चक्रमिदमीश्वरशिवात्पूर्वाचार्योऽस्मदीय एव पुरा ॥</p>
<p>इति ।<br>
एवमाद्यद्वयमन्यादृङ्मध्यसमन्तेऽक्षरं चतुर्थ्या यदि, तदपि अपर्यालोचितार्थाभिधानमेवेति आस्तामेतत् ॥<br>
सर्वमन्त्रासनस्थितां पञ्चमीमपि आह</p>
<p>पुनराद्यां महाविद्यां शिवचन्द्रसमन्विताम् ॥ ८९ ॥</p>
<p>कृत्वा कामप्रदा विद्या सर्वमन्त्रासनस्थिता ।</p>
<p>पुनरपि तत्तद्विद्यान्तरोद्धरणभित्तिभूतत्वात् महतीं विद्यामाद्यां करशुद्धिकरीमेव प्रत्यर्णं शिवचन्द्राभ्यां ह-सकाराभ्यां समन्वितां कृत्वा तत्तदभीष्टार्थदायिनी सर्वमन्त्रासनस्थिता विद्या गुरुणा उद्धार्येति शेषः ।<br>
एवं ह्सैं ह्स्क्लीं ह्स्सौंः ।<br>
तदुक्तं</p>
<p>षाधोन्ताभ्यां युता पूर्वा ज्ञेया मन्त्रासनस्थिता ।</p>
<p>इति ।<br>
षाधोन्ताभ्यामिति तद्देशावस्थिताभ्यां हकारसकाराभ्याम् ॥</p>
<p>साध्यसिद्धासनस्थितां षष्ठीमपि आह</p>
<p>देव्यात्मासनविद्यायाः पूर्वोक्ताया यथाक्रमम् ॥ ९० ॥</p>
<p>अन्तदेशे तोयबिन्दुशक्रशक्तीरनुक्रमात् ।<br>
संयोज्य परमेशानि साकमर्धेन्दुना ततः ॥ ९१ ॥</p>
<p>केवलाक्षरभेदेन विद्या साध्यासनस्थिता ।</p>
<p>तोयं व, शक्रो ल, शक्तिश्चतुर्थस्वरः ई, एवं व्लीम् ।<br>
ततो यथाक्रमं पूर्वोक्तायास्तृतीयस्या आत्मासनविद्याया अन्ते स्थितस्य शक्तिबीजस्य देशे स्थाने तदपास्य तोयादीननुक्रमात् संयोज्य तस्यैव एकैकस्य पिण्डात्मनोऽक्षरभेदेन सत्यभामाभामेतिवत् साध्यासनस्थिता विद्या उद्धार्येत्यर्थः ।<br>
एवं ह्रीं क्लीं व्लीम् ।<br>
तदुक्तं</p>
<p>विपरीतस्थितौ रान्तौ झोर्ध्व-ऊपूर्वलाञ्छितौ ।<br>
दत्त्वा तृतीयविद्यायाः कामबीजान्तदेशतः ॥<br>
साध्यसिद्धासनगता षष्ठी विद्या प्रकाशिता ।</p>
<p>इति ।<br>
रान्तो लो वश्च ।<br>
विपरीतस्थिताविति वकार ऊर्ध्वमधो लकारश्चेत्यर्थः ।<br>
झोर्ध्व अं, ऊपूर्व ई, कामबीजान्तदेशतो दत्त्वेति तेन आदौ माया, ततः कामराजस्तत इदमिति ॥<br>
सप्तमीं देव्यावाहनविद्यामपि आह</p>
<p>हंससोमसमारूढामाद्यामग्न्यासनस्थिताम् ॥ ९२ ॥</p>
<p>सर्वार्थसाधकी विद्या देव्यावाहनकर्मणि ।</p>
<p>आद्यां करशुद्धिकरीं त्र्यर्णामेव विद्यां प्रत्यर्णं हंससोमसमारूढाम् अग्न्याहितादिवत् रेफस्य सम्यक्व्यञ्जनापेक्षयैव ऊर्ध्वमवस्थितहकारसकारां सतीमग्न्यासनस्थितामधोऽवस्थितरेफामर्थात् कृत्वा देव्यावाहननिमित्तं सर्वार्थसाधकी इयं विद्या अर्थादुद्धार्येत्यर्थः ।<br>
एवं ह्स्रैं ह्स्क्ल्रीं ह्स्स्रौः ।<br>
तदुक्तं</p>
<p>दत्त्वा बीजत्रयस्योर्ध्व वर्णौ षाधष-अन्तगौ ।<br>
यान्तस्था आद्यविद्यैव आवाहनविधौ परा ॥</p>
<p>इति ।<br>
षाधोगो ह, षान्तगः स, यान्तो र ॥<br>
एतदुपसंहरन्नन्यदवतारयति</p>
<p>एवमेता महाविद्या देवि सर्वार्थसिद्धिदाः ॥ ९३ ॥</p>
<p>महात्रिपुरसुन्दर्यां मूलविद्यां शृणु प्रिये ।</p>
<p>आदरातिशयदर्शनार्थं तु पुनः शृण्वित्यस्य उपादानम् ॥<br>
तामेव आह</p>
<p>मादनं तदधः शक्तिस्तदधो बिन्दुमालिनी ॥ ९४ ॥</p>
<p>ऐन्द्रमाकाशबीजस्थमधस्ताज्ज्वलनाक्षरम् ।<br>
मायाबिन्द्वीश्वरयुता सर्वोपरि नियोजिता ॥ ९५ ॥</p>
<p>अयं स वाग्भवो देवि वागीशत्वप्रवर्तकः ।</p>
<p>मादनं क, शक्तिः ए, बिन्दुमालिनी ई, ऐन्द्रं ल, आकाशबीजं ह, ज्वलनाक्षरं र, माया ई, बिन्द्वीश्वरेत्यनेन अधिष्ठेयाधिष्ठातृकुखेन समस्तमान्त्रप्रमेयासूत्रणं कटाक्षितम् ।<br>
एवं क-ए-ईलह्रीम् ॥<br>
एवं वाग्भवमभिधाय कामराजमपि उद्धरति</p>
<p>शिवबीजं त्रिधा युङ्क्त्वा सृष्टिस्थितिलयक्रमैः ॥ ९६ ॥</p>
<p>द्वयमाद्येन रहितमाद्याधो मदनाक्षरम् ।<br>
पुनः स्थितिशिवाधस्तादिन्द्रबीजं नियोजयेत् ॥ ९७ ॥</p>
<p>तथा लयशिवाधोऽपि ज्वलनं च महेश्वरि ।<br>
चतुर्थस्वरसंयुक्तं बिन्दुखण्डेन्द्वलङ्कृतम् ॥ ९८ ॥</p>
<p>एवमेतन्महाबीजं कामराजं महोदयम् ।</p>
<p>शिवबीजं ह, युङ्क्त्वेति संयोज्य विन्यस्येत्यर्थः ।<br>
नच एतदन्तरालयोर्द्वयस्येष्टेर्नैरन्तर्येण न्यस्तव्यमित्याह द्वयमाद्येन रहितमिति स्थितिल्यात्मकं द्वयमाद्येन स्थित्यात्मकेन रहितमसंश्लिष्टमेव कार्यं येन अन्तरा वक्ष्यमाणस्य वर्णद्वयस्य अवकाशः स्यात् ।<br>
अत एव आह आद्याधो मदनाक्षरमिति, स्थितिशिवाधस्तादिन्द्रबीजमिति च, मदनाक्षरं क, इन्द्रबीजं ल, ज्वलनं र, चतुर्थस्वरः ई, एवं ह्क्-ह्ल्ह्रीम् ।<br>
आद्येन शिरोरेखात्मकेन आकारेण रहितमिति तु न वाच्यम् ।<br>
एवं हि द्वयस्य शिरोरहितत्वमेकस्य च सशिरस्कत्वमिति केन अभिप्रायेण उक्तमिति न जानीमः ।<br>
वस्तुतो हि सर्वेषामेव पिण्डवर्णानामनच्कत्वमेव न्याय्यं यत्र कुत्रचिदेकेनैव येन केनचिदचा साच्कत्वेष्टेः, न केवलमिहैव अनेन एवमपव्याख्यानं कृतं, यावदनयैव सरण्या</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>केचिन्नष्टैस्तु नाशिताः ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इतिभङ्ग्या श्रीमदानन्देश्वरकल्पे</p>
<p>शिवं शक्तिम् - - - - - - - - - - - - - - - - ।</p>
<p>इत्यादिकोऽपि मन्त्रग्रन्थो नाशित इति किमेषामदृष्टगुरुणां स्वयम्भुवामुच्यते, यैर्महागुरूदितां प्रकृतां राजपथायमानां प्रक्रियामपहाय किञ्चित् यत्तत्प्रायमुक्तमिति आस्तां प्रस्तुतवस्तुव्याक्षेपकारि ग्रन्थान्तरपर्यालोचनमपि एतत् ॥<br>
एवं कामराजबीजमुद्धृत्य शक्तिबीजमपि अभिधत्ते</p>
<p>मायाबीजं महेशानि मादनं शक्रसंयुतम् ॥ ९९ ॥</p>
<p>चन्द्रबीजं केवलं तु विनियोज्यं वरानने ।</p>
<p>मायाबीजं ह्रीं, मादनं क, शक्रो ल, चन्द्रबीजं स, केवलं ह ॥<br>
कथञ्च एषां विनियोजनं कार्यमित्याह</p>
<p>त्यक्त्वा सृष्टिक्रमं देवि प्रागुच्चारक्रमेण तु ॥ १०० ॥</p>
<p>संहारक्रमयोगेन शक्तिबीजं समुद्धरेत् ।</p>
<p>मादनशक्रबीजयोस्तु विशेषणविशेष्यभावेनैव संहारानुक्रमो व्यत्ययो दर्शितः ।<br>
उच्चारस्तु सृष्टिक्रमेणैव कार्य इत्याह प्रागुच्चारक्रमेणेति ।<br>
अत एव तुतब्दो व्यतिरेके ।<br>
एवं ह्स्क्ल्ह्रीम् ॥<br>
तदेव उपसंहरति</p>
<p>एवमेषा महाविद्या महात्रिपुरसुन्दरी ॥ १०१ ॥</p>
<p>संस्मृतैव महादेवि त्रैलोक्यवशकारिणी ।</p>
<p>यदुक्तम् अः-खमध्यगतं गृह्य ॡ-ऐमध्यमतः कुरु ।<br>
तस्य मध्ये न्यसेत्पश्चादःकारोर्ध्वव्यवस्थितम् ॥<br>
रान्तषान्तयकारान्तमायाबिन्दुनिरोधियुक् ।<br>
वाग्भवोऽयं समाख्यातः सम्यक्प्रत्ययकारकः ॥<br>
त्रयाणां षाधवर्णानामेकैकस्यासने न्यसेत् ।<br>
गाद्यसोर्ध्वयकारान्तावेकत्राद्यर्णलाँछितम् ॥<br>
कामबीजं महेशानि सरहस्यं प्रकाशितम् ।<br>
अस्योच्चारणमात्रेण जगत्क्षोभः प्रजायते ॥<br>
तृतीयं सम्प्रवक्ष्यामि शक्तिबीजं महाद्भुतम् ।<br>
षाधं लाधसमायुक्तं गाद्यं फाधं षपाधगम् ॥<br>
अःपृष्ठं झोर्ध्वसंयुक्तं शक्तिबीजं समुद्धृतम् ।<br>
अनेन ज्ञातमात्रेण कुर्यात्सर्वविषक्षयम् ॥<br>
एषा विद्या समाख्याता सर्वाश्चर्यकरी परा ।<br>
अनया ज्ञातया सम्यङ्नास्ति तद्यन्न साधयेत् ॥</p>
<p>इति ।<br>
अः-खमध्यं क, ॡ-ऐमध्यम् ए, अःकारोर्ध्वम् ई, रान्तं ल, षाधो ह, यकारान्तं र, माया ई, एवं वाग्भवः ।<br>
षाधवर्णानां हकाराणां गाद्यं वह्निपुरस्थित्यपेक्षया क, सोर्ध्वं ल, यकारान्तो र, आदिर्विश्वकारणत्वान्माया, तद्वर्णः ई ।<br>
यद्वा आ आकार आदिः पूर्वो यस्यासाविति कामराजः ।<br>
षाधो ह, लाधः स, गाद्यं क, फाधो ल, षाधोगं ह, पाधोगं र, अःपृष्ठम् ई, झोर्ध्वम् अं, एवं शक्तिबीजम् ।<br>
न च अत्र स्फुटेऽपि सप्तात्मत्वे नवात्मत्वं वाच्यं, एवं निरोधिन्याद्यपेक्षया दशात्मत्वादि अपि किं न उच्यते तस्या अपि मन्त्रप्रमेयतायामविशेषात् ।<br>
श्रीरसमहोदधावपि</p>
<p>अस्ति हि निरोधिन्या वचनं बिन्दुनिरोधियुक् ।</p>
<p>इति ।<br>
यत्तु श्रीमदल्लटेन अपि अङ्गन्यासविद्यायां किं त्वादेर्वाग्भवबीजस्य अन्ते तत्परमिति कामराजपरं शङ्करराशेर्मतमिदमिति ज्ञात्वा अपि पक्षान्तरोहङ्कनं तृतीयपञ्चमसप्तमविद्यानामुद्धारे करशुद्धिविद्यामपहाय द्वितीयतृतीयपञ्चमीनां परामर्शं</p>
<p>केवलमिति शिवबीजं तल्लक्ष्यं शक्तिबीजमन्त्यं च ।<br>
विद्याया अस्या अपि सम्भेदस्तस्य यस्त्रिविधः ॥<br>
केवलवाग्भवपूर्वैस्त्रिभिः स्वरैः प्रथमकथितविद्यावत् ।<br>
तेन समस्ततयान्यत्र्यरचक्रे श्रीत्रिपिण्डेन ॥<br>
तेन शिवेन्दुस्मरहरिशिवदहनैर्वाक्तुरीयशूलयुतैः ।<br>
एकैकबिन्दुतत्सहैतैरियमष्टमी विद्या ।</p>
<p>इति विद्यान्तरपरिकल्पनं च श्रीमत्स्वगुर्वनभिमतमपि स्वोत्प्रेक्षितं कृत्वा</p>
<p>द्वित्र्यर्णविपर्ययतोऽपीन्द्वक्षरतो द्वितीयस्याः ।<br>
पञ्चमसप्तमयोरप्युद्धृतमिह शक्तिबीजं वैः ॥<br>
ते बीजवर्णकीलनमात्रमपि प्रायशोऽत्र मन्त्राणाम् ।<br>
अविदन्तो गर्जन्ति च केन महिम्नेति चित्रमिदम् ॥<br>
इति चतुरन्वयसन्ततिभेदेनायं समस्तविद्यानाम् ।<br>
इह निगदित उद्धारस्तच्छामनं गुरुमुखप्राप्यम् ॥<br>
इति बहुविधसन्ततिभेदैर्यद्यपि गुरुभिर्ममेदमादिष्टम् ।<br>
चतुरन्वयसन्ततिरिह तथापि मुख्यैव युक्तियुता ॥</p>
<p>इत्यादि च उक्तम्, तत् सर्वमेवमुपेक्ष्यमुक्तनीत्या सर्वप्रकारं सामञ्जस्याभावात् ।<br>
यत्पुनरत्र अक्षरश्लिष्टतामात्रमेव आलम्ब्य आलजालप्रायमस्खलितापर्यवसितसंवित्क्रमादिकं निर्निबन्धनमल्पश्रुततातिप्रियं मन्त्रादौ व्याप्त्यादि उद्दर्शितं, तत्र न अस्माभिर्विद्वद्भ्योऽसूयितव्यम् ।<br>
यत्किमिति, न तत् प्रातिपद्येन अनूद्य दूषितमिति यत् मूलत एव आगमार्थप्रकाशनेऽपि अकर्तव्ये कथं नाम सुप्रकटं परं प्रायश्चित्तावहं मन्त्रार्थप्रकाशनमपि क्रियमाणं क्षमन्ते महात्मानः समयभीरवो महाजनाः ।<br>
यतोऽद्य यतः कुतश्चन अस्थानादनयेन अन्ततश्चौर्यादिना अपि आसादितखण्डितपत्रिकामात्राः सर्व एव यथास्थितं गुर्वादि परिवर्त्य, तत्र आज्ञामपि स्वपित्रादि च गुरुतया परिकल्प्य शास्त्रार्थानुष्ठानपराङ्मुखा मन्त्रविक्रयमात्रतात्पर्या धनसङ्ग्रहणपरायणाः सकलं लोकं विप्लावयन्तो दृश्यन्ते ।<br>
शास्त्रार्थविच्छेदभीरुतया तु परमत्यल्पं तात्पर्यालोचनमात्रं कृतमिति अलं खलजनशिरोर्तिकारिणा अमुनापि वचनेन ॥<br>
एवं माहात्म्यवत्त्वेऽपि अनया किं कार्यमित्याह</p>
<p>एतयैतस्य चक्रस्य साधकोऽर्चनमारभेत् ॥ १०२ ॥</p>
<p>स च कीदृगित्याह</p>
<p>कुङ्कुमारुणदेहस्तु वस्त्रारुणविभूषितः ।<br>
ताम्बूलपूरितमुखो धूपामोदसुगन्धितः * ॥ १०३ ॥</p>
<p>कर्पूरक्षोददिग्धाङ्गो रक्ताभरणमण्डितः ।<br>
रक्तपुष्पावृतो मौनी रक्तगन्धानुलेपनः ॥ १०४ ॥</p>
<p>रक्तासनोपविष्टस्तु लाक्षारुणगृहस्थितिः ।<br>
सर्वशृङ्गारवेशाढ्यस्त्रिपुरीकृतविग्रहः ॥ १०५ ॥</p>
<p>मनःसङ्कल्परक्तो वा साधकः स्थिरमानसः ।</p>
<p>वस्त्रारुणेति पूर्वनिपातव्यत्ययः ।<br>
रक्तगन्धेति हरिचन्दनालक्तकादि ।<br>
साधक इति सिद्धिसाधनाय सततोद्युक्तः, अत एव उक्तं स्थिरमानस इति ।<br>
रक्तोपचारस्य च अत्र अवश्योपयोगित्वमेव द्योतयितुमुक्तं मनःसङ्कल्परक्तो वेति ।<br>
एवं वाह्यद्रव्याभावेऽपि न नित्यादौ काचित् खण्डनेत्यपि अनेन आवेदितं तत्र यथासम्भवं प्रवृत्तेर्भावात्, काम्यादावेव हि यथासम्भवं न भवेदिति भावः ।<br>
अयं पुनरत्र तात्पर्यार्थो यत् साधकस्य येन केनचिदात्मनि परानन्दचमत्कारतारतम्यमयत्वाविर्भावो भवेत्, तदेव सर्वात्मना द्रव्यजातं सम्भरणीयमिति ।<br>
यदाहुः</p>
<p>यत्किञ्चिन्मानसाह्लादि यच्च सौभाग्यवर्धनम् ।<br>
तेनात्मानमलङ्कृत्य देवमभ्यर्चयेत्सदा ॥<br>
इति ॥<br>
एतच्चक्रं कुत्र कथं कीदृक् च कार्यमित्याह</p>
<p>भूप्रदेशे समे शुद्धे गोमयेनोपलेपिते ॥ १०६ ॥</p>
<p>पुष्पप्रकरसङ्कीर्णे धूपामोदसुगन्धिते ।<br>
सिन्दूररजसा देवि कुङ्कुमेनाथवा पुनः ॥ १०७ ॥</p>
<p>आलिखेत्प्रथमं चक्रं समरेखं मनोरमम् ।<br>
समत्रिकोणशक्त्यग्रं सश्रीकमतिसुन्दरम् ॥ १०८ ॥<br>
*</p>
<p>सश्रीकत्वमेव प्रपञ्चितमतिसुन्दरमिति ।<br>
तत्र च समरेखत्वादिविशेषणद्वारको हेतुः ।<br>
इह तावत् साधकस्य तत्तदुपास्यमन्त्रदेवतातादात्म्यावष्टम्भभावनं विना न किञ्चिदपि पूजादि सिद्ध्येदिति अनन्तरमेव उक्तं त्रिपुरीकृतविग्रहः इति ॥ १०८ ॥<br>
तच्च कथं स्यादित्याह</p>
<p>ध्यात्वा पुरत्रयं देवि बीजत्रयसमन्वितम् ।<br>
सर्वाद्यविद्यया देवि करशुद्धिं तु कारयेत् ॥ १०९ ॥</p>
<p>पुरत्रयं गुह्यहृद्भ्रूमध्यलक्षणं नतु वाङ्मनःकायरूपं, बीजत्रयसमन्वितं ध्यात्वा तत्र मूलविद्यासम्बन्धि बीजत्रयं न्यस्येदिति यावत् ।<br>
यत् वक्ष्यति</p>
<p>नाभिमण्डलहृत्पद्ममुखमण्डलमध्यगा ॥<br>
(४ ।५१) इति ।<br>
अस्मत्परमगुरवोऽपि</p>
<p>गुह्ये हृदि भ्रुवोर्मध्ये न्यस्येन्मूलाक्षरत्रयम् ।</p>
<p>इति ।<br>
पाठक्रमादर्थक्रमो बलीयानिति समनन्तरवक्ष्यमाणन्यासानन्तरमेतन्न्यास इति गुरवः ।<br>
नतु वाच्यमत्र अस्त्र मन्त्रस्यौचित्यात् विघ्नव्युदासाय यागवेश्मनि ऊर्ध्वमध्याधोभागात्मके पुरत्रये बीजत्रयमेतत् ध्यायेदिति ॥ १०९ ॥<br>
एवं करशुद्धौ कृतायां तत्करणको मन्त्रान्तरन्यासो न्याय्य इत्याह</p>
<p>तत आत्मासनं दद्याच्चक्रासनमथेश्वरि ।<br>
सर्वमन्त्रासनं देवि साध्यसिद्धासनं तथा ॥ ११० ॥</p>
<p>आत्मासनं समाख्याबलादेव आत्मनि आसनत्वेन विन्यस्य चक्रासनादीनां गुह्यकन्दहृद्रूपस्थाननैयत्ये प्रमाणाभावात् सर्वशरीरगतत्वेनैव न्यासो न्याय्यस्तस्य तत्तदासनरूपतायामौचित्यात् ।<br>
बहिः पुनरेषामग्रदक्षेतरपार्श्वनिश्चये प्रमाणाभावात् समाख्याबलोपनतः स्थाननियमोऽवश्यग्राह्योऽन्यथाहि अपरिनिष्ठितं पूजनं स्यात् ।<br>
यदुक्तं मयैव</p>
<p>अथ मन्त्रासनमन्तश्चतुरश्रद्वारमध्यमाश्रित्य ।<br>
चक्रासनमाद्योदितशक्त्यग्रगतं त्र्यरस्य मध्ये च ॥<br>
साध्यासनम् - - - - - - - - - - - - - - - - - - - - - - - - - - - ।<br>
इति ॥ ११० ॥<br>
तथा</p>
<p>ततो रक्षां प्रकुर्वीत पूर्वोक्तकुलविद्यया ।<br>
षडङ्गन्यासयोगेन नमस्कारनियुक्तया ॥ १११ ॥</p>
<p>नच अत्र अङ्गेषु शास्त्रान्तरोक्तवत् जात्यन्तरप्रयोगोऽपि कार्य इति उक्तं नमस्कारनियुक्तयेति ।<br>
सर्वशेषत्वेन पुनरेतत् व्याख्यानमुपेक्ष्यमेव कुलदर्शनत्वान्यथानुपपत्त्या वैनयिकप्रक्रिया उचिता इह उपपत्तेः ॥ १११ ॥<br>
ततोऽपि</p>
<p>शिखाललाटभ्रूमध्यकण्ठहृन्नाभिगोचरे ।<br>
आधारेऽप्यूहकं यावन्न्यासमष्टभिराचरेत् ॥ ११२ ॥</p>
<p>ऊहकमित्यनेन तदुद्राधिष्ठितः पादो लक्ष्यते ।<br>
अष्टभिरिति वशिन्यादिबीजैर्नतु चक्रैस्तेषां नवसङ्ख्यत्वात् तत्तत्परामृश्यत्वायोगात् ।<br>
एतावतैवच अस्य सिद्धः स्वात्मनि त्रिपुरीभावः इति ।</p>
<p>वाग्भवं दक्षिणे नेत्रे कामराजं च वामतः ।<br>
ललाटे शक्तिबीजं च कर्णयोर्दक्षवामयोः ॥<br>
वक्त्रमध्ये च तान्येव भुजयोर्हृदये ततः ।<br>
जङ्घयोर्नाभिमध्ये च मन्त्रन्यासमिति क्रमात् ॥<br>
विधाय चक्रविन्यासमपि चास्त्रं विदारयेत् ।<br>
मुण्डव्योमनि तत्राद्यं वैन्दवं चक्रनायकम् ॥<br>
त्र्यरं शिखायामष्टारं भाले भ्रूमध्यदेशतः ।<br>
दशारं तद्द्वितीयं च कण्ठे तदनु विन्यसेत् ॥<br>
चतुर्दशारं हृदये नामावष्टदलं ततः ।<br>
आधारे षोडशदलं द्वारचक्रं तु पादयोः ॥<br>
पाशाङ्कुशौ वामदक्षकरयोर्धनुषी भ्रुवोः ।<br>
नासायां विशिखांश्चेति चक्रमप्यान्तरालिकम् ॥</p>
<p>इत्यादि अवान्तरमनपेक्षितमपि स्वोत्प्रेक्षितं न किञ्चिदपेक्षणीयमपेक्षाया एव अभावात् ।<br>
सत्यां हि तस्यां शास्त्रान्तरात् तावदपेक्षणीयं यावदपेक्षाया निवृत्तिः स्यात् ।<br>
तदभावे पुनर्निर्निबन्धनमेव ।<br>
शास्त्रान्तरोक्तस्यापेक्षणीयत्वे सर्वस्यैव तत्प्रसङ्गादनवस्थितमेव शास्त्रानतरानुष्ठानं स्यात् ।<br>
यदुक्तं</p>
<p>नच शास्त्रान्तरे कर्तुं युक्तं शास्त्रान्तरश्रुतम् ।<br>
शास्त्रस्यान्यानपेक्षत्वात्पुम्बुद्धिप्रभवं हि तत् ॥<br>
सापेक्षत्वेऽप्यपेक्षैव मानं यावदपेक्षते ।<br>
तावदेवान्यतः कार्यं नान्यत्स्यादनवस्थिते ॥</p>
<p>इति ।<br>
तस्मात् तत्तद्देशान्तरवरगुरूपपादितोपदेश्यत्वेऽपि अनुपदेश्यान्प्रति प्रतिपदं किमुच्यते इति आस्ताम् ॥ ११२ ॥</p>
<p>एवं त्रिपुरीकृतविग्रहः साधकः स्वात्मपूजापुरःसरं वहिर्मण्डलादावस्मत्पूर्वगुर्वादिष्टदृष्ट्या द्वारेशदिव्याद्योघत्रयभिन्नगुर्वादिपूजां कृत्वा निखिलचक्रसपर्यासन्त्त्यर्थं प्रथमं तावत् प्राधान्यात् देव्या एव आवाहनादि कुर्यादित्याह</p>
<p>ततः पद्मनिभां देवीं बालार्ककिरणारुणाम् ।<br>
जपाकुसुमसङ्काशां दाडिमीकुसुमोपमाम् ॥ ११३ ॥</p>
<p>पद्मरागप्रतीकाशां कुङ्कुमोदकसन्निभाम् ।<br>
स्फुरन्मुकुटमाणिक्यकिङ्किणीजालमण्डिताम् ॥ ११४ ॥</p>
<p>कालालिकुलसङ्काशकुटिलालकपल्लवाम् ।<br>
प्रत्यग्रारुणसङ्काशवदनाम्भोजमण्डलाम् ॥ ११५ ॥</p>
<p>किञ्चिदर्धेन्दुकुटिलललाटमृदुपट्टिकाम् ।<br>
पिनाकिधनुराकारसुभ्रुवं परमेश्वरीम् ॥ ११६ ॥</p>
<p>आनन्दमुदितोल्लोललीलान्दोलितलोचनाम् ।<br>
स्फुरन्मयूखसङ्घातविततस्वर्णकुण्डलाम् ॥ ११७ ॥</p>
<p>सुगण्डमण्डलाभोगजितेन्द्वमृतमण्डलाम् ।<br>
विश्वकर्मादिनिर्माणसूत्रसुस्पष्टनासिकाम् ॥ ११८ ॥</p>
<p>ताम्रविद्रुमबिम्बाभरक्तोष्ठीममृतोपमाम् ।<br>
स्मितमाधुर्यविजितमाधुर्यरसगोचराम् ॥ ११९ ॥</p>
<p>अनौपम्यगुणोपेतचिबुकोद्देशशोभिताम् ।<br>
कम्बुग्रीवां विशालाक्षीं मृणालललितैर्भुजैः ॥ १२० ॥</p>
<p>रक्तोत्पलसमाकारसुकुमारकराम्बुजाम् ।<br>
कराम्बुजनखद्योतवितानितनभस्तलाम् ॥ १२१ ॥</p>
<p>मुक्ताहारलतोपेतसमुन्नतपयोधराम् ।<br>
त्रिवलीबलनायुक्तमध्यदेशसुशोभिताम् ॥ १२२ ॥</p>
<p>लावण्यसरिदावताकारनाभिविभूषिताम् ।<br>
अनर्घरत्नघटितकाञ्चीयुक्तनितम्बिनीम् ॥ १२३ ॥</p>
<p>नितम्बबिम्बद्विरदरोमराज्यपराङ्कुशाम् ।<br>
कदलीललितस्तम्भसुकुमारोरुमीश्वरीम् ॥ १२४ ॥</p>
<p>लावण्यकदलीतुल्यजङ्घायुगलमण्डिताम् ।</p>
<ul>
<li>नमद्ब्रह्मशिरोरत्ननिर्घृष्टचरणाम्बुजाम् ॥ १२५ ॥</li>
</ul>
<p>शीतांशुशतसङ्काशकान्तिसन्तानहासिनीम् ।<br>
लौहित्यजितसिन्दूरजपादाडिमरागिणीम् ॥ १२६ ॥</p>
<p>रक्तवस्त्रपरीधानां पाशाङ्कुशकरोद्यताम् ।<br>
रक्तपद्मनिविष्टां तु रक्ताभरणमण्डिताम् ॥ १२७ ॥</p>
<p>चतुर्भुजां त्रिनेत्रां तु पञ्चबाणधनुर्धराम् ।<br>
कर्पूरशकलोन्मिश्रताम्बूलापूरिताननाम् ॥ १२८ ॥<br>
*</p>
<p>महामृगमदोद्दामकुङ्कुमारुणविग्रहाम् ।<br>
सर्वशृङ्गारवेशाढ्यां सर्वालङ्कारभूषिताम् ॥ १२९ ॥</p>
<p>जगदाह्लादजननीं जगद्रञ्जनकारिकाम् ।<br>
जगदाकर्षणकरीं जगत्कारणरूपिणीम् ॥ १३० ॥</p>
<p>सर्वमन्त्रमयीं देवीं सर्वसौभाग्यसुन्दरीम् ।<br>
सर्वलक्ष्मीमयीं नित्यां परमानन्दनन्दिताम् ॥ १३१ ॥</p>
<p>महात्रिपुरमुद्रां तु स्मृत्वावाहनरूपया ।<br>
विद्ययावाह्य सुभगे नमस्कारनियुक्तया ॥ १३२ ॥</p>
<p>पूर्वोक्तया साधकेन्द्रो महात्रिपुरसुन्दरीम् ।<br>
चक्रमध्ये तु सञ्चिन्त्य - - - - - - - - - - - - - - ।</p>
<p>क्षणं तत्पर एव तिष्ठेदिति शेषः ।<br>
माधुर्येति रामणीयकं माधुर्यरूपञ्च असौ रस इति ।<br>
भुजैरिति उपलक्षिताम् ।<br>
जगत आह्लादकत्वादेव अन्यत्र जगदानन्दशब्दवाच्यस्य परस्य तत्त्वस्य अभिव्यञ्जिकाम् ।<br>
सर्वसौभाग्यसुन्दरीमिति सर्वलक्ष्मीमयीमिति च विशेषणद्वयेन समस्तविशेषणार्थः सङ्गृहीतः ।<br>
एवं मुख्यदेव्या एव ध्यानवचनादन्यासामपि ईदृगेव ध्यानमिति अर्थसिद्धं तत्स्फाररूपत्वादासाम् ।<br>
यत् रसमहोदधिः</p>
<p>वाचामगोचरं देव्याः सर्वानन्दमयं पुनः ।<br>
एकवक्त्रं महारक्तं रक्तपद्मासनस्थितम् ॥<br>
चतुर्भिरायुधैर्युक्तं पाशाङ्कुशधनुःशरैः ।<br>
देवीकरणरूपं तु शुद्धे शक्तिगणं स्मरेत् ॥<br>
ध्यानं न विद्यते तासामतोऽर्थाद्वरवर्णिनि ।</p>
<p>इति ।<br>
ध्यानं न विद्यते इति अत उक्तात् ध्यानादन्यदित्यर्थः ।<br>
नतु एव मूलत एव प्। ६३) तन्निवेधो विवक्षितः सर्वानन्दमयत्वेन वागगोचराया अपि मुख्यदेव्या ध्यानस्य सम्भवे तत्स्फाररूपाणामन्यासां तदुपपत्तेः ।<br>
महात्रिपुरमुद्रामिति आवाहनविद्यादिशब्दसन्निधेस्त्रिखण्डाम् ।<br>
यत् वक्ष्यति</p>
<p>त्रिखण्डैषा महामुद्रा त्रिपुराह्वानकर्मणि ॥<br>
(३।४)</p>
<p>इति ।<br>
नमस्कारनियुक्तयेति आवाहनानौचित्यात् ॥</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>ततः पूजनमारभेत् ॥ १३३ ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>ननु अमन्त्रका तावत् पूजा न स्यात्, उक्ताश्च एते विनियुक्ताः तत् कतरेण इदानीं पूजनं क्रियते इत्याह</p>
<p>शिवाग्निबिन्दवो देवि दिनकृद्वह्निबिन्दवः ।<br>
युगपत्क्रमरूपेण योजनीया महेश्वरि ॥ १३४ ॥</p>
<p>मायार्धेन्दुसमायुक्तं बीजयुग्मं यदुत्थितम् ।<br>
मायालक्ष्मीमयं तेन पूज्यास्तत्राष्ट मातरः ॥ १३५ ॥<br>
*</p>
<p>शिवोह, अग्नी र, दिनकृत् श, वह्नी र, माया ई, एवं ह्रीं श्रीम् ॥<br>
ताश्च काः कुत्र पूज्या इत्याह</p>
<p>ब्रह्मणी पश्चिमद्वारे माहेश्वर्यपि चोत्तरे ।<br>
पूर्वे चैव तथेन्द्राणी कौमारी दक्षिणे तथा ॥ १३६ ॥</p>
<p>वैष्णव्यपिच वायव्ये वाराहीमीशदिग्गताम् ।<br>
चामुण्डां देवि चाग्नेये महालक्ष्मीं तु नैर्-ऋते ॥ १३७ ॥</p>
<p>प्रथमान्ता पूज्येति सम्बन्धनीया, द्वितीयान्तां पूजयेदिति ।</p>
<p>तत्र प्रकटयोगिन्यश्चक्रे त्रैलोक्यमोहने ।<br>
अणिमाद्या महादेवि सिद्धयोऽष्टौ व्यवस्थिताः ॥<br>
(यो० हृ० ३ । ११८)</p>
<p>इत्यादिना ब्राह्म्यादय एव तत्कारित्वादणिमादित्वेन व्यपदिष्टा इति न कश्चिद्विरोधः ।<br>
आसां चक्रेश्वरीत्वेन तत्रैव</p>
<p>तत्रादिभेदे त्रिपुरा - - - - - - - - - - - - - - - - ।<br>
(यो० हृ० २।९)</p>
<p>इति श्रीत्रिपुराख्याया देव्याः पूजितत्वमुक्तं, चक्रेश्वर्याश्च प्रतिचक्रं पार्श्वद्वये</p>
<p>मुद्रा या स्त्रिपुरायान्तु देवि सिद्ध्यष्टकान्विताः ।<br>
ता एव सर्वचक्रेषु पूजाकाले प्रपूजयेत् ॥<br>
(४ । ६५)</p>
<p>इतिवक्ष्यमाणदृशा एकैकसिद्धिसहितामेकामेकां मुद्र पूजयेत् ।<br>
तद्यथा इह सङ्क्षोभिणी मुद्रा अणिमा च सिद्धिरिति ।<br>
एतच्च त्रयं प्रतिचक्रमग्र एव पूज्यमिति गुरवः ॥ १३७ ॥<br>
एवं प्रथमं त्रैलोक्यमोहनं चक्रमभिधाय द्वितीयं सर्वाशापरिपूरणं चक्रमपि आह</p>
<p>कामाकर्षणरूपा च बुद्ध्याकर्षस्वरूपिणी ।<br>
अहङ्काराकर्षिणी च शब्दाकर्षस्वरूपिणी ॥ १३८ ॥</p>
<p>स्पर्शाकर्षणरूपा च रूपाकर्षणकारिणी ।<br>
रसाकर्षकरी देवी गन्धाकर्षकरी तथा ॥ १३९ ॥</p>
<p>चित्ताकर्षणरूपा च धैर्याकर्षस्वरूपिणी ।<br>
स्मृत्याकर्षणरूपा च नामाकर्षणकारिणी ॥ १४० ॥</p>
<p>बीजाकर्षणरूपान्या आत्माकर्षस्वरूपिणी ।<br>
अमृतस्याकर्षणी च शरीराकर्षणी परा ॥ १४१ ॥<br>
एवं</p>
<p>षोडशारे महादेवि वाममार्गेण पूजयेत् ।<br>
मायालक्ष्मीकलाभिस्तु कलाषोडशकं त्विदम् ॥ १४२ ॥</p>
<p>वाममार्गेणेति साधकस्य, देव्यास्तु दक्षिणेनेति अर्थसिद्धम् ।<br>
यद्वक्ष्यति</p>
<p>वाममार्गक्रमेणैव पश्चिमादेव दक्षिणम् ।<br>
गृहीत्वा- - - - - - - - - - - - - - - - - - - - - - - - - - - - - ॥<br>
(१ । १४८)</p>
<p>इति ।<br>
एकः कलाशब्दः स्वरवाचकः, द्वितीयस्तु शक्तीनाम् ।<br>
चक्रेश्वरी च अत्र त्रिपुरीश्वरीति उक्ता ।<br>
यदागमः</p>
<p>तथैव गुप्तयोगिन्यः सर्वाशापरिपूरणे ।<br>
कामाकर्षणरूपाद्या देवताः परिकीर्तिताः ॥<br>
इति, - - - - - - - - - - - द्वितीये त्रिपुरीश्वरी ।<br>
इति च ॥ १४२ ॥<br>
सर्वसङ्क्षोभकारकाख्यं तृतीयं चक्रमपि आह</p>
<p>अनङ्गकुसुमां पूर्वे दक्षिणेऽनङ्गमङ्गलाम् ।<br>
पश्चिमेऽनङ्गमथनामुत्तरे मदनोत्तराम् ॥ १४३ ॥</p>
<p>अनङ्गलेखामाग्नेये नैर्-ऋतेऽनङ्गवासिनीम् ।<br>
अनङ्गाङ्कुशां वायव्य ईशानेऽनङ्गमालिनीम् ॥ १४४ ॥</p>
<p>इह आद्ये चक्रे पूर्वपश्चिमादिक्रमस्य अन्यनैरपेक्ष्येण उक्तेः प्राजापत्य एव दिक्क्रमो ग्राह्यः,</p>
<p>अनङ्गकुसुमाद्याश्च द्वारदेवीव्यवस्थया ।</p>
<p>इत्यादि तु श्रुतिविरुद्धत्वादुपेक्ष्यमेव ।<br>
चक्रेश्वरी च अत्र त्रिपुरसुन्दरी ।<br>
यदुक्तं</p>
<p>गुप्तगुप्ततरा देवि सर्वसङ्क्षोभकारके ।<br>
अनङ्गकुसुमाद्याश्च चक्रे देव्या व्यवस्थिताः ॥<br>
इति, - - - - - - - - - - - - - तृतीये त्रिपुरसुन्दरी ।</p>
<p>इति च ॥ १४४ ॥</p>
<p>सर्वसौभाग्यकारकाख्यं चतुर्थमपि आह</p>
<p>सर्वसङ्क्षोभिणी शक्तिः सर्वविद्रावणी तथा ।<br>
सर्वाकर्षकरी चान्या सर्वाह्लादकरी तथा ॥ १४५ ॥</p>
<p>सर्वसम्मोहनी शक्तिः सर्वस्तम्भनरूपिणी ।<br>
सर्वजम्भनरूपा तु सर्वतो वशकारिणी ॥ १४६ ॥</p>
<p>सर्वरञ्जनशक्तिश्च सर्वोन्मादस्वरूपिणी ।<br>
सर्वार्थसाधकी शक्तिः सर्वाशापरिपूरकी ॥ १४७ ॥</p>
<p>सर्वमन्त्रमयी देवी सर्वद्वन्द्वक्षयङ्करी ।</p>
<p>एवं</p>
<p>वामावर्तक्रमेणैव पश्चिमादेव दक्षिणम् ॥ १४८ ॥</p>
<p>गृहीत्वा पूजयेदेता देवीस्त्रिभुवनेश्वरीः ।</p>
<p>पश्चिमादिति देव्यग्रत आरभ्येत्यर्थः ।<br>
गृहीत्वेति अवधित्वेन ।<br>
चक्रेश्वरी च अत्र त्रिपुरवासिनी ।<br>
तदुक्तं</p>
<p>सम्प्रदायक्रमायाताश्चक्रे सौभाग्यकारके ।<br>
सर्वसङ्क्षोभिणीपूर्वाः संस्थिताः सुरसुन्दरी ॥<br>
इति,</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>चतुर्थे त्रिपुरवासिनी ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति च ॥<br>
सर्वाथसाधकाख्यं पञ्चममपि आह</p>
<p>सर्वसिद्धिप्रदा शक्तिः सर्वसम्पत्प्रदा तथा ॥ १४९ ॥</p>
<p>सर्वप्रियङ्करी चापि सर्वमङ्गलकारिणी ।<br>
सर्वकामप्रदा देवी सर्वदुःखविमोचिनी ॥ १५० ॥</p>
<p>सर्वमृत्युप्रशमनी सर्वविघ्नविनाशिनी ।<br>
सर्वाङ्गसुन्दरी देवी सर्वसौभाग्यकारिणी ॥ १५१ ॥</p>
<p>एताश्च</p>
<p>तथैव देवदेवेशि पुनरेवाद्यविद्यया ।<br>
द्वितीयावरणे देवि देवीदशकमर्चयेत् ॥ १५२ ॥</p>
<p>आद्यविद्ययेति अनन्तरमेव उद्धृतया मायालक्ष्मीलक्षणद्व्यक्षरात्मिकयेत्यर्थः ।<br>
यदुक्तं</p>
<p>नासाक्रान्तं महाप्राणं दण्डाकारं सविन्दुकम् ।<br>
तद्वद्गुह्यं च कुर्वीत विद्येयं द्व्यक्षरा मता ॥</p>
<p>इति ।<br>
तथैवेति प्रथमद्वितीययोरित्यर्थः ।<br>
पुनरेवेत्यनेन तृतीयचतुर्थयोरपि अस्या एव विनियोग इति उक्तं तस्या एव उपक्रान्तत्वात् विद्यान्तरस्य च अनुक्तत्वात् ।<br>
त्र्यर्णविद्यापक्षे पुनरेतत् न किञ्चित्सङ्गच्छते तस्याः पूर्वमेव विनियुक्तत्वादिह अप्रस्तावात् ।<br>
श्रीसमहोदधावपि</p>
<p>मायालक्ष्मीमये बीज आद्यचक्रस्य पूजने ।<br>
तत्संयुक्तं द्वितीयस्य स्वरषोडशकं पृथक् ॥</p>
<p>इत्यादिवाचकान्तरावचनात् चक्रचतुष्टयोपलक्षणपरमेवेति न कश्चित् दोषः ।<br>
गुरवोऽपि</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>इत्थं चक्रेषु षट्स्वपि ।<br>
चक्रेशिवर्जं योगिन्यो मायाश्रीबीजयोजिताः ॥</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति ।<br>
नच अत्र</p>
<p>आद्यां विद्यां चाहुर्वागेशीं मातृकाम् - - - - - - - - ।</p>
<p>इति मातृकार्थोऽपि व्याख्येयः</p>
<p>वामावर्तविलोमक्रमतश्चक्रत्रयं तयैव पुनः ।<br>
मनुदिक्सङ्ख्यकलावर्णैश्चार्च्यं क्षतः कान्तैः ॥</p>
<p>इति, तथा</p>
<p>वर्गाष्टकपूर्वाक्षरवाचकताप्यष्टकत्रितये ।</p>
<p>इत्यादेविम्भागस्य अश्रुतत्वात् द्वितीयावरणं प्रति चक्रान्तश्चतुर्दशारापेक्षया ।<br>
चक्रेश्वरी च अत्र त्रिपुरा श्रीः ।<br>
यदुक्तं</p>
<p>कुलकौलिकयोगिन्यः सर्वसिद्धिप्रदायके ।<br>
सर्वसिद्धिप्रदाद्यास्तु चक्रे सर्वार्थसाधके ॥<br>
इति ।</p>
<p>पञ्चमे त्रिपुरा श्रीश्च - - - - - - - - - - - - - - - - ।</p>
<p>इति ॥ १५२ ॥</p>
<p>सर्वरक्षाकराख्यं षष्ठमपि आह</p>
<p>सर्वज्ञा सर्वशक्तिश्च सर्वैश्वर्यप्रदायिनी ।<br>
सर्वज्ञानमयी देवी सर्वव्याधिविनाशिनी ॥ १५३ ॥</p>
<p>सर्वाधारस्वरूपा तु सर्वपापहरी तथा ।<br>
सर्वानन्दमयी देवी सर्वरक्षास्वरूपिणी ॥ १५४ ॥</p>
<p>पुनरेव महेशानि सर्वेप्सितफलप्रदा ।<br>
दशमी देवता ख्याताः स्वनामसदृशोदयाः ॥ १५५ ॥</p>
<p>एवमेता महादेवीर्देवि सर्वार्थसिद्धिदाः ।<br>
पूर्वोक्तेन विधानेन तृतीयावरणेऽर्चयेत् ॥ १५६ ॥</p>
<p>स्वनामसदृशोदया इति सर्वार्थसिद्धिदा इति च सर्वशेषः ।<br>
पूर्वोक्तेनेति द्व्यक्षरविद्याप्रयोगवामावर्ताद्यात्मना ।<br>
चक्रेश्वरी च अत्र त्रिपुरमालिनी ।<br>
यदुक्तं</p>
<p>निगर्भदेवताश्चक्रे सर्वरक्षाकरे परे ।<br>
सर्वज्ञाद्या महादेवि संस्थिता वीरवन्दिते ॥<br>
इति,</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>षष्ठे त्रिपुरमालिनी ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति च ॥ १५६ ॥<br>
सर्वरोगहराख्यं सप्तममपि आह</p>
<p>आद्यचक्रे महेशानि शृणु पूजां यथाक्रमम् ।<br>
एकैकं देवतानाम पूर्वोक्तं बीजसंयुतम् ॥ १५७ ॥</p>
<p>अधस्ताद्देवदेवेशि वाममार्गेण पूजयेत् ।<br>
यावद्दक्षिणमार्गं तु रक्तपुष्पैर्महेश्वरि ॥ १५८ ॥</p>
<p>अधस्तादारभ्य पश्चिमादारभ्येत्यर्थः ।<br>
रक्तपुष्पैरिति सर्व शेषः ।<br>
चक्रेश्वरी च अत्र त्रिपुरा सिद्धिः ।<br>
यदुक्तं</p>
<p>रहस्यदेवताश्चक्रे सर्वरोगहरे प्रिये ।<br>
वशिन्याद्या महादेव्यः संस्थिताः परमार्थः ॥<br>
इति,</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>सप्तमे त्रिपुरा सिद्धिः ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति च ॥ १५८ ॥</p>
<p>सर्वसिद्धिमयाख्यमष्टममपि चक्रमाह</p>
<p>पश्चिमोत्तरपूर्वादिदक्षिणानुक्रमेण तु ।<br>
चक्रमध्ये चतुष्कं तु क्रमेण परिपूजयेत् ॥ १५९ ॥</p>
<p>चक्रमध्ये इति अर्थात् मूलत्रिकोणात् बहिः, तत्रैव वाह्यान्तरालचतुष्टयं चतसृषु दिक्षु अस्तीतिभावः ।<br>
पूर्वादीति आदिशब्देन अपि वामावर्त एव उपोद्वलितः ॥ १५९ ॥<br>
किं चतुष्कमित्याह</p>
<p>कामबाणान्महेशानि धनुस्तत्पाशमेव च ।<br>
जम्भमोहवशस्तम्भपदैः सहितमङ्कुशम् ॥ १६० ॥</p>
<p>अङ्कुशमिति कामपदसन्निधेस्तदीयमेव ज्ञेयम् ।<br>
एतत्साजात्यादत्र देव्यस्त्राणामपि पूजनं स्यात्, न केवलमिति यावत् ॥ १६० ॥</p>
<p>सर्वमध्यत्रिकोणेऽपि पूजयेन्मूलविद्यया ।<br>
केवलाक्षरभेदेन समस्तव्यस्तयेश्वरि ॥ १६१ ॥</p>
<p>कामेश्वरीमग्रकोणे वज्रेशीं दक्षिणे तथा ।<br>
वामेऽपि भगमालां तु मध्ये त्रिपुरसुन्दरीम् ॥ १६२ ॥</p>
<p>केवलाक्षरभेदेनेति केवलमेकैकमक्षरं भेदयित्वेत्यर्थः ।<br>
तेन मूलविद्याया व्यस्तत्वेऽपि कोणत्रयेऽपि कामेश्वर्यादित्रयमेकेन एकेन पुण्डेन वामावर्तेनैव, नतु तद्वर्जनेन, पूजयेत् ।<br>
समस्तत्वे तु पिण्डत्रयेण अपि अष्टमचक्रेश्वरीं त्रिपुराम्बिकां मध्ये इति तात्पर्यार्थः ।<br>
तदुक्तं</p>
<p>सर्वसिद्धिमये चक्रे परमातिरहस्यगाः ।<br>
स्थिताः कामेश्वरीपूर्वाश्चतस्रः पीठदेवताः ॥<br>
इति,</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>अष्टमे त्रिपुराम्बिका ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति च ।<br>
केवलपदलक्षितस्य अन्त्यपिण्डात्मनोऽक्षरस्य आदिविद्यावत् वाग्भवादिस्वरत्रयसम्भेदेन अष्टमी विद्येति तु गुर्वागमानुपदिष्टत्वात् न न्याय्यमिति उक्तप्रायम् ।<br>
तदेवमष्टमनवमयोरपि चक्रयोः श्रीदेवीपञ्चशतिके सृष्टिसंहारचक्रयोरिव एकैकविद्येति न कश्चित् विरोधः ।<br>
एवं च अस्या अष्टम्या विद्याया अष्टमनवमयोश्चक्रयोश्चक्रेश्वरीवाचकत्वाभिधानादवशिष्टस्य अपि विद्यासप्तकस्य प्रथमचक्रादारभ्य चक्रसप्तके यथाक्रमं चक्रेश्वरीवाचकत्वमर्थसामर्थ्यतो लभ्यते इति सिद्धम् ।<br>
मध्ये त्रिपुरसुन्दरीमित्यावृत्त्या अपि सर्वानन्दमयाख्ये नवमचक्रेश्वरीं श्रीमहात्रिपुरसुन्दरीमिति अष्टमचक्रस्यैव मध्ये पूजयेदित्यर्थः ।<br>
अनेनैव आशयेन श्रीरसमहोदधावपि</p>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>
<ul>
<li>प्रान्तक्रमसमन्विताम् ।</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
</li>
</ul>
<p>इति उक्तम् ।<br>
अत एव प्रान्तक्रमपूज्यतया अम्बाष्टकजुष्टं चक्रम् इत्यादि अपि निरस्तम् ।<br>
एवं हि दशममपि चक्रमुक्तं भवेदिति श्रुतिविरोधः स्यात् ।<br>
तदुक्तं</p>
<p>नवमे तु मेहेशानि महात्रिपुरसुन्दरी ।<br>
मूलविद्या समाख्याता त्रैलोक्यवशकारिणी ॥<br>
एवं नवप्रकाराद्या पूजामात्रेण पावर्ति ।<br>
एकाकारा ह्यादिशक्तिरजरामरकारिणी ॥<br>
इति, सर्वानन्दमये चक्रे महापूर्णेश्वरीश्वरी ।<br>
संस्थिताद्या सर्वमयी महात्रिपुरसुन्दरी ॥<br>
लोकातीतस्वभावा तु प्रान्तक्रमसमन्विता ।<br>
परमाद्वैतभावस्था महापूजापरा प्रिये ॥</p>
<p>इति च ।<br>
ये पुनर्नवमं चक्रं मुण्डव्योमनि एव पूजनीयमिति आमनन्ति, तेषां चके नव चक्राणि पूजितानि तावत् न स्युरिति प्रस्तुतवस्तुव्याघातः ।<br>
चक्रान्तराणां च मुण्डव्योमनि पूजनं केन निषिद्धमिति अलं खण्डितपारम्पर्यलाभदुःशिक्षितैः सह संलापेन ॥ १६२ ॥<br>
इह तावत्</p>
<p>आवाहिते मन्त्रागणे पुष्पैः सर्वनिवेदितैः ।<br>
धूपैश्च तर्पणं कार्यं श्रद्धाभक्तिबलोदितम् ॥</p>
<p>इत्याद्युक्त्या अवश्यकार्यं तर्पणमित्याह</p>
<p>एवं पूजाविधानं तु कृत्वादौ साधकोत्तमः ।<br>
धूपगन्धादिनैवेद्यतर्पणानि निवेदयेत् ॥ १६३ ॥</p>
<p>ततोऽपि</p>
<p>सङ्क्षोभद्रावणाकर्षावेशोन्मादमहाङ्कुशाः ।<br>
खेचरीबीजरूपादियोनिमुद्रास्त्वनुक्रमात् ॥ १६४ ॥</p>
<p>विरच्य साधकेन्द्रस्तु ध्यानं कुर्यात्समाहितः ।</p>
<p>अनुक्रमाद्विरच्येति प्रतिचक्रम्, तेन प्रथमचक्रे सङ्क्षोभणी यावदष्टमबीजमुद्रा नवमत्वादिशब्दस्वीकृता त्रिखण्डमुद्रा योनिमुद्रा चेति ।<br>
अत्र च मुद्राद्वयं चेत्येव पूज्यमिति गुरवः ।<br>
इह सिद्धयोऽपि दशैव</p>
<p>अणिमा लघिमा चैव महिमा प्राप्तिरेव च ।<br>
प्राकाम्यं च तथेशित्वं वशित्वं च ततः परम् ॥<br>
तथा कामावसायित्वमष्टमं परिकीर्तितम् ।</p>
<p>इत्युक्ता अणिमाद्या अष्टौ सिद्धयो यथाक्रममष्टसु चक्रेषु, नवमे तु रससिद्धिर्मोक्षसिद्धिश्चेति ।<br>
इह मुख्यया वृत्त्या हि भुक्तिमुक्ति एव हि तावत्फलम् ।<br>
तत्र व्यस्ततया अणिमाद्या सिद्धयोऽष्टभिश्चक्रैः साध्यन्ते, समस्ततया तु मुख्ये नवमेन चक्रेण यदपेक्षया रससिद्धेः पूज्यतया अभिधानम् ।<br>
सैवहि सर्वसिद्धिनिधानभूतेति श्रीरसस्वच्छन्दादौ तत्र तत्र सर्वत्र उक्तम् ।<br>
यथा</p>
<p>पिण्डसिद्धिप्रदश्चैव सर्वकामफलप्रदः ।<br>
अणिमाद्युदितं पूर्वं सर्वं संसाधयेदयम् ॥</p>
<p>इति ।<br>
श्रीरसमहोदधावपि रससिद्धिसम्पत्तिनिमित्तमेव अस्या भगवत्त्याः श्रीमहाकामेश्वरोत्सङ्गगतत्वेन उपदेशः ।<br>
यदुक्तं तत्र</p>
<p>श्रुतं सर्वमशेषेण विधानं रसनायिके ।<br>
दुर्भगानां च तन्नाथ न सिद्ध्यति कदाचन ॥<br>
अतः सौभाग्यहेत्वर्थं नराणां हितकाम्यया ।<br>
महाकामेश्वरस्योक्तं विधानं भैरव त्वया ॥<br>
यस्योत्सङ्गगता या सा महात्रिपुरसुन्दरी ।<br>
तस्याः संसूचितं किञ्चिन्मन्त्रध्यानादिकं त्वया ॥<br>
पृथगाराध्यते सा तु यथा भाग्यार्थिभिर्नरैः ।<br>
तथा कथय मे देव कृपया प्राणिनां प्रभो ॥</p>
<p>इति ।<br>
भुक्तिश्च अस्मद्दर्शने मुक्त्यव्यभिचारिणीति सर्वशेषत्वेन अत्रैव प्राधान्यात् मोक्षसिद्धिरपि, यत्</p>
<p>अणिमादिषु मोक्षान्तेष्वङ्गेष्वेव फलाभिधा ।</p>
<p>इत्यादि पूर्वैरपि उक्तम् ।<br>
यत् पुनरत्र अन्यैः प्राप्तियत्रकामावसायित्वे निवार्य भुक्तीच्छासिद्धी परिकल्प्य सिद्ध्यष्टकमेव अष्टमचक्रे बीजमुद्रादिमुद्रात्रयमित्यादि उक्तं, तत् युक्त्यागमबहिष्कृतमिति उपेक्ष्यमेव ।<br>
समाहित इति परनिष्कलमन्त्रस्वरूपनिभालनैकतानानुसन्धान इत्यर्थः ॥<br>
तदेव आह</p>
<p>बिन्दुं सङ्कल्प्य वक्त्रं तु तदधस्तात्कुचद्वयम् ॥ १६५ ॥</p>
<p>तदधः सपरार्द्धं च चिन्तयेत्तदधोमुखम् ।</p>
<p>बिन्दुं समरसितशिवशक्त्यात्मकवेदनमात्ररूपं पराद्वयमयमविभागस्वभावमव्यपदेश्यं परं तत्त्वं षट्त्रिंशत्तत्त्वात्मनो विश्वस्य परामर्शात्मकत्वात् विश्रान्तिधामतया प्राधान्यात् च वक्त्रं सङ्कल्प्य तद्रूपतया अनुसन्धाय, तदेवच स्वस्वातन्त्र्यादधस्तात् बहिरुल्लिलसिषायां</p>
<p>नौम्यनुत्तरनाथस्य रश्मिद्वयमहं सदा ।<br>
शिवशक्तीति विख्यातं - - - - - - - - - - - - - - - - - ॥</p>
<p>इतिदृशा शिवशक्तिदशाधिशावितया स्वस्वरूपपरामर्शनात्मककूजनात् कुचद्वयप्रायं विभागदशामापन्नं सत्</p>
<p>प्राक् संवित् प्राणे परिणता</p>
<p>इतिनीत्या ततोऽपि बहीरूपतायां सस्य परो हकारस्तस्य अर्धमनच्ककला, तदात्म सामान्यप्राणरूपताभासपुरःसरं प्राणप्रमात्रादिभूमिकामवलम्बमानं, ततोऽपि अधोमुखमावृत्त्या</p>
<p>तत एव सकारेऽस्मिन्स्फुटं विश्वं प्रकाशते ।</p>
<p>इतिनीत्या सस्य प्रमेयात्मनो विश्वस्य परमर्धं पार्यन्तिकं कालाग्न्यन्तं धराधिरूढं स्थूलं रूपं प्राप्तं सत् चिन्तयेत् परामृशेदिति संवित्क्रमेण अर्थः ।<br>
वर्णक्रमेण अपि विन्दुं वक्त्रं तद्रूपं सङ्कल्प्य परामृश्य तदधस्तादपि कुचद्वयं तदाकारौ सूर्याचन्द्ररूपौ बिन्दू च, तदधोऽपि सस्य सकारस्य रेफरूपमग्न्यात्मकं च परमर्धमित्येवं सविन्दुं तुर्यस्वरं, आवृत्त्या तदधोऽपि सस्य परो हकारस्तस्य अर्धमनच्कहकला, तदधोऽपि सस्य परमर्धरेफरूपं त्रिकोणाकारं योगिनीवक्त्रादिशब्दव्यपदेश्यमधोमुखमित्येवं निष्कलमन्त्रात्म मायाबीजं चिन्तयेदनुसन्दध्यादित्यर्थः ।<br>
इयच्च अस्य निष्कलत्वं यदीकारेण शक्तिरूपत्वाविशेषादेकारो, हकारेण मादनत्वसाजात्यात् ककारो रेफेण च रलयोरेकत्वस्मरणात् लकारः सपरार्धत्वाच्च सकारः सङ्गृहीत इति मूलविद्याया एव इदं सकलकलोपसंहारात्मकं पिण्डितं सूक्ष्मरूपमिति ।<br>
धामक्रमश्च एतन्नान्तरीयकतया उक्तप्राय एवेति अलं बहुना ॥<br>
किमालम्बनं च एवन्ध्यानमित्याह</p>
<p>एवं कामकलारूपमक्षरं यत्समुत्थितम् ॥ १६६ ॥</p>
<p>कामादिविषमोक्षाणामालयं परमं ध्रुवम् ।<br>
तदेव तत्त्वप्रवरं निजदेहं विचिन्तयेत् ॥ १६७ ॥</p>
<p>एवमुक्तेन प्रकारेण त्रितत्त्वरूपेऽपि प्राधान्यात् कामकलारूपमक्षरं प्रवृत्तावविरतेन रूपेण अवभासमानम्, अत एव ध्रुवं निष्कलं, निष्कलैकरूपत्वाच्च परमम्, अत एव कामादिविषमोक्षाणामालयं यत् सम्यगनुभवैकमात्रतया उत्थितमुदितं, तत् निजदेहमेव तत्प्रतिकृतिरूपतया तत्त्वप्रवरं विशेषेण तदेकाकारात्मतया चिन्तयेदनुसन्दध्यादित्यर्थः ।<br>
शरीर एवहि सर्वेषां साक्षादेवं सन्निवेशः स्वानुभवसाक्षिक एवेति अलं विस्तरेण, आदिशब्दश्चात्र द्वितीयपटलादिप्रतिपादयिष्यमाणक्षुद्रसिद्ध्यादिसङ्ग्रहपरतया प्रकारार्थ इति वृथाटितं वागगोचरतदर्थान्वेषणे ।<br>
गुणप्रधानभावो हि सर्वंसहत्वा - - - - - सर्वत्र विशिष्ट एव ।<br>
यत् पुनरत्र अन्यैरन्यत्र वा साक्षात् गुरुतस्तदर्थसतत्त्वमनवगम्य श्रीतन्त्रालोकसंवादनं तदर्थप्रकाशनं वा कृतं, तत् सर्वं पितृपितामहक्रमोपनतं प्रकृतं स्पष्टं मार्गमपि अजानतामश्रुतामपूर्वामदृष्टचरां च गहनगहनां तत्सरणिं तज्ज्ञान् प्रति प्रकाशयतां तेषामेव महतीमुपहास्यतामावहति ।<br>
यत् त एव आहुः</p>
<p>यः पङ्गुर्वधिरश्च नाङ्गनबहिर्द्वारं ददर्शाथवा नो शुश्राव कदापि दैशिकमुखात्कश्चित्कुतश्चित्कथाम् ।<br>
निःशेषाध्वविदे स पोतवणिजे देशान्तरप्रक्रिया- विच्छित्तीरुपपादयत्ययमहो हासावतारो नवः ॥</p>
<p>इति ।<br>
अस्माभिरेतत् गहनत्वाद् बहुवक्तव्यत्वात् ग्रन्थविस्तराधायित्वात् प्रकृतानुपयोगात् च विभज्य न दर्शितमिति न असूयितव्यं विद्वद्भिः ।<br>
नहि एतत्प्रदर्शनं नाम दुःशकं किञ्चिदिति सर्व एव साक्षिणः ।<br>
तदस्मद्गुरूपशतद्विवेकादधिगन्तव्यम्, किमतिप्रसङ्गेन ॥ १६७ ॥<br>
एवमासादितपरस्वरूपावेशः किं कुर्यादित्याह</p>
<p>ध्यात्वा चक्रेण सहितां ततस्त्रिपुरसुन्दरीम् ।<br>
स्वमुद्रया साधकेन्द्रः क्षमस्वेति विसर्जयेत् ॥ १६८ ॥</p>
<p>स्वमुद्रयेति संहाररूपयेति शिवम् ॥ १६८ ॥</p>
<p>इति राजानकश्रीमज्जयरथविरचिते श्रीवामकेश्वरीमतविवरणे प्रथमः पटलः ॥ १ ॥</p>
<p>अथ</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vAmakeshvarI-matam_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vAmakeshvarI-matam/01/">०१ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vAmakeshvarI-matam_01_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vAmakeshvarI-matam_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vAmakeshvarI-matam_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
