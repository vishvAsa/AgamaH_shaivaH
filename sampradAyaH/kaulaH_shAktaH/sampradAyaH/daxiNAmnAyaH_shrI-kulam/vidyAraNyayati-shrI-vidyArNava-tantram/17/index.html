<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१७">
  <meta property="og:description" content="॥ सप्तदशः श्वासः ॥
अथ रहस्यपुरश्चरणम् । तदुक्तं स्वतन्त्रतन्त्रे -
अथ वान्यप्रकारेण पुरश्चरणमिष्यते ।
कुजे वा शनिवारे वा नरमुण्डं समाहृतम् ॥ १ ॥
पञ्चगव्येन मिलितं चन्दनाद्यैर्विशेषतः ।
निक्षिप्य भूमौ हस्तार्धमानतः कानने वने ॥ २ ॥
तत्र तद्दिवसे रात्रौ सहस्रं यदि मानतः ।
एकाकी प्रजपेन्मन्त्रं स भवेत् कल्पपादपः ॥ ३ ॥
इति ।
अथवान्यप्रकारेण पुरश्चरणमिष्यते ।
शवमानीय तद्द्वारि तेनैव परिखन्य च ॥ ४ ॥
तद्दिनात् तद्दिनं यावत् तावदष्टोत्तरं शतम् ।
स भवेत् सर्वसिद्धिशो नात्र कार्या विचारणा ॥ ५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१७">
  <meta itemprop="description" content="॥ सप्तदशः श्वासः ॥
अथ रहस्यपुरश्चरणम् । तदुक्तं स्वतन्त्रतन्त्रे -
अथ वान्यप्रकारेण पुरश्चरणमिष्यते ।
कुजे वा शनिवारे वा नरमुण्डं समाहृतम् ॥ १ ॥
पञ्चगव्येन मिलितं चन्दनाद्यैर्विशेषतः ।
निक्षिप्य भूमौ हस्तार्धमानतः कानने वने ॥ २ ॥
तत्र तद्दिवसे रात्रौ सहस्रं यदि मानतः ।
एकाकी प्रजपेन्मन्त्रं स भवेत् कल्पपादपः ॥ ३ ॥
इति ।
अथवान्यप्रकारेण पुरश्चरणमिष्यते ।
शवमानीय तद्द्वारि तेनैव परिखन्य च ॥ ४ ॥
तद्दिनात् तद्दिनं यावत् तावदष्टोत्तरं शतम् ।
स भवेत् सर्वसिद्धिशो नात्र कार्या विचारणा ॥ ५ ॥">
  <meta itemprop="wordCount" content="14847">
  <meta name="twitter:card" content="summary">
  <meta name="twitter:title" content="१७">
  <meta name="twitter:description" content="॥ सप्तदशः श्वासः ॥
अथ रहस्यपुरश्चरणम् । तदुक्तं स्वतन्त्रतन्त्रे -
अथ वान्यप्रकारेण पुरश्चरणमिष्यते ।
कुजे वा शनिवारे वा नरमुण्डं समाहृतम् ॥ १ ॥
पञ्चगव्येन मिलितं चन्दनाद्यैर्विशेषतः ।
निक्षिप्य भूमौ हस्तार्धमानतः कानने वने ॥ २ ॥
तत्र तद्दिवसे रात्रौ सहस्रं यदि मानतः ।
एकाकी प्रजपेन्मन्त्रं स भवेत् कल्पपादपः ॥ ३ ॥
इति ।
अथवान्यप्रकारेण पुरश्चरणमिष्यते ।
शवमानीय तद्द्वारि तेनैव परिखन्य च ॥ ४ ॥
तद्दिनात् तद्दिनं यावत् तावदष्टोत्तरं शतम् ।
स भवेत् सर्वसिद्धिशो नात्र कार्या विचारणा ॥ ५ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/17\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/17.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७">१७</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ सप्तदशः श्वासः ॥</p>
<p>अथ रहस्यपुरश्चरणम् । तदुक्तं स्वतन्त्रतन्त्रे -</p>
<p>अथ वान्यप्रकारेण पुरश्चरणमिष्यते ।<br>
कुजे वा शनिवारे वा नरमुण्डं समाहृतम् ॥ १ ॥</p>
<p>पञ्चगव्येन मिलितं चन्दनाद्यैर्विशेषतः ।<br>
निक्षिप्य भूमौ हस्तार्धमानतः कानने वने ॥ २ ॥</p>
<p>तत्र तद्दिवसे रात्रौ सहस्रं यदि मानतः ।<br>
एकाकी प्रजपेन्मन्त्रं स भवेत् कल्पपादपः ॥ ३ ॥</p>
<p>इति ।</p>
<p>अथवान्यप्रकारेण पुरश्चरणमिष्यते ।<br>
शवमानीय तद्द्वारि तेनैव परिखन्य च ॥ ४ ॥</p>
<p>तद्दिनात् तद्दिनं यावत् तावदष्टोत्तरं शतम् ।<br>
स भवेत् सर्वसिद्धिशो नात्र कार्या विचारणा ॥ ५ ॥</p>
<p>इति ।</p>
<p>अथ वान्यप्रकारेण पुरश्चरणमिष्यते ।<br>
अष्टम्यां च चतुर्दश्यां पक्षयोरुभयोरपि ॥ ६ ॥</p>
<p>सूर्योदयं समारभ्य यावत् सूर्योदयान्तरम् ।<br>
तावज्जप्त्वा निरातङ्कः सर्वसिद्धीश्वरो भवेत् ॥ ७ ॥</p>
<p>इति । मुण्डमालातन्त्रे -</p>
<p>अथ वान्यप्रकारेण पुरश्चरणमिष्यते ।<br>
शरत्काले चतुर्थ्यादिनवम्यन्तं विशेषतः ॥ १ ॥</p>
<p>भक्तितः पूजयित्वा तु रात्रौ तावत्सहस्रकम् ।<br>
जपेदेकोऽपि विजने केवलं तिमिरालये ॥ २ ॥</p>
<p>अष्टम्यादिनवम्यन्तमुपवासपरो भवेत् ।<br>
कृष्णाष्टमीं समारभ्य यावत् कृष्णाष्टमी भवेत् ॥ ३ ॥</p>
<p>सहस्रसङ्ख्ये जप्ते तु पुरश्चरणमिष्यते ।<br>
कृष्णां चतुर्दशीं प्राप्य नवम्यन्तं महोत्सवे ॥ ४ ॥</p>
<p>अष्टमीनवमीरात्रौ पूजां कुर्याद्विशेषतः ।<br>
दशम्यां पारणं कुर्यान्मत्स्यमांसादिभिर्युतम् ॥ ५ ॥</p>
<p>षट्सहस्रं जपेन्मन्त्रं नित्यं भक्तिपरायणः ।<br>
चतुर्दशीं समारभ्य यावदन्या चतुर्दशी ॥ ६ ॥</p>
<p>तावज्जप्ते महेशानि पुरश्चरणमिष्यते ।<br>
केवलं जपमात्रेण मन्त्राः सिद्धाः भवन्ति हि ॥ ७ ॥</p>
<p>इति । स्वतन्त्रतन्त्रे -</p>
<p>रात्रौ मांसं रसं देवीं पूजयित्वा विधानतः ।<br>
ततो नग्नां स्त्रियं नग्नो गच्छेत् क्लेदयुतोऽपि च ॥ १ ॥</p>
<p>जपेल्लक्षं ततो देवीं होमयेज्ज्वलितेऽनले ।<br>
योनिकुण्डे स्थिरः सर्पिर्मांसमत्स्यायुतं तथा ॥ २ ॥</p>
<p>दशांशं तर्पयेन्मत्स्यैर्मांसमिश्रैस्तु साधकः ।<br>
तर्पणस्य दशांशेन चाभिषिच्य जगन्मयीम् ॥ ३ ॥</p>
<p>दशांशं भोजयेत् स्वादु साधकं देवताप्रियम् ।<br>
आद्यं मांसं च मत्स्यं च चर्वणं च निवेदयेत् ॥ ४ ॥</p>
<p>ततस्तु तोषयेद्भक्त्या गुरुं स्वर्णादिभिः प्रिये ।</p>
<p>इति । दिव्यमतस्य श्रेष्ठत्वाल्लक्ष एव जपः सहस्रमात्रमेव<br>
प्रात्यहिकमत एव जपेल्लक्षमिति पूर्वदर्शितवचनैकवाक्यत्वात् ।<br>
होमादौ च प्रथमादिपदार्थस्य प्राधान्यम् । कुण्डस्य<br>
योनिरूपतायां नियमः ॥ कुलसम्भवे -</p>
<p>रात्रो नग्नो मुक्तकेशो मैथुने चापि तत्त्वतः ।<br>
प्रजप्तव्यं प्रयत्नेन सर्वकामार्थसिद्धये ॥ १ ॥</p>
<p>इति । तन्त्रान्तरे -</p>
<p>तावत्कालं जपेन्मन्त्रं यावच्छुक्रं न मुञ्चति ।<br>
मुक्ते शुक्रे च देवेशि पुनर्मन्त्रं जपेत् सुधीः ॥ १ ॥</p>
<p>प्। ३८३)</p>
<p>रात्रौ तम्बूलपूर्णास्यः शय्यायां लक्षमानतः ।</p>
<p>इति च । शवासनाधिकफलं लिङ्गगेहप्रवेशनम् इति च ।<br>
योन्यभिमन्त्रणादिवत् दूतीयागवत् अत्र च साधनातिरिक्तसमये<br>
नग्नस्त्रीदर्शनं निषिद्धमिति पूर्वोक्तम् । यदि भाग्यवशाद्देवि<br>
कुलदृष्टिः प्रजायते । तदैव मानसीं पूजां स्वयं तासां<br>
प्रकल्पयेत् ॥ इति कुत्रचिदभिहितं विहितमपि । एवं विरोधे<br>
व्यवस्थाबलात्कारेण विडम्बना न कर्तव्या इति निषेधः ।<br>
भावपूर्वकस्तु विधिः ॥ तथा च तन्त्रान्तरे -</p>
<p>तासां प्रहारं निन्दां च कौटिल्यमप्रियं तथा ।<br>
सर्वथा नैव कर्तव्यमन्यथा सिधिरोधकृत् ॥ १ ॥</p>
<p>स्त्रियो देवाः स्त्रियः प्राणाः स्त्रिय एव हि जीवितम् ।<br>
स्त्रीगणेषु सदा भाव्यमभावे स्वस्त्रियामपि ॥ २ ॥</p>
<p>तद्धस्तापचितं पुष्पं तद्धस्तापचितं जलम् ।<br>
तद्धस्तापचितं भोज्यं देवताभ्यो निवेदयेत् ॥ ३ ॥</p>
<p>इति । दिव्यो वाप्यथ वीरो वा रात्रौ लक्षं जपं चरेत् इत्युक्तेर्दिव्यवीरयोः<br>
समानमेव विधानम् । दिव्ये कुलरूपसाधनमावश्यकं<br>
गान्धर्वेण क्रमेणैव पञ्चमी भुवि दुर्लभा इति वचनात्<br>
श्रीविद्याविषये दिव्य एव क्रमः अन्यत्रोभयोस्तुल्यत्वात् ॥ अथ<br>
वीरपुरश्चरणं कुलरूपं भावचूडामणौ -</p>
<p>वीरसाधनकार्यं च कर्तव्यं वीरपूरुषैः ।<br>
दिव्यैरपि च कर्तव्यं पशुभिर्नच पामरैः ॥ १ ॥</p>
<p>वीरं दिव्यं च यत्कर्म तत् पशोर्नेति निश्चितम् ।</p>
<p>इति । अत्र दिव्यैरपीत्यनेन दिव्यानुष्ठेयता च प्रतिपाद्यते । एवं सति दिव्ये<br>
वीरकर्म गुप्तं वीरे दिव्यकर्म गुप्तं तदपि कादाचित्कम् ।<br>
दिव्यवीरवेषौ तु प्रकटौ वस्तुतस्तु सर्वमेव गुप्तं गोपनीयं<br>
प्रयत्नेन स्वयोनिरिव पार्वति । प्रकाशनात् सिद्धिहानिर्नात्र कार्या<br>
विचारणा ॥ इत्यादितन्त्रान्तरवचनात् । गोपयेन्मातृजारवत् इति चोक्तेः<br>
वीराणां पुरश्चरणादौ परकीयनारीं दीक्षितां यथाशक्ति<br>
पूजयेत् । तदुक्तं कुलचूडामणौ ।</p>
<p>पुरश्चरणकाले तु परयोषां प्रपूजयेत् ।<br>
दीक्षितां वस्त्रभूषाद्यैर्भोज्यैः पायससम्भवैः ॥ १ ॥</p>
<p>आरम्भकाले नियतं स्वयं पक्वान्नतेमनम् ।<br>
दुग्धं दधि घृतं तक्रं नवनीतं सशर्करम् ॥ २ ॥</p>
<p>उपलाखण्डमार्द्रं च नानाविधरसायनम् ।<br>
नारिकेलं कपित्थं च नागरङ्गं सुदर्शनम् ॥ ३ ॥</p>
<p>लिम्पाकं बीजपूरं च दाडिमीफलमुत्तमम् ।<br>
नानावन्यफलं चैव नानागन्धविलेपनम् ॥ ४ ॥</p>
<p>चन्दनं मृगनाभिं च श्रीखण्डं नवपल्लवम् ।<br>
टङ्कणं लोध्रकं चैव जलजं वनजं तथा ॥ ५ ॥</p>
<p>नानाशैलसमुद्भूतं नानालङ्कारभूषितम् ।<br>
शून्ये गेहे समानीय चार्घ्योदकविशोधितम् ॥ ६ ॥</p>
<p>अमृतीकरणं कृत्वा शक्तिं चाभिमुखीं नयेत् ।<br>
ब्राह्मणी क्षत्रिया वैश्या शूद्रा च कुलभूषणा ॥ ७ ॥</p>
<p>वेश्या नापितकन्या च रजकी नटकी तथा ।<br>
विशेषवैदग्ध्ययुताः सर्वा एव कुलाङ्गनाः ॥ ८ ॥</p>
<p>इति । दीक्षिता अष्टौ शक्तीः क्रमेण संस्थाप्यार्घ्यपात्रं<br>
स्थापयित्वाऽर्घ्योदकेन ताः प्रोक्ष्य वमिति<br>
धेनुमुद्रयामृतीकृत्याष्टशक्तिरूपभेदं कृत्वा<br>
ब्राह्म्याद्यष्टशक्तीनां नामभिः कृतसञ्ज्ञकाः ।</p>
<p>आसनं प्रथमं दत्त्वा स्वागतं च पुनः पुनः ।<br>
अर्घ्यं पाद्यं च पानीयं मधुपर्कं जलं ततः ॥ ९ ॥</p>
<p>स्नापयेद्गन्धपुष्पादि केशसंस्कारमेव च ।<br>
धूपयित्वा ततः केशान् कौशेयं च निवेदयेत् ॥ १० ॥</p>
<p>ततः स्थानान्तरे पीठमास्तीर्य पादुकाद्वयम् ।<br>
दत्त्वा तत्र समानीय नानालङ्कारभूषणैः ॥ ११ ॥</p>
<p>धूपयित्वानुलेपेन गन्धं माल्यं निवेदयेत् ।<br>
तां तां शक्ति समावाह्य मूर्ध्निं तासां समानयेत् ॥ १२ ॥</p>
<p>ततस्तां शक्तिं यथाक्रमेण ब्रह्माण्यादिरूपां समावाह्य<br>
जीवन्यासादिकं कुर्यात् । यथा<br>
पूर्वोक्तप्राणप्रतिष्ठामन्त्रेणाऽमुष्यस्थाने ब्रह्माण्याः प्राणा<br>
इह प्राणा इत्यादिक्रमेण प्राणप्रतिष्ठां कुर्यादित्यर्थः । एवं<br>
माहेश्वर्या इत्यादिकमूहनीयम् । ततो<br>
गन्धपुष्पदीपान्नव्यञ्जनादिकं दत्त्वा तासां सव्यकर्णे क्रमेण<br>
स्तोत्रं पठेत् । तदुक्तं तत्रैव -</p>
<p>भोज्यं मण्डलमध्ये तु स्वर्णपात्रे सुशोभने ।<br>
चर्व्यं चोष्यं लेह्यपेयं भक्ष्यं भोज्यं निवेदयेत् ॥ १३ ॥</p>
<p>अदीक्षिता भवेद्या तु तदा मायां निवेदयेत् ।<br>
तासां सव्येषु कर्णेषु ततस्तोत्रं समाचरेत् ॥ १४ ॥</p>
<p>प्। ३८४)</p>
<p>मातर्देवि नमस्तेऽस्तु ब्रह्मरूपधरेऽनघे ।<br>
कृपया हर मे विघ्नं मन्त्रसिद्धिं प्रयच्छ मे ॥ १५ ॥</p>
<p>माहेशि वरदे देवि परमानन्दरूपिणि ।<br>
कृपया हर मे विघ्नं मन्त्रसिद्धिं प्रयच्छ मे ॥ १६ ॥</p>
<p>कौमारि सर्वविद्येशे कुमारक्रिडने परे ।<br>
कृपया हर मे विघ्नं मन्त्रसिद्धिं प्रयच्छ मे ॥ १७ ॥</p>
<p>विष्णुरूपधरे देवि विनतासुतवाहिनि ।<br>
कृपया हर मे विघ्नं मन्त्रसिद्धिं प्रयच्छ मे ॥ १८ ॥</p>
<p>वाराहि वरदे देवि दंष्ट्रोद्धृतवसुन्धरे ।<br>
कृपया हर मे विघ्नं मन्त्रसिद्धिं प्रयच्छ मे ॥ १९ ॥</p>
<p>शक्ररूपधरे देवि शक्रादिसुरपूजिते ।<br>
कृपया हर मे विघ्नं मन्त्रसिद्धिं प्रयच्छ मे ॥ २० ॥</p>
<p>चामुण्डे मुण्डमालासृक्चर्चिते विघ्ननाशिनि ।<br>
कृपया हर मे विघ्नं मन्त्रसिद्धिं प्रयच्छ मे ॥ २१ ॥</p>
<p>महालक्ष्मि महोत्साहे क्षोभसन्तापनाशिनि ।<br>
कृपया हर मे विघ्नं मन्त्रसिद्धिं प्रयच्छ मे ॥ २२ ॥</p>
<p>मितिमातृमये देवि मितिमातृवहिष्कृते ।<br>
एके बहुविधे देवि विश्वरूपे नमोऽस्तु ते ॥ २३ ॥</p>
<p>एतत् स्तोत्रं पठेद्यस्तु कर्मारम्भेषु संयतः ।<br>
विदग्धां वा समालोक्य तस्य विघ्नं न जायते ॥ २४ ॥</p>
<p>कुलीनस्य द्वारदेवाः कथितास्तव पुत्रक ।<br>
दीक्षाकाले नित्यपूजासमये नार्चयेद्यदि ॥ २५ ॥</p>
<p>तस्य पूजाफलं वत्स नीयते यक्षराक्षसैः ।<br>
यदि व्रीडापरा सा तु भोजने तद्गृहाद्वहिः ॥ २६ ॥</p>
<p>स्थितः पठेत् स्मरेत् स्तोत्रं यावत् तृप्तिः प्रजायते ।<br>
आचम्य मुखवासादि ताम्बूलं च निवेदयेत् ॥ २७ ॥</p>
<p>ततो दद्यात् पुनर्माल्यं गन्धं चन्दनपङ्किलम् ।<br>
विसृज्य प्रदक्षिणीकृत्य वरं प्रार्थ्य सुखी भवेत् ॥ २८ ॥</p>
<p>अन्या यदि न गच्छेत्तु निजकन्यां निजानुजाम् ।<br>
अग्रजां मातुलानीं वा मातरं तत्सपत्निकाम् ॥ २९ ॥</p>
<p>पूर्वाभावे परा पूज्या मदंशा योषितो मतः ।<br>
सर्वाभावे ह्येकतरा पूजनीया प्रयत्नतः ॥ ३० ॥</p>
<p>एकश्चेत् कुलशास्त्रज्ञः पूजार्हस्तत्र भैरव ।<br>
सर्व एव सुराः पूज्याः सत्यं ब्रह्मशिवादयः ॥ ३१ ॥</p>
<p>एका चेद्युवती तत्र पूजिता चावलोकिता ।<br>
सर्वा एव परादेव्यः पूजिताः कुलभैरव ॥ ३२ ॥</p>
<p>इति । वीरतन्त्रे</p>
<p>यः कश्चित् कुरुते वीरसाधनं सुसमाहितः ।<br>
प्राप्नोति परमां सिद्धिं नात्र कार्या विचारणा ॥ १ ॥</p>
<p>तस्मात् सर्वप्रयत्नेन कर्तव्यं वीरसाधनम् ।<br>
निर्भयेणेव शुचिना भूत्वा सर्वार्थसिद्धिदम् ॥ २ ॥</p>
<p>नातः परतरं किञ्चिद्विद्यते शीघ्रसिद्धिदम् ।<br>
भैरवेण पुरा प्रोक्तं सर्वकामार्थसिद्धिदम् ॥ ३ ॥</p>
<p>घटी बन्धेन वस्त्रं वै मूलेन परिधाप्य च ।<br>
तद्बाह्ये च पुनर्वस्त्रं मूलेनाङ्गविलेपनम् ॥ ४ ॥</p>
<p>धृतोष्णीषश्च मूलेन सिन्दूरेणौर्घ्वपुण्ड्रकम् ।<br>
इष्टदेवं गुरुं नत्वा यात्रा प्रहरमध्यतः ॥ ५ ॥</p>
<p>कार्या च साधकैः सार्धं हृदि मन्त्रं परामृशन् ।<br>
अक्षुब्धो भुक्तभोज्यस्तु भुक्त्वा साधनमाचरेत् ॥ ६ ॥</p>
<p>अष्टम्यां च चतुर्दश्यां पक्षयोरुभयोरपि ।<br>
भौमवारे तमिस्रायां साधयेत् सिद्धिमुत्तमाम् ॥ ७ ॥</p>
<p>उपचारं समादाय कुलामृतरसादिकम् ।<br>
निशायां मृतहट्टे च उन्मत्तानन्दभैरवः ॥ ८ ॥</p>
<p>दिग्वासा विमलो भस्मभूषितो मुक्तकेशकः ।</p>
<p>इति । दिग्वस्त्रत्वं च कुत्रचिद्विहितम् । अन्यत्र च -</p>
<p>भूमिपुत्रसमायुक्ता सामावास्या शुभोदया ।<br>
भद्रे पुष्करसंयोगे तस्यां वीरवरोत्तमः ॥ १ ॥</p>
<p>इति । रुद्रयामले -</p>
<p>सत्यक्रमे चतुर्वर्णैः क्षीराज्यमधुपिष्टकैः ।<br>
त्रेतायां पूजयेद् देवीं घृतेन सर्वजातिभिः ॥ १ ॥</p>
<p>मधुभिः सर्ववर्णैश्च पूजयेद् द्वापरे युगे ।<br>
पूजनीया कलौ देवी केवलैरासवैश्च तैः ॥ २ ॥</p>
<p>इति । युगान्तरेष्वनुकल्पविधिः सर्ववर्णसाधारणः कलौ<br>
प्रधानकल्पोऽपि तादृश एव ।</p>
<p>गुडार्द्रकरसेनैव सुरा न ब्राह्मणस्य च ।<br>
गौडी तु या क्षत्रियेण माध्वी वैश्येन तत्र वै ॥ ३ ॥</p>
<p>कदलीमधुसम्मिश्रशालित्वक्केवलैः सुरा ।<br>
सर्वा शूद्रस्य सम्प्रोक्ता यत्र वा तद्धविर्भवेत् ॥ ४ ॥</p>
<p>इति । कुत्रचित् । पूर्ववदेवास्य व्याख्यानं वस्तुतोऽनुकल्पः<br>
प्रधानालाभे सम्भवति नतु युगवर्णपरतया गौडीमाध्वीति</p>
<p>प्। ३८५)</p>
<p>विशेषः कामनापरत्वेन । अथवा सुरा नेति भवतीत्याध्याहारस्तेन<br>
सुरा न भवति चेदित्यर्थः । गौडीमाध्वीत्यत्र गुडमधुचेति अण्<br>
प्रत्ययः । शूद्राणामपि प्रधानालाभे कदल्यादीन्येव सुरा<br>
सुरानुकल्पः । यद्वा तत्रेति पदं चितायामित्यर्थं बोधयति<br>
वीरसाधनप्रकरणत्वात् । यत्र चितागमनशवस्पर्शादिकमनवद्यं<br>
तत्र प्रधानमनवद्यमिति कानुपपतीः । तत् तदा शिरश्चालने<br>
प्रधानानुकल्पोभयविधानात् । गुडार्द्रकरसेनेति कदलीत्यादि च<br>
नारिकेलोदकं कांस्ये ताम्रे दद्यात्तथा मधु । दधि दुग्धं तथा<br>
ताम्रे गुडमिश्रं तथा दधि ॥ गुडार्द्रकमथो वापि पूजनार्थं<br>
प्रकल्पयेत् । इति तत्तदपि तादृशपात्रादिसंयोगेन प्रधानतुल्यतै(तयै)व<br>
भवतीति निषेधात् तादवस्थ्यमेव । तस्मात्<br>
प्रधानलाभेऽप्यनुकल्पपराण्येतानि वचनानि । अन्यच्च<br>
कुलागमक्रमेणैव पूजयेत् परमेश्वरीम् इति सकलतन्त्रस्वरसात् ।<br>
कुलागमश्च कुलार्णवः । यथा (प० ५) -</p>
<p>शैवे वैशणवे शाक्ते सौरे सुगतदर्शने ।<br>
बौद्धे पाशुपते साङ्ख्ये मान्त्रे कालामुखे तथा ॥ १ ॥</p>
<p>दक्षिणे वामसिद्धान्ते वैदिकादिषु पार्वति ।<br>
विनालिपिशताभ्यां च पूजनं निष्फलं भवेत् ॥ २ ॥</p>
<p>कुलद्रव्यैर्विना कुर्याज् जपं पूजां व्रतं तपः ।<br>
निष्फलं तद्भवेद् देवि भस्ममन्येव यथा हुतम् ॥ ३ ॥</p>
<p>यथा क्रतुषु विप्राणां सोमपानमदूषितम् ।<br>
अलिपानं तथा देवि सोमवद्भोगमोक्षदम् ॥ ४ ॥</p>
<p>इत्यादि सहस्रशो वचनैर्ज्योतिष्टोमादियागेषु विहितवत् अत्रापि<br>
स्मृत्यनुमितवेदविहितत्वात् नाधर्मसाधनं निषिद्धे तु जायत<br>
एवाधर्मः । श्रीधर्माचार्यकृते लघुस्तवे विप्राः क्षोणिभुजो<br>
विशस्तदितरे क्षीराज्यमध्वासवैरिति । ज्ञानार्णवेः<br>
वर्णानुक्रमभेदेन वर्णभेदा भवन्ति वै । अपि च द्रवेण सात्विकेनेव<br>
ब्राह्मणः पूजयेच्छिवाम् । इति । तथा -</p>
<p>एवं दद्यात् क्षत्रियोऽपि पैष्टिकीं न कदाचन ।<br>
नारिकेलोदकं कांस्ये ताम्रे दद्यात्तथा मधु ॥ ५ ॥</p>
<p>राजन्यवैश्ययोर्दानं न द्विजस्य कदाचन ।<br>
एवं प्रदानमात्रेण हीनायुर्ब्राह्मणो भवेत् ॥ ६ ॥</p>
<p>इति । भैरवीतन्त्रे -</p>
<p>यत्रावश्यं विनिर्दिष्टं मदिरादानपूजनम् ।<br>
ब्राह्मणस्ताम्रपात्रे तु मधु मद्यं प्रकल्पयेत् ॥ १ ॥</p>
<p>ब्राह्मणो मदिरां दत्त्वा ब्राह्मण्यादेव हीयते ।<br>
स्वगात्ररुधिरं दत्त्वा स्वात्महत्यामवाप्नुयात् ॥ २ ॥</p>
<p>इति नानाशास्त्रविचारेण विप्राणामनुकल्पप्रकारेण पूजनम् ।<br>
सात्त्विकेनैव भावेन ब्राह्मणस्तर्पयेच्छिवाम् । इति ।<br>
श्रीक्रमसंहितायामपि -</p>
<p>आवाभ्यां पिशितं रक्तं सुरां वापि सुरेश्वरि ।<br>
वर्णाश्रमोचितं धर्ममविचार्यापर्यन्ति ये ॥ १ ॥</p>
<p>भूतप्रेतपिशाचास्ते भवन्ति ब्रह्मराक्षसाः ।</p>
<p>इति । वस्तुतस्तु गुडार्द्रकरसेनैव सुरा न ब्राह्मणस्य च । इति वचनात्<br>
वामागमेऽपि विप्रे नाधिकारः । तथा च श्रुतिः नित्यं मद्यं<br>
ब्राह्मणो वर्जयेत् इति नित्यपदं कामतो यत्र कुत्रचित्प्राप्तिवचनम् तथा<br>
अकामतोऽपि नित्यं निषेधवचनं तन्निर्णयनिश्चितार्थं<br>
वेदेनैवोक्तत्वात् । ब्राह्मणस्य वामागमेऽपि निषेध एव बोध्यम् ।<br>
तथा वचनेनाकारादिनाप्यर्थो बोध्यते । ब्राह्मणस्य सदाऽपेया<br>
क्षत्रियस्य रणागमे । वैश्यस्य धनसंयोगे शूद्रस्य न कदाचन ॥ इति<br>
। महाकालसंहितायाम् क्षीरेण ब्राह्मणैस्तर्प्या घृतेन<br>
नृपवंशजैः माक्षिकैर्वैश्यवर्णैस्तु सासवैः शूद्रजातिभिः इति ।<br>
सारासारविचारस्त्वपेक्षित एव । तत्र विधिस्तु -</p>
<p>निःशङ्को निर्भयो वीरो निर्लज्जो निष्कुतूहलः ।<br>
निर्णीतवेदशास्त्रार्थो वरदां वारुणीं पिबेत् ॥ १ ॥</p>
<p>तत्कर्म कुर्वतां पुंसां कर्मलोपो भवेद्यदि ।<br>
तत् कथं तत् प्रकुर्वन्ति सप्तकोटिमुनीश्वराः ॥ २ ॥</p>
<p>इति । निषिद्धे निन्दा च -</p>
<p>आवृत्तिं गुरुपङ्क्तिं च वटुकादीनप्रपूज्य च ।<br>
वीरोऽप्यत्र वृथापानाद् देवताशापमाप्नुयात् ॥ १ ॥</p>
<p>प्। ३८६)</p>
<p>अयष्ट्वा भैरवं देवमकृत्वा मन्त्रतर्पणम् ।<br>
पशुपानविधौ पीत्वा वीरोऽपि नरकं व्रजेत् ॥ २ ॥</p>
<p>अज्ञात्वा कौलिकाचारमयष्ट्वा गुरुपादुकाम् ।<br>
योऽस्मिन् शास्त्रे प्रवर्तेत तं त्वं पीडयसे ध्रुवम् ॥ ३ ॥</p>
<p>कौलज्ञाने त्वप्रसिद्धो यो द्रव्यं भोक्तुमिच्छति ।<br>
स महापातकी देवि सर्वधर्मबहिष्कृतः ॥ ४ ॥</p>
<p>समयाचारहीनस्य स्वैरवृतैर्दुरात्मनः ।<br>
न सिद्धयः कुलभ्रंशस्तत् सर्व नरकाय च ॥ ५ ॥</p>
<p>यः शास्त्रविधिमुत्सृज्य वर्तते कामचारतः ।<br>
स सिद्धिमिह नाप्नोति परत्र च परां गतिम् ॥ ६ ॥</p>
<p>स्वेच्छया वर्तमानो यो दीक्षासंस्कारवर्जितः ।<br>
न तस्य सद्गतिः क्वापि तपस्तीर्थव्रतादिषु ॥ ७ ॥</p>
<p>असंस्कृतं पिवन् मद्यं बलात्कारेण मैथुनम् ।<br>
स्वप्रीत्यै आहृतं मांसं रौरवं नरकं व्रजेत् ॥ ८ ॥</p>
<p>इत्यादिवचनानि शतशो विधिनिषेधपराणि । प्रतिप्रसवस्तु<br>
क्वचिद्यदृच्छया प्राप्तमलिद्रव्यं तु भक्तितः । गृहीत्वा<br>
मूलमन्त्रेण गुरुं स्मृत्वा च पादुकाम् ॥ तत्त्वत्रयेण संयुक्तं<br>
गृह्णीयान्मूलमुच्चरन् । इत्यपि संस्कृतपूजाविशेषद्रव्यपरम् ।<br>
फलश्रुतिरपि -</p>
<p>सर्वसिद्धिकरी पैष्टी गौडी भोगप्रदायिनी ।<br>
माध्वी मुक्तिकरी ज्ञेया सुराख्या त्रिविधा प्रिये ॥ ९ ॥</p>
<p>विद्याप्रदैक्षवी प्रोक्ता द्राक्षा राज्यप्रदायिनी ।<br>
तालजा स्तम्भने शस्ता खार्जूरी रिपुनाशिनी ॥ १० ॥</p>
<p>नारिकेलभवा श्रीदा पानसाख्या शुभप्रदा ।<br>
माधूकाख्या ज्ञानकरी दारिद्र्यरिपुहारिणी ॥ ११ ॥</p>
<p>मैरेयाख्या कुलेशानि सर्वपापप्रणाशिनी ।<br>
क्षीरवृक्षसमुद्भूतं मद्यं वल्कलसम्भवम् ॥ १२ ॥</p>
<p>यस्यानन्दं निर्विशेषं सामोदं च मनोहरम् ।<br>
द्रव्यं तदुत्तमं देवि देवताप्रीतिकारकम् ॥ १३ ॥</p>
<p>सुरासन्दर्शनादेव तीर्थकोटिफलं लभेत् ।<br>
तद्गन्धाघ्राणमात्रेण शतक्रतुफलं लभेत् ॥ १४ ॥</p>
<p>देवि तत्पानतः साक्षाल्लभेन्मुक्तिं चतुर्विधाम् ।<br>
मांससन्दर्शनादौ तु सुरादर्शनवत् फलम् ॥ १५ ॥</p>
<p>इति । तस्मात् कुलार्णवोक्तवचनान्येवादरणीयानीति सङ्गतं<br>
प्रतिभातीत्यलं जल्पितेन । नीलतन्त्रे (प० ११) -</p>
<p>देव्युवाच</p>
<p>माहानीलक्रमं देव सूचितं न प्रकाशितम् ।<br>
कथयस्य महादेव सर्वसिद्धिप्रदं महत् ॥ १ ॥</p>
<p>भैरव उवाच</p>
<p>शृणु देवि वरारोहे वीरसाधनमुत्तमम् ।<br>
सर्वसिद्धिप्रदं साक्षात् सर्वदेवनमस्कृतम् ॥ २ ॥</p>
<p>सर्वपापहरं देवि सर्वरोगविनाशनम् ।<br>
ब्रह्मविष्णुशिवादीनां दिक्पालानां च भामिनि ॥ ३ ॥</p>
<p>भैरवाणां च सर्वेषां गन्धर्वाणां च योगिनाम् ।<br>
स्वतः सिद्धिप्रदं देवि सर्वेषामालयं महत् ॥ ४ ॥</p>
<p>नान्यत् सिद्धिप्रदं देवि वीरसाधनवर्जितम् ।<br>
महाबलो महाबुद्धिर्महासाहसिकः शुचिः ॥ ५ ॥</p>
<p>महास्वच्छो दयावांश्च सर्वभूतहिते रतः ।<br>
तेषां कृते महादेवि कथितं नीलसाधनम् ॥ ६ ॥</p>
<p>(अष्टम्यां च चतुर्दश्यां पक्षयोरुभयोरपि ।<br>
कृष्णपक्षे विशेषेण यथाविधि च साधयेत् ॥ ७ ॥</p>
<p>भौमवारे तमिस्रायां यामे याते च बामिनि ।<br>
तदर्धाभ्यन्तरे सम्यक् पूजोपकरणं बलिम्) ॥ ८ ॥</p>
<p>सामिषान्नं गुडं छागं सुरां पिष्टकमेव च ।<br>
नानाफलं च नैवेद्यं स्वस्वकल्पोक्तसाधनम् ॥ ९ ॥</p>
<p>चितास्थानं समानीय सुहृद्भिः शस्त्रपाणिभिः ।<br>
समानगुणसम्पन्नैः साधको वीतभीः स्वयम् ॥ १० ॥</p>
<p>न वीक्षेत चतुर्दिक्षु देवताध्यानतत्परः ।<br>
भीतश्चेत् साधकस्तत्र चतुर्दिक्षु च साधकाः ॥ ११ ॥</p>
<p>नो चेत् स्वयं केवलोऽसौ भैरवः परिकीर्तितः ।<br>
प्रक्षालितां चिताभूमिं गत्वा साधकसत्तमः ॥ १२ ॥</p>
<p>प्र(अ)क्षालिता यदि प्रायः कारयेदस्थिसञ्चयम् ।<br>
अस्त्रान्तमूलमन्त्रेण प्रोक्षणं यागभूमिषु ॥ १३ ॥</p>
<p>गुरुपादरजो ध्यात्वा गणेषं वटुकं तथा ।<br>
योगिनीर्मातृकाश्चैव वामपादपुरःसरम् ॥ १४ ॥</p>
<p>ये चात्र संस्थिता देवा राक्षसाश्च भयानकाः ।<br>
पिशाचा यक्षसिद्धाश्च गन्धर्वाप्सरसां गणाः ॥ १५ ॥</p>
<p>योगिन्यो मातरो भूताः सर्वाश्च खेचरस्त्रियः ।<br>
सिद्धिदास्ता भवन्त्वद्य तथा च मम रक्षकाः ॥ १६ ॥</p>
<p>प्। ३८७)</p>
<p>प्रणम्य मनुनानेन पुष्पाञ्जलित्रयं क्षिपेत् ।<br>
श्मशानाधिपतिं पश्चाद्भैरवं कालभैरवम् ॥ १७ ॥</p>
<p>महाकालं यजेद्यत्नात् पूर्वादिदिक्चतुष्टये ।<br>
पाद्यादिभिश्च मन्त्रज्ञो बलिं पश्चान्निवेदयेत् ॥ १८ ॥</p>
<p>शवबीजं पुनः पश्चात् श्मशानाधिपते परम् ।<br>
इममन्ते सामिषान्नं बलि गृह्न ततः परम् ॥ १९ ॥</p>
<p>गृह्णगृह्णापययुगं विघ्ननिवारणं ततः ।<br>
कुरु सिद्धिं मे ततोऽन्ते प्रयच्छ स्वाहयान्वितम् ॥ २० ॥</p>
<p>तारादिमनुना देवि प्रथमो बलिरीरितः ।<br>
मायान्ते भैरवं पश्चाद्भयानक ततः परम् ॥ २१ ॥</p>
<p>पूर्वन्मन्त्रामुद्धृत्य दक्षिणे बलिमाहरेत् ।<br>
हूमन्ते च महाकालात् पश्चात् पूर्ववदुद्धरेत् ॥ २२ ॥</p>
<p>पश्चिमे कालदेवाय प्रणवाद्येन कल्पयेत् ।<br>
शब्दा (वा)न्ते कालशब्दान्ते भैरवेति पदं ततः ॥ २३ ॥</p>
<p>श्मशानाधिप इत्येवं पूर्ववच्चोत्तरे हरेत् ।<br>
चितामध्ये ततो दद्याद् बलित्रयमनुत्तमम् ॥ २४ ॥</p>
<p>कालरात्रि महाकालि कालिके घोरनिःस्वने ।<br>
गृहाणेमं बलिं मातर्देहि सिद्धिमनुत्तमाम् ॥ २५ ॥</p>
<p>लालिकायै बलिं दत्त्वा भूतनाथाय दापयेत् ।<br>
शब्दा(वा)न्ते भूतनाथान्ते श्मशानाधिप इत्यपि ॥ २६ ॥</p>
<p>प्रणवाद्येन मन्त्रेण दापयेद्बलिमुत्तमम् ।<br>
हूं सर्वगणनाथान्ते धिप चैव तथा पुनः ॥ २७ ॥</p>
<p>श्मशानमस्तके दत्त्वा पूर्ववच्च समुच्चरेत् ।<br>
ताराद्येन बलिं दत्त्वा पञ्चगव्येन सुन्दरि ॥ २८ ॥</p>
<p>अस्थिसम्प्रोक्षणं कृत्वा पीठमन्त्रं न्यसेत् ततः ।<br>
भूर्जे वा वटपत्रे वा तत्र पीठमनुं न्यसेत् ॥ २९ ॥</p>
<p>पीठमास्तीर्य तस्मिन् वै बद्धवीरासनस्तदा ।<br>
वीरार्चनेन देवेशि लोष्टान् दिक्षु परिक्षिपेत् ॥ ३० ॥</p>
<p>कूर्चबीजद्वयं देवि मायायुग्मं ततः परम् ।<br>
कालिके घोरदंष्ट्रे च प्रचण्डे चण्डनायिके ॥ ३१ ॥</p>
<p>दानवान् दारयेत्युक्त्वा हनेति द्वितयं ततः ।<br>
परबीजं (वीरं) महाविघ्नं छेदयेति युगं ततः ॥ ३२ ॥</p>
<p>द्विठान्तो वर्मशस्त्रान्तो वीरार्चनमनुर्मतः ।<br>
अनेन मन्त्रितांल्लोष्टान् दशदिक्षु विनिक्षिपेत् ॥ ३३ ॥</p>
<p>तन्मध्ये भैरवो देवो न विघ्नैः परिभूयते ।<br>
यदि प्रमादाद्देवेशि साधको भयविह्वलः ॥ ३४ ॥</p>
<p>तदा तैस्तैः सुहृद्वर्गै रक्षितो नाभिभूयते ।<br>
अर्केन्दुसितवाट्यालतूलनिर्मितवर्तिकम् ॥ ३५ ॥</p>
<p>प्रदीपं तत्र संस्थाप्य यन्त्रं तत्र प्रपूजयेत् ।<br>
हते तस्मिन् महादीपे विघ्नैश्च परिभूयते ॥ ३६ ॥</p>
<p>तदधश्चास्त्रमन्त्रेण निखनेत् कूलदीपकम् ।<br>
तत्तत्कल्पविधानेन भूतशुद्ध्यादिकं चरेत् ॥ ३७ ॥</p>
<p>(मातृकाक्षरसंयुक्तां विद्यां षोढां न्यसेत्पुनः ।<br>
क्रमाद्व्युत्क्रमयोगेन ताराषाढा प्रकीर्तिता ॥ ३८ ॥</p>
<p>षोढाविन्यस्तदेहस्तु साक्षाद्विश्वेश्वरो भवेत्) ।<br>
षोढा वा तारकं वापि विन्यस्य प्रजपेत्ततः ॥ ३९ ॥</p>
<p>इति । तन्त्रान्तरे -</p>
<p>जपान्ते जपमध्ये च देहि देहीति भाषते ।<br>
बलिं दद्यात् तदा देवि नो चेदन्ते भवेद्बलिः ॥ १ ॥</p>
<p>बलिस्तु छागादिः । सामिषान्नादि तु बलिपात्राणामर्थे ।<br>
चितापश्चिमभागे च उपविश्य जपं चरेत् इति च क्वापि । गुरुर्वापि<br>
सतीर्थ्यो वा शिष्यो वा साधकोऽपि वा । स्थाप्यो दक्षिणदिग्भागे<br>
भवेच्चोत्तरसाधकः । काण्डप्रक्षेपभूभागे किञ्चिद्दूरे<br>
विचक्षणः इति च । रुद्रयामले -</p>
<p>ततः पञ्चोपचारेण पुरतो देवतां यजेत् ।<br>
निमील्य चक्षुषी पश्चाद्देवीं ध्यात्वा मनुं जपेत् ॥ १ ॥</p>
<p>एकाक्षरीं दिक्सहस्रं त्र्यक्षरीमयुतं जपेत् ।<br>
ततः परं तु मन्त्रज्ञो गजान्तकसहस्रकम् ॥ २ ॥</p>
<p>निशायां वा समारभ्य उदयान्तं समाचरेत् ।<br>
यद्यसह्यं भयं कर्णे नेत्रे वस्त्रेण बन्धयेत् ॥ ३ ॥</p>
<p>ततोऽर्धरात्रपर्यन्तं यदि किञ्चिन्न लक्षयेत् ।<br>
जयदूर्गाख्यमनुना चार्घ्यं तेनैव सर्षपान् ॥ ४ ॥</p>
<p>तिलोऽसि सोमदेवत्यो गोसवस्तृप्तिकारकः ।<br>
पितॄणां स्वर्गदाता त्वं मर्त्यानामभयक्षमः ॥ ५ ॥</p>
<p>भूतप्रेतपिशाचानां विघ्नेषु शान्तिकारकः ।<br>
इति क्षिप्त्वा तिलान् देवि चतुर्भागे शिवादितः ॥ ६ ॥</p>
<p>पुनः सप्तपदं गत्वा पुनस्तत्रैव संविशेत् ।<br>
देवं तत्रापि सम्पूज्य प्रजपेन्मनुमुत्तमम् ॥ ७ ॥</p>
<p>निर्भयः प्रजपेत् तावद्यावत् सिद्धिः प्रजायते ।<br>
भयेति (यादि) स्वप्नवज्ज्ञेयं परेऽह्नि शेषामाचरेत् ॥ ८ ॥</p>
<p>प्। ३८८)</p>
<p>इति । शेषं ब्राह्मणभोजनादिकम् । तिलकी पूर्वद्रव्येण उत्थाय च<br>
मनुं जपेत् इति भयनिवारणं रक्षातिलकं च कुत्रचित् ।</p>
<p>कुङ्कुमागरुकस्तूरी रोचना रक्तचन्दनम् ।<br>
कर्पूरं पद्मरागं च केसरं हरिचन्दनम् ॥ ९ ॥</p>
<p>प्रत्येकं साधितं कृत्वा एकत्र साधयेद्बुधः ।<br>
जिह्वाग्ररुधिरं वीरः श्मशाने च समाहितः ॥ १० ॥</p>
<p>तेनैव गुटिकां कृत्वा भद्रकालीमनुं जपेत् ।<br>
नीलां नीलपताकां च ललज्जिह्वां करालिकाम् ॥ ११ ॥</p>
<p>ललाटे तिलकं कृत्वा साधको वीतभीः स्वयम् ।<br>
वियदस्त्रान्वितं देवि वामाक्षिचन्द्रभूषितम् ॥ १२ ॥</p>
<p>बीजं प्रत्येकवस्तूनां शृणु तासां च पार्वति ।<br>
मूलमन्त्रं तु मन्त्रज्ञो जपेत् सार्धं शतत्रयम् ॥ १३ ॥</p>
<p>जिह्वाग्ररुधिरं गृह्ण चामुण्डे घोरनिःस्वने ।<br>
बलिं भुक्त्वा वरं देहि रुधिरं गहने वने ॥ १४ ॥</p>
<p>कालि कालि प्रचण्डोग्रे ततोऽस्त्रं कवचं पुनः ।<br>
कालिकेति समाख्याता जीवानां हितकाम्यया ॥ १५ ॥</p>
<p>कूर्चयुग्मं महादेवि नीलायाः कथितं तव ।<br>
वियदग्नियुतं देवि बलमिन्द्रसमायुतम् ॥ १६ ॥</p>
<p>चन्द्रखण्डसमायुक्तं ततो नीलपदं पुनः ।<br>
ततः पताके हूम्फट् स्यात् पूर्वकूटमनुर्मतः ॥ १७ ॥</p>
<p>जयश्रीधरणी देवी पताके वरणस्खले ।<br>
इति नीलपताकेयं योज्या वा नीलसाधने ॥ १८ ॥</p>
<p>या सा विद्या महातारा सा कालीति प्रकीर्तिता ।<br>
पद्मरागं केसरं च गन्धद्रव्यं विशेषतः ॥ १९ ॥</p>
<p>इति । वियत् हकारः । अस्त्रान्वितं रेफान्वितम् । वामाक्षि ईकारः ।<br>
चन्द्रोऽनुस्वारः । तेन ह्रीम् इति बीजम् अस्त्रं कवचमिति क्रमेण<br>
तात्पर्यम् । किन्त्वस्त्रं कवचमिति क्रमस्तेन हुम्फट् कूर्चयुग्मं<br>
हूंहूं बल स्वरूपम् इन्द्र ईकारः तेन हरबलीम् इति कूटम् । जयो<br>
नकारः श्रीः ईकारः धरणी लकारस्तेन नील इति । वरणं कवचं तेन<br>
हुं स्खलम् अस्त्रं तेन फट् । अञ्जनाञ्चितलोचनः इति च क्वापि । अन्यच्च -</p>
<p>स्वयं वै तत्र भगवान् भैरवो लगुडाङ्कितः ।<br>
भ्रमतीतस्ततो वीरस्तं विलोक्य जपेन्मनुम् ॥ १ ॥</p>
<p>यदि भाग्यवशाद् देवि लगुडस्तत्र लभ्यते ।<br>
तदा स्वयं भैरवोऽसौ स्वयं विश्वम्भरो भवेत् ॥ २ ॥</p>
<p>तत्र नत्वा महादेवं महाकालं च भामिनि ।<br>
तद्भस्मतिलकं कृत्वा स्वयं वीरेश्वरो भवेत् ॥ ३ ॥</p>
<p>इति । तद्भस्म श्मशानभस्म तिलकं विभूतिधारणमित्यर्थः ॥<br>
प्रयोगस्तु तत्र प्रथमं विहितभौमामावास्यादिपर्व संलक्ष्य<br>
रात्रौ प्रहरार्धे गते अभुक्तो भुक्तभोज्यो वा मूलमन्त्रेण<br>
घटीबन्धेन वस्त्र परिधाय उपरि<br>
सर्वाच्छादकवस्त्रान्तरेणाच्छाद्य धृतोष्णीषो मुक्तकेशो दिगम्बरो<br>
वा मूलेन पूर्वसाधिततिलकं कृत्वा अञ्जनाञ्चितनेत्रो<br>
रक्तचन्दनादिनाङ्ग विलिप्य मूलेनैव सिन्दूरेणोर्ध्वपुण्ड्रं कृत्वा<br>
हृदि देवीं मूर्ध्नि गुरुं ध्यात्वा नत्वा<br>
कुलामृतरससामिषान्नपिष्टकमत्स्यवटुकादिपूजाबलिपात्रसामग्रीं<br>
यथालाभं समादाय वल्यर्थं छागादि<br>
गन्धपुष्पाक्षतपञ्चगव्यं पञ्चामृतानि च ग्ःईत्वा<br>
खड्गपाणिभिः सुहृद्भिः रक्षकैः कृतरक्षोऽघोरास्त्रादिना<br>
वद्धशिखो मूलविद्यां हृदि स्मरन् अप्रक्षालितां सद्यञ्चितां<br>
प्रक्षालितां प्राचीनचितां वा गच्छेत् । प्रक्षालनपक्षे<br>
त्वस्थिसञ्चयं कुर्यात् । ततः काण्डप्रक्षेपमात्रभूम्यन्तरा<br>
चतुर्दिक्ष्ववेक्षकान् सुहृद उत्तरसाधकान् खड्गपाणीन<br>
किञ्चिद्दूरतः एकश्चेद्दक्षिणतस्तमुत्तरसाधकं काण्डान्तरा<br>
धृत्वा पश्चिमतः स्वयं सामान्ययार्घ्यं दत्वा<br>
मूलमन्त्रान्तेऽस्त्रमन्त्रेण पञ्चगव्येन यागभूमिं सम्प्रोक्ष्य<br>
गुरुगणेशवटुकयोगिनीर्ब्राह्मयाद्यष्टमातृकांश्च नमस्कृत्य<br>
वामपादमग्रे कृत्वा ॐ ये चात्र संस्थिता देवा राक्षसाश्च<br>
भयानकाः । पिशाचा यक्षसिद्धाश्च गन्धर्वाप्सरसां गणाः ।<br>
योगिन्यो मातरो भूताः सर्वाश्च खेचरस्त्रियः । सिद्धिदास्ता<br>
भयन्त्वद्य तथा च मम रक्षकाः ॥ इति मन्त्रेण नमस्कुर्वन्<br>
पुष्पाञ्जलित्रयं कवलत्रयं च चितामध्ये निक्षिपेत् । ततो बलिपात्राणि<br>
सप्तकृत्वा चतुर्दिक्षु चतुष्पात्राणि त्रीणि पात्राणि चितायां<br>
पश्चिममध्यपूर्वभागेषु त्रिकोणाकारतया वा संस्थापयेत् ।<br>
पूर्वदिशि त्रिकोणोपरि श्मशानाधिपतिश्मशानस्तम्भं<br>
पाद्यादिभिरभ्यर्च्य ॐ हूं श्मशानाधिपते इमं सामिषान्नं<br>
(सामृतं) बलिं गृह्ण गृह्ण गृह्णापय गृह्णापय विघ्ननिवारणं<br>
कुरु कुरु सिद्धिं मे प्रयच्छ स्वाहा इति बलिं समर्पयेत् । दुग्धेन<br>
पञ्चगव्येन वा सर्वत्र सङ्कल्पः । एवं दक्षिणदिशि भैरवं<br>
सम्पूज्य ॐ श्मशानाधिप भैरव भयानक इम मित्यादि ।<br>
पश्चिमदिशि महाकालं सम्पूज्य</p>
<p>प्। ३८९)</p>
<p>ॐ हूं श्मशानाधिप महाकाल इम मित्यादि । उत्तरदिशि<br>
कालभैरवं ॐ हूं श्मशानाधिप कालभैरव इम मित्यादि । एवं<br>
चितायां प्रथमं श्मशानकालिकां सम्पूज्य ॐ हूं<br>
श्मशानवासिनी महाभीमे कालरात्रि महाकालि कालिके घोरनिःस्वने ।<br>
गृहाणेमं बलिं मातर्देहि सिद्धिमनुत्तमाम् ॥ (ॐ ह्रीं) कालिकायै<br>
स्वाहा । एवं भूतनाथं सम्पूज्य ॐ हूं श्मशानाधिप<br>
भूतनाथ इम मित्यादि । श्मशानामस्तके गणनाथं सम्पूज्य ॐ<br>
हूं श्मशानाधिप सर्वगणनाथ इम मित्यादि ।<br>
ततश्चितापश्चिमभागे दक्षिणभागे वा कियन्त्यस्थीनि एकत्र कृत्वा ॐ<br>
ह्रीम् आधारशक्तये नमः इति पञ्चगव्येन प्रोक्षयेत् । भूर्जे वा<br>
वटपत्रे वा पञ्चप्रेतपीठासनमन्त्रान् रक्तचन्दनादिना विलिख्य<br>
अस्थिषूपरि निधाय तदुपरि कम्बलाजिनाद्यन्यतममासनमास्तीर्य<br>
सम्पूज्य वीरासनेन तत्रोपविश्य हूंहूंह्रींह्रीं कालिके<br>
घोरदंष्ट्रे प्रचण्डे चण्डनायिके दानवान् दारय दारय हन हन<br>
परवीरं महाविघ्नं छेदय छेदय स्वाहा हुं फट् इति<br>
वीरार्चनमन्त्रेण दश लोष्टान्यभिमन्त्र्य दश दिक्षु क्षिपेत् ।<br>
अर्कत्लकर्पूरश्वेतवाट्यालतूलैर्निर्मितवर्तिकं घृततैलादिकं<br>
चाघोरास्त्रमन्त्राभिमन्त्रितं रक्षार्थं दीपं मूलेन प्रज्वालयेत् ।<br>
तत्र यन्त्रं प्रपूजयेत् । तथा यत्नेन भाव्यं यथा<br>
जपसमाप्तिपर्यन्तं ज्वलति । ततस्तत्तत्कल्पोक्तविधिना<br>
भूतशुद्ध्यादिषोढान्यासजालं यथोचित विन्यस्यार्घ्यादिकं<br>
संस्कृत्य चितामध्ये महाचक्रं परिचिन्त्य पीठपूजान्ते देवतां<br>
संस्थाप्य यथासाम्भवोपचारैः सम्पूज्यावरणपूजादि विधाय<br>
च यथोक्तसङ्ख्यया विहितमालया देवताध्यानपूर्वकं जपेत् । एवं<br>
जप्ते यदि न किञ्चिल्लक्षयेत् तदा ॐ दुर्गेदुर्गे रक्षणि स्वाहा इति<br>
जयदुर्गामन्त्रेण देव्यै अर्घ्यं दत्त्वा तिलोऽसि सोमदेवत्यो<br>
गोसवस्तृप्तिकारकः । पितॄणां स्वर्गदाता त्वं<br>
मर्त्यानामभयक्षमः । बूतप्रेतपिशाचानां विघ्नेषु<br>
शान्तिकारकः ॥ इति सर्वत्र तिलान् विकिरेत् । जयदूर्गामन्त्रेण सर्षपान्<br>
विकीर्य उत्थाय सप्त पदानि गत्वा पुनस्तत्रापविश्य देवीं सम्पूज्य<br>
निर्भया जपेत् । छागादिबलिविधानं यथोक्तक्रमसमये कर्तव्यम् ।<br>
जपसमाप्तौ वरप्रार्थनां कृत्वा विसर्जनादि कृत्वा सामग्रीं जले<br>
निक्षिप्य स्नात्वा गृहमागच्छेत् । भाग्येन लगुडलाभश्चेत्तदा<br>
तमादायागच्छेत् । इति चितासाधनम् ॥ अथ शवसाधनं नीलतन्त्रे</p>
<p>पूर्वोक्तमुपहारादि समादाय तु साधकः ।<br>
साधयेच्च तथा सिद्धिसाधनस्थानमाश्रयेत् ॥ १ ॥</p>
<p>गुरुध्यानादिकं सर्वं पूर्वोक्तं मनसा चरेत् ।<br>
वीरार्चनाकृते भूमौ मायामोहो न विद्यते ॥ २ ॥</p>
<p>ये चात्रेत्यादिमन्त्रेण पुष्पाञ्जलित्रयं क्षिपेत् ।<br>
श्मशानाधिपतीनां तु पूर्ववद्बलिमाहरेत् ॥ ३ ॥</p>
<p>अघोराख्येन मन्त्रेण शिखाबन्धनमाचरेत् ।<br>
सुदर्शनेनात्मरक्षामुभाभ्यां वा प्रकल्पयेत् ॥ ४ ॥</p>
<p>मायास्फुरद्वयं भूयः प्रस्फुरद्वितयं पुनः ।<br>
घोरघोरतरस्यान्ते तनुरूपपदं ततः ॥ ५ ॥</p>
<p>चटयुग्मं तदन्ते च प्रचटद्वितयं ततः ।<br>
कहद्वन्द्वं वमद्वन्द्वं ततो बन्धयुगं पुनः ॥ ६ ॥</p>
<p>घातयद्वितयं वर्म फडन्तः समुदाहृतः ।<br>
एकपञ्चाशदर्णोऽयमघोरास्त्रमयो मनुः ॥ ७ ॥</p>
<p>हालाहलं समुद्धृत्य सहस्रारस्वरूपकम् ।<br>
वर्मास्त्रान्तो महामन्त्रः सुदर्शनस्य कीर्तितः ॥ ८ ॥</p>
<p>भूतशुद्धिं ततः कृत्वा न्यासजालं प्रविन्यसेत् ।<br>
जयदूर्गाख्यमनुना सर्षपान् दिक्षु निक्षिपेत् ॥ ९ ॥</p>
<p>तिलोसीति च मन्त्रेण तिलान् दिक्षु विनिक्षिपेत् ।<br>
यष्टिविद्धं शूलविद्धं खड्गविद्धं पयोमृतम् ॥ १० ॥</p>
<p>रज्जुबद्धं सर्पदष्टं चाण्डालं चाभिभूतकम् ।<br>
तरुणं सुन्दरं शूरं बालं नष्टं समूज्ज्वलम् ॥ ११ ॥</p>
<p>पलायनविशून्यं तु सन्मुखे रणवर्तिनम् ।<br>
स्वेच्छामृतं द्विवर्षं च बद्धस्त्रीगोद्विजं तथा ॥ १२ ॥</p>
<p>अन्नाभावमृतं क्लिष्टं सप्तार्धवर्षकं तथा ।<br>
एवं चाष्टविधं त्यत्क्वा पूर्वोक्तान्यतमं शवम् ॥ १३ ॥</p>
<p>गृहीत्वा मूलमन्त्रेण पूजास्थानं समानयेत् ।<br>
चाण्डालं चाभिभूतं तु शीघ्रसिद्धिफलप्रदम् ॥ १४ ॥</p>
<p>प्रणवाद्यस्त्रमन्त्रेण शवस्य प्रोक्षणं चरेत् ।<br>
प्रणवं कूर्मबीजं च मृतकाय नमोऽस्तु फट् ॥ १५ ॥</p>
<p>पुष्पाञ्जलित्रयं दत्त्वा प्रणमेत् स्पर्शपूर्वकम् ।<br>
रे वीर परमानन्द शिवानन्द कुलेश्वर ॥ १६ ॥</p>
<p>आनन्दभैरवाकार देवीपर्यङ्कशङ्कर ।<br>
वीरोऽहं त्वां प्रपद्यामि उत्तिष्ठ चण्डिकार्चने ॥ १७ ॥</p>
<p>प्। ३९०)</p>
<p>प्रणम्यानेन मन्त्रेण क्षालयेत् तदन्तरम् ।<br>
तारं शक्तिर्मृतकाय नमोऽन्ते मन्त्रमुच्चरेत् ॥ १८ ॥</p>
<p>शवस्नपनमन्त्रेषु सर्वतन्त्रोऽयं देशितः ।<br>
धूपेन धूपितं कृत्वा गन्धादिनाभिषिच्य(लिप्य) च ॥ १९ ॥</p>
<p>रक्ताक्षो यदि देवेशि भक्षयेत् कुलसाधनम् ।<br>
गत्वा शवस्य सानिध्यं धारयेत् कटिदेशतः ॥ २० ॥</p>
<p>यद्युपद्रावयेदस्य दद्यान्निष्टीवनं शवे ।<br>
पुनः प्रक्षालितं कृत्वा जपस्थानं समानयेत् ॥ २१ ॥</p>
<p>कुशशय्यां परिष्कृत्य तत्र संस्थापयेच्छवम् ।<br>
एलालवङ्गकर्पूरजातीखदिरसारकैः ॥ २२ ॥</p>
<p>ताम्बूलं तन्मुखे दत्त्वा शवं कुर्यादधोमुखम् ।<br>
स्थापयित्वा तस्य पृष्ठं चन्दनेन विलेपयेत् ॥ २३ ॥</p>
<p>बाहुमूलादिकट्यन्तं चतुरस्रं विभाव्य च ।<br>
मध्ये पद्मं चतुर्द्वारं दलाष्टकसमन्वितम् ॥ २४ ॥</p>
<p>ततश्चैणेयमजिनं कम्बलान्तरितं न्यसेत् ।<br>
द्वादशाङ्गुलमानानि यज्ञकाष्ठानि दिक्षु च ॥ २५ ॥</p>
<p>संस्थाप्य पूजयेत् तत्र इन्द्रादिदश देवताः ।<br>
विषमिन्द्राय संलिख्य सुराधिपतये ततः ॥ २६ ॥</p>
<p>इदं बलिं गृह्णद्वन्द्वं गृह्णापययुगं ततः ।<br>
विघ्ननिवारणं कृत्वा सिद्धिं प्रयच्छ ठद्वयम् ॥ २७ ॥</p>
<p>अनेन मनुना पूर्वे बलिं दद्यात् तु सामिषम् ।<br>
स्वस्वनामादिकं दत्त्वा पूर्ववद्बलिमाहरेत् ॥ २८ ॥</p>
<p>सर्वेषां लोकपालानां ततः साधकसत्तमः ।<br>
शवाधिष्ठातृदेवेभ्यो बलिं दद्यात् सुरेश्वरि ॥ २९ ॥</p>
<p>सुरया सह चतुःषष्टियोगिनीभ्यो बलिं दिशेत् ।<br>
पूजाद्रव्यं सन्निधौ च दूरे चोत्तरसाधकम् ॥ ३० ॥</p>
<p>संस्थाप्यासनमभ्यर्च्य स्वमन्त्रान्ते त्रपां ततः ।<br>
फडित्यनेन मन्त्रेण तत्राश्वारोहणं विशेत् ॥ ३१ ॥</p>
<p>कुशान् पादतले दत्त्वा शवकेशान् प्रसार्य च ।<br>
दृढं निबद्ध्य जुटिकां कृतसङ्कल्पसाधकः ॥ ३२ ॥</p>
<p>शवोपरि समारुह्य प्राणायामं विधाय च ।<br>
वीरार्चनेन सम्मन्त्र्य दिक्षु लोष्टानि निक्षिपेत् ॥ ३३ ॥</p>
<p>ततो देवीं च सम्पूज्य उपचारैः सुविस्तरैः ।<br>
शवास्ये विधिवद्देवि देवताप्यायनं चरेत् ॥ ३४ ॥</p>
<p>उत्थाय सन्मुखे स्थित्वा जपेद्भक्तिपरायणः ।<br>
वशे मे भव देवेश ममामुकपदं ततः ॥ ३५ ॥</p>
<p>सिद्धिं देहि महाभाग कृताश्रमपदाम्बर ।<br>
मूलं समुच्चरन् मन्त्री शवपादद्वयं पुनः ॥ ३६ ॥</p>
<p>पट्टसूत्रेण बध्नीयात् तदोत्थातुं न शक्नुयात् ।<br>
भीमभीम महाभाव भव्यलोचन भावुक ॥ ३७ ॥</p>
<p>त्राहि मां देवदेवेश सवानामधिपाधिप ।<br>
इति पादतले तस्य त्रिकोणं चक्रमुल्लिखेत् ॥ ३८ ॥</p>
<p>तदोत्थातुं न शक्नोति शवोऽपि निश्चलो भवेत् ।<br>
उपविश्य पुनस्तस्य बाहू विस्तार्य पार्श्वयोः ॥ ३९ ॥</p>
<p>हस्तयोः कुशमास्तीर्य पादौ तत्र निधापयेत् ।<br>
ओष्ठौ तु सम्पूटौ कृत्वा स्थिरचित्तः स्थिरेन्द्रियः ॥ ४० ॥</p>
<p>सदा देवीं हृदि ध्यात्वा मौनी जपमथाचरेत् ।<br>
श्मशाने प्रोक्तसङ्ख्याभिर्जपं कुर्यात् कुलेश्वरि ॥ ४१ ॥</p>
<p>अथवारम्भकालात्तु यावदुदयते रविः ।<br>
यद्यर्धरात्रपर्यन्तं जप्ते किञ्चिन्न लक्ष्यते ॥ ४२ ॥</p>
<p>तदा पूर्ववदर्घ्यादि सप्तपादगतानि च ।<br>
कृत्वोपविश्य तत्रैव जपं कुर्यादनन्यधीः ॥ ४३ ॥</p>
<p>चलाचलाद्भयं नास्ति भये जाते वदेत् पुनः ।<br>
यत्प्रार्थयसि देवेश नरं वा कुञ्जरादिकम् ॥ ४४ ॥</p>
<p>दिनान्तरे तु दास्यामि स्व।ं नाम कथयस्व मे ।<br>
इत्युक्ते संस्कृतेनैव निर्भयस्तु पुनर्जपेत् ॥ ४५ ॥</p>
<p>पुनश्चेन्मधुरं वक्ति वक्तव्यं मधुरं ततः ।<br>
तदा सत्यवशं कार्यं वरं च प्रार्थयेत् ततः ॥ ४६ ॥</p>
<p>यदि सत्यं न कुर्याच्च वरं वा प्रयच्छेन्न च ।<br>
तदा पुनर्जपेद् धीमान् एकाग्रमानसं स्मरन् ॥ ४७ ॥</p>
<p>नररूपं विना तत्र देवोऽपि नोपसर्पति ।<br>
यन्त्रान्तरेण बोद्धव्यं नरो वा देवयोनयः ॥ ४८ ॥</p>
<p>माता वा तत्सुता वापि मातुलानी तथैव च ।<br>
आगत्य विघ्नं चरते मायया रम्यविग्रहा ॥ ४९ ॥</p>
<p>उत्तिष्ठ वत्स ते कार्यं सर्व जातं न संशयः ।<br>
प्रभातसमयो जातस्त्वत्पिता क्रोशते गृहे ॥ ५० ॥</p>
<p>प्रायशो मत्सरा लोका राजानो दण्डधारिणः ।<br>
कदाचित् केनचित् शास्ति तदा किं ते करिष्यति ॥ ५१ ॥</p>
<p>इत्यादि विविधैर्वाक्यैर्नच जापं परित्यजेत् ।<br>
मृतपितृगणास्तत्र परदेशनिवासिनः ॥ ५२ ॥</p>
<p>प्रयान्ति बान्धवास्तत्र देवरूपधरास्ततः ।<br>
स्त्रीपुत्रसेवकाश्चैव गृहीत्वानीयते परैः ॥ ५३ ॥</p>
<p>प्। ३९१)</p>
<p>रुदन्ति पुत्रकाः सर्वे भ्रातरोऽनुजशिष्यकाः ।<br>
निजकान्ताङ्गसंस्पर्शवस्त्रमाभरणादिकम् ॥ ५४ ॥</p>
<p>गृहीत्वानीयते यत्तु पालकैस्तद्भयं त्यजेत् ।<br>
यदि न क्षुभ्यते तत्र तदा किं वा न लभ्यते ॥ ५५ ॥</p>
<p>स्त्रीरूपधारिणी देवी द्विजरूपधरः पुमान् ।<br>
ऊरूं (हुं हुं) गृह्णेति शब्दं वै त्रिवारान्ते वरं लभेत् ॥ ५६ ॥</p>
<p>साधुनासाधुना वापि योषित्त्वे वरदायिनी ।<br>
तदा वीरपतेस्तस्य किं भूतेन न सिध्यति ॥ ५७ ॥</p>
<p>निष्पापपुरुषे चैव कुले चैव सुसंस्कृता ।<br>
असंस्कृततरा देवि पापयुक्ते न संशयः ॥ ५८ ॥</p>
<p>सन्मुखेऽसन्मुखे वापि संस्कृतं वक्ति चापरम् ।<br>
सैव देवीन सन्देहः स देवो भैरवः स्वयम् ॥ ५९ ॥</p>
<p>नचेदेवं भवेच्चैव मायाकुटिलविग्रहा ।<br>
न वरं वरयेत् तत्र न किञ्चिच्च वदेत् ततः ॥ ६० ॥</p>
<p>संष्कृतं च समाख्याति वक्ति वक्तव्यमीदृशः ।<br>
न चेत् स्वयं लौकिकोक्त्या वरं ग्राह्यं निराकुलम् ॥ ६१ ॥</p>
<p>अथवा उत्कटं किञ्चित् लभ्येताप्यात्मनो हितम् ।<br>
शब्दो वा जायते सम्यक् मृ (ऋ) तं वापि न लभ्यते ॥ ६२ ॥</p>
<p>सर्व विचार्य ज्ञातव्यमेवं विघ्नाः प्रकीर्तिताः ।<br>
देवताकृतयो देवि भैरवाकृतबुद्धयः ॥ ६३ ॥</p>
<p>अवश्यं तत्र भेतव्यं न तत्र प्रत्ययः क्वचित् ।<br>
भैरवो वटुकाद्याश्च कुलशास्त्रपरायणाः ॥ ६४ ॥</p>
<p>एतच्छास्त्रप्रसङ्गेन कृत्या कुटिलविग्रहा ।<br>
पुत्रो भूत्वा हरेद्विद्यां नारी भूत्वा विमोहयेत् ॥ ६५ ॥</p>
<p>तस्मात् तत्त्वपरो वीरो विचारे यत्नमाचरेत् ।<br>
सत्ये कृतं वरं लब्ध्वा सन्त्यजेच्च जपादिकम् ॥ ६६ ॥</p>
<p>फलं जातमिति ज्ञात्वा जूटिकां मोचयेत् ततः ।<br>
शवं प्रक्षाल्य संस्थाप्य मोचयेत् पादबन्धनम् ॥ ६७ ॥</p>
<p>पदचक्रं मार्जयित्वा पूजाद्रव्यं जले क्षिपेत् ।<br>
शवं जले वा गर्ते वा निक्षिप्य स्नानमाचरेत् ॥ ६८ ॥</p>
<p>ततस्तु स्वगृहं गत्वा बलिं दत्त्वा दिनान्तरे ।<br>
अग्रिमे दिवसे रात्रौ येषां देवानां यजमानोऽहम् ॥ ६९ ॥</p>
<p>ते गृह्णन्तु मया दत्तं बलिमन्त्रोऽयमीरितः ।<br>
अथ यैर्याचितश्चाश्वनरकुङ्जरशूकरान् ॥ ७० ॥</p>
<p>दत्त्वा पिष्टमयांस्तेन कर्तव्यं समुपोषणम् ।<br>
यवक्षोदमयं वापि शालिक्षोदमयं च वा ॥ ७१ ॥</p>
<p>चन्द्रहासेन विधिवत् तन्मन्त्रेण च घातयेत् ।<br>
परेऽह्नि नित्यमाचर्य पञ्चगव्यं पिबेत् ततः ॥ ७२ ॥</p>
<p>ब्राह्मणान् भोजयेत् तत्र पञ्चविंशतिसङ्ख्यया ।<br>
पञ्चपञ्चविहीनान् वा क्रमाच्चैव दशावधिः ॥ ७३ ॥</p>
<p>ततः स्नात्वा च भुक्त्वा च निवसेदुत्तमे स्थले ।<br>
यदि न स्याद्विप्रभोज्यं तदा निर्धनतां व्रजेत् ॥ ७४ ॥</p>
<p>तेन चेन्निर्धनत्वं स्यात्तदा देवः प्रकुप्यति ।<br>
त्रिरात्रं वाथ षड्रात्रं गोपयेत् कुलसाधनम् ॥ ७५ ॥</p>
<p>शय्यायां यदि गच्छेद्वै तदा व्याधिं विनिर्दिशेत् ।<br>
गीतं श्रुत्वा च बधिरो निश्चक्षुर्नृत्यदर्शनात् ॥ ७६ ॥</p>
<p>यदि वक्ति दिने वाक्यं तदा स मूकतां व्रजेत् ।<br>
पञ्चदशदिनान्ता हि देहे देवस्य संस्थितिः ॥ ७७ ॥</p>
<p>गोब्राह्मणदेवतानां निन्दां कुर्यान्न च क्वचित् ।<br>
देवगोब्राह्मणादीइंश्च प्रत्यहं संस्पृशेच्छुचिः ॥ ७८ ॥</p>
<p>प्रातर्नित्यक्रियान्ते तु पञ्चगव्योदकं पिबेत् ।<br>
ततः स्नायात् तु तीर्थादौ प्राप्ते षोडशवासरे ॥ ७९ ॥</p>
<p>स्वाहान्तं मूलमुच्चार्य तर्पयामि नमः पदम् ।<br>
एवं शतत्रयादूर्ध्व देवतां तर्पयेज्जलैः ॥ ८० ॥</p>
<p>स्नानतर्पणशून्यस्य न स्याद् देवस्य तर्पणम् ।<br>
इत्यनेन विधानेन सिद्धिं प्राप्नोति निश्चितम् ॥ ८१ ॥</p>
<p>भुक्त्वेहैव वरान् भोगानन्ते याति हरेः पदम् ।<br>
असाङ्गं साङ्गमेवापि निष्फलं सफलं च वा ॥ ८२ ॥</p>
<p>कृत्वा साधनमेवैतच्छक्तेः प्रियतरो भवेत् ।<br>
शवाभावे श्मशाने वा कार्या वीरस्य साधना ॥ ८३ ॥</p>
<p>ये भावा यस्य वै प्रोक्तास्तैर्भावैर्यदि नार्चयेत् ।<br>
दशाहक्रमयोगेन भ्रष्टो भवति साधकः ॥ ८४ ॥</p>
<p>नोपदिशेद्वीरभावं न पूजां तत्र सन्दिशेत् ।<br>
कुलान्मन्त्रं गृहीत्वा तु यावत् सिद्धिः प्रजायते ॥ ८५ ॥</p>
<p>इति । तन्त्रान्तरे -</p>
<p>सर्वेषां जीवहीनानां जन्तूनां वीरसाधने ।<br>
ब्राह्मणं गोमयं कृत्वा साधयेद्वीरसाधनम् ॥ १ ॥</p>
<p>मृतासनं विना यस्तु पूजयेत् पार्वतीं शिवाम् ।<br>
तावत्कालं वसेद्घोरे यावदाभूतसम्प्लवम् ॥ २ ॥</p>
<p>महाशवाः प्रशस्ताः स्युर्देवतावीरसाधने ।<br>
क्षुद्राः प्रयोगकर्तृणां प्रशस्ताः सर्वसिद्दिदाः ॥ ३ ॥</p>
<p>प्। ३९२)</p>
<p>एवं नीलक्रमो देवि कथितश्च तवानघे ।<br>
न कस्यचित् प्रवक्तव्यं मया प्रीत्या तवोदितम् ॥ ४ ॥</p>
<p>इति ॥ प्रयोगस्तु तत्र पूर्वोक्तपर्व संलक्ष्य यथोक्तसमये<br>
पूर्वोक्तलक्षणस्तथा सामग्रीं समादायोत्तरसाधकसहितो<br>
विहितस्थानमासाद्य सामान्यार्घ्य विधाय स्थानशोधनं कृत्वा<br>
गुरुगणेशादीन् नमस्कृत्य वीरार्चनमन्त्रं भूमौ लिखेत् । ये<br>
चात्रेत्यादिना पुष्पाञ्जलित्रयादि विधाय पूर्वोक्तसप्तबलिपात्राणि<br>
श्मशानाधिपतिभ्यो निवेद्य ॐ ह्रींस्फुरस्फुर घोर घोरतर<br>
तनुरूप चटचट प्रचटप्रचट कहकह वमवम बन्धबन्ध<br>
घातयघातय हुम्फट् इत्यघोरास्त्रेण शिखां बद्ध्वा ॐ सहस्रार<br>
हुम्फट् इति सुदर्शनास्त्रेणात्मरक्षां कृत्वा<br>
स्वस्वकल्पोक्तभूतशुद्ध्यादिन्यासजालं विधाय जयदुर्गामन्त्रेण<br>
सर्षपान् तिलोऽसीति तिलान् विकिरेत् । विहितशवनिकटे गत्वा मूलेन वीक्ष्य<br>
अस्त्रमन्त्रेण शवं सम्प्रोक्ष्य ॐ हूं मृतकाय नमःऽस्तुफट् इति<br>
पुष्पाञ्जलित्रयं शवोपरि निक्षिपेत् । ॐ हूं रे वीर परमानन्द<br>
शिवानन्द कुलेश्वर । आनन्दभैरवाकार देवीपर्यङ्कशङ्कर ।<br>
वीरोऽहं त्वां प्रपद्यामि उत्तिष्ठ चण्डिकार्चने इति स्पर्शपूर्वकं<br>
प्रणम्य ॐ ह्रीम्मृतकाय नमः इति पञ्चब्रह्ममन्त्रैश्च<br>
पञ्चगव्येन सुगन्धिजलेन च संस्नाप्य धूपेन धूपितं कृत्वा<br>
गन्धादिना विलिप्य कटिदेशे धृत्वा मूलमन्त्रं जपन्<br>
जपस्थानमानयेत् । आनीय वा संस्कारमाचरेत् । भूमौ<br>
कुशशय्यामास्तीर्य तदुपरि संस्थाप्य<br>
एलालवङ्गकर्पूरजातीखदिरसहितं ताम्बूलं तन्मुखे दत्त्वा<br>
शवमधोमुखं कुर्यात् । तत्पृष्ठे चन्दनेन बाहुमूलादिकट्यन्तं<br>
चतुरस्राकारतया विलिप्य तन्मध्ये<br>
चतुर्द्वारात्मकभूपुरसहितमष्टदलं विलिख्य तत्र<br>
कम्बलाद्यासनमास्तीर्य द्वादशाङ्गुलप्रमाणान्<br>
यज्ञकाष्ठोद्भवान् दश कीलान् दशदिक्षु निखाय<br>
तेष्विन्द्रादिदशदिक्पालान् सम्पूज्य पूर्वोक्तमन्त्रैः समिषान्नबलिं<br>
दद्यात् । ॐ हूंशवाधिष्ठातृदेवताभ्यो नमः ॐ डान्दकिनीभ्यो<br>
नमः ॐ ह्रीञ्चतुः षष्ठिकोटियोगिनीभ्यो नमः इति बलित्रयं कियद्दूरे<br>
दद्यात् । पूजोपहारसामग्रीं समीपे उत्तरसाधकं दूरे स्थापयित्वा<br>
मूलमन्त्रान्ते ह्रीम्फट् शवासनाय नमः इत्यासनमभ्यर्च्य<br>
मूलमन्त्रं स्मरन्नश्वारोहक्रमेण शवोपरि पूर्वमुखमुपविश्य<br>
स्वपादतले कुशान् दत्त्वा शवकेशान् प्रसार्य दृढजूटिकां बद्ध्वा<br>
स्ववामे अर्घ्यादिकं संस्कृत्य कृतसङ्कल्पः प्राणानायम्य<br>
वीरार्चनमन्त्रेण दशक्षिक्षु लोष्टानि निक्षिपेत् । पूर्वोक्तरक्षादीपं<br>
दक्षिणे संस्थाप्य बद्धजूटिकायां निजदेवतायाश्चक्रं परिचिन्त्य<br>
पीठपूजान्ते देवीमावाह्य सावरणां सर्वोपचारैः सम्पूज्य<br>
वटुकादिबलिविधिं च विधाय उत्थाय सम्मुखे स्थित्वा वशे मे भव<br>
देवेश मामामुकसिद्धिं देहि महाभाग कृताश्रमपदाम्बर इति<br>
भक्तियुक्तः पठेत् । मूलमन्त्रेण पट्टसूत्रेण शवपादद्वयं<br>
बध्नीयात् । ॐ भीमबीम महाभाव भव्यलोचन भावुक । त्राहि मां<br>
देव देवेश शवानामधिपाधिप ॥ इति शवपादतले त्रिकोणचक्रं लिखेत्<br>
। पुनस्तथैव शवोपर्युपविश्य पार्श्वद्धये शवबाहू विस्तार्य<br>
हस्तयोः कुशमास्तीर्य निजपादद्वयं तत्र निधापयेत् । पुनः<br>
प्राणायामादि विधाय निर्भयः सन् देवताध्यानपूर्वकं<br>
श्मशानोक्तसङ्ख्यया मौनी स्थिरकायवाङ्मना रहस्यमालया<br>
जपेत् । आरम्भादुदयपर्यन्तं वा जपेत् । कुत्रचित् शवस्योत्तानता<br>
श्रूयते तदा हृदयोपर्यासनम् । शवास्ये देवतापूजा<br>
जपमध्येऽर्घ्यादिकं पूर्ववत् । अतिभयं चेद्भवति तदा<br>
छागादिबलिस्तु आदौ मध्ये समाप्तौ वा । एवमुक्तभयादिकं परिहृत्य<br>
सावधानतया जप्त्वा सत्यवचनेन वरं सम्प्रार्थ्य जपं त्यक्त्वा<br>
फलं जातमित्यवधार्य देवतां विसर्जयित्वा शवजूटिकां<br>
मोचयित्वा सवं प्रक्षाल्य पादबन्धं विमुच्य पादचक्रं<br>
मार्जयित्वा पूजाद्रव्याणि जले निक्षिप्य जले गर्ते वा शवं निक्षिप्य<br>
स्नात्वा गृहं गछेत् । दिनान्तरे पूर्वसङ्कल्पितं बलिं पिष्टमयं<br>
रचयित्वा ॐ अग्रिमे दिवसे रात्रौ येषां देवानां यजमानोऽहम् । ते<br>
गृह्णन्तु मया दत्तं नरकुञ्जरशूकरम् इति खड्गेन पिष्टपुत्तलीं<br>
घातयेत् । दिनान्तरे नित्यं कृत्वा पञ्चगव्यं पीत्वा पञ्चविंशतिं<br>
विंशति पञ्चदश दश वा यथाशक्ति ब्राह्मणान् भोजयेत् । स्वयमपि<br>
स्नात्वा भुक्त्वा उत्तमे स्थले निवसेत् । एवं कुलसाधनं त्रिरात्रं<br>
षड्रात्रं वा गोपयेत् । पञ्चदशदिवसपर्यन्तं<br>
पञ्चगव्यप्राशनं दिवा मौनं<br>
स्त्रीनृत्यगीतवादित्रबहिर्गमनादिवर्जनं सत्यभाषणं<br>
संयतेन्द्रियता च गोब्राह्मणदेवताभक्तिर्विशेषात् । षोडशदिने<br>
तीर्थादौ स्नात्वा सार्धशतत्रयसङ्ख्यया देवतां तर्पयेदिति<br>
शवसाधनम् । या या उग्रतरा देव्यस्तासामेवं विधिर्मतः इति<br>
वचनादुग्रदेवताविषयमेतत् । अनयोर्दिव्यवीरक्रमयोः रहस्यमित्यपि<br>
नामान्तरम् ॥</p>
<p>प्। ३९३)</p>
<p>अथ सङ्क्षेपपुरश्चरणं तन्त्रान्तरे -</p>
<p>ग्रहणेऽर्कस्य चेन्दोर्वा शुचिः पूर्वमुपोषितः ।<br>
नद्यां समुद्रगामिन्यां नाभिमात्रेऽभ्भसि स्थितः ॥ १ ॥</p>
<p>स्पर्शाद्विमुक्तिपर्यन्तं जपेन्मन्त्रमनन्यधिः ।<br>
होमयेत्तद्दशांशेन तद्दशांशेन तर्पयेत् ॥ २ ॥</p>
<p>अभिषिञ्चेद् दशांशेन दशांशं विप्रभोजनम् ।</p>
<p>इति । उपोषितोऽभुक्तः । समुद्रगामिन्यां साक्षात् परम्परया वा ।<br>
असम्भवे तडागादौ जले स्थित्यसामर्थ्ये तीरे स्थितोऽपि । स्पर्शात्<br>
प्राणायाम-ऋष्यादिकरषडङ्गन्यासविलम्बितस्पर्शात्<br>
अङ्गवैगुण्येऽपि ग्रहणपुरश्चरणं कर्तव्यमेवमेव महाफलत्वात्<br>
। तथा -</p>
<p>अथवान्यप्रकारेण पुरश्चरणमिष्यते ।<br>
अष्टम्यां च चतुर्दश्यां पक्षयोरुभयोरपि ॥ १ ॥</p>
<p>सूर्योदयात् समारभ्य यावत् सूर्योदयान्तरम् ।<br>
तावज्जप्त्वा निरातङ्कः सर्वसिद्धीश्वरो भवेत् ॥ २ ॥</p>
<p>इति । अत्र तिथिभेदेन पुरश्चरणभेदः । होमादिकं तु पूर्ववत् ।<br>
निरातङ्कः शङ्कारहितः । तहा</p>
<p>अथवान्यप्रकारेण पुरश्चरणमिष्यते ।<br>
शरत्काले चतुर्थ्यादिनवम्यन्तं विशेषतः ॥ १ ॥</p>
<p>भक्तितः पूजयित्वा तु रात्रौ तावत्सहस्रकम् ।<br>
एकाकी विजने जप्यात् केवलं वा शिवालये ॥ २ ॥</p>
<p>अष्टम्यादिनवम्यन्तमुपवासपरो भवेत् ।</p>
<p>इति । चतुर्थ्यादित्वमिति मतभेदेन । कृष्णपक्षनवम्यादि प्रतिपदादि<br>
षष्ठ्यादिपक्षा अपि कुत्रचिदुक्ताः । वस्तुतः प्रतिपदादिपक्षः<br>
साम्प्रदायिकः । रात्रावित्युपलक्षणम् । तावत्सहस्रकं तिथिसहस्रकम्<br>
। सहस्रम्प्रत्यहमित्येव वा । अल्पाक्षरमन्त्रेण सङ्ख्यावृद्धिक्रमः<br>
अन्यत्र सहस्रमेव । तदा तावदिति पादपूरणे । होमादिकं<br>
पूर्वोक्तमेव । पशुमतानु कल्पमेतत् । तथा -</p>
<p>अथवान्यप्रकारेण पुरश्चरणमिष्यते ।<br>
अन्यत्र गुरुमार्गस्य लङ्घनं नैव कारयेत् ॥ १ ॥</p>
<p>अष्टमीसन्धिवेलायामष्टोत्तर (रं) लतागृहम् ।<br>
प्रविश्य मन्त्री विधिवत्ताः समभ्यर्च्य यत्नतः ॥ २ ॥</p>
<p>पूर्वोक्तकल्पमासाद्य पूजादिकं समाचरेत् ।<br>
केवलं कामदेवोऽसौ जपेदष्टोत्तरं शतम् ॥ ३ ॥</p>
<p>तासां तु पत्रमूले तु उग्रां सम्पूज्य कर्णके ।<br>
मन्त्रसिद्धिर्भवेत्सद्यो लतादर्शनपूजनात् ॥ ४ ॥</p>
<p>इति । सन्धिवेला च शारदीयैव पूर्वक्रमादष्टोत्तरं शतमित्यर्थः ।<br>
अष्टावेव वा उत्तरं तदा श्रेष्ठमित्यर्थः । लतागृहमिति लतासङ्केतः<br>
। प्रविश्य सङ्गतीभूय वेष्टितो वा । पूर्वोक्तकल्पं शक्तिपूजाकल्पं<br>
पत्रमूले मुद्रामुले उग्रां देवीं कर्णके पार्श्वत्रये<br>
विद्याभागत्रयं संलिख्येति शेषः । अष्टोत्तरशतजपस्तु<br>
प्रत्येकमवधेयः । कामदेवो दिव्यवेशधरः । तथा -</p>
<p>अथवान्यप्रकारेण पुरश्चरणमिष्यते ।<br>
आकृष्टायाः कुलागारे भावेन मन्त्रमुत्तमम् ॥ १ ॥</p>
<p>कर्णाकृष्टिलतागात्रे लिखित्वा मन्त्रमेव च ।<br>
विधाय तत्र संस्कारं कृत्वा तस्यै निवेद्य च ॥ २ ॥</p>
<p>किञ्चिज्जप्त्वा मनुं नीत्वा देवताभावतत्परः ।<br>
तां विसृज्य नमस्कृत्य स्वयं जप्त्वा सुखं पुनः ॥ ३ ॥</p>
<p>प्रातः स्त्रीभ्यो बलिं दत्त्वा मन्त्रसिद्धिर्न संशयः ।</p>
<p>इति । आकृष्टाया उपभुक्तायाः । कुलागारे मुद्रायां<br>
सम्पूर्णविद्याभावना । कर्णत्रये लेखनं भागत्रयस्य ।<br>
संस्कारं शक्तिसंस्कारम् । निवेद्य सन्तर्प्य किञ्चिदष्टोत्तरशतं<br>
जपः स्पर्शपूर्वकः स्वयं जप्त्वाष्टोत्तरसहस्रमित्यर्थः ।</p>
<p>अथवा विजने रम्ये स्थित्वा शय्यासने रतः ।<br>
उदयान्तं दिवा जप्त्वा सर्वसिद्धिश्वरो भवेत् ॥ १ ॥</p>
<p>शय्यासने शक्तिसहिते इति शेषः । दिव्यमतानुकल्पमेतत् । तथा -</p>
<p>अथवान्यप्रकारेण पुरश्चरणमिष्यते ।<br>
कुजे वा शनिवारे वा नरमुण्डं समाहृतम् ॥ १ ॥</p>
<p>पञ्चगव्येन मिलितं चन्दनाद्यैर्विशेषतः ।<br>
निक्षिप्य भूमौ हस्तार्धमानतः कानने वने ॥ २ ॥</p>
<p>तत्र तद्विवरे रात्रौ सहस्रं यदि मानवः ।<br>
एकाकी प्रजपेन्मन्त्रं स भवेत्कल्पपादपः ॥ ३ ॥</p>
<p>प्। ३६४)</p>
<p>इति । कुजे मङ्गले नरमुण्डं सद्यः कृत्तं यथालाभं वा<br>
शववन्मुण्डेऽपि विहितनिषिद्धता हस्तार्धमानतो<br>
द्वादशाङ्गुलमानतः कानने वनेऽतिगहने इत्यर्थः । तथा -</p>
<p>अथवान्यप्रकारेण पुरश्चरणमिष्यते ।<br>
शवमानीय तद्वारे तेनैव परिखन्य तम् ॥ १ ॥</p>
<p>तद्दिनात्तद्दिनं यावत् तावदष्टोत्तरं शतम् ।<br>
स भवेत् सर्वसिद्धीशो नात्र कार्या विचारणा ॥ २ ॥</p>
<p>इति । तद्वारे मङ्गलादिवारे । तेनैव मानेनेत्यर्थः ।<br>
तद्दिनादारम्भदिनादष्टोत्तरशतं प्रतिदिनं जपेदिति शेषः ॥</p>
<p>अथवान्यप्रकारेण पुरश्चरणमिष्यते ।<br>
निशायां मृतहट्टे च उन्मत्तानन्दभैरवः ॥ १ ॥</p>
<p>दिग्वासा विमली भस्मबूषणो मुक्तकेशकः ।<br>
कपालखड्गहस्तश्च जपेन्मातृकाय यदि ॥ २ ॥</p>
<p>तदा तस्य महादेवि सर्वसिद्धिः प्रजायते ।</p>
<p>इति । निशाभ्यामर्धरात्रे मृतहट्टे श्मशाने उन्मत्तानन्दभैरवः<br>
प्रौढोल्लाससहितः दिग्वासा दिगम्बरः । मातृकया मातृकामालया<br>
जपेदष्टोत्तरशतमित्यर्थः । वीरमतानुकल्पमेतत् । तथा -</p>
<p>अथवान्यप्रकारेण पुरश्चरणमिष्यते ।<br>
गुरुमानीय संस्थाप्य देववत्पूजनं गुरोः ॥ १ ॥</p>
<p>वस्त्रालङ्कारहेमाद्यैः सन्तोष्य गुरुमेव च ।<br>
तत्सुतं तत्सुतां चैव तस्य पत्नीं तथैव च ॥ २ ॥</p>
<p>पूजयित्वा मनुं जप्त्वा सर्वसिद्धीश्वरो भवेत् ।</p>
<p>इति । मनुं जप्त्वा सहस्रमित्यर्थः । तथा -</p>
<p>अथवान्यप्रकारेण पुरश्चरणमुच्यते ।<br>
सहस्रारे गुरोः पादपद्मं ध्यात्वा प्रजप्य च ॥ १ ॥</p>
<p>केवलं देवभावेन सर्वसिद्धीश्वरो भवेत् ।</p>
<p>इति । प्रजप्य स्वमन्त्रोक्तसङ्ख्येति शेषः । इदं तु गुरोरसान्निध्ये ।<br>
सर्वमतानुकल्पमेतत् । एतेषु होमादिनियभाभावः । इति<br>
सङ्क्षेपपुरश्चरणानि ॥</p>
<p>नानातन्त्रविचारेन नानाभावानुमोदनात् ।<br>
पुरश्चरणरूपेण संसिद्ध्यै यततां नरः ॥ १ ॥</p>
<p>अथ प्रयोगविशेषाः वैष्णवतन्त्रे -</p>
<p>एवं नित्यक्रमं कृत्वा नैमित्तिकमथाचरेत् ।<br>
कृते नैमित्तिके विप्र नित्यस्य पूर्णता भवेत् ॥ १ ॥</p>
<p>लक्षकृत्वो जपेन्मन्त्रमणिमादिगुणाल्ँलभेत् ।<br>
समुद्रगोदकाहारो जपेल्लक्षं समाहितः ॥ २ ॥</p>
<p>जन्मस्थे भास्करे पद्मैर्होमाद्दशसहस्रकम् ।<br>
कोटिजन्मोद्भवं पापं नाशमायाति निश्चितम् ॥ ३ ॥</p>
<p>नाशयेत्सर्वपापानि वाक्सिद्धिं चापि विन्दति ।<br>
पर्वताग्रे यजेद्देवं शाकमूलफलाशनः ॥ ४ ॥</p>
<p>पुण्डरीकवरैर्देवं मासमेकं समर्चयेत् ।<br>
धर्मार्थकाममोक्षाश्च करस्थाश्च भवन्ति हि ॥ ५ ॥</p>
<p>लक्ष्मीः स्थिरा भवेत्तस्य पुत्रपौत्रानुयायिनी ।<br>
श्रीपुष्पैर्जुहुयात् तद्वद्वैशाखे मासि दुग्धपः ॥ ६ ॥</p>
<p>सर्वाशुद्धिक्षयकरः सर्वसिद्धिविवर्धकः ।<br>
देवाः सर्वे नमस्यन्ति भक्त्या तं पुरुषर्षभम् ॥ ७ ॥</p>
<p>श्रीजलैस्तर्पयेद्देवं मात्स्यण्डीचन्द्रसंयुतैः ।<br>
अष्टोत्तरशतं कृत्वा पूजान्ते भक्तितत्परः ॥ ८ ॥</p>
<p>मण्डलात् स लभेत् सिद्धिं दुष्करं सुकरं तु वा ।<br>
यद्यत् कामयते मन्त्री अनायासेन लभ्यते ॥ ९ ॥</p>
<p>दुग्धबुद्ध्या जलैर्नित्यमष्टोत्तरशतं शतम् ।<br>
तर्पयन्नखिलान् कामाल्ँलभेन्मोक्षं च विन्दति ॥ १० ॥</p>
<p>कुशपुष्पैः समभ्यर्च्य मासमात्रं निरामयः ।<br>
यशसे धर्मवृद्ध्यै च ब्रह्मचारिव्रते स्थितः ॥ ११ ॥</p>
<p>हयारिकुसुमैः शुभ्रैर्मण्डलात् ज्ञानवान् भवेत् ।<br>
तथा रक्ताश्वमारेण अचलां भक्तिमाप्नुयात् ॥ १२ ॥</p>
<p>तथा द्वाभ्यां समभ्यर्च्य भुक्तिं मुक्तिं च विन्दति ।<br>
ब्राह्मणानां क्षत्रियाणां वैश्यानां शेषजन्मनाम् ॥ १३ ॥</p>
<p>स्त्रीणां चैव विशेषेण नैमित्तिकमिदं भवेत् ।<br>
एतेषां मासमात्रं तु कृत्वा काम्यानि साधयेत् ॥ १४ ॥</p>
<p>इति । एवं प्रणवपुटितमन्त्रमयुतसङ्ख्यया त्रिरात्रजपेन<br>
बृहस्पतिसमः सर्वशास्त्रव्याख्याता भवति । रविवारे<br>
अश्वत्थवृक्षमालया अष्टोत्तरशतं भूयोभूयो जपेत् ।<br>
शान्तिरष्टोत्तरशतवर्षजीवनम् । अंशुकैर्मासमात्रपूजया<br>
मलिनकृच्छ्र घोरतरपापविमुक्तिः ।</p>
<p>प्। ३९५)</p>
<p>पट्टसूत्रैः पूजयातुलसम्पत्तिः । विद्रुमपूजया त्रैलोक्यवशीकारः ।<br>
माणिक्यपूजया सार्वभौमत्वं पद्मरागेण पूजया राज्यत्वं<br>
गारुत्मतैः पूजया ज्ञानं हीरकेण पूजया सर्वसिद्धिः<br>
स्वर्णपुष्पैः पूजया कुबेरसमसम्पत्तिः देहान्ते निर्वाणपदम् ।<br>
मासमात्रेणेति सर्वत्र योजनीयम् । तन्त्रान्तरे एवं सिद्धमनुर्मन्त्री<br>
प्रयोगानथ साधयेदिति । शारदातिलके (प० २३ श्लो० १२३) -</p>
<p>अथाभिधास्ये तन्त्रेऽस्मिन् सम्यक् षट्कर्मलक्षणम् ।<br>
सर्वतन्त्रानुसारेण प्रयोगफलसिद्धिदम् ॥ १ ॥</p>
<p>शान्तिवश्यस्तम्भनानि विद्वेषोच्चाटने ततः ।<br>
मारणान्तानि शंसन्ति षट्कर्माणि मनीषिणः ॥ २ ॥</p>
<p>रोगकृत्याग्रहादीनां निरासः शान्तिरीरिता ।<br>
वश्यं जनानां सर्वेषां विधेयत्वमुदीरितम् ॥ ३ ॥</p>
<p>प्रवृत्तिरोधः सर्वेषां स्तम्भनं समुदाहृतम् ।<br>
स्निग्धानां द्वेषजननं मिथो विद्वेषणं मतम् ॥ ४ ॥</p>
<p>उच्चाटनं स्वदेशादेर्भ्रशनं परिकीर्तितम् ।<br>
प्राणिनां प्राणहरणं मारणं समुदाहृतम् ॥ ५ ॥</p>
<p>स्वदेवतादिक्कालादीन् ज्ञात्वा कर्माणि साधयेत् ।<br>
रतिर्वाणी रमा लक्ष्मीर्दुर्गा काली यथाक्रमम् ॥ ६ ॥</p>
<p>षट्कर्मदेवताः प्रोक्ताः कर्मादौ ताः प्रपूजयेत् ।<br>
ईशचन्द्रेन्द्रनिर्-ऋतिवाय्वग्नीनां दिशो मताः ॥ ७ ॥</p>
<p>सूर्योदयात्समारभ्य घटिकादशकं क्रमात् ।<br>
ऋतवः स्युर्वसन्ताद्या अहोरात्रं दिने दिने ॥ ८ ॥</p>
<p>वसन्तग्रीष्मवर्षाख्यशरद्धैमन्तशैशिराः ।<br>
हेमन्तः शान्तिके प्रोक्तो वसन्तो वश्यकर्मणि ॥ ९ ॥</p>
<p>शिशिरः स्तम्भने ज्ञेयो विद्वेषे ग्रीष्म ईरितः ।<br>
प्रावृडुच्चाटने ज्ञेया शरन्मारणकर्मणि ॥ १० ॥</p>
<p>पद्माख्यं स्वस्तिकं भूयो विकतं कुक्कुटं पुनः ।<br>
वज्रं भद्रकमित्याहुरासनानि मनीषिणः ॥ ११ ॥</p>
<p>षणमुद्राः क्रमतो ज्ञेयाः पद्मपाशगदाह्वयाः ।<br>
मुसलाशनिखड्गाख्याः शान्तिकादिषु कर्मसु ॥ १२ ॥</p>
<p>जलं शान्तिविधौ शस्तं वश्ये वह्निरुदाहृतः ।<br>
स्तम्भने पृथिवी शस्ता विद्वेषे व्योम कीर्तितम् ॥ १३ ॥</p>
<p>उच्चाटने स्मृतो वायुर्भूयोऽग्निर्मारणे मतः ।<br>
तत्तद्भूतोदये सम्यक् तत्तन्मण्डलसंयुतम् ॥ १४ ॥</p>
<p>तत्तत्कर्म विधातव्यं मन्त्रिणा निशितात्मना ।<br>
शीतांशुसलिलक्षोणीव्यौमवायुहविर्भुजाम् ॥ १५ ॥</p>
<p>वर्णाः स्युर्यन्त्रबीजानि षट्कर्मसु यथाक्रमम् ।<br>
ग्रथनं च विदर्भश्च सम्पुटो रोधनं तथा ॥ १६ ॥</p>
<p>योगः पल्लव इत्येते विन्यास्याः षट्सु कर्मसु ।<br>
मन्त्रार्णान्तरितान् कुर्यान्नामवर्णान् यथाविधि ॥ १७ ॥</p>
<p>ग्रथनं तद्विजानीयात्प्रशस्तं शान्तिकर्मणि ।<br>
मन्त्रार्णद्वन्द्वमध्यस्थं साध्यनामाक्षर लिखेत् ॥ १८ ॥</p>
<p>विदर्भ एष विज्ञेयो मन्त्रिभिर्वश्यकर्मणि ।<br>
आदावन्ते च मन्त्रः स्यान्नाम्नोऽसौ सम्पुटो मतः ॥ १९ ॥</p>
<p>एष संस्तम्भने शस्त इत्युक्तो मन्त्रवेदिभिः ।<br>
नाम्न आद्यन्तमध्येषु मन्त्रः स्याद्रोधनं मतम् ॥ २० ॥</p>
<p>विद्वेषणविधाने तु प्रशस्तमिदमुत्तमम् ।<br>
मन्त्रस्यान्ते भवेन्नाम योगः प्रोच्चाटने मतः ॥ २१ ॥</p>
<p>अन्ते नाम्नो भवेन्मन्त्रो पल्लवो मारणे यतः ।<br>
सितरक्तपीतमिश्रकृष्णधूम्राः प्रकीर्तिताः ॥ २२ ॥</p>
<p>वर्णतो मन्त्रतन्त्रोक्ता देवताः षट्सु कर्मसु ।<br>
यन्त्राणां लेखनद्रव्यं चन्दनं रोचना निशा ॥ २३ ॥</p>
<p>गृहधूमश्चिताङ्गारो मारणेऽष्ट विषाणि च ।<br>
श्येनाग्निलोणपिण्डानि धत्तूरकरसस्तथा ॥ २४ ॥</p>
<p>गृहधूमस्त्रिकटुकं विषाष्टकमुदीरितम् ।<br>
देवताकालमुद्रादीन् सम्यग् ज्ञात्वा विचक्षणः ॥ २५ ॥</p>
<p>षट्कर्माणि प्रयुञ्जीत यथोक्तफलसिद्धये ।</p>
<p>एवं प्राणप्रतिष्ठामन्त्रमुपक्रम्य ।<br>
तत्रैव (प० २३ श्लो० ९१) -</p>
<p>इति संसाधितो मन्त्रः षट्कर्मफलदो भवेत् ।<br>
स्थापयेन्मनुना तेन प्राणान् सर्वत्र देशिकः ॥ १ ॥</p>
<p>बीजान्तेऽमुष्यशब्दानामादौ दूतीः प्रयोजयेत् ।<br>
मृता वैवस्वता भूयो जीवहा प्राणहा ततः ॥ २ ॥</p>
<p>आकृष्या ग्रथनी पश्चात्प्रमादा विस्फुलिङ्गिनी ।<br>
क्षेत्रप्रतिहरीत्येताः प्राणदूत्यो नव स्मृताः ॥ ३ ॥</p>
<p>पाशेन बद्धचेष्टस्य शक्तया स्वीकृतचेतसः ।<br>
अङ्कुशेनाहृतस्यापि साध्यस्यासून् समाहरेत् ॥ ४ ॥</p>
<p>द्वादशाङ्गुलमानेन कृत्वा साध्यस्य पुत्तलीम् ।<br>
तस्यां प्राणात्मकं यन्त्रं सकीटं हृदये न्यसेत् ॥ ५ ॥</p>
<p>प्। ३९६)</p>
<p>निशीथसमये साध्ये सुप्ते तस्य हृदम्बुजे ।<br>
दलेषु वायुवह्नीन्द्रवरुणानामतः परम् ॥ ६ ॥</p>
<p>ईशराक्षसशीतांशुयमानां कर्णिकान्तरे ।<br>
यादीन् हंससमायुक्तान् भृङ्गाकाराननुस्मरेत् ॥ ७ ॥</p>
<p>शिरोवस्त्र (बिन्दु) समुद्भूततन्तुसम्बद्धविग्रहान् ।<br>
एवमात्महृदम्भोजे भृङ्गीरूपान् धिया स्मरेत् ॥ ८ ॥</p>
<p>आत्महृत्पद्मगा भृङ्गीः प्रस्थाप्य श्वासवर्त्मना ।<br>
एकैकां साध्यहृत्पद्माद् भृङ्गानेकैकमानयेत् ॥ ९ ॥</p>
<p>पुत्तल्यां स्थापयेन्मन्त्री स्वचित्ते वा विधानवित् ।<br>
तन्तुच्छेदं प्रकुर्वीत वह्निबीजेन संयतः ॥ १० ॥</p>
<p>आकृष्टान् साध्यहृद्भृङ्गांस्ततः संस्तम्भयेद्भुवा ।<br>
एवमेकादशावृतीः कुर्यात् सर्वेषु कर्मसु ॥ ११ ॥</p>
<p>वश्याकर्षणयोर्यादीनरुणान् संस्मरेद् बुधः ।<br>
मोहविद्वेषयोर्धूम्रान् कृष्णान् मारणकर्मणि ॥ १२ ॥</p>
<p>पीतान् संस्तम्भने ध्यायेत् प्राणाकर्षणकर्मणि ।<br>
आकृष्य साध्यहृत्प्राणान् स्थापयेदात्मनो हृदि ॥ १३ ॥</p>
<p>क्रूरकर्मसु पुत्तल्यां तेषां स्थापनमीरितम् ।<br>
प्राणान् साध्यस्य मण्डूकानात्मनस्तु भुजङ्गमान् ॥ १४ ॥</p>
<p>संस्मरेत् तत्र निपुणः सदा क्रूरेषु कर्मसु ।</p>
<p>वाय्वग्निशक्रवरुणेश्वरराक्षसेन्दु प्रेतेशपत्रलिखितैरथ<br>
यादिवर्णैः ।<br>
विन्द्वन्तिकैः क्षगतहंससमेतमध्यं प्राणात्मयन्त्रमथ<br>
वर्णवृतं धराढ्यम् ॥ १६ ॥</p>
<p>इत्थं प्रयोगकुशलो मनुनानेन मन्त्रवित् ।<br>
वशयेत् सकलान् देवान् किं पुनः पार्थिवानपि ॥ १७ ॥</p>
<p>इति । तन्त्रान्तरे -</p>
<p>साध्यनामार्णमेकैकं मन्त्रार्णे सम्प्रयोजितम् ।<br>
ग्रथितं तत्समाख्यातं वश्याकृष्टिकरं परम् ॥ १ ॥</p>
<p>मन्त्रमादौ वदेत्सर्व साध्यसञ्ज्ञामनन्तरम् ।<br>
विपरीतं पुनश्चान्ते मन्त्रं तत्सम्पुटं भवेत् ॥ २ ॥</p>
<p>शान्तिपुष्टिकरं ज्ञेयं त्रैलोक्यैश्वर्यदायकम् ।<br>
अर्धमर्धं तदाद्यन्ते मन्त्रं कुर्याद्विचक्षणः ॥ ३ ॥</p>
<p>मध्ये वास्य भवेत्साध्यं ग्रस्तमित्यभिधीयते ।<br>
अभिचारेषु सर्वेषु योजयेन्मारणेऽपि वा ॥ ४ ॥</p>
<p>अभिधानं वदेत्पूर्वं पश्चान्मन्त्रं तथा वदेत् ।<br>
एतत् समस्तमित्युक्तं शत्रूच्चाटनकारकम् ॥ ५ ॥</p>
<p>द्वौ द्वौ मन्त्राक्षरौ यत्र एकैकं साध्यवर्णकम् ।<br>
विदर्भितं तत्सम्प्रोक्तं दुष्टघ्नं वश्यलक्षणम् ॥ ६ ॥</p>
<p>मन्त्रार्णान्तरितं साध्यं समन्तात्तिष्ठते यदि ।<br>
आक्रान्तं तद्विजानीयात्सद्यः सर्वार्थसाधनम् ॥ ७ ॥</p>
<p>स्तोभस्तम्भसमावेशवश्योच्चाटनकर्मसु ।<br>
सकृत्पूर्वं वदेन्मन्त्रमन्ते चैव तथा पुनः ॥ ८ ॥</p>
<p>मध्ये चास्य भवेत्साध्यमाद्यन्तमिति तद्विदुः ।<br>
अन्योन्यप्रीतियुक्तानां विद्वेषणकरं परम् ॥ ९ ॥</p>
<p>आदौ चान्ते तथा मन्त्रं द्विवारं सम्प्रयोजयेत् ।<br>
साध्यनाम सकृन्मध्ये गर्भस्थं सम्प्रवक्षते ॥ १० ॥</p>
<p>मारणोच्चाटनं वश्यं प्रयुक्तं कारयेन्नृणाम् ।<br>
हेतिनौसैन्यधीगर्भस्तम्भनं च गतेस्तथा ॥ ११ ॥</p>
<p>त्रिधा मन्त्रं वदेत्पूर्वं तथैवान्ते पुनस्त्रिधा ।<br>
सकृत्साध्यं भवेन्मध्ये तद्विद्यात्सर्वतो वृतम् ॥ १२ ॥</p>
<p>सर्वोपसर्गशमनमपमृत्युनिवारणम् ।<br>
सर्वसौभाग्यजननं मृतानाममृतप्रदम् ॥ १३ ॥</p>
<p>आदौ मन्त्रं ततो नाम पुनर्मन्त्रं समुच्चरेत् ।<br>
एवमेव त्रिधा कुर्याद्भवेद्युक्तिविदर्भितम् ॥ १४ ॥</p>
<p>सर्वव्याधिहरं प्रोक्तं भूतापस्मारमर्दनम् ।<br>
एकैकं साध्यवर्णम् तु कृत्वा मन्त्रविदर्भितम् ॥ १५ ॥</p>
<p>पूर्ववत्कथितं चान्यत्तस्याद्यन्ते प्रकल्पयेत् ।<br>
विदर्भग्रथितं नाम मन्त्रलक्षणमुत्तमम् ॥ १६ ॥</p>
<p>सर्वकर्मकरं प्रोक्तं सर्वैश्वर्यफलप्रदम् ।<br>
एवमेते प्रयोगाः स्युः सिद्ध मन्त्रस्य सिद्धिदाः ॥ १७ ॥</p>
<p>इति । एते ग्रथितादयस्तत्तत्कर्मसु यन्त्रलेखनादिविषये इति बोद्धव्यम् ।<br>
तन्त्रान्तरे -</p>
<p>सर्वेषां मन्त्रव्रातानां प्रणवः शिर उच्यते ।<br>
हुम्फट्स्वाहावषट्वौषण्नमः पल्लवसञ्ज्ञकाः ॥ ११ ॥</p>
<p>तत्तत्कर्मविधाने तु तत्तन्मन्त्रविचारणे ।<br>
शिरः पल्लवसंयुक्तो मन्त्रो भवति सिद्धिदः ॥ २ ॥</p>
<p>इति । दक्षिणामूर्तिसंहितायाम् -</p>
<p>अथातः सम्प्रवक्ष्यामि चक्ररजस्य साधनम् ।<br>
एवं संसिद्धविद्याया विनियोगक्रमं शृणु ॥ १ ॥</p>
<p>प्। ३९७)</p>
<p>कृत्वा सिन्दूररजसा चक्रं तत्र विचिन्तयेत् ।<br>
साध्यप्रतिकृतिं नाम लिखित्वा चिन्तयेत् ततः ॥ २ ॥</p>
<p>ज्वलन्ती तत्क्षणाद् देवि मोहिता भयवर्जिता ।<br>
त्यक्त्वा लज्जां समायाति अथान्यत्कथ्यते प्रिये ॥ ३ ॥</p>
<p>तन्मध्ये संस्थितो मन्त्री चिन्तयेदरुणप्रभम् ।<br>
आत्मानं च तथा साध्यं तदा सौभाग्यसुन्दरः ॥ ४ ॥</p>
<p>अरुणैरुपचारैस्तु पूजयेन्मुद्रयावृतः ।<br>
यस्य नाम्ना युतः सम्यग् स भवेद् दास एव हि ॥ ५ ॥</p>
<p>अदृष्टस्त्रीनामवर्णांश्चक्रमध्ये विलिख्य तु ।<br>
योनि मुद्राधरो भूत्वा वेगादाकर्षणं भवेत् ॥ ६ ॥</p>
<p>देवकन्यां राजकन्यां नागकन्यामथापि वा ।<br>
गोरोचना कुङ्कुमाभ्यां समभागं च चन्दनम् ॥ ७ ॥</p>
<p>अष्टोत्तरशतावृत्त्या तिलकं सर्वमोहनम् ।<br>
पुष्पं फलं जलं चान्नं गन्धं वस्त्रं च भूषणम् ॥ ८ ॥</p>
<p>ताम्बूलं पूर्वजप्तं च यस्मै सम्प्रेष्यते स तु ।<br>
अङ्गना वा क्षणादेव दासीवास्य भवेत्प्रिये ॥ ९ ॥</p>
<p>करवीरै रक्तवर्णैस्त्रिमध्वक्तैः प्रपूजयेत् ।<br>
चिन्तयन् मासमात्रं हि साध्याख्यां ललनां ततः ॥ १० ॥</p>
<p>इति कुर्वन् महेशानि पूजयेदरुणप्रभाम् ।<br>
सुन्दूररचिते चक्रे राजानं मोहयेत् क्षणात् ॥ ११ ॥</p>
<p>त्रैलोक्यमोहनां वापि रम्भामाकर्षयेद् द्रुतम् ।<br>
चिताङ्गारेण चक्रं तु लिखेद्रक्तद्रवेण हि ॥ १२ ॥</p>
<p>बाहौ बद्ध्वाथवा क्वापि ज्वरं नाशयति क्षणात् ।<br>
अर्कनिम्बद्रवाभ्यां तु लेखन्यार्कस्य संलिखेत् ॥ १३ ॥</p>
<p>द्वयोर्नाम मध्यबाह्यदेशे चक्रस्य संलिखेत् ।<br>
गोमूत्रे स्थापयेत् तच्च भवेद्विद्वेषणं क्षणात् ॥ १४ ॥</p>
<p>धूपयेच्चन्दनं रात्रौ वस्त्रं वा धारयेत्ततः ।<br>
अष्टोत्तरशतावृत्त्या मोहयेद्भुवनत्रयम् ॥ १५ ॥</p>
<p>लिप्तगोमयभूमौ तु लिखेद्रोचनया ततः ।<br>
सुरूपां प्रतिमां रम्यां भूषाढ्यां परिचिन्तयेत् ॥ १६ ॥</p>
<p>तद्भालगलहृन्नाभिजन्ममण्डलयोजिताम् ।<br>
जन्मनाममहाविद्यामङ्कुशान्तर्विदर्भिताम् ॥ १७ ॥</p>
<p>सर्वाङ्गसन्धिसम्लीनं कामकूटं समालिखेत् ।<br>
साध्याशाभिमुखो भूत्वा श्रीविद्यान्यासविग्रहः ॥ १८ ॥</p>
<p>क्षोभणीबीजमुद्राभ्यां विद्यामष्टशतं जपेत् ।<br>
योजयेत्तां कामगेहे चन्द्रसूर्यकलात्मके ॥ १९ ॥</p>
<p>सानुरागातिविकला कामसायकपीडिता ।<br>
त्रैलोक्यसुन्दरी नाम क्षणादायाति मोहिता ॥ २० ॥</p>
<p>अथवा मातृकां चक्रबाह्ये सम्वेष्ट्य मन्त्रवित् ।<br>
चक्रं प्रपूजयेत्सम्यक् विद्यां पूर्णां च धारयेत् ॥ २१ ॥</p>
<p>अवध्यः सर्वदुष्टानां व्याघ्रादीनां न संशयः ।<br>
श्रीखण्डागरुकस्तूरीकर्पूरैश्च सकुङ्कुमैः ॥ २२ ॥</p>
<p>स्वनाम क्रमतो लेख्यं पूर्ववन्मातृकां लिखेत् ।<br>
तेनाजरामरत्वं तु साधकस्य न संशयः ॥ २३ ॥</p>
<p>अनेनैव प्रकारेण रोचनागरुकुङ्कुमैः ।<br>
चक्रं विलिख्य साध्यार्णसाधकार्णविदर्भितम् ॥ २४ ॥</p>
<p>त्रैलोक्यमोहनो मन्त्री भवत्येव न संशयः ।<br>
कामकूटेन देवेशि सन्दर्भ्य पृथगक्षरम् ॥ २५ ॥</p>
<p>साध्यनाम्नस्त्रिकोणान्तर्मातृकां वेष्टयेद् बहिः ।<br>
स्वर्णमध्यगतं धार्यं शिखायां यत्र कुत्रचित् ॥ २६ ॥</p>
<p>लोकपालाश्च राजानोदुष्टास्त्रलोक्यसंस्थिताः ।<br>
ते सर्वे वश्यमायान्ति सन्निपातादयो ज्वराः ॥ २७ ॥</p>
<p>अनेन विधिना नाम पुरं सन्दर्भ्यसङ्क्षिपेत् ।<br>
चतुष्पथे मध्यदेशे दिक्षु पूर्वादितः क्रमात् ॥ २८ ॥</p>
<p>तस्य सौभाग्यमायाति राजानः किङ्कराः सदा ।<br>
स्फुरत्तेजोमयीं पृथ्वीं प्रज्वलन्तीं चराचरम् ॥ २९ ॥</p>
<p>चक्रान्तश्चिन्तयेन्नित्यं मासषट्कं ततो नरः ।<br>
तेन कन्दर्पसुभगो लोके भवति निश्चयात् ॥ ३० ॥</p>
<p>दृष्ट्याकर्षयते लोकान् विषं नाशयति ज्वरान् ।<br>
तथा विषं च हरति दृष्ट्यावेशं करोति च ॥ ३१ ॥</p>
<p>रात्रौ सिन्दूरलिखितं पूजयेदेकचित्ततः ।<br>
करोत्याकर्षणं दूराद्योजनानां शतादपि ॥ ३२ ॥</p>
<p>अखण्डं दिक्षु कोणेषु क्रमेण परिपूजयेत् ।<br>
यदा तदैव लोकोऽयं वश्यो भवति नान्यथा ॥ ३३ ॥</p>
<p>भूर्जपत्रे लिखेच्चक्रं रोचनागरुकुङ्कुमैः ।<br>
स्वनामदर्भितं कुर्याद् देशं वा पुटभेदनम् ॥ ३४ ॥</p>
<p>मण्डलं विषमस्थानं भूमौ चक्रं निधापयेत् ।<br>
धारयेद्वा ततो मन्त्री पुरं क्षोभयतीक्षणात् ॥ ३५ ॥</p>
<p>उन्मत्तरसलाक्षार्कक्षीरकुङ्कुमरोचनाः ।<br>
कस्तूर्यलक्तसहिता एकीकृत्य तु संलिखेत् ॥ ३६ ॥</p>
<p>यन्नाम्ना तस्य देवेशि चौरजं व्याघ्रजं भयम् ।<br>
ग्रहजं व्याधिजं चैव रिपुजं सिंहजं तथा ॥ ३७ ॥</p>
<p>प्। ३९८)</p>
<p>अहिजं वाजिजं नास्ति सर्वान् मोहयति क्षणात् ।<br>
रोचनाकुङ्कुमाभ्यां तु मध्यगां संलिखेद् बुधः ॥ ३८ ॥</p>
<p>त्रिकोणोभयगां चैव साध्यनामाङ्कितामधः ।<br>
तच्चक्रं धारयेत् तस्मात् सप्ताहाद्विज्वरो भवेत् ॥ ३९ ॥</p>
<p>पीतद्रव्येण चक्रान्तर्लिखेद्विद्यामधस्ततः ।<br>
साध्यनाम विलिख्यैतत् पूर्वस्यां दिशि सङ्क्षिपेत् ॥ ४० ॥</p>
<p>तस्माद्ब्रह्मापि जीवोऽपि सर्वज्ञो मूकतां व्रजेत् ।<br>
अनेन विधिना नीलीरसेन विलिखेत् ततः ॥ ४१ ॥</p>
<p>दक्षिणाभिमुखो मन्त्री वह्नौ दग्ध्वा रिपून् दहेत् ।<br>
महिषाश्वपुरीषेण गोमूत्रेण च संलिखेत् ॥ ४२ ॥</p>
<p>आरनालस्थितं कुर्याद् भवेद्विद्वेषणं क्षणात् ।<br>
साध्यनाम लिखेन्मध्ये काकपक्षेण सञ्चयेत् ॥ ४३ ॥</p>
<p>संलिख्य रोचनाद्रव्यैराकाशे दृष्टिगं यथा ।<br>
शत्रूनुच्चाटयेदाशु हठोच्चाटोऽयमीरितः ॥ ४४ ॥</p>
<p>महानीलीरसोद्भिन्नरोचनादुग्धमिश्रितैः ।<br>
लाक्षारसैर्लिखेच्चक्रं चतुर्वर्णान् वशं नयेत् ॥ ४५ ॥</p>
<p>अनेन विधिना नीरे स्थापयेत्ततज्जलेन तु ।<br>
सौभाग्यं महदाप्नोति स्नानपानान्न संशयः ॥ ४६ ॥</p>
<p>पीतं चक्रं यजेत्पूर्वे स्तम्भयेत्सर्ववादिनः ।<br>
सिन्दूरलिखितं चक्रमुत्तरे लोकवश्यकृत् ॥ ४७ ॥</p>
<p>पश्चिमे पूजितं चक्रं गैरिकालिखितं ततः ।<br>
मन्त्रिणो देवता वश्याः किं पुनर्योषितः प्रिये ॥ ४८ ॥</p>
<p>तथैव दक्षिणास्यस्तु कृष्णं चक्रं समर्चयेत् ।<br>
साध्यस्य मन्त्रहानिः स्यान्मारणं च विशेषतः ॥ ४९ ॥</p>
<p>क्रमाद्दिगन्तरास्यः सन् वह्निकोणादिषु क्रमात् ।<br>
स्तम्भं विद्वेषणं व्याधिमुच्चाटं कुरुते नरः ॥ ५० ॥</p>
<p>दुग्धे वश्यकरं क्षिप्रं रोचनालिखितं हठात् ।<br>
दग्ध्वा तद्वह्निमध्य्स्थं सर्वशत्रून् विनाशयेत् ॥ ५१ ॥</p>
<p>गोमूत्रमध्यगं चैतद् भवेदुच्चाटनं रिपोः ।<br>
विद्वेषणं भवेच्चक्रे तेनैव परमेश्वरि ॥ ५२ ॥</p>
<p>सिन्दूरेण लिखेच्चक्रं निर्जने तु चतुष्पथे ।<br>
सर्वसाध्यं समारभ्य मध्यान्तं मातृकां लिखेत् ॥ ५३ ॥</p>
<p>कुलाचारक्रमेणैव रात्रौ सम्पूजयेत् क्रमम् ।<br>
साधकः खेचरी देवि जायते नात्र संशयः ॥ ५४ ॥</p>
<p>चतुर्दश्यां निशि स्वस्थो रुद्रभूमौ प्रपूजयेत् ।<br>
षण्मासक्रमयोगेन साक्षाद्रुद्र इवापरः ॥ ५५ ॥</p>
<p>अञ्जनं विवरं सिद्धं गुलिकां पादुकाजयम् ।<br>
खड्गं वेतालसौभाग्यं यक्षिणीं चेटकादिकम् ॥ ५६ ॥</p>
<p>सकलं सिद्धिजननं मन्त्री प्राप्नोति नान्यथा ।<br>
चतुर्दश्यां चतुर्दश्यां प्रत्यष्टम्यां समाहितः ॥ ५७ ॥</p>
<p>एकविंशतिरात्रं तु निशि प्रेतशिलातले ।<br>
श्रीचक्रं पूजयेत् तद्वत् सुरपूज्यस्तु साधकः ॥ ५८ ॥</p>
<p>पाशाङ्कुशधनुर्बाणैः पौरुषेयैर्महेश्वरि ।<br>
कामो भूत्वा स्वर्गभूस्थपातालतलयोषिताम् ॥ ५९ ॥</p>
<p>हर्ता कर्ता स्वयं चैव महदाकर्षणं भवेत् ।<br>
तद्वत् कामेश्वरीशस्त्रैर्देव्यात्मा भुवनत्रये ॥ ६० ॥</p>
<p>पुरुषाकर्षणं चैतद्राजानः किङ्कराः प्रिये ।<br>
एतत् कामकलाध्यानं कथितं बीजभेदतः ॥ ६१ ॥</p>
<p>वाग्भवाराधने देवि ज्ञानं सारस्वतं भवेत् ।<br>
श्वेताभां श्वेतवस्त्राढ्यां श्वेतपुष्पैः समर्चयेत् ॥ ६२ ॥</p>
<p>अनेन विधिना देवि वाग्भवाराधनं भवेत् ।<br>
अथ कामकला नाम सामर्थ्य शृणु पार्वति ॥ ६३ ॥</p>
<p>कामो मन्मथकन्दर्पो मकरध्वज एव हि ।<br>
महाकामश्च पूर्वोक्ताः पञ्चकामाः क्रमेण तु ॥ ६४ ॥</p>
<p>कामं मन्मथमध्यस्थं देवि कन्दर्पवेश्मगम् ।<br>
तत्पुटस्थं मीनकेतुं महाकामेशमस्तकम् ॥ ६५ ॥</p>
<p>अनेन कामतत्त्वेन मोहयेज्जगतीमिमाम् ।<br>
मूलादिसृष्टिसंहारबिसतन्तुस्वरूपिणी ॥ ६६ ॥</p>
<p>तस्मात् कुण्डलिनीशक्तिः शक्तिकूटे महेश्वरि ।<br>
त्रिकूटा त्रिपुरा देवि सर्वसिद्धिप्रदा भवेत् ॥ ६७ ॥</p>
<p>चतुःषष्टिर्यतः कोट्यो योगिनीनां महौजसाम् ।<br>
चक्रमेतत् समाश्रीत्य सतां सिद्धिप्रदाः सदा ॥ ६८ ॥</p>
<p>इति । वामकेश्वरतन्त्रे च (२ प०) -</p>
<p>शृणु देवि प्रवक्ष्यामि मन्त्रयोगं यथाविधि ।<br>
यत्रानेन विधानेन साधकेन प्रपूज्यते ॥ १॥</p>
<p>देशे वा नगरे ग्रामे जगत्क्षोभः प्रजायते ।<br>
ज्वलत्कामाग्निसन्तापप्रतापोत्तप्तमानसाः ॥ २ ॥</p>
<p>पिपीलिकास्थिन्यायेन दूरादायान्ति योषितः ।<br>
मन्त्रसम्मूढहृदयाः स्फुरज्जघनमण्डलाः ॥ ३ ॥</p>
<p>तद्दर्शनान्महादेवि जायन्ते सर्वयोषितः ।<br>
जप्ते लक्षैकमात्रे तु क्षुभ्यन्ते भूतलेऽङ्गनाः ॥ ४ ॥</p>
<p>प्। ३९९)</p>
<p>यदि न क्षुभ्यतीत्थं हि साधकस्य मनो मनाक् ।<br>
सङ्क्षुभ्यन्ते ततः सर्वाः पाताले नागकन्यकाः ॥ ५ ॥</p>
<p>तासामपि यदा नासौ क्षोभं याति मनागपि ।<br>
ततः स्वर्गनिवासिन्यो विद्रवन्ति सुराङ्गनाः ॥ ६ ॥</p>
<p>एवं लक्षत्रयं जप्त्वा व्रतस्थः साधकोत्तमः ।<br>
सङ्क्षोभयति देवेशि त्रैलोक्यं सचरारम् ॥ ७ ॥</p>
<p>लिखित्वा विपुलं चक्रं तन्मध्ये प्रतिमां यदा ।<br>
नाम्ना लिखति संयुक्ता ज्वलन्तीं चिन्तयेत् ततः ॥ ८ ॥</p>
<p>शतयोजनमात्रस्था त्वदृष्टापि च या भवेत् ।<br>
भयलज्जाविनिर्मुक्ता साऽप्यायाति विमोहिता ॥ ९ ॥</p>
<p>तन्मध्यगोऽथवा भूत्वा मन्त्री चिन्तयते यदा ।<br>
सर्वमात्मानमरुणं साध्यमप्यरुणीकृतम् ॥ १० ॥</p>
<p>ततः सञ्जायते देवि सर्वसौभाग्यसुन्दरः ।<br>
वल्लभः सर्वलोकस्य साधकः परमेश्वरि ॥ ११ ॥</p>
<p>सर्वरक्तोपचारैस्तु पूजयेन्मुद्रयावृतः ।<br>
यस्य नाम्नैव संयुक्तं स भवेद् दासवद्वशी ॥ १२ ॥</p>
<p>अदृष्टायस्तु संयोज्य नाम चक्रस्य मध्यगम् ।<br>
विरच्य योनिमुद्रां च तामाकर्षयति क्षणात् ॥ १३ ॥</p>
<p>यक्षिणीं वाथ गन्धर्वी किन्नरीं वा सुरेश्वरि ।<br>
सिद्धकन्यां नागकन्यां देवकन्यां च खेचरीम् ॥ १४ ॥</p>
<p>विद्याधरीमप्सरसमृषिकन्यामथोर्वशीम् ।<br>
मदनोद्भवविक्षोभस्फुरज्जघनमण्डलाम् ॥ १५ ॥</p>
<p>महाकामकलाध्यानात् क्षोभयेत् सर्वयोषितः ।<br>
रोचनाकुङ्कुमाभ्यां च समभागं च चन्दनम् ॥ १६ ॥</p>
<p>अष्टोत्तरशतं जप्तं तिलकं धारयेन्नरः ।<br>
ततो यमीक्षते वक्ति स्पृशते चिन्तयत्यलम् ॥ १७ ॥</p>
<p>अर्थेन च शरीरेण स वश्यं याति दासवत् ।<br>
तथा पुष्पं फलं गन्धं पानं वस्त्रं महेश्वरि ॥ १८ ॥</p>
<p>अष्टोत्तरशतं जत्प्वा यस्याः सम्प्रेषते स्त्रियाः ।<br>
सद्य आकृष्यते सा तु विमूढहृदया सती ॥ १९ ॥</p>
<p>हठाकृष्टिरियं भद्रे न क्वचित् प्रतिहन्यते ।<br>
लिखेद्रोचनयैकान्ते प्रतिमामवनीतले ॥ २० ॥</p>
<p>सुरूपां चारुशृङ्गारवेशाभरणभूषिताम् ।<br>
तद्भालगलहृन्नाभिजन्ममण्डलयोजिताम् ॥ २१ ॥</p>
<p>जन्मनाममहाविद्यामङ्कुशान्त विदर्भिताम् ।<br>
सर्वाङ्गसन्धिसंलीनमालिख्य मदनाक्षरम् ॥ २२ ॥</p>
<p>तदाशाभिमुखो भूत्वा त्रिपुरीकृतविग्रहः ।<br>
बद्ध्वा तु क्षोभिणीमुद्रां विद्यामष्टोत्तरं जपेत् ॥ २३ ॥</p>
<p>नियोज्य दहनागारे चन्द्रसूर्यप्रभा(कला)कुले ।<br>
ततो विचलिता पाङ्गामनङ्गशरपीडिताम् ॥ २४ ॥</p>
<p>प्रोज्ज्वलन्मदनोल्लोल प्रचलज्जघनस्थलाम् ।<br>
सक्तिचक्रोज्ज्वलद्रश्मिकलना कवलीकृताम् ॥ २५ ॥</p>
<p>दूरीकृतस्वचारित्रभयलज्जात्रपाङ्कुशाम् ।<br>
आकृष्टहृदयां नष्टधैर्यामुड्डीन जीविताम् ॥ २६ ॥</p>
<p>वप्रप्रासाद निगडनदीयन्त्रसुरक्षिताम् ।<br>
नवानुरागसन्धानवेषमानहृदम्बुजाम् ॥ २७ ॥</p>
<p>मनोऽधिकमहामन्त्रपवनापहृतांशुकाम् ।<br>
विमूढामिव विक्षुब्धामिव श्रान्तामिव द्रुताम् ॥ २८ ॥</p>
<p>लिखितामिव निःसञ्ज्ञामिव प्रमथितामिव ।<br>
विहस्तामिव सङ्कीर्णामिवाकुलितमानसाम् ॥ २९ ॥</p>
<p>निलीनामिव निश्चेष्टामिवान्यत्वं गतामिव ।<br>
भ्रमन्मन्त्रानिलोद्धूतपत्राकारां नभस्तले ॥ ३० ॥</p>
<p>भ्रमन्तीमानयेन्नारीं योजनानां शतादपि ।<br>
अथवा मातृकां सर्वां लिखित्वा चक्रबाह्यतः ॥ ३१ ॥</p>
<p>धारयेद्बाहूमूले यः सोऽवध्यः सर्वजन्तुषु ।<br>
तथैव हि महेशानि स्वसञ्ज्ञाक्रमयोगतः ॥ ३२ ॥</p>
<p>चन्दनागरुकर्पूरैरजरामरतां व्रजेत् ।<br>
एवं देवि विधानेन रोचनागरुकुङ्कुमैः ॥ ३३ ॥</p>
<p>लिखित्वा चक्रयोगेन यस्मिन् कस्मिन्नपि स्थितम् ।<br>
साध्यनाम्ना स्वनाम्ना तु चक्रस्यान्तर्विदर्भितम् ॥ ३४ ॥</p>
<p>करोति सकलान् लोकानचिरात् पादवर्तिनः ।<br>
मध्यङ्गतेन बीजेन महाकामकलात्मना ॥ ३५ ॥</p>
<p>एकमेकवष्टभ्य साध्यनामाक्षरं प्रिये ।<br>
बहिरपि लिखेदेव वेष्टयेन्मातृकाक्षरैः ॥ ३६ ॥</p>
<p>हेममध्यगतं कृत्वा धारयेद्वामके भुजे ।<br>
शिखायामथवा वस्त्रे धारयेद्यत्र तत्र वा ॥ ३७ ॥</p>
<p>करोति दासभूतं हि त्रैलोक्यं सचराचरम् ।<br>
सम्मोहयति राजानं वाजिनं दुष्टकुञ्जरम् ॥ ३८ ॥</p>
<p>चौरं केसरिणं सर्प परतन्त्रं महाबलम् ।<br>
शत्रून् वज्रशतं शस्त्रं वेतालं राक्षसं तथा ॥ ३९ ॥</p>
<p>भूतप्रेतपिशाचांश्च धारिता चक्ररूपिणी ।<br>
तेन मन्त्रेण सन्दर्भ्य पुराणां नाम सुन्दरि ॥ ४० ॥</p>
<p>प्। ४००)</p>
<p>मध्ये चतुष्पथे वापि चतुर्दिक्षु निधापयेत् ।<br>
महान् कोलाहलस्तत्र ततो लोकस्य जायते ॥ ४१ ॥</p>
<p>योषितां च विशेषेण त्वदृष्टानामपीश्वरि ।<br>
एतन्मध्यगतां पृथ्वीं सशैलवनकाननाम् ॥ ४२ ॥</p>
<p>चतुःसमुद्रपर्यन्तां ज्वलन्तीं चिन्तयेत् प्रिये ।<br>
षण्मासध्यानयोगेन जायतेऽतिमनोहरः ॥ ४३ ॥</p>
<p>दृष्ट्यैवाकर्षयेल्लोकान् दृष्ट्यव कुरुते वशम् ।<br>
दृष्ट्या सङ्क्षोभयेन्नारीं दृष्ट्यैवापहरेद्विषम् ॥ ४४ ॥</p>
<p>दृष्ट्या करोति चावेशं दृष्ट्या सर्वं विमोहयेत् ।<br>
दृष्ट्या चातुर्थिकादींश्च नाशयेद्विषमज्वरान् ॥ ४५ ॥</p>
<p>एतत् प्रपूजितं रात्रौ चक्रं सिन्दूररञ्जितम् ।<br>
करोति महदाकर्षं सुदूरादपि योषिताम् ॥ ४६ ॥</p>
<p>सदा दिक्षु विदिक्ष्वेवं यदा देवि प्रपूज्यते ।<br>
दिगनुक्रमयोगेन तदा सर्व जगद्वशे ॥ ४७ ॥</p>
<p>भूर्जपत्रे विलिख्यैवं तरौ निर्विवरोदरे ।<br>
रोचनागरुकाश्मीरैर्मध्ये सन्दर्भयेत् पुरम् ॥ ४८ ॥</p>
<p>विपुलं देशमथवा विषयं मण्डलं तथा ।<br>
स्वनामसहितं देवि यदि भूमौ निधापयेत् ॥ ४९ ॥</p>
<p>धरयेदथवा हस्ते कण्ठे वा बाहुमूलतः ।<br>
शिखायामथवा वस्त्र यत्र तत्र स्थितं च वा ॥ ५० ॥</p>
<p>चक्रमेतन्महाभागे पुरक्षोभणमुक्तमम् ।<br>
अर्कक्षीरं कुङ्कुमं च धत्तूरकरसं तथा ॥ ५१ ॥</p>
<p>रोचनालक्तकं लाक्षारसं मृगमदोत्कटम् ।<br>
एकीकृत्य चक्रमेतल्लिख्यते यस्य सञ्ज्ञया ॥ ५२ ॥</p>
<p>तस्य चौरग्रहव्याधिरिपुसिंहाहिवारिजम् ।<br>
यक्षराक्षसवेतालभूतप्रेतपिशाचकात् ॥ ५३ ॥</p>
<p>लूतावृश्चिककीटादिकामलाशीतिकोद्भवम् ।<br>
भयं न विद्यते तस्य परमन्राभिचारजम् ॥ ५४ ॥</p>
<p>नित्यं सन्धारणाद् देवि कालमृत्युयमादयः ।<br>
न शक्ता हिंसितुं सम्यग्रोमैकमपि सर्वदा ॥ ५५ ॥</p>
<p>अथवा मध्यगां देवीं त्रिकोणोदर (भय) गां तथा ।<br>
अधस्तान्नामसंयुक्तां रोचनाकुङ्कुमाङ्किताम् ॥ ५६ ॥</p>
<p>निधापयेच्च सप्ताहाद् दासवत् किङ्करो भवेत् ।<br>
पीतद्रव्येण संलिख्य धारये(दिन्द्रदिग्गतां) ॥ ५७ ॥</p>
<p>नाम्ना सर्वज्ञभूतोऽपि मूको भवति तत्क्षणात् ।<br>
महानीलीरसेनापि नाम संयोज्य पूर्ववत् ॥ ५८ ॥</p>
<p>दक्षिणाभिमुखो वह्नौ दग्ध्वा मारयते क्षणात् ।<br>
एकं नीलपटं सम्यक् नीलसूत्रेण वेष्टयेत् ॥ ५९ ॥</p>
<p>लम्बमानं तदाकाशे उच्चाटयति तत्क्षणात् ।<br>
महिषाश्वपुरीषाभ्यां गोमूत्रेणाङ्कितं लिखेत् ॥ ६० ॥</p>
<p>क्षिप्त्वारनालमध्यस्थं विद्विष्टः सर्वजन्तुषु ।<br>
युक्त्वा रोचनया नाम काकपक्षेण संलिखेत् ॥ ६१ ॥</p>
<p>नीलीकर्पटके सम्यन्नीलसूत्रेण वेष्टयेत् ।<br>
लम्बमानं तदाकाशे परमुच्चाटनं भवेत् ॥ ६२ ॥</p>
<p>दुग्धलाक्षारोचनाभिर्महानीलीरसेन च ।<br>
लिखित्वा धारयेच्चक्रं चातुर्वण्यं वशं नयेत् ॥ ६३ ॥</p>
<p>एतेनैव विधानेन जलमध्ये विनिक्षिपेत् ।<br>
सौभाग्यमतुलं तस्य स्नानपानादिभिर्भवेत् ॥ ६४ ॥</p>
<p>एतन्मध्यगतां देवि नागरीं वा वराङ्गनाम् ।<br>
सप्ताहात् क्षोभयेत्सत्यं ज्वलमानां विचिन्त्य ताम् ॥ ६५ ॥</p>
<p>महापातकयुक्तात्मा यदि देवीं प्रपूजयेत् ।<br>
शमीदूर्वासहाश्वत्थपल्लवैरथवार्कजैः ॥ ६६ ॥</p>
<p>मासेन हन्ति कलुषं सप्तजन्मकृतं नरः ।<br>
लिखित्वा पीतवर्णं तु चक्रमेतद्यदार्चयेत् ॥ ६७ ॥</p>
<p>पूर्वाशाभिमुखो भूत्वा स्तम्भयेत् सर्ववादिनः ।<br>
सिन्दूररेणुलिखितं पूजयेदुत्तरामुखः ॥ ६८ ॥</p>
<p>यदा तदास्य वशगो लोको भवति सर्वथा ।<br>
गौरिकेणतदालिख्य पूजयेत् पश्चिमामुखः ॥ ६९ ॥</p>
<p>यः स सर्वाङ्गनाकर्षवश्यक्षोभकरो भवेत् ।<br>
दक्षिणाभिमुखो भूत्वा कृष्णं चक्रं समर्चयेत् ॥ ७० ॥</p>
<p>यस्य नाम्ना तस्य नित्यं मन्त्रहानिस्तु जायते ।<br>
तद्वद् दिगन्तरालेषु पूजितं परमेश्वरि ॥ ७१ ॥</p>
<p>स्तम्भविद्वेषणव्याधिशत्रूच्चाटनकारकम् ।<br>
रोचनालिखितं देवि दुग्धमध्ये वशङ्करम् ॥ ७२ ॥</p>
<p>क्षिप्तं गोमूत्रमध्ये तु शत्रूच्चाटनकारकम् ।<br>
तैल मध्यगतं चक्रं विद्वेषणकरं परम् ॥ ७३ ॥</p>
<p>ज्वलज्ज्वलनमध्यस्थं सर्वशत्रुविनाशनम् ।<br>
अथवा देवदेवेशि यदेकान्ते चतुष्पथे ॥ ७४ ॥</p>
<p>तत्समीपे लिखेच्चक्रं सिन्दूरेण महाप्रभम् ।<br>
सर्वबाह्यत आरभ्य यावन्मध्यं महेश्वरि ॥ ७५ ॥</p>
<p>अकारादिक्षकारान्तां मातृकां तत्र विन्यसेत् ।<br>
पूजयेद्रात्रिसमये कुलाचारक्रमेण यः ॥ ७६ ॥</p>
<p>प्। ४०१)</p>
<p>स तत्क्षणान्महादेवि साधकः खेचरो भवेत् ।<br>
पूजयित्वा महेशानि तद्वदेकतरौ गिरौ ॥ ७७ ॥</p>
<p>अजरामरतां सत्यं लभते नात्र संशयः ।<br>
महाभूतदिने वापि श्मशाने यदि पूजयेत् ॥ ७८ ॥</p>
<p>पूर्ववन्निशि देवेशि साधकः स्थिरमानसः ।<br>
पादुकाखड्गवेतालसिद्धद्रव्यमहोदयान् ॥ ७९ ॥</p>
<p>अञ्जनं विवरं चेटीं यक्षीं दूरगतिं तथा ।<br>
यत्किञ्चित् सिद्धिसन्तानं विद्यते भुवनत्रये ॥ ८० ॥</p>
<p>तत्सर्वमेव सहसा साधयेत् साधकोत्तमः ।</p>
<p>इति । अत्र सर्वत्र मण्डलावधि कर्तव्यता । जपे वायुतसङ्ख्या ज्ञेया ॥<br>
अथ कूटत्रयसाधनं तत्रैव -</p>
<p>एतस्याः शृणु देविशि बीजत्रितयसाधनम् ।<br>
धवलाम्बरसम्वीतो धवलाम्बरमध्यगः ॥ १ ॥</p>
<p>पूजयेद्धवलैः पुष्पैर्ब्रह्मचर्यधरो नरः ।<br>
धवलैरेव नैवेद्यैर्दधिक्षीरौदनादिभिः ॥ २ ॥</p>
<p>सकल्पधवलैर्वापि यथाकामफलप्रदाम् ।<br>
सम्पूज्य परमेशानि ध्यायेद्वागीश्वरीं पराम् ॥ ३ ॥</p>
<p>बीजरूपामुल्लसन्तीं ततोऽनङ्गपदावधि ।<br>
ब्रह्मग्रन्थि विनिर्भिद्य जिह्वाग्रे बीज रूपिणीम् ॥ ४ ॥</p>
<p>चिन्तयेन्नष्टहृदयो ग्राम्यो मूर्खोऽतिपातकी ।<br>
शठोऽपि यः पदं स्पष्टमक्षरं वक्तुमक्षमः ॥ ५ ॥</p>
<p>जडो मूकोऽपि दुर्मेधा गतप्रज्ञो विनष्टधीः ।<br>
सोऽपि सञ्जायते वाग्मी वाचस्पतिरिवापरः ॥ ६ ॥</p>
<p>सत्पण्डितघटाटोपजेताऽप्रतिहतप्रभः ।<br>
सत्तर्कपदवाक्यार्थशब्दालङ्कारसारवित् ॥ ७ ॥</p>
<p>वातोद्धत समुद्रोर्मिमालातुल्यैरुपन्यसेत् ।<br>
सुकुमारतरस्फाररीत्यलङ्कारपूर्वकैः ॥ ८ ॥</p>
<p>पदगुम्फैर्महाकाव्यकर्ता देवेशि जायते ।<br>
वेदवेदाङ्गवेदान्तसिद्धान्तज्ञानपारगः ॥ ९ ॥</p>
<p>ज्योतिःशास्त्रेतिहासादिमीमांसास्मृतिवाक्यवित् ।<br>
प्राणरसवादादिगारुडानेकमन्त्रवित् ॥ १० ॥</p>
<p>पातालशास्त्रविज्ञानभूततन्त्रार्थतत्त्ववित् ।<br>
विचित्रचित्रकर्मादिशिल्पानेकविचक्षणः ॥ ११ ॥</p>
<p>महाव्याकरणोदारशब्दसंस्कृतसर्वगीः ।<br>
सर्वभाषारुतज्ञानी समस्तलिपिकर्मकृत् ॥ १२ ॥</p>
<p>नानाशास्त्रार्थशिक्षादिवेत्ता भुवनविश्रुतः ।<br>
सर्ववाङ्मयवेत्ता च सर्वज्ञो देवि जायते ॥ १३ ॥</p>
<p>एवमेषा महादेवि वाग्भवस्य तु साधना ।<br>
ततस्तु शृणु देवेशि कामराजस्य साधनम् ॥ १४ ॥</p>
<p>तथा कामकलारूपा मदनाङ्कुरगोचरा ।<br>
उदयादित्यबिम्बाभा समुज्ज्वलवपुः प्रिये ॥ १५ ॥</p>
<p>स्फुरद्दीपशिखाकारा बिन्दुधाराप्रवर्षिणी ।<br>
समस्तभुवनाभोगकवलीकृतजीविता ॥ १६ ॥</p>
<p>महास्वमहीमाक्रान्तस्वच्छा हङ्कृतिभूमिका ।<br>
क्रमेण तु ततोऽनङ्गपर्यन्तं प्रोल्लसन्त्यपि ॥ १७ ॥</p>
<p>शरीरानङ्गपर्यन्तमेकैकमुभयात्मिका ।<br>
ततो भवति देवेशि सर्वशृङ्गारमानिनाम् ॥ १८ ॥</p>
<p>रागिणां साधको देवि बाधको मदनाधिकः ।<br>
तद्दृष्टिपथगा नारी सुरी वाप्यथवासुरी ॥ १९ ॥</p>
<p>विद्याधरी किन्नरी वा यक्षी नागाङ्गनाथवा ।<br>
प्रचण्डतरभूपालकन्यका सिद्धकन्यका ॥ २० ॥</p>
<p>ज्वलन्मदनदुःप्रेक्ष्यदहनोत्तप्तमानसा ।<br>
क्लिन्ना प्रचलितापाङ्गा विमूढा मदविह्वला ॥ २१ ॥</p>
<p>निवेदितात्मसर्वस्वा वशगा देवि जायते ।<br>
चलज्जलेन्दुसदृशी बालार्ककिरणारुणा ॥ २२ ॥</p>
<p>चिन्तितां योषितां यनौ सङ्क्षोभयति तत्क्षणात् ।<br>
सैव सिन्दूरवर्णाभा हृदये चिन्तिता सती ॥ २३ ॥</p>
<p>सम्मोहोन्मादनाविष्टचित्ताकर्षकरी स्मृता ।<br>
नियोजिताथवा मूर्ध्नि वर्षन्ती रक्तबिन्दुभिः ॥ २४ ॥</p>
<p>धारणासम्प्रयोगेण करोति वशगं जगत् ।<br>
अथान्यं सम्प्रवक्ष्यामि प्रयोगं भुवि दुर्लभम् ॥ २५ ॥</p>
<p>येन विज्ञातमात्रेण साधको मदनायते ।<br>
कामस्थं काममध्यस्थं कामोदरपुटीकृतम् ॥ २६ ॥</p>
<p>कामेन कामयेत् कामं कामं कामेषु निक्षिपेत् ।<br>
कामेन कामितं कृत्वा कामस्थं क्षोभयेद् ध्रुवम् ॥ २७ ॥</p>
<p>प्रवक्ष्यामि समासेन शक्तिबीजस्य साधनम् ।<br>
शक्तिबीजस्वरूपा तु सृष्ट्वा संहरते यदा ॥ २८ ॥</p>
<p>सृष्टिसंहारपर्यन्तं शरीरे परिचिन्तयेत् ।<br>
ततो भवति देवेशि वैनतेय इवापरः ॥ २९ ॥</p>
<p>प्। ४०२)</p>
<p>नागानां दर्शनाद् देवि जडीकरणकारकः ।<br>
दाहिनाममृतासारधीरधाराधरोपमः ॥ ३० ॥</p>
<p>स्थिरकृत्रिमशङ्काख्यविषोपविषनाशनः ।<br>
दुष्टव्याधिग्रहानीकडाकिनीरूपिकागणैः ॥ ३१ ॥</p>
<p>भूतप्रेतपिशाचाद्यैस्त्रिनेत्र इव दृश्यते ।<br>
अथवा येन विद्येयं परिपूर्णा विचिन्त्यते ॥ ३२ ॥</p>
<p>जन्ममण्डलहृत्पद्ममुखमण्डलमध्यगा ।<br>
केवलैव महेशानि पद्मरागसमप्रभा ॥ ३३ ॥</p>
<p>तस्याष्टगुणमैश्वर्यमचिरात् सम्प्रवर्तते ।<br>
मनसा संस्मरत्यस्या यदि नामापि साधकः ॥ ३४ ॥</p>
<p>तदैव मातृचक्रस्य विदितो भवति प्रिये ।<br>
यदैव ज्ञायते विद्या महात्रिपुरसुन्दरी ॥ ३५ ॥</p>
<p>तदैव मातृचक्राज्ञा सङ्क्रामत्यस्य विग्रहे ।<br>
सर्वासां सर्वसंस्थानां योगिनीनां भवेत् प्रियः ॥ ३६ ॥</p>
<p>पुत्रवत् परमेशानि ध्यानादेव हि साधकः ।<br>
यदा तु परमेशानि परिपूर्णां प्रपूजयेत् ॥ ३७ ॥</p>
<p>प्रयच्छन्ति तदैवास्य खेचरी सिद्धिमुत्तमाम् ।<br>
चतुःषष्टिर्यतः कोट्यो योगिनीनां महौजसाम् ॥ ३८ ॥</p>
<p>चक्रमेतत्समाश्रित्य संस्थिता वीरवन्दिते ।<br>
आदौ सम्बन्धिनि पदे मध्ये बीजाष्टकं बहिः ॥ ३९ ॥</p>
<p>कुलाङ्गनाभोगरङ्गे जायतेऽनङ्गवत्प्रिये ।<br>
करशुद्ध्यादिविद्यानामेकैकं परमेश्वरि ॥ ४० ॥</p>
<p>रुद्रयामलतन्त्रे तु कर्म प्रोक्तं मया पुरा ।<br>
तद्ध्यानैर्मदनो भूत्वा पाशाङ्कुशधनुःशरैः ॥ ४१ ॥</p>
<p>क्षोभयेत् सुरलोकस्थाः पातालतलयोषितः ।<br>
तथैव शाक्तैर्देवेशि त्रिपुरीकृतविग्रहः ॥ ४२ ॥</p>
<p>साधयेत्सिद्धगन्धर्वदेवविद्याधरानपि ।<br>
तत्र शाक्ता महावज्रप्रस्तारजनिताः शराः ॥ ४३ ॥</p>
<p>मादनास्त्वादि परतः सर्वाधस्तान्नियोजिताः ।<br>
आद्यन्तगो महापाशः पोरुषेयः प्रकीर्तितः ॥ ४४ ॥</p>
<p>रुद्रशक्तिः कुण्डलाख्या माया स्त्रीपाश उच्यते ।<br>
तुरीयमरुणावर्गाद् द्वितीयमपि पार्वति ॥ ४५ ॥</p>
<p>पुंस्त्रीकोदण्डयुगलं कामाग्निव्यापकोऽङ्कुशः ।</p>
<p>इति । ज्ञानार्णवे (१४ प०) -</p>
<p>गोरोचनादिभिर्द्रव्यैश्चक्रराजं समालिखेत् ।<br>
अतीव सुन्दरीं रम्यां तन्मध्ये प्रतिमां शुभाम् ॥ १ ॥</p>
<p>ज्वलन्तीं नामसहितां कामबीजविदर्भिताम् ।<br>
चिन्तयेत्तु ततो देवि योजनैस्तु सहस्रशः ॥ २ ॥</p>
<p>अदृष्टपूर्वा देवेशि श्रुतमात्रापि दुर्लभा ।<br>
राजकन्याप्यदृश्या च भयलज्जाविवर्जिता ॥ ३ ॥</p>
<p>आयाति साधकं सम्यङ्मन्त्रमूढा सती प्रिया ।<br>
चक्रमध्यगतो भूत्वा साधकश्चिन्तयेद्यदा ॥ ४ ॥</p>
<p>उद्यत्सूर्यसहस्राभमात्मानमरुणं तथा ।<br>
साध्यमप्यरुणीभूतं चिन्तयेत् परमेश्वरि ॥ ५ ॥</p>
<p>अनेन क्रमयोगेन स्वयं कन्दर्पविग्रहः ।<br>
सर्वसौन्दर्यसुभगः सर्वलोकवशङ्करः ॥ ६ ॥</p>
<p>सर्वरक्तोपचारैश्च मुद्रासन्धितविग्रहः ।<br>
चक्रं प्रपूजयेद् यस्य नामरूपविदर्भितम् ॥ ७ ॥</p>
<p>स भवेद्दासवद्देवि धनाढ्यो वापि भूपतिः ।<br>
चक्रमध्यगतं कुर्यान्नाम यस्यास्तु योषितः ॥ ८ ॥</p>
<p>अदृष्ट वा महेशानि योनिमुद्राधरो बुधः ।<br>
हठादानयते शीघ्रं यक्षिणीं राजकन्यकाम् ॥ ९ ॥</p>
<p>नागकन्यामप्सरसं खेचरीं वा सुराङ्गनाम् ।<br>
विद्याधरीं दिव्यरूपामृषिकन्यां रिपुस्त्रियम् ॥ १० ॥</p>
<p>मदनोद्भयसन्तापां स्फुरज्जघनमण्डलाम् ।<br>
कामवाणविभिन्नान्तःकरणां लोलचक्षुषम् ॥ ११ ॥</p>
<p>महाकामकलाध्यानयोगात्तु सुरवन्दिते ।<br>
क्षोभयेत् स्वर्गभूर्लोकपातालतलयोषितः ॥ १२ ॥</p>
<p>रोचनाभागमेकं तु एकं भागं तु कुङ्कुमम् ।<br>
अथ भागद्वयं देवि चन्दनं मर्दयेत्समम् ॥ १३ ॥</p>
<p>एकत्र तिलकं कुर्यात्त्रैलोक्यवशकारिणम् ।<br>
अष्टोत्तरशतावृत्त्या मन्त्रयित्वा वशं नयेत् ॥ १४ ॥</p>
<p>इति । शारदायाम् (प० १२ श्लो० ६५) -</p>
<p>भागद्वयं मलयजं भागं कुङ्कुमकेसरम् ।<br>
एकं गोरोचनायाश्च तानि पिष्ट्वा हिमाम्भसा ॥ १ ॥</p>
<p>विदध्यात्तिलकं भाले यान् पश्येद्यैर्विलोक्यते ।<br>
यान् स्पृशेत् स्पृश्यते यैर्वा वश्याः स्युस्तस्य तेऽचिरात् ॥ २ ॥</p>
<p>कर्पूरकपिचोराणि समभागानि कारयेत् ।<br>
चतुर्भागा जटामांसी तावती रोचना मता ॥ ३ ॥</p>
<p>प्। ४०३)</p>
<p>कुङ्कुमं सप्तभागं स्याद् द्विभागं चन्दनं मतम् ।<br>
अगरुर्नवभागः स्यादिति भागक्रमेण तु ॥ ४ ॥</p>
<p>हिमाद्भिः कन्यकापिष्टमेतत्सर्वं सुसाधितम् ।<br>
विधाय तिलकं भाले कुर्याद्भूमिपतीन नरान् ॥ ५ ॥</p>
<p>वनितां मदगर्वाढ्यां मदोन्मत्तान्मतङ्गजान् ।<br>
सिंहव्याघ्रान् महासर्पान् भूतवेतालराक्षसान् ॥ ६ ॥</p>
<p>दर्शनादेव वशयेत् तिलकं धारयन्नरः ।</p>
<p>इति । अन्यत्र -</p>
<p>समस्तमन्त्रकल्पोक्तैर्ध्यानहोमजपादिभिः ।<br>
ये प्रयोगास्तु कथिताः सिद्ध्यन्त्येव न संशयः ॥ १ ॥</p>
<p>इति वचनात्मन्त्रान्तरेषु उक्तप्रयोगा अपि श्रीविद्याविषये विज्ञेयाः । अपि<br>
च -</p>
<p>तावदग्नो न होतव्यं तत्र तन्त्रोदितं यथा ।<br>
यावदात्ममहावह्नौ मनःपूर्णाहुतिं हुनेत् ॥ १ ॥</p>
<p>स्वयं हि त्रिपुरा देवी लौहित्यं तद्विमर्शनम् ।<br>
पाशाङ्कुशौ तदीयौ तु रागद्वेषात्मकौ स्मृतौ ॥ २ ॥</p>
<p>शब्दस्पर्शादयो बाणा मनस्तस्या भवेद्धनुः ।<br>
वश्यप्रतीतिजनिकाः शक्तयश्च क्रमेण याः ॥ ३ ॥</p>
<p>पूर्वपश्चिमकौ द्वारौ प्राणापानात्मकौ स्मृतौ ।<br>
कालाद्दामाभिभूतानि नवचक्राण्यनुक्रमात् ॥ ४ ॥</p>
<p>कर्मघीन्द्रियचक्रस्थां देवीं संवित्स्वरूपिणीम् ।<br>
विह्वासहस्त पूष्पैस्तु पूजयेत्सर्वसिद्धये ॥ ५ ॥</p>
<p>इत्यादिवचनैरान्तरोपासना श्रेष्ठेति बोध्यते ॥ होम इत्युपलक्षणं<br>
जपादिनामप्यान्तरत्वमुक्तमेव तन्त्रान्तरेषु । प्रयोगाणामानन्त्याद्<br>
ग्रन्थबाहुल्यं मन्यमानेन दिङ्मात्रमेतत् प्रदर्शितम् । एतादृशानि<br>
कर्माणि यः कुर्यात् साधकोत्तमः । आत्मसंरक्षणार्थाय<br>
मृत्युञ्जयजपं चरेत् इति प्रायश्चित्तश्रवणात्<br>
प्रयोगाणामनिष्टोत्पादत्वमवधार्यते ।<br>
तस्माद्विद्वद्भिर्निष्कामोपासना कर्तव्येति सिद्धम् ॥</p>
<p>अथाधिकारिणः कुलार्णवे -</p>
<p>निरस्तदेह (हेय) कर्माणो मानवाः पुण्यकर्मिणः ।<br>
समुत्पन्नकुलज्ञाना भजन्ते मां दृढव्रताः ॥ १ ॥</p>
<p>पूर्णाभिषेकसहिता वेदशास्त्रार्थतत्त्वगाः ।<br>
देवतागुरुभक्ताश्च नियताश्चार्चनप्रियाः ॥ २ ॥</p>
<p>कुलागमरहस्यज्ञा देवताराधनोत्सुकाः ।<br>
गुरूपदेशसंयुक्ताः पूजयेयुः कुलेश्वरीम् ॥ ३ ॥</p>
<p>शुद्धात्मा चातिसंहृष्टः क्रोधलौल्यविवर्जितः ।<br>
पैशुन्यतादिविमुखः सुमुखस्तर्पयेच्छिवाम् ॥ ४ ॥</p>
<p>कौलाः पशुव्रतस्थाश्चेत् पक्षद्वयविडम्बकाः ।<br>
केशसङ्ख्या स्मृता यावत्तावत्तिष्ठान्त रौरवे ॥ ५ ॥</p>
<p>इति । अन्यच्च -</p>
<p>लिङ्गत्रयविशेषज्ञः षडाधारविभेदकः ।<br>
पीठस्थानानि चागत्य महापद्मवनं व्रजेत् ॥ ६ ॥</p>
<p>आमूलाधारमागत्य ब्रह्मरन्ध्रं पुनः पुनः ।<br>
चिच्चन्द्रमण्डले शक्तिसामरस्यसुखोदयः ॥ ७ ॥</p>
<p>व्योमपङ्कजनिःष्यन्दसुधापानरतो नरः ।<br>
मधुपो मांससम्भोक्ता त्वितरे मद्यपायिनः ॥ ८ ॥</p>
<p>पुण्यापुण्यपशुं हत्वा ज्ञानखड्गेन योगवित् ।<br>
परे शिवे लयेच्चित्तं पलाशीति निगद्यते ॥ ९ ॥</p>
<p>मनसा चेन्द्रियगणं नियम्यात्मनि योजयेत् ।<br>
मत्स्याशी स भवेद्देवि शेषास्तु प्राणिघातकाः ॥ १० ॥</p>
<p>अथाहन्तां तथासत्यं पैशुन्यं क्रोधमेव च ।<br>
अन्नं नानाविधं चैतदेतानग्नौ जुहोति यः ॥ ११ ॥</p>
<p>कुलीनशेषभोक्ता स्यात् तदन्ये त्वघभोजिनः ।<br>
पराशक्त्यात्ममिथुनसंयोगानन्दनिर्भरः ॥ १२ ॥</p>
<p>य आस्ते मैथुनं तत् स्यादपरः स्त्रीनिषेवकः ।<br>
अप्रबुद्धा पराशक्तिः प्रबुद्धः कौलिकस्य या ॥ १३ ॥</p>
<p>शक्तिं तां सेवयेद्यस्तु स भवेच्छक्तिसेवकः ।<br>
इत्यादिपञ्चमुद्राणां वासनां कुलनायिके ॥ १४ ॥</p>
<p>ज्ञात्वा गुरुमुखाद्देवि सेवते यः स उच्यते ।</p>
<p>इति । अपि च मध्यानां मुखमुद्रादिकल्पनापरिकल्पनम् । ध्यानं<br>
शक्तिसमावेशः सा महत्सामरस्यता इत्यादि<br>
वचनैरान्तरोपासनानिष्ठितस्यैव च बाह्यपूजादिष्वधिकारो द्योत्यते<br>
नान्यस्य । अयमधिकारश्चातुर्वर्ण्यसाधारण्येनेति वचनानि पूर्वं<br>
प्रदर्शितानि । दक्षिणामूर्तिसंहितायाम् (३१ प० ३५ श्लो०) -</p>
<p>दीक्षितस्याधिकारोऽत्र नान्यस्य परमेश्वरि ।<br>
पुस्तके लिखितं दृष्ट्वा स्वयं ज्ञात्वा करोति यः ॥ १ ॥</p>
<p>प्। ४०४)</p>
<p>ब्रह्महत्यासुरापानस्वर्णस्तेयादि पातकैः ।<br>
लिप्यते नात्र सन्देहो नरके निवसत्यसौ ॥ २ ॥</p>
<p>इति । अन्यत्रापि गुरुं विलङ्घ्य शास्त्रेऽस्मिनाधिकारः सुरेष्वपि इति ॥ अथ<br>
काम्यहोमविधिः । तत्रादौ तन्त्रोक्तपरिपाट्याग्निचक्रं विचार्य<br>
सौम्यक्रूरग्रहमुखेष्वाहुतिप्रवेशं विज्ञाय<br>
शुभग्रहमुखप्रवेशदिने शुभहोममशुभग्रहमुखप्रवेशदिने<br>
वाशुभहोमारम्भं कुर्यात् । तत्परिज्ञानप्रकारस्तु<br>
सूर्यस्थितनक्षत्रमारभ्य चन्द्रस्थितनक्षत्रपर्यन्तं गणयित्वा<br>
प्रतिग्रहं त्रीणि त्रीणि नक्षत्राणि सूर्यादिनवग्रहेभ्यो विभज्य दद्यात् ।<br>
तत्रादौ सूर्यस्ततो बुधस्तत्तः शुक्रस्ततः शनैश्चरस्ततश्चन्द्रस्ततो<br>
भौमस्ततो गुरुस्ततो राहुस्ततः केतुरिति ग्रहाणां क्रमो ज्ञेयः । अत्र<br>
यस्य त्रिके होमारम्भस्तन्मुखे तदाहुतिप्रवेशः<br>
इत्यग्निचक्रपरिज्ञानप्रकारः ॥ अत्र सौम्यहोमे सूर्ये शोकः बुधे<br>
धनागमः शुक्रेऽभीष्टफललाभः शनौ पीडा चन्द्रे सौख्यं<br>
भौमे बन्धनं गुरौ धप्राप्तिः राहौ रोगः केतौ मृत्युरिति<br>
ग्रहाणां फलानि ॥</p>
<p>अथ स्वर्गमर्त्यपातालेषु वह्नेः स्थितिं विज्ञाय तत्फलानि च ज्ञात्वा<br>
काम्यहोमारम्भं कुर्यात् । तत्परिज्ञानप्रकारस्तु ।<br>
प्रतिपदादिहोमतिथिपर्यन्तं गणयित्वा तथा सूर्यवारादि<br>
होमारम्भवारपर्यन्तं च गणवित्वोभयत्र<br>
लब्धसङ्ख्याकानङ्कानेकोनत्रिंशाङ्कैर्मेलयित्वा<br>
जाताङ्कसमुदायं त्रिभिर्हृत्वावशिष्टाङ्क एकश्चेदग्निः स्वर्गे वसति<br>
द्वयं चेत् पाताले शून्यश्चेत् मर्त्यलोके (इति पावकस्थितिं विज्ञाय<br>
तत्फलानि निर्दिशेत् । तत्र स्वर्गस्थिते वह्नावुत्पातः पाताले धनक्षयो<br>
मर्त्यलोक) स्थिते सकललोकप्राप्तिः । इत्थं वह्निचक्रं विज्ञाय प्रागुक्ते<br>
मण्डपे प्रागुक्तद्वादशराशिस्थानगतेषु नवसु कुण्डेषु<br>
प्रागुक्तमङ्गलामङ्गलरूपेषु प्रागुक्तविधिनाग्निस्थापनं कृत्वा<br>
प्रागुक्तजिह्वाभेदान् विज्ञाय यथोक्तद्रव्यैर्यथाविधि जुहुयात् ॥ तत्र<br>
सौम्यहोमद्रव्याणि ज्ञानार्णवे (१७।१५२) -</p>
<p>मालतीजातिकामल्लिकुसुमैर्मधुमिश्रितैः ।<br>
घृतपूर्णैर्हुनेद् देवि वागीशत्वं प्रजायते ॥ १ ॥</p>
<p>मूकस्यापि हि मूढस्य शिलारूपस्य नान्यथा ।<br>
जपापुष्पैराज्ययुक्तैः करवीरैस्तथाविधैः ॥ २ ॥</p>
<p>हवनान्मोहयेन्मन्त्री लोकत्रयनिवासिनः ।<br>
कर्पूरं कुङ्कुमं देवि मिश्रं मृगमदेन हि ॥ ३ ॥</p>
<p>हवनान्मदनो देवि मन्त्रिणा विजितो भवेत् ।<br>
सौभाग्येन विलासेन सामर्थ्येनापि सुव्रते ॥ ४ ॥</p>
<p>चम्पकैः पाटलैर्हुत्वा श्रियं प्रोल्लसिताम्बराम् ।<br>
प्राप्नोति मन्त्री महतीं स्तम्भयेज्जगतीमिमाम् ॥ ५ ॥</p>
<p>श्रीखण्डं गुग्गुलं चन्द्रमगुरु होमयेत् ततः ।<br>
राजनागेन्द्रदेवानां पुरन्ध्रीर्वशमानयेत् ॥ ६ ॥</p>
<p>सर्वलोका वशास्तस्य भवन्त्येव न संशयः ।<br>
लाक्षाहोमाल्लभेद्राज्यं दारिद्र्यभयपीडितः ॥ ७ ॥</p>
<p>दुर्गोपसर्गशमनं पलत्रिमधुहोमतः ।<br>
दूरस्थितानां देवेशि गुरुणा प्रोक्तमार्गतः ॥ ८ ॥</p>
<p>होमः कार्यो वश्यकामैरन्यथा निष्फलं भवेत् ।<br>
रुधिराक्तेन छागस्य मांसेन निशि होमतः ॥ ९ ॥</p>
<p>मधुरत्रययुक्तेन गुरुणोक्तविधानतः ।<br>
परराष्ट्रं महादुर्गं समस्तं स्ववशं नयेत् ॥ १० ॥</p>
<p>महापलेन देवेशि रिपोः सैन्यं विनाशयेत् ।<br>
खेचरो जायते रात्रौ कृत्वा होमं चतुष्पथे ॥ ११ ॥</p>
<p>क्षीरं मधु दधि त्वाज्यं पृथग् हुत्वा वरानने ।<br>
आयुर्धनमहारोग्यसमृद्धिर्जायते नृणाम् ॥ १२ ॥</p>
<p>क्रमेण शैलजे क्षीरमधुभ्यां मृत्युनाशनम् ।<br>
दधिमाक्षिकहोमेन सौभाग्यं धनमाप्नुयात् ॥ १३ ॥</p>
<p>सितया केवलं होमो वैरिस्तम्भनकारकः ।<br>
कमलैररुणैर्होमः सम्यक् सम्पत्तिदायकः ॥ १४ ॥</p>
<p>रक्तोत्पलैर्जगद्वश्यं राजानो वश्यगाः क्षणात् ।<br>
नीलोत्पलैर्महादुष्टा वशमायान्ति नान्यथा ॥ १५ ॥</p>
<p>श्वेतोत्पलैः श्रियं वाचं लभते हवनात्पिर्ये ।<br>
श्वेतैस्तु होमात्कमलैर्लक्ष्मीं सौभाग्यमाप्नुयात् ॥ १६ ॥</p>
<p>कह्लारहवनान्मन्त्री सौभाग्यं च धनं लभेत् ।<br>
पूर्णबदरहोमेन वशीकुर्यान्महीसुरान् ॥ १७ ॥</p>
<p>मातुलि&quot;गफलोद्भूतहोमेन क्षत्रिया वशे ।<br>
नारङ्गफलहोमेन वैश्या वश्ता भवन्ति हि ॥ १८ ॥</p>
<p>कूष्माण्डफलहोमेन शूद्रा वश्यास्तथा परे ।<br>
द्राक्षाफलैः सिद्धयोऽष्टौ लक्षहोमान्न संशयः ॥ १९ ॥</p>
<p>कदलीफलहोमेन लक्षमात्रेण भूभृतः ।<br>
वश्याः स्युर्दशसङ्ख्याका भवन्त्येव न संशयः ॥ २० ॥</p>
<p>खर्जूरीफलहोमेन लक्षमात्रेण भूभृतः ।<br>
वश्या विंशतिसङ्ख्याका इत्याज्ञा पारमेश्वरी ॥ २१ ॥</p>
<p>प्। ४०५)</p>
<p>नारिकेलफलैर्होमात्समृद्धिर्जायते प्रिये ।<br>
लक्षमात्रेण मन्त्रज्ञो राजापर इव प्रिये ॥ २२ ॥</p>
<p>पस्वाम्रफलहोमेन लक्षमात्रेण सुन्दरि ।<br>
चतुः समुद्रपर्यन्ता मेदिनीं वशमानयेत् ॥ २३ ॥</p>
<p>पनसस्य फलैर्होमाल्लक्षेण शतभूभुजः ।<br>
वश्या भवन्ति देवेशि नात्र कार्या विचारणा ॥ २४ ॥</p>
<p>तिलाज्यहोमाद् देवेशि कार्यसिद्धिर्भवेत्प्रिये ।<br>
राजिकालवणाभ्यां तु दुष्टलोकान् वशं नयेत् ॥ २५ ॥</p>
<p>कुङ्कुमेन हुतेदेवि त्रैलिक्यं वशमानयेत् ।<br>
गुग्गुलस्य च होमेन सर्वदुःखानि नाशयेत् ॥ २६ ॥</p>
<p>वैरिणो वशगाः शीघ्रं चन्दनस्यापि होमतः ।<br>
रक्तचन्दनहोमेन वश्या हि पुरुषाः स्त्रियः ॥ २७ ॥</p>
<p>कर्पूरस्य च होमेन वाग्वश्यं जायते नृणाम् ।<br>
कस्तूरिहोमतो देवि राजानो राजमन्त्रिणः ॥ २८ ॥</p>
<p>वश्या भवन्ति सकलाः परिवारयुताः प्रिये ।<br>
तिलतण्डुलहोमेन शान्तिर्भवति मन्दिरे ॥ २९ ॥</p>
<p>शर्करागुडहोमेन सितायुक्तेन मन्त्रिणः ।<br>
त्रैलोक्यं वशमायाति धान्यसिद्धिमवाप्नुयात् ॥ ३० ॥</p>
<p>नानाविधास्रहोमेन धान्यसिद्धिर्भवेद् ध्रुवम् ।<br>
सोपस्करैश्च वटकैरुपसर्गान् विनाशयेत् ॥ ३१ ॥</p>
<p>बन्धूककुसुमैर्होमात् सर्वसत्त्वान् वशं नयेत् ।<br>
जपापुष्पैर्जगद्वश्यं बाणपुष्पैश्च मोहनम् ॥ ३२ ॥</p>
<p>वकुलस्य हुनेत् पुष्पैः सौभाग्यं जायते महत् ।<br>
दशाङ्गधूपहोमेन सौभाग्यमतुलं लभेत् ॥ ३३ ॥</p>
<p>इति । कुलमूलावतारे -</p>
<p>मांसी शिवा कौशिकसर्जमज्जाभागाः समं वृक्षरुजः क्रमार्धम्<br>
।<br>
शैलेयमुस्ताकरजं च कुष्ठं सर्वार्थखण्डः कथितो दशाङ्गः ॥</p>
<p>इति । तथा -</p>
<p>जम्बूफलैः स्त्रीयो वश्याः कूष्माण्डैर्दैत्यकन्यकाः ।<br>
श्रीफलैरतुला लक्ष्मीः पत्रैर्वा सुरवन्दिते ॥ ३४ ॥</p>
<p>इक्षुखण्डैः सुखावाप्तिस्तद्रसाद्राजकन्यकाः ।<br>
वश्या भवन्ति देवेशि नारिकेलजलेन वा ॥ ३५ ॥</p>
<p>केवलं घृतहोमेन वरदाः सर्वशक्तयः ।</p>
<p>इति । तथा तन्त्रराजे - (३२ प०)</p>
<p>अथ होमं प्रवक्ष्यामि ललिताविद्या शिवे ।<br>
येन मर्त्योऽपि भुवने प्रख्यातो देवतासमः ॥ १ ॥</p>
<p>तद्विधानं शृणु प्राज्ञे द्रव्यकालादिभेदतः ।<br>
प्रोक्तेषु नवकुण्डेषु ततकर्मसु चोदिते ॥ २ ॥</p>
<p>जुहुयादुक्तमार्गेण तत्राग्निध्यानपूर्वकम् ।<br>
शुक्लप्रतिपदारम्भात्पूर्णान्तं कमलैर्हुनेत् ॥ ३ ॥</p>
<p>कैरवैर्हवनात् तेषु दिनेषु श्रियमाप्नुयात् ।<br>
मधुरत्रयसंसिक्तैः पुष्पैरप्यरुणैः शुभैः ॥ ४ ॥</p>
<p>अखण्डितैरब्दमात्रान्नरो नृपतिसन्निभः ।<br>
तेष्वेव दिवसेष्वब्जैः सितैस्तद्धवनाद् घृतैः ॥ ५ ॥</p>
<p>कह्लारैर्हवनात्तेषु दिनेषु धनधान्यवान् ।<br>
तथैवोत्पलहोमेन श्रियमाप्नोति पुष्कलाम् ॥ ६ ॥</p>
<p>अरुणैरुत्पलैर्होमात्कन्यकां समवाप्नुयात् ।<br>
केतकैर्हवनात्तेषु दिनेषु श्रियमाप्नुयात् ॥ ७ ॥</p>
<p>सौभाग्यं कीर्तिमारोग्यमवामोत्यर्चनादपि ।<br>
तैः षड्भिः कुङ्कुमक्षोदाप्लुतैस्तद्दिनहोमतः ॥ ८ ॥</p>
<p>अचलां च श्रियं प्राप्य सुखी जीवति भूतले ।<br>
तैश्चन्दनाक्तैर्हवनात्तद्दिनेषु यथाविधि ॥ ९ ॥</p>
<p>पुत्रदासीदासयुतश्चिरं जीवति मानवः ।<br>
तैरेवेन्दुद्रवाक्तैस्तु होमात्कन्दर्पसन्निभः ॥ १० ॥</p>
<p>नारीजनैः सह नरो दीर्घायुर्बहु जीवति ।<br>
कृष्णप्रतिपदारम्भाद् दर्शान्तं जुहुयाच्च तैः ॥ ११ ॥</p>
<p>वृत्ताक्तैरब्दमात्रेण निःसपत्नां लभेच्छ्रियम् ।<br>
तेष्वेव दिवसेष्वग्नो गुडैः क्षौद्राप्लुतैर्हुनेत् ॥ १२ ॥</p>
<p>कान्तिलक्ष्मीजयारोग्ययुतो जीवति भूतले ।<br>
द्राक्षाभिर्दुग्धसिक्ताभिस्तद्दिनैर्हवनान्नरः ॥ १३ ॥</p>
<p>क्षीराहारी चिरं भूमौ जीवत्यकलुषाशयः ।<br>
खर्जूरीफलहोमेन त्रिमध्वक्तेन तद्दिनैः ॥ १४ ॥</p>
<p>आयुरारोग्यविजयसम्पन्नां श्रियमश्नुते ।<br>
कदलीफलहोमेन तथा तद्दिवसेषु च ॥ १५ ॥</p>
<p>पुण्यकीर्तिर्नृपैर्मान्यो जिवेद्वर्षशतं सुखी ।<br>
नारिकेलफलक्षोदैः सिताक्षौद्रसमन्वितः ॥ १६ ॥</p>
<p>प्। ४०६)</p>
<p>हवनात्तद्दिनैरिष्टमखिलं समवाप्नुयात् ।<br>
तैरिक्षुवारिसंसिक्तैर्हवनात्तद्दिनेषु वै ॥ १७ ॥</p>
<p>वासांसि नानावर्णानि महार्हाणि लभेत् सः ।<br>
सर्वैश्च तैस्त्रिमध्वक्तैर्हवनाच्छ्रियमाप्नुयात् ॥ १८ ॥</p>
<p>तैः सवत्ससितागव्यपयोक्तैर्हवनादपि ।<br>
महिषीक्षीरसंसिक्तैर्होमादिष्टमवाप्नुयात् ॥ १९ ॥</p>
<p>अजाक्षीरप्लुतैस्तैश्च तथाविक्षीरसम्प्लुतैः ।<br>
नारिकेलफलक्षोदक्षीराक्तैरपि तैर्हुनेद् ॥ २० ॥</p>
<p>तथा द्वादशभिर्द्रव्यैरेकैकैः संहतैस्तथा ।<br>
नित्यशो हवनाद् दुग्धक्षौद्रसर्पिः समन्वितैः ॥ २१ ॥</p>
<p>(सम्पन्नसस्यां पृथिवीमवाप्नोति स निश्चितम्) ।<br>
गोभूहिरण्यवासोभिः समृद्धो जीवति क्षितौ ॥ २२ ॥</p>
<p>रविरारे सितान्नैस्तु क्षीराक्तैर्हवनात्तथा ।<br>
अब्दादन्नसमृद्धिः स्याद् घृताक्तैर्वा मधुप्लुतैः ॥ २३ ॥</p>
<p>सोमवारे सितोपेतैर्नारिकेलफलैर्हुतैः ।<br>
सम्पन्नशस्यां पृथिवीमवाप्नोति सुनिश्चितम् ॥ २४ ॥</p>
<p>अङ्गारवारे क्षौद्राक्तैरन्नैर्होमाच्छ्रियं लभेत् ।<br>
तैरिष्टभूमृण्मिलितैर्हवनात्तां महीं लभेत् ॥ २५ ॥</p>
<p>बुधवारे घृताक्तैस्तु होमेन तिलतण्डुलैः ।<br>
श्रियं सकलकल्याणनिलयां लभतेऽब्दतः ॥ २६ ॥</p>
<p>गुरुवारे दुग्धसिक्तैः पनसास्थिपरागकैः ।<br>
जुहुयादब्दमात्रेण लभते गेहमुत्तमम् ॥ २७ ॥</p>
<p>सितवारे नारिकेलक्षोदैः सितसमन्वितैः ।<br>
गुडान्वितैर्वा जुहुयात्श्रिया सुचिरमेधते ॥ २८ ॥</p>
<p>शनिवारे तैलसिक्तैस्तिलैः शुद्धैस्तथेतरैः ।<br>
हवनाअल्लभते लक्ष्मीमब्दादतिमनोहराम् ॥ २९ ॥</p>
<p>तैः समस्तैः समस्ताक्तैर्जुहुयात्सप्तसु क्रमात् ।<br>
तद्दिनैरिन्दिराढ्यः स्याद्विद्याहवनवैभवात् ॥ ३० ॥</p>
<p>तत्तद्दिनेषु तद्भक्त्या द्वौ द्वौ त्रींस्त्रीन् सुभोजयेत् ।<br>
घृतक्षीरसिताक्षौद्रगुडापूपसमन्वितम् ॥ ३१ ॥</p>
<p>अश्विन्यादिषु ऋक्षेषु नवस्वपि हुनेत्क्रमात् ।<br>
शालिभिस्तण्डुलैर्मुद्गैर्माषैर्गौरेतरैस्तिलैः ॥ ३२ ॥</p>
<p>तथाविधैः सर्षपैश्च कोद्रवैरिन्दिराप्तये ।<br>
क्षौद्रसर्पिस्तिलैर्दुग्धकेरोन्देक्षुरसाप्लुतैः ॥ ३३ ॥</p>
<p>महिष्यजाविकाक्षीरप्लुतैस्तैर्नवसु क्रमात् ।<br>
मघादिषु तथा होमं नवभिः स्यान्नवस्नपि ॥ ३४ ॥</p>
<p>चणकैश्चणकान्नैश्च मुदगान्नैः कृसरैस्तथा ।<br>
माषान्नैश्च हरिद्रान्नैर्गुडान्नैः पायसैरपि ॥ ३५ ॥</p>
<p>सुसिद्धान्नैस्त्रिमध्वक्तैः कीर्तिलक्ष्मीजयाप्तये ।<br>
तथा मूलादिनवके नवभिर्जुहुयात्तथा ॥ ३६ ॥</p>
<p>पृथुकैः सक्तुभिर्लाजैरिक्षुकाण्डैः पयः प्लुतैः ।<br>
शालीचणकमुद्गोत्थैर्माषपिष्टतिलोद्भवैः ॥ ३७ ॥</p>
<p>अपूपैर्मधुराभ्यक्तैर्विजयं कीर्तिमिन्दिराम् ।<br>
आरोग्यमायुः सौभाग्यं मान्यतां च लभेद् ध्रुवम् ॥ ३८ ॥</p>
<p>सिद्धयोगेषु यद्द्रव्यैर्जुर्हुयात्तत्समृद्धिमान् ।<br>
तथामृताख्ययोगेषु जुहुयाद्रोगशान्तये ॥ ३९ ॥</p>
<p>गुडूचीतिलदूर्वाभिस्त्रिमध्वक्ताभिरादरात् ।<br>
उच्चयोगेषु जुहुयादरुणैरुत्पलैरपि ॥ ४० ॥</p>
<p>उच्चैर्भवति सर्वेषां स्वकुलानां सुनिश्चितम् ।<br>
पर्वताख्ये हुनेद्योगे यद्द्रव्यैस्तद्द्धि पर्वतम् ॥ ४१ ॥</p>
<p>भवेदस्याचिरेणैव कालेन परमेश्वरि ।<br>
अथान्यमद्भुतं होममाकर्णय वदामि ते ॥ ४२ ॥</p>
<p>स्वक्षेत्रगे स्वोच्चगे वा जुहुयाद् ग्रहतृप्तये ।<br>
पायसैर्घृतसिक्तैस्तु सितामिश्रैस्तु विद्यया ॥ ४३ ॥</p>
<p>सर्वदा यो हुतविधिमेनं कुर्याद्यथाविधि ।<br>
तत्तत्प्रोक्तेषु कालेषु ग्रहार्तिः स्यान्न तत्कुले ॥ ४४ ॥</p>
<p>मसेषु जन्मत्रितये होमं कुर्याद्यथाविधि ।<br>
दूर्वामृतातिलैर्नित्यं यावज्जीवं सुखी भवेत् ॥ ४५ ॥</p>
<p>तद्दिनेषु जपेद्विद्यां सहस्रं दिननित्यया ।<br>
न तस्य कुत्रचित्कश्चित्कदाचित्क्लेशसम्भवः ॥ ४६ ॥</p>
<p>तर्पणं कारयेच्चन्द्रवासितैर्मधुरैर्जलैः ।<br>
सौरभाढ्यैः प्रसूनैश्च पूजयेद्वापि तद्दिने ॥ ४७ ॥</p>
<p>(अवन्ध्यजन्मत्रितयं स्यात्कदाचिन्न मान्त्रिकः ?) ।<br>
यदि स्यात्तस्य रोगादिपीडा भवति निश्चितम् ॥ ४८ ॥</p>
<p>उच्चस्थे वा स्वराशौ वा स्थिते चन्द्रे दिवाकरे ।<br>
विद्यां जपेत्सहस्रं वा शतं वा पूजयेच्छिवाम् ॥ ४९ ॥</p>
<p>यस्तस्य रोगतो वाधा कदाचिन्न भवेद्ध्रुवम् ।<br>
तस्मादुक्तेषु कालेषु तथा कुर्वन् सुखी भवेत् ॥ ५० ॥</p>
<p>ग्रहरोगादिदारिद्र्यक्लेशयुक्तस्य मन्त्रिणः ।<br>
मान्त्रिकत्वं भवेल्लोके शोकहासास्पदं भवेत् ॥ ५१ ॥</p>
<p>पलाशपुष्पैश्च फलैः पत्रैः काण्डैश्च मूलकैः ।<br>
हवनादब्दमात्रेण वाग्मी स्यात्कुण्ठवागपि ॥ ५२ ॥</p>
<p>प्। ४०७)</p>
<p>अर्कपुष्पैस्त्रिमध्वक्तैर्होमादिष्टमवाप्नुयात् ।<br>
मण्डलात्तस्य पत्रैश्च समिद्भिरपि मूलतः ॥ ५३ ॥</p>
<p>विल्वप्रसूनैस्तु फलैः पत्रैः काण्डैस्तथा हुनेत् ।<br>
मूलैश्च लक्ष्मीसंसिद्ध्यै मा तदन्वयगा भवेत् ॥ ५४ ॥</p>
<p>पद्माक्षैर्मधुराभ्यक्तैर्होमात्तावद्दिनैर्नरः ।<br>
इन्दिरां लभते रम्यां सर्वलोकचमत्कृताम् ॥ ५५ ॥</p>
<p>चम्पकैर्मधुसम्मिश्रैर्जुहुयात्तद्दिनावधि ।<br>
आढ्यः स्यादप्रजाः पुत्रानवाप्नोति गुणान्वितान् ॥ ५६ ॥</p>
<p>तैरेवाज्यप्लुतैर्होमान्मङ्गले तूच्चसंस्थिते ।<br>
लभेत सर्वसस्याढ्यां भुवं भोक्ता च जायते ॥ ५७ ॥</p>
<p>तैः क्षीराक्तैर्हुतैश्चन्द्रे स्वोच्चगे तद्दिनैर्भवेत् ।<br>
शतगुः साधकस्तद्वत्त्रिमध्वक्तैर्लभेत्त्रयम् ॥ ५८ ॥</p>
<p>पाटलैः क्षौद्रसंसिक्तैर्होमान्कन्यामवाप्नुयात् ।<br>
तगरोत्थैरपि तथा लाजैश्च कुटजैरपि ॥ ५९ ॥</p>
<p>तैः क्षीरमिश्रैर्हवनाच्चतुर्भिर्लभते धनम् ।<br>
अम्बराणि विचित्राणि महार्हाणि च तद्दिनैः ॥ ६० ॥</p>
<p>शतपत्रैस्त्रिमध्वक्तैर्होमाल्लक्ष्मीमवाप्नुयात् ।<br>
केसरैश्च कदम्बैश्च कुन्दैर्विचकिलैरपि ॥ ६१ ॥</p>
<p>मल्लिका मालती जाती पुन्नागैश्च नमेरुभिः ।<br>
जुहुयात्प्रथमारम्भे पञ्चम्यन्तं मधुप्लुतैः ॥ ६२ ॥</p>
<p>एकैकशः समस्तैश्च महालक्ष्मीमवाप्नुयात् ।<br>
तैरेव क्षीरमिलितैर्होमात्स्वर्णमवाप्नुयात् ॥ ६३ ॥</p>
<p>तथाज्याक्तैश्च हवनाल्लभते भूषणैः श्रियम् ।<br>
प्रसूनैः कर्णिकारोत्थैः क्षौद्राक्तैर्हवनाद्दिनैः ॥ ६४ ॥</p>
<p>उदितैरचलां लक्ष्मीमवाप्नोति सुनिश्चितम् ।<br>
कह्लारै रक्तकुमुदैरुत्पलैः कमलद्वयैः ॥ ६५ ॥</p>
<p>प्राग्वन्नन्दादिपूर्णान्तमेकैकैर्वाथ पञ्चभिः ।<br>
हवनाल्लभते लक्ष्मीं सभूभूषणवाहनाम् ॥ ६६ ॥</p>
<p>त्रिमध्वक्तेस्तथैकैकैः सर्वेर्वा साधकोत्तमः ।<br>
केतकीकुसुमैः क्षौद्रप्लुतैर्होमाच्च तद्दिनैः ॥ ६७ ॥</p>
<p>वासांसि लभते चित्राण्यनर्घाणि बहून्यपि ।<br>
सितैः प्रसूनैः क्षीराक्तैर्होमादाप्नोति तद्दिनैः ॥ ६८ ॥</p>
<p>सितानि वासांसि तथा मुक्तादामानि रूप्यकम् ।<br>
हुनेन्मरुवकैः क्षौद्रप्लुतैर्वाञ्छितसिद्धये ॥ ६९ ॥</p>
<p>तथा दमनकैः पत्रैर्हवनाच्छ्रियमश्नुते ।<br>
यद्वर्णानि प्रसूनानि जुहुयाद्विद्यया प्रिये ॥ ७० ॥</p>
<p>तद्वर्णान्येव वासांसि लभते साधको ध्रुवम् ।<br>
मरिचैः सर्षपैस्तैलप्लुतैर्होमान्निशातु वै ॥ ७१ ॥</p>
<p>लज्जामानकुलत्यागलोलामिष्टां समानयेत् ।<br>
पाटलीकुन्दमन्दारशेफालिकुसुमोद्भवैः ॥ ७२ ॥</p>
<p>चम्पकाशोकपुन्नागनमेरुकुसुमैः शुभैः ।<br>
हवनाद्वशयेत्सर्ववनिताः क्षौद्रसम्प्लुतैः ॥ ७३ ॥</p>
<p>तैरेवाज्यप्लुतैर्होमाद् वशयेत्पुरुषानपि ।<br>
ते राज्यलक्ष्मीं लभते घृताक्तैर्हवनान्निशि ॥ ७४ ॥</p>
<p>समस्तजीवभुवनं वशयेत्तैः सितान्वितैः ।<br>
अनैर्घृताप्लुतैर्नित्यं हवनादन्नवान् भवेत् ॥ ७५ ॥</p>
<p>तथैव जुहुयान्नित्यमायुषे तिलतण्डुलैः ।<br>
मध्यरात्रे तु लवणैः सुश्लिष्टपरिचूर्णितैः ॥ ७६ ॥</p>
<p>त्रिमध्वक्तैर्हुतैः सर्वान्वशयेदङ्गनाजनान् ।<br>
तथा दध्यन्वितैर्लोणैर्होमाद् द्वेष्यं वशं नयेत् ॥ ७७ ॥</p>
<p>तथा पुण्ड्रेक्षुतोयाक्तैर्हुतैः स्युर्वशगा नृपाः ॥<br>
आज्यैस्तु केवलैर्होमाद् दिनैरुक्तैर्धनी भवेत् ॥ ७८ ॥</p>
<p>नित्यशो घृतहोमेन श्रीमान् भोगो च जायते ।<br>
स्नातोऽनुलिप्तः स्रग्वी च सितगन्धस्रगम्बरः ॥ ७९ ॥</p>
<p>सम्पूज्य देवीं तुष्टात्मा संस्कृते हव्यवाहने ।<br>
सवत्सायाः सिताया गोः पयसि द्विगुणे पचेत् ॥ ८० ॥</p>
<p>प्रस्थमात्रं तण्डूलं तु शालिजं सितमेव च ।<br>
सितदुग्धघृतोपेतं कृत्वा वैसिक्थकं महत् ॥ ८१ ॥</p>
<p>गृहीत्वा पाणिना विद्यां जपित्वा शतवारकम् ।<br>
श्रियं मे देवि देहीति प्रोक्त्वा काष्ठोज्ज्वलेऽनले ॥ ८२ ॥</p>
<p>हुत्वा समाप्य पूजां तु तथा भुक्त्वा तु तद्दिनम् ।<br>
मौनी तु गमयेदब्दात् श्रियं प्राप्नोति पुष्कलाम् ॥ ८३ ॥</p>
<p>निरन्तरं नित्यशश्च जुहुयाच्चेत्तदन्वयम् ।<br>
न कदापि रमा मुञ्चत्यद्भुता मन्त्रशक्तयः ॥ ८४ ॥</p>
<p>पायसैर्जुहुयात् पूर्णास्वर्कवारेषु साधकः ।<br>
निवेदयेच्च पूजायामब्दादाढ्यतमो भवेत् ॥ ८५ ॥</p>
<p>सवत्सारुणवर्णाया गोः क्षीरान्नवनीतकम् ।<br>
तद्दिनान्नं तु कह्लारप्रसूने निक्षिपेत्ततः ॥ ८६ ॥</p>
<p>तदुद्धृत्य हुनेदग्नौ भौमवारे तदुच्चके(गे) ।<br>
काले तावद्दिनैर्लक्ष्मीं भूषा(म्या)ढ्यां लभते ध्रुवम् ॥ ८७ ॥</p>
<p>तथा धवलरूपाया नवनीतं सिताम्बुजे ।<br>
निधायादाय मौनेन हुनेदग्नौ भृगोर्दिने ॥ ८८ ॥</p>
<p>प्। ४०८)</p>
<p>सप्तवारप्रयोगेण महतीमाप्नुयाच्छ्रियम् ।<br>
नृपमान्यां सर्वहृद्यां नानाभोगान्वितां शुभाम् ॥ ८९ ॥</p>
<p>तथारुणासमुद्भूतनवनीतं रवेर्दिने ।<br>
निधाय विकचे पद्मे कर्णिकायां ततस्तु तत् ॥ ९० ॥</p>
<p>जुहुयादष्टभिर्वारैराढ्यः स्यात् साधकः शिवे ।<br>
कर्णिकारस्य पुष्पाणि तथा चम्पकजान्यपि ॥ ९१ ॥</p>
<p>जुहुयान्नवनीताक्तान्युच्चे स्वोच्चगते गुरौ ।<br>
निरातङ्कामहार्य्यां च राजचौरापहारकैः ॥ ९२ ॥</p>
<p>प्राप्नोति महतीं लक्ष्मीं ता तदन्वयगामिनी ।<br>
केवलं नवनीतेन सितोपेतेन होमतः ॥ ९३ ॥</p>
<p>कीर्तिलक्ष्मीधनारोग्यविजयैरायुराप्नुयात् ।<br>
बन्धूकैः किंशुकैश्चूतैस्त्रिमध्वक्तैर्हुतक्रिया ॥ ९४ ॥</p>
<p>सौभाग्यलक्ष्मीविजयकान्तिप्रज्ञावहा भवेत् ।<br>
दध्यन्नहोमादन्नाढ्यः साधकः स्यात् त्रिमासतः ॥ ९५ ॥</p>
<p>आद्रेषु तालपत्रस्य खण्डेषु निजवाञ्छितम् ।<br>
विलिख्य नवनीतेन समेतं जुहुयान्निशि ॥ ९६ ॥</p>
<p>मण्डलान्मासतो वारात् प्राप्नोत्येव स्ववाञ्छितम् ।<br>
तथा पलाशपर्णेषु विलिख्य दरदैर्हुनेत् ॥ ९७ ॥</p>
<p>कुङ्कुमैश्चूतपत्रेषु लिखित्वा वा हुनेन्निशि ।<br>
चन्दनैः पानसे पत्रे विलिख्य जुहुयात्तथा ॥ ९८ ॥</p>
<p>पक्षक्षोदैर्विलिख्येष्टं नागवल्लीदलेषु तैः ।<br>
हुतैरवाप्नोति निजवाञ्छितं प्रोक्तकालतः ॥ ९९ ॥</p>
<p>कस्तूरीलिखितं त्विष्टं पत्रे चम्पकभूरुहैः ।<br>
तैर्हुतैस्तदवाप्नोति तद्दिनैस्तद्विधानतः ॥ १०० ॥</p>
<p>एलालवङ्गकक्कोलजातीफलसमन्वितैः ।<br>
सितैरालिख्य च स्वेष्टं पत्रे पद्मसमुद्भवे ॥ १०१ ॥</p>
<p>जुहुयात्तस्य संसिद्ध्यैर्बहुभिः किमिहोदितैः ।<br>
नासाध्यमस्ति भुवने विद्याहोमैरुदीरितैः ॥ १०२ ॥</p>
<p>इति । अथ क्रूरहोमः । तत्र तन्त्रराजे (३१ प०) -</p>
<p>सूक्ष्मं परं च होमं ते कथितं परमेश्वरि ।<br>
इदानीं स्थूलहोमं तु कथयाम्यरिमर्दनम् ॥ १ ॥</p>
<p>तत्तत्कर्मोदिते कुण्डे कुर्यद्धोममुदीरितैः ।<br>
विधानैर्द्वेषनिधनरोगनिग्रहचाटनम् ॥ २ ॥</p>
<p>आयुर्दायं रिपोर्ज्ञात्वा लग्नोक्तर्क्षानुकूलतः ।<br>
तदात्मकग्रहाणां च स्थितिमष्टकवर्गकम् ॥ ३ ॥</p>
<p>त्रयाणामानुकूल्ये न कुर्यात्तदभिचारकम् ।<br>
अन्यथा क्रूरकर्माणि कुर्वाणं नाशयन्ति हि ॥ ४ ॥</p>
<p>तान्येव कर्माणि ततस्तत्त्रयप्रातिकूल्यतः ।<br>
कुर्यात् तद्देवताभक्तिमास्तिक्यं वर्तनं गुरुम् ॥ ५ ॥</p>
<p>तत्पार्श्ववर्तिमन्त्रज्ञानालोच्य रिपुनिग्रहम् ।<br>
विदध्यादन्यथा शक्ति नैष्फल्यं वात्मनाशनम् ॥ ६ ॥</p>
<p>रिपोरष्टमलग्ने च काले त्वष्टमराशिगे ।<br>
स्थाने कुर्यादनिष्टानि तद्विनाशाय साधकः ॥ ७ ॥</p>
<p>प्राच्याम्मेषवृषौ वह्नौ मिथुनं दक्षिणे तथा ।<br>
कुलीरसिंहमथ तन्निर्-ऋत्यां कन्यका स्थिता ॥ ८ ॥</p>
<p>तुलाकीटौ पश्चिमतो धनुर्वायौ तु संस्थितम् ।<br>
नक्रकुम्भावुत्तरतो मीन ईशे तु सुस्थितम् ॥ ९ ॥</p>
<p>एवं राशिक्रमं ज्ञात्वा कुर्यात् कर्माणि देशितः ।<br>
काले तु पञ्च पञ्चस्युर्घटिकाः क्रमयोगतः ॥ १० ॥</p>
<p>चैत्रादिषु च मासेषु द्वादशस्वपि भास्करः ।<br>
मेषादिराशिगो याति तथान्यैर्ग्रहमण्डलैः ॥ ११ ॥</p>
<p>देहेषु प्राणिनां तद्वदष्टाङ्गुलिविभेदतः ।<br>
मूर्द्धान्दिचरणान्तं तु तान् द्वादशसु लक्षयेत् ॥ १२ ॥</p>
<p>त्रयाणामानुगुण्येन कुर्यात् कर्माणि नान्यथा ।<br>
शुभाशुभानि कर्माणि फलन्त्येवं कृते ध्रुवम् ॥ १३ ॥</p>
<p>तथाहनि विषस्थानान्यमृतस्थानकानि च ।<br>
ज्ञात्वा विदध्यात्पुत्तल्याः प्रयोगं सर्वतस्तथा ॥ १४ ॥</p>
<p>सिते हृदिं स्तनगले नासाक्षिणि तथा श्रुतौ ।<br>
भ्रूशङ्खमूर्धमध्येषु तत्र भ्रूशङ्खमध्यतः ॥ १५ ॥</p>
<p>कर्णे नेत्रे नासिकायां वर्तते पुरुषस्य तु ।<br>
सव्यकण्ठे स्तनतटे हृदि नाभौ च गुह्यके ॥ १६ ॥</p>
<p>जानुसन्ध्यङ्घ्रिपार्श्वेषु तथाङ्गुष्ठे च दक्षिणे ।<br>
अङ्गौ सन्धौ जानुगुह्ये नाभौ चेति सितेतरे ॥ १७ ॥</p>
<p>तिष्ठेद्विकला पुंसि स्त्रियां वामादि वर्तते ।<br>
विषनाड्यां विषस्थाने वेधयेत्कण्ठकेन तु ॥ १८ ॥</p>
<p>सङ्कोचकाख्येन तथा तीव्रेणास्थिमयेन वै ।<br>
बदरादिसमुत्थैर्वा तथायः सारसूचिभिः ॥ १९ ॥</p>
<p>पुत्तल्यां यत्र तद्विद्धं तदङ्गंशत्रुदेहजम् ।<br>
व्याधिना पीडितं कालादविधेयं भवेद् ध्रुवम् ॥ २० ॥</p>
<p>तत्र तेनार्तिना क्लिष्टो जीवितेशपुरं व्रजेत् ।<br>
पुत्तलीकरणं वक्ष्ये शृणु निग्रहसिद्धये ॥ २१ ॥</p>
<p>प्। ४०९)</p>
<p>भौमशुक्रबुधाश्चन्द्रो भास्करः सौम्यभार्गवौ ।<br>
मङ्गलो गुरुमन्दार्किगुरवोऽंशकराशिपाः ॥ २२ ॥</p>
<p>नक्षत्राणि चतुष्पादान्येवष्टोत्तरं शतम् ।<br>
एतावत्यश्च पुत्तल्यस्त्वंशकक्रमयोगतः ॥ २३ ॥</p>
<p>प्रथमे नवके चन्द्रभास्करांशकयोः क्रमात् ।<br>
षोडश द्वादश तथा मानमङ्गुलिसङ्ख्यया ॥ २४ ॥</p>
<p>अन्यांशकेषु सर्वाश्च चतुर्दश समीरिताः ।<br>
द्वितीये नवकेऽन्येषामध्यर्धाः स्युस्त्रयोदश ॥ २५ ॥</p>
<p>तृतीये नवकेऽन्येषां त्रयोदश समीरितम् ।<br>
चन्द्रार्कयोरेकविधः प्रोक्तसङ्ख्याक्रमस्तथा ॥ २६ ॥</p>
<p>पुत्तलीकरणे द्रव्यं चक्रिहस्तमृदान्वितम् ।<br>
चितामृद्भस्मलवणं शुण्ठीपिप्पलिकायुतम् ॥ २७ ॥</p>
<p>मरिचं गृहधूमं च लशुनं हिङ्गुसैन्धवम् ।<br>
गैरिकं चेति कथितं पुत्तलीद्रव्यमीश्वरि ॥ २८ ॥</p>
<p>साध्यक्षैः पिष्टैश्च माषचूर्णैश्च सिक्थकैः ।<br>
वैरिदेहजरोमाद्यैरुपेतैः पुत्तलीक्रिया ॥ २९ ॥</p>
<p>पुत्तलीदैर्घ्यमानं तु कृत्वाष्टांशमथैकतः ।<br>
शीर्षे त्रयात् कटेरूर्ध्वं त्रयात् पादद्वयं तथा ॥ ३० ॥</p>
<p>कटिप्रपदयोरेकर्मशमेवं तु पुत्तलीम् ।<br>
विधाय तन्त्रे सर्वत्र प्रयोगानाचरेत्ततः ॥ ३१ ॥</p>
<p>पातालयोगे नीचाख्ये विषयोगे च मृत्युजे ।<br>
नाशयोगे च दिनजमृत्यौ क्रकचयोगके ॥ ३२ ॥</p>
<p>चण्डीशचण्डायुधके महाशूले च काणके ।<br>
रक्तस्थूणे कण्टकाख्ये स्थूणे पञ्चार्कसञ्ज्ञके ॥ ३३ ॥</p>
<p>कुर्यात् प्रयोगान् प्रत्यर्थिभङ्गाय मरणाय च ।<br>
निग्रहाय निरीक्ष्यैव कुर्यात् सिद्धिमवाप्नुयात् ॥ ३४ ॥</p>
<p>वश्याकर्षणविद्वेषस्तम्भनोच्चाटमारणे ।<br>
विदध्यात् पुत्तलीः सम्यक् चतस्रः प्रोक्तयोगतः ॥ ३५ ॥</p>
<p>पिष्टेन सिक्थेन तथा चक्रिहस्तमृदापि च ।<br>
साध्यनक्षत्रवृक्षेणाप्युक्तलक्षणसंयुताः ॥ ३६ ॥</p>
<p>आसने पादयोः स्थाने कुण्डमध्ये च साधकः ।<br>
विष्टमृत्तरुजाः खात्वा स्थापयेत् सिक्थमम्बरे ॥ ३७ ॥</p>
<p>कुण्डमध्यादुपर्यूर्द्धपदां न्यच्छीर्षिकामपि ।<br>
एवं साधारणं कृत्वा कुर्यात् कर्म समीरितम् ॥ ३८ ॥</p>
<p>इति । अथैतेषां विषमपदव्याख्या तत्र निग्रहशब्दो युद्धादिषु<br>
पराजयविषयः । आयुर्दायमित्यादिनाशनमित्यन्तानां चतुर्णां<br>
श्लोकानामयमर्थः रिपोरभिचारकाले ज्योतिःशास्त्रे<br>
होरास्कन्धोक्तप्रकारेण तस्य तात्कालिनायुर्दायं गोचराष्टकवर्गेषु<br>
ग्रहाणां स्थितिं च विचार्यैतत्त्रयानुकूल्ये सति तस्याभिचारकर्म<br>
कुर्यात् तत्प्रातिकूल्ये तु न कुर्यात् । तमनवेक्ष्य क्रियमाणानि<br>
क्रूरकर्माणि यतः कुर्वाणमेव नाशयन्ति अतः सर्वथा<br>
निरीइक्ष्यैवं कुर्यात् इति । अथ च शत्रोर्देवताभक्तिमास्तिक्यमाचारं<br>
गुरुं तत्पार्श्ववर्तिनो मान्त्रिकानपि ज्ञात्वा तेषामानुभावादिकं<br>
तद्विद्भिरालोच्य तत्प्राबल्ये सति तदभिचारादिकं न कुर्यादिति ॥</p>
<p>रिपोरित्यादिश्लोकस्यायमर्थः तत्र<br>
शत्रोर्जन्मर्क्षराशेश्चन्द्रलग्नराशेर्वाष्टमे लग्ने तदुदयकाले<br>
वक्ष्यमाणद्वादशराशिस्थानेषु रिपोरष्टमराशिगे स्थाने<br>
तद्विनाशाय कर्म कुर्यादिति ॥</p>
<p>प्राच्यामित्यादिश्लोकद्वयस्यायमेवार्थः ।<br>
तत्राभिचारादिकर्मकरणार्थं रचिते मण्डपादौ चतुरस्त्रीभूते<br>
नवधा विभक्ते पूर्वदिग्गतखण्डे उत्तरदक्षिणे क्रमेण<br>
मेषवृषयोः स्थानद्वयम् आग्नेय्यां मिथुनस्य दक्षिणे<br>
पूर्वपश्चिमक्रमेण कर्कसिंहयोः नैर्-ऋत्यां कन्यायाः पश्चिमे<br>
दक्षिणोत्तरक्रमेण (तुलावृश्चिकयोः वायव्यां धनुषः उत्तरे<br>
पश्चिमपूर्वक्रमेण मकर) कुम्भयोः ईशाने मीनस्येति ।<br>
सुस्थितमित्यनेन कालचक्रस्थराशिचक्रवन्न भ्रमतीत्युक्तम् ॥</p>
<p>एवमित्यादिश्लोकस्यायमर्थः उक्तक्रमेण देशेषु राशिस्थितिक्रमं<br>
ज्ञात्वा कालेऽपि सूर्याधिष्ठितराश्यादितः प्रतिराशि<br>
पञ्चपञ्चघटिका भ्रमयोगेन द्वादशराश्युदयकालेऽपि ज्ञात्वा<br>
क्रूरकर्माणि कुर्यादिति । राशीनां न्यूनाधिकभावस्तु देश (काल)<br>
योर्वैषम्याद् गणितशास्त्रेषूक्तः तदत्राप्रयोजकमिति ॥</p>
<p>चैत्रादिष्वित्यस्य श्लोकस्यायमर्थः चैत्रादिषु सौरमासेषु<br>
मेषाद्येकैकराशिभुक्तिक्रमेण ज्योतिःशास्त्रे तत्तद्ग्रहपरिवृत्ति<br>
प्रोक्तकालविशेषैश्चन्द्रादिग्रहमण्डलैः सह सूर्यो यातीति ॥</p>
<p>देहेष्वित्यादिश्लोकस्यायमर्थः समस्तप्राणिनां देहेषु<br>
मेषादिमीनान्तक्रमेण अष्टाङ्गुलक्रमेण द्वादशस्थानेषु<br>
द्वादश राशीन् लक्षयेदिति ।</p>
<p>प्। ४१०)</p>
<p>त्रयाणामित्याद्यस्यायमर्थः देशकालदेहात्मकानामानुकूल्येन<br>
वक्ष्यमाणकर्माणि कृतानि फलदानि भवन्तीत्यन्यथा न भवन्तीति ॥</p>
<p>तथेत्यादिश्लोकस्यायमर्थः तत्राहनि प्रयोगदिवसे<br>
तथेत्यमृतस्थानकानीत्यत्रान्वयः । तानि तु<br>
पादाङ्गुष्ठपदगुल्फजानुलिङ्गनाभिहृत्स्तनगलनासाक्षिकर्ण-<br>
भ्रूशङ्खमूर्धाख्यानि एतेषु स्थानेषु शुक्लपक्षे पूर्वं<br>
(पुरुष) दक्षिणपादाङ्गुष्ठमारभ्य मूर्धान्तं तत्पार्श्वस्थेषु<br>
पञ्चदक्षसु प्रोक्तेषु स्थानेषु तत्प्रथमादिपूर्णान्तं पञ्चदशसु<br>
तिथिषु प्रतितिथि एकस्मिन् स्थाने एका कलेति<br>
यथाक्रममारोहक्रमादमृतकलायाः स्थितिर्भवति । कृष्णपक्षे तु<br>
शिरोवामभागादिवामपादाङ्गुष्ठान्तेषु प्रोक्तेषु पञ्चदशसु<br>
स्थानेषु पूर्णानन्तरं प्रतिपदमारभ्यामावास्यान्तं<br>
पञ्चदशसु तिथिषु प्रतितिथि<br>
यथाक्रममवरोहणक्रमेणामृतकलास्थितिर्भवति । स्त्रीणां तु<br>
शिरोदक्षिणभागादि दक्षिणाङ्गुष्ठान्तं प्रोक्तेषु पञ्चदशसु<br>
स्थानेषु पूर्णानन्तरं प्रतिपदादिदर्शान्तं पञ्चदशसु तिथिषु<br>
प्रतितिथि यथाक्रममवरोहक्रमेण अमृतकलास्थितिर्भवति ।<br>
दक्षपादाङ्गुष्ठादिशिरोदक्षिणभागान्तेषु प्रोक्तेषु पञ्चदशसु<br>
स्थानेषु दर्शानन्तरं प्रतिपदमारभ्य पूर्णान्तपञ्चदशसु<br>
तिथिषु प्रतितिथि यथाक्रममारोहक्रमेणामृतकलायाः स्थितिर्भवति ॥<br>
विषस्थानानि वक्ष्यमाणानि ।</p>
<p>सितेत्यादिसार्धत्रयश्लोकस्यार्थः तत्र शुक्लपक्षप्रथमा<br>
(तिपदा)दिदर्शान्तासु त्रिंशत्तिथिषु पुरुषाणां दक्षिणभागे<br>
हृदयादिमूर्धान्तेषु नवसु स्थानेषु पुनस्तद्वामपार्श्वे<br>
मूर्धादिपादाङ्गुष्ठान्तं पञ्चदशसु स्थानेषु<br>
पुनर्दक्षिणपादाङ्गुष्ठादिनाभ्यन्तं षट्सु स्थानेषु च सम्भूय<br>
त्रिंशत्स्थानेषु च स्त्रीणां तु तत्तत्तिथिषु<br>
तत्तत्स्थानेषुदक्षिणवामपार्श्वव्यत्ययक्रमेण विषपरिवृत्तिर्भवतीति<br>
॥</p>
<p>विषनाड्यामित्यादिसार्धत्रयश्लोकस्यार्थः तत्र<br>
सप्तविंशतिनक्षत्रेषु प्रतिनक्षत्रं ज्योतिःशास्त्रे<br>
प्रोक्तविषात्मकनाडीचतुष्टयकाले शत्रुप्रतिकृतिरूपपुत्तल्या देहे<br>
प्रोक्तविषस्थाने सङ्कोचकाख्यमत्स्यविशेषस्य देहोत्थतीव्रास्थ्ना<br>
बदरादिकण्टकैर्वा वेधात् शत्रोस्तत्तदङ्गव्याधिपीडातः प्रयोगस्य<br>
गौरवलाघवादिना शीघ्रं विलम्बेन वा मृत्युर्भवतीति ॥</p>
<p>भौमेत्यादिश्लोकस्यायमर्थः तत्रार्किः शनैश्चरः । भौमादयो<br>
ग्रहा मेषादिद्वादशराशीनामश्विन्यादित्रिभिर्नक्षत्रोद्भव-<br>
द्वादशद्वादशांशकानां च क्रमेणाधिपतय इत्यर्थः ॥</p>
<p>नक्षत्राणीत्यस्य श्लोकस्यार्थः अश्विन्यादिसप्तविंशतिनक्षत्राणि<br>
प्रतिनक्षत्रं<br>
चतुश्चरणक्रमेणाष्टोत्तरशतचरणैरष्टोत्तरशतांशका भवन्ति<br>
तेषामष्टोत्तरशतपुत्तलिका भवन्ति ॥</p>
<p>प्रथमेत्यादिश्लोकत्रयस्यायमर्थः<br>
तत्राश्विन्याद्यश्लेषान्तनवनक्षत्रांशकेषु<br>
सूर्यसोमयोरंशकपुत्तलीनां क्रमेण द्वादशाङ्गुलं<br>
षोडशाङ्गुलं च मानं भवति । भौमादीनां<br>
चतुर्दशाङ्गुलमानं मघादिज्येष्ठान्तद्वितीयनवकांशकानां<br>
सोमसूर्ययोः प्राग्वद्भौमादीनां सार्धत्रयोदशाङ्गुलमानं<br>
मूलादिरेवत्यन्ततृतीयनवकांशकानां भौमादिनां<br>
त्रयोदशाङ्गुलमानं सूर्यसोमयोः प्राग्वत् ॥</p>
<p>पुत्तलीकरणे इत्यादिश्लोकत्रयस्यार्थः तत्र चक्रिहस्तमृत् कुलालहस्तमृत्<br>
चितामृद्भस्मसहितं लवणं च शुण्ठ्यादिचूर्णितं लशुनं<br>
रसोनरस साध्यर्क्षवृक्षः साध्यनक्षत्रवृक्षः सिक्तकं<br>
मधूच्छिष्टं शत्रुदेहजरोमाद्यैरित्याद्यशब्देन<br>
तन्नखपादपर्शु च गृह्यते । अत्रायं निर्गलितार्थः ।<br>
शत्रुनक्षत्रवृक्षेणैका पुत्तली कार्या कुलालहस्तमृत्तिकयेतरा<br>
माषपिष्टेनापरा मधूच्छिष्टेन चेतरा इति चतस्रः पुत्तल्यः<br>
सर्वकर्मसु कार्याः । तत्र क्रूरकर्मणि शुण्ट्यादिद्रव्याष्टकं<br>
चिताभस्मादिभस्म शत्रुदेहरोमादीनि च यथायोग्यं चूर्णीकृतानि<br>
मृत्तिकायां पिष्टे मधुच्छिष्टे च मेलयित्वा पश्चात् तत्तत्पुत्तलिका<br>
कार्येति ।</p>
<p>पुत्तलीदैर्घ्यमानमित्यादिश्लोकद्वयस्यार्थः तत्र<br>
तत्तदंशकोक्तपुत्तलीदैर्घ्याङ्गुलमानमष्टधा विभज्य<br>
तेष्वेकांशेन कण्ठादूर्ध्वमंशेन कटिप्रदेशमंशत्रयेण<br>
पार्ष्णिभागादूर्ध्वमर्धांशेन प्रपदादिशेषाङ्गं च कुर्यादिति<br>
॥</p>
<p>सर्पशीर्षस्रुचा होमं कुर्यादशुभकर्मसु ।<br>
वैरियोन्यसृजा कृत्वा चत्वरे जुहुयात् तथा ॥ ३९ ॥</p>
<p>त्रिकोणकुण्डे यमदिङ्मुखो भूत्वार्धरात्रके ।<br>
श्मशाने निर्जने देशे विदध्यादभिचारकम् ॥ ४० ॥</p>
<p>यत्राभिचारहोमं तु करोति भुवि साधकः ।<br>
तत्राभितो नृपो रक्षां कारयेदात्मसिद्ध्ये ॥ ४१ ॥</p>
<p>प्। ४११)</p>
<p>नचेदरातिर्नृपतिश्चारैर्ज्ञात्वा निहन्त्यमुम् ।<br>
स्वराष्ट्रसन्धौ कुर्वीत न कुर्वीत स्वमण्डले ॥ ४२ ॥</p>
<p>यदि कुर्यात्प्रमादेन मान्त्रिकोऽज्ञानमोहितः ।<br>
तद्राष्ट्रं पीडयन्त्येव शनकैर्वैरिभूभृतः ॥ ४३ ॥</p>
<p>अक्षद्रुमसमिद्धेऽग्नौ तत्फलैश्च करञ्जकैः ।<br>
हैमीदलरसाक्तैस्तु होमाच्छत्रून् विनाशयेत् ॥ ४४ ॥</p>
<p>नक्तमालसमिद्धेऽग्नौ तत्फलैर्वा तथा हुनेत् ।<br>
रिपुरुग्रोऽपि रोगार्तः प्रयाति यमसादनम् ॥ ४५ ॥</p>
<p>उन्मत्तकाष्ठैः प्रज्वाल्य वह्निं तद्वीजकैर्हुनेत् ।<br>
तत्पत्राम्बुप्लुतैर्मासादरातिर्भ्रान्तिमाप्नुयात् ॥ ४६ ॥</p>
<p>आरग्वधसमिद्धेऽग्नौ तत्समिद्द्भिश्च तत्फलैः ।<br>
वितस्तिमात्रैस्वैलाक्तैहैवनाद्वैरिणो मृतिः ॥ ४७ ॥</p>
<p>अरुष्करसमिद्धेऽग्नौ तद्वीजैस्तद्घृताप्लुतैः ।<br>
होमादरातेस्तीव्रेण ज्वरेण स्यात्मृतिर्ध्रुवम् ॥ ४८ ॥</p>
<p>सौवीराक्तैश्च कार्पासवीजैर्होमात्तु मण्डलात् ।<br>
अरातीनामथान्योन्यकलहान्निधनं भवेत् ॥ ४९ ॥</p>
<p>सर्षपाज्याप्लुतैः शुण्ठीमागधीमरिचाइर्हुनेत् ।<br>
वैरिजन्मर्क्षवृक्षाग्नौ मण्डलात्तन्मृतिर्ज्वरात् ॥ ५० ॥</p>
<p>प्रागुक्तैः पुत्तलीं कृत्वा द्रव्यैरुक्तविधानतः ।<br>
सर्षपारुस्करघृतसंसिक्तैर्जुहुयान्निशि ॥ ५१ ॥</p>
<p>प्राग्वद् हुत्वा तदङ्गैस्तु क्रुद्धचित्तोऽरुणाम्बरः ।<br>
रक्तस्रग्गन्धपुष्पाक्तैर्होमाच्छत्रून् विनाशयेत् ॥ ५२ ॥</p>
<p>अरुष्करघृताभ्यक्तैस्तद्वीजैः सर्पशीर्षकैः ।<br>
हवनाद्वैरिणो दाहज्वरप्राप्तिस्त्रिभिर्दिनैः ॥ ५३ ॥</p>
<p>वैरिनक्षत्रयोन्युत्थमांसैस्तद्रक्तसम्प्लुतैः ।<br>
हवनात्तत्तरूद्भूतसमिधा हवनादपि ॥ ५४ ॥</p>
<p>दिनैः कैश्चिद्रिपुः क्लिष्टो नाशमेति सुनिश्चितम् ।<br>
द्रुमकुड्यनिपातेन निर्घातेनापि खड्गतः ॥ ५५ ॥</p>
<p>सलिले पावके सर्पदंशान्मत्तद्विपाद् गदात् ।<br>
यक्षराक्षसगन्धर्वपिशाचैर्ब्रह्मराक्षसैः ॥ ५६ ॥</p>
<p>अन्यैर्वा कारणैः क्षिप्रं नाशमेति रिपुर्ध्रुवम् ।<br>
निम्बपत्रैश्च कार्पासबीजैस्तत्काष्ठकाण्डजैः ॥ ५७ ॥</p>
<p>हवनात् सर्षपस्नेहसिक्तैर्विद्वेषणं भवेत् ।<br>
नीचयोगे हुनेद्वह्नौ रिपुवृक्षसमेधिते ॥ ५८ ॥</p>
<p>तद्वृक्षखण्डैस्तैलाक्तैर्निशामध्ये रिपुर्दिनैः ।<br>
उच्चाटितः प्रयात्येव मन्त्रशक्त्याभिताडितः ॥ ५९ ॥</p>
<p>मृत्युपत्रैश्च तत्काष्ठैस्तद्वीजैस्तच्छुचौ हुनेत् ।<br>
अरातेर्दन्तिनो वाहा रोगैर्नश्यन्ति निश्चितम् ॥ ६० ॥</p>
<p>गैरिकैः पुत्तलीं कृत्वा रिपोरष्टराशिके ।<br>
प्रागुक्तकण्टकाद्यैस्तु यदङ्गं विधयेच्छनैः ॥ ६१ ॥</p>
<p>विषनाड्यां विषस्थाने तथैव यमकण्टके ।<br>
अर्धप्रहरके शीर्षे प्रहरे वा शनैः शनैः ॥ ६२ ॥</p>
<p>अरातेस्तत्तदङ्गे स्यान्निधनं प्रहरादिना ।<br>
ग्रन्थिभिर्वा कण्टकादिक्षतवृद्धिविदारणैः ॥ ६३ ॥</p>
<p>तन्नक्षत्रोक्तवृक्षोत्थपुत्तलीं स्थापितेरकाम् ।<br>
गर्दभीमेहसलिले संस्थाप्य क्वाथयेच्छनैः ॥ ६४ ॥</p>
<p>रिपुर्दाहज्वरग्रस्तः शनैर्याति यमालयम् ।<br>
मधूच्छिष्टेन तां कृत्वा तापयेन्निशि तां शनैः ॥ ६५ ॥</p>
<p>तेनोन्मादज्वरग्रस्तः प्रयाति निधनं शनैः ।<br>
तां तत्कण्टकविद्धाङ्गीं खनेत् पितृगृहे निशि ॥ ६६ ॥</p>
<p>क्षणात् पिशाचाविष्टश्च रिपुर्याति यमालयम् ।<br>
प्रागुक्तैरेव तद्द्रव्यैरशेषैः पुत्तलीं तथा ॥ ६७ ॥</p>
<p>निर्माय कुण्डमध्ये तां खात्वा रातिमहोरुहैः ।<br>
समिद्धेऽग्नौ तत्समिद्भिस्तैलाक्तैर्जुहुयान्निशि ॥ ६८ ॥</p>
<p>सन्निपातज्वरस्तस्य वक्रजिह्नोऽतिमूढधीः ।<br>
प्रलपन् शनकैर्दैहं त्यजन् याति यमालयम् ॥ ६९ ॥</p>
<p>तथाविधां तां प्रतिमां निखनेत्कृष्णपक्षके ।<br>
नवम्यङ्गारदिवसे मातृगेहेऽग्रपीठके ॥ ७० ॥</p>
<p>सप्ताहान्निधनं वैरी प्रयाति निशि ताडितः ।<br>
भूताद्यैः शिरसि स्वीये निर्धातवदलक्षितम् ॥ ७१ ॥</p>
<p>सर्षपं माषचूर्णं च तिलं शालिजतण्डुलम् ।<br>
पिष्ट्वा साध्यर्क्षवृक्षस्य शकलैरपि संयुतम् ॥ ७२ ॥</p>
<p>एरण्डबीजैर्मिलितं कृत्वा पुत्तलिकां ततः ।<br>
तद्वक्षोऽन्तर्निधायारिनाम तालस्य पत्रगत् ॥ ७३ ॥</p>
<p>सञ्जप्य तां स्पृशन् विद्यां तार्तीयप्रतिलोमतः ।<br>
सहस्रवारं साध्यस्य वधर्क्षेऽष्टमराशिगे ॥ ७४ ॥</p>
<p>निबध्य तां पादयोस्तु भानुवृक्षोत्थतन्तुना ।<br>
गृहीत्वा जीवहस्तेन तां जपन्निक्षिपेच्छुचौ ॥ ७५ ॥</p>
<p>हुत्वाग्नौ तैः सहस्रं तु तामूर्ध्वाङ्घ्रिमवाङ्मुखीम् ।<br>
तद्दिने तापतृष्णादिविह्वलेन ज्वरेण सः ॥ ७६ ॥</p>
<p>ग्रस्तदेहो लुठन् भूमौ विसञ्ज्ञः प्रलपन् मुहुः ।<br>
प्रयाति निधनं तूर्णं प्रयोगबलतः शिवे ॥ ७७ ॥</p>
<p>प्। ४१२)</p>
<p>साध्यर्क्षवृक्षसम्भृतां पुत्तलीमर्कदुग्धतः ।<br>
वज्रीक्षीरेण वालिप्तां बद्धां प्राग्वदधोमुखीम् ॥ ७८ ॥</p>
<p>साध्यनामादिसंयुक्तां कुण्डादूर्ध्वं प्रलम्बयेत् ।<br>
जुहुयात्तत्समिद्भिस्तु तत्क्षिराक्तैर्निशान्तरा ॥ ७९ ॥</p>
<p>ज्वरार्तिः स्यादरातेस्तु त्रिभिरेव दिनैस्ततः ।<br>
यद्यस्ति तस्य रक्षेच्छा तां तडागोदरे खनेत् ॥ ८० ॥</p>
<p>जम्बालमध्ये तेनास्मात्सौख्यं तस्य शनैः शनैः ।<br>
तथा यदि न कुर्वीत चिरं रोगात्मको भवेत् ॥ ८१ ॥</p>
<p>तथा तामामभाण्डे तु निवेश्याङ्गारवासरे ।<br>
चण्डिकायतने खात्वा तद्योनिं पुरतो बलिम् ॥ ८२ ॥</p>
<p>निहत्य दत्त्वारातिं तु निहन्यादुपसर्गकैः ।<br>
स्वगेहे चुल्यधः खात्वा तदुपर्यग्निवर्धनात् ॥ ८३ ॥</p>
<p>अविच्छिन्नमरातेः स्याज्ज्वरादिगदसम्भवः ।<br>
तां तथा कॢप्तरूपां तु रुरुजङ्घास्थिसंयुताम् ॥ ८४ ॥</p>
<p>निबध्य पूर्वसूत्रेण द्विषद्गेहे खनेन्निशि ।<br>
राशौ तदष्टमे मासात्प्रयात्युच्चाटितोऽन्यतः ॥ ८५ ॥</p>
<p>तथाविधं पुत्तलिकायुगं कृत्वोक्तमार्गतः ।<br>
बिडालमूषिकाचर्मनद्धं साध्याख्यया युतम् ॥ ८६ ॥</p>
<p>निखनेत्तिरयोर्नद्याः पितृगेहेऽथवा ततः ।<br>
मातृगेहे नदीपूर्त्यां विद्वेषः स्याद्द्वयोः सदा ॥ ८७ ॥</p>
<p>ता एव प्राग्वदुत्पाद्य साध्याख्यादिसमन्विताः ।<br>
तद्विद्याजपसिद्धास्ताः खनेदरिगृहे पुनः ॥ ८८ ॥</p>
<p>मध्येऽष्टदिक्षु तु तथा तत्कुलोत्सादनं भवेत् ।<br>
एवं निकटवर्तीनामभिचार उदीरितः ॥ ८९ ॥</p>
<p>दूरस्थितानां द्विषतां कथं स्यादभिचारकम् ।<br>
वदामि ते शृणु प्राज्ञे सुदूरस्थस्य वैरिणः ॥ ९० ॥</p>
<p>विनाशने प्रयोगं तु क्षिप्रमप्यभिचारकम् ।<br>
येनारिर्निकटस्थात्तु प्रागेव निधानं व्रजेत् ॥ ९१ ॥</p>
<p>साध्यर्क्षवृक्षै पुत्तलिका विधायाष्टौ शतं क्रमात् ।<br>
ताः प्राग्वदिरितक्षीरद्वयासिक्ताः ससञ्ज्ञकाः ॥ ९२ ॥</p>
<p>तत्तदंशकमानापधनास्ताः मध्यरात्रतः ।<br>
एकमेकां हुनेर्द्वैरिदिङ्मुखस्ता अशेषतः ॥ ९३ ॥</p>
<p>तत्तदंशककाले वा सुदूरस्थोऽपि नाशभाक् ।<br>
कथं वा मान्त्रिकबली निहन्तुं शक्यतां व्रजेत् ॥ ९४ ॥</p>
<p>तच्छृणु त्वं शिवे वच्मि प्रकारं तस्य निग्रहे ।<br>
तैर्मान्त्रिकैस्तस्य पूर्वं विद्वेषं कारयेत्ततः ॥ ९५ ॥</p>
<p>तद्द्विष्टे निधनं तस्मिन् सुशक्यं स्यादनाश्रयात् ।<br>
भाग्यादिकं महारक्षाकरं मान्त्रिकसङ्गतम् ॥ ९६ ॥</p>
<p>राजानं राजपुत्रं वा कथं हन्यात्प्रयोगतः ।<br>
तन्मे कथय देवेश यद्युपायस्तु विद्यते ॥ ९७ ॥</p>
<p>वदामि ते शृणु प्राज्ञे त्वमोघं घोरविग्रहम् ।<br>
अभिचारमरातीनामाशु नाशकरं परम् ॥ ९८ ॥</p>
<p>सिद्धमन्त्रानतिस्रिग्धान् षोडशातिस्थिराशयान् ।<br>
तैरविच्छिन्नरूपं तु होमयेद्यामदिक्क्रमात् ॥ ९९ ॥</p>
<p>तेन तन्निधनं भूयाद्रक्षितस्याप्ययत्नतः ।<br>
अरातिनिधनं कुर्यादेवमुक्तविधानतः ॥ १०० ॥</p>
<p>अथ काम्यहोमद्रव्याणां मानम् । ज्ञानार्णवे - ( १७ प०)</p>
<p>शृणु देवि प्रवक्ष्यामि मानं हवनसिद्धिदम् ।<br>
पुष्पं समग्रं जुहुयात्कमलं चापि पुष्कलम् ॥ १ ॥</p>
<p>कुसुम्भबाणपुष्पाणि यथेष्टानि हुनेत्प्रिये ।<br>
शतसङ्ख्या राजिकाः स्युस्तिलाश्च शतसङ्ख्यया ॥ २ ॥</p>
<p>लाजा मुष्टिप्रमाणाः स्युर्घृतं गान्धारमात्रकम् ।<br>
(चुल्लकार्धं दधिक्षीरमन्नं ग्रासमितं भवेत् ॥ ३ ॥</p>
<p>स्थूलं फलं महेशानि कूष्माण्डं मातुलिङ्गकम् ।<br>
मनः प्रियैश्च खण्डैश्च फलं भवति निश्चयात्) ॥ ४ ॥</p>
<p>रम्भाफलं चतुःखण्डं लघु चेत्खण्डितं नहि ।<br>
नारिकेलस्य खण्डं हि स्थूलं कुर्यान्मनः प्रियम् ॥ ५ ॥</p>
<p>पर्वस्थाने चेक्षुदण्डं मनः सन्तोषकारकम् ।<br>
द्राक्षाफलं समग्रं स्यान्नारङ्गं खार्जूरं तथा ॥ ६ ॥</p>
<p>गुग्गुलुः क्रमुकार्धं तु कुङ्कुमं च तथा भवेत् ।<br>
गुञ्जासमं तु कर्पूरं कस्तूरी घुसृणं तथा ॥ ७ ॥</p>
<p>चन्दनं चागुरु देवि क्रमुकेण समं भवेत् ।<br>
मनः प्रियाहुतीः कृत्वा होमं कुर्यात्सुलोचने ॥ ८ ॥</p>
<p>एतदाहुतिमानं ते कथितं सर्वसिद्धिदम् ।<br>
यथेच्छया वरारोहे श्रीविद्यां परितोषयेत् ॥ ९ ॥</p>
<p>इति । तथा शारदातिलके - (५ प० १४१ श्लो०)</p>
<p>कर्षमात्रं घृतं होमे शुक्तिमात्रं पयः स्मृतम् ।<br>
(उक्तानि पञ्चगव्यानि तत्समानि मनीषिभिः ॥ १ ॥</p>
<p>तत्समं मधु दुग्धान्नमक्षमात्रमुदाहृतम् ।)<br>
दधि प्रसृतिमात्रं स्याल्लाजाः स्युर्मुष्टिसम्मिताः ॥ २ ॥</p>
<p>प्। ४१३)</p>
<p>पृथुकास्तत्प्रमाणाः स्युः सक्तवोऽपि तथोदिताः ।<br>
गुडः पलार्धमानः स्याच्छर्करापि तथा मता ॥ ३ ॥</p>
<p>ग्रासार्धं चरुमानं स्यादिक्षुः पर्वमितः स्मृतः ।<br>
एकैकं पत्रपुष्पाणि तथापूपानि कल्पयेत् ॥ ४ ॥</p>
<p>कदलीनागरङ्गाणां फलान्येकैकशो विदुः ।<br>
मातुलिङ्गं चतुःखण्डं पनसं दशधाकृतम् ॥ ५ ॥</p>
<p>अष्टधा नारिकेलानि खण्डितानि विदुर्बुधाः ।<br>
विधाकृतं बिल्वफलं कपित्थं खण्डितं त्रिधा ॥ ६ ॥</p>
<p>उर्वारुकफलं होमे कथितं खण्डितं त्रिधा ।<br>
फलान्यन्यान्यखण्डानि समिधः स्युर्दशाङ्गुलाः ॥ ७ ॥</p>
<p>दूर्वात्रयसमादिष्टं गुडूची चतुरङ्गुला ।<br>
ब्रीहयो मुष्टिमात्राः स्युर्मुद्गा माषा यवा अपि ॥ ८ ॥</p>
<p>तण्डुलाः स्युस्तदर्धांशाः कोद्रवा मुष्टिसम्मिताः ।<br>
गोधूमा रक्तकमला विहिता मुष्टिमानतः ॥ ९ ॥</p>
<p>तिलाश्चुलुकमात्राः स्युः सर्षपास्तत्प्रमाणकाः ।<br>
शुक्तिप्रमाणं लवणं मरिचान्यपि त्रिंशतिः ॥ १० ॥</p>
<p>पुरं बदरमानं स्याद्रामठं तत्समं स्मृतम् ।<br>
चन्दनागुरुकर्पूरकस्तूरीकुङ्कुमानि च ॥ ११ ॥</p>
<p>तिन्तिडीबीजमानानि समुद्दिष्टानि देशिकैः ।</p>
<p>इति । कर्षलक्षणमुक्तं सारसङ्ग्रहे मासो दश गुञ्जाः स्यात्<br>
षोडशमाषो निगद्यते कर्षः । इति । तैलस्याप्येतदेव परिमाणम् । शुक्तिः<br>
कर्षद्वयं (प्रसृतिमात्रं) पलद्वयमात्रं मुष्टिः पलं<br>
पलार्धं कर्षद्वयम् ग्रासार्धमशीतिरक्तिकामितमिति । तदुक्तं<br>
पिङ्गलामते -</p>
<p>गुञ्जाभिर्दशभिर्माषः शाणो माषचतुष्टयम् ।<br>
द्वौ शाणौ घटकः कोलो बदरं द्रक्षणश्च सः ॥ १ ॥</p>
<p>तौ द्वौ पाणितलं कर्षः सुवर्णं कवलग्रहः ।<br>
पिचुबिण्डालपदकं तिन्दुकोऽक्षश्च तद्द्वयम् ॥ २ ॥</p>
<p>शुक्तिरष्टात्मिका ते द्वे पलं बिल्वं चतुर्थिका ।<br>
मुष्टिराम्रं प्रगुञ्जोऽथ द्वे पले प्रसृतिस्तथा ॥</p>
<p>इति मातुलुङ्गं बीजपूरम् । उर्वारुकं कर्कटी । तदर्धांशाः<br>
शुक्तिमिताः । चुलुकमात्राः पाणितलप्रमाणाः कर्षमात्रा इत्यर्थः ।<br>
पुरं गुग्गुलुः । बदरमानमशीतिगुञ्जामितम् । रामठं हिङ्गुः ।<br>
तथा नारदपञ्चरात्रे -</p>
<p>तृतीयं खण्डमूलानां ह्रस्वानि स्वप्रमाणतः । इति । शैवागमेऽपि -</p>
<p>खण्डत्रयं स्यान्मूलानां सूक्ष्माण्येवं च होमयेत् ।<br>
कन्दानामष्टमं भागं लतानामङ्गुलद्वयम् ॥ १ ॥</p>
<p>इति । अय समिधः । नारदपञ्चरात्रे -</p>
<p>समित्प्रादेशमात्रेण समच्छेदान्विता तथा ।<br>
विशीर्णा द्विदला ह्रस्वा वक्राः स्थूलाः कृशा द्विधा ॥ १ ॥</p>
<p>क्रिमिदष्टाश्च दीर्घाश्च निस्त्वचः परिवर्जिताः ।<br>
विशीर्णायुःक्षयं कुर्याद् द्विदला व्याधिसम्भवम् ॥ २ ॥</p>
<p>ह्रस्वया मृत्युमाप्नोति वक्रा विघ्नकरी मता ।<br>
स्थूलाभिहरते लक्ष्मीं कृशायां जायते क्षयः ॥ ३ ॥</p>
<p>द्विधायां नेत्रदोषाः स्युः कीटदष्टार्थनाशिनी ।<br>
द्वेषं प्रकुरुते दीर्घा प्राणघ्न्यो निस्त्वचः स्मृताः ॥ ४ ॥</p>
<p>सक्षीरा नाधिकन्यूनाः समिधः सर्वकामदाः ।<br>
आर्द्रत्वचा समच्छेदा तर्जन्यङ्गुलिवर्तुला ॥ ५ ॥</p>
<p>ईदृशीं होमयेत्प्राज्ञः प्राप्नोति विपुलां श्रियम् ।<br>
श्रोते स्मार्ते च तन्त्रोक्ते समिधः परिकीर्तिताः ॥ ६ ॥</p>
<p>इति । तथा वायवीयसंहितायाम् -</p>
<p>ताः पालाश्यः परा वापि याज्ञीया द्वादशाङ्गुलाः ।<br>
अवक्राश्चाप्यशुष्काश्च सत्वचो निर्व्रणाः समाः ॥ १ ॥</p>
<p>दशाङ्गुला वा विहिताः कनिष्ठाङ्गुलिसम्मिता ।<br>
प्रादेशमात्रा वालाभे होतव्याः सकला अपि ॥ २ ॥</p>
<p>इति ॥ अथ काम्यहोम(जप) विधिः । तत्र ज्ञानार्णवे - (१७ प०)</p>
<p>चक्रं समर्चयेद्देवि सकलं नियतव्रतः ।<br>
बाह्यमध्यगतं वापि मध्यं वा चक्रमर्चयेत् ॥ १ ॥</p>
<p>उपचारैः समाराध्य सहस्रं प्रजपेच्छुचिः ।<br>
तदग्रे संस्थितो मन्त्री ततोऽनन्तफलं लभेत् ॥ २ ॥</p>
<p>ध्यात्वाथवा चक्रराजमन्तः पूजासमन्वितम् ।<br>
जपारम्भं सुधीः कुर्यान्महापातकहा भवेत् ॥ ३ ॥</p>
<p>निगदेनोपांशुना वा मानसेनाथ वा जपेत् ।<br>
निगदः परमेशानि स्पष्टंवाचा निगद्यते ॥ ४ ॥</p>
<p>प्। ४१४)</p>
<p>अव्यक्तस्तु स्फुरदोष्ट उपांशुः परिकीर्तितः ।<br>
मानसस्तु वरारोहे चिन्तनान्तररूपवान् ॥ ५ ॥</p>
<p>निगदेन तु यज्जप्तं लक्षमात्रं वरानने ।<br>
उपांशूचारितैकेन तुलं भवति शैलजे ॥ ६ ॥</p>
<p>उपांशुर्लक्षमात्रं तु यज्जप्तं कमलेक्षणे ।<br>
मानसोच्चारणात्तुल्यमेकेन परमेश्वरि ॥ ७ ॥</p>
<p>मुद्रासन्नद्धयोगः सन् पूर्वोक्तध्यानयोगतः ।<br>
लक्षमात्रं जपेद्यस्तु सर्वपापैः प्रमुच्यते ॥ ८ ॥</p>
<p>लक्षद्वयेन पापानि सप्तजन्मभवान्यपि ।<br>
महापातकमुख्यानि नाशयेन्नात्र संशयः ॥ ९ ॥</p>
<p>ततो लक्षत्रयं जप्त्वा यन्त्रमात्रकलेवरः ।<br>
महापातककोटीस्तु नाशयेन्नात्र संशयः ॥ १० ॥</p>
<p>चतुर्लक्षजपे देवि महावागीश्वरो भवेत् ।<br>
कुबेर इव देवेशि पञ्चलक्षान्न संशयः ॥ ११ ॥</p>
<p>षड्लक्षजपमात्रेण महाविद्याधरो बह्वेत् ।<br>
सप्तलक्षजपान्मन्त्री खेचरीमेलको भवेत् ॥ १२ ॥</p>
<p>अष्टलक्षजपान्मन्त्री देवपूज्यो भवेन्नरः ।<br>
अणिमाद्यष्टसिद्धिनां नायको भवति प्रिये ॥ १३ ॥</p>
<p>वश्या भवन्ति राजानो योषितस्तु विशेषतः ।<br>
नवलक्षप्रमाणं हि जपेत्त्रिपुरसुन्दरीम् ॥ १४ ॥</p>
<p>रुद्रमूर्तिः स्वयं कर्ता हर्ता साक्षान्न संशयः ।<br>
सर्वैर्वन्द्यः सदा स्वस्थः सर्वसौभाग्यवान् भवेत् ॥ १५ ॥</p>
<p>इति ॥ अथ कूटत्रयस्य पृथक् साधनविधिः ज्ञानार्णवे (१९ प० २ श्लो०)</p>
<p>एषा विद्या वारारोहे पारम्पर्यक्रमागता ।<br>
भवबन्धं नाशयन्ती संस्मृता पापहारिणी ॥ १ ॥</p>
<p>जपान्मृत्युजयं शान्तिं ध्यानात् सर्वार्थसाधनी ।<br>
दुःखदौर्भाग्यदारिद्र्यभयघ्नी पूजिता भवेत् ॥ २ ॥</p>
<p>महाघौघप्रशमनी स्मरणान्नात्र संशयः ।<br>
पृथग्बीजत्रयस्याहं साधनं कथयामि ते ॥ ३ ॥</p>
<p>शुक्लाम्बरधरो वीरो गन्धकस्तूरिमण्डितः ।<br>
मुक्ताफलस्फुरद्भूषाभूषणः शुभ्रमाल्यधृक् ॥ ४ ॥</p>
<p>शुभ्रमन्दिरसम्विष्टो ब्रह्मचर्यसमन्वितः ।<br>
पूजयेत् शुभकुसुमैर्नैवेद्यमपि चोज्ज्वलम् ॥ ५ ॥</p>
<p>पायसं दुग्धसम्पूर्णं तथामृत्फलौदनम् ।<br>
घृतगोलकसम्पन्ननानाशुभ्रान्नपूरितम् ॥ ६ ॥</p>
<p>नैवेद्यं दर्शयेद् दैव्यै वागीश्वर्यै सुरेश्वरि ।<br>
मनः सङ्कल्पशुद्धो वा साधयेन्मोक्षवाङ्मयम् ॥ ७ ॥</p>
<p>वाग्भवाख्यां जपेद्विद्यां वागीषीं संस्मरन् बुधः ।<br>
कर्पूरधवलां शुभ्रपुष्पाभरणभूषिताम् ॥ ८ ॥</p>
<p>अत्यन्तशुभ्रवदनां वज्रमौक्तिकभूषणाम् ।<br>
मुक्ताफलामलमणिजपमालालसत्कराम् ॥ ९ ॥</p>
<p>पुस्तकं वरदानं च दधतीमभयप्रदाम् ।<br>
एवं ध्यायेन्महेशानि सर्वविद्याधरो भवेत् ॥ १० ॥</p>
<p>मूलादि ब्रह्मरन्ध्रान्तं स्रवत्पीयूषवर्षिणीम् ।<br>
तस्माज्ज्योतिर्मयीं ध्यायेज्जिह्वाग्रेऽमृतरूपिणीम् ॥ ११ ॥</p>
<p>पाषाणेन समो वापि मूर्खो जीवसमो भवेत् ।<br>
अथ कामकलासक्तः साधकः परमेश्वरि ॥ १२ ॥</p>
<p>रक्तालङ्कारसुभगो रक्तगन्धानुलेपनः ।<br>
रक्तवस्त्रावृतः सम्यङ्मध्ये कामकलात्मकम् ॥ १३ ॥</p>
<p>रक्तपुष्पैश्च विविधैः कुङ्कुमादिभिरर्चयेत् ।<br>
मूलादिब्रह्मरन्ध्रान्तां स्फुरद्दीपस्वरूपिणीम् ॥ १४ ॥</p>
<p>बन्धूककुसुमारक्तकान्तिभूषणभूषिताम् ।<br>
इक्षुकोदण्डपुष्पेषुवराभयलसत्कराम् ॥ १५ ॥</p>
<p>तदीयकान्तिसिन्दूरभरितभुवनत्रयाम् ।<br>
चिन्तयेत् परमेशानि त्रैलोक्यं मोहयेत् क्षणात् ॥ १६ ॥</p>
<p>राजानो वशमायान्ति पन्नगा राक्षसाः सुराः ।<br>
कन्दर्प इव देवेशि योषितां मानहारकः ॥ १७ ॥</p>
<p>मनश्चिन्तितयोषित्तु दासीव वशगा भवेत् ।<br>
चलज्जलेन्दुसङ्काशां तरुणारुणविग्रहाम् ॥ १८ ॥</p>
<p>चिन्तयेद्योषितां योनौ क्षोभयेत् सुरसुन्दरीम् ।<br>
किं पुनर्मानुषीं देवि त्रैलोक्यमपि मोहयेत् ॥ १९ ॥</p>
<p>एषा वै चिन्तिता देवि सिन्दूराभा हृदि क्षणात् ।<br>
आकर्षयेत्तदा शीघ्रं रम्भां वापि तिलोत्तमाम् ॥ २० ॥</p>
<p>रक्तवर्णां स्त्रियं ध्यात्वा तदीयमहसा ततः ।<br>
तस्या मूर्ध्नि स्मरेद् बीजं स्रवत्पीयूषवर्षिणीम् ॥ २१ ॥</p>
<p>ध्यायन् सम्मोहयेत्देवि मदनोत्तप्तमानसम् ।<br>
क्षणमात्रेण देवेशि त्रैलोक्यं वशमानयेत् ॥ २२ ॥</p>
<p>एतत्कामकलाध्यानात् पञ्चकामा वरानने ।<br>
मोहयन्ति जगत्सर्वं प्रयोगं शृणु पार्वति ॥ २३ ॥</p>
<p>पूर्वोक्तकामा देवेशि ज्ञातव्याः पञ्चसङ्ख्यकाः ।<br>
विदर्भ्याद्येन कामेन मन्मथान्तर्गतं कुरु ॥ २४ ॥</p>
<p>प्। ४१५)</p>
<p>कन्दर्पसम्पुटं कृत्वा कोणगर्भगतं ततः ।<br>
मकरध्वजसञ्ज्ञं तु सर्वमेतद्वरानने ॥ २५ ॥</p>
<p>मीनकेतुगतं कुर्यान्मोहयेज्जगतोमिमाम् ।<br>
त्रैलोक्यमोहनो नाम प्रयोगोऽयम् प्रकीर्तितः ॥ २६ ॥</p>
<p>इति ॥ अत्र विदर्भ्येत्यादि कुर्यादित्यन्तस्य पादोनश्लोकद्वयस्यायमर्थः<br>
प्रथमं मन्मथकूटं क्लीङ्कारमालिख्य तत्र ककारस्योदरे<br>
कामराजकुटं ह्रीङ्कारमालिख्य तस्य हकारोदरे मम रेफाधः<br>
अमुकं तयोर्मध्ये वशमानयेति साध्यनाम ह्रीङ्कारविदर्भितं<br>
विलिख्य बीजद्वयाद्बहिस्तृतीयकन्दर्पकूटरूपेण ऐङ्कारद्वयेन<br>
त्रिकोणाकारेण (पुटितषट्कोणेनावेष्ट्य तस्य षट्सु कोणोदरेषु<br>
चतुर्थं मकरकेतनं कूटाक्षरं ब्ल्-ऊङ्कारमालिख्य<br>
षट्कोणान्तरर्बहिर्मीनकेतनकूटाक्षरेण) स्त्रीङ्कारेण संवेष्ट्य<br>
वाञ्छितार्थेषु विनियुञ्जयादिति । अत्र पञ्चमकूटाक्षरलेखनेन<br>
तदक्षरवह्निस्थानगं सकलं यन्त्रं यथा भवति तथा<br>
गुरूक्तक्रमतः समालेख्यमिति रहस्यार्थः ॥ तथा -</p>
<p>शृणु देवि प्रवक्ष्यामि शक्तिबीजस्य साधनम् ।<br>
सृष्टिसंहारपर्यन्तं शरीरं चिन्तयेत् परम् ॥ १ ॥</p>
<p>स्रवत्पीयूषधाराभिर्वर्षन्तीं विषहारिणीम् ।<br>
हेमप्रभाभासमानां विद्युन्निकरसुप्रभाम् ॥ २ ॥</p>
<p>स्फुरच्चन्द्रकलापूर्णकलशं वरदाभये ।<br>
ज्ञानमुद्रां च दधतीं साक्षादमृतरूपिणीम् ॥ ३ ॥</p>
<p>ध्यायन् विषं हरेन्मन्त्री नानाकारव्यवस्थितम् ।<br>
तस्य संस्मरणाद् देवि नीलकण्ठत्वमागतः ॥ ४ ॥</p>
<p>अहं मृत्युञ्जयो भूत्वा विचरामि जले स्थले ।<br>
वैनतेयसमो मन्त्री विषभारसहस्रनुत् ॥ ५ ॥</p>
<p>भूतप्रेतपिशाचांश्च नाशयेद्रोगसञ्चयम् ।<br>
चातुर्थिकज्वरान् सर्वानपस्मारांश्च नाशयेत् ॥ ६ ॥</p>
<p>अथ त्रिकूटा सम्पूर्णा महात्रिपुरसुन्दरी ।<br>
चिन्तिता साधकस्याशु त्रैलोक्यवशकारिणी ॥ ७ ॥</p>
<p>क्रमेण नाभिहृद्वक्रमण्डलस्थारुणप्रभा ।<br>
पद्मरागमणिस्वच्छा चिन्तिता सुरवन्दिते ॥ ८ ॥</p>
<p>तस्याष्टगुणमैश्वर्यं सौभाग्यं च प्रजायते ।<br>
तन्नाम संस्मरन् मन्त्री योगिनीनां भवेत् प्रियः ॥ ९ ॥</p>
<p>मातृचक्रं तस्य काये तेन सार्धं सुखी भवेत् ।<br>
पुत्रवान् देवदेवेशि मन्त्री ध्यानान्न संशयः ॥ १० ॥</p>
<p>इति । तथा -</p>
<p>यदा चक्रस्थिता पूर्णा खेचरीसिद्धिदायिनी ।<br>
चतुष्षष्टिर्यतः कोट्यो योगिनीनां महौजसाम् ॥ ११ ॥</p>
<p>चक्रमेतत्समाश्रित्य संस्थिता वीरवन्दिते ।<br>
आदौ सम्बोधनपदं मध्ये बीजाष्टकं बहिः ॥ १२ ॥</p>
<p>कलां ध्यात्वाङ्गनानङ्गे कामराज इवापरः ।<br>
पाशाङ्कुशधनुर्बाणैर्मादनैर्मोहयेत् प्रिये ॥ १३ ॥</p>
<p>त्रैलोक्यसुन्दरीर्देवीः किं पुनर्मर्त्ययोषितः ।<br>
तथैव शक्तिबन्धैश्च शस्त्रैस्तन्मयविग्रहः ॥ १४ ॥</p>
<p>सिद्धगन्धर्वदेवांश्च वशीकुर्यान्न संशयः ।<br>
एतामाराध्य देवेशि काम्यसौभाग्यसुन्दरः ॥ १५ ॥</p>
<p>हरिश्च परमेशानि त्रिपुराराधनात् प्रिये ।<br>
त्रैलोक्यमोहनो भूत्वा स्थितिकर्ताभवत् सदा ॥ १६ ॥</p>
<p>एतत्समाराधनात्तु ब्रह्मा सृष्टिकरोऽभवत् ।<br>
चन्द्रसूर्यौ वरारोहे सृष्टिसंहारकारकौ ॥ १७ ॥</p>
<p>इति ॥ अथ श्रीचक्रसाधनविधिः तत्र ज्ञानार्णवे - (१४ प०)</p>
<p>शृणु सर्वाङ्गसुभगे श्रीचक्रविधिमुत्तमम् ।<br>
यस्य विज्ञानमात्रेण कर्ता हर्ता सदाशिवः ॥ १ ॥</p>
<p>अनेन विधिना यत्र श्रिचक्रं क्रमसंयुतम् ।<br>
पूज्यते तत्र सकलं वशीकुर्यान्न संशयः ॥ २ ॥</p>
<p>नगरं वशमायाति दशमण्डलमद्रिजे ।<br>
योषितः सकलाः वश्या ज्वलत्कामाग्निपीडिताः ॥ ३ ॥</p>
<p>विद्याविमूढहृदयाः साधके न्यस्तमानसाः ।<br>
तद्दर्शनेन देवेशि जायन्ते सर्वयोषितः ॥ ४ ॥</p>
<p>इति । तथा -</p>
<p>गोरोचनादिभिर्द्रव्यैश्चक्रराजं समालिखेत् ।<br>
अतीव सुन्दरं रम्यं तन्मध्ये प्रतिमां वराम् ॥ ५ ॥</p>
<p>ज्वलन्तीं नामसहितां महाबीजविदर्भिताम् ।</p>
<p>इति । महाबीजं मूलविद्यायाः द्वितीयकूटम् । विदर्भलक्षणं<br>
प्रागेवोक्तम् ।</p>
<p>चिन्तयेत्तु तदा देवि योजनानां सहस्रशः ।<br>
अदृष्टपूर्वा देवेशि श्रुतमात्रापि दुर्लभा ॥ ७ ॥</p>
<p>प्। ४१६)</p>
<p>राजकन्याथवा चान्या भयलज्जाविवर्जिता ।<br>
आयाति साधकं सम्यङ्मन्त्रमूढा सती प्रिये ॥ ८ ॥</p>
<p>चक्रमध्यगतो भूत्वा साधकश्चिन्तयेद्यदा ।<br>
उद्यत्सूर्यसहस्राभमात्मानमरुणं तथा ॥ ९ ॥</p>
<p>साध्यमप्यरुणीभूतं चिन्तयेद् परमेश्वरि ।<br>
अनेन क्रमयोगेन स्वयं कन्दर्परूपवान् ॥ १० ॥</p>
<p>सर्वसौन्दर्यसुभगः सर्वलोकवशङ्करः ।<br>
सर्वरक्तोपचारैश्च मुद्रासहित (सन्नद्ध) विग्रहः ॥ ११ ॥</p>
<p>चक्रं प्रपूजयेद्यस्तु यस्य नाम विदर्भितम् ।<br>
स भवेद् दासवद् देवि धनाढ्यो वापि भूपतिः ॥ १२ ॥</p>
<p>चक्रमध्यगतं कुर्यान्नाम यस्यास्तु योषितः ।<br>
अदृष्टाया महेशानि योनिमुद्राधरो बुधः ॥ १३ ॥</p>
<p>हठादानयते शीघ्रं यक्षिणीं राजकन्यकाम् ।<br>
नागकन्यामप्सरसं खेचरीं वा सुराङ्गनाम् ॥ १४ ॥</p>
<p>विद्याधरीं दिव्यरूपामृषिकन्यामृषिस्त्रियम् ।<br>
मदनोद्भवसन्तापस्फुरज्जघनमण्डलाम् ॥ १५ ॥</p>
<p>कामबाणप्रभिन्नान्तःकरणां लोलचक्षुषम् ।<br>
महाकामकलाध्यानयोगात्तु सुरवन्दिते ॥ १६ ॥</p>
<p>क्षोभयेत् स्वर्गभूर्लोक पातालतलयोषितः ।</p>
<p>इति । अथ तिलकादिवश्यप्रयोगः । तथा -</p>
<p>रोचनाभागमेकं तु भागमेकं तु कुङ्कुमम् ।<br>
अथ भागद्वयं देवि चन्दनं मर्दयेत् समम् ॥ १८ ॥</p>
<p>एकत्र तिलकं कुर्यात् त्रैलोक्यवशकारिणम् ।<br>
अष्टोत्तरशतावृत्त्या मन्त्रयित्वा वशं नयेत् ॥ १९ ॥</p>
<p>राजानं नगरं ग्रामं येन यद्यत्प्रदृश्यते ।<br>
मन्त्रिणा परमेशानि तत्सर्व तस्य वश्यगम् ॥ २० ॥</p>
<p>ताम्बूलं धूपमुदकं पत्रं पुष्पं फलं दधि ।<br>
दुग्धं घृतं चूर्णमात्रं वस्त्रं कर्पूरमेव च ॥ २१ ॥</p>
<p>कस्तूरी घुसृणं चैलालवङ्गं जातिपत्रकम् ।<br>
फलं वा वस्तु यद्यत् तु सकलं परमेश्वरि ॥ २२ ॥</p>
<p>शतमष्टोत्तर जप्त्वा यस्मै यस्मै प्रयच्छति ।<br>
स वश्यो जायते देवि नात्र कार्या विचारणा ॥ २३ ॥</p>
<p>स्त्रियस्तु सकला वश्या दासीभूता भवन्ति हि ।<br>
हठाकर्षणमेतत् ते कथितं नान्यथा भवेत् ॥ २४ ॥</p>
<p>इति । अथाकर्षणप्रयोगः । तथा -</p>
<p>रहस्यस्थानके मन्त्री लिखेद्रोचनया भुवि ।<br>
चारुशृङ्गारवेषाढ्यां सर्वाभरणभूषिताम् ॥ २५ ॥</p>
<p>प्रतिमां सुन्दराङ्गी तां विलिख्य सुमनोहराम् ।<br>
तद्भालकण्ठहृन्नाभि तत्तन्मण्डल(जन्मभूमिषु)योजितम् ॥ २६ ॥</p>
<p>जन्मनाममहाविद्यामङ्कुशान्तर्विदर्भिताम् ।<br>
सर्वसन्धिषु देहस्य मदनाक्षरमालिखेत् ॥ २७ ॥</p>
<p>लीनं दाडिमपुष्पाभं चिन्तयेद् देहसन्धिषु ।<br>
तदाशाभिमुखी भूत्वा स्वयं देवीस्वरूपकः ॥ २२ ॥</p>
<p>मुद्रां तु क्षोभिणीं बद्ध्वा मन्तमष्टशतं जपेत् ।<br>
नियोज्य मदनागारे चन्द्रसूर्यकलात्मके ॥ २३ ॥</p>
<p>ततो विकलसर्वाङ्गीं कामबाणैः प्रपीडिताम् ।<br>
अनन्यमनसं प्रेमभ्रममाणां मदालसाम् ॥ २४ ॥</p>
<p>एवमाकर्षयेन्नारीं योजनानां शतादपि ।</p>
<p>इति ॥ तथा -</p>
<p>मातृकां विलिखेच्चक्रबाह्यतः सकलां प्रिये ।<br>
भूजपत्रे स्वर्णपत्रे रौप्यपत्रेऽथ ताम्रजे ॥ २६ ॥</p>
<p>सोऽवध्यः सर्वजन्तूनां व्याघ्रादीनां विशेषतः ।<br>
तथैव मातृकायुक्तां स्वमाज्ञा चक्रमण्डिताम् ॥ २७ ॥</p>
<p>कर्पूरकुङ्कुमाद्यैस्तु अजरामरतां लभेत् ।<br>
अएनैव विधानेन रोचनागुरुकुङ्कुमैः ॥ २८ ॥</p>
<p>लिखितं चक्रयोगेन साध्यनाम वरानने ।<br>
विदर्भितं स्वनाम्ना तु यस्मिन् कस्मिन्नपि स्थितम् ॥ २९ ॥</p>
<p>स्थावरं जङ्गमंवापि सकलं जनमण्डलम् ।<br>
वशीकुर्यान्महेशानि पादाक्रान्तं न संशयः ॥ ३० ॥</p>
<p>महात्रिपुरसुन्दर्याः कामकूटेन भास्वता ।<br>
एकमेवमवष्टभ्य साध्यनामाक्षराणि हि ॥ ३१ ॥</p>
<p>बहिरप्यालिखेद्वर्णैर्मातृकायाः प्रवेष्टयेत् ।<br>
हेममध्यगतं कुर्याच्छिखायां वामके भुजे ॥ ३२ ॥</p>
<p>धारयेद्यत्र कुत्रापि त्रैलोक्यवशकारिणम् ।<br>
राजेन्द्रमपि देवेशि दासभूतं करोति हि ॥ ३३ ॥</p>
<p>राजानो वाजिनः सर्वे महादुष्टा मदोत्कटाः ।<br>
व्याघ्राः केसरिणी मता वश्यास्तस्य भवन्ति हि ॥ ३४ ॥</p>
<p>प्। ४१७)</p>
<p>पूर्वक्रमेण नगरं नाम सन्दर्भ्य शैलजे ।<br>
मध्ये चतुष्पथे वापि चतुर्दिक्षु निधापयेत् ॥ ३५ ॥</p>
<p>महाक्षोभो योषितां तु जनानां महतामपि ।<br>
तथैव सर्वदुष्टानां पुरस्थानां च जायते ॥ ३६ ॥</p>
<p>एतन्मध्यगतां पृथ्वीं सशैलवनकाननाम् ।<br>
ज्वलन्तीं सर्वराजेन्द्रमण्डितां सागराम्बराम् ॥ ३७ ॥</p>
<p>मासषट्कं चिन्तयेद्यः स सङ्क्षोभकरो भवेत् ।<br>
कटाक्षक्षेपमात्रेण नायस्तस्य वशाः प्रिये ॥ ३८ ॥</p>
<p>राजानो ब्राह्मणा वैश्याः शूद्राश्च पशवो जगत् ।<br>
दृष्ट्याकर्षयते देवि त्रैलोक्यं सचराचरम् ॥ ३९ ॥</p>
<p>दृष्ट्या विषं नाशयते नात्रकार्या विचारणा ।<br>
भूतप्रेतपिशाचांश्च ज्वरांश्चातुर्थिकादिकान् ॥ ४० ॥</p>
<p>शूलगुल्मादिरोगांश्च दृष्ट्या नाशयति क्षणात् ।<br>
एतत् सिन्दूरसुभगं रात्रौ सम्पूजितं प्रिये ॥ ४१ ॥</p>
<p>योजनानां शताद्देवि सम्यगाकर्षयेत् स्त्रियम् ।<br>
यदा दिक्षु विदिक्ष्वेवं सम्यग् देवि प्रपूज्यते ॥ ४२ ॥</p>
<p>तत्तद्दिक्षु स्थितांल्लोकान् विदिक्स्थानपि सुन्दरि ।<br>
वशमानयते शीघ्रं सपुत्रपशुबान्धवान् ॥ ४३ ॥</p>
<p>भूर्जपत्रे समाख्यि रोचनागरुकुङ्कुमैः ।<br>
तन्मध्ये नगरं देशं मण्डलं खण्डमेव च ॥ ४४ ॥</p>
<p>नाग्ना विदर्भितं स्वस्य पूजयित्वा यथाविधि ।<br>
भूमिमध्यगतं कृत्वा त्रैलोक्यं वशमानयेत् ॥ ४५ ॥</p>
<p>अथवा धारयेत् कण्ठे शिखायां बहुमूलके ।<br>
यत्र कुत्र स्थितं भद्रे क्षोभयेन्नगरं महत् ॥ ४६ ॥</p>
<p>अर्कक्षीरेण संयुक्तं धत्तूरकरसं तथा ।<br>
रोचनाकुङ्कुमैश्चैव लाक्षालक्तकसंयुतम् ॥ ४७॥</p>
<p>कस्तूरीद्रवसंयुक्तमेकीकृत्य ततः परम् ।<br>
चक्रमेतत्समालिख्य यस्य नम्ना महेश्वरि ॥ ४८ ॥</p>
<p>तस्य व्याघ्रभयं व्याधिरिपुसर्पगजादिकम् ।<br>
चौरग्रहजलारिष्टं शाकिनीडाकिनीभवम् ॥ ४९ ॥</p>
<p>भयं न विद्यते देवि परमन्त्राभिचारजम् ।<br>
नित्यं समर्चयेद् देवि कालमृत्युं विनाशयेत् ॥ ५० ॥</p>
<p>अथवा मध्यगां देवि त्रिकोनोभयमध्यगाम् ।<br>
अधस्तान्नामसंयुक्तां रोचनाकुङ्कुमान्वितम् ॥ ५१ ॥</p>
<p>निधापयेच्च सप्ताहाद् दासवत् किङ्करो भवेत् ।<br>
पीतद्रव्यैः समालिख्य पीतपुष्पैः समर्चयेत् ॥ ५२ ॥</p>
<p>पूर्वाशाभिमुखो भूत्वा स्तम्भयेत् सर्ववादिनः ।<br>
सहस्रवदनो देवि मूको भवति तत्क्षणात् ॥ ५३ ॥</p>
<p>नाम्ना यस्य स वाग्मी हि पाषाण इव निश्चलः ।<br>
जायते देवदेवेशि महानीलीरसेन तु ॥ ५४ ॥</p>
<p>नाम संयोज्य विधिवद् दक्षिणाशामुखो बुधः ।<br>
वह्नौ दग्ध्वा महेशानि मारयेद्वैरिणं प्रिये ॥ ५५ ॥</p>
<p>महिषाश्वपुरीषाभ्यां सारमाकृष्य शैलजे ।<br>
गोमूत्रेण च संलिख्य नाम सन्दर्भ्य पूर्ववत् ॥ ५६ ॥</p>
<p>(क्षिप्त्वारनालमध्यस्थं विद्वेषणकरं परम् ।<br>
कृत्वा रोचनया नाम काकपक्षस्य मध्यगम्) ॥ ५७ ॥</p>
<p>लम्बमानं तदाकाशे शत्रूच्चाटनकारकम् ।<br>
महानीलीरोचनाभ्यां दुग्धलाक्षारसादिभिः ॥ ५८ ॥</p>
<p>विलिख्य धारयेन्मन्त्री सर्ववर्णान् वशं नयेत् ।<br>
अनेनैव विधानेन स्थापयेत्तीरमध्यगम् ॥ ५९ ॥</p>
<p>तेनोदकेन संस्नातः पीतं तत्सर्ववश्यकृत् ।<br>
सौभाग्यं जायते तेन पानीयेन न संशयः ॥ ६० ॥</p>
<p>एतन्मध्यगतां पृथ्वीं नगरं वामलोचने ।<br>
सप्ताहात्क्षोभयेत् सत्यं ज्वलमानं विचिन्तयेत् ॥ ६१ ॥</p>
<p>अथ वक्ष्ये महेशानि महापातकनाशनम् ।<br>
शिवां सम्पूजयेद् देवि सुगन्धैः कुसुमैः प्रिये ॥ ६२ ॥</p>
<p>महापातकयुक्तात्मा तत्क्षणात् पापहा भवेत् ।<br>
शमीदूर्वाङ्कुराश्वत्थपल्लवैरथवार्कजैः ॥ ६३ ॥</p>
<p>मासेन हन्ति कलुषं सप्तजन्मकृतं नरः ।<br>
पूर्वाशाभिमुखो भूत्वा पीतद्रव्यैः समर्चयेत् ॥ ६४ ॥</p>
<p>पीतस्थानं समालिख्य स्तम्भयेत् सर्ववादिनः ।<br>
उत्तराभिमुखो भूत्वा चन्दनेन समालिखेत् ॥ ६५ ॥</p>
<p>सम्पूज्य विधिवद्भक्त्या सर्वलोकं वशं नयेत् ।<br>
पश्चिमाभिमुखो भूत्वा चन्दनेन समालिखेत् ॥ ६६ ॥</p>
<p>सम्पूज्य विधिवद्विद्वान् सर्वयोषिन्मनो हरेत् ।<br>
वल्लभो जायते तासां दासीमिव वशं नयेत् ॥ ६७ ॥</p>
<p>यमाशाभिमुखो भूत्वा चक्रं कृष्णं यदार्चयेत् ।<br>
यस्य नामाङ्कितं तत्र मन्त्रहानिः प्रजायते ॥ ६८ ॥</p>
<p>अग्निराक्षसवायव्यशम्भुकोणेषु पूजितम् ।<br>
पूर्ववत् परमेशानि क्रमेण परितोषितम् ॥ ६९ ॥</p>
<p>प्। ४१८)</p>
<p>स्तम्भविद्वेषव्याधिशत्रूच्चाटनकारकम् ।<br>
रोचनालिखितं चक्रं क्षीरमध्ये क्सिपेद्बुधः ॥ ७० ॥</p>
<p>सर्ववश्यकरं देवि भवत्येव न संशयः ।<br>
गोमूत्रमध्यगं सम्यक् शत्रूच्चाटकरं परम् ॥ ७१ ॥</p>
<p>तैलस्थं चक्रराजं तु विद्वेषणकरं परम् ।<br>
ज्वलज्जवलनमध्यस्थं शत्रुनाशकरं भवेत् ॥ ७२ ॥</p>
<p>यद्येकान्ते चतुर्मार्गे सिन्दूररजसा लिखेत् ।<br>
सर्वबाह्यत आरभ्य यावन्मध्यं महेश्वरि ॥ ७३ ॥</p>
<p>अकारादिक्षकारान्तां मातृकां तत्र विन्यसेत् ।<br>
पूजयेद्रात्रिसमये कुलाचारक्रमेण तु ॥ ७४ ॥</p>
<p>साधकः खेचरो देवि जायते नात्र संशयः ।<br>
गिरावेकतरस्तद्वदर्चयेत् कुलमार्गतः ॥ ७५ ॥</p>
<p>अजरामरतां लब्ध्वा सुखी भवति मान्त्रिकः ।<br>
श्मशाने पूजयेच्चक्रं महाभूतदिने तु यः ॥ ७६ ॥</p>
<p>पूर्वक्रमेण विधिवत् साधकः स्थिरमानसः ।<br>
खड्गसिद्धिं च वेतालसिद्धिं च गुटिकां लभेत् ॥ ७६ ॥</p>
<p>पादुकाञ्जनसिद्धिं च मनः सिद्धिं च धातुदाम् ।<br>
समहावीरसिद्धिं तु यक्षिणीचेटकोद्भवाम् ॥ ७७ ॥</p>
<p>तत्सर्व लभते मन्त्री नात्रकार्या विचारण ।</p>
<p>इति श्रीमहामहोपाध्यायभगवत्पूज्यपाद श्रीगोविन्दाचार्यशिष्य<br>
श्रीभगवच्छङ्कराचार्यशिष्य श्रीविष्णुशर्माचार्यशिष्य<br>
श्रीप्रगल्भाचार्यशिष्य श्रीविद्यारण्ययति<br>
विरचिते श्रीविद्यार्णवाख्ये तन्त्रे<br>
सप्तदशः स्वासः ॥ १७ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_17_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/17/">१७ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_17_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_17_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_17_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
