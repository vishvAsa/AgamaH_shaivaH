<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१२">
  <meta property="og:description" content="॥ द्वादशः श्वासः ॥
अथ श्रीचक्रनिर्माणप्रकारः । श्रीरुद्रयामले -
ततः कुङ्कुमसिन्दूरैः कार्यं यन्त्रं तु योगिना ।
सौवर्णे राजते ताम्रे स्फाटिके वैद्रुमे तथा ॥ १ ॥
चक्रे यथोक्तविधिना पूज्या देवी नरोत्तमैः ।
इति । तन्त्रराजे -
रत्ने हेमनि रूप्ये वा ताम्रे दृषदि च क्रमात् ।
कृत्वा चक्रस्य निर्माणं स्थापयेत् पूजयेदपि ॥ १ ॥
लक्ष्मीकान्तियशःपुत्रधनारोग्यादिसिद्धये ।
दृषदि गण्डकीशिलायाम् । गण्डकीभवपाषाणे स्वर्णे रजतताम्रयो रिति
दक्षिणामूर्तिसंहितावचनात् ॥
अथ धातुविशेषे पूज्यकालसङ्ख्याविशेषमाह रत्नसागरे -
यावञ्जीवं सुवर्णे स्याद्रूप्ये द्वाविंशतिः प्रिये ।
ताम्रे द्वादशकं वर्षं तदर्धं भूर्जपत्रके ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१२">
  <meta itemprop="description" content="॥ द्वादशः श्वासः ॥
अथ श्रीचक्रनिर्माणप्रकारः । श्रीरुद्रयामले -
ततः कुङ्कुमसिन्दूरैः कार्यं यन्त्रं तु योगिना ।
सौवर्णे राजते ताम्रे स्फाटिके वैद्रुमे तथा ॥ १ ॥
चक्रे यथोक्तविधिना पूज्या देवी नरोत्तमैः ।
इति । तन्त्रराजे -
रत्ने हेमनि रूप्ये वा ताम्रे दृषदि च क्रमात् ।
कृत्वा चक्रस्य निर्माणं स्थापयेत् पूजयेदपि ॥ १ ॥
लक्ष्मीकान्तियशःपुत्रधनारोग्यादिसिद्धये ।
दृषदि गण्डकीशिलायाम् । गण्डकीभवपाषाणे स्वर्णे रजतताम्रयो रिति
दक्षिणामूर्तिसंहितावचनात् ॥
अथ धातुविशेषे पूज्यकालसङ्ख्याविशेषमाह रत्नसागरे -
यावञ्जीवं सुवर्णे स्याद्रूप्ये द्वाविंशतिः प्रिये ।
ताम्रे द्वादशकं वर्षं तदर्धं भूर्जपत्रके ॥ १ ॥">
  <meta itemprop="wordCount" content="12117">
  <meta name="twitter:card" content="summary">
  <meta name="twitter:title" content="१२">
  <meta name="twitter:description" content="॥ द्वादशः श्वासः ॥
अथ श्रीचक्रनिर्माणप्रकारः । श्रीरुद्रयामले -
ततः कुङ्कुमसिन्दूरैः कार्यं यन्त्रं तु योगिना ।
सौवर्णे राजते ताम्रे स्फाटिके वैद्रुमे तथा ॥ १ ॥
चक्रे यथोक्तविधिना पूज्या देवी नरोत्तमैः ।
इति । तन्त्रराजे -
रत्ने हेमनि रूप्ये वा ताम्रे दृषदि च क्रमात् ।
कृत्वा चक्रस्य निर्माणं स्थापयेत् पूजयेदपि ॥ १ ॥
लक्ष्मीकान्तियशःपुत्रधनारोग्यादिसिद्धये ।
दृषदि गण्डकीशिलायाम् । गण्डकीभवपाषाणे स्वर्णे रजतताम्रयो रिति
दक्षिणामूर्तिसंहितावचनात् ॥
अथ धातुविशेषे पूज्यकालसङ्ख्याविशेषमाह रत्नसागरे -
यावञ्जीवं सुवर्णे स्याद्रूप्ये द्वाविंशतिः प्रिये ।
ताम्रे द्वादशकं वर्षं तदर्धं भूर्जपत्रके ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/12\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/12.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१२">१२</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ द्वादशः श्वासः ॥</p>
<p>अथ श्रीचक्रनिर्माणप्रकारः । श्रीरुद्रयामले -</p>
<p>ततः कुङ्कुमसिन्दूरैः कार्यं यन्त्रं तु योगिना ।<br>
सौवर्णे राजते ताम्रे स्फाटिके वैद्रुमे तथा ॥ १ ॥</p>
<p>चक्रे यथोक्तविधिना पूज्या देवी नरोत्तमैः ।</p>
<p>इति । तन्त्रराजे -</p>
<p>रत्ने हेमनि रूप्ये वा ताम्रे दृषदि च क्रमात् ।<br>
कृत्वा चक्रस्य निर्माणं स्थापयेत् पूजयेदपि ॥ १ ॥</p>
<p>लक्ष्मीकान्तियशःपुत्रधनारोग्यादिसिद्धये ।</p>
<p>दृषदि गण्डकीशिलायाम् । गण्डकीभवपाषाणे स्वर्णे रजतताम्रयो रिति<br>
दक्षिणामूर्तिसंहितावचनात् ॥</p>
<p>अथ धातुविशेषे पूज्यकालसङ्ख्याविशेषमाह रत्नसागरे -</p>
<p>यावञ्जीवं सुवर्णे स्याद्रूप्ये द्वाविंशतिः प्रिये ।<br>
ताम्रे द्वादशकं वर्षं तदर्धं भूर्जपत्रके ॥ १ ॥</p>
<p>इति तन्त्रान्तरे -</p>
<p>ताम्रे द्वादशकं वर्ष स्फाटिकादौ तु सर्वदा ।<br>
तेषां मध्ये स्फाटिके तु सर्वसिद्धिप्रदं भवेत् ॥ १ ॥</p>
<p>इति । लक्षसागरे -</p>
<p>भूमौ सिन्दूररजसा रचितं सर्वकामदम् ।<br>
सुवर्णरचितं यन्त्रं सर्वराजवशङ्करम् ॥ १ ॥</p>
<p>रजतेन कृतं यन्त्रमायुरारोग्यकान्तिदम् ।<br>
ताम्रैस्तु रचितं यन्त्रं सर्वैश्वर्यप्रदं मतम् ॥ २ ॥</p>
<p>यन्त्रं हि स्फाटिके देवि मनोऽभिलषितप्रदम् ।<br>
माणिक्यलि(ख्य ? खि)तं यन्त्रं राज्यदं भुक्तिदं मतम् ॥ ३ ॥</p>
<p>गोमेदरचितं यन्त्रं सर्वैश्वर्यप्रदायकम् ।<br>
कॢप्तं मरकते यन्त्रं सर्वशत्रुविनाशनम् ॥ ४ ॥</p>
<p>लोहत्रयोद्भवं यन्त्रं सर्वसिद्धिकरं मतम् ।</p>
<p>इति ॥ देव्युवाच -</p>
<p>लोहत्रयोद्भवं यन्त्रं कथं कार्यं महेश्वर ।<br>
तन्मे वदस्व कृपया यद्यहं तव वल्लभा ॥ १ ॥</p>
<p>ईश्वर उवाच -</p>
<p>भागा दश सुवर्णस्य रजतस्य च षोडश ।<br>
ताम्रस्य रविभागेन पीठ कुर्यान्मनोहरम् ॥ १ ॥</p>
<p>तस्मिन् पीठे तु निर्माणं श्रीचक्रस्य तु कारयेत् ।<br>
शान्तिदं पुष्टिदं प्रोक्तं सर्वशत्रुनिवर्हणम् ॥ २ ॥</p>
<p>आयुरारोग्यजनकं कान्तिदं पुष्टिदं मतम् ।</p>
<p>इति ॥ अथ चक्रस्य प्रस्तारभेदेन त्रैविध्यं च तत्रैव -</p>
<p>त्रैविध्यं तस्य चक्रस्य भूप्रस्तारोऽर्धमेरुकम् ।<br>
पातालवासिनां देवि प्रस्तारो निम्नरेखकः ॥ १ ॥</p>
<p>ऊर्ध्वरेखो महेशानि मर्त्यलोकनिवासिनाम् ।<br>
स्वर्गलोकादिवासानां यन्त्राण्मेरुसञ्ज्ञकः ॥ २ ॥</p>
<p>भूपुरं तु समारभ्य बैन्दवान्तं महेश्वरि ।<br>
क्रमात्समुन्नतं सर्वं मेरुरूपं मयोदितम् ॥ ३ ॥</p>
<p>समोर्ध्वरेखा नवकमूर्ध्वरेखं प्रकीर्तितम् ।<br>
निम्नरेखासमायोगाद्भूप्रस्तारो मयोदितः ॥ ४ ॥</p>
<p>प्। २२४) यन्त्रराजस्वरूपं ते मया स्नेहात् प्रकाशितम् ।<br>
गोपितव्यं त्वया भद्रे स्वगुह्यमिव सन्ततम् ॥ ५ ॥</p>
<p>इति ॥ अथैतत्प्रस्तारत्रयस्य फलानि प्रस्तारान्तरं च श्रीतन्त्रराजे -</p>
<p>चतुरस्रं समारभ्य नवचक्राण्यनुक्रमात् ।<br>
उन्नतोन्नतमामध्याच्चक्रं स्यान्निधनं धनम् ॥ १ ॥</p>
<p>त्रिद्विक्रमादुन्नतं तदप्रजत्वं श्रियं लभेत् ।<br>
एकद्विषट्क्रमोन्नामं श्रियै कीर्त्ये च कल्पते ॥ २ ॥</p>
<p>नवानि समरूपाणि सर्वाभीष्टार्थसिद्धये ।</p>
<p>इति ॥ तथा कुलमूलावतारे -</p>
<p>उच्छ्रितं क्रमशो देवि वित्तप्राप्तिस्ततो मृतिः ।<br>
भूचक्रं षोडशारं चाप्यष्टारं च समं भवेत् ॥ १ ॥</p>
<p>शेषमुन्नतमीशानि चार्थाप्त्यप्रजदं भवेत् ।<br>
चतुरस्रं समं देवि षोडशारादिबिन्दुकम् ॥ २ ॥</p>
<p>मिथः समुन्नतं देवि श्रियै कीर्त्ये च कल्पते ।<br>
चतुरस्रं समारभ्य बिन्द्वन्तं समरेखकम् ॥ ३ ॥</p>
<p>तथा श्रीः कीर्तिरारोग्यममृतायोपकल्पते ।</p>
<p>इति ॥ अथ श्रीचक्राधिकरणे निषिद्धधातूनन्यानि निषिद्धाधिकरणानि चाह<br>
तन्त्रराजे -</p>
<p>सीसकांस्यादिषु पुनः पूर्वोक्तविपरीतकृत् ।<br>
फलकायां पटे भित्तौ स्थापयेन्न कदाचन ॥ १ ॥</p>
<p>स्थापितं यदि मोहेन लोभेनाज्ञानतोऽपि वा ।<br>
कुलं वित्तमपत्यं च निर्मूलयति सर्वथा ॥ २ ॥</p>
<p>इति । कुलमूलावतारे -</p>
<p>अग्निरङ्गुलविस्तारं प्राक्प्रत्यग्दक्षिणोत्तरम् ।<br>
पलप्रमाणं कर्तव्यमर्चापीठं मनोहरम् ॥ १ ॥</p>
<p>यवार्धोच्चं प्रकुर्वीत चतुरस्रं समन्ततः ।<br>
तस्मिन् पीठे च निर्माणं श्रीचक्रस्य तु कारयेत् ॥ २ ॥</p>
<p>इति । सौत्रामणीतन्त्रे -</p>
<p>ऋजुरेखा भवेल्लक्ष्मीर्वक्ररेखा दरिद्रता ।<br>
अग्निरङ्गुलविस्तारो यवार्धेनोच्छ्रितिर्भवेत् ॥ १ ॥</p>
<p>इति । लक्षसागरे अग्निरङ्गुलिहेमस्य (?) इत्यादि प्रागुक्तश्रीचक्रनिर्माणप्रस्तावे<br>
सृष्ट्यादिप्रपञ्चो न प्रपञ्चितोऽधुना विशेषमाह उत्तरतन्त्रे :</p>
<p>सृष्टिक्रमेण पूजा हि सृष्टिचक्रेऽभिधीयते ।<br>
स्थितिक्रमेण पूजा स्यात् स्थितिचक्रे महेश्वरि ॥ १ ॥</p>
<p>संहारक्रमयोगेन पूजा संहारचक्रके ।</p>
<p>इति । अत्र श्रीचक्रं त्रिविधं सृष्टिस्थितिसंहारभेदात् । तदुक्तं<br>
मातृकासर्वस्वे -</p>
<p>श्रीचक्रं त्रिविधं प्रोक्तं सृष्टिस्थितिलयात्मकम् ।<br>
प्रत्येकं त्रिविधं ज्ञेयं तत्साङ्कर्यात् प्रयत्नतः ॥ १ ॥</p>
<p>मूलभेदा नवैव स्युस्तत्तद्भेदा ह्यनेकधा ।</p>
<p>अत्र सृष्टिसृष्ट्यात्मकं स्थितिस्थित्यात्मकं लयलयात्मकं चेति त्रिविधम् ।<br>
सृष्टिस्थित्यात्मकं स्थितिसृष्ट्यात्मकं सृष्टिलयात्मकं लयसृष्ट्यात्मकं<br>
स्थितिलयात्मकं लयस्थित्यात्मकम् एते नव भेदाः । एवं सर्वे द्वादश<br>
भेदाः अत्र विवेकस्तु तत्रैव :</p>
<p>सृष्टिचक्रं समाख्यातं नवचक्राण्यनुक्रमात् ।<br>
उन्नतोन्नतमामध्यं विज्ञेयं देशिकोत्तमैः ॥ १ ॥</p>
<p>श्रीचक्रं सृष्टिसृष्ट्याख्यं प्रतिरेखं तथोन्नतम् ।<br>
समोर्ध्वरेखानवकं समे पीठे च यद्भवेत् ॥ २ ॥</p>
<p>स्थितिचक्रं तदेवोक्तं स्थूलरेखं महेश्वरि ।<br>
सूक्ष्मरेखं भवेत्तत्र स्थितिस्थित्यात्मकं शिवे ॥ ३ ॥</p>
<p>लयात्मकं निम्नरेखं स्थूलं लयलयात्मकम् ।</p>
<p>सूक्ष्मं पातालरेखं लयात्मकं स्थूलं पातालरेखं<br>
लयलयात्मकमित्यर्थः । सृष्टिस्थित्यात्मकं चेति सृष्तिस्थित्यात्मकं<br>
त्वित्यर्थः ।</p>
<p>अर्धमेर्वात्मकं यन्त्रं द्विधा ख्यातं महेश्वरि ।<br>
अर्धं क्रमादुन्नतं यच्चतुरस्रादितस्ततः ॥ १ ॥</p>
<p>तदूर्ध्वं समरेखं स्यात्सृष्तिस्थित्यात्मकं शिवे ।<br>
वैपरीत्येन चैतस्य स्थितिसृष्ट्यात्मता भवेत् ॥ २ ॥</p>
<p>प्। २२५) चतुरस्रं समारभ्य चक्रत्रयमपीश्वरि ।<br>
क्रमोन्नतं तदूर्ध्वं तु समं स्यान्निम्नरेखकम् ॥ ३ ॥</p>
<p>सृष्टिसंहाररूपं स्याद्वैपरीत्येन तस्य तु ।<br>
लयसृष्ट्यात्मकत्वं तु प्रोक्तं ज्ञेयं मनीषिभिः ॥ ४ ॥</p>
<p>अर्धं पातालरेखं तु तदूर्ध्वं चोर्ध्वरेखकम् ।<br>
लयस्थित्यात्मकं प्रोक्तं वैपरीत्येन तस्य तु ॥ ५ ॥</p>
<p>स्थितिसंहाररूपं तु विज्ञेयं देशिकोत्तमैः ।<br>
स्थितिस्थित्यात्मकं चक्रं प्रशस्तं गृहमेधिनाम् ॥ ६ ॥</p>
<p>आयुःकीर्तिधनारोग्यपुत्रपौत्रविवर्धनम् ।<br>
सृष्टिस्थित्यात्मकं चक्रमप्रजत्वं श्रियं लभेत् ॥ ७ ॥</p>
<p>पञ्चाशद्वर्षतश्चोर्द्ध्वं पुत्रपौत्रप्रदं भवेत् ।<br>
स्थितिसृष्ट्यात्मकं यन्त्रं पुत्रायुर्धनवृद्धिदम् ॥ ८ ॥</p>
<p>पञ्चाशद्वर्षतश्चोर्ध्वमपत्यध्वंसकृद्भवेत् ।<br>
अन्ये प्रोक्तास्तु ये भेदाः श्रीचक्रस्य महेश्वरि ॥ ९ ॥</p>
<p>यतिवैखानसानां तु विशेषो वर्णिनामिति ।</p>
<p>उत्तरतन्त्रे -</p>
<p>कूर्मपृष्ठे तु यद्यन्त्रं न पूज्यं श्रेय इच्छता ।<br>
तस्मात् सर्वप्रयत्नेन परीक्ष्यैव समाचरेत् ॥ १ ॥</p>
<p>सृष्टिचक्रे महेशानि पूजा सृष्ट्यन्तता भवेत् ।<br>
स्थितिचक्रे तु स्थित्यन्ता संहारे तु लयान्तता ॥ २ ॥</p>
<p>गुरुपारम्पर्यतो वा पितृभ्रातृक्रमाच्च वा ।<br>
प्राप्तं श्रीगुरुणा दत्तं गुरुज्येष्ठकनिष्ठकैः ॥ ३ ॥</p>
<p>दत्तं भाग्यवशाद् देवि लभ्यते यदि साधकः ।<br>
पूजां तत्र प्रकुर्वीत स्थित्यन्तां परमेश्वरि ॥ ४ ॥</p>
<p>दुष्टयन्त्रमपि प्रोक्तं फलदं नान्यथा शिवे ।</p>
<p>इति । पितृपितामहक्रमतो गुरुपारम्पर्यक्रमतश्च कालवशाद्भाग्यवशाद्<br>
दुष्टयन्त्रं प्राप्यते चेत्तस्मिन् यन्त्रे पूजा तु प्रथमतः संहारक्रमेण<br>
ततः सृष्टिक्रमेण ततः स्थितिक्रमेण विधेया शुभफलदं भवतीत्यर्थः ॥</p>
<p>अथ दीक्षापूर्णाभिषेकाङ्गकुण्डमण्डपविधिः ।<br>
दीक्षाङ्गभूतमण्डपरचनार्थं प्राचीपरिज्ञानस्यावश्यकत्वात्<br>
तत्परिज्ञानप्रकारः प्रदर्श्यते । तत्र दिव्यसारस्वततन्त्रे :</p>
<p>निर्मले दिवसे वृक्षप्रासादादिविवर्जिते ।<br>
स्थाने समतले श्लक्षणं कृत्वा हंसपदं सुधीः ॥ १ ॥</p>
<p>तदवष्टम्भतः कुर्याद्द्वादशाङ्गुलमानतः ।<br>
वृत्तं तु परितो भ्रान्त्वा तन्मध्ये स्थापयेद्बुधः ॥ २ ॥</p>
<p>सूच्यग्रं सरलं शङ्कुं वर्तुलं द्वादशाङ्गुलम् ।<br>
षडङ्गुलपरीणाहमूलं शिल्पिवरेण तु ॥ ३ ॥</p>
<p>रचितं यत्नतस्तस्मिन् वृत्ते पूर्वापराह्णयोः ।<br>
शङ्क्वग्रच्छायासम्पातस्थानयोश्चिह्नयुग्मकम् ॥ ४ ॥</p>
<p>कृत्वा चिह्नद्वयप्रापि सूत्रं प्राक्प्रत्यगायतम् ।<br>
दत्वा वृत्तायताधन सूत्रेणेच्छाधिकेन वा ॥ ५ ॥</p>
<p>पूर्वपश्चिमयोर्वृत्तद्वयं श्लिष्टं परस्परम् ।<br>
विधाय च तयोः सन्धिद्वयप्रापि प्रसारयेत् ॥ ६ ॥</p>
<p>मध्यचिह्नस्पृष्टमध्यं तत्सूत्रं दक्षिणोत्तरम् ।<br>
एतस्यार्द्धांशमानेन कृत्वा कोणेषु लाञ्छनम् ॥ ७ ॥</p>
<p>तेषु सूत्राष्टकन्यासाच्चतुरस्रं समं भवेत् ।</p>
<p>इति । अथैतद्रचनाप्रकारः - अत्र मेधाद्यनावृतसूर्ये निर्मलनभोमण्डले<br>
दिवसे वृक्षप्रासादाद्यनावृते भूप्रदेशे समे स्थाने क्वचिद्बिन्दुं कृत्वा<br>
तदवष्टम्भतः प्रतिदिशं द्वादशाङ्गुलमानेन वृत्तं निष्पाद्य तत्र<br>
षडङ्गुलमानपरिणाहमूलम् उत्तरोत्तरपरिणाहापचयेन<br>
सूचीमात्रकृताग्रपरिणाहमृज्वाकृतिं द्वादशाङ्गुलोच्छ्रायोपेतं<br>
वृत्ताकारं शिल्पिवरेण निर्मितं शङ्कु<br>
वृत्तमध्यस्थबिन्दुमध्यशङ्कुमूलपरिणाहमध्यं यथा भवति तथा<br>
संस्थाप्य तच्छङ्कुच्छायाग्रस्य पूर्वाह्णे तद्वृत्तरेखापश्चिमभागे<br>
यत्र सम्पातस्तत्र चिह्नं कृत्वा अपराह्णेऽपि शङ्कुच्छायाग्रस्य<br>
तद्वृत्तरेखापूर्वभागे यत्र सम्पातो भवति तत्र च चिह्नं विधाय<br>
तच्चिह्नद्वयप्रापि सूत्रं विधाय पूर्वपश्चिमं परिकल्प्य<br>
तच्चिह्नद्वयावष्टम्भेन तच्चिह्नान्तरालस्थमानस्य<br>
स्वेष्टाधिकार्धमानेनान्योन्यं संश्लिष्टं पूर्वापरं वृत्तद्वयं<br>
विधाय वृत्तरेखादक्षिणोत्तरसन्धिद्वयप्रापि प्राक्पश्चिमसूत्रमध्यगत्या<br>
तिर्यग्रूपेण यत्सूत्रं तत् दक्षिणोत्तरं परिकल्प्य<br>
पूर्वपश्चिमदक्षिणोत्तरसूत्रद्वयाग्रचतुष्कसम्पाताद्वक्ष्यमाणमानेन<br>
तुल्यरूपकल्पितसूत्राग्रस्तेषां मण्डपकुण्डादीनां<br>
प्राक्प्रत्यग्दक्षिणोत्तरात्मकदिक्चतुष्टयं परिकल्पयेदिति स्थूलदृष्ट्या<br>
प्राचीसाधनविधिः प्रदर्शितः ॥ सूक्ष्मप्रकारस्तु तन्त्रान्तरे - सुसमे<br>
भूतले कृत्वे त्यारभ्योक्तप्रकारेण पूर्वदिनकृत्यमुक्त्वा</p>
<p>प्। २२६) दिनान्तरेऽपि देवेशि प्राग्वच्चिह्नद्वयं सुधीः ।<br>
कृत्वा वृत्ते तु यत्र स्याच्छायायाः परमेश्वरि ॥ १ ॥</p>
<p>प्रवेशो निर्गमश्चैव तत्र पूर्वदिने यदा ।<br>
प्रविष्टनिर्गताच्छाया यदा तन्मध्यनाडिकाः ॥ २ ॥</p>
<p>च्छायादिना तु विज्ञाय च्छायापगमचिह्नयोः ।<br>
अन्तरं दिनयोरिष्टैश्चतुराद्यैर्विभागतः ॥ ३ ॥</p>
<p>विभज्य तत्र चिह्नानि कृत्वा ताभिः सुरेश्वरि ।<br>
नाडीभिः कल्पिता भागा गुणनीयाः प्रयत्नतः ॥ ४ ॥</p>
<p>षष्ट्या हृतं तु लब्धांशैः पूर्वेद्युर्यत्कृतं भवेत् ।<br>
प्राचीसूत्रं पूर्वभागे उत्तरे तूत्तरायणे ॥ ५ ॥</p>
<p>अयने दक्षिणे चैव दक्षिणस्यां दिशि ध्रुवम् ।<br>
चाल्यते चेत् स्फुटा सा स्यात्प्राची तु परमेश्वरि ॥ ६ ॥</p>
<p>इति प्राचीसाधनं विधाय</p>
<p>व्यासद्विगुणरज्ज्वान्तौ पाशौ कृत्वाङ्कयेदिमाम् ।<br>
व्यासार्धमाने शङ्क्वर्धं सार्धेऽस्मिन्कर्षणाय च ॥ १ ॥</p>
<p>प्राच्यन्तशङ्कोस्तत्पाशौ कृत्वा चाकर्षकर्षणे ।<br>
शङ्क्वङ्केऽर्वाक्श्रोणिरेवमुदग्व्यत्यस्य चांसकौ ॥ २ ॥</p>
<p>इति शिल्पिशास्त्रोक्तरीत्या<br>
मण्डपक्षेत्रमुद्दिष्टमानादधिकविस्तारायामसमचतुरस्रं कल्पयेत् ॥<br>
अस्यार्थः कुण्ड मण्डपादेर्व्यासो<br>
यावानिष्टस्तावद्द्विगुणरज्जुमुभयतःपाशं कृत्वा तामेकतःपाशाद्<br>
व्यासार्धमात्रे शङ्क्वर्धं चिह्नयेत् : ततः शङ्क्वङ्कादग्रतो<br>
व्यासार्धमानेन चिह्नापकर्षणतः कुण्डमण्डपादौ प्राचीसूत्रं<br>
प्रमाणेन दत्वा तदन्तयोः शङ्कुं निखन्य तयोस्तद्रज्जुपाशौ तथा<br>
कुर्याद्यथा व्यासार्द्धादङ्को यतः कृतः स पाशः प्रतीच्यां स्यात्<br>
कर्षचिह्नदक्षिणत आकृष्य व्यासार्धं चिह्ने दक्षिणश्रोणिशङ्कुं दत्वा<br>
तस्यैवोत्तरदिक्श्रोण्यां च शङ्कुं दद्यात् । ततः पाशौ व्यत्यस्यैवमंसौ<br>
साध्याविति । एवं समचतुरस्रं क्षेत्रं कृत्वा<br>
बाहुमात्रोद्दिष्टमानाभ्यधिकां चतुरस्रां भुवं<br>
बाहुमात्रखननादिभिस्तुषाङ्गरादि लोष्टादिकं भिरस्थ<br>
शुद्धमृद्भिरापूर्य दृढीकृत्य</p>
<p>कीलेनैकीकृते मूले पृथक्सूक्ष्मसमाग्रयोः ।<br>
दण्डयोरग्रनैकट्येऽन्यस्तिर्यमध्यचिह्नतः ॥ १ ॥</p>
<p>कीलादिना योजनीये दण्डः समतया द्वयोः ।<br>
मूलदेशे लम्बसूत्रमस्पृशद्भारवद्भुवम् ॥ २ ॥</p>
<p>भूस्थेऽग्रयुग्मे मध्याङ्कात् तिर्यग्दण्डगताद्यतः ।<br>
स्खलेत्तत्पूरयेदन्यन्निम्नयेद्वापि युक्तितः ॥ ३ ॥</p>
<p>अङ्के यावत् सूत्रमेति भूरेवं समतां व्रजेत् ।</p>
<p>इति ॥ अयमर्थः - समस्थौल्यदीर्घरज्ज्वोः कीलेन<br>
प्रोतमूलयोर्दण्डयोरग्रनिकटे तादृशं तिर्यग्दण्डं तदर्धदीर्घं<br>
कीलेन योजयित्वा तन्मध्ये चिह्नं कृत्वा दण्डत्रयेण दीर्घत्रिकोणाकारं<br>
विधाय दीर्घदण्डयोर्मूलाल्लम्बमानं सूत्रमग्रे<br>
लघुपाषाणादिबद्धं तिर्यग्दण्डस्य मध्यचिह्नोपरि भूमिं यथा न<br>
स्पृशति तथा विधाय भूमिं स्पृष्ट्वाग्रयोस्तयोर्मूलं धृत्वा<br>
शनैराकृष्टे तिर्यग्दण्डमध्याङ्काद्यत्र सूत्रं चलति तत्र निम्ना<br>
भूस्तां पूरयेत् । अन्यत् खनित्वा वा यथा मध्यचिह्ने सूत्रमेति तथा सर्वत्र<br>
कुर्यादिति शिल्पिशास्त्रोक्तप्रकारेण भूमिं समीकृत्य<br>
तत्रोत्तममध्यमकनिष्ठाद्यन्यतमं मण्डपं कुर्यात् ॥<br>
मण्डपलक्षणं तु तन्त्रान्तरे :</p>
<p>राज्ञां होमाभिषेकेषु दीक्षादानव्रतादिषु ।<br>
भानोर्गत्या दिशो ज्ञात्वा पुण्याहं वाचयेत् सुधीः ॥ १ ॥</p>
<p>ततः पञ्चनिनादेन मण्डपं रचयेच्छुभम् ।<br>
ज्येष्ठमध्याधमत्वेन तन्मानं त्रिविधं मतम् ॥ २ ॥</p>
<p>षोडशाष्टादशमितैर्हस्तैर्मानमिहोत्तमम् ।<br>
हस्तैर्विंशतिभिः केचिन्मानमुत्तममूचिरे ॥ ३ ॥</p>
<p>मध्यमं द्वादशकरैश्चतुर्दशकरैर्मितम् ।<br>
अधमं दशभिर्हस्तैर्मितमाहुर्मनीषिणः ॥ ४ ॥</p>
<p>केचित्तु नवभिस्तद्वत् सप्तभिर्वाथ पञ्चभिः ।<br>
हस्तैर्मित्तं वदन्त्येव विस्तारायामसंयुतम् ॥ ५ ॥</p>
<p>स्तम्भैः षोडशभिर्युक्तं चतुर्द्वारं सुशोभनम् ।<br>
दिक्षु द्वाराणि चत्वारि साष्टाङ्गुलकरद्वयात् ॥ ६ ॥</p>
<p>साध्याङ्गुलकरद्वन्द्वाद्विदधीत करद्वयात् ।<br>
ततो मण्डपसूत्रं तु त्रिगुणं परिकल्पयेत् ॥ ७ ॥</p>
<p>पूर्वादिषु क्रमात्तस्य मध्यभागस्तु वेदिका ।<br>
इष्टकाभिर्मृदा वा सा कार्या दर्पणसन्निभा ॥ ८ ॥</p>
<p>वेदीकोणेषु विन्यस्याः स्तम्भा वेदस्वरूपकाः ।<br>
ते चोत्तमे तदर्धोच्चा मध्यमाधमयोः पुनः ॥ ९ ॥</p>
<p>प्। २२७) अष्टहस्तोन्नतिभृतस्ततो द्वादश शोभनाः ।<br>
ऋजवः पञ्चहस्तास्ते सशिखास्तु समन्ततः ॥ १० ॥</p>
<p>चतुष्कोणेषु चत्वारश्चाष्टौ ते सूत्रकोटिषु ।<br>
समान्तरालाः सर्वे ते स्थाप्याः षोडश देशिकैः ॥ ११ ॥</p>
<p>पञ्चमांशोन्मितांस्तांश्च निखनेद्भुवि देशिकः ।<br>
मध्यस्तम्भचतुष्काग्रादेकीभुताग्रकं पुनः ॥ १२ ॥</p>
<p>कृत्वा काष्ठचतुष्कं तु तदग्रे कलशं शुभम् ।<br>
शोभितं कलशेनाथ मुखस्थेन सुदारुजम् ॥ १३ ॥</p>
<p>निर्मितं शिल्पिभिः सम्यक्स्थापयेद्देशिकोत्तमः ।<br>
आच्छादयेत्ततो वंशैः कटैः करदलैश्च तम् ॥ १४ ॥</p>
<p>मण्डपद्वारबाह्ये च युग्मं युग्मं दिशां क्रमात् ।<br>
अश्वत्थोदुम्बरप्लक्षवटोत्थं तोरणं न्यसेत् ॥ १५ ॥</p>
<p>सप्तषट्पञ्चककरं निखनेद्भुवि पूर्ववत् ।<br>
विशालता च तस्याथ दशभिस्त्वङ्गुलैर्मता ॥ १६ ॥</p>
<p>पञ्चाङ्गुलमितस्थौल्यं विषमं चतुरस्रकम् ।<br>
मध्यभागे तोरणयोस्तिर्यक् काष्ठं प्रविन्यसेत् ॥ १७ ॥</p>
<p>सार्धहस्तद्वयात् (पाद) हस्तयुग्धस्तयुग्मतः ।<br>
अग्निमीलीतिमन्त्रेण विन्यसेत् पूर्वतोरणम् ॥ १८ ॥</p>
<p>इषे त्वेत्यादिमन्त्रेण दक्षिणं तोरणं न्यसेत् ।<br>
अग्न आयेति मन्त्रेण पश्चिमस्य निवेशनम् ॥ १९ ॥</p>
<p>शन्नो देवीतिमन्त्रेण दद्यादुत्तरतोरणम् ।<br>
ऊर्ध्वे ध्वजं च बध्नीयात् घण्टाचामरभूषितम् ॥ २० ॥</p>
<p>पञ्चहस्तो ध्वजः प्रोक्तो दण्डस्तु दशहस्तकः ।<br>
ततस्तु लोकपालानां पताका बाहुसम्मिताः ॥ २१ ॥</p>
<p>द्वादशाङ्गुलविस्तारास्तत्तन्मूर्त्या च लाञ्छिताः ।<br>
पीतारक्तश्यामधूम्राश्वेतधूम्रासितार्जुनाः ॥ २२ ॥</p>
<p>आयुधाङ्काः पताकाः स्युः पुष्पगन्धसमन्विताः ।<br>
यथायोग्यं दण्डयुतास्तत्तन्मन्त्रेण तान्न्यसेत् ॥ २३ ॥</p>
<p>चन्द्रमण्डलगौरेण वितानेन विभुषितम् ।<br>
दुकूलवेष्टितस्तम्भं नानादीपाद्यलङ्कृतम् ॥ २४ ॥</p>
<p>आम्रपल्लवमालाभिः शोभितं द्वारमुत्तमम् ।<br>
वेष्टितं दर्भरज्ज्वा च विदध्यान्मण्डपं शुभम् ॥ २५ ॥</p>
<p>इति ॥ उत्तरतन्त्रे -</p>
<p>विंशत्यूर्ध्वशतैर्हस्तैर्मण्डपश्चोत्तमो मतः ।<br>
अष्टोत्तरशतैर्हस्तैः शतहस्तैरथापि वा ॥ १ ॥</p>
<p>एकाशीतिमितैर्हस्तैर्द्वासप्ततिकरैरपि ।<br>
षष्टिहस्तैरष्टचत्वारिंशद्भिर्हस्तकैः क्रमात् ॥ २ ॥</p>
<p>षट्त्रिंशद्भिश्च त्रिंशद्भिः सप्तविंशतिहस्तकैः ।<br>
चतुर्विंशतिहस्तैर्वा मण्डपं कारयेद्बुधः ॥ ३ ॥</p>
<p>चतुरस्रं तथा वृत्तं षट्कोणं चाष्टकोणकम् ।<br>
त्रिकोणमष्टपत्राभं नवकोणं द्विकोणकम् ॥ ४ ॥</p>
<p>पञ्चकोणं सप्तकोणं रुद्रकोणं तथैव च ।<br>
द्वादशं षोडशं चाष्टादशविंशतिकोणकम् ॥ ५ ॥</p>
<p>चतुर्विंशतिकोणं च सप्तविंशतिकोणकम् ।<br>
द्वात्रिंशत्कोणकं चैव षट्त्रिंशत्कोणकं तथा ॥ ६ ॥</p>
<p>अष्टचत्वारिंशदस्रं मत्स्याकारो ध्वजाकृतिः ।<br>
शूर्पकुन्तासिशृङ्गाटधनुर्मुद्गरकाकृतिः ॥ ७ ॥</p>
<p>मण्डपास्तत्र कर्तव्याः कुण्डान्यपि विशेषतः ।<br>
पूर्णाभिषेके दीक्षायामभिषेकादिशान्तिषु ॥ ८ ॥</p>
<p>तत्तत्काम्यप्रयोगेषु तत्तत्कुण्डानि देशिकैः ।<br>
कर्तव्यानि विशेषेण तत्तकर्मण्यतन्द्रितैः ॥ ९ ॥</p>
<p>इति ॥ अत्र यावन्तो मण्डपभेदा उक्तास्तावन्तः कुण्डभेदा अपि ज्ञेयाः ॥<br>
अथैतन्मण्डपरचनाप्रकारः - अत्र पूर्णाभिषेकादिषु<br>
चतुर्विंशतिहस्तपरिमिताः कुण्डमण्डपा ये उक्तास्ते कर्तव्याः ।<br>
चतुर्विंशतिर्विंशति अष्टादशषोडशहस्तैर्वोत्तमो मण्डपः चतुर्धा ।<br>
चतुर्दशहस्तैर्द्वादशहस्तैर्वा मध्यमो द्विविधः ।<br>
दशहस्तैर्नवहस्तैः सप्तहस्तैः पञ्चहस्तैश्च समायामविस्तारैश्च<br>
कनिष्ठश्चतुर्विधः । अत्र पक्षे त्रिविधे यथावकाशम्<br>
ऋत्विक्सदस्यसामाजिकाद्युपवेशादेः सौकर्ययुक्तं मण्डपं कुर्यात् ॥<br>
हस्तस्तु चतुर्विंशाङ्गुलदैर्घ्य । अङ्गुलमानं तु महाकपिलपञ्चरात्रे :</p>
<p>वातायनपथं प्राप्य ये भान्ति रविरश्मयः ।<br>
तेषु सूक्ष्मा विसर्पन्ते रेणुकास्त्रसरेणवः ॥ १ ॥</p>
<p>परमाणोरष्टगुणस्त्रसरेणुरुदाहृतः ।<br>
तेऽष्टौ केशाह्वयास्तेऽष्टौ लिक्षा युकास्तदष्टकम् ॥ २ ॥</p>
<p>तदष्टकं यवस्तेऽष्टावङ्गुलिः समुदाहृता ।<br>
सा तूत्तमाङ्गुलिः सप्तयवा सैव तु मध्यमा ॥ ३ ॥</p>
<p>षट्यवा साधमा प्रोक्ता मानाङ्गुलमितीरितम् ।<br>
विन्यस्तैस्तिर्यगष्टाभिर्यवैर्मानान्तराङ्गुलम् ॥ ४ ॥</p>
<p>शालिभिर्वा ऋजुन्यस्तैस्त्रिभिर्मानान्तरं भवेत् ।<br>
आचार्यदक्षिणकरे मध्यमाङ्गुलिमध्यगम् ॥ ५ ॥</p>
<p>प्। २२८) पर्वणोरन्तरं दीर्घं मानाङ्गुलमुदाहृतम् ।<br>
विनाङ्गुष्ठेन शेषाभिर्मुष्टिमङ्गुलिभिः कृतम् ॥ ६ ॥</p>
<p>चतुर्धा विभजेदेको भागो मुष्ट्यङ्गुलः स्मृतः ।<br>
यं कञ्चित्पौरुषायामं विभज्य दशधा पुनः ॥ ७ ॥</p>
<p>एकं द्वादशधा भागं कृत्वा तेष्वेकमङ्गुलम् ।<br>
देहलब्धाङ्गुलं नाम जानीयात् तस्य तत्पुनः ॥ ८ ॥</p>
<p>उच्छ्रायः प्रतिमायाः स्यान्महामानाङ्गुलाश्रयः ।<br>
महामानाङ्गुलिरिति मात्राङ्गुलिरिहोच्यते ॥ ९ ॥</p>
<p>प्रासादादींश्च तेनैव कुर्यान्मानान्तरेण वै ।<br>
वेदिकापीठशिविकारथादीनां विधिः पुनः ॥ १० ॥</p>
<p>मानान्तराङ्गुलेनैव भवेन्नान्येन केनचित् ।<br>
यागोपकरणानां च कुर्यान्मानाङ्गुलेन वै ॥ ११ ॥</p>
<p>होमाङ्गादिस्रुवादीनि कुण्डं मुष्ट्यङ्गुलाश्रयम् ।<br>
देहलब्धाङ्गुलेनैव प्रतिमाङ्गानि कल्पयेत् ॥ १२ ॥</p>
<p>चतुर्विंशतिसङ्ख्याभिर्हस्तस्त्वङ्गुलिभिर्भवेत् ।</p>
<p>इति । अत्राचार्यो यजमानः । एतावदुक्तं यन्मानं यजमानस्य तद्भवेदिति<br>
तन्त्रान्तरे कर्तुर्दक्षिणहस्तस्येति शारदावचनात् ॥ उत्तरतन्त्रे विशेषः :</p>
<p>नवैकादश कुण्डानि कुर्यादुत्तममण्डपे ।<br>
चतुष्कुण्डी मध्यमे स्यात्कनिष्ठेऽप्येककुण्डकम् ॥ १ ॥</p>
<p>इत्येवमुक्तप्रकारमात्राङ्गुलात्मकाङ्गुलादिभिर्हस्तादि परिकल्प्य प्रोक्तं<br>
मण्डपं कुर्यात् । तत्र प्रोक्तविधिना समीकृते भूतले<br>
पञ्चवाद्यघोषपुरःसरं ब्राह्मणैः स्वस्ति वाचयित्वा<br>
यथोद्दिष्टमानहस्तविस्तारं समचतुरस्रं<br>
कोणचतुष्टयनिखातशङ्कुचतुष्टयं विधाय पूर्वापरायतं<br>
दक्षिणोत्तराअयतं च मध्यसूत्रं दूरीकृत्य तच्चतुरस्रक्षेत्रं<br>
पुनर्नवधा विभज्य परितः कोणचतुष्टये स्तम्भचतुष्टयं<br>
दिक्चतुष्टयगतपूर्वापरायतदक्षिणोत्तरायतचतुष्ककोट्यष्टकगत-<br>
स्तम्भाष्टकमिति सम्भूय द्वादश<br>
स्तम्भानतिस्थूलान्नातिकृशानवक्रानव्रणानेकजातीयान् सुवृत्तान्<br>
पञ्चहस्तसमुच्छ्रायान् खातप्रविष्टस्वस्वपञ्चमांशान्<br>
प्रमाणाद्बहिर्हस्तस्थौल्यतृतीयांशान् स्थूलवितस्त्युन्नतिशिखायुक्तान्<br>
मध्यविभक्ते कोणचतुष्टये स्तम्भचतुष्टयं पूर्वस्तम्भसजातीयं<br>
पूर्वतः किञ्चित्स्थूलमुत्तममण्डपे<br>
तन्मानस्याधर्मानोच्चमन्यमण्डपेऽष्टहस्तोच्चं पूर्ववत् सशिखं<br>
पञ्चमांशेन प्रविष्टभूतलमिति सम्भूय षोडश स्तम्भान्निखाय<br>
तेषामुपरि सजातीयानि ऋजून्यव्रणानि<br>
शिखाप्रवेशयोग्यवेधयुक्तकोटिद्वयवत् तिर्यक्काष्ठानि शिल्पिभिः<br>
परिकल्पितानि द्वादशस्तम्भाग्रेषु मध्यस्तम्भचतुष्टयाग्रेषु च<br>
चतुरस्राकारेण समारोप्य<br>
मध्यस्तम्भचतुष्टयशिखाग्रप्रविष्टमूलवेधयुक्तमेकीकृताग्रकाष्ठ-<br>
चतुष्टयनिविष्टसजातीयकाष्ठकलशं कमलाकृतिशोभिताग्रं<br>
दिग्विदिक्स्थद्वादशस्तम्भशिखाग्रप्रोतमूलमध्यस्तम्भचतुष्टयाग्र-<br>
स्पृष्टाग्रमध्यतिर्यक्काष्ठचतुष्टयमध्यगताग्रम् ऋज्वाकृति<br>
यथायोग्यदीर्घस्थौल्ययुतप्रसारितद्वादशकाष्ठयुतमन्यैरपि<br>
काष्ठैर्यथायोग्यं दृढीकृतं नारिकेलदलैर्वंशकटैर्वा<br>
सम्यगाच्छादितं तैरेव निःशेषपिहितकोणचतुष्टयं<br>
चतुर्दिक्षूत्तममध्यमकनिष्ठेषु साष्टाङ्गुलहस्तद्वय<br>
सचतुरङ्गुलहस्तद्वय द्विहस्तविस्तारयुतसशाखद्वारचतुष्टयोपेतं<br>
मण्डपं विरच्य मण्डपस्य पूर्वद्वाराद्बहिर्हस्तमात्रं<br>
परित्यज्याश्वत्थवृक्षस्योत्तममध्यमकनिष्ठेषु<br>
सप्तषट्पञ्चहस्तोच्छ्रितं दशाङ्गुलविस्तृतं पञ्चाङ्गुलस्थूलविस्तारस्य<br>
दशाङ्गुलत्वात् स्थौल्यस्य पञ्चाङ्गुलत्वाद्वैषम्यं बोद्धव्यम् ।<br>
विषमचतुरस्रं प्रमाणातिरिक्तवितस्त्युन्नतशिखं<br>
द्वारस्योभयपार्श्वयोरुत्तममध्यमकनिष्ठेषु<br>
सार्धहस्तद्वयसपादहस्तद्वयहस्तद्वयान्तरालं यथापूर्वं<br>
पञ्चमांशेन प्रविष्टभूतलफलकद्वयम् अग्निमीले पुरोहितं यज्ञस्य<br>
देवमृत्विजम् । होतारं रत्नघातमम् इति मन्त्रेण निखाय तत्सजातीयकाष्ठेन<br>
समानविस्तारस्थौल्यं विषमचतुरस्रं कोटिद्वयेऽपि<br>
शिखाप्रवेशयोग्यवेधयुतं तिर्यक्तिर्यक्फलं समारोप्य दर्भमालां च<br>
बध्नीयात् । एवं दक्षिणद्वार उदुम्बरतरुमयं तोरणम् इषे त्वोर्जे त्वा<br>
वायवः स्थोपायवः स्थ देवोवः सविता प्रार्पयतु श्रेष्ठतमाय कर्मणे ॥<br>
इति मन्त्रेण न्यसेत् । ततः पश्चिमद्वारे प्लक्षमयं तोरणं प्राग्वन्निर्मितम्<br>
अग्न आ याहि वीतये गृणानो हव्यदातये । नि होता सत्सि बर्हिषि इति मन्त्रेण न्यसेत् ॥<br>
ततः उत्तरद्वारे वटवृक्षमयं तोरणं प्राग्वन्निर्मितं शन्नो<br>
देवीरभिष्टय आपो भवन्ति पीतये । शंयोरभिस्रवन्तु नः इति न्यसेत् ।<br>
ततस्तेषामुपरिगततिर्यक्फलकेषु मध्यतः षुषिरं विधाय तेषु<br>
तोरणसजातीयकाष्ठेन निर्मितमुत्तममध्यमकनिष्ठेषु<br>
त्रयोदशैकादशनवाङ्गुलमात्रदैर्घ्यं तच्चतुर्थांशविस्तारं शैवे<br>
त्रिशूलाकारं वैष्णवे चक्राकारं तोरणोपरिगततिर्यक्फलकस्य</p>
<p>प्। २२९) द्वादशांशमात्रदीर्घं प्रागादिक्रमेण<br>
शङ्खचक्रगदापद्मलाञ्छितं प्रतितोरणमेकैकं कीलमारोपयेत् । तत्र<br>
त्रिशूलनिर्माणप्रकारस्तु पिङ्गलामते :</p>
<p>शूलेन निर्मिताः कुर्याद् द्वारशाखास्तु मस्तके ।<br>
शूले नवाङ्गुलं दैर्घ्य तुरीयांशेन विस्तृतिः ॥ १ ॥</p>
<p>ऋजुर्वै मध्यशृङ्गः स्यात् किञ्चिद्वक्रं च पार्श्वयोः ।<br>
हीने चैवं समाख्यातं द्व्यङ्गुलं रोपयेत्तथा ॥ २ ॥</p>
<p>शेषाणां द्व्यङ्गुला वृद्धिर्विंशश्चाङ्गुलवृद्धितः ।</p>
<p>इति । हीने कनिष्ठमण्डपे । शेषाणां मध्यमोत्तमानाम् । विशः प्रवेशः<br>
॥ वास्तुशास्त्रे -</p>
<p>मस्तके द्वादशांशेन शङ्खचक्रगदाम्बुजम् ।<br>
प्रागादिक्रमयोगेन न्यसेत्तेषां स्वदारुजम् ॥ १ ॥</p>
<p>इति ॥ द्वादशांशं तिर्यक्फलकस्य स्वदारुजं<br>
तत्तत्तोरणसजातीयकाष्ठसम्भवं तेन कनिष्ठमण्डपे चतुरङ्गुलोच्चं<br>
मध्यमे सार्धचतुरङ्गुलमुत्तमे पञ्चाङ्गुलमिति ॥ केचित्तु तत्र हस्तोन्मिताः<br>
कीलाः संस्थाप्य वैष्णवे तथा । शङ्खचक्रगदापद्मलाञ्छिताः<br>
शूलसन्निभाः ॥ शैवे इति तन्त्रान्तरवचनाद्धस्तमात्रं कीलं वदन्ति । तत्र<br>
तिर्यक्फलकेषु तदा तु हस्तमात्रेषु कीलेषूक्तमानेनैवाग्रदेशेषु<br>
शङ्खचक्राकारं वा त्रिशूलाकारं वा कार्यं बिलप्रवेशश्च तथैव<br>
कार्यः उर्वरितं तु तेषां दण्डवद्दृश्यते इति । ततो मण्डपाग्रे<br>
दशहस्तदैर्घ्यवंशदण्डावलम्बितं हस्तमात्रविस्तृतं<br>
पञ्चहस्तदैर्घ्यं दातव्यम् ।<br>
मन्त्रदेवतावाहनमूर्त्यङ्कितघण्टादिभूषिताग्रं सुश्वेतं च तथैव<br>
तत्तद्दैवतवर्णानुरूपवर्णं वा ध्वजमारोप्य दशदिक्षु<br>
बाहुमात्रदीर्घा<br>
यथायोग्यमानदण्डावलम्बितास्तत्तल्लोकपालवर्णानुरूपवर्णास्तत्तल्लोक-<br>
पालवाहनमूर्त्यङ्किता द्वादशाङ्गुलविस्तृता लोकपालानां<br>
वेदोक्ततत्तन्मन्त्रेण पताकाश्च बध्नीयात् । तत्रेन्द्रस्य पीतवर्णा वह्नेः<br>
पिङ्गलवर्णा यमस्य कृष्णवर्णा निर्-ऋतेः श्यामवर्णा वरुणस्य<br>
श्वेतवर्णा वायोर्धूम्रवर्णाः सोमस्यामलवर्णा ईशानस्य श्वेतवर्णा<br>
ब्रह्मणो रक्तवर्णा अनन्तस्य श्वेतवर्णाः इति पताकाभिरलङ्कृत्य<br>
मण्डपाभ्यन्तरं<br>
सुश्वेतवितानपुष्पमालाभिरलङ्कृत्याम्राश्वत्थदलग्रथितदर्भरज्जुरूप-<br>
वन्दनमालया मण्डपमन्तर्बहिश्च परिवेष्ट्य स्तम्भान् दुकूलेन<br>
संवेष्ट्य तन्मध्यस्तम्भचतुष्टयमध्यगते चतुरस्ररूपे<br>
मध्यखण्डेऽपक्वेष्टकादिभिः स्निग्धमृद्भिर्वा चतुरस्रां<br>
दर्पणोदरनिभपार्श्व चतुष्टयमध्यप्रदेशां समतलां<br>
वेद्यायामस्यैकादशांशेन नवमांशेन सप्तमांशेन<br>
पञ्चमांशेन चतुर्थांशेन तृतीयांशेन वा समुन्नतां<br>
हस्तमात्रोन्नतां वा वेदीं विदध्यात् । तदुक्तं तन्त्रान्तरे उच्छ्रायाऽस्या<br>
ईशनवसप्तेष्वब्धित्रिभागकैरिति ॥ कपिलपञ्चरात्रे :</p>
<p>चतुर्थांशोच्छ्रितस्तस्यास्त्रिपञ्चसप्तमोऽपि वा ।<br>
नवैकादशभागैस्तामिष्टकाभिः प्रकल्पयेत् ॥ १ ॥</p>
<p>इति । तन्त्रराजे विदध्यान्मध्यतो वेदीं करमात्रसमुन्नताम् इति । शारदायाम् -</p>
<p>नक्षत्रग्रहवाराणामनुकूले शुभेऽहनि ।<br>
ततो भूमितले शुद्ध तुषाङ्गारविवर्जिते ॥ १ ॥</p>
<p>पुण्याहं वाचयित्वा तु मण्डपं रचयेच्छुभम् ।<br>
पञ्चिभः सप्तभिर्हस्तैर्नवभिर्वा मितान्तरम् ॥ २ ॥</p>
<p>षोडशस्तम्भसंयुक्तं चत्वारस्तेषु मध्यगाः ।<br>
अष्टहस्तसमुच्छ्रायाः संस्थाप्या द्वादशाभितः ॥ ३ ॥</p>
<p>पञ्चहस्तप्रमाणास्ते निश्छिद्रा ऋजवः शुभाः ।<br>
तत्पञ्चमांशं निखनेन्मेदिन्यां तन्त्रवित्तमः ॥ ४ ॥</p>
<p>नारिकेलदलैर्वंशैश्छादयेत् तत्समन्ततः ।<br>
द्वारेषु तोरणानि स्युः क्रमात् क्षीरमहीरुहाम् ॥ ५ ॥</p>
<p>स्तम्भोच्छ्रायः स्मृतस्तेषां सप्तहस्तैः पृथक्पृथक् ।<br>
दशाङ्गुलप्रमाणेन तत्परीणाह ईरितः ॥ ६ ॥</p>
<p>तिर्यक्फलकमानं स्यात् स्तम्भानां मध्यमानतः ।<br>
शूलानि कल्पयेन्मध्ये तोरणे हस्तमानतः ॥ ७ ॥</p>
<p>दिक्षु ध्वजान्निबध्नीयाल्लोकपालसमप्रभान् ।<br>
वितानदर्भमालाद्यैरलङ्कुर्वीत मण्डपम् ॥ ८ ॥</p>
<p>तत्त्रिभागमिते क्षेत्रेऽरत्निमात्रसमुन्नताम् ।<br>
चतुरस्रां ततो वेदीं मण्डलाय प्रकल्पयेत् ॥ ९ ॥</p>
<p>इति मण्डपनिर्माणविधिः ॥ अत्र कनिष्ठमण्डपेषु दशहस्तमण्डपेऽपि<br>
मध्यत्र्यंशाधिकत्रिकरायता वेदी कुण्डवेद्योरन्तरालमुभयतः<br>
पदद्वयमात्रं तद्बहिरुभयतः<br>
कण्ठमेखलासहितकुण्डद्वयव्याप्तभूमिश्चतुर्हस्तमिता<br>
तद्बहिःपार्श्वद्वयेऽपि कुम्भस्थापनार्थं</p>
<p>प्। २३०) हस्तद्वयमितिसमस्तमण्डपभूमिर्व्याप्ता । अतः परमाचार्य-<br>
ऋत्विक्सदस्याद्युपवेशनस्थानमपि न लभ्यते इति नायं पक्षःसमीचीनः ।<br>
तस्मादयं पक्षस्त्वैकैककुण्डैकमेखलादिसङ्क्षेपचिकीर्षायामेतावता<br>
चारितार्थ्यात्तत्तद्विषय इति ज्ञेयः । इत्थं मण्डपं विधाय तस्मिन्<br>
पूर्वाद्यष्टदिक्षु<br>
चतुरस्रयोन्यर्धचन्द्रत्रिकोणवृत्तषट्कोणपद्माष्टाम्नाख्यान्यष्टौ<br>
कुण्डानि कुर्यात् ॥</p>
<p>तत्रादौ चतुरस्रकुण्डनिर्माणप्रकारमाह शारदायाम् -</p>
<p>प्राक्प्रोक्ते मण्डपे विद्वान् वेदिकाया बहिस्त्रिधा ।<br>
क्षेत्रं विभज्य मध्येऽंशे पूर्वादि परिकल्पयेत् ॥ १ ॥</p>
<p>अष्टास्वाशासु कुण्डानि रम्याकाराण्यनुक्रमात् ।<br>
चतुरस्रं योनिमर्धचन्द्रं त्र्यस्रं च वर्तुलम् ॥ २ ॥</p>
<p>षडस्रं पङ्कजाकारमष्टास्रं तानि नामतः ।<br>
आचार्यकुण्डं मध्ये स्याद् गौरीपतिमहेन्द्रयोः ॥ ३ ॥</p>
<p>हस्तमानमितां भूमिं पूर्ववत्परिसूत्रयेत् ।<br>
समन्तात् कुण्डमेतत् स्याच्चतुरस्रं शुभावहम् ॥ ४ ॥</p>
<p>चतुर्विंशत्यङ्गुलाढ्यं हस्तं तन्त्रविदो विदुः ।<br>
चतुरस्रीकृतं क्षेत्रं पञ्चधा विभजेत् सुधीः ॥ ५ ॥</p>
<p>न्यसेत् पुरस्तादेकांशं कोणार्धार्धप्रमाणतः ।<br>
भ्रामयेत् कोणमानेन तदान्यदपि मन्त्रवित् ॥ ६ ॥</p>
<p>सूत्रयुग्मं ततो दद्यात् कुण्डं योनिनिभं भवेत् ।<br>
चतुरस्रीकृतं क्षेत्रं दशधा विभजेत् पुनः ॥ ७ ॥</p>
<p>एकमेकं त्यजेदंशमध ऊर्ध्वं च तन्त्रवित् ।<br>
ज्यासूत्रं पातयेदग्रे तन्मानाद्भ्रामयेत् ततः ॥ ८ ॥</p>
<p>अर्धचन्द्रनिभं कुण्डं रमणीयमिदं भवेत् ।<br>
चतुर्धा भेदिते क्षेत्रे न्यसेदुभयपार्श्वयोः ॥ ९ ॥</p>
<p>एकैकमंशं तन्मानादग्रतो लाञ्छयेत्ततः ।<br>
सूत्रत्रयमधः कुर्यात् त्र्यस्रं कुण्डमुदाहृतम् ॥ १० ॥</p>
<p>अष्टादशांशे क्षेत्रेऽंशे न्यसेदेकं बहिर्बुधः ।<br>
भ्रामयेत्तेन मानेन वृत्तं कुण्डमनुत्तमम् ॥ ११ ॥</p>
<p>अष्टधा विभजेत् क्षेत्रं मध्यसूत्रस्य पार्श्वयोः ।<br>
भागं न्यसेदेकमेकं मानेनानेन मध्यतः ॥ १२ ॥</p>
<p>कुर्यात् पार्श्वयुगे मत्स्यचतुष्क तन्त्रवित्तमः ।<br>
सूत्रषट्कं ततो दद्यात् षडस्रं कुण्डमुत्तमम् ॥ १३ ॥</p>
<p>चतुरस्रीकृतं क्षेत्रं विभज्याष्टादशांशतः ।<br>
एकभागं बहिर्न्यस्य भ्रामयेत्तेन वर्तुलम् ॥ १४ ॥</p>
<p>वृत्तादि कर्णिकादीनां बहिस्त्रीणि प्रकल्पयेत् ।<br>
पद्मकुण्डमिदं प्रोक्तं विलोचनमनोहरम् ॥ १५ ॥</p>
<p>पूर्वोक्तं विभजेत् क्षेत्रं चतुर्विंशतिभागतः ।<br>
भागमेकं बहिर्न्यस्य चतुरस्रं प्रकल्पयेत् ॥ १६ ॥</p>
<p>अंसयोश्चतुरस्रस्य कोणार्धार्धप्रमाणतः ।<br>
बाह्यस्य चतुरस्रस्य कोणाभ्यां परिलाञ्छयेत् ॥ १७ ॥</p>
<p>दिशं प्रति यथान्यायमष्टौ सूत्राणि पातयेत् ।<br>
अष्टास्रं कुण्डमेतद्धि तन्त्रविद्भिरुदीरितम् ॥ १८ ॥</p>
<p>इति । श्रीतन्त्रराजे (२९ प० २६ श्लो)</p>
<p>प्राक्प्रत्यक्सूत्रमास्फाल्य तन्मध्ये चिह्नकल्पनम् ।<br>
कृत्वा तत्पूर्वतः पश्चाद्द्वादशाङ्गुलमानतः ॥ १ ॥</p>
<p>ततस्तदग्राण्यालम्ब्य मध्यचिह्नस्य मानतः ।<br>
कुर्याद्धंसपदं कोष्ठान्यभितस्तेषु पातयेत् ॥ २ ॥</p>
<p>परं प्रमृज्य तत्रापि विदध्याचिह्नयुग्मकम् ।<br>
प्राक्प्रत्यक्चिह्नमानेन तयोरेवावलम्बतः ॥ ३ ॥</p>
<p>दक्षिणोत्तरतो हंसपदे कृत्वा तयोस्ततः ।<br>
प्रसार्य सूत्रं तस्यापि मार्जयित्वोक्तमानतः ॥ ४ ॥</p>
<p>चतुष्टयं तु सूत्राणां चतुरस्रं भवेत्समम् ।</p>
<p>इति ॥ अथैतत्कुण्डरचनाप्रकारः - तत्र वेद्याः पूर्वभागे<br>
मुष्ट्यङ्गुलमानेन हस्तमात्रां भुवं परित्यज्य प्राक्कल्पितदिक्क्रमेण<br>
प्राक्प्रत्यगायतं सूत्रमास्फाल्य तन्मध्ये चिह्नं कृत्वा<br>
तच्चिह्नात्पूर्वतः पश्चिमतश्च मुष्ट्यङ्गुलैर्द्वादशमानेन चिह्नं कृत्वा<br>
तत्तदधिकांशं मार्जयित्वा तच्चिह्नद्वयावष्टम्भेन तत्सूत्रार्धात्<br>
किञ्चिदधिकमानभ्रमेण पूर्वापरतः किञ्चिदन्योन्यसंश्लिष्टं<br>
वृत्तद्वयं विधाय तयोर्दक्षिणोत्तरसन्दंशरूपहंसपदद्वयप्रापि<br>
प्राक्प्रत्यक्ब्रह्मसूत्रमध्यगतहंसपदभेदं दक्षिणोत्तरं<br>
सूत्रमास्फाल्य तत्रापि मध्यचिह्नाद्द्वादशाङ्गुलमानेन दक्षिणोत्तरं<br>
चिह्नद्वयं विधाय तत्तदधिकांशं मार्जयित्वा<br>
तत्सूत्राग्रचतुष्टयावलम्बेन द्वादशाङ्गुलमानेन चतुर्ष्वपि कोणेषु<br>
हंसपदं विधाय तत्तदग्रात्तत्तद्धंसपदप्रापिप्राक्प्रत्यक्सूत्रद्वयं<br>
दक्षिणोत्तरं सूत्रद्वयं च सम्भूय सूत्रचतुष्टयमास्फाल्य चतुरस्रं<br>
कुर्यात् । ततस्तत्प्राक्प्रत्यगायतब्रह्मसूत्रमाननिम्नं समचतुरस्रं तत्र<br>
खातं कृत्वा तत्परितः कुण्डमानस्य चतुर्विंशांशमितां भुवं<br>
परित्यज्य तद्बहिर्द्वादशाङ्गुलविस्तरां चतुरङ्गुलोत्सेधां मेखलां<br>
कृत्वा तदुपरि बाह्ये परितश्चतुरङ्गुलमानं त्यक्त्वाष्टाङ्गुलविस्तरां<br>
चतुरङ्गुलोन्नतां द्वितीयां मेखलां कृत्वा तदुपरि बाह्ये चतुरङ्गुलं<br>
त्यक्त्वा विस्तारोत्सेधाभ्यां चतुरङ्गुलमितां तृतीयां मेखलां कुर्यात् ।<br>
एवं कृते प्रथमा मेखलां द्वादशाङ्गुलोन्नता चतुरङ्गुलविस्तृता<br>
द्वितीयाष्टाङ्गुलोन्नता चतुरङ्गुलविस्तृता तृतीया चतुरङ्गुलोन्नता<br>
चतुरङ्गुलविस्तृता च भवतीति । अत्र केचित् प्रथमा मेखला चतुरङ्गुलविस्तृता<br>
नवाङ्गुलोन्नता द्वितीया तु त्र्यङ्गुलविस्तृता पञ्चाङ्गुलोन्नता तृतीया तु<br>
द्व्यङ्गुलविस्तृता द्व्यङ्गुलोन्नतेति मेखलामानमाहुः । एतन्मेखलया सह<br>
हस्तमात्रखातपक्षे ज्ञेयम् तत्र पञ्चदशाङ्गुलनिम्नखातस्यैव<br>
विश्वकर्मणोक्तत्वात् तदूर्ध्वे नवाङ्गुलोच्छ्रायस्यैवावश्यकत्वात् ।<br>
हस्तमात्रखातपक्षे तु - सर्वेषां मेखलामानं वितस्त्यष्टतदर्धकैः ।<br>
विस्तारोत्सेधयोः कुर्यात् इति तन्त्रराजवचनात् ।</p>
<p>सत्त्वपूर्वकगुणान्विताः क्रमाद् द्वादशाष्टचतुरङ्गुलोच्छ्रिताः ।<br>
सर्वतोऽङ्गुलचतुष्कविस्तृता मेखलाः सकलसिद्धिदा मताः ॥ १ ॥ (५ - ३३)</p>
<p>इति प्रपञ्चसारवचनाच्चा पूर्वोक्त एव पक्षः समीचीन इति ॥ ततः<br>
सर्वबाह्यस्थमेखलाया बहिश्चतुरङ्गुलायामविस्तारोत्सेधं चतुरस्रं<br>
पीठं मृदा कृत्वा तदुपरि<br>
निहितमूलद्वादशाङ्गुलदीर्घोत्तरोत्तरहीनपरिणाहमध्यमेखलासंलग्न<br>
रन्ध्रनालयुतां मूले कुम्भद्वययुक्तां मध्ये<br>
सगर्भामुपरितनमेखलोपरिगतामष्टाङ्गुलमानमूलां<br>
तत्प्रदेशादुभयपार्श्वतः क्रमेण सङ्कुचितामेकाङ्गुलविस्ताराग्रां<br>
द्वादशाङ्गुलमानायामामेकाङ्गुलोत्सेधमेखलायुक्तामश्वत्थपत्रा-<br>
कारां मूलात्किञ्चित् क्रमान्निम्नामीषत्कुण्डप्रविष्टाग्रां योनिं कुर्यात् ।<br>
अथ कुण्डमध्यस्थहंसपदावलम्बेन प्रतिदिशं चतुरङ्गुलमानेन<br>
वृत्तं निष्पाद्य तद्बहिः पुनः षडङ्गुलमानेन च वृत्तं कृत्वा तद्वृत्तं<br>
कर्णिकां च परिकल्प्य वृत्तद्वयान्तरालवीथ्यामष्टदलानि कृत्वा<br>
षडङ्गुलोच्चनाभिं कुर्यात् ॥ इति चतुरस्रकुण्डनिर्माणविधिः ॥</p>
<p>अथ योनिकुण्डमाह तन्त्रराजे -</p>
<p>तन्मध्यपञ्चमांशेन विकास्य ब्रह्मसूत्रकम् ।<br>
पूर्वतः पश्चिमद्वन्द्वकोष्ठयोर्मध्यदेशतः ॥ १ ॥</p>
<p>तत्कोणमानेन तथा भ्रामयेत्पश्चिमाग्रकात् ।<br>
उत्तराग्रावधि तथा दक्षिणाग्रावधि प्रिये ॥ २ ॥</p>
<p>तन्मध्यतिर्यक्सूत्राग्रद्वयावष्टम्भतस्तथा ।<br>
विकासितब्रह्मसूत्रावधि सूत्रद्वयं भवेत् ॥ ३ ॥</p>
<p>योनिकुण्डमिदं भद्रे स्याच्चतुर्षूभयात्मसु ।<br>
तस्मिन्नेवान्यकुण्डानि वदामि सममानतः ॥ ४ ॥</p>
<p>चतुरस्राभितो या तु त्याज्या भूः सान्यतः स्थिता ।<br>
लभ्यते सर्वकुण्डेषु तेन सर्वाणि सर्वतः ॥ ५ ॥</p>
<p>तत्समान्येव जायन्ते षणवत्यङ्गुलात्मना ।</p>
<p>इति ॥ अथैतत्कुण्डरचनाप्रकारः तत्र प्राग्वत् चतुरस्रं निर्माय<br>
चतुष्कोष्ठयुतस्य ब्रह्मसूत्रस्य तन्मानपञ्चमांशेन पूर्वस्यां दिशि<br>
वर्द्धयित्वा तत्कोष्ठचतुष्टयात्मकचतुरस्रस्य<br>
पश्चिमभागस्थदक्षिणोत्तरकोष्ठयोर्निर्-ऋत्यादीशानान्तमाग्नेया<br>
दिवायव्यान्तं चतुष्कोणसूत्रद्वयास्फालनेन<br>
लक्षितसूत्रद्वयसम्पातनविदितमध्यदेशावष्टम्भतस्तत्कोणवधिमाने-<br>
नोत्तरकोष्ठे<br>
प्राक्प्रत्यग्ब्रह्मसूत्रपश्चिमाग्रादिदक्षिणोत्तरतिर्यक्सूत्रोत्तराग्रावधि<br>
तद्दक्षिणकोष्ठे तत्सूत्रपश्चिमाग्रादि तत्तिर्यक्सूत्रदक्षिणाग्रावधि<br>
भ्रमादर्धचन्द्रद्वयमुत्पाद्य तन्मध्यतिर्यक्सूत्राग्रमारभ्य<br>
प्राक्प्रसारितब्रह्मसूत्राग्रावधि सूत्रद्वयास्फालनेन योन्याकारं<br>
क्षेत्रं परिकल्प्य तद्बहिश्च कण्ठमेखलयोर्यथोक्तमानेनोक्तयुक्त्या<br>
योनिमण्डलद्वयं निष्पाद्य प्राग्वत् खातं कृत्वा योन्याकारमेव<br>
कण्ठमेखलादि कल्पयेदिति कुण्डानां यादृशं रूपं मेखलानां च<br>
तादृशम् । कुर्यात्सर्वेषु कुण्डेषु इति कुलप्रकाशवचनात् ॥</p>
<p>अथार्धचन्द्राकारकुण्डमाह तन्त्रराजे -</p>
<p>तन्मध्यदशमांशं तु परित्यज्याध ऊर्ध्वतः ।<br>
शेषांशांशकमानेन तन्मध्याद्भ्रामयेत् तथा ॥ १ ॥</p>
<p>अर्धचन्द्राकृतिर्येन भवेत् कुण्डं तदीरितम् ।</p>
<p>प्। २३२) इति ॥ अथैतत्कुण्डरचनाप्रकारः - तत्र प्राग्वत् चतुरस्रं निर्माय<br>
तद्विष्कम्भमानं दशधा विभज्य तेष्वेकैकांशं प्राक्पश्चिमयोः<br>
परित्यज्य चिह्नद्वयं कृत्वा तत्पश्चिमचिह्नात् दक्षिणोत्तरायतं तिर्यक्सूत्रं<br>
तच्चतुरस्राद्बहिरप्यंशत्रयमानेन दक्षिणोत्तरयोर्वर्द्धयित्वा<br>
तदग्रद्वयावधि तत्कल्पितपश्चिमब्रह्मसूत्रसन्धिमध्यावलम्बनेन<br>
वार्धचन्द्रनिभं मण्डलद्वयं कृत्वा<br>
प्राग्रेखामध्यगतब्रह्मसूत्रसन्धिमारभ्याष्टांशमानसूत्र-<br>
भ्रमादर्धचन्द्राकारं कुण्डं भवेत् । इत्यर्धचन्द्राकारं कुण्डं<br>
निर्माय तद्बहिरप्युक्तयुक्त्वा एकाङ्गुलमानेन द्वादशाङ्गुलमानेन<br>
वार्धचन्द्रनिभं मण्डलद्वयं कृत्वा प्रथमकृतमण्डलमध्ये<br>
हस्तमात्रं निम्नः खातं कृत्वा बहिः कण्ठस्थानं परित्यज्य<br>
प्राग्वन्मेखेलादिकं कुर्यादिति ॥</p>
<p>अथ त्रिकोणकुण्डमाह तत्रैव -</p>
<p>तस्यैव षष्ठमंशं तु पार्श्वयोस्तु विकासयेत् ।<br>
प्रत्येकं पश्चिमं सूत्रं तन्मानेनाथ सूत्रयोः ॥ १ ॥</p>
<p>विन्यासाद्ब्रह्मसूत्रान्तं तद्द्वयाग्रावलम्बनात् ।<br>
कुण्डं त्रिकोणमुदितम् ।</p>
<p>इति ॥ अथैतत्कुण्डरचनाप्रकारः - तत्र प्राग्वच्चतुरस्रं कृत्वा<br>
तद्ब्रह्मसूत्रस्य प्रागग्रं बहिर्गत्या प्रसार्य तच्चतुरस्रविष्कम्भमानं<br>
षोढा विभज्य तेष्।वेकैकांशेन पश्चिमतिर्यक्सूत्राग्रद्वयं<br>
पार्श्वद्वयेऽपि बहिः प्रसार्य तदग्रद्वयात् तत्सूत्रमानोपेतसूत्रद्वयस्य<br>
प्राक्प्रसारितब्रह्मसूत्रस्य च यत्र सम्पातस्तदवध्यास्फाल्य<br>
त्रिकोणकुण्डं परिकल्प्य तद्बहिरेकांशमानेन<br>
तद्बहिर्द्वान्दशांशमानेनोक्तयुक्त्या त्रिकोणद्वयं निष्पाद्य<br>
खातकण्ठमेखलादि प्राग्वत्कल्पयेदिति ॥</p>
<p>अथ वृत्तकुण्डमाह तत्रैव -</p>
<p>तन्मध्याष्टादशांशेन प्राक्सूत्राग्रं विकासयेत् ।<br>
तिर्यक्सूत्राद्बहिस्तेन मानेन भ्रमयेत्तथा ॥ १ ॥</p>
<p>मध्यचिह्नावलम्बेन तद्भवेद्वृत्तमण्डलम् ।</p>
<p>इति ॥ अथैतत्कुण्डरचनाप्रकारः - तत्र प्राग्वत् चतुरस्रं क्षेत्रं साधयित्वा<br>
तन्मध्ये विष्कम्भमानमष्टादशधा विभज्य<br>
तेष्वेकांशमानतश्चतुरस्राद्बहिर्ब्रह्मसूत्रस्थप्रागग्रं विस्तार्य<br>
मध्यचिह्नमवलम्ब्य विस्तारितब्रह्मसूत्राग्रमानेन परितो भ्रमेण वृत्तं<br>
निष्पाद्य तद्बहिः पुनश्चतुरस्रस्य चतुर्विंशमानेन कण्ठार्थं वृत्तं<br>
कृत्वा तद्बहिः पुनर्द्वादशाङ्गुलमानेन वृत्तान्तरं निष्पाद्य<br>
प्रथमकृतवृत्तमध्ये हस्तमात्रं निम्नं खातं कृत्वा<br>
कण्ठवृत्ताद्बहिर्द्वादशाङ्गुलान्तरालं वीथ्यां प्राग्वन्मेखलात्रयं<br>
योन्यादिकं रचयेदिति ॥ अथ वृत्तकुण्डे योनिर्नास्तीति कश्चित् तन्न योनिकुण्डे<br>
योनिः पद्मकुण्डे नाभिश्च नास्तीति तान्त्रिकसिद्धान्तः ॥</p>
<p>अथ सडस्रकुण्डमाह तत्रैव -</p>
<p>तन्मध्यषोडशांशेन विकास्य ब्रह्मसूत्रकम् ।<br>
तेन मानेन च तथा कृत्वा वृत्तमतिस्फुटम् ॥ १ ॥</p>
<p>तद्वृत्ते वृत्तमध्यस्य कुर्यादर्धेन लाञ्छनम् ।<br>
तत्र षट्सूत्रपातेन भवेत् कुण्डं षडस्रकम् ॥ २ ॥</p>
<p>इति ॥ अथैतत्कुण्डरचनाप्रकारः - तत्र प्राग्वत्चतुरस्रं विधाय<br>
तन्मध्यमानं षोडशधा विभज्य तेष्वेकांशमानेन ब्रह्मसूत्रस्य<br>
प्रागग्रं विकाश्य तन्मानेन चतुरस्रतन्मध्स्थहंसपदमध्यावलम्बेन<br>
भ्रमाद्वृत्तं निष्पाद्य तन्मध्यविष्कम्भमानार्धेन<br>
तन्मध्यतिर्यक्सूत्रदक्षिणाग्रादिपरितोवृत्ते चिह्नषट्कं विधाय तत्र चिह्नात्<br>
चिह्नं ज्यारूपं सूत्रषट्कमास्फाल्य तत्तच्चापरूपवृत्तखण्डमार्जनेन<br>
षट्कोणकुण्डक्षेत्रं निष्पाद्य तद्बहिरेकांशतो<br>
द्वादशांशतश्चोक्तयुक्त्या षट्कोणद्वयं निष्पाद्य खातादीनि प्राग्वत्<br>
कल्पयेदिति ॥</p>
<p>अथ पद्मकुण्डमाह लक्षणसङ्ग्रहे -</p>
<p>चतुरस्रीकृतं क्षेत्रं विभजेदष्टधाम्बिके ।<br>
अष्टमांशप्रमाणेन कर्कटेन तु मध्यतः ॥ १ ॥</p>
<p>वर्तुलं भ्रामयेत्सेयं कर्णिका केसराः पुनः ।<br>
अष्टमांशद्वयेनैव मध्यतो वर्तुलं भवेत् ॥ २ ॥</p>
<p>तृतीयेनाष्टमांशेन पत्राणां मध्यभूर्मता ।<br>
चतुर्थं तु भवेत् क्षेत्रं व्यासतुल्येन च भ्रमात् ॥ ३ ॥</p>
<p>चतुर्विंशतिधा भक्त्वा ब्रह्मसूत्रं वरानने ।<br>
तस्यैकं भागमादाय भक्त्वा षोडशधा पुनः ॥ ४ ॥</p>
<p>पञ्चभिः षोडशैर्भागैर्न्यूनं पञ्चकमष्टकम् ।<br>
भागमादाय तद्बाह्ये पञ्चमं मण्डलं शिवे ॥ ५ ॥</p>
<p>प्। २३३) मध्यतो भ्रामयेत् सर्वैः पत्राणामग्रभूर्मता ।<br>
शास्त्रोक्तविधिना देवि ततः पद्मं समालिखेत् ॥ ६ ॥</p>
<p>वाह्यवृत्तान्तरालं यत्तन्मानं केसराग्रतः ।<br>
तन्मानं कर्कटं कृत्वा केसराग्रे विधाय च ॥ ७ ॥</p>
<p>गुरूपदिष्टमार्गेण षोडशार्धनिशाकरान् ।<br>
लिखित्वा कृतिहस्तेन पत्राग्राणि समालिखेत् ॥ ८ ॥</p>
<p>कर्णिकाव्यासमानेन परित्यज्य तदुच्चताम् ।<br>
लिखेनेदवशिष्टं तु केसराणां च मण्डलम् ॥ ९ ॥</p>
<p>खनेदन्तस्तथाकारं कुर्वन् पत्रभुवं खनेत् ।<br>
पत्राकारा यथा सम्यग्जायन्ते परमेश्वरि ॥ १० ॥</p>
<p>पद्मकुण्डमिति प्रोक्तम् ।</p>
<p>इति ॥ अथैतत्कुण्डरचनाप्रकारः - तत्र प्राग्वच्चतुरस्रीकृतं क्षेत्रमष्टधा<br>
विभज्य तन्मध्यचिह्नावलम्बेन परितस्तेष्वेकांशमानेन कर्णिकार्थं<br>
वृत्तं निष्पाद्य तद्बहिरप्यंशद्वयमानेन केसरार्थं वृत्तं कृत्वा<br>
तद्बहिरप्यंशत्रयमानेन तद्दलार्थं वृत्तं विरच्य<br>
तद्बहिरप्यंशचतुष्टयमानेन वृत्तं भ्रामयित्वा तद्बहिरपि<br>
सार्घषड्यवमानेन चतुरस्रक्षेत्राद्बहिः वृत्तमेकं भ्रामयेदिति<br>
वृत्तपञ्चकं कृत्वा द्वितीयवृत्तपञ्चमवृत्तयोरन्तरालमानकर्कटेन<br>
केसरवृत्ताग्रात् सर्वबाह्यवृत्तस्पृष्टसृङ्गद्वयाग्रकान्<br>
षोडशार्धचन्द्रान्निष्पाद्य साग्राण्यष्टदलानि कृत्वा<br>
तन्मध्यकर्णिकावृत्तं विहाय केसराणि कर्णिकां परितः प्रकाशयत्<br>
केसरवृत्तं दलमध्यवृत्तं च सम्यक् खनित्वा<br>
चतुर्थपञ्चमवृत्तयोर्दलानि साग्राणि यथा भवन्ति चतुरस्रकुण्डस्य<br>
विस्तारायामखातसमानक्षेत्रफलवत् क्षेत्रफलं च यथा भवति तथा<br>
गुरूक्तयुक्त्या खननं विधाय बहिः पद्माकारेणैव कण्ठमेखलादिकं<br>
कुर्यादिति ॥</p>
<p>अथाष्टास्रकुण्डमाह तन्त्रराजे -</p>
<p>तन्मध्यस्य चतुर्विंशमाने बाह्येऽपि पूर्ववत् ।<br>
विधाय चतुरस्र तु पूर्वकोणार्धमानतः ॥ १ ॥</p>
<p>कोणादभित एवास्य कृत्वा चिह्नानि चाष्ट वै ।<br>
तेषु चिह्नेषु कृत्वाष्टसूत्राणि परितः शिवे ॥ २ ॥</p>
<p>कुर्यादष्टास्रकं कुण्डम् इति ॥ अथैतत्कुण्डरचनाप्रकारः - तत्र<br>
प्राग्वच्चतुरस्रं विधाय तन्मध्यसूत्रमानं चतुर्विंशतिधा विभज्य<br>
तेष्वेकांशमानं तद्बहिः प्रतिदिशं प्रसारितसूत्राग्रे<br>
पूर्ववच्चतुरस्रं प्रोक्तक्रमेण विधाय तत्र<br>
पूर्वचतुरस्रस्थकोणसूयस्यार्धमानेन बाह्यचतुरस्रे<br>
कोणचतुष्टयव्यत्यासावष्टम्भादुभयतः प्रतिरेखं चिह्नद्वयं<br>
क्रमात्सम्भूयाष्टचिह्नानि कृत्वा चिह्नात् चिह्नं<br>
प्राग्वत्सूत्राष्टकमास्फाल्य तद्बहिर्गतकोणमार्जनादष्टास्रं कुण्डं<br>
भवति । इत्थमष्टास्रकुण्डक्षेत्रं परिकल्प्य खातकण्ठमेखलादिकं<br>
यथावत्कुर्यादिति दीक्षायामष्टौ कुण्डानि कार्याणि ॥</p>
<p>अथ प्रसक्त्या काम्यहोमार्थं पञ्चास्रसप्तास्रकुण्डयोरपि लक्षणमुच्यते<br>
।<br>
तत्रादौ पञ्चास्रकुण्डमाह तत्रैव -</p>
<p>तन्मध्यसप्तमांएशेन ब्रह्मसूत्रं विकास्य तत् ।<br>
मानेन परितो भ्रान्त्या कृत्वा वृत्तं यथा ततः ॥ १ ॥</p>
<p>तत्त्र्यंशमानात् तद्वृत्ते कृत्वा चिह्नानि तत्र वै ।<br>
पातयेत् पञ्च सूत्राणि तत् स्यात्पञ्चास्रकुण्डकम् ॥ २ ॥</p>
<p>इति ॥ अथैत्कुण्डरचनाप्रकारः - तत्र प्राग्वच्चतुरस्रक्षेत्रं कृत्वा<br>
तन्मध्यमानस्य सप्तमांशेन ब्रह्मसूत्रस्य प्रागग्रं बहिर्विकाश्य<br>
तन्मानेन तच्चतुरस्रमध्यस्थहंसपदावलम्बनेन भ्रमाद् वृत्तं<br>
निष्पाद्य तच्चतुरस्रमध्यसूत्रं चतुर्धा कृत्वा तेष्वंशत्रयेण<br>
अंशत्रयेण तद्वृत्ते ब्रह्मसूत्रप्रागग्रादिपरितः पञ्च चिह्नानि विधाय<br>
तत्र चिह्नात् चिह्नं ज्यारूपाणि पञ्चसूत्राण्यास्फाल्य<br>
तत्तच्चाप(रूप)वृत्तखण्डमार्जनात् पञ्चास्रकुण्डं भवति । इत्थं<br>
पञ्चास्रकुण्डक्षेत्रं परिकल्प्य तद्बहिरपि प्रोक्तयुक्त्या<br>
कण्ठमेखलार्थं पञ्चास्रद्वयं परिकल्प्य खातादिकं कुर्यादिति ॥</p>
<p>अथ सप्तास्रकुण्डमाह तत्रैव -</p>
<p>तन्मध्यदशमांशेन विकाश्य ब्रह्मसूत्रकम् ।<br>
तेन मानेन सम्भ्रान्त्या कृत्वा वृत्तं तथा ततः ॥ १ ॥</p>
<p>तच्चतुष्षष्टिभागेषु त्रयस्त्रिंशांशमानतः ।<br>
वृत्ते विधाय चिह्नानि सप्त सूत्राणि पातयेत् ॥ २ ॥</p>
<p>प्। २३४) तत्सप्तास्रं भवेत्कुण्डम् इति ॥ अथैतत्कुण्डरचनाप्रकारः - तत्र<br>
प्राग्वत्समचतुरस्रं कृत्वा तन्मध्यमानं दशधा विभज्य<br>
तेष्वेकांशमानेन ब्रह्मसूत्रं बहिर्विकाश्य तन्मानेन<br>
तच्च्तुरस्रमध्यस्थहंसपदमवष्टम्य वृत्तं कृत्वा तच्चतुरस्रमध्य<br>
सूत्रप्रमाणं चतुष्षष्टिधा विभज्य तेषु त्रयस्त्रिंशदंशमानेन<br>
ब्रह्मसूत्रप्रागग्रादारभ्य वृत्ते सप्त चिह्नानि कृत्वा चिह्नाच्चिह्नं<br>
ज्यारूपेण सप्त सूत्राण्यास्फाल्य<br>
तत्तच्चापरूपवृत्तखण्डमार्जनादेतत्सप्तास्रङ्कुण्डं भवेदिति ॥ इति<br>
दशविधकुण्डनिर्माणप्रकारः । अत्र दीक्षायामष्टौ कुण्डानि<br>
प्रागाद्यष्टदिक्षु नवममाचार्यकुण्डं चतुरस्रमेवेन्द्रेशानयोर्मध्ये<br>
कुर्यादिति सम्भूय नव कुण्डाइ कार्याणि । अष्टकुण्डकरणाशक्तौ<br>
प्रागादिचतुर्दिक्षु चतुरस्रार्धचन्द्रवृत्तपद्माख्यानि चत्वार्येव कुण्डानि<br>
कुर्यात् । अत्राप्यशक्ताविन्द्रेशानयोर्मध्ये चतुरस्रमाचार्यकुण्डमेकमेव<br>
कुर्यादिति ॥ अथैतेषां कुण्डानां काम्यहोमेषु कुण्डभेदेन फलभेदः ।<br>
तत्र कुलप्रकाशतन्त्रे :</p>
<p>चतुरस्रे स्तम्भनं स्यात्सर्वसिद्धिकरं च तत् ।<br>
भोगाः पुत्रा योनिकुण्डे ह्यर्धचन्द्रं शुभावहम् ॥ १ ॥</p>
<p>मारणे केचिदिच्छन्ति त्रिकोणं द्वेषकारकम् ।<br>
रिपुघातकरं केचिद्वृत्तं शान्तिकरं जगुः ॥ २ ॥</p>
<p>षट्कोणमुच्चाटमृतिभेदेषु सुविशिष्यते ।<br>
वृष्टिदं पुष्टिदं वापि पद्मकुण्डं विदुर्बुधाः ॥ ३ ॥</p>
<p>अष्टकोणं तु मुक्तौ स्यादरोगेऽपीति केचन ।<br>
पञ्चकोणं चाभिचारशमने भूतकृन्तने ॥ ४ ॥</p>
<p>सप्तास्रमेव विज्ञाय काम्यकर्माणि साधयेत् ।</p>
<p>इति ॥ अथ वर्णभेदेन कुण्डभेदः । कुलमूलावतारे -</p>
<p>वर्णनामादितः कुण्डान्युक्तानि क्रमतः शिवे ।<br>
चतुरस्रं वृत्तमर्धचन्द्रं त्र्यस्रमिति क्रमात् ॥ १ ॥</p>
<p>सर्वेषां चतुरस्रं वा दीक्षायामुत्तमं शिवे ।</p>
<p>इति । अथ वेदिकापरितः कुण्डनिर्माणे विशेषमाह तन्त्रराजे -</p>
<p>कुण्डान्यष्टौ चतुष्कं च तेषां रूपं च नामकम् ।<br>
निर्माणं सकलं वक्ष्ये यथाविधि तवानघे ॥ १ ॥</p>
<p>तुलाकुलीरमेषाणां मकरस्य च देशतः ।<br>
विदध्याद्वृत्तकुण्डानि चरराशिचतुष्टये ॥ २ ॥</p>
<p>वृषे सिंहे वृश्चिके च कुम्भे च स्थिरराशिषु ।<br>
विदध्याच्चतुरस्राणिः ततः कुण्डान्यनुक्रमात् ॥ ३ ॥</p>
<p>मिथुने कन्यकायां च चापे मीने क्रमेण वै ।<br>
उभयात्मसु कुर्वीत योनिकुण्डानि मङ्गले ॥ ४ ॥</p>
<p>अमङ्गलेषु कुर्वीत चरेष्वर्धशशाङ्ककम् ।<br>
स्थिरेष्वपि त्रिकोणानि परेषु तु चतुष्टये ॥ ५ ॥</p>
<p>पञ्चास्रं च षडस्रं च सप्तास्रं चाष्टकोणकम् ।</p>
<p>इति ॥ राशिस्थितिमाह तत्रैव -</p>
<p>प्राच्यां मेषवृषौ वह्नौ मिथुनं दक्षिणे तथा ।<br>
कुलीरसिंहावथ तन्निर्-ऋत्यां कन्यका तथा ॥ १ ॥</p>
<p>तुलाकीटौ पश्चिमतो धनुर्वायौ तु संस्थितम् ।<br>
नक्रकुम्भावुत्तरतो मीनमीशे तु संस्थितम् ॥ २ ॥</p>
<p>इति ॥ अथ कुण्डस्वरूपं तद्वासना च प्रथमतन्त्रे -</p>
<p>परं शरीरं प्रकृतेः कुण्डरूपं पुरः शिरः ।<br>
याम्यसौम्यकरौ कुण्डमुदरं पश्चिमे तथा ॥ १ ॥</p>
<p>योनिश्च चरणौ प्रोक्ता सर्वतन्त्रेषु शाम्भवि ।</p>
<p>इति ॥ अथ होमसङ्ख्याभेदेन कुण्डमानभेदस्तत्र लक्षसागरे -</p>
<p>पञ्चाशत्प्रमिते होमे कुण्डं रत्निमितं भवेत् ।<br>
अरत्निमात्रं तु शते सहस्रमितहोमके ॥ १ ॥</p>
<p>चतुर्विंशत्यगुलाढ्यं द्विहस्तमयुते मतम् ।<br>
चतुर्हस्तमितं लक्षे षट्करं दशलक्षके ॥ २ ॥</p>
<p>कोटिहोमे चाष्टहस्तं कुण्डं कुर्यान्महेश्वरि ।</p>
<p>इति ॥ प्रकारान्तरं च तत्रैव -</p>
<p>एकलक्षं समारभ्य यावत्स्याद् दशलक्षकम् ।<br>
तथैकहस्तमारभ्य दशहस्तं विवर्द्धयेत् ॥ १ ॥</p>
<p>कोट्यां दशकरं कुण्डं प्रशस्तं परमेश्वरि ।</p>
<p>प्। २३५) इति ॥ एतत्पत्रपुष्पकेवलधृतहोमेष्विति ज्ञेयम् । तत्रातिविस्तारस्य<br>
प्रयोजनाभावात् ॥ अथैतेषां द्विहस्तादिकुण्डविशेषाणां<br>
मानाङ्गुलक्षेत्रफलानि लक्षसागरे -</p>
<p>फलाङ्गुलानि यावन्ति हस्तक्षेत्रे भवन्ति हि ।<br>
द्विहस्तस्य च कुण्डस्य ततो द्वैगुण्यमिष्यते ॥ १ ॥</p>
<p>हस्तक्षेत्राङ्गुलान्यत्र षट्सप्तत्या सहैव च ।<br>
शतानि पञ्च विद्यन्ते तन्मूलं ब्रह्मसूत्रकम् ॥ २ ॥</p>
<p>चतुर्विंशत्यङ्गुलानि विदध्याद्विधिवत्पुनः ।<br>
अङ्गुलानि द्विपञ्चाशदेकादशशतानि च ॥ ३ ॥</p>
<p>तद्बीजं मध्यतो लिक्षाचतुष्कं चार्धसंयुतम् ।<br>
चतस्रश्च तथा यूका यवाः सप्त तथैव च ॥ ४ ॥</p>
<p>अङ्गुलानि त्रयस्त्रिंशन्मानं सूत्रे तु मध्यमे ।<br>
सप्तदशशतान्यष्टाविंशतिस्त्वङ्गुलानि च ॥ ५ ॥</p>
<p>क्षेत्रस्य तु त्रिहस्तस्य मानमेतदुदीरितम् ।<br>
तन्मूलमङ्गुलान्येकचत्वारिंशच्चतुर्यवाः ॥ ६ ॥</p>
<p>यूकाचतुष्टयं किञ्चिन्न्यूनं लिक्षाचतुष्टयम् ।<br>
चतुरङ्गुलयुक्तानि त्रयोविंशच्छतानि च ॥ ७ ॥</p>
<p>चतुर्हस्तस्य कुण्डस्य मानमेवमुदीरितम् ।<br>
मूलं तस्याङ्गुलान्यष्टचत्वारिंशन्मितं भवेत् ॥ ८ ॥</p>
<p>ब्रह्मसूत्रं ततः पञ्चहस्तक्षेत्राङ्गुलानि तु ।<br>
द्विसहस्रं शतान्यष्टावशीतिर्बीजमुच्यते ॥ ९ ॥</p>
<p>षट्पञ्चाशदङ्गुलानि चतुस्त्रिंशच्छतानि च ।<br>
तन्मूलमष्टपञ्चाशदङ्गुलानि च षड्यवा ॥ १० ॥</p>
<p>किञ्चिद्भागादिकं यूकाद्वयं सप्तकरस्य च ।<br>
वेदसङ्ख्यासहस्राणि द्वाविंशत्सहितानि च ॥ ११ ॥</p>
<p>मूलं चतुर्यवैः साकं त्रिषष्टिरङ्गुलानि च ।<br>
ब्रह्मसूत्रं ततश्चाष्टहस्तक्षेत्राङ्गुलानि च ॥ १२ ॥</p>
<p>वेदसङ्ख्यासहस्राणि साष्टानि षट्शतानि च ।<br>
अङ्गुलानि तथा सप्तषष्टिः सप्त यवाः पुनः ॥ १३ ॥</p>
<p>किञ्चिदूनं मूलमस्य नवहस्तेषु दृश्यते ।<br>
शतानि त्वेकपञ्चाशच्चतुर्भिरधिकानि च ॥ १४ ॥</p>
<p>अशीतिरङ्गुलान्यत्र क्षेत्रं मानमितं भवेत् ।<br>
द्वासप्ततिरङ्गुलानि मूलमस्य प्रकीर्तितम् ॥ १५ ॥</p>
<p>पञ्चागुलानि क्षेत्रस्य दशहस्तमितस्य च ।<br>
सहस्राणीषुसङ्ख्यानि मुनिसङ्ख्यशतानि च ॥ १६ ॥</p>
<p>षष्टिश्च कथितान्यस्य तन्मूलं ब्रह्मसूत्रकम् ।<br>
वर्धयेत् पञ्चसप्तत्याधिकैः सप्तयवैस्तथा ॥ १७ ॥</p>
<p>अस्याधिकाभ्यां लिक्षाभ्यां साकमेवं प्रकल्पयेत् ।<br>
अतियत्नं समास्थाय कुण्डान्यारचयेत् सुधीः ॥ १८ ॥</p>
<p>द्विहस्तादिमितानां च निर्माणं दुर्घटं शिवे ।</p>
<p>इति ॥ अतियत्नमिति अत्र त्रसरेण्वादिदशपर्यन्तान् मानभेदान् सम्यग्ज्ञात्वा<br>
तत्कुण्डविस्तारायामसमाननिम्नखातं यथोक्तमानकण्ठमेखलादिकं<br>
च कुर्यादित्यर्थः । दुर्घटं चातियत्नसाध्यत्वात् । त्रसरेण्वादिमानभेदास्तु<br>
लक्षणसङ्ग्रहे :</p>
<p>जालान्तरगते भानौ यत् सूक्ष्मं दृश्यते रजः ।<br>
प्रथमं तत्प्रमाणानां त्रसरेणुं प्रचक्षते ॥ १ ॥</p>
<p>त्रसरेणुस्तु विज्ञेयो ह्यष्टौ स्युः परमाणवः ।<br>
त्रसरेणुरष्टगुणौ रथरेणुस्तु संस्मृतः ॥ २ ॥</p>
<p>रथरेणवस्तु ते ह्यष्टौ बालाग्रं तन्मतं बुधैः ।<br>
बालाग्राण्यष्ट लिक्षा तु यूका लिक्षाष्टकं स्मृतम् ॥ ३ ॥</p>
<p>अष्टौ यूका यवं प्राहुरङ्गुलं तु यवाष्टकम् ।<br>
रत्निरङ्गुलिपर्वाणां विज्ञेयस्त्वेकविंशतिः ॥ ४ ॥</p>
<p>कर एव कलांशेन हीनोऽरत्निरुदाहृतः ।<br>
चत्वारि विंशतिश्चैव हस्तः स्यादङ्गुलानि तु ॥ ५ ॥</p>
<p>इति ॥ अथास्य कुण्डविस्तारायामसमाननिम्नखातकरणे मेखलादीनां च<br>
प्रमाणवचनानि तथा च -</p>
<p>विंशत्या चतुरधिकाभिरङ्गुलीभिः सूत्रेणाप्यथ परिसूत्र्य भूमिभागम्<br>
।<br>
ताभिश्च प्रखनतु तावतीभिरेकां त्यक्त्वा चाङ्गुलिमपि मेखलाश्च<br>
कार्याः ॥ १ ॥</p>
<p>इति प्रपञ्चसारवचनात् ॥ यावान् कुण्डस्य विस्तारः खननं तावदीरितम् । इति<br>
शारदावचनात् । कुण्डविस्तारवन्निम्नमिति वायवीयसंहितावचनात् ।</p>
<p>चतुरस्रं चतुष्कोष्ठं सूत्रैः कृत्वा यथा पुरा ।<br>
हस्तमानेन तन्मध्ये तावन्निम्नायतं खनेत् ॥ १ ॥</p>
<p>प्। २३६) इति दिव्यसारस्वतप्रयोगसारवचनात् । चतुर्विंशाङ्गुलायामं<br>
तावत्खातसमन्वितम् । इति गणेश्वरपरामर्शिनीवचनात् ।<br>
चतुर्विंशतिसङ्ख्याभिरङ्गुलीभिः सविस्तृतम् । खातं च रचयेत्कुण्डम् इति<br>
दक्षिणामूर्तिसंहितावचनाच्च कुण्डं विरतारायामसमाननिम्नखातं<br>
कर्तव्यमिति सिद्धान्तः ॥ अत्र केचित् - हस्तमात्रं खनेत् तिर्यगूर्ध्वमेखलया<br>
सह । इति होमसारवचनात् । पञ्चत्रिमेखलोच्छ्रायं ज्ञात्वा शेषमधः<br>
खनेत् । इति प्रतिष्ठासारसङ्ग्रहवचनात् । व्यासात् खातकरः प्रोक्तो<br>
निम्नस्तिथ्यङ्गुलेन तु । इति विश्वकर्मवचनात् । कुण्डं निजाङ्गुले<br>
तिर्यगूर्ध्वमेखलया सह । इति प्रथमतन्त्रे वचनात् । खातं<br>
कुण्डप्रमाणं स्यादूर्ध्वमेखलया सह । इति सिद्धान्तशेखरवचनाच्च<br>
मेखलया सह हस्तमानं खातं वदन्ति एतन्न रम्यं<br>
मेखलयानुगमनेन खातस्याप्यनुगमनप्रसङ्गात् । खातं<br>
कुण्डायतेस्तुल्यमङ्गत्वं तस्य कीर्तितम् । सन्निपत्योपकारेण<br>
मेखलादेर्विंशिष्यते ॥ इति योगिनीहृदयवचनात् सन्निपत्योपकारस्य<br>
खातस्यारादुपकाराङ्गमेखलया सह निर्वाहानौचित्यात् तथोक्तपक्षस्यैव<br>
नियुक्तत्वात् ॥ किञ्च :</p>
<p>मध्यमाङ्गुलिमध्यस्थपर्वणः परिणाहतः ।<br>
तृतीयांशो भवेदत्र तन्त्रे सर्वत्र चाङ्गुलिः ॥ १ ॥</p>
<p>तैश्चतुर्भिर्भवेन्मुष्टिर्वितस्तिस्तत्त्रिभिर्गुणैः ।<br>
अरत्निस्तद्द्वयेन स्याद्धस्तस्तद्द्वयतः शिवे ॥ २ ॥</p>
<p>तद्द्वयं तु भवेद्व्यामस्तन्माना स्यान्नरोन्नतिः ।<br>
षण्णवत्यङ्गुला सा स्यात् तन्मानैः कुण्डकल्पनम् ॥ ३ ॥</p>
<p>इति श्रीतन्त्रराजवचनात् कुण्डस्य<br>
षण्णवत्यङ्गुलायामविस्तारस्यावश्यकत्वात् पञ्चदशाङ्गुलखातपक्षे<br>
खातमध्यादारभ्य मेखलोर्ध्वपर्यन्तस्य द्वादश पञ्चदश नवेति<br>
षट्त्रिंशदङ्गुलमात्रदर्शनात् तस्य पार्श्वद्वयेऽपि द्वैगुण्येन<br>
द्वासप्तत्यङ्गुलमात्रया चतुर्विंशत्यङ्गुलस्य तृतीयांशस्य न्यूनत्वाद्<br>
द्वादशाङ्गुलोच्चमेखलासहितहस्तमात्रखाते तु पार्श्वद्वयेऽपि<br>
मध्यप्रदेशाद् द्वादश चतुर्विंशतिर्द्वादशेति<br>
गणनयाष्टाचत्वारिंशद्द्वैगुण्येन षण्णवतिरिति<br>
प्रोक्तसङ्ख्यापरिपूर्णत्वात्<br>
हस्तमात्रखातयुक्तद्वादशाङ्गुलोच्चमेखलापक्ष एव श्रेयानिति ।<br>
एकाङ्गुलविस्तारस्य कण्ठस्य विद्यमानत्वात् पार्श्वद्वयेऽपि तद्ग्रहणेन<br>
द्व्यङ्गुलविस्ताराधिक्यात् षण्णवत्यङ्गुलायामत्वं<br>
कुण्डस्यानुपपन्नमितिचेन्न कण्ठस्यानावश्यकत्वात् । अत एव तन्त्रराजे<br>
कण्ठो नोक्तः । तर्हि कण्ठाकरणेऽपि दोषः श्रूयते । सत्यं तस्य<br>
तन्त्रराजविरोधादेव न्यूनमेखलान्यूनखातपरत्वं कल्पनीयमिति ।<br>
तस्मान्मेखलया सह खातप्रतिपादकवचनानि रत्न्यरत्न्यादिषु कुण्डेषु<br>
पञ्चाशदादिहोमविधानेन खाताधिक्यप्रयोजनाभावात् तद्विषयकाणि इति<br>
मन्तव्यानि । अथात्र मेखलाः पञ्च वा कार्याः षट्पञ्चाब्धित्रिपक्षकैः ।<br>
इति लक्षणसङ्ग्रहवचनात् । षड्बाणाब्धिवह्निनेत्रमिताः स्युः पञ्च<br>
मेखलाः । इति सिद्धान्तशेखरवचनाच्च पञ्च वा मेखलाः कार्याः ॥</p>
<p>तथा पिङ्गलामते -</p>
<p>षष्ठांशेनाष्टमांशेन मेखलाद्वितयं मतम् ।<br>
एका सडङ्गुलोत्सेधविस्तरा मेखला मता ॥ १ ॥</p>
<p>इति ॥ अथ कुण्डानामयथाकरणे दोषा भवन्तीत्याह वसिष्ठः -</p>
<p>अनेकदोषदं कुण्डमत्र न्यूनाधिकं यदि ।<br>
तस्मात्सम्यक् परीक्ष्यैवं कर्तव्यं शुभमिच्छता ॥ १ ॥</p>
<p>इति ॥ तत्र दोषानाह विश्वकर्मा -</p>
<p>खाताधिके भवेद्रोगी हीने धेनुधनक्षयः ।<br>
वक्रकुण्डे तु सन्तापो मरणं छिन्नमेखले ॥ १ ॥</p>
<p>मेखलारहिते शोकोऽभ्यधिके वित्तसङ्क्षयः ।<br>
भार्याविनाशकं कुण्डं प्रोक्तं योन्या विना कृतम् ॥ २ ॥</p>
<p>अपत्यध्वंसनं प्रोक्तं कुण्डं यत्कण्ठवर्जितम् ॥</p>
<p>इति ॥ तथा क्रियासागरे -</p>
<p>न्यूनाधिकप्रमाणं यत्कुण्डं जर्जरमेखलम् ।<br>
शृङ्गाररहितं यच्च यजमानविनाशकृत् ॥ १ ॥</p>
<p>इति ॥ तथा जयद्रथयामले -</p>
<p>सूत्राधिके सुहृद्द्वेषो मानहीने दरिद्रता ।<br>
वाग्रोधः कण्ठहीने स्यादसिद्धिर्न्यूनखातके ॥ १ ॥</p>
<p>प्। २३७) अधिके चासुरभोगो मानेनाधिकमेखले ।<br>
व्याधयः सम्प्रवर्तन्ते वियोनौ स्यादपस्मृतिः ॥ २ ॥</p>
<p>उच्चाटः स्फुटिते छिद्रसङ्कुले वाच्यता भवेत् ।</p>
<p>इति । इत्थं निन्दाश्रवणाद् यथोक्तलक्षणसम्पन्नानि सर्वाणि कुण्डानि<br>
कार्याणि इति ॥ अथ कण्ठः । तत्र वसिष्ठः : कण्ठोऽष्टयवमात्रः स्यात्<br>
कुण्डे तु करमात्रके । इति ॥ तथा कालोत्तरे :</p>
<p>खाताद्बाह्योऽङ्गुलः कण्ठः सर्वकुण्डेष्वयं विधिः ।<br>
चतुर्विंशतिकं भागमङ्गुलं परिकल्पयेत् ॥ १ ॥</p>
<p>इति ॥ अथ योनिः वायवीयसंहितायाम् -</p>
<p>मेखलामध्यतः कुर्यात्पश्चिमे दक्षिणेऽपि वा ।<br>
योनिं सुशोभनां किञ्चिन्निम्नामुन्नालिकां शनैः ॥ १ ॥</p>
<p>अग्रेण कुण्डाभिमुखीं किञ्चिद स्पृष्टमेखलाम् ।<br>
कुम्भद्वयसमायुक्तामश्वत्थदलसन्निभाम् ॥ २ ॥</p>
<p>इति ॥ तथा च वसिष्ठसंहितायाम् -</p>
<p>योनिश्च मध्यमे भागे प्राङ्मुखी मध्यसंस्थिता ।<br>
अष्टाङ्गुलैश्च विस्तीर्णा चायता द्वादशाङ्गुलैः ॥ १ ॥</p>
<p>पृष्ठोन्नता गजोष्ठी च सच्छिद्रा मध्यतोन्नता ।</p>
<p>इति । सच्छिद्रा मध्ये । मध्ये त्वाज्यधृतिः स्मृता इति त्रैलोक्यसारवचनात्<br>
आज्यधृतिरिति योनिमध्ये गर्तं कर्तव्यमित्याहुः साम्प्रदायिकाः ॥ तथा<br>
लक्षणसङ्ग्रहे :</p>
<p>ईषत्कुण्डप्रविष्टाग्रा जिनांशकृतमेखला ।<br>
मेखलार्थं पृथग्भूमिर्न ग्राह्या बाह्यतः प्रिये ॥ १ ॥</p>
<p>इति । योनिक्षेत्रे तु सा कार्या इति नारदः । कुण्डे त्रयंशेन विस्तारा<br>
योनिरुच्छ्रायतोऽङ्गुला । कुण्डार्धेन तु दीर्घा स्यात् । इति । तथा त्रैलोक्यसारे<br>
दैर्घ्यात् सूर्याङ्गुला नालत्रयंशोना विस्तारेण तु । एकाङ्गुलोच्छ्रिता सा तु ।<br>
इति नालत्र्यंशोनाष्टाङ्गुलविस्तारा नालस्य द्वादशाङ्गुलदैर्घ्यादिति ।<br>
स्वायम्भुवेऽपि मेखलामध्यतो योनिः कुण्डार्धा त्र्यंशविस्तृता इति ।<br>
विस्तारो मूलदेशे पिप्पलपत्राकृतित्वात् द्विहस्तादिकुण्डेष्वनया रीत्या<br>
तत्तकुण्डार्धं दीर्घा तत्तत्तृतीयांशविस्तारा तत्तच्चतुर्विंशांशोच्चा च<br>
योनिः कार्या ॥</p>
<p>तदुक्तं सोमशम्भौ -</p>
<p>कुण्डानां यश्चतुर्विंशो भागः सोऽङ्गुलसञ्ज्ञकः ।<br>
विभज्य तेन कर्तव्या मेखलाकण्ठनाभयः ॥ १ ॥</p>
<p>इति । सिद्धान्तशेखरेऽपि - चतुर्विंशतिमो भागः कुण्डानामङ्गुलं स्मृतम्<br>
। इति । दीर्घार्कपर्वभिर्योनिर्विस्तारेण षडङ्गुला । उन्नतिद्व्यङ्गुलेनोना स्यात् ।<br>
इत्युक्तम् । अत्राष्टाङ्गुलसडङ्गुलयोरेकाङ्गुलद्व्यङ्गुलयोश्च विकल्पः ।<br>
तथा होतुरग्रे योनिरासामुपर्यश्वत्थपत्रवत् । इति शारदावचनात् योनिः<br>
सर्वत्र होतुरग्रे प्रोक्तविधिना स्थाप्येति । तत्र चतुष्कुण्डपक्षे चतुरस्रे<br>
अर्धचन्द्रे कुण्डे च योनिर्दक्षिणभागस्थमेखलोपरि स्थाप्या<br>
तयोर्होत्रोरुत्तराभिमुखत्वात् । अन्यकुण्डयोः पश्चिममेखलोपरि योनिः<br>
स्थाप्या तयोर्होत्रोः पूर्वाभिमुखत्वात् ॥</p>
<p>दक्षस्था पूर्वयाम्ये तु जलस्था पश्चिमोत्तरे ।<br>
पञ्चमस्यापि कुण्डस्य योनिर्दक्षिणदिक्स्थिता ॥ १ ॥</p>
<p>इति त्रैलोक्यसारवचनात् ।<br>
पञ्चमस्याचार्यकुण्डस्येत्यर्थः । अत्र कुण्डपक्षे तु -<br>
प्रागग्नियाम्यकुण्डानां प्रोक्ता योनिरुदङ्मुखी । शेषाणां प्राङ्मुखी<br>
प्रोक्ता इति तन्त्रान्तरवचनात् पूर्वाग्नेययाम्येषु उदङ्मुखी योनिरन्येषु<br>
प्राङ्मुखी नवमस्य तु प्राग्वदेव । एतेन योनिकुण्डेऽपि योनिः कर्तव्येति केचित् ।<br>
तन्न योनिकुण्डे योनिमब्जकुण्डे नाभिं च वर्जयेत् । इति विश्वकर्मवचनात् ।<br>
आसां मेखलानां नालमुक्तं तन्त्रराजे बहिःस्थमेखलामध्यादारभ्य<br>
निजनालकम् । वितस्तिमात्रकम् इति । बहिःस्थमेखलामध्यात्<br>
तन्मध्यगतचतुरस्रपीठादित्यर्थः । तथैव तट्टीकाकृता मनोरमाकारेण<br>
व्याख्यातत्वात् । आचार्यचरणैस्तु - योनिस्तत्पश्चिमायामथ दिशि<br>
चतुरस्रस्थलारब्धनाला इत्युक्तं तत्र पद्मपादाचार्यैः -<br>
मेखलात्रयाद्बहिश्चतुरङ्गुलायामविस्तारं कृत्वा तत्र नालं स्थाप्यमिति<br>
व्याख्यातम् । वितस्तिमात्रं द्वादशाङ्गुलमात्रम् ॥ प्रयोगसारे तु -</p>
<p>प्। २३८) योन्याः पश्चिमतो नालमायामे चतुरङ्गुलम् ।<br>
त्रिद्व्येकाङ्गुलविस्तारं क्रमान्न्यूनाग्रमिष्यते ॥ १ ॥</p>
<p>इति चतुरङ्गुलमानेन नालमुक्तम् । एतच्चतुरङ्गुलषडङ्गुलादि<br>
स्वल्पमेखलापक्षे ज्ञेयम् ॥ नाभिमाह तन्त्रराजे -</p>
<p>नाभिं कुर्यात्तु सर्वत्र कुण्डमध्ये विधानतः ।<br>
अष्टच्छदं सरोजं तु विदध्याच्चारुविग्रहम् ॥ १ ॥</p>
<p>चतुर्भिरङ्गुलैः कुर्यात् कर्णिकां दलमेव च ।<br>
विस्तारादपि चोत्सेधं षड्भिः षड्भिरुदाहृतम् ॥ २ ॥</p>
<p>इति ॥ शारदायाम् -</p>
<p>कुण्डानां कल्पयेदन्तर्नाभिमम्बुजसन्निभम् ।<br>
तत्तत्कुण्डानुरूपं वा मानमस्य निगद्यते ॥ १ ॥</p>
<p>मुष्ट्यरत्न्येकहस्तानां नाभिरुत्सेधतारतः ।<br>
द्वित्रिवेदाङ्गुलोपेतः कुण्डेष्वन्येषु वर्धयेत् ॥ २ ॥</p>
<p>यवद्वयक्रमेणैव नाभिं पृथगुदारधीः ।<br>
नाभिक्षेत्रं त्रिधा भित्त्वा ततः कुर्वीत कर्णिकाम् ॥ ३ ॥</p>
<p>बहिरंशद्वयेनाष्टौ पत्राणि परिकल्पयेत् ।</p>
<p>इति नाभिलक्षणमुक्तं तत्र यथारम्यं ज्ञेयम् । आतपे क्षत्रिये नाभिः<br>
प्राण्यङ्गेऽपि द्वयो रिति नाभिशब्दा पुलिङ्गेऽप्यस्ति ॥ अथ वास्तुपूजा । तत्र<br>
श्रीतन्त्रराजे -</p>
<p>चतुरस्राकृतिः कश्चिदसुरः सर्वनाशकः ।<br>
पुरा तस्य वधायैव सर्वे देवाः समुद्यमम् ॥ १ ॥</p>
<p>कृत्वा निहन्तुमुद्युकास्तैरवध्योऽभवद्वरात् ।<br>
आवयोस्तन्निरासाय मामेत्याकथयंस्तथा ॥ २ ॥</p>
<p>कथयास्माकमधुना तद्वास्तुपुरुषस्य तु ।<br>
दर्पशान्तिर्न चेदस्य विश्वमासीदुपद्रुतम् ॥ ३ ॥</p>
<p>इत्युक्तं तैर्मया प्रोक्तं निधनं तस्य दुःशकम् ।<br>
खात्वा तमवनौ तस्य शरीरे स्थापयेत्तथा ॥ ४ ॥</p>
<p>नित्यशश्च त्रिपञ्चाशन्निःस्पन्दाक्रमणाय वै ।<br>
नियोज्य तेषां ये पूजाविमुखास्तैः कृतानि तु ॥ ५ ॥</p>
<p>सुकृतानि समादध्युर्दुष्कृतानि च कुर्वते ।<br>
तस्मात्तेषामर्चनं तु प्रत्यब्दं कुर्वतां सदा ॥ ६ ॥</p>
<p>शुभान्येवासु जायन्ते नाशुभानि कदापि च ।</p>
<p>इति ॥ तच्चक्रादिमाह -</p>
<p>तच्चक्रादिविधानं तु यथावदभिधीयते ।<br>
कृत्वा समलतां भूमिं चतुरस्राकृतिं शुभाम् ॥ १ ॥</p>
<p>अष्टाष्टकोद्यतपदां कोणसूत्रसमन्विताम् ।<br>
चतुष्पदयुते तस्यां मध्यकोष्ठे च देशिकः ॥ २ ॥</p>
<p>ब्रह्माणमर्चयेत्तत्र चतुष्पदयुते पुनः ।<br>
प्रादक्षिण्येन पूर्वादि यजेत् कोष्ठचतुष्टये ॥ ३ ॥</p>
<p>अर्यकं च विवस्वन्तं मित्रमन्यं महीधरम् ।<br>
कोणार्धकोष्ठयोरेकमेकं मन्त्री समर्चयेत् ॥ ४ ॥</p>
<p>वह्न्यादीशान्तमभितो वक्ष्यमाणेष्वनुक्रमात् ।<br>
सावित्रः सविता शक्र इन्द्रजिद्रुद्रतज्जितौ ॥ ५ ॥</p>
<p>आपापवत्सकौ चेति प्रोक्तास्तेष्टौ तु नामतः ।<br>
कोणार्धकोणपार्श्वेषु वह्न्यादीशान्तमर्चयेत् ॥ ६ ॥</p>
<p>शर्व गुहं चार्यमणं जम्भकं पिलिपिच्छकम् ।<br>
चरकिं च विदारिं च पूतानां चैव देशिकः ॥ ७ ॥</p>
<p>ततः पूर्वादिपरतो यजेदष्टौ दिशं प्रति ।<br>
ईशानश्चा (थ पर्जन्यो जयन्तः शक्रभास्करौ ॥ ८ ॥</p>
<p>सत्यो वृषोऽन्तरिक्षश्च पूर्वाशाकोष्ठगाः क्रमात् ।<br>
अग्निः पूषा च वितथो यमोऽथ गृहरक्षकः ॥ ९ ॥</p>
<p>गन्धर्वो भृङ्गराजश्च मृगो दक्षिणकोष्ठगाः ।<br>
निर्-ऋतिश्च) तथा दौवारिकः सुग्रीवकस्तथा ॥ १० ॥</p>
<p>वरुणः पुष्पदन्तश्चासुरः शोषाख्यरोगकौ ।<br>
पश्चिमाशास्थकोष्ठेषु पूज्या एते यथाक्रमम् ॥ ११ ॥</p>
<p>वायुर्नागस्तथा मुख्यः सोमो भल्लाटकस्तथा ।<br>
अर्गलो दितिरप्येवमदितिश्च यथाक्रमम् ॥ १२ ॥</p>
<p>कोष्ठेषूत्तरसस्थेषु देवा एते समीरिताः ।<br>
चित्रै रजोभिरापूर्य देवतानां पदानि वै ॥ १३ ॥</p>
<p>व्रीहिमुद्गयवैः क्षौद्रघृतदुग्धाप्लुतैः क्रमात् ।<br>
अष्टोत्तरशतं चाष्टोत्तरविंशतिमेव वा ॥ १४ ॥</p>
<p>प्रत्येकं तद्धुनेद् द्रव्यैर्मन्त्रैस्तद्वच्च पायसैः ।<br>
बलिं च तेषां कुर्वीत पायसैर्व्यञ्जनान्वितैः ॥ १५ ॥</p>
<p>ससितैर्दुग्धकदलीफलापूपादिसंयुतैः ।</p>
<p>प्। २३९) इति ॥ अथैतच्चक्ररचनाप्रकारः - पूजाविधिं च वक्ष्यते - तत्र<br>
मण्डपस्य नैर्-ऋतकोणे हस्तमात्रविस्तारायामां वितस्त्युन्नतां<br>
समचतुरस्रां वेदिकामतिश्लक्ष्णां कृत्वा प्राक्प्रत्यगायता<br>
दक्षिणोत्तरायताश्च नव नव रेखाः कृत्वा समान्तरालानि<br>
चतुष्षष्टिकोष्ठानि कृत्वा तत्र वायुकोणादाग्नेयकोणगतं नैर्-<br>
ऋतकोणादीशानगतं चेति कर्णसूत्रद्वयमास्फाल्य वास्तुचक्रं निर्माय<br>
तन्मध्यकोष्ठ चतुष्टयमेकीकृत्य तद्बहिः प्रागादिचतुर्दिक्षु प्रतिदिशं<br>
चत्वारि कोष्ठानि मध्यकोष्ठसंलग्नान्येकीकृत्य<br>
त्रिपञ्चाशद्देवतास्थानानि परिकल्प्य तानि स्थानानि<br>
वक्ष्यमाणरजोभिर्मनोहरं यथा भवति तथा सम्यगापूर्य<br>
पुष्पाञ्जलिमादाय ब्रह्मादित्रिपञ्चाशद्देवता इहागच्छतागच्छतेति<br>
पुष्पाञ्जलिप्रक्षेपेणावाह्य ब्रह्मादित्रिपञ्चाशद्देवता यथास्थानमिह<br>
तिष्ठत तिष्ठतेति संस्थाप्य ब्रह्मादिभ्य इदमासनम् इति पुटपुष्पाञ्जलिं<br>
दत्त्वा सर्वमध्ये ब्रह्मणे नमः । पूर्वादिचतुर्दिक्षु ॐ अर्यकाय नमः ॐ<br>
विवस्वते नमः ॐ मित्राय नमः ॐ महीधराय नमः इति प्रादक्षिण्येन<br>
सम्पूज्याग्नेयादिकोणचतुष्कगतार्धकोष्ठाष्टके<br>
प्रादक्षिण्येनाग्नेयादीशानपर्यन्तं ॐ सावित्राय नमः ॐ सवित्रे नमः ॐ<br>
शुक्राय नमः ॐ शक्रजिते नमः ॐ रुद्राय नमः ॐ रुद्रजिते नमः ॐ आपाय<br>
नमः ॐ आपवत्सकाय नमः इति सम्पूज्य<br>
तद्बहिःस्थवेद्यामाग्नेयादिकोणचतुष्कगतकर्णसूत्रभिन्नकोष्ठचतुष्टय-<br>
पार्श्वगतकोष्ठाष्टके आग्नेयादीशानपर्यन्तं ॐ शर्वाय नमः ॐ<br>
गुहाय नमः ॐ अर्यम्णे नमः ॐ जम्भकाय नमः ॐ पिलिपिच्छकाय नमः ॐ<br>
चरिक्यैनमः ॐ विदार्यै नमः ॐ पूतनायै नमः इति सम्पूज्य<br>
तद्बहिर्गतवीथीचतुष्टये प्राचीदिग्गतवीथ्यामीशानाद्याग्नेयान्तं ॐ<br>
ईशानाय नमः ॐ पर्जन्याय नमः ॐ जयन्ताय नमः ॐ शक्राय नमः ॐ<br>
भास्कराय नमः ॐ सत्याय नमः ॐ वृषाय नमः ॐ अन्तरिक्षाय नमः<br>
इत्यष्टौ देवताः सम्पूज्य दक्षिणवीथ्यामाग्नेयादिनैर्-ऋतान्तं ॐ अग्नये<br>
नमः ॐ पूष्णे नमः ॐ वितथाय नमः ॐ यमाय नमः ॐ गृहरक्षकाय<br>
नमः ॐ गन्धर्वाय नमः ॐ भृङ्गराजाय नमः ॐ मृगाय नमः इति<br>
सम्पूज्य ततः पश्चिमवीथ्यां नैर्-ऋतादिवायव्यान्तं ॐ निर्-ऋतये नमः ॐ<br>
दौवारिकाय नमः ॐ सुग्रावाय नमः ॐ वरुणाय नमः ॐ पुष्पदन्ताय<br>
नमः ॐ असुराय नमः ॐ शोषाय नमः ॐ रोगाय नमः इति<br>
सम्पूज्योत्तरवीथ्यां वायव्यादीशानान्तं ॐ वायवे नमः ॐ नागाय<br>
नमः ॐ मुख्याय नमः ॐ सोमाय नमः ॐ भल्लाटकाय नमः ॐ अर्गलाय<br>
नमः ॐ दित्यै नमः ॐ अदित्यै नमः इति गन्धपुष्पाद्यैस्त्रिपञ्चाशद्देवताः<br>
सम्पूज्य कुण्डस्थण्डिलादौ वक्ष्यमाणविधिनाग्निस्थापनं कृत्वा ॐ<br>
ब्रह्मणे स्वाहा अर्यकाय स्वाहा इत्यादिपूजितदेवतानां<br>
स्वाहान्तैर्नाममन्त्रैः प्रत्येकं<br>
व्रीहियवमुद्गैर्धृतमधुदुग्धपरिप्लुतैः सघृतैः<br>
पायसैश्चैकैकद्रव्येणाष्टोत्तरशतसङ्ख्यमष्टाविंशतिसङ्ख्यं<br>
वैकैकदेवतानाम्ना हुत्वा ॐ ब्रह्मणे एष बलिर्नमः इत्यादि<br>
पूजितदेवताभ्यस्तत्तन्नाम्ना<br>
तिलदुग्धकदलीफलापूपनानाव्यञ्जनान्वितपायसैस्तत्तत्पदे तस्यैतस्यै<br>
बलिं निवेदयेत् ॥ इति वास्तुपूजाविधिः ॥</p>
<p>अथ वास्तुपूजाफलं तदकरणे फलवैपरीत्यं च तन्त्रराजे -</p>
<p>एवं सिंहगते भानौ पूर्णायां प्रतिवत्सरम् ।<br>
स्वगेहे वास्तुपूजायां मण्डले तु समाचरेत् ॥ १ ॥</p>
<p>न बालमरणव्याधिभूतप्रेतादिकानि च ।<br>
न सर्पपीडा नान्योन्यकलहाद्यशुभानि च ॥ २ ॥</p>
<p>पुत्रपौत्रधनारोग्यपशुदासीसमृद्धिभाक् ।<br>
अरोगी विजयी ख्यातः चिरं जीवति तद्गृहे ॥ ३ ॥</p>
<p>राजवेश्मसु सर्वत्र तथा च महिषीगृहे ।<br>
सचिवामात्यसेनानीभवनेषु पुरे तथा ॥ ४ ॥</p>
<p>विदध्यात् प्रतिवर्षं तु प्रोक्तसिद्ध्यै तु देशिकः ।<br>
न चेदुक्तान्यथारूपफलैः क्लेशोऽनिशं भवेत् ॥ ५ ॥</p>
<p>इति ॥ अथाङ्कुरार्पणविधिः तन्त्रान्तरे -</p>
<p>सप्तभिर्नवभिर्वापि दिनैर्दीक्षादिनात् पुरा ।<br>
बीजारोपणकर्मेदं कर्तव्यं सर्वकामदम् ॥ १ ॥</p>
<p>मण्डपोत्तरदिग्भागे सुसंवृततरे परे ।<br>
भवने मण्डले कुर्यादेके प्राग्वरुणायतम् ॥ २ ॥</p>
<p>याम्योदीच्यायतं त्वन्ये प्रवदन्ति मनीषिणः ।<br>
पदानि द्वादशात्र स्युस्तेषु स्थानत्रयं भवेत् ॥ ३ ॥</p>
<p>चतुष्टयपदोपेतं पदान्यापूरयेत् ततः ।<br>
पीतरक्तसितश्यामै रजोभिर्वह्निपूर्वकम् ॥ ४ ॥</p>
<p>ईशान्तं क्रमतस्त्वाहुः पात्राणि त्रिविधानि च ।<br>
वैष्णव्यः पालिकाः प्रोक्ताश्चतुर्विंशाङ्गुलोच्छ्रिताः ॥ ५ ॥</p>
<p>प्। २४०) वैरिञ्च्यः पञ्चमुख्यश्चाप्युच्छ्रिताः षोडशाङ्गुलैः ।<br>
शैवाः शरावाश्चत्वारो भान्वङ्गुलसमुच्छ्रयाः ॥ ६ ॥</p>
<p>प्रक्षाल्य सूत्रैः संवेष्त्य स्थानेष्वग्न्यादि विन्यसेत् ।<br>
शालिपूर्णेषु गन्धादिदर्भकूर्चयुतेषु च ॥ ७ ॥</p>
<p>पूरयेत् तानि पात्राणि वालुकामृतकरीषकैः ।<br>
शङ्खस्वनेन नादैश्च पञ्चभिर्ब्राह्मणाशिषा ॥ ८ ॥</p>
<p>क्षालयेद् दुग्धवम्बीजैस्ततो बीजानि निर्वपेत् ।<br>
तानि प्रियङ्गुश्यामाकतिलसर्षपशालयः ॥ ९ ॥</p>
<p>मुद्गाढकीसुनिष्पावखन्वमाषाः प्रकीर्तिताः ।<br>
हरिद्राभिश्च संसिच्य वस्त्रैराछादयेद्गुरुः ॥ १० ॥</p>
<p>सन्ध्ययोरुभयो रात्रौ प्रदद्यादुत्तमं बलिम् ।<br>
त्रिविधस्यापि पात्रस्य सप्तस्वपि दिनेषु च ॥ ११ ॥</p>
<p>प्रथमेऽहनि भूतेभ्यस्तिला लाजा हरिद्रया ।<br>
दधिसक्त्वन्नमित्युक्तं पितृभ्यस्तिलतण्डुलाः ॥ १२ ॥</p>
<p>तृतीयेऽहनि यक्षेभ्यः करम्भा लाजसंयुताः ।<br>
चतुर्थेऽहनि नागेभ्यो नारिकेलघृताप्लुतम् ॥ १३ ॥</p>
<p>सक्तुपिष्टं च सम्प्रोक्तं पञ्चमे ब्रह्मणे बलिम् ।<br>
पद्माक्षताश्च षष्ठेऽह्नि शिवायापूपसंयुतम् ॥ १४ ॥</p>
<p>अन्नं स्यात्सप्तमे चाह्नि विष्णवे स्याद्गुडौदनम् ।<br>
यदि स्यान्नवरात्रं च तदोभयदिने बलिम् ॥ १५ ॥</p>
<p>विष्णवे स्याच्च दुग्धान्नं कृसरं च क्रमात्ततः ।<br>
प्रणवाद्यैर्हृदन्तैः स्वनामभिर्बलिमन्त्रकः ॥ १६ ॥</p>
<p>इति ॥ करम्भा दधिसक्तवः । पद्माक्षताः पद्मबीजानि । कृसरस्तिलमुद्गैः<br>
सह सिद्ध ओदनः ॥ अथैतन्मण्डलरचनाप्रकारः - तत्र<br>
दीक्षादिनात्पूर्वमेव नवभिः सप्तभिर्वा दिनैः<br>
प्राङ्निर्मितमण्डपस्योत्तरभागे सुसंवृतं गृहं निर्माय तत्र<br>
गोमयोपलिप्ते सुसमे भूतले प्राक्प्रत्यगायताः पञ्चहस्तदीर्घाः<br>
पञ्चरेखा याम्योदीच्यायता वितस्त्यन्तरालाश्चैकादश रेखाः कृत्वा<br>
चत्वारिंशत्कोष्ठोपेतं सार्धद्वयहस्तविस्तारोपेतं मण्डलं कृत्वा<br>
तत्रोदग्गतकोष्ठान्येकीकृत्य वीथीः कृत्वा मध्यचतुष्कोभयपार्श्वयोः<br>
कोष्ठद्वयं कोष्ठद्वयं सम्मार्ज्यावसिष्टचतुष्कत्रयात्मकं<br>
द्वादशपदोपेतं मण्डलं निर्माय चतुश्चतुःकोष्ठैरेकमेकं स्थानं<br>
ब्रह्मविष्णुरुद्राणां पश्चिममध्यमपूर्वक्रमेण परिकल्प्य तत्र<br>
पश्चिमादिचतुष्कत्रयेऽपि प्रतिचतुष्कम् आग्नेयकोष्ठमारभ्य<br>
ईशानकोष्ठपर्यन्तं पीतरक्तश्वेतश्यामवर्णैः रजोभिः<br>
प्रतिचतुष्कमेकेन रजसा एकैकं कोष्ठमिति क्रमेण द्वादश<br>
कोष्ठान्यापूर्य तत्र स्थानत्रये मध्यमचतुष्के<br>
विष्णुदैवत्याश्चतुर्विंशत्यङ्गुलोन्नतविस्तृतियुक्ता डमरुकाकाराश्चतुस्रः<br>
पालिका मध्ये पिप्पलदलाम्रपल्लवैः सह श्वेतसूत्रेण सम्वेष्टिताः<br>
संस्थाप्य तथा पश्चिमचतुष्केप्येकस्मिन् पात्रे पञ्च पात्राणि यथा<br>
भवन्ति तथा शिल्पिवरनिर्मितानि प्राग्वत् डमरुकाकाराणि<br>
षोडशाङ्गुलोन्नतविस्तृतियुक्तानि ब्रह्मदैवत्यानि चत्वारि पात्राणि तथैव<br>
पिप्पलादिदलयुक्तानि संस्थाप्य तथा पूर्वचतुष्के<br>
द्वादशाङ्गुलोन्नतविस्तृतिभृतः शिवदैवत्या प्राग्वत्<br>
पिप्पलादिदलयुक्ताश्चत्वारः शारवाः संस्थाप्याः इति द्वादशपात्राणि<br>
प्रक्षालितानि द्वादशकोष्ठे प्रतिकोष्ठमेकमेकं पात्रं शालिपुञ्जेषु<br>
गन्धाक्षतकूर्चयुक्तेषु संस्थाप्य तानितानि पात्राणि वालुकामृत्करीषकैः<br>
सम्पूर्यैकस्मिन् नूतनभाण्डे स्वर्णादिरचिते मृण्मये वा<br>
प्रियङ्गुश्यामाकतिलसर्षपशालिमुद्गाढकीनिष्पावखल्वमाषाख्यानि<br>
दशधान्यान्येकीकृत्य वमिति अमृतबीजेन गोदुग्धैः प्रक्षाल्य<br>
शङ्खस्वनादिपञ्चवाद्यपुरःसरं तेषु पात्रेषु ब्रह्मदैवत्येषु<br>
प्रथमं ततो विष्णुदैवत्येषु ततः शिवदैवत्येष्विति क्रमेण बीजानि निर्वाप्य<br>
हरिद्रामिश्रजलैः संसिच्य नूतनवस्त्रैराछाद्य सन्ध्ययोरर्धरात्रे च<br>
सप्तस्वपि दिनेषु प्रतिदिनं बलिं दद्यात् । तत्र प्रथमदिवसे<br>
तिललाजासक्तुशाल्योदनानि हरिद्राचूर्णसंयुक्तान्येकीकृत्य कवलत्रयं<br>
निष्पाद्य त्रिविधस्यापि पात्रस्य समीपे सर्वभूतानि इहागच्छतेह तिष्ठतेति<br>
भूतान्यावाह्य संस्थाप्य ॐ सर्वभूतेभ्यो नमः इति गन्धादिभिः<br>
सम्पूज्य सर्वभूतबलिद्रव्याय नमः इति बलिद्रव्यं सम्पूज्य हस्ततले जलं<br>
गृहीत्वा वामहस्तेन बलिपात्रं स्पृशन् ॐ सर्वभूतेभ्य एष बलिर्नमः इति<br>
बलिपात्रोपरि जलं निःक्षिप्य बलिमुत्सृजेत् । एवं विष्णुपात्रसमीपे<br>
शिवपात्रचतुष्कसमीपे च बलिं दद्यादिति प्रोक्तकालत्रयेऽपि बलिदानविधिः ।<br>
अत्र मण्डलस्य चतुर्दिक्षु बलिर्देयः इति केचिदाहुस्तत्र यथागुरूपदेशं<br>
कार्यमिति । ततो द्वितीयदिने पितृभ्यस्तिलतण्डुलैः प्रागुक्तपरिपाट्यैव<br>
प्रोक्तकालत्रयेऽपि बलिं दद्यात् । चतुर्थेऽह्नि नागेभ्यो<br>
नारिकेलजलाप्लुतसक्तुपिष्टबलिः । पञ्चमदिवसे ब्रह्मणे पद्माक्षतबलिः ।<br>
षष्ठदिवसे शिवायापूपसयुतौदनबलिः । सप्तमदिवसे विष्णुवे<br>
गुडौदनबलिः । नवरात्रपक्षे विष्णव एवाष्टमदिवसे</p>
<p>प्। २४१) दुग्धौदनबलिः नवमदिने कृसरबलिर्देयः । अत्र सर्वत्र बलिदाने<br>
प्रथमदिनप्रोक्त एव विधिर्ज्ञेयः तत्तन्नाम्ना पूजनं बल्युत्सर्जनं च<br>
ज्ञेयमिति । अत्र नवस्वपि दिनेषु प्रतिदिनं तत्तद्देवताया बलिदानानन्तरं<br>
दशदिक्पालेभ्योऽपि तत्तद्दिक्षु ॐ इन्द्राय एष बलिर्ममः इत्यादितत्तन्नाम्ना<br>
घृतशर्करासहितपायसेन बलिर्देयः ॥ इति बीजारोपणविधिः ॥</p>
<p>अथ दीक्षाकालः । तत्रादौ मासाः । तत्र मन्थानभैरवतन्त्रे -</p>
<p>चैत्रे दुःखाय दीक्षा स्याद्वैशाखे सर्वसिद्धिदा ।<br>
ज्यैष्ठे मृत्युप्रदा सा स्यादाषाढे बन्धुनाशिनी ॥ १ ॥</p>
<p>श्रावणे वृद्धिदा नृणां नभस्ये दुःखदा मता ।<br>
आश्विने सर्वसिद्धिः स्यात् कार्तिके ज्ञानदायिनी ॥ २ ॥</p>
<p>शुभदा मार्गशीर्षे च पौषे मेघाविनाशिनी ।<br>
माघे सुवर्णलाभः स्यात् फाल्गुने सर्वसिद्धिदा ॥ ३ ॥</p>
<p>इति ॥ तथा तन्त्रान्तरे -</p>
<p>मधुमासे भवेद्दुखं माधवे रत्नसञ्चयः ।<br>
मरणं भवति ज्यैष्ठे चाषाढे बन्धुनाशनम् ॥ १ ॥</p>
<p>समृद्धिः श्रावणे नूनं भवेद्भाद्रपदे क्षयः ।<br>
प्रजानामाश्विने मासे सर्वतः शुभमेव हि ॥ २ ॥</p>
<p>ज्ञानं स्यात्कार्तिके सौख्यं मार्गशीर्षे भवत्यपि ।<br>
पौषे ज्ञानक्षयो माघे भवेन्मेधाविवर्धनम् ॥ ३ ॥</p>
<p>फाल्गुनेऽपि समृद्धिः स्यान्मलमासं परित्यजेत् । इति । &mdash;&mdash;&ndash; (?)</p>
<p>ददन्मन्त्रं लभेन्मन्त्री सप्तजन्मसु ।</p>
<p>इति शिवयामलवचनादाश्विनमासो दीक्षायां विहितोऽपि निषिद्धः ।<br>
महाबलचतुर्दशी शिवरात्रिः ॥ तथा श्रीकण्ठसंहितायाम् :</p>
<p>शरत्काले च वैशाखे दीक्षा श्रेष्ठफलप्रदा ।<br>
मार्गफाल्गुनके श्रेष्ठा ज्यैष्ठे चैव तु साधमा ॥ १ ॥</p>
<p>माघमासे तु शुभदा दुष्टा साषाढमासके ।<br>
आनन्ददा श्रावणे सा पौषे भाद्रे च निन्दिता ॥ २ ॥</p>
<p>इति ॥ तथा च ज्ञानार्णवे - शुक्लपक्षे शुभदिने शुभवारे वरानने ।<br>
मन्त्राद्यारम्भणं कुर्यात् इति ॥ तथा कालोत्तरे मुक्तिकामैः कृष्णपक्षे<br>
भूमिकामैः सिते तथा । दीक्षा कार्या महादेवि इति ॥ तथा शैवागमे :</p>
<p>शुक्लपक्षे प्रकुर्वीत कृष्णे वा देशिकोत्तमः ।<br>
शुक्ले सर्वसमृद्धिः स्यात् कृष्णे मध्यमतो भवेत् ॥ १ ॥</p>
<p>इति ॥ अथ नक्षत्राणि चिन्तामणौ -</p>
<p>अश्विनी रोहिणी चार्द्रा तथा पुष्योत्तरात्रयम् ।<br>
हस्तचित्रास्वातिमैत्रविशाखाश्च धनिष्ठया ॥ १ ॥</p>
<p>पुनर्वसू रेवती च दीक्षायामुत्तमा मता ।</p>
<p>इति । मैत्रमनूराधा । तथा कामधेनौ -</p>
<p>रोहिणी मृगशीर्षं च तथा पुष्यश्च हस्तकः ।<br>
स्वातीराधे रेवती च तथा चाप्युत्तरात्रयम् ॥ १ ॥</p>
<p>शुभान्येतानि दीक्षायां नक्षत्राणि वरानने ।</p>
<p>इति । अथ निषिद्धानि पिङ्गलामते -</p>
<p>कृत्तिकायां मनस्तापो भरण्यां च महापदः ।<br>
पूर्वायां दण्डयेद्राजा मघायां मृत्युमादिशेत् ॥ १ ॥</p>
<p>मूलेन कलहं विद्याज्ज्येष्ठा भवति हानिदा ।<br>
पूर्वाषाढे भयं प्रोक्तं श्रवणेऽनेकरोगदा ॥ २ ॥</p>
<p>शतभिषायां क्षोभदा सन्तापं भाद्रपदा भवेत् ।</p>
<p>इति ॥ अथ तिथयः -</p>
<p>पूर्णिमा पञ्चमी चैव द्वितीया सप्तमी तथा ।<br>
त्रयोदशी च दशमी प्रशस्ताअ सर्वकामदा ॥ १ ॥</p>
<p>इति ॥ तथा श्रीकण्ठसंहितायाम् -</p>
<p>प्। २४२) द्वितीया सप्तमी श्रेष्ठा षष्ठी सर्वत्र निन्दिता ।<br>
द्वादश्यामपि कर्तव्यं त्रयोदश्यामथापि वा ॥ १ ॥</p>
<p>इति । विजयमालिनीतन्त्रे -</p>
<p>पञ्चम्येकादशी शुक्ला सप्तमी च त्रयोदशी ।<br>
दशमी शुक्लपक्षस्य द्वादशी च विशेषतः ॥ १ ॥</p>
<p>इति रत्नसागरे -</p>
<p>तृतीया विहिता नित्यं षष्ठी सर्वत्र निन्दिता ।<br>
सप्तम्यां धनलाभः स्यादष्टम्यां गुरुनाशनम् ॥ १ ॥</p>
<p>नवम्यामृक्थनाशः स्याद्दशमी सुखदायिनी ।<br>
एकादश्यां भवेल्लाभो धनस्य वृषभस्य च ॥ २ ॥</p>
<p>द्वादश्यां धनलाभः स्यात् त्रयोदश्यां सदोदयः ।<br>
शिष्यहानिश्चतुर्दश्यां पौर्णमासी तु सिद्धिदा ॥ ३ ॥</p>
<p>अमायां पुत्रनाशः स्यात् प्रतिपद्वृद्धिनाशिनी ।</p>
<p>इति ॥ अथ देवताविशेषे तिथिविशेषः । कालोत्तरे -</p>
<p>ब्रह्मणः पौर्णमास्युक्ता द्वादशी चक्रधारिणः ।<br>
चतुर्दशी शिवस्योक्ता वाचः प्रोक्ता त्रयोदशी ॥ १ ॥</p>
<p>द्वितीया तु श्रीयः प्रोक्ता पार्वत्याश्च तृतीयका ।<br>
चतुर्थी गणनाथस्य भानोः प्रोक्ता तु सप्तमी ॥ २ ॥</p>
<p>इति ॥ अथ वासराणि तत्र मन्त्रसद्भावे -</p>
<p>मन्त्रारम्भो रवौ शुक्ले बुधे जीवे विशेषतः ।<br>
शनौ मृत्युः क्षयं भौमे सोमे सर्वत्र निष्फलम् ॥ १ ॥</p>
<p>इति । उत्तरतन्त्रे -</p>
<p>रवौ गुरौ बुधे शुक्रे कर्तव्यं परमेश्वरि ।<br>
इति ज्ञात्वा वरारोहे मन्त्रं दद्याद्विचक्षणः ॥ १ ॥</p>
<p>इति । विजयमालिनीतन्त्रे -</p>
<p>रवौ बुद्धिमवाप्नोति शुक्रे चैव धनागमम् ।<br>
बुधेऽभियोगरहिता गुरौ पुत्रान्वितो भवेत् ॥ १ ॥</p>
<p>शन्यङ्गारकयोर्मृत्युरविद्या सोमके भवेत् ।<br>
इति ज्ञात्वा वरारोहे दीक्षां दद्याद्विशालधीः ॥ २ ॥</p>
<p>इति ॥ अथ योगास्तन्त्ररत्नावल्याम् -</p>
<p>योगाश्च प्रीतिरायुष्मान्सौभाग्यः शोभनस्तथा ।<br>
सुकर्मा च धृतिर्वृद्धिर्ध्रुवः सिद्धिश्च हर्षणः ॥ १ ॥</p>
<p>वरीयांश्च शिवः सिद्धो ब्रह्मा ऐन्द्रश्च षोडश ।</p>
<p>इति ॥ तथात्र योगास्तत्र वसिष्ठः -</p>
<p>पूर्वाषाढां प्रतिपदं पञ्चमीं कृत्तिकामथ ।<br>
पूर्वाभाद्रपदा षष्ठी दशमी रोहिणी तथा ॥ १ ॥</p>
<p>द्वादश्यां सर्पनक्षत्रमार्यम्णं च त्रयोदशी ।<br>
नक्षत्रलुम्पा इत्येते देवानामपि नाशदाः ॥ २ ॥</p>
<p>इति । सर्पनक्षत्रमश्लेषा । उत्तराफाल्गुनी आर्यम्णम् ॥ अथ ज्योतिषशास्त्रे<br>
करणानि -</p>
<p>शुभानि करणान्याहुर्दीक्षायां तु विशेषतः ।<br>
शकुन्यादीनि विष्टिं च विशेषेण विवर्जयेत् ॥ १ ॥</p>
<p>इति । आत्रादिपदेन किस्तुघ्नचतुष्पदनागानां ग्रहणम् ॥ अथ लग्नानि<br>
तन्त्रान्तरे -</p>
<p>मन्त्राद्यारम्भणं मेषे धनधान्यप्रदं भवेत् ।<br>
वृषे मरणमाप्नोति मिथुनेऽपत्यनाशनम् ॥ १ ॥</p>
<p>कर्कटे सर्वसिद्धिः स्यात् सिंहे मेघाविनाशनम् ।<br>
कन्या लक्ष्मीप्रदा नित्यं तुलायां सर्वसिद्धयः ॥ २ ॥</p>
<p>वृश्चिके सर्वसिद्धिः स्याद्धनुर्ज्ञानविनाशनम् ।<br>
मकरः पुत्रदः प्रोक्तः कुम्भो धनसमृद्धिदः ॥ ३ ॥</p>
<p>मीनो दुःखप्रदो नित्यमेवं राशिफलं प्रिये ।</p>
<p>इति । तथा च रुद्रयामले -</p>
<p>मीने सिंहे तथा चापे वृषे हानिः प्रजायते ।<br>
मेषे सर्वसमृद्धिः स्यात् कन्या रत्नप्रदा भवेत् ॥ १ ॥</p>
<p>तुलायां धनधान्यं स्याद्वृश्चिके सर्वसिद्धयः ।<br>
मकरे पुत्रलाभः स्यात्कुम्भे पशुसमृद्धयः ॥ २ ॥</p>
<p>मिथुने पशुनाशः स्यात् कर्कटो राज्यदो मतः ।<br>
एवं लग्नफलं ज्ञात्वा मन्त्रं दद्याद् विशालधिः ॥ ३ ॥</p>
<p>प्। २४३) वृषमीनं तथा चापं सिंहलग्नं विवर्जयेत् ।<br>
सुखदं शुभदं नित्यं कन्याद्यं सर्वसिद्धिदम् ॥ ४ ॥</p>
<p>इति ॥ अथ दीक्षालग्नात् स्थानविशेषेषु स्थितानां ग्रहाणां<br>
शुभाशुभफलानि -</p>
<p>त्रिषडायगताः पापाः शुभाः केन्द्रत्रिकोणगाः ।<br>
दीक्षायां तु शुभाः सर्वे रन्ध्रस्थाः सर्वनाशकाः ॥ १ ॥</p>
<p>इति । आयः एकादशस्थानम् । लग्नचतुर्थसप्तमदशमस्थानानां<br>
केन्द्रसञ्ज्ञा पञ्चमनवमस्यानयोस्त्रिकोणसञ्ज्ञा ।<br>
सूर्यशनिराहुकेतुकुजाः पापयुतो बुधः क्षीणशशी च पापाः<br>
गुरुभृगुसुतपापरहितबुधपूर्णचन्द्राः शुभाः । रन्ध्रमष्टमस्थानम्<br>
। सर्वे नवग्रहा अपि ॥ अथ चन्द्रफलम् - जन्मत्रिषट्सप्तैकादशपङ्क्तिगः<br>
शशी शुभफलप्रदो मतः । नेत्रद्वादशवसुपञ्चवेदग्रहराशिगः शशी<br>
दुष्टः स्मृतः ॥ अथ दीक्षायां कालः तत्र शैवागमे -</p>
<p>अधोमुखे शुभे भे च चन्द्रशुद्धौ विशेषतः ।<br>
कृष्णे ताराबलं कुर्यात् स्वनामादिविचिन्तनम् ॥ १ ॥</p>
<p>धर्मदः प्रातःकालः स्यात् सङ्गवो राज्यदः स्मृतः ।<br>
मध्याह्ने सर्वसिद्धिः स्यात् सायाह्ने सर्वतो भवेद् ॥ २ ॥</p>
<p>रजनी मन्त्रदाने तु निषिद्धा देशिकोत्तमैः ।<br>
दिवा सर्वं प्रकुर्वीत सिद्धिदं परमं स्मृतम् ॥ ३ ॥</p>
<p>इति ॥ अधोमुखनक्षत्राणि तु -</p>
<p>मूलाग्नेयमघाद्विदैवभरणीसार्पाणि पूर्वात्रयं<br>
ज्योतिर्विद्भिरधोमुखं हि नवकं भानामिदं कीर्तितम् ।<br>
वापीकूपतडाकगर्तपरिखाखातो निधेरुद्धृतिः<br>
क्षेपो द्यूतबिलप्रवेशगणनारम्भाः प्रसिद्ध्यन्ति च ॥ १ ॥</p>
<p>इति । द्विदैवं विशाखा विशाखानक्षत्रस्येन्द्राग्नी देवतेति श्रुतिः ॥ अथ<br>
दीक्षायाः काल विशेषस्तत्र ज्ञानार्णवे -</p>
<p>मन्त्राद्यारम्भणं कुर्याद्ग्रहणे चन्द्रसूर्ययोः ।<br>
ग्रहणाद्देवदेवेशि कालः सप्त दिनावधि ॥ १ ॥</p>
<p>पवित्रपर्व देवेशि वाममेवाशुभे दिने ।<br>
कालचर्चा न कर्तव्या ग्रहणे चन्द्रसूर्ययोः ॥ २ ॥</p>
<p>पुण्यतीर्थे कुरुक्षेत्रे देवीपीठचतुष्टये ।</p>
<p>इति । तथा रत्नसागरे -</p>
<p>सत्तीर्थेऽर्कविधुग्रासेऽनन्तवामनपर्वणोः ।<br>
मन्त्रदीक्षां प्रकुर्वाणो मासर्क्षादीन्न शोधयेत् ॥ १ ॥</p>
<p>इति । अत्र यद्यपि</p>
<p>सूर्यग्रहणकाले तु नान्यदन्वेषितं भवेत् ।<br>
सूर्यग्रहणकालेन समो नान्यः कदाचन ॥ १ ॥</p>
<p>तत्र यद्यत्कृतं सर्वमनन्तफलदं भवेत् ।<br>
न मासतिथिवारादिशोधनं सूर्यपर्वणि ॥ २ ॥</p>
<p>ददातीष्टं च गृह्णीयात् तस्मिन्काले गुरोर्नरः ।<br>
सिद्धिर्भवति मन्त्रस्य विनाभ्यासेन वेगतः ॥ ३ ॥</p>
<p>इति चिन्तामणिकालिकोद्भवयोः सूर्यग्रहणस्यैव विधायकवचनदर्शनात् ।</p>
<p>चन्द्रग्रहे तु या दीक्षा या दीक्षा वनचारिणाम् ।<br>
जनकस्य तु दीक्षा दारिद्र्यं सप्तजन्मसु ॥ १ ॥</p>
<p>इति योगिनीतन्त्रे चन्द्रग्रहे दीक्षानिषेधवचनदर्शनात्<br>
प्रागुक्तरजनीमन्त्रनिषेधवचनाच्चेति<br>
सूर्योपरागकालोऽप्युपरागसाधारणतया प्रागुक्तशिवयामलवचनेन<br>
निषिद्धत्वान्नात्यन्तं प्रशस्त इत्यवधेयम् । किन्तु :</p>
<p>चन्द्रसूर्यग्रहे तीर्थे सिद्धिक्षेत्रे शिवालये ।<br>
मन्त्रमात्रस्य कथनमुपदेशः स उच्यये ॥ १ ॥</p>
<p>इति कालिकोद्भववचनान्मन्त्रान्तरेषु विधिवद्दीक्षितानां दोषावह इति ॥ अथ<br>
क्रियावती दीक्षा उत्तरतन्त्रे -</p>
<p>अथ वक्ष्यामि दीक्षाणां विधानं मन्त्रकाम्याय ।<br>
याभिर्विना न लभ्यन्ते सर्वमन्त्रफलानि वै ॥ १ ॥</p>
<p>आत्मलाभं ददत्येताः क्षिण्वन्ति दुरितान्यपि ।<br>
तेन दीक्षा इति प्रोक्तास्तासां तत्त्वविचारकैः ॥ २ ॥</p>
<p>ताश्च क्रमेण कथिताः क्रियामय्यर्णमय्यपि ।<br>
कलामयी वेधमयी चतस्रो ज्ञानदाः शुभाः ॥ ३ ॥</p>
<p>प्। २४४) इति । पञ्चमीश्वरीतन्त्रे -</p>
<p>पुण्याहं वाचयित्वादौ ब्राह्मणैः स्वस्तिपूर्वकम् ।<br>
पञ्चवाद्यनिनादैश्च वेदघोषैः सुहृद्वृतः ॥ १ ॥</p>
<p>गत्वा गुरुगृहं शिष्यः प्रणम्य गुरुपादुकाम् ।<br>
दत्वा वरणसामग्रीं सङ्कल्प्य वृणुयाद्गुरुम् ॥ २ ॥</p>
<p>उच्चार्यामुकमन्त्रस्य ग्रहणाय द्विजोत्तमः ।<br>
गुरुत्वेनेति सम्भाष्य त्वामहं च ततो वृणे ॥ ३ ॥</p>
<p>इत्युक्त्वा वृणुयाच्छिष्यो वृतोऽस्मीति ततो गुरुः ।<br>
यथोचितं गुरो कर्म कुरुष्वेति वदेच्छिशुः ॥ ४ ॥</p>
<p>करवाणीति चोच्चार्य पञ्चवाद्यपुरःसरम् ।<br>
ततः शिष्येण सहितो यायाद्यागगृहं गुरुः ॥ ५ ॥</p>
<p>पुण्याहवाचनं कृत्वा शिष्यो भक्तिपरायणः ।<br>
हारकुण्डलकेयुरमुद्रिकाङ्गदभूषणैः ॥ ६ ॥</p>
<p>हेमयज्ञोपवीतैश्च मधुपर्कैर्यथाविधि ।<br>
महार्घवस्त्रताम्बूलैः फलपुष्पसुगन्धकैः ॥ ७ ॥</p>
<p>अवित्तशाठ्यमभ्यर्च्य यथावद् वृणुयाद् गुरुम् ।<br>
ऋत्विजोऽपि तथाभ्यर्च्य वृणुयादुक्तसङ्ख्यकान् ॥ ८ ॥</p>
<p>इति ॥ अथ मधुपर्कविधानमुक्तं डामरे -</p>
<p>मधुपर्कविधानं ते यथावत् कथयाम्यहम् ।<br>
श्रीपर्णीवृक्षपीठानि हस्तमानानिः मानतः ॥ १ ॥</p>
<p>अष्टाङ्गुलसमुच्छ्रायसहितानि समानि च ।<br>
सप्तविंशतिदर्भाणां वेण्योऽग्रे ग्रन्थिभूषिताः ॥ २ ॥</p>
<p>विष्टरे सर्वयज्ञेषु लक्षणं परिकीर्तितम् ।<br>
सुखोष्णोदकसम्पूर्णाः पाद्यार्थे ताम्रगण्डकाः ॥ ३ ॥</p>
<p>शङ्खा अर्घ्यप्रदानाय गन्धपुष्पजलान्विताः ।<br>
दूर्वोदकसमायुक्ताः स्थापनीयाः पृथक्पृथक् ॥ ४ ॥</p>
<p>कमण्डलुः सुताम्रस्य आचम्योदकपूरितः ।<br>
सम्पुटा मधुपर्कार्थं कांस्या दघ्यादिपूरिताः ॥ ५ ॥</p>
<p>महान्त्यर्घ्याणि द्रव्याणि मुद्रिकाद्यं सुभूषणम् ।<br>
मयूरपत्रच्छत्राणि सोष्णीषाणि समाहरेत् ॥ ६ ॥</p>
<p>पदुका आहरेत्तत्र चर्मभूषणभूषिताः ।<br>
अन्यत्स्मार्ते यदप्युक्तं मधुपर्कस्य पूजने ॥ ७ ॥</p>
<p>तत्कृत्वा फलमाप्नोति महायज्ञार्हणोपमम् ।<br>
अन्येभ्यो मधुपर्कस्य विप्रेभ्यः पूजनं स्मृतम् ॥ ८ ॥</p>
<p>भक्त्या तद्द्विगुणं दद्यादाचार्याय सुभक्तिमान् ।<br>
अन्यैर्द्विजैः समं यत्र देशिकस्य प्रपूजनम् ॥ ९ ॥</p>
<p>तस्मिन् यज्ञे फलं स्वल्पमनावृष्टौ यथा क्षितिः ।<br>
देशिकेन्द्रो विधानेन स्नात्वा निर्वतिताह्निकः ॥ १० ॥</p>
<p>मौनमास्थाय भूषाढ्यो गच्छेद्यागगृहं प्रति ।<br>
आचार्यः पूर्वदिवसे उपवेश्य समासने ॥ ११ ॥</p>
<p>शिष्यं मूलेन सञ्जप्तं दद्याद्वै दन्तधावनम् ।<br>
दन्तान् विशोध्य पुरतः स्थण्डिले हस्तमात्रके ॥ १२ ॥</p>
<p>चतुरस्रे पूजयेत् तत्परीक्षेत ततो गुरुः ।<br>
ईशानाग्रे ज्ञानलाभः प्रागग्रे भूतिरुत्तमा ॥ १३ ॥</p>
<p>आग्नेयाग्रे मनस्तापो बन्धुनाशश्च दक्षिणे ।<br>
राक्षसाग्रे मृत्युभयं वारुण्यग्रे मनःशुचम् ॥ १४ ॥</p>
<p>वायव्याग्रे व्यग्रता च कौवेराग्रे सुखावहम् ।<br>
अमङ्गलस्थानपाते प्रायश्चित्तं समाचरेत् ॥ १५ ॥</p>
<p>प्रायश्चित्तमग्रे पुरश्चरणप्रकरणे वक्ष्यते ॥</p>
<p>ततः स्वप्नपरीक्षां च कुर्याद्देशिकसत्तमः ।<br>
क्रूरस्वप्नेऽधमा दीक्षा ह्यक्रूरे मध्यमा मता ॥ १६ ॥</p>
<p>उत्तमस्वप्नपूर्वा तु दीक्षा सर्वोत्तमा मता ।</p>
<p>स्वप्नलक्षणानि तन्निवेदनप्रकारं दुःखस्वप्ने प्रायश्चित्तं चाग्रे<br>
पुरश्चरणप्रकरणे वक्ष्यते ॥</p>
<p>एवं विचार्य पुरतो गुरुः पूजां समाचरेत् ।<br>
विधायाचमनं तत्र सामान्यार्घ्यं विधाय च ॥ १७ ॥</p>
<p>अर्घ्योदकेन सम्प्रोक्ष्य द्वारपूजां समाचरेत् ।<br>
ततश्च देशिको विघ्नान् दिव्यानालोकनेन च ॥ १८ ॥</p>
<p>अन्तरिक्षगतानस्त्रोदकैरुत्सारयेत् ततः ।<br>
पार्थिवान् पार्ष्णिघातैस्तत्त्रिभिरुत्सार्य यत्नतः ॥ १९ ॥</p>
<p>अङ्गं सङ्कोच्य किञ्चित्तु शाखां वामगतां स्पृशन् ।<br>
उत्सारितानां भूतानां ददद्वर्त्म तु दक्षिणे ॥ २० ॥</p>
<p>पादेन दक्षिणेनाथ प्रविशेद्यागमण्डपम् ।</p>
<p>इति । द्वारपूजा वक्ष्यते । दक्षिणपादपुरःसरं प्रवेशः पुन्दैवतविषयः<br>
शाक्ते तु वामपादपुरःसरमेव वामपादं पुरस्कृत्य<br>
प्रविशेद्यागमण्डपम् । इति त्रिपुरार्णववचनात् । तथा -</p>
<p>प्। २४५) ब्रह्माणं वास्त्वधीशं च नैर्-ऋत्यां दिशि पूजयेत् ।<br>
अर्घ्याम्बुना च गव्येन यागस्थाने सुसेचिते ॥ २१ ॥</p>
<p>वीक्षणाद्यैस्ततः शुद्धिं चतुर्द्वारान्तमाचरेत् ।<br>
सम्वीक्ष्य मूलमनुना ह्यस्त्रेण प्रोक्षयेत् ततः ॥ २२ ॥</p>
<p>कुर्यात् ताडनमस्त्रेण कवचेनाथ सेचयेत् ।<br>
श्रीखण्डागरुचन्द्रैश्च भूषितेऽस्त्रेण सप्तधा ॥ २३ ॥</p>
<p>जप्तांश्चन्दनसिद्धार्थदूर्वाभस्माक्षतान् कुशान् ।<br>
सजलान् विकिरेन्मन्त्री प्रत्यूहघ्नान् हि मण्डलम् ॥ २४ ॥</p>
<p>मार्जयेदस्त्रमन्त्रेण तान् मन्त्री दर्भमुष्टिना ।<br>
आसनाय तु वार्द्धान्या ईशाने स्थापयेच्च तान् ॥ २५ ॥</p>
<p>पुण्याहं वाचयित्वाथ विप्रान् सन्तोष्य यत्नतः ।<br>
वेदिकायां लिखेत् पश्चात् सर्वतोभद्रमण्डलम् ॥ २६ ॥</p>
<p>तल्लक्षणमथो वक्ष्ये सर्वतन्त्रानुसारतः ।<br>
देशिको वेदिकामध्ये गोमयेनोपलेपिते ॥ २७ ॥</p>
<p>पूर्वोक्तक्रमयोगेन चतुरस्रं प्रकल्पयेत् ।<br>
चतुष्कोष्ठसमायुक्तं कर्णसूत्रविभूषितम् ॥ २८ ॥</p>
<p>तत्र कोष्ठचतुष्कान्तःसूत्राणां स्याच्चतुष्टयम् ।<br>
कोणस्थकोष्ठमध्येषु दृश्यन्ते मत्स्यका यथा ॥ २९ ॥</p>
<p>ऐन्द्रवारुणगं युग्मं सौम्ययाम्यगतद्वयम् ।<br>
मकरेष्वेषु सूत्राणि दद्याच्चत्वारि मन्त्रवित् ॥ ३० ॥</p>
<p>पूर्वपश्चिमगं तद्वद्दक्षोत्तरगतं पुनः ।<br>
मकरान् पूर्ववत् कुर्यात् तत्र सूत्राणि पातयेत् ॥ ३१ ॥</p>
<p>शतयुग्मं च पञ्चाशत्षट्पदानि यथा पुनः ।<br>
प्रादुर्भवन्ति रम्याणि सूत्राण्येवं विकाशयेत् ॥ ३२ ॥</p>
<p>षट्त्रिंशत्कोष्ठकैर्मध्ये सरोजं परिकल्पयेत् ।<br>
तद्बहिः परितः पीठमेकपङ्क्त्या प्रकल्पयेत् ॥ ३३ ॥</p>
<p>पङ्क्तिद्वयेन तद्बाह्ये वीथीकल्पनमीरितम् ।<br>
ततोऽन्यपङ्क्तियुग्मेन द्वारशोभा विधानतः ॥ ३४ ॥</p>
<p>उपशोभाश्च कोणानि मन्त्रवित् परिकल्पयेत् ।<br>
अथ वक्ष्ये विधानेन सरोजलेखनक्रमम् ॥ ३५ ॥</p>
<p>सरोजस्थानजं भागं द्वादशं तु परित्यजेत् ।<br>
ततो वृत्तत्रयं मध्ये कुर्यात् सम्यग् यथाविधि ॥ ३६ ॥</p>
<p>कर्णिकां मध्यवृत्तेन द्वितीयेन तु केसरान् ।<br>
अन्त्यवृत्तेन पत्राणि पत्राग्रांस्त्यक्त भागतः ॥ ३७ ॥</p>
<p>अन्त्यवर्तुलमध्यस्य परिमाणं च यद्भवेत् ।<br>
किञ्जल्काग्रेषु संस्थाप्य पार्श्वतस्त्वर्धचन्द्रकान् ॥ ३८ ॥</p>
<p>संलिख्य सन्धिसम्बद्धसूत्रन्यासं विधाय च ।<br>
दलाग्रमानतो वृत्तं कुर्यात् सम्यग् विचक्षणः ॥ ३९ ॥</p>
<p>वृत्तान्तर्मध्यसूत्रस्य पार्श्वयोस्तु यथाविधि ।<br>
बहिरेकेन कुर्वीत पत्राग्राणि विधानवित् ॥ ४० ॥</p>
<p>किञ्जल्कान् पत्रमूलेषु द्विशः कुर्वीत देशिकः ।<br>
सामान्यं कमलं ह्येतच्छास्त्रे सर्वत्र गीयते ॥ ४१ ॥</p>
<p>त्रिभिः पदैस्तु पीठस्य पादान् कोणेषु कल्पयेत् ।<br>
अतिरिक्तैः पदैः पीठगात्राणि रचयेत्ततः ॥ ४२ ॥</p>
<p>वीथीपङ्क्तिद्वयं सम्यगेकीकृत्य प्रमार्जयेत् ।<br>
कोष्ठद्वयेन चैकेन प्रत्येकं द्वारपार्श्वयोः ॥ ४३ ॥</p>
<p>शोभा भवत्यतः कोष्ठैरेकतस्त्रिभिरेव च ।<br>
उपशोभास्ततः कोष्ठैः षड्भिः कोणानि कल्पयेत् ॥ ४४ ॥</p>
<p>रजोभिर्भूषयेत् पञ्चवर्णैरेतत्तु मण्डलम् ।<br>
निशारजो भवेत्पीतं शुक्लं तण्डुलजं स्मृतम् ॥ ४५ ॥</p>
<p>रक्तं कौसुम्भमुद्दिष्टं कृष्णमाहुर्मनीषिणः ।<br>
पुलाकदाहसम्भूतं श्यामं बिल्वच्छदोत्थितम् ॥ ४६ ॥</p>
<p>पञ्चवर्णाः समाख्याता दीक्षामण्डलकर्मणि ।<br>
उत्सेधतारको रेखाः शुक्ला अङ्गुलमानतः ॥ ४७ ॥</p>
<p>तारो विस्तारः ।</p>
<p>सर्वाः सीमागतः कार्या शुभ्रा मण्डलकर्मणि ।<br>
पीतवर्णेन चूर्णेन कर्णिकां पूरयेत्ततः ॥ ४८ ॥</p>
<p>किञ्जल्कान् रक्तवर्णेन दलानि श्वेतवर्णतः ।<br>
श्यामेन रजसा सन्धिं मन्त्रविच्चाभिपूरयेत् ॥ ४९ ॥</p>
<p>अथवा कर्णिकां मन्त्री पीतेनैव प्रपूरयेत् ।<br>
किञ्जल्कान् पीतरक्तेन पीठगात्राणि शुभ्रतः ॥ ५० ॥</p>
<p>वीथीचतुष्कमध्येषु कल्पवल्लीः प्रकल्पयेत् ।<br>
पत्रमूलफलाकारमण्डिता हृदयङ्गमाः ॥ ५१ ॥</p>
<p>नानावर्णरजोभिस्ता रञ्जयेत् कुशली गुरुः ।<br>
शुभ्रेण रजसा द्वारचतुष्कं पूरयेत्ततः ॥ ५२ ॥</p>
<p>रक्तवर्णेन तच्छोभाः पीतेनैवोपशोभिकाः ।<br>
कृष्णवर्णेन कोणानि बही रेखात्रयं ततः ॥ ५३ ॥</p>
<p>शुक्लारुणाख्यकृष्णैस्तु रजोभिर्भूषयेत् क्रमात् ।<br>
सामान्यं सर्वतोभद्रं मण्डलं ह्येतदुत्तमम् ॥ ५४ ॥</p>
<p>अन्यानि मण्डलान्यत्र वक्ष्यन्तेऽपि प्रसङ्गतः ।<br>
पूर्वोक्ते चतुरस्रे तु तावत् सूत्राणि पातयेत् ॥ ५५ ॥</p>
<p>प्। २४६) यावत्स्यात् कोष्ठशतकं चत्वारिंशत्समन्वितम् ।<br>
वेदान्वितं तु तन्मध्ये पद्मं षट्त्रिंशता शुभम् ॥ ५६ ॥</p>
<p>एकपङ्क्त्या भवेत्पीठं वीथी नैवात्र दृश्यते ।<br>
पूर्ववद्वारशोभा स्यादुपशोभात्र नास्ति वै ॥ ५७ ॥</p>
<p>षड्भिः कोष्ठैस्तथा कुर्यात्कोणानि प्रोक्तवर्त्मना ।<br>
अन्यत्सर्वं विधातव्यं प्रोक्तमण्डलवच्छुभम् ॥ ५८ ॥</p>
<p>एतन्मण्डलमन्यत्तु चतुरस्रे सुशोभने ।<br>
पातयेत् क्रमशः सूत्रं यावत्कोष्ठानि सर्वतः ॥ ५९ ॥</p>
<p>(षष्टिस्तथा चतुर्युक्तानि स्युस्तन्मध्यतस्ततः ।<br>
पद्मं चतुर्भिः कोष्ठैः स्यात् कुर्यात् तत्परितः पुनः ॥ ६० ॥</p>
<p>चतुर्वीथीमण्डलान्तावसाना दिग्गतेषु च ) ।<br>
चतुष्केषु तु पद्मानि विदध्यान्मन्त्रवित्तमः ॥ ६१ ॥</p>
<p>चतुष्काणि विदिक्स्थानि चत्वारि विभजेत् सुधीः ।<br>
यावत्षोडश कोष्ठानि भवन्त्येतानि मार्जयेत् ॥ ६२ ॥</p>
<p>तथा यावत्स्वस्तिकानामाकारः प्रकटीभवेत् ।<br>
रजोभिः शुक्लहारिद्ररक्तनीलैः प्रपूरयेत् ॥ ६३ ॥</p>
<p>स्वस्तिकानि शतं चान्यत्पूर्ववत्परिकल्पयेत् ।<br>
उदितं मण्डलं ह्येतन्नवनाभं सुशोभनम् ॥ ६४ ॥</p>
<p>एतदेवोक्तमार्गेण स्वस्तिकाख्यमनुत्तमम् ।<br>
मण्डलं स्यात्तु पञ्चाब्जं सर्वकामफलप्रदम् ॥ ६५ ॥</p>
<p>दीक्षायां वा महादाने देवपूजाव्रतादिषु ।<br>
एतन्मण्डलमध्ये तु कुर्यादन्यतमं बुधः ॥ ६६ ॥</p>
<p>एवं मण्डलमालिख्य प्रोक्तेष्वन्यतमं गुरुः ।<br>
वेदिकायामासने स प्राङ्मुखः संविशेदथ ॥ ६७ ॥</p>
<p>बद्धपद्मासनो मौनी ऋजुकायो जितेन्द्रियः ।<br>
देशिकेन्द्रस्तु संस्थाप्य पूजोपकरणानि तु ॥ ६८ ॥</p>
<p>दक्षिणे वामभागे तु स्थापयेत् कलशं शुभम् ।<br>
सुगन्धिजलपूर्णं च हस्तप्रक्षालनाय च ॥ ६९ ॥</p>
<p>पश्चात्पात्रं विधायाथ दीपान् प्रज्वालयेच्छुभान् ।<br>
व्यजनं मुकुरं छत्रं चामरं दिक्षु मन्त्रवित् ॥ ७० ॥</p>
<p>संस्कुर्यात् तानि सर्वाणि वक्ष्यमाणविधानतः ।<br>
करशुद्धिं विधायाथ कुर्यात् तालत्रयं बुधः ॥ ७१ ॥</p>
<p>शरमन्त्रेण दिग्बन्धं कुर्यान्मन्त्री समाहितः ।<br>
महस्तु तत उत्पन्नं रक्षयेत्तं हि सर्वतः ॥ ७२ ॥</p>
<p>भूतशुद्धिं ततः कृत्वा प्राणस्थापनमाचरेत् ।<br>
न्यासादिकं ततः कुर्याद्देशिको यतमानसः ॥ ७३ ॥</p>
<p>ऋषिं न्यसेत् ततो मूर्ध्नि च्छन्दो वक्त्रगतं न्यसेत् ।<br>
देवतां हृदये न्यस्य मूलमन्त्रस्य देशिकः ॥ ७४ ॥</p>
<p>षडङ्गं विन्यसेन्मन्त्री पञ्चाङ्गं वा यथाविधि ।<br>
यस्य मन्त्रस्य पञ्चाङ्गं नेत्रं तस्य विहीयते ॥ ७५ ॥</p>
<p>अङ्गैर्विहीनस्य मनोरङ्गं तेरैव कल्प्यते ।<br>
तत्तन्मन्त्रोक्तमार्गेण न्यासानन्यान् समाचरेत् ॥ ७६ ॥</p>
<p>शरीरे स्वस्य मन्त्रस्य योगपीठं प्रकल्पयेत् ।<br>
देहात्मके ततः पीठे ध्यायेन्मन्त्रस्य देवताम् ॥ ७७ ॥</p>
<p>दर्शयित्वा ततो मुद्राः स्थापयेदर्घ्यमुत्तमम् ।<br>
जलेन पूरितां दक्षे प्रोक्षणीं स्थापयेत् ततः ॥ ७८ ॥</p>
<p>तत्राल्पमल्पं शङ्खाम्बु तत उत्तरतो न्यसेत् ।<br>
पाद्यमाचमनीयं च मधुपर्कं च मन्त्रवित् ॥ ७९ ॥</p>
<p>ततो मूलाणुना मन्त्री प्रोक्ष्ण्यद्भिः समाहितः ।<br>
स्वात्मानं मण्डलं चान्यत्पूजोपकरणादिकम् ॥ ८० ॥</p>
<p>प्रोक्षयेद्गन्धपुष्पाद्यैर्देहे स्वे देशिकोत्तमः ।<br>
योगपीठं समभ्यर्च्य न्यासमार्गेण मन्त्रवित् ॥ ८१ ॥</p>
<p>पीठान्तं च ततस्तत्र पूजयेदिष्टदेवताम् ।<br>
देवतात्मा ततः पञ्च कुर्याद्वा सुमनोञ्जलीन् ॥ ८२ ॥</p>
<p>शीर्षे हृदि तथाधारे चरणे सर्वगात्रके ।<br>
पूजयेच्च निवेद्येन रहितैश्चन्दनादिभिः ॥ ८३ ॥</p>
<p>सर्वोपचारैस्तच्छेषं गुर्वादिष्टेन कर्मणा ।<br>
समापयेदिदं सर्वं प्रोक्षण्यद्भिः समाचरेत् ॥ ८४ ॥</p>
<p>पानीयं प्रोक्षणीसंस्थं त्यक्त्वा सम्पूर्य पूर्ववत् ।<br>
उपचारैश्चन्दनाद्यैर्मण्डलं पूजयेद्गुरुः ॥ ८५ ॥</p>
<p>पूरयेत् कर्णिकां पूर्वं शालिभिस्तण्डुलैस्ततः ।<br>
दर्भां न्यसेदुपर्येषां साक्षतं कूर्चक्रं ततः ॥ ८६ ॥</p>
<p>छिन्नमूलाः कुशा दीर्घाः सप्तविंशतिसङ्ख्यकाः ।<br>
ब्रह्मग्रन्थियुतास्त्वग्रदेशे कूर्च इहोच्यते ॥ ८७ ॥</p>
<p>यजेदाधारशक्त्यादिपीठमन्त्रावसानकम् ।<br>
स्वर्णादिरचितं तत्र कलशं छिद्रवर्जितम् ॥ ८८ ॥</p>
<p>त्रिगुणात्मकसूत्रेण वेष्टितं सर्वतो बहिः ।<br>
चन्दनागुरुकर्पूरैर्मध्ये सम्यक्प्रधूपितम् ॥ ८९ ॥</p>
<p>ध्रुवं जपविधानेन स्थापयेद्देशिकोत्तमः ।<br>
नव रत्नानि निःक्षिप्य कुम्भे कूर्चमथोपरि ॥ ९० ॥</p>
<p>दूर्वाचन्दनसंयुक्तं विन्यसेदक्षतान्वितम् ।<br>
पुष्पं नीलं च वैडूर्यं विद्रुमं मौक्तिकं तथा ॥ ९१ ॥</p>
<p>प्। २४७) ततो मरकतं वज्रं गोमेदं पद्मरागकम् ।<br>
मौक्तिकानि च रत्नानि देशिकस्तन्त्रवित्तमः ॥ ९२ ॥</p>
<p>क्षाद्यान्तक्रमतो मन्त्री मातृकां मनसा जपन् ।<br>
मूलमन्त्रं जपन्नन्ते चिन्तयन्नैक्यमात्मनः ॥ ९३ ॥</p>
<p>घटस्य पीठभेदं च चिन्तयेत् साधकोत्तमः ।<br>
पञ्चाशदोषधिक्वाथैः पूरयेत्तदनन्तरम् ॥ ९४ ॥</p>
<p>दुग्धवृक्षत्वचा क्वाथैर्ब्रह्मभूरुटत्वगुद्भवैः ।<br>
गन्धपङ्कप्रसूनादिवासितैर्वा शुभैर्जलैः ॥ ९५ ॥</p>
<p>क्वाथादितोयैरापूर्य शङ्खं तस्मिन् विलोडयेत् ।<br>
गन्धाष्टकं शुभं मन्त्री सर्वसमप्तत्प्रदायकम् ॥ ९६ ॥</p>
<p>कलाः सर्वाः समावाह्य पूजयेच्च यथाविधि ।<br>
कलादिदेवतारूपं शङ्खनीरं घटे क्षिपेत् ॥ ९७ ॥</p>
<p>चन्दनागरुकर्पूरकाश्मीरै रोचनान्वितैः ।<br>
ससिह्लकजटामांसीसटीभिः शक्तिसम्भवम् ॥ ९८ ॥</p>
<p>गन्धाष्टकं शुभं वश्यं शक्तिमन्त्रेषु योजयेत् ।</p>
<p>इति । काश्मीरं कुङ्कुमम् । सिह्लकं शिलारसः । सटी कचोरः ।<br>
चन्दनागरुकर्पूरचोरकुङ्कुमरोचनाः जटामांसीकपियुताः<br>
शक्तेर्गन्धाष्टकं मतम् ॥ इति शारदातिलकवचनात् ।</p>
<p>ह्रीवेरं चन्दनं कुष्ठमगुरुं कुङ्कुमं मुरम् ।<br>
सेव्यकं च जटामांसी वैष्णवं तदुदीरितम् ॥ १ ॥</p>
<p>ह्रीवेरं बालकम् । सेव्यकुमुशीरम् । सुरं मोरहरीति प्रसिद्धम् ।</p>
<p>मुरा गन्धवती दैत्या गन्धाढ्या गन्धमादिनी ।<br>
सुरभिर्भूतगन्धा च कुठी गन्धकुठी स्मृता ॥ १ ॥</p>
<p>एकाङ्गीति नानार्थवचनादेकाङ्ग्येव मुरशब्देनोच्यते । एकाङ्गी छर्व्युरिति<br>
लोके प्रसिद्धा ॥</p>
<p>जलकाश्मीरकुष्ठैस्तु रक्तचन्दनचन्दनैः ।<br>
तमालागरुकर्पूरैः शाम्भवं चाष्टगन्धकम् ॥ १ ॥</p>
<p>जलं बालकम् ।</p>
<p>गन्धाष्टकस्य संयोगात् सामर्थ्याद्देशिकस्य च ।<br>
सशक्तिकं जलं कुम्भे भवेदेव न संशयः ॥ ९९ ॥</p>
<p>आदौ कृशानुसम्बन्धि कलादशकमर्चयेत् ।<br>
कलाद्वादशकं सौरं पूजयेत् तदनन्तरम् ॥ १०० ॥</p>
<p>कलाषोडशकं चान्द्रं यजेत् पश्चाद्गुरूत्तमः ।<br>
वेदादिभेदसञ्जाताः कलाः पञ्चाशतैर्युताः ॥ १०१ ॥</p>
<p>सन्निधाप्य समभ्यर्च्य ततो मन्त्री तु ताः क्रमात् ।<br>
मध्ये मध्ये ऋचः पञ्च पूजनीया इमा अपि ॥ १०२ ॥</p>
<p>आत्ममन्त्रं समुच्चार्य शुचिषत्पदमुच्चरेत् ।<br>
वसुरन्तमन्त्रपदं रिक्षसद्धोपदं ततः ॥ १०३ ॥</p>
<p>पदं ता वेदिषपदे दतिथिर्दुपदं ततः ।<br>
रोणसत्पदमुच्चार्य नृषद्वरपदे वदेत् ॥ १०४ ॥</p>
<p>वदेत् सदृतसद् व्योमसदब्जा गोपदं वदेत् ।<br>
वदेज्जा ऋतजेत्यस्मादद्रिजाशब्दमुच्चरेत् ॥ १०५ ॥</p>
<p>सप्तमस्वरमुच्चार्य सबिन्द्वाषाढिनं वदेत् ।<br>
उक्त्वा बृहत्पदं वान्ते प्रथमो मन्त्र ईरितः ॥ १०६ ॥</p>
<p>इति । आत्ममन्त्रः हंस इति । सप्तमस्वर ऋकारः । आषाढी तकारः । अन्यानि<br>
पदानि स्वरूपाणि ॥ तथा -</p>
<p>लोहितो वह्निसहितः पूतना द्व्यन्तिका ततः ।<br>
उक्त्वा ष्णुः स्तवते पश्चाद्वीर्येण मृपदं वदेत् ॥ १०७ ॥</p>
<p>गो न भीमश्च कुचरो गिरिष्ठाश्च ततो वदेत् ।<br>
यस्योरुषु त्रिषु पदं ततो विक्रमणेष्वधि ॥ १०८ ॥</p>
<p>क्षियन्ति तु पदं ब्रूयाद्भुवनानि ततो वदेत् ।<br>
तोयस्थो माधवः पश्चाद्वान्तं स्यात्तायशान्तियुक् ॥ १०९ ॥</p>
<p>द्वितीयो मनुराख्यातस्तृतीयः प्रोच्यतेऽधुना ।</p>
<p>लोहितः पकारः वह्नी रेफस्तेन प्र पूतना तकारः । तोयं वकारः तत्स्थो<br>
माधव इकारः तेन वि वान्तं श तोयं व शान्ति आ तेन श्वा । अन्यानि पदानि<br>
स्वरूपाणि ॥</p>
<p>णान्तोऽग्निमान्तोपान्त्यस्य कलायुक् पतृतीयकः ।<br>
चतुर्मुखः सचन्द्रार्धस्ततः स्याच्च यजामहे ॥ ११० ॥</p>
<p>परं सुगन्धिं पुष्टीति वर्धनं च ततो भवेत् ।<br>
पदमुर्वारुकमिव बन्धनान्मृपदं वदेत् ॥ १११ ॥</p>
<p>त्योर्मुक्षीयपदे पश्चान्मामृतात्पदमुच्चरेत् ।</p>
<p>प्। २४८) णान्तस्तकारः अग्नी रेफः मान्ता यकारः उपान्त्यकला बिन्दुरेतेन<br>
त्र्यं पतृतीयो वकारः चतुर्मुखः ककारः चन्द्रार्धो बिन्दुस्तेन कम् अन्यानि<br>
पदानि स्वरूपाणि ॥</p>
<p>गायत्र्यात्मा चतुर्थः स्यान्मन्त्रः ख्यातो जगत्यलम् ।<br>
तोयस्था शाल्मली प्रोक्ता सहजाढान्तविष्णुयुक् ॥ ११२ ॥</p>
<p>अग्निश्च केवलः प्रोक्तो योनिं कल्पपदं वदेत् ।<br>
यतु त्वष्टापदं पश्चात् ततो रूपाणि पिंशतु ॥ ११३ ॥</p>
<p>आसिञ्चतु प्रजा पश्चात्पतिर्धातापदं वदेत् ।<br>
गर्भं दधात्विति पदमाषाढी पद्मनाभयुक् ॥ ११४ ॥</p>
<p>पञ्चैते वैदिका मन्त्रास्तेष्वेकैकं प्रपूजयेत् ।</p>
<p>तोयं वकारः शाल्मली इकारस्तेन वि सहजा षकारः ढान्तो णकारो<br>
विष्णुयुक् उकारयुक्तस्तेन ष्णु । अग्नी रेफः केवलो विस्वरः ॥ आषाढी तकारः<br>
पद्मनाभ एकारस्तेम ते इति ॥</p>
<p>तारस्य पञ्चभेदोत्थकलानामन्तरे सुधीः ।<br>
आवाह्यादौ कलाः पश्चात् सन्निधाप्य च देशिकः ॥ ११५ ॥</p>
<p>प्राणान् संस्थाप्य गन्धाद्यैः पूजयेत् साधकोत्तमः ।<br>
यत्र यत्र कलापूजाविधिस्तत्रैवमेव हि ॥ ११६ ॥</p>
<p>तारस्य पञ्चभेदोत्थकलानां पूजयेत् सुधीः ।<br>
कलादशकमावाह्य सृष्ट्याद्याः सन्निधाप्य च ॥ ११७ ॥</p>
<p>हंसः शुचिपदित्याद्यामृचं सञ्जप्य पूजयेत् ।<br>
प्राणसंस्थापनं कृत्वा कलानां पूजयेच्च ताः ॥ ११८ ॥</p>
<p>एवं जराद्यास्तीक्ष्णाद्याः पीताद्याश्च विधानतः ।<br>
निवृत्त्याद्याश्चापि यजेदुक्तयुक्त्या विचक्षणः ॥ ११९ ॥</p>
<p>अकारोकारकौ प्रोक्तौ मकारो बिन्दुनादकौ ।<br>
शक्तिसान्तावमी सप्त ध्रुवभेदाः समीरिताः ॥ १२० ॥</p>
<p>अन्तिमौ द्वौविमौ भेदौ पृथगेव समीरितौ ।</p>
<p>शक्तिः सकारः सान्तो हकारः ।</p>
<p>ततो रसालपनसपिप्पलद्रुमपल्लवैः ।<br>
सुत्रामवल्लरीनद्धैः कल्पवृक्षमनीपया ॥ १२१ ॥</p>
<p>कलशस्थापनं मन्त्री विदधीत समाहितः ।<br>
पश्चादक्षतसंयुक्तां सफलां शुभचक्रिकाम् ॥ १२२ ॥</p>
<p>देशिकेन्द्रः समादाय स्थापयेत् पल्लवोपरि ।<br>
कल्पवृक्षफलानां हि मत्या विशदधीर्गुरुः ॥ १२३ ॥</p>
<p>पट्टाम्बरयुगेनैव घटं पश्चात् प्रवेष्टयेत् ।<br>
प्रधानकुम्भं संस्थाप्य वेद्यामेवं गुरूत्तमः ॥ १२४ ॥</p>
<p>तोरणानां समीपेषु पूर्वादिषु यथाक्रमम् ।<br>
प्राग्वन्मण्डलमालिख्य पद्मं चाष्टदलं शुभम् ॥ १२५ ॥</p>
<p>प्रागुक्तविधिना तेषु कुम्भान् संस्थाप्य देशिकः ।<br>
ध्रुवं धरां वाक्पतिं च विघ्नेशं तेषु पूजयेत् ॥ १२६ ॥</p>
<p>आग्नेयादिषु कोणेषु कुम्भान् संस्थाप्य पूर्ववत् ।<br>
अमृतं दुर्जयं चैव सिद्धार्थं मङ्गलं तथा ॥ १२७ ॥</p>
<p>सम्पूज्य वह्निकोणादिष्विन्द्रादीनथ पूजयेत् ।<br>
पूर्वादिष्वष्टकुम्भेषु तेषां मन्त्रैस्तु वैदिकैः ॥ १२८ ॥</p>
<p>पुनः पूर्वादिकुम्भेषु पूजयेद् दिग्गजानपि ।<br>
ऐरावतं पुण्डरीकं वामनं कुमुदाञ्जनौ ॥ १२९ ॥</p>
<p>पुष्पदन्तं सार्वभौमं सुप्रतीकं च देशिकः ।<br>
पुनर्वेद्यां गुरुर्गत्वा उपविश्य निजासने ॥ १३० ॥</p>
<p>सञ्चिन्त्य मूलमन्त्रेण मूर्तिं तस्मिन् गुरूत्तमः ।<br>
तस्यां मूर्तौ समावाह्य पूजयेदिष्टदेवताम् ॥ १३१ ॥</p>
<p>स्मृत्वा मूलमनुं मन्त्री सम्यङ्नाडीपथा ततः ।<br>
निर्गमय्य च चैतन्यं नासिकाग्रविनिर्गतम् ॥ १३२ ॥</p>
<p>अञ्जलौ मातृकापद्मे महः पुष्पान्विते गुरुः ।<br>
मस्तकान्तं समुत्थाप्य तस्यामावाहयेत् ततः ॥ १३३ ॥</p>
<p>संस्थापनं प्रथमतः सन्निधानमतः परम् ।<br>
सन्निरोध च सकलीकरणं त्ववगुण्ठनम् ॥ १३४ ॥</p>
<p>अमृतीकरणं परमीकरणं स्वस्वमुद्रया ।</p>
<p>सन्निरोधं चेति चकारात्सम्मुखीकरणमपि ज्ञेयम् ॥</p>
<p>क्रमाद् विदध्याच्च तत उपचारान् प्रकल्पयेत् ।<br>
आसनादिप्रसूनान्तानुपचारान् प्रकल्प्य च ॥ १३५ ॥</p>
<p>तत्तन्मन्त्रविधानेषु प्रोक्ताङ्गावरणान्यपि ।<br>
सर्वान्ते लोकपालानां तदस्त्राणां च पूजनम् ॥ १३६ ॥</p>
<p>विधाय पूजामेवं हि धूपदीपनिवेद्यकैः ।</p>
<p>प्। २४९) इति ॥ प्रपञ्चसारे -</p>
<p>कृते निवेद्ये च ततो मण्डलं परितः क्रमात् ।<br>
मङ्गलाङ्कुरपात्राणि स्थापनीयानि मन्त्रिणा ॥ १ ॥</p>
<p>इति ॥ तथा -</p>
<p>वेदिकाया दक्षभागे कृत्वा स्थण्डिलमुत्तमम् ।<br>
संस्थाप्य वह्निं संस्कृत्य वैश्वदेवं समाचरेत् ॥ १३७ ॥</p>
<p>तत्र प्रणवपूर्वाभिर्हुत्वा व्याहृतिभिः पुनः ।<br>
मूलाणुना ततो हुत्वा साज्येन हविषा सुधीः ॥ १३८ ॥</p>
<p>पञ्चविंशतिधा पश्चाद् हुत्वा व्याहृतिभिः पुनः ।<br>
सम्पूज्य तां चन्दनाद्यैः पीठमूर्तौ तु योजयेत् ॥ १३९ ॥</p>
<p>अग्निं विसृज्य शिष्टेन पायसेन बलिं हरेत् ।<br>
पार्षदेभ्यश्चन्दनादिपुष्पाक्षतसमन्वितम् ॥ १४० ॥</p>
<p>तत उत्थाप्य नैवेद्यं तत्स्थलं शोधयेत् सुधीः ।<br>
पुनर्यजेच्चोपचारैः पञ्चभिर्दर्शयेत् ततः ॥ १४१ ॥</p>
<p>छत्रं च चामरं पश्चाद् दद्यात्ताम्बूलमुत्तमम् ।</p>
<p>छत्रं चेति चकाराद्दर्पणव्यजनेऽपि गृह्येते ॥</p>
<p>सहस्रं च जपेन्मन्त्री मूलमन्त्रं समाहितः ।<br>
देवतायै निवेद्याथ तं जपं सम्पदे ततः ॥ १४२ ॥</p>
<p>ईशानदिशि यः पूर्वं स्थापितो विकिरोऽत्र च ।<br>
सुवर्णवस्त्रसंयुक्तं करकं जलपूरितम् ॥ १४३ ॥</p>
<p>न्यसेदत्र यजेदस्त्रदेवतां घोररूपिणीम् ।<br>
पश्चिमास्यां खड्गखेटधारिणीं सिंहसंस्थिताम् ॥ १४४ ॥</p>
<p>तिष्ठन् सम्पूज्य च ततो गृहीत्वा तं प्रदक्षिणम् ।<br>
भ्रमेदन्तस्तु रक्षेति लोकेशानामितीरयन् ॥ १४५ ॥</p>
<p>नालयुक्तेनोदकेन देवतां भावयेत्ततः ।<br>
स्वस्थाने स्थापयेत्तं तु फण्मन्त्रेण ततोऽर्चयेत् ॥ १४६ ॥</p>
<p>उपविश्य तु भूयोऽस्त्रं गन्धाद्यैर्मन्त्रवित्तमः ।<br>
ततो वह्निं सुसंस्कृत्य चरुं गोपयसा पचेत् ॥ १४७ ॥</p>
<p>नवे ताम्रादिजे पात्रे क्षालिते च शराणुना ।<br>
मूलाणुनाभिमन्त्र्याथ तण्डुलाञ्शालिसम्भवान् ॥ १४८ ॥</p>
<p>तिथिप्रसृतिमानेन शराणुं प्रजपन् क्षिपेत् ।<br>
प्रक्षालितेन पात्रेण पात्रवक्त्रं पिधाय च ॥ १४९ ॥</p>
<p>हुम्मन्त्रेण ततो मूलमनुना देशिकोत्तमः ।<br>
पचेद् गुरुः प्राङ्मुखस्तु स्विन्ने तमभिधारयेत् ॥ १५० ॥</p>
<p>मूलेन स्रुवसंस्थेन घृतेनाथावतारयेत् ।<br>
हुम्मन्त्रेणास्त्रसञ्जप्ते कुशास्तीर्णे विभज्य तत् ॥ १५१ ॥</p>
<p>त्रिधा त्वेकं देवतायै परं वह्नौ निवेदयेत् ।<br>
शिष्टं शिष्येण सहितो गुरुर्भुञ्जीत मन्त्रवित् ॥ १५२ ॥</p>
<p>कृताचमन आचान्तं शिष्यमानीय मन्त्रवित् ।<br>
प्रादेशमात्रं हृञ्जप्तं यथोक्तं दन्तधावनम् ॥ १५३ ॥</p>
<p>शिष्याय दद्यात्स रदान् विशोध्य क्षालितं त्यजेत् ।</p>
<p>आचान्तमत्र च यथाविधि तच्छिखाया बन्धैः सुरक्षितममुं प्रविधाय<br>
मन्त्री ।<br>
वेद्यां शयीत कुशसंस्तरणे रजन्यां शिष्येण सार्धममुना<br>
गदितोऽधिवासः ॥ १५४ ॥</p>
<p>ताम्रादीत्यादिपदेन मृण्मयग्रहणम् । तल्लक्षणमुक्तं कात्यायनेन -</p>
<p>तिर्यगूर्ध्वं समिन्मात्रा दृढा नातिबृहन्मुखी ।<br>
मृण्मय्यौदुम्बरी वापि चरुस्थाली प्रशस्यते ॥ १ ॥</p>
<p>इति । समिन्मात्रा प्रादेशप्रमाणा प्रादेशान्नाधिकानूना इति कपिलवचनात् ।<br>
तिथिप्रसृतिः पञ्चदशप्रसृतिः शराणुरस्त्रमन्त्रः तण्डुलांस्त्रिःक्षालितान् ।<br>
तदुक्तं गोविलेन त्रिःफलीकृतांस्तण्डुलान् त्रिर्देवेभ्यः प्रक्षालयेदित्याहुरिति<br>
॥ कुशलो दक्षस्तेन शृतमिव प्रदक्षिण । ततः ऊर्ध्वमवदानक्रियाक्षममिति<br>
। स्विन्न इति :</p>
<p>सुशाखोक्तश्च सुस्विन्नो ह्यदग्धोऽकठिनः शुभः ।<br>
नचातिशिथिलः पाच्यो न च वीतरसो भवेत् ॥ १ ॥</p>
<p>इत्युक्तलक्षणे घृतेन संस्कृते हुम्मन्त्रेणावतारयेदिति पूर्वेणान्वयः । अत्र<br>
हुम्मन्त्रेणेत्यादिषु तत्तकल्पोक्तकवचमन्त्रास्त्रमन्त्रादयो ज्ञेयाः न तु<br>
हुम्मात्रं फण्मात्रं वा ॥ अथाग्निस्थापनं नारदपञ्चरात्रे :</p>
<p>कुण्डस्यारम्भकाले तु संस्कारा न कृता यदि ।<br>
निष्पन्नस्य च ते सर्वे विधेयाः स्युः क्रमेण वै ॥ १ ॥</p>
<p>प्। २५०) इति ॥ उत्तरतन्त्रे -</p>
<p>होमकर्म ततो वक्ष्ये सकलागमसम्मतम् ।<br>
सुसंस्कृते गुरोः कुण्डे संस्कारैश्च यथाविधि ॥ १ ॥</p>
<p>ते दशाष्टाधिकाः प्रोक्ताः सर्वागमविशारदैः ।<br>
मूलाणुना च संवीक्ष्य सम्प्रोक्ष्यास्त्राणुना ततः ॥ २ ॥</p>
<p>कुशैः सन्ताड्य चास्त्रेण प्रोक्षयेत् कवचाणुना ।<br>
खननं स्याच्छरेणाथ तेनैवोद्धार ईरितः ॥ ३ ॥</p>
<p>पूरणं च हृदास्त्रेण समीकुर्याच्च सेचनम् ।<br>
कवचेनाथ शस्त्रेण कुट्टनं वर्मणा मतम् ॥ ४ ॥</p>
<p>मार्जनं च विलेपं च सञ्चिन्त्य च कलात्मताम् ।<br>
कुर्यात् त्रिसूत्रीकरणं नमोमन्त्रेण पूरयेत् ॥ ५ ॥</p>
<p>शरेण वज्रीकरणं कुशैः कुर्याच्चतुष्पथम् ।<br>
कवचेनेन्द्रियाणां चाप्युद्घाटनमथाचरेत् ॥ ६ ॥</p>
<p>एवमुक्तैस्तु संस्कारैर्होमे कुण्डानि देशिकः ।<br>
संस्कुर्यादथवा तानि चतुर्भिः प्रथमोदितैः ॥ ६ ॥</p>
<p>शरेण तत्तदङ्गभूतास्त्रमन्त्रेण प्रोक्षणमुत्तानहस्ताग्रेण ।<br>
अभ्युक्षणं मुष्टिबन्धेनासेचनम् । उद्धारः खातमृदा ।<br>
पूरणमन्यमृदा । उक्तं च नारदपञ्चरात्रे :</p>
<p>गृहीत्वा चैकदेशात्तु कुण्डमध्यात्तु मृत्तिकाम् ।<br>
अङ्गुष्ठानामिकाभ्यां तु हृदयेनाथ पूरयेत् ॥ १ ॥</p>
<p>सेचनमभ्युक्षनमेव शस्त्रेणास्त्रमन्त्रेण । वर्मणेत्येतदग्रिमेषु चतुर्षु<br>
सम्बध्नाति । तदुक्तं सोमशम्भुना -</p>
<p>सम्मार्जनं समालेपं कलारूपप्रकल्पनम् ।<br>
त्रिसूत्रीपरिधानं च वर्मणाभ्युक्षणं हृदा ॥ १ ॥</p>
<p>इति ॥ कलारूपप्रकल्पनं सोमसूर्याग्निकलारूपप्रकल्पनम् । त्रिसूत्रीकरणं<br>
सूत्रत्रयकल्पनम् । हृदयेन पूजनं तु मेखलात्रयस्यैव ॥ तदुक्तं<br>
नारदपञ्चरात्रे :</p>
<p>समभ्यर्च्य ततो बाह्ये मध्यतः प्रणवेन च ।<br>
तेनैव विधिना नाभिं पूजयेच्चन्द्रसन्निभाम् ॥ १ ॥</p>
<p>मेखलात्रयपूजायां हृन्मन्त्रं तु प्रपूजयेत् ।</p>
<p>इति । वज्रीकरणं वज्रवद्दृढचिन्तनम् । चतुष्पथं कुशैश्चतुर्दिक्षु<br>
मार्गचतुष्टयकरणम् । शारदातिलके तु : तनुत्रेण<br>
तनुयादक्षपाटनमित्युक्तम् । अक्षपाटनलक्षणं तु नारदपञ्चरात्रे :</p>
<p>अच्छिन्नाग्रैस्तदा दर्भैरस्त्रमन्त्राभिमन्त्रितैः ।<br>
कुण्डभित्तिगणं सर्वं वर्मणा परिभूषयेत् ॥ १ ॥</p>
<p>इत्येवमक्षपाटाख्यं कुण्डसंस्कारमुत्तमम् ।</p>
<p>अत्रेन्द्रियाणामुद्घाटनमिति यदुक्तं तत्त्वेवमेव कर्तव्यम् ।<br>
अक्षशब्दस्येन्द्रियवाचकत्वादक्षपाटनमिन्द्रियाणामुद्घाटनमित्यर्थः ।<br>
हुङ्कारेण राक्षसनिवारणमिति केचित् । आदिक्षान्तानां वर्णानां पाटनं<br>
व्याप्तिरित्यपरे । पक्षान्तरमाह । अथ वेति ।<br>
प्रथमोदितैर्वीक्षणप्रोक्षणताडनाभ्युक्षणैः । तथा : त्रिशस्त्रिशो<br>
लिखेल्लेखाः प्रागुदग्रा हृदाणुना । उदग्रा इति दिव्यत्वादुदगग्राः ।</p>
<p>स्मृताश्च प्राङ्मुखाग्राणां देवा विष्ण्वीशवासवाः ।<br>
उदङ्मुखाग्ररेखाणां ब्रह्मसूर्येन्दवः क्रमात् ॥ १ ॥</p>
<p>अत्र रेखालिखने कुत आरम्भः कुत्रवसानमित्याकाङ्क्षायामाह<br>
सौत्रामणीतन्त्रे -</p>
<p>प्राचीमूर्धमुदक्संस्थं दक्षिणारम्भमालिखेत् ।<br>
उदगग्रं पुरःसंस्थं पश्चिमारम्भमालिखेत् ॥ १ ॥</p>
<p>प्राचीमूर्धं प्रागग्रम् । उदगग्रं पुरःसंस्थं पूर्वावसानकम् ।<br>
नारदपञ्चरात्रे -</p>
<p>उल्लिखेदस्त्रराजेन दर्भकाण्डेन यत्नतः ।<br>
भूमावभ्यन्तरे कुण्डे दक्षिणाशादितः क्रमात् ॥ १ ॥</p>
<p>उत्तराशावधिं यावद्दद्याद्रेखात्रयं समम् ।<br>
प्रत्यग्भागात्समारभ्य यावत्पूर्वावधिं तथा ॥ २ ॥</p>
<p>इति ॥ अत्र हृन्मन्त्रास्त्रमन्त्रयोर्विकल्पः । तथा : अथवाग्नियुगान्तःस्थं<br>
वह्निगेहं (कोणं) लिखेत् क्रमात् । अग्नियुगं त्रिकोणद्वयरूपं षट्कोणं<br>
वह्निकोणं त्रिकोणम् । अत्र रेखाषट्कोणयोर्विकल्पः । तथा यामले :<br>
षट्कोणेनावृतं देवि त्रिकोणं तत्र संलिखेत् । इति । अत एव नारदपञ्चरात्रे<br>
रेखामात्रमुक्तम् । शारदातिलके : वर्मणाभ्युक्ष्य तारेण</p>
<p>प्। १५१) योगपीठमथार्चयेत् । इति । सौत्रामणीतन्त्रे तु । प्रोक्षयेद्वाग्भवेन<br>
वेत्युक्तं वाशब्दः प्रणवापेक्षया । अभ्युक्ष्य कुशसलिलेन । अभ्युक्ष्य च<br>
कुशाम्भोभिरिति योगिनीतन्त्रवचनात् । प्रपञ्चसारे :<br>
प्राणाग्निहोत्रविधिनाप्यावसथीयेऽनलस्थाने । प्राणाग्निहोत्रविधिरपि तत्रैव<br>
मध्येन्द्रवरुणशशियमदिग्गतानि क्रमेण कुण्डानि ।<br>
आवसथ्यसभ्याहवनीयान्वाहार्यगार्हपत्यानि ॥ इति । उत्तरतन्त्रे : सम्प्रोक्ष्य<br>
प्रणवेनाथ योगपीठं समर्चयेत् । योगपीठार्चनं प्रयोगे वक्ष्यते ।</p>
<p>तत्र शक्तिं च संस्मृत्य सम्यगृतुमतीं शुभाम् ।<br>
अतीन्द्रियाभां सकलजगदात्मस्वरूपिणीम् ॥ १ ॥</p>
<p>ईशानसहितां तत्र सम्यग्गन्धादिभिर्यजेत् ।<br>
शक्तिमन्त्रेण तां शक्तिमीशानं मूलमन्त्रतः ॥ २ ॥</p>
<p>अभ्यर्च्य मूलवित् सम्यक् मणिजं वाऽरणेयकम् ।<br>
कुलीनद्विजगेहोत्थं पात्रे हुतवहं ततः ॥ ३ ॥</p>
<p>आनीयास्त्रेण नैर्-ऋत्यां क्रव्यादांशं परित्यजेत् ।<br>
देवांश मूलमन्त्रेण स्थापयेदग्रतः सुधीः ॥ ४ ॥</p>
<p>पश्चात्तमग्नीं संस्कारैः संस्कुर्याद्वीक्षणादिभिः ।<br>
प्रदीपकलिकाकारं तेज आवाह्य यत्नतः ॥ ५ ॥</p>
<p>ऐक्यं जाठरबैन्दववह्निभ्यां पार्थिवस्य च ।<br>
स्मृत्वाग्निबीजकेनास्य चैतन्यं योजयेदथ ॥ ६ ॥</p>
<p>ओङ्कारेणाभिमन्त्र्याथ धेनुमुद्रामृतीकृतम् ।<br>
संरक्ष्य च शरेणाथ कवचेनावगुण्ठयेत् ॥ ७ ॥</p>
<p>ततः सम्पूज्य कुण्डस्य भ्रामयेत् त्रिःप्रदक्षिणम् ।<br>
प्रणवेन ततः स्वस्य सम्मुखं स्वीयकुण्डके ॥ ८ ॥</p>
<p>देव्या योनौ तत्र जानुस्पृष्टभूमिश्च देशिकः ।<br>
शिवबीजमिति ध्यात्वा निक्षिपेदाशुशुक्षणिम् ॥ ९ ॥</p>
<p>तत आचमनीयं च देव्या देवस्य कल्पयेत् ।</p>
<p>वैष्णवयागे तु नारदपञ्चरात्रे -</p>
<p>तत्र नारायणाख्यस्य शक्तिर्विद्योतलक्षणा ।<br>
लक्ष्म्याकृतिपदं प्राप्ता अमृतामृतजीवनी ॥ १ ॥</p>
<p>इति ॥ तथा कपिलपञ्चरात्रे -</p>
<p>कामोन्मत्तं ततः कृष्णं लक्ष्मीमृतुमतीं स्मरेत् ।<br>
तयोः सङ्गमयोगेन वह्निः सञ्जातसंस्थितिः ॥ १ ॥</p>
<p>इति ॥ कुम्भसम्भवोऽप्याह -</p>
<p>लक्ष्मीमृतुमतीं भद्रां प्रभां नारायणस्य च ।<br>
ग्राम्यधर्मेण सञ्जातमग्निं तत्र विचिन्तयेत् ॥ १ ॥</p>
<p>पात्रे ताम्रादिपात्रे ॥ यदाहात्रिः -</p>
<p>पात्रान्तरेण पिहिते ताम्रापात्रादिके ।<br>
अग्निप्रणयनं कुर्याच्छरावे तादृशेऽपि वा ॥ १ ॥</p>
<p>पिहिते कवचमन्त्रेण । तदुक्तं पिङ्गलामते -</p>
<p>अस्त्रेणाग्निं समाधाय कवचेन पिधाय च ।<br>
क्रव्यादांशं च नैर्-ऋत्यां त्यजेदस्त्रेण पार्वति ॥ १ ॥</p>
<p>इति ॥ तथा नारदपञ्चरात्रे : तैजसे ताम्रपात्र वा मृण्मयेऽभिनवेऽपि वा ।<br>
इति ॥ तैजसपदं गोवलीवर्दन्यायेन ताम्रेतरपरम् । एतेन :</p>
<p>शरावे भिन्नपात्रे वा कपाले चोल्मुकेऽपि वा ।<br>
नाग्निप्रणयनं कुर्याद्व्याधिहानिभयावहम् ॥ १ ॥</p>
<p>इति सरस्वतीसारलिखितवचनं पुरातनमृत्पात्रपरम् अभिनवेत्युक्तेः ।<br>
भैरवीतन्त्रे तु : योनावेवं विन्यसेत् स्वाभिवक्त्रं पश्चादेवं<br>
मूलमन्त्रेण मन्त्री इत्युक्तं तदत्र प्रणवमूलमन्त्रयोर्विकल्पः ॥ जाठर<br>
इति : बिन्दुः परमात्मा तस्याग्नीषोमकत्वात्तद्भवो वह्निर्वैन्दवः पार्थिवो<br>
भौमः । अमृतीकृतं वम्बीजेन ॥ अमृतीकरणं ततो विदध्याज्जलबीजेन<br>
सबिन्दुना कृशानोः । इति योगिनीतन्त्रवचनात् । शरेणास्त्रेण । उत्तरतन्त्रे -</p>
<p>उक्त्वा चित्पिङ्गलपदं हनयुग्मं पचद्वयम् ।<br>
दहयुग्मं च सर्वज्ञम् आज्ञापय ततो द्विठः ॥ १ ॥</p>
<p>अमुं मन्त्रं प्रभाष्यैव कृशानुं ज्वालयेत्ततः ।</p>
<p>इति ॥ द्विठः स्वाहाकारः । प्रपञ्चसारे -</p>
<p>प्। २५२) अग्निं प्रज्वलितं वन्दे जातवेदं हुताशनम् ।<br>
सुवर्णवर्णममलं समिद्धं सर्वतोमुखम् ॥ १ ॥</p>
<p>अनेन ज्वलितं मन्त्रेणोपतिष्ठेद्धुताशनम् ।</p>
<p>इति । सर्वज्ञमिति शब्दकर्मणि द्वितीया । मन्त्रे तु सम्बुद्ध्यन्तं ज्ञेयम् ।<br>
सर्वज्ञाज्ञापय स्वाहा इति दक्षिणामूर्तिवचनात् । ज्वालयेत् कुशैर्मुखेन<br>
वा । ततः प्रज्वालयेत् कुशैः इति कुम्भसम्भववचनात् । मुखेनैव<br>
धमेदग्निं मुखादेषोऽघ्यजायत इति कात्यायनवचनाच्च ।<br>
मन्त्रतन्त्रप्रकाशे :</p>
<p>ततः प्रविन्यसेज्जिह्वा देहे मन्त्रैर्विभावसोः ।<br>
सलिङ्गगुदमूर्धास्यनासानेत्रेषु च क्रमात् ॥ १ ॥</p>
<p>ससर्वाङ्गेषु सर्वास्ता वक्ष्यन्ते त्रिविधा अपि ।<br>
हिरण्या कनका रक्ता कृष्णा चैव तु सुप्रभा ॥ २ ॥</p>
<p>बहुरूपातिरक्ता च जिह्वाः सप्तेति सात्त्विकाः ।<br>
अनलेरार्घिबिन्द्वन्तसादियान्ताक्षरान्विताः ॥ ३ ॥</p>
<p>इति ॥ अनलो रेफः ईरः यकारः अर्घिरूकारः । अयं क्रमो<br>
बीजोद्धारप्यैकर्यांयैव । न्यासे तु -</p>
<p>सलिङ्गगुदमूर्धास्यनासानेत्रेषु च क्रमात् ।<br>
विन्यसेदतिरक्तान्ताः सर्वाङ्गेबहुरूपिणीम् ॥ १ ॥</p>
<p>इति सिद्धान्तशेखरवचनात् सर्वाङ्गे बहुरूपां न्यसेत् । प्रपञ्चसारे -</p>
<p>मन्त्री प्रविन्यसेद्भूयो वह्नेरङ्गानि वै क्रमात् ।<br>
सहस्रार्चिः स्वस्तिपूर्ण उत्तिष्ठ पुरुषस्तथा ॥ १ ॥</p>
<p>धूमव्यापी सप्तजिह्वो धनुर्धरः इतीरितः ।<br>
अङ्गमन्त्रान् क्रमादष्ट मूर्तीश्चापि प्रविन्यसेत् ॥ २ ॥</p>
<p>मूर्धांसपार्श्वकट्यन्धुकटिपार्श्वांसकेषु च ।<br>
प्रदक्षिण्येन विन्यसेद् यथावद्देशिकोत्तमः ॥ ३ ॥</p>
<p>जातवेदाः सप्तजिह्वो हव्यवाहन एव च ।<br>
अश्वोदरजसञ्ज्ञश्च सवैश्वानर एव च ॥ ४ ॥</p>
<p>कौमारतेजाश्च तथा विश्वदेवमुखाह्वयौ ।<br>
स्युरष्ट मूर्तयो वह्नेरग्नये पदपूर्विकाः ॥ ५ ॥</p>
<p>प्रणवादिनमोन्ताश्च इति । प्रादक्षिण्येन शिर आरभ्य वामांसादिक्रमेण<br>
दक्षिणांसावधि न्यसेदिति । अन्धु लिङ्गं गुदमिति केचित् । मुखशब्दः<br>
प्रत्येकं सम्बध्यते । कौमारतेजाः स्याद्विश्वमुखो देवतामुखस्तथा इति<br>
शारदातिलकवचनात् । उत्तरतन्त्रे :</p>
<p>प्रादक्षिण्यक्रमेणैव संसिच्य च ततो जलैः ।<br>
मेखलोपरि संशुद्धैः पुनर्दर्भचतुष्टयः ॥ १ ॥</p>
<p>दिक्क्रमेण परिस्तीर्य दिक्ष्वैन्द्रीवर्जमात्मवित् ।<br>
निक्षिपेत् परिधीन् ब्रह्मविष्णवीशांस्तत्र पूजयेत् ॥ २ ॥</p>
<p>दर्भचतुष्टयैः प्रागुदगग्रैः । पूर्वाग्रैरुत्तराग्रैश्च दर्भैरग्निं<br>
परिस्तरेत् । इति गणेश्वरपरामर्शिनीवचनात् । प्रागग्रैरथ<br>
दर्भैर्धनददिशाग्रैः परिस्तरेत् कुण्डम् । इति भैरवीतन्त्रवचनात् ।<br>
त्रिमेखलकुण्डे । मध्यमेखलायां परिस्तरणपरिधिप्रक्षेपः कार्यः ।<br>
तदुक्तं योगिनीतन्त्रे :</p>
<p>एकमेखलके कुण्डे मेखलाधः परिस्तरेत् ।<br>
द्विमेखले द्वितीयायां मध्यमायां त्रिमेखले ॥ १ ॥</p>
<p>इति ॥ ननु पश्चिममेखलासंलग्नतया नालस्य<br>
विद्यमानत्वान्मध्यमेखलायां परिस्तरणपरिधिप्रक्षेपः कथं<br>
भवेदित्याङ्क्षायामाह उत्तरतन्त्रे :</p>
<p>नालमेखलयोर्मध्ये परिधेः स्थापनस्य तु ।<br>
रन्ध्रं कुर्यात्तथा विद्वान् मध्यस्थमेखलोपरि ॥ १ ॥</p>
<p>इति । स्थण्डिले सिकतानां तु बाह्ये भूमेः परिस्तरेत् । इति परिधयस्तु<br>
कात्यायनेनोक्ताः : परिधीन् परिदधात्यार्द्रानेकवृक्षीयान् बाहुमात्रान्<br>
पलाशवैकङ्कतकाश्मर्यवैल्वादि । इति । स्थण्डिले सिकतानां बाह्येऽथ<br>
विन्यसेत् परिधी निति च । ऐन्द्रीवर्जं परिधीन् दिक्षु क्षिपेदिति सम्बन्धः । दिक्षु<br>
पश्चिमादक्षिणोत्तरासु स्थविष्ठो मध्यमः । अणीयान् द्राधीयान्<br>
दक्षिणार्थः । कनिष्ठो ह्वसिष्ठ उत्तरार्थः इति सूत्रितत्वात् । पश्चिमे<br>
उत्तराग्रमन्ययोः पूर्वाग्रं चेति । दक्षिणामूर्तिसंहितायाम् :<br>
प्रणीताप्रोक्षणीयुग्मे जलं चाथ घृतं तथा इति ॥<br>
तत्पात्रस्थापनप्रकारमाह कुम्भसम्भवः :</p>
<p>प्राणानायम्य विधिवत् परिस्तीर्य कुशान्तरैः ।<br>
स्वगृह्योक्तविधानेन वायुदेशात्ततो मुने ॥ १ ॥</p>
<p>प्। २५३) पात्राण्यासाद्य विधिवदिध्मं तन्त्रेण मन्त्रवित् ।<br>
तान्यवोक्ष्य पवित्रेण चोत्तानानि विधाय च ॥ २ ॥</p>
<p>पुनः प्रोक्ष्य नयेत् पात्रं परिपूर्य शुभाम्बुना ।<br>
दत्त्वाक्षतान् पवित्रं च तदुत्पूय निधापयेत् ॥ ३ ॥</p>
<p>दिश्युत्तरस्यां तत्पात्रं प्रणीतेत्युच्यते बुधैः ।<br>
ततः किञ्चित् प्रणीताम्बु प्रोक्षण्यादाय तज्जलैः ॥ ४ ॥</p>
<p>यज्ञसाधनसम्भारं प्रोक्षयेन्मूलमन्त्रतः ।</p>
<p>इति ॥ उत्तरतन्त्रे -</p>
<p>आसनं च ततो वह्नेः कल्पयित्वा प्रपूजयेत् ।</p>
<p>आसनं योगपीठं च प्रयोगे वक्ष्यते तथा -</p>
<p>कोणषट्के च मध्ये च जिह्वा अङ्गानि केसरे ।<br>
तद्बाह्ये वसुमूर्तीश्च मध्ये वह्निं ततो यजेत् ॥ १ ॥</p>
<p>वक्ष्यमाणेन विधिना गन्धपुष्पादिभिः सुधीः ।</p>
<p>इति प्रपञ्चसारे -</p>
<p>कोणषट्के च मध्ये च जिह्वाभिः केसरेषु च ।<br>
अङ्गमन्त्रैस्ततो बाह्ये चाष्टभिः मूर्तिभिः क्रमात् ॥ १ ॥</p>
<p>ततोऽग्निमनुना तेन मन्त्री मध्ये च संयजेत् ।<br>
वैश्वानर जातवेद प्रोक्त्वा चेहावहेति च ॥ २ ॥</p>
<p>लोहिताक्षपदं सर्वकर्माणीति समीरयेत् ।<br>
ब्रूयाच्च साधयेत्यन्तं वह्निजायान्तिको मनुः ॥ ३ ॥</p>
<p>इति । मन्त्रे सर्वाणि पदानि सम्बुद्ध्यन्तानि ज्ञेयानि ॥</p>
<p>त्रिनयनमरुणप्ताबद्धमौलिं<br>
सुशुक्लांशुकमरुणमनेकाकल्पमम्भोजसंस्थम् ।<br>
अभिमतवरशक्तिस्वस्तिकाभीतिहस्तं नमत कनकमालालङ्कृतांसं<br>
कृशानुम् ॥ ४ ॥</p>
<p>जिह्वा ज्वालारुचः प्रोक्ता वराभययुतानि च ।<br>
अङ्गानि मूर्तयः शक्तिस्वस्तिकोद्यतदोर्द्वयाः ॥ ५ ॥</p>
<p>कोणषट्के च मध्ये चेति सम्बन्धः ।<br>
तदुक्तं सोमशम्भुना -</p>
<p>रुद्रेन्द्रवह्निमांसादवरुणानिलगोचरे ।<br>
हिरण्याद्याः स्थिता वह्ने रसनाः षडनुक्रमात् ॥ १ ॥</p>
<p>मध्यतो बहुरूपा तु इति ॥ गणेश्वरपरामर्शिन्याम् -</p>
<p>मध्ये च कोणषट्के च जिह्वाः सप्त यजेत्ततः ।<br>
हिरण्या तप्तहेमाभा शूलपाणिदिशि स्थिता ॥ १ ॥</p>
<p>वैदूर्यवर्णा कनका प्राच्यां दिशि समाश्रिता ।<br>
तरुणादित्यसङ्काशा रक्ता जिह्वाग्निसंस्थिता ॥ २ ॥</p>
<p>कृष्णाञ्जनचयप्रख्या नैर्-ऋत्यां दिशि संस्थिता ।<br>
सुप्रभा पद्मरागाभा वारुण्यां दिशि संस्थिता ॥ ३ ॥</p>
<p>अतिरक्ता जपाभासा वायव्यां दिशि संस्थिता ।<br>
बहुरूपा यथार्थाभा दक्षिणोत्तरमध्यगा ॥ ४ ॥</p>
<p>इति ॥ नारदपञ्चरात्रे -</p>
<p>प्रभा दीप्ता प्रकाशा च मरीचिस्तापिनी तथा ।<br>
कराला लेलिहा चेति कुण्डं व्याप्य व्यवस्थिताः ॥ १ ॥</p>
<p>ईशपूर्वाग्निदिग्भागे प्रभाद्यं त्रितयं स्थितम् ।<br>
रक्षोवारुणवायव्ये मरीच्याद्यं त्रयं तथा ॥ २ ॥</p>
<p>सौम्ये च मध्यमे याम्ये स्थितैका लेलिहाभिधा ।</p>
<p>इति ॥ हिरण्यादीनामेव नामन्तराणि प्रभादीनि । यद्वा वैष्णवयागे त्वेताः<br>
स्वतन्त्राः । तथा वायवीयसंहितायाम् -</p>
<p>हिरण्या प्रागुदग्जिह्वा कनका पूर्वतः स्थिता ।<br>
रक्ताग्नेयी नैर्-ऋती च कृष्णान्या सुप्रभा मता ॥ १ ॥</p>
<p>अतिरक्ता मरुज्जिह्वा स्वनामानुगुणप्रभाः । अन्या च अरुणा ।</p>
<p>त्रिंशिखा मध्यमा जिह्वा बहुरूपासमाह्वया । तच्छिखैका दक्षिणतो<br>
ज्वलन्ती वामतः परा</p>
<p>इति सात्त्विकजिह्वाः । राजस्यस्तामस्यश्च वक्ष्यन्ते ॥ केचित्तु -</p>
<p>कुण्डस्य मध्ये ह्यथ सा प्रशस्ता जिह्वा हिरण्या भुवि कार्मणादौ ॥<br>
स्तम्भनादिषु मता कनकान्तर्द्वेषणादिषु मता खलु रक्ता ।</p>
<p>प्। २५४) मारणे निगदिता भुवि कृष्णा सुप्रभा बुधवरैरिह शान्त्याम् ॥ १ ॥</p>
<p>उच्चाटनेऽतिरक्तान्तर इति वदन्ति । ज्वालारुच इति जिह्वानां ध्यानम् । जिह्वाः<br>
सर्वाः परिज्ञेया ज्वालाभासाः स्वरूपतः । इति प्रयोगसारवचनात् । एता<br>
ज्वालारुचा वीता वराभययुता अपि । इति गणेश्वरपरामर्शिनीवचनाच्च ।<br>
प्रपञ्चसारे :</p>
<p>संस्कृतेन घृतेनाभिद्योतनोद्द्योतनेन च ।<br>
व्याहृत्यनन्तरं तेन जुहुयान्मनुना त्रिशः ॥ १ ॥</p>
<p>अभिद्योतनोद्द्योतनाख्यसंस्कारद्वयसंस्कृतेनेति सम्बन्धः ।<br>
अपरे तु संस्कारान्तरमप्यङ्गीकुर्वन्ति । पिङ्गलामते :</p>
<p>कुण्डे चाष्टादश ज्ञेयाः संस्काराः शिवशास्त्रतः ।<br>
घृते स्रुचि स्रुवे चाष्टौ इति ॥ उत्तरतन्त्रे :</p>
<p>समादाय घृतस्थालीमस्त्रमन्त्रेण सेचयेत् ।<br>
घृतं तत्र समापूर्य वीक्षणादिसुसंस्कृतम् ॥ १ ॥</p>
<p>वायव्ये बाह्यतोऽङ्गारान् कृत्वा तेषु हृदा न्यसेत् ।<br>
तापनं तु समुद्दिष्टं कुशद्वयमतः क्षिपेत् ॥ २ ॥</p>
<p>आज्ये प्रज्वलितं वह्नौ विन्यसेत्तु धृतान्वितम् ।<br>
पवित्रीकरणं दर्भद्वयेन ज्वलितेन तु ॥ ३ ॥</p>
<p>वर्मणाज्यं च नीराज्य वह्नौ दर्भद्वयं क्षिपेत् ।<br>
अभिद्योतनमेतत् स्यादुद्द्योतनमथोच्यते ॥ ४ ॥</p>
<p>कुशं प्रज्वलितं वह्नौ विन्यसेत्तद् हृदा क्षिपेत् ।<br>
वह्नाबुद्वास्य च घृतमङ्गारानग्निषु क्षिपेत् ॥ ५ ॥</p>
<p>अपः संस्पृश्य मन्त्रज्ञः कुर्यादुत्पवनं ततः ।<br>
अस्त्रमन्त्रं जपन्मन्त्री कुशौ प्रादेशमात्रकौ ॥ ६ ॥</p>
<p>अङ्गुष्ठानामिकाभ्यां च गृहीत्वा घृतमुत्पवेत् ।<br>
ततो हृदा कुशाभ्यां तु स्वाभिमुख्येन सम्प्लवेत् ॥ ७ ॥</p>
<p>घृतं तत्स्यात् सम्प्लवनं षट् संस्काराः प्रकीर्तिताः ।</p>
<p>इति ॥ आज्यमिति -</p>
<p>उत्तमं गोघृतं प्रोक्तं मध्यमं महिशीभवम् ।<br>
अधमं छागलीजातं तस्माद्गव्यं प्रशस्यते ॥ १ ॥</p>
<p>इति पिङ्गलामतोक्तं वीक्षणादिसुसंस्कृतं घृतं समापूर्य<br>
मूलमन्त्रेणाभिमन्त्र्य धेनुमुद्रयामृतीकृत्य पश्चादुक्तसंस्कारैः<br>
संस्कुर्यात् ॥ उक्तं च शैवागमे :</p>
<p>गव्यमाज्यं समादाय मूलमन्त्राभिमन्त्रितम् ।<br>
स्वकां ब्रह्ममयीं मूर्तिं सञ्चिन्त्य परितापयेत् ॥ १ ॥</p>
<p>इति ॥ वायवीयसंहितायाम् : न्यस्य मन्त्रं घृते मुद्रां<br>
दर्शयेद्धेनुसञ्ज्ञिताम् इति । बाह्यतः कुण्डव्यासादिति शेषः । प्रज्वलितं<br>
कुशद्वयं हृदा आज्ये क्षिपेदित्यन्वयः । नीराज्याभितः परिभ्राम्य<br>
दर्भद्वयं दर्भाणामग्नौ प्रक्षेपः प्रतिपत्तिकर्म अत एव मन्त्रोऽपि<br>
नोक्तस्तेन दर्भनाशे सति अकृतेऽपि प्रक्षेपे न वैगुण्यमिति ।<br>
अङ्गुष्ठानामिकाभ्यां हस्तद्वयेतेति शेषः ।<br>
उत्पवेदग्निसम्मुखमित्यर्थः ॥ शैवागमे :</p>
<p>प्रादेशमात्रदर्भाभ्यामङ्गुष्ठानामिकाग्रकैः ।<br>
घृताभ्यां सम्मुखं वह्नेरस्त्रेणोत्पवमाचरेत् ॥ १ ॥</p>
<p>इति ॥ उभयत्र वह्निप्रक्षेप एव कुशानां प्रतिपत्तिकर्म ॥ पुनस्तत्रैव -</p>
<p>गृहीत्वा स्रुक्स्रुवावूर्ध्वमुखावधोमुखौ क्रमात् ।<br>
प्रताप्याग्नौ त्रिधा दर्भमूलमध्याग्रकैः स्पृशेत् ॥ १ ॥</p>
<p>मूलमध्याग्रदेशे तु आत्मविद्याशिवात्मकम् ।<br>
क्रमात्तत्त्वत्रयं न्यस्येत् ह्रांह्रींह्रूम्बीजकैः प्रिये ॥ २ ॥</p>
<p>स्रुचि शक्तिं स्रुवे शम्भुं विन्यस्य हृदयाणुना ।<br>
त्रिसूत्रवेष्टितग्रीवौ पूजितौ कुसुमादिभिः ॥ ३ ॥</p>
<p>कुशानामुपरिष्टात्तु स्थाप्यावेतौ स्वदक्षिणे ।</p>
<p>दर्भमूलादिभिः स्रुक्स्रुवयोर्मूलादिस्पर्शः ।<br>
स्पर्शमभिधायोक्तमुत्तरतन्त्रे -</p>
<p>तत आदाय वामेन प्रोक्षयेद्दक्षपाणिना ।<br>
भूयोऽग्नौ तौ प्रताप्याथ कुशानग्नौ निवेदयेत् ॥ १ ॥</p>
<p>प्रताप्य त्रिश इति शेषः ॥ उक्तं च पिङ्गलामते -</p>
<p>पुनस्त्रिंशः प्रताप्याधोमुखावग्नौ कुशान् क्षिपेत् ।<br>
मूलमध्याग्रके न्यसेच्छक्तीरिच्छादिकाः क्रमात् ॥ १ ॥</p>
<p>इति । इच्छाज्ञानक्रियाः शक्तयः ॥ उत्तरतन्त्रे -</p>
<p>कुशद्वयं घृते न्यस्य ततः प्रादेशसम्मितम् ।<br>
सग्रन्थि कृत्वा साग्रं द्वौ शुक्लकृष्णौ विचिन्तयेत् ॥ १ ॥</p>
<p>प्। २५५) पक्षौ वाम इडां दक्षे पिङ्गलां मध्यतस्ततः ।<br>
सुषुम्नां संस्मरेन्मन्त्री ततो होमं समाचरेत् ॥ २ ॥</p>
<p>सग्रन्थि कुशद्वयमित्यन्वयः ॥</p>
<p>दक्षभागाद्गृहीत्वाज्यं स्रुवेणाथ हृदाणुना ।<br>
जुहुयाद्दक्षनेत्रेऽग्नेः स्वाहान्तायाग्नये ततः ॥ १ ॥</p>
<p>गृहीत्वा वामभागाच्च घृतं वामेऽग्निलोचने ।<br>
जुहुयाच्च हृदा सोमाय स्वाहेति च देशिकः ॥ २ ॥</p>
<p>गृहीत्वा मध्यतस्त्वाज्यमग्नेरलिकलोचने ।<br>
हृदाणुनाग्नीषोमाभ्यां स्वाहेति जुहुयात् सुधीः ॥ ३ ॥</p>
<p>दक्षभागाद्गृहीत्वा तु हृदाज्यं जुहुयात् सुधीः ।<br>
वक्त्रे वह्नेः स्विष्टकृते स्वाहेति च ततो गुरुः ॥ ४ ॥</p>
<p>सर्वत्र हृन्मन्त्रस्त्वाज्यग्रहणे ज्ञेयः ॥ शारदातिलके -</p>
<p>सताराभिर्व्याहृतिभिराज्येन जुहुयात् पुनः ।<br>
जुहुयादग्निमन्त्रेण त्रिवारं देशिकोत्तमः ॥ १ ॥</p>
<p>व्याहृतिभिर्व्यस्तसमस्ताभिस्तिसृभिः । प्रपञ्चसारे -</p>
<p>गर्भाधानादिका वह्नेः समुद्वाहावसानिकाः ।<br>
क्रियास्तारेण वै कुर्यादाज्याहुत्यष्टभिः क्रमात् ॥ १ ॥</p>
<p>इति ॥ शारदातिलके - गर्भाधानं पुंसवनं सीमन्तोन्नयनं तथा इति ।<br>
वायवीयसंहितायाम् -</p>
<p>जातं ध्यात्वैवमाकारं जातकर्म समाचरेत् ।<br>
नालापनयनं कृत्वा ततः संशोध्य सूतकम् ॥ १ ॥</p>
<p>शिवाग्निरिति नामास्य कृत्वाहुतिपुरःसरम् ।<br>
पित्रोर्विसर्जनं कृत्वा चूडोपनयनादिकम् ॥ २ ॥</p>
<p>अथोद्वाहावसानं यत् कृत्वा संस्कारमस्य तु ।</p>
<p>इति । शिवाग्निरिति शैवे । अन्यत्र तु नारायणाग्निर्दुर्गाग्निरित्यादि ॥ उत्तरतन्त्रे -</p>
<p>गर्भाधानं पुंसवनं सीमन्तोन्नयनं तथा ।<br>
जातकर्म ततो नामकरणं चोपनिष्क्रमम् ॥ १ ॥</p>
<p>अन्नप्राशनचौलोपनयनानि ततः परम् ।<br>
महानाम्न्यं महापूर्वव्रतं च तदनन्तरम् ॥ २ ॥</p>
<p>अथौपनिषदं चैव गोदानं तदनन्तरम् ।<br>
समावर्तनमुद्वाहः संस्कारा मरणान्तिकाः ॥ ३ ॥</p>
<p>क्रूरकर्मणि कर्तव्या मरणान्ताश्च देशिकैः ।</p>
<p>इति ॥ एतन्मन्त्रश्च नारदपञ्चरात्रे -</p>
<p>प्रणवं पूर्वमुच्चार्य ततः कर्म समुच्चरेत् ।<br>
सम्पादयामि स्वाहेति सर्वकर्मस्वयं विधिः ॥ १ ॥</p>
<p>इति ॥ सौत्रामणीतन्त्रे : विवाहान्ता वाग्भवेन इत्युक्तम् तदेतयोर्विकल्पः ।<br>
उत्तरतन्त्रे : विवाहानन्तरम् अभ्यर्च्यं वह्निं पितरौ संयोज्यात्मनि मन्त्रवित्<br>
। इत्युक्तं यथासम्प्रदायं ज्ञेयम् ॥ तथा :</p>
<p>आद्यन्ते घृतसंश्लिष्टाः पञ्चाथ समिधो हुनेत् ।<br>
जुहुयाद्रसनाङ्गाष्टमूर्तिमन्त्रैः सकृद्घृतैः ॥ १ ॥</p>
<p>इति ॥ गणेश्वरपरामर्शिन्याम् -</p>
<p>ततो (ऽपि) जुहुयादङ्गमन्त्राद्यैश्च सकृत् सकृत् ।<br>
तन्नामान्ते निशितधीः स्वाहान्तैश्च यथाक्रमम् ॥ १ ॥</p>
<p>इति ॥ विष्णुधर्मोत्तरे -</p>
<p>मन्त्रेणोङ्कारपूर्वेण स्वाहान्तेन विचक्षणः ।<br>
स्वाहावसाने जुहुयाद्ध्यायन्वै मन्त्रदेवताम् ॥ १ ॥</p>
<p>इति ॥ श्रुतिरपि : यस्यै देवतायै हविर्गृहीतं स्यात्तां मनसा ध्यायेद्वषट्<br>
करिष्यन् इति । स्वाहान्तमन्त्रस्तु तदन्तो न कर्तव्यः ॥ उत्तरतन्त्रे :</p>
<p>चतुर्वारं स्रुवेणाज्यं गृहीत्वा स्रुचि निःक्षिपेत् ।<br>
नेनैव तां पिधायाग्नौ हुनेत्तिष्ठन् गुरुः स्वयम् ॥ १ ॥</p>
<p>वौषडन्तेन वह्नेस्तु मनुना सम्पदे ततः ।</p>
<p>इति ॥ प्रपञ्चसारे -</p>
<p>जिह्वायां मध्यसंस्थायां मन्त्री ज्वालावलीतनौ ।<br>
ताराद्यैर्दशभिर्मन्त्रैः पूर्वपूर्वसमन्वितैः ॥ १ ॥</p>
<p>मनुना गाणपत्येन हुनेत् पूर्वं दशाहुतीः ।<br>
जुहुयाच्च चतुर्वारं समस्तेनैव तेन तु ॥ २ ॥</p>
<p>आज्येन साध्यमनुना पञ्चविंशतिसङ्ख्यकम् ।<br>
जुहुयात् सर्वहोमेषु सुधीरनलतृप्तये ॥ ३ ॥</p>
<p>प्। २५६) तान्त्रिकाणामयं न्यायो हुतानां समुदीरितः ।</p>
<p>इति ॥ गाणपत्येन महागणेशमन्त्रेण ॥ गणेश्वरपरामर्शिन्याम् -</p>
<p>महागणेशमन्त्रेण पूर्वपूर्वयुतेन च ।<br>
तारादिबीजषट्केषुकरणेष्वद्रिवर्णकैः ॥ १ ॥</p>
<p>भिन्नेन दशधा तेन समस्तेन हुनेत् प्रिये ।</p>
<p>इति ॥ मन्त्रः प्रयोगे वक्ष्यते । इषवः पञ्च करणानीन्द्रियाणि पञ्च अद्रयः<br>
सप्त बीजषट्कः एषु पदच्छेदः । चरुहोमे तु चरुमिदानीं श्रपयेत्<br>
तत्प्रकारः प्रागेव प्रपञ्चितः ॥ उत्तरतन्त्रे :</p>
<p>सम्पूज्य देवतापीठं वह्नौ सम्यक् ततो गुरुः ।<br>
अग्निरूपधरां तत्र पूजयेदिष्टदेवताम् ॥ १ ॥</p>
<p>आज्येन साध्यमनुना पञ्चविंशतिसङ्ख्यकम् ।<br>
हुनेन्मन्त्री चा (ज्य ? ग्नि) मुखे वक्त्रैकीकरणं मतम् ॥ २ ॥</p>
<p>आत्माग्निदेवतानां च चिन्तयन्नैक्यमात्मवित् ।<br>
एकादशाथ मूलेन हुनेदाज्येन चाहुतीः ॥ ३ ॥</p>
<p>नाडीसन्धानमेवं हि प्रोक्तं देशिकसत्तमैः ।<br>
अङ्गप्रभृत्यावृतीनामेकैकामाहुतिं हुनेत् ॥ ४ ॥</p>
<p>पूर्वादिदिक्षु कुण्डेषु सर्वेष्वपि यथाविधि ।<br>
गुरुर्वह्नि प्रविहरेत् संस्कृतेषूक्तवर्त्मना ॥ ५ ॥</p>
<p>सर्वर्त्विजश्चन्दनाद्यैः सम्पूज्य प्रोक्तदेवताम् ।<br>
सर्वावरणसंयुक्तां मूलेन जुहुयुस्ततः ॥ ६ ॥</p>
<p>पञ्चविंशतिधा सर्पिः संयुतेन पयोन्धसा ॥</p>
<p>इति ॥ वायवीयसंहितायाम् -</p>
<p>स्रुवेणाज्यं समित्पाणिस्रुचा शेषं करेण वा ।<br>
तत्तद्द्रव्येण होतव्यं तीर्थेनार्षेण वा तथा ॥ १ ॥</p>
<p>इति ॥ छन्दोगपरिशिष्टे : दैवेन तीर्थे च हूयते हविः स्वङ्गारिणि स्वर्च्चिषि तच्च<br>
पावके । इति ॥</p>
<p>योऽनर्च्चिषि जुहोत्यग्नौ व्यङ्गारिणि च मानवः ।<br>
मन्दाग्निरामयावी च दरिद्रश्चोपजायते ॥ १ ॥</p>
<p>इति ॥ तथा प्रपञ्चसारे -</p>
<p>हुते तु देशिकः पश्चान्मण्डले बलिमाहरेत् ।<br>
नक्षत्राणां सवाराणां सराशीनां यथाक्रमम् ॥ १ ॥</p>
<p>दद्याद्बलिं गन्धपुष्पधूपदीपकमादरात् ।<br>
ताराणामश्विन्यादीनां राशिः पादाधिकं द्वयम् ॥ २ ॥</p>
<p>मेषादियुक्त नक्षत्र सञ्ज्ञापूर्वमनन्तरम् ।<br>
देवताभ्यः पदं प्रोक्त्वा दिवानक्तं वदेत्तथा ॥ ३ ॥</p>
<p>चारिभ्यश्चाथ सर्वेभ्यो भूतेभ्यो वै नमो वदेत् ।<br>
एवं राशौ तु सम्पूर्णे तस्मिंस्तद्वत् प्रयोजयेत् ॥ ४ ॥</p>
<p>तथा राश्यधिपानां च ग्रहाणां तत्र तत्र च ।<br>
सप्तानां करणानां च दद्यान्मीनाह्वमेषयोः ॥ ५ ॥</p>
<p>अन्तराले बलिस्त्वेवं सम्प्रोक्तः कलशात्मकः ।<br>
पुनर्निवेद्यमुद्धृत्य पूर्ववत् परिपूज्य च ॥ ६ ॥</p>
<p>मुखवासादिकं दत्त्वा तदा तद्युक्तया पुनः ।<br>
स्तुत्वा यथावत् प्रणमेद्भक्तियुक्तस्तु साधकः ॥ ७ ॥</p>
<p>इति ॥ मीनाह्वमेषयोरन्तराले ईशानपूर्वदिशोर्मध्ये ॥ तथा तन्त्रराजे -</p>
<p>प्राच्यां मेषवृषौ वह्नौ मिथुनं दक्षिणे तथा ।<br>
कुलीरसिंहो च तथा नैर्-ऋत्यां कन्यका स्थिता ॥ १ ॥</p>
<p>तुलाकीटौ पश्चिमतो धनुर्वायौ तु संस्थितम् ।<br>
नक्रकुम्भावुत्तरतो मीनमीशे तु संस्थितम् ॥ २ ॥</p>
<p>इति श्रीमहामहोपाध्यायभगवत्पूज्यपादश्रीगोविन्दाचार्यशिष्य-<br>
श्रीभगवच्छङ्कराचार्यशिष्य श्रीविष्णुशर्माचार्यशिष्य<br>
श्रीप्रगल्भाचार्यशिष्य श्रीविद्यारण्ययतिविरचिते श्रीविद्यार्णवाख्ये तन्त्रे<br>
द्वादशः श्वासः ॥ १२ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_12_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/12/">१२ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_12_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_12_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_12_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
