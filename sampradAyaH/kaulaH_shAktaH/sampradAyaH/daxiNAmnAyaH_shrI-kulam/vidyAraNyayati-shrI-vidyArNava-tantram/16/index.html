<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१६">
  <meta property="og:description" content="॥ षोडशः श्वासः ॥
अथ कालीमतरीत्या पुरश्चरणविधिः । तत्र -
पुरश्चरणसम्पन्नो मन्त्रो हि फलदायकः ।
किं होमैः किं जपैश्चैव किं मन्त्रन्यासविस्तरैः ॥ १ ॥
रहस्यानां हि मन्त्राणां यदि न स्यात् पुरस्क्रिया ।
पुरस्क्रिया हि मन्त्राणां प्रधानं बीजमुच्यते ॥ २ ॥
वीर्यहीनो यथा देही सर्व(र्ग) कर्मसु न क्षमः ।
पुरश्चरणहीनोऽपि तथा मन्त्रः प्रकीर्तितः ॥ ३ ॥
इति वैशम्पायनेन पुरश्चरणस्यावश्यकत्वाभिधानात् तस्य तु निर्-
ऋतिर्विधिहिनानां फलं हन्ति तु कर्मणाम् । इति विधिहीनानुष्ठाने
निन्दाश्रवणात् तदनुष्ठानविधिर्विविच्य लिख्यते । अत्र
पुरश्चरणशब्दनिरुक्तिर्वायवीयसंहितायाम् :">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१६">
  <meta itemprop="description" content="॥ षोडशः श्वासः ॥
अथ कालीमतरीत्या पुरश्चरणविधिः । तत्र -
पुरश्चरणसम्पन्नो मन्त्रो हि फलदायकः ।
किं होमैः किं जपैश्चैव किं मन्त्रन्यासविस्तरैः ॥ १ ॥
रहस्यानां हि मन्त्राणां यदि न स्यात् पुरस्क्रिया ।
पुरस्क्रिया हि मन्त्राणां प्रधानं बीजमुच्यते ॥ २ ॥
वीर्यहीनो यथा देही सर्व(र्ग) कर्मसु न क्षमः ।
पुरश्चरणहीनोऽपि तथा मन्त्रः प्रकीर्तितः ॥ ३ ॥
इति वैशम्पायनेन पुरश्चरणस्यावश्यकत्वाभिधानात् तस्य तु निर्-
ऋतिर्विधिहिनानां फलं हन्ति तु कर्मणाम् । इति विधिहीनानुष्ठाने
निन्दाश्रवणात् तदनुष्ठानविधिर्विविच्य लिख्यते । अत्र
पुरश्चरणशब्दनिरुक्तिर्वायवीयसंहितायाम् :">
  <meta itemprop="wordCount" content="13625">
  <meta name="twitter:card" content="summary">
  <meta name="twitter:title" content="१६">
  <meta name="twitter:description" content="॥ षोडशः श्वासः ॥
अथ कालीमतरीत्या पुरश्चरणविधिः । तत्र -
पुरश्चरणसम्पन्नो मन्त्रो हि फलदायकः ।
किं होमैः किं जपैश्चैव किं मन्त्रन्यासविस्तरैः ॥ १ ॥
रहस्यानां हि मन्त्राणां यदि न स्यात् पुरस्क्रिया ।
पुरस्क्रिया हि मन्त्राणां प्रधानं बीजमुच्यते ॥ २ ॥
वीर्यहीनो यथा देही सर्व(र्ग) कर्मसु न क्षमः ।
पुरश्चरणहीनोऽपि तथा मन्त्रः प्रकीर्तितः ॥ ३ ॥
इति वैशम्पायनेन पुरश्चरणस्यावश्यकत्वाभिधानात् तस्य तु निर्-
ऋतिर्विधिहिनानां फलं हन्ति तु कर्मणाम् । इति विधिहीनानुष्ठाने
निन्दाश्रवणात् तदनुष्ठानविधिर्विविच्य लिख्यते । अत्र
पुरश्चरणशब्दनिरुक्तिर्वायवीयसंहितायाम् :">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/16\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/16.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१६">१६</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ षोडशः श्वासः ॥</p>
<p>अथ कालीमतरीत्या पुरश्चरणविधिः । तत्र -</p>
<p>पुरश्चरणसम्पन्नो मन्त्रो हि फलदायकः ।<br>
किं होमैः किं जपैश्चैव किं मन्त्रन्यासविस्तरैः ॥ १ ॥</p>
<p>रहस्यानां हि मन्त्राणां यदि न स्यात् पुरस्क्रिया ।<br>
पुरस्क्रिया हि मन्त्राणां प्रधानं बीजमुच्यते ॥ २ ॥</p>
<p>वीर्यहीनो यथा देही सर्व(र्ग) कर्मसु न क्षमः ।<br>
पुरश्चरणहीनोऽपि तथा मन्त्रः प्रकीर्तितः ॥ ३ ॥</p>
<p>इति वैशम्पायनेन पुरश्चरणस्यावश्यकत्वाभिधानात् तस्य तु निर्-<br>
ऋतिर्विधिहिनानां फलं हन्ति तु कर्मणाम् । इति विधिहीनानुष्ठाने<br>
निन्दाश्रवणात् तदनुष्ठानविधिर्विविच्य लिख्यते । अत्र<br>
पुरश्चरणशब्दनिरुक्तिर्वायवीयसंहितायाम् :</p>
<p>साधनं मूलमन्त्रस्य पुरश्चरणमुच्यते ।<br>
पुरतश्चरणीयत्वाद् विनियोगाख्यकर्मणाम् ॥ १ ॥</p>
<p>पुरतो विनियोगस्य चरणाद्वा तथोदितम् ।</p>
<p>इति ॥ विनियोगलक्षणमुक्तं मन्त्रतन्त्रप्रकाशे -</p>
<p>धर्मार्थकाममोक्षाणां शास्त्रमार्गेण योजनम् ।<br>
सिद्धमन्त्रस्य सम्प्रोक्तो विनियोगो विचक्षणैः ॥ १ ॥</p>
<p>पुरश्चरणपूर्वोऽसौ विनियोगो विनिश्चितः ।<br>
फलाय मन्त्रसेवाया राजसेवा यथा तथा ॥ २ ॥</p>
<p>चरणात् पूर्वमेवासौ पुरश्चरणमुच्यते ।</p>
<p>इति । एतेन विनियोगाख्यकर्मसामर्थ्यजनकक्रिया<br>
ऐहिकामुष्मिकमन्त्रात्मबुद्धिहेतुक्रिया वा पुरश्चरणमित्युक्तम् । अत्र केचित् -<br>
प्राप्यैनां जपविधिरादरेण कार्यो विद्वद्भिः सहुतविधिर्निजेष्टसिद्ध्यै ।<br>
(प्रप० ६ प० १२३ श्लो०) इति दीक्षाप्रकरणेऽभिधाय मध्ये मध्येऽपि<br>
तत्प्रकरणे पूजाजपहोमानेवं विधाय मन्त्रैस्तद्देवताभिष्टुतिभिरपि<br>
जपध्यानहोमार्चनादिभिरित्युपसंहारे प्रपञ्चसारकारैः<br>
श्रीशङ्कराचार्यचरणैरभिधानात् । शारदातिलककृतापि सर्वत्र<br>
पूजाजपहोमानेवं विधाय प्रयोगाभिधानात् ॥</p>
<p>नाजपात् सिद्ध्यते मन्त्रो नाहुताच्च फलप्रदः ।<br>
अनर्चितो हरेत्कामांस्तस्मात् त्रितयमाचरेत् ॥ १ ॥</p>
<p>इति ब्रह्मप्रकाशतन्त्रवचनाच्चाङ्गत्रयात्मकं पुरश्चरणं वदन्ति । अन्ये<br>
तु -</p>
<p>संसारे दुःखभूयिष्ठे यदीच्छेच्छ्रेय आत्मनः ।<br>
पञ्चाङ्गोपासनेनैव पुरश्चारी सुखं व्रजेत् ॥ १ ॥ इति ॥</p>
<p>पञ्चाङ्गानि महादेवि जपो होमश्च तर्पणम् ।<br>
स्वाभिषेकश्च विप्राणामाराधनमपीश्वरि ॥ २ ॥</p>
<p>पूर्वपूर्वदशांशेन पुरश्चरणमुच्यते ।</p>
<p>इति कुलमूलावतारवचनात् पञ्चाङ्गं वदन्ति । वैष्णवतन्त्रे -</p>
<p>जपो होमस्तर्पणं च सेको ब्राह्मणभोजनम् ।<br>
पञ्चाङ्गोपासनं लोके पुरश्चरणमुच्यते ॥ १ ॥</p>
<p>इति ॥ अपरे तु - मूलमन्त्रदशांशं स्यादङ्गमन्त्रजपादिकम् इति<br>
कपिलवचनात् जपोऽङ्गानां दशांशेन कर्तव्यः सिद्धिमिच्छता इति<br>
वायवीयसंहितावचनात् षडङ्गं वदन्ति । इतरे तु :</p>
<p>प्। ३४६)</p>
<p>जपो होमस्तर्पणं च स्वाभिषेकोऽघमर्षणम् ।<br>
सूर्यार्घ्य जलपानं च प्रणामं देवपूजनम् ॥ १ ॥</p>
<p>ब्राह्मणानां भोजनं च पूर्वपूर्वदशांशतः ।<br>
दशांशो (ङ्गो) पासनं भक्त्या पुरश्चरणमुच्यते ॥ २ ॥</p>
<p>इति तन्त्रान्तरवचनाद्दशाङ्गं वदन्ति । क्वचिज्जपसमसङ्ख्यो होमः<br>
होमसममपि तर्पणम् । क्वचित्सर्वाणि समान्येव । शतांशेनापि क्वचित्<br>
होमयेज्जपसङ्ख्यया इति प्रयोगान्तरेषु तर्पयेत्तावदेतेषां मनूनां<br>
हुतसङ्ख्यया इति नर्तकगोपालविषये यावत्सङ्ख्यं मनुं जप्त्वा<br>
तावद्धोमादिकं चरेत् इति ग्रहणकालीनपुरश्चरणादौ न (?तु)<br>
क्वचिदुक्तेस्तत्र जपसङ्ख्याया अल्पीयस्त्वात् अष्टलक्षं जपेन्मन्त्रं<br>
तत्सहस्रं तिलैः शुभैः इति महिषमर्दिनीविषये तत्र जपस्य भूयस्त्वात्<br>
यद्वा जपचतुर्थांशं स्वाहान्तं मन्त्रमुच्चरेत् इति<br>
वैशम्पायनसंहितावचनात् वर्णलक्षं जपेन्मन्त्रं तत्सहस्रम्<br>
घृतप्लुतैः । पायसान्नैः प्रजुहुयात् इति शारदातिलकवचनात् क्षेत्रान्तरे<br>
जपस्याष्टभागेन सिद्ध्यति इति दक्षिणामूर्तिकल्पवचनात्<br>
जुहुयात्तद्दशांशेन सघृतैस्तिलतण्डुलैः इति सारसङ्ग्रहवचनाच्च<br>
होमस्यानियतत्वात् तर्पयेत्तद्दशांशेन सघृतेन पयोन्धसा ।<br>
कुर्याद्दशांशतो होमं ततः सिद्धो भवेन्मनुः इति सनत्कुमारवचनात्<br>
तर्पयेत्तावदन्येषां मनुनां हुतसङ्ख्यया । तर्पणं विहितं नित्यम् इति<br>
शैवागमवचनाच्च तर्पणस्याप्यनियतत्वाच्च तत्तत्कल्पोक्तमेव<br>
पुरश्चरणं युक्तमित्यस्मत्सिद्धान्तः ॥ प्रकृते श्रीविद्याजपसङ्ख्या च<br>
दक्षिणामूर्तिसंहितायाम् :</p>
<p>जप्ते लक्षैकमात्रे तु देव्यौ तौ(योषितो) विघ्नकारिकाः ।<br>
तासामपि यदा नासौ क्षोभं याति मनागपि ॥ १ ॥</p>
<p>तदा लक्षत्रयं जप्यान्नियमेन शुचिर्बुधः ।</p>
<p>इति । वामकेश्वरे -</p>
<p>जप्ते लक्षकमात्रे तु क्षुभ्यन्ते भूतलेऽङ्गनाः ।<br>
यदि न क्षुभ्यतीत्थं हि साधकस्य मनो मनाक् ॥ १ ॥</p>
<p>सङ्क्षुभ्यन्ते ततः सर्वाः पाताले नागकन्यकाः ।<br>
तासामपि यदा नासौ क्षोभं याति मनागपि ॥ २ ॥</p>
<p>ततः स्वर्गनिवासिन्यो विद्रवन्ति सुराङ्गनाः ।<br>
एवं लक्षत्रयं जप्त्वा व्रतस्थः साधकोत्तमः ॥ ३ ॥</p>
<p>सङ्क्षोभयति देवेशि त्रैलोक्यं सचराचरम् ।</p>
<p>इति । जगत्क्षोभकृतफलस्यान्तरायरूपत्वात् । ज्ञानार्णवे श्रीविद्यायाः<br>
पुरश्चरणमुक्तम् - (प० १७)</p>
<p>यत्र वा कुत्रचिद्भागे लिङ्गं स्यात्पश्चिमामुखम् ।<br>
स्वयम्भूर्बाणलिङ्गं वा वृषशून्यं जलस्थितम् ॥ १ ॥</p>
<p>पश्चिमायतनं वापि इतरं चापि सुव्रते ।<br>
शक्तिक्षेत्रेषु गङ्गायां नद्यां पर्वतमस्तके ॥ २ ॥</p>
<p>पवित्रे सुस्थले देवी जपेद्विद्यां प्रसन्नधीः ।<br>
तत्र स्थित्वा जपेल्लक्षं साक्षाद्देवीस्वरूपवान् ॥ ३ ॥</p>
<p>ततो भवति विद्येयं त्रैलोक्यवशकारिणी ।<br>
एवं जपं यथाशक्ति कृत्वादौ साधकोत्तमः ॥ ४ ॥</p>
<p>किंशुकैर्हवनं कुर्याद् दशांशेन वरानने ।<br>
कुसुम्भकुसुमैर्वापि मधुरत्रयमिश्रितैः ॥ ५ ॥</p>
<p>विधिनोक्तप्रकारेण विघ्नौघं नाशयेत् क्षणात् ।<br>
सर्वकामप्रदं राज्यभुक्तिमुक्तिफलप्रदम् ॥ ६ ॥</p>
<p>इति । इतरं पर्वतलिङ्गम् । एवं लक्षजपः श्रीविद्यायाः पुरश्चरणम् ।<br>
दशांशहोमस्य तद्धर्मस्य कामप्रदत्वादिति फलस्य चाप्यभिधानात्<br>
अन्तस्तद् धर्मोपदेशादिति न्यायात् तत्त्वनिर्णयात् प्रयोगादौ<br>
विधानानुक्तानां प्रयोगानां कथं सिद्धिरित्याकाङ्क्षायां<br>
पुरश्चरणपूर्वोऽसौ विनियोगो विनिर्मितः इति वचनात् तदभिधानस्यैव<br>
योग्यत्वाच्च । तथा श्रीक्रमसंहितायामपि लोपामुद्राविद्यामुद्धृत्योक्तं<br>
लक्षमेवं विधं जप्त्वा सर्वपापहरो भवेत् इति लक्षजपमात्रमेवोक्तमिति ।<br>
वामकेश्वरतन्त्रेऽप्येवमेवोक्तमिति वदन्ति । वस्तुवस्तु<br>
विचार्यमाणदक्षिणामूर्तिसंहितैकवाक्यतया ज्ञानार्णवे<br>
श्रीचक्रसाधनप्रकरणोक्तत्रिलक्षजपः एव पुरश्चरणमिति भाति ।</p>
<p>यथा ज्ञानार्णवे (प० १४)</p>
<p>शृणु सर्वाङ्गसुभ्गे श्रीचक्रविधिमुत्तमम् ।<br>
यस्य विज्ञानमात्रेण कर्ता हर्ता सदा शिवः ॥ १ ॥</p>
<p>अनेन विधिना यत्र श्रीचक्रं क्रमसंयुतम् ।<br>
पूज्यते तत्र सकलं वशीकुर्यान्न संशयः ॥ २ ॥</p>
<p>प्। ३४७)</p>
<p>नगरं वशमायाति देशं मण्डलमद्रिजे ।<br>
योषितः सकला वश्या ज्वलत्कामाग्निपीडिताः ॥ ३ ॥</p>
<p>विद्याविमूढहृदयाः साधके न्यस्तमानसाः ।<br>
तद्दर्शनेन देवेशि जायन्ते सर्वयोषितः ॥ ४ ॥</p>
<p>अक्षमालां समाश्रीत्य मातृकावर्णरूपिणीम् ।<br>
अथ मुक्ताफलमयीं वाङ्मोक्षफलदायिनीम् ॥ ५ ॥</p>
<p>सर्वसिद्धिप्रदां नित्यं सर्वराजवशङ्करीम् ।<br>
यथा मुक्ताफलमयीं तथा स्फटिकनिर्मिताम् ॥ ६ ॥</p>
<p>रुद्राक्षमालिका मोक्षे भवेत्सर्वसमृद्धिदा ।<br>
प्रवालमाला वश्ये तु सर्वकार्यार्थसाधिका ॥ ७ ॥</p>
<p>माणिक्यमाला फलदा साम्राज्यफलदायिनी ।<br>
पुत्रजीवकमाला तु वश्यदा भोगदा भवेत् ॥ ८ ॥</p>
<p>अक्षमालां प्रपूज्याथ चन्दनेन प्रपूजिताम् ।<br>
समाश्रित्य जपेद्विद्यां लक्षमात्रं यदा शुचिः ॥ ९ ॥</p>
<p>योषितो भ्रामयन्त्येनं मनस्तस्य सुनिश्चलम् ।<br>
तदा द्वितीयलक्षं तु प्रजपेत् साधकोत्तमः ॥ १० ॥</p>
<p>पातालतलनागेन्द्रकन्यकाः क्षोभयन्ति तम् ।<br>
तासां कटाक्षजालैस्तु न मोहं याति साधकः ॥ ११ ॥</p>
<p>तदा लक्षत्रयं कुर्यात् साधकः स्थिरमानसः ।<br>
तृतीयलक्षे सम्प्राप्ते ग्रावयन्ति सुराङ्गनाः ॥ १२ ॥</p>
<p>अभिमानेन सौन्दर्यसौभाग्यमदकारिणः ।<br>
साधकं द्रावयन्त्येव ततश्चासौ मनःस्थिरः ॥ १३ ॥</p>
<p>तदा लक्षत्रयं साधुः सर्वपापनिकृन्तनम् ।<br>
एवं लक्षत्रयं जप्त्वा व्रतस्थः स्वस्थमानसः ॥ १४ ॥</p>
<p>सङ्क्षोभयति भूर्लोकस्वर्लोकतलवासिनः ।<br>
पुरुषा योषितो वश्याश्चराचरमपि प्रिये ॥ १५ ॥</p>
<p>इति त्रिलक्षजपमुक्त्वा श्रीचक्रसाधनस्योक्तवात् श्रीचक्रसाधनस्य<br>
काम्यप्रयोगत्वात् काम्यप्रयोगस्य विद्यासिद्धेरपेक्षितत्वाद्विद्यासिद्धेः<br>
पुरश्चरणमूलकत्वात् पुरश्चरणमनुक्त्वा<br>
कम्यप्रयोगकथनानौचित्यादक्षमालाभेदनिरूपणादक्षमाला-याः<br>
पुरश्चरणप्रकरण एव वक्तव्यत्वाद्विघ्नबाहुल्यकथनादेवंविधानां<br>
विघ्नानां सिद्धिप्रतिबन्धकतया पुरश्चरणकाल एव निषिद्धत्वात्<br>
काम्यजपेषु तूक्तविघ्नानामेव फलत्वेनाभिधानात् व्रतस्थः<br>
स्थिरमानसः इति नियममनःस्थैर्ययोः पुरश्चरणकाल<br>
एवात्यन्तमावश्यकत्वेन तत्कथनस्यौचित्यात् । दक्षिणामूर्तिसंहितायामपि</p>
<p>शृणु देवि प्रवक्ष्यामि श्रीविद्यामन्त्रसाधनम् ।<br>
शमीदूर्वाङ्कुराश्वत्थपल्लवेरर्कसम्भवैः ॥ १ ॥</p>
<p>श्रीचक्रं पूजयेद् देवि मासमात्रं समाहितः ।<br>
सहस्रजन्मजं पापं हन्ति मासेन देशिकः ॥ २ ॥</p>
<p>इत्यारभ्य प्रायश्चित्तपूर्वकं ज्ञानार्णवोक्तप्रकारेणैव<br>
स्थानाक्षमालोपांश्वादिजपलक्षणं प्रागुक्तप्रकारेण<br>
विघ्नत्रयकथनपूर्वकं च लक्षत्रयजपमुक्त्वा तद्दशांशेन होमः<br>
स्यात् कुसुमैर्ब्रह्मवृक्षजैः । कुसुम्भपुष्पैर्जुहुयान्मधुरत्रयलोलितैः इति<br>
तद्दशांशहोमकथनादेव लक्षत्रयजप एष पुरश्चरणमिति तत्त्वम् । यत्तु<br>
ज्ञानार्णवे यत्र वा कुत्रचिद्भागे लिङ्गं सत्पश्चिमामुखम् । इत्यारभ्य<br>
जपस्थानकथनपूर्वकं तत्र स्थित्वा जपेल्लक्षं साक्षाद्देवीस्वरूपवान्<br>
इत्युक्तं सतु लक्षशब्दः पूर्वोक्तलक्षत्रयस्मारको<br>
दक्षिणामूर्तिसंहितैकवाक्यत्वात् । अत एव श्रीचक्रसाधनप्रकरणात्<br>
तत्रानुक्तस्थानहोमावेवात्रोक्तौ अन्यथा त्वक्षमालादीनामप्यत्रैव<br>
वक्तुमुचितत्वात् । नवलक्षजपस्यापि पुरश्चरणं केचिद्वदन्ति ।<br>
मार्गेऽस्मिन्नवलक्षमक्षयफलाप्राप्त्यै ततो लक्षयेत् इति<br>
क्वचित्फलाधिक्यार्थम् । तथा च वामकेश्वरे प्रत्येकलक्षफलस्मरणम्<br>
तथा : (प० ५)</p>
<p>लक्षमेकं जपेद्देवि महापापैः प्रमुच्यते ।<br>
लक्षद्वयेन पापानि सप्तजन्मकृतानि च ॥ १ ॥</p>
<p>नाशयेत् त्रिपुरा देवी साधकस्य न संशयः ।<br>
जप्त्वा लक्षत्रयं मन्त्री यन्त्रितो मन्त्रविग्रहः ॥ २ ॥</p>
<p>पातकं नाशयेदाशु यदि जन्मसहस्रकम् ।<br>
जप्त्वा विद्यां चतुर्लक्षं महावागीश्वरो भवेत् ॥ ३ ॥</p>
<p>पञ्चलक्षाद् दरिद्रोऽपि साक्षाद्वैश्रवणो भवेत् ।<br>
जप्त्वा षड्लक्षमेतस्या महाविद्याधरेश्वरः ॥ ४ ॥</p>
<p>जप्त्वैवं सप्त लक्षाणि खेचरीमेलनं भवेत् ।<br>
अष्टलक्षप्रमाणं च जप्त्वा विद्यां महेश्वरि ॥ ५ ॥</p>
<p>अणिमाद्यष्टसिद्धीशो जायते देवपूजितः ।<br>
नवलक्षप्रमाणं च जप्त्वा त्रिपुरसुन्दरीम् ॥ ६ ॥</p>
<p>विधिवत् जायते मन्त्री हरमूर्तिरिवापरः ।<br>
कर्ता हर्ता स्वयं गौरि लोके चाप्रहतः प्रभुः ॥ ७ ॥</p>
<p>प्रसन्नो मुदितो धीरः स्वच्छन्दगतिरीश्वरः ।</p>
<p>प्। ३४८)</p>
<p>इति । अन्यत्रापि : अथवा नवलक्षं तु जपेद्विद्यामनन्यधीः इति । जपेल्लक्षं<br>
मन्त्रम् इत्यपि कुत्रचित् । तदसामर्थ्यपरं पक्षत्रयमध्ये गुरुसम्प्रदायः ।<br>
दक्षिणामूर्तिसंहितायामपि :</p>
<p>अथवा नवलक्षं तु जपेद्विद्यां समाहितः ।<br>
तद्दशांशेन होमं तु पूर्वोक्तविधिनाचरेत् ॥ १ ॥</p>
<p>साधयेत् स्वर्गभूलोकपातालतलवासिनः ।</p>
<p>इति । ज्ञानार्णवे तु नवलक्षजपो नोक्तः किन्त्वेकलक्षमारभ्यैकलक्षस्येदं<br>
फलमित्यादि नवलक्षपर्यन्तस्य पृथक् पृथक् फलमुक्तं नतु द्वितीयलक्षस्य<br>
तृतीयलक्षस्येति । तस्मात्तत्र सम्भूय पञ्चचत्वारिंशल्लक्षजपो जायते तेन<br>
तत्र पुरश्चरणत्वशङ्कापि नास्ति सतु काम्यजप एवेति निश्चितम् । अन्यच्च :<br>
सिद्धमन्त्रतया नात्र युगसङ्ख्यापरिश्रमः । इति ॥ अथ जपनिर्णयः ।</p>
<p>यस्मिश्च निगदेनैव मन्त्रसङ्ख्या विधीयते ।<br>
तत्र तु सर्वमन्त्राणां सङ्ख्यावृत्तिर्युगक्रमात् ॥ १ ॥</p>
<p>कल्पोक्तैव कृते सङ्ख्या त्रेतायां द्विगुणा भवेत् ।<br>
द्वापरे त्रिगुणा प्रोक्ता कलौ सङ्ख्या चतुर्गुणा ॥ २ ॥</p>
<p>इति । रुद्रयामले : प्रजपेदुक्तसङ्ख्यायाश्चतुर्गुणजपं कलौ इति । अत्र केचित्<br>
प्रपञ्चयागशारदातिलकायुक्तजपस्यापि चतुर्गुणादिना कलौ<br>
पुरश्चरणमिति वदन्ति तत्र नारदपञ्चरात्रादिदर्शनात्<br>
प्रपञ्चसाराद्युक्तजपश्चतुर्गुण एव । तथा नारदपञ्चरात्रे :</p>
<p>मार्गशीर्षस्य मासस्य त्रीण्यहान्येकमेव वा ।<br>
उपोष्य शुक्लद्वादश्यामारभ्याष्टाक्षरं जपेत् ॥ १ ॥</p>
<p>अष्टलक्षमविच्छिन्नं पुरश्चरणकृद् द्विजः ।<br>
शुक्लाचारः शुचिः स्नातो वाग्यतो विजितेन्द्रियः ॥ २ ॥</p>
<p>मन्त्रसिद्धिरदृष्टार्था लक्षद्वयजपाद्भवेत् ।<br>
ततो हि द्विगुणाभ्यासादैहिक्यामूष्मिकी च सा ॥ ३ ॥</p>
<p>एवमेषात्मशुद्धिः स्यादेतावान् प्रथमे युगे ।<br>
त्रेतायां द्विगुणः प्रोक्तो द्वापरे त्रिगुणस्तथा ॥ ४ ॥</p>
<p>कलौ चतुर्गुणः द्वात्रिंशल्लक्षलक्षणा ।<br>
इति । अदृष्टार्था मन्त्रसायुज्यकरी । ऐहिकी इहलोकसुखदा । आमुष्मिकी<br>
स्वर्गादिलोकदा । आत्मशुद्धिस्तत्त्वज्ञानसधनभूतशुद्धिरिति । एवं<br>
द्वात्रिंशल्लक्षजपमत एव द्वात्रिंशल्लक्षमानेन सतु मन्त्रं जपेत्पुनः<br>
इत्याचार्यचरणैरप्युक्तम् । ज्ञानार्णवे बालाप्रकरणे वर्णलक्षं<br>
जपेन्मन्त्रं तद्दशांशं हुनेत्प्रिये इति बालायामभिधाय<br>
न्यासपूजादिकं सर्वमस्याः पूर्ववदाचरेत् इति भैरव्या मन्त्रे प्रदिष्टम्<br>
लक्षत्रयजपं चतुर्गुणीकृत्य दीक्षां प्राप्य जपेन्मन्त्रं तत्त्वलक्षं<br>
जितेन्द्रियः इति भैरव्यामभिधाय बालायां तावद् एषा बालेति विख्याता<br>
त्रैलोक्यवशकारिणी । जपपूजादिकं सर्वमस्याः पूर्ववदाचरेत् । इति<br>
शारदातिलककृतापि प्रदिष्टम् । तत्त्वार्धलक्षं द्वादशलक्षम् अतो<br>
द्वादसमन्त्राणि वदन्त्येके विपश्चितः इति प्रयोगसारवचनादिति । प्रपञ्चारे<br>
भैरवीप्रकरणे तु : (९ । ९) दीक्षां प्राप्य विशिष्टलक्षणयुजः<br>
सत्सम्प्रादायाद्गुरोर्लब्ध्वा मन्त्रममुं जपेत् सुनियतं तत्त्वार्धलक्षं<br>
वशी । इति द्वादशलक्षमुक्तम् । तथा : लक्षत्रयं जपेन्मन्त्रम् इति<br>
दक्षिणामूर्तिसंहितायामुक्तस्य त्रिपुटामन्त्रस्य जपेच्च<br>
मन्त्रमादित्यलक्षम् इति भानुलक्षं जपेदेनम् इति<br>
प्रपञ्चसारशारदातिलकयोश्चतुर्गुणजप एवाभिहितः । तेन एकत्र निर्णीतः <br>
इति न्यायेन सर्वत्र चतुर्गुण एवाभिहित इति निर्णीतम् । नच तदर्द्धसङ्ख्यकं<br>
वापि विरोधाभावादिति प्रपञ्चसारे अर्धजपाभिधानविरोध इति वाच्यम् ।<br>
उक्तनारदवचनेनैव ह्यैहिकसिद्धिपरत्वादामुष्मिकपरत्वाद्वापि<br>
विरोधाभावात् । इति समुद्रगानां सरितां च तीरे जपेद्विविक्ते निज एव गेहे ।<br>
विष्णोर्गृहे वा पुरुषो मनस्वी । समुद्रगा साक्षादेव अन्यथा सर्वासामपि<br>
परम्परया तथात्वाद् विशेषणवैयर्थ्यादिति । मनस्वी श्रद्धावान् ॥<br>
सनत्कुमारः :</p>
<p>नद्यां समुद्रगामिन्यां तीरे गोष्ठेऽथवा मुने ।<br>
अश्वत्थबिल्वमूले वा सिन्धुतीरे जलाशये ॥ १ ॥</p>
<p>पश्चिमाभिमुखे देवगृहे वा शैलमस्तके ।</p>
<p>इति । देवः शिवः । प्रत्यङ्मुखे शिवस्थाने वृषभेण विवर्जिते इति<br>
कुम्भसम्भववचनाच्च । नारदपञ्चरात्रे</p>
<p>प्। ३४९)</p>
<p>गिरिगोष्ठप्रविष्यन्दनद्यरण्याश्रमह्रदाः ।<br>
देशाः पुण्या जपस्यैते यत्र वा जायते रुचिः ॥ १ ॥</p>
<p>इति । प्रविष्यन्दः प्रस्रवणम् । नदी पुण्यनदीतीरम् । अरण्यं पुण्यारण्यं<br>
पुष्करार्बुदादि । पावनं धनम् इति शारदातिलके । त्रैलोक्यसम्मोहनतन्त्रे :</p>
<p>बिल्वच्छायां समाश्रित्य मूलेऽश्वत्थस्य वा प्रिये ।<br>
गुरोर्वा सन्निधौ गोष्ठे वृषशून्ये शिवालये ॥ १ ॥</p>
<p>नदीतीरेऽद्रिशृङ्गे वा तुलसीकाननेऽपि वा ।<br>
अभीष्टदेवसान्निध्ये जपेन्मन्त्रं समाहितः ॥ २ ॥</p>
<p>इति । नदीतीरे पुण्यनदीतीरे अन्यनदीतीरस्य निषिद्धत्वात् । कपिलपञ्चरात्रे</p>
<p>तीर्थक्षेत्रवनारामदेवालयनदीह्रदाः ।<br>
हरेर्विविक्त इत्येते देशाः स्युर्मन्त्रसिद्धिदाः ॥ १ ॥</p>
<p>इति । वायवीयसंहितायाम् -</p>
<p>सूर्यस्याग्नेर्गुरोरिन्दोर्दीपस्य ज्वलितस्य वा ।<br>
विप्राणां च गवां चैव सन्निधौ शस्यते जपः ॥ १ ॥</p>
<p>अथवा निवसेत्तत्र यत्र चित्तं प्रसीदति ।<br>
गृहे जपः समः प्रोक्तो गोष्ठे दशगुणस्तु सः ॥ २ ॥</p>
<p>आरामे च तथारण्ये सहस्रगुण उच्यते ।<br>
अयुतं पर्वते पुण्ये नद्यां लक्षगुणस्तु सः ॥ ३ ॥</p>
<p>कोटिर्देवालये प्राहुरनन्तं मम सन्निधौ ।</p>
<p>इति । मम शिवस्य ॥ तथा शङ्खः अनन्तं विष्णुसन्निधौ । इति यामले</p>
<p>म्लेछदुष्टमृगव्याधशङ्कातङ्कविवर्जिते ।<br>
एकान्ते पावने निन्दारहिते भक्तिसंयुते ॥ १ ॥</p>
<p>सुदेशे धार्मिके राष्ट्रे सुभिक्षे निरुपद्रवे ।<br>
रम्ये भक्तजनस्थाने निवसेन्न पराश्रये ॥ २ ॥</p>
<p>राजानः सचिवा राजपुरुषाः प्रभवो जनाः ।<br>
चरन्ति येन मार्गेण न वसेत्तत्र तत्त्ववित् ॥ ३ ॥</p>
<p>जीर्णदेवालयोद्यानगृहवृक्षतलेषु च ।<br>
नदीकूलाद्रिकूलेषु भूछिद्रादिषु नो वसेत् ॥ ४ ॥</p>
<p>पुण्यक्षेत्रादिकं गत्वा कुर्याद्भूमिपरिग्रहम् ।<br>
ब्रूयादमुकमन्त्रस्य पुरश्चरणसिद्धये ॥ ५ ॥</p>
<p>मयेयं गृह्यते भूमिर्मन्त्रो मे सिद्ध्यतामिति ।<br>
भूमेः परिग्रहं कृत्वा परिमाणं च सर्वतः ॥ ६ ॥</p>
<p>नदीपर्वततीर्थादौ परिमाणेन खण्डितम् ।<br>
ग्रामे क्रोशमितं स्थानं नगरे तद्द्वयं स्मृतम् ॥ ७ ॥</p>
<p>क्षीरवृक्षमयान् कीलान् अस्त्रमन्त्राभिमन्त्रितान् ।<br>
निखनेद्दशदिग्भागे तेष्वस्त्रं च प्रपूजयेत् ॥ ८ ॥</p>
<p>क्षेत्रेशकीलितो मन्त्रो न विघ्नैः परिभूयते ।<br>
क्षेत्रपालादिकांस्तत्र पूजयेद्विधिवित्तमः ॥ ९ ॥</p>
<p>दिक्पतिभ्यो बलिं दत्त्वा ततः क्षेत्रं समाश्रयेत् ।<br>
कूर्मचक्रमविज्ञाय यः कुर्याज्जपयज्ञकम् ॥ १० ॥</p>
<p>तज्जपस्य फलं नास्ति सर्वानर्थाय कल्पते ।</p>
<p>इति । तन्त्रान्तरे</p>
<p>कूर्मचक्रं परिज्ञाय यो जपादिविधौ स्थितः ।<br>
प्राप्नोति सकलान्युक्तान्यन्यथा नाशमेति च ॥ १ ॥</p>
<p>तस्मात् कूर्मविभागं तु विज्ञायाखिलमाचरेत् ।<br>
स चतुर्धा स्थितो लोके तत्प्रकारस्तथोच्यते ॥ २ ॥</p>
<p>प्रथमस्तु परःकूर्मस्ततो देशगतस्तथा ।<br>
ग्रामगो गृहगश्चेति चतुर्धा स व्यवस्थितः ॥ ३ ॥</p>
<p>देशं ग्रामं गृहं वास्तुं नवधा विभजेत्ततः ।<br>
प्रागादिपश्चिमान्तं तु कादिमान्तानि विन्यसेत् ॥ ४ ॥</p>
<p>अक्षराण्यय यादीनि तथाष्टौ पदयोर्लिखेत् ।<br>
ईशे द्वयमथो मध्ये स्वरान् प्रागादि विन्यसेत् ॥ ५ ॥</p>
<p>ईशान्तांस्तु द्विशः पश्चान्नामाद्यर्ण यतो भवेत् ।<br>
तन्मुखं पार्श्वयोः पाणी कुक्षिः पादौ ततस्ततः ॥ ६ ॥</p>
<p>पुच्छमेकमथो मध्यं पृष्ठमेकं षडङ्गवत् ।<br>
मुखे सर्वार्थसिद्धिः स्यात् करयोः सर्वसिद्धयः ॥ ७ ॥</p>
<p>कुक्षौ तु नित्यनैष्फल्यं पादयोर्नैव सिद्धयः ।<br>
पुच्छे मृत्युस्तु नियतं सर्वार्थसिद्धयः ॥ ८ ॥</p>
<p>तस्मात् तत् साधु विज्ञाय कुर्यात्सर्वं जपादिकम् ।</p>
<p>प्। ३५०)</p>
<p>इति । अथ कादिमतरीत्या श्रीविद्यामधिकृत्य कुलमूलावतारे -</p>
<p>ब्रह्मनाडीगतानादिक्षान्तवर्णान् विभाव्य च ।<br>
अर्णं बिन्दुयुतं कृत्वा स्वेष्टमन्त्रं जपेत्सुधीः ॥ १ ॥</p>
<p>अकारादिषु संयोज्य तथा कादिषु च क्रमात् ।<br>
क्षार्णं मेरुमथो तत्र कल्पयेज्जगदीश्वरि ॥ २ ॥</p>
<p>तदा लिपिर्भवेदक्षमालार्धशतसङ्ख्यया ।<br>
अनया सर्वमन्त्राणां जपः सर्वार्थसाधकः ॥ ३ ॥</p>
<p>क्षकारं मेरुसंस्थाने लकारादिविलोमतः ।<br>
एकैकान्तरितं मन्त्रं जपेदेवं फलप्रदम् ॥ ४ ॥</p>
<p>इति । अत्राष्टोत्तरसहस्रं वाष्टोत्तरशतं वा यदा जपः कार्यः स्यात्तदा<br>
वर्गाष्टकविभेदेन भवेदष्टोत्तरं शतम् इति । अत्र<br>
वर्गाष्टकजपस्तद्दिष्टशतादिसङ्ख्यावसान एव कर्तव्यः । एष<br>
कृतयुगजपः । कलावेतच्चतुर्गुणजपादिकं कार्यमिति । श्रीतन्त्रराजे (५ प० ६८<br>
श्लो०)</p>
<p>विद्यायाः साधनं सिद्धिं तद्व्रतं बर्ज्यमेव च ।<br>
तदाभिमुख्यचिह्नानि विघ्नानि प्राक्तनाद्यतः ॥ १ ॥</p>
<p>शृणु क्रमेण देवेशि सर्वदा प्रीतिकारकम् ।<br>
येन मर्त्योऽपि सिद्ध्येत जीवन्मुक्तो भवन्मयः ॥ २ ॥</p>
<p>स्रातः सुगन्धसलिलैः प्राक्पूजाप्रोक्तरूपवान् ।<br>
गुरुं वित्तेन सन्तोष्य रक्तागरे क्रमं भजेत् ॥ ३ ॥</p>
<p>सन्ध्यात्रयेऽपि जपवान् सहस्रं मौनसंयुतः ।<br>
मोचागुडसितापेतं पयः पायसमर्पयेत् ॥ ४ ॥</p>
<p>नीराजनं च कर्पूरैः कुर्यात् सन्ध्यासु तास्वपि ।<br>
होमं दशांशतः कुर्यात्तर्पणं चेन्दुमज्जलैः ॥ ५ ॥</p>
<p>स्वनित्यादूर्ध्वतो जाप्यं त्रिसहस्रं दिनं प्रति ।<br>
कुर्यात्तेन भवेत् पूर्णं लक्षं पूर्णान्तमीश्वरि ॥ ६ ॥</p>
<p>एवं लक्षत्रयं प्रोक्तं प्रथमे तु कृते युगे ।<br>
त्रेतायां द्विगुणं तद्वद्द्वापरे त्रिगुणम् स्मृतम् ॥ ७ ॥</p>
<p>कलौ चतुर्गुणं प्रोक्तमक्षराणां च सङ्ख्यया ।<br>
तार्तीयसप्तसङ्ख्या सा तेन स्यादेकविंशतिः ॥ ८ ॥</p>
<p>इति । तार्तीयकूटस्य स्वरव्यञ्जनबिन्दून् पृथक्कृत्य सप्ताक्षराणि भवन्ति<br>
तेषां सप्तानां वर्णानां प्रतिवर्णं त्रिलक्षमिति<br>
सम्भूयैकविंशतिलक्षजपः पुरश्चरणं कृतयुगे । कलावेतच्चतुर्गुणं<br>
जप इति पुरश्चरणमुक्तम् । पुरश्चरणं तु<br>
जपहोमतर्पण(स्वाभिषेक)ब्राह्मणभोजनात्मकं पञ्चाङ्गरूपं<br>
भवति । अत्रैतदङ्गपञ्चकं पूर्ववत् दशांशतः कार्यमिति (तन्त्रराजे तु<br>
होमसङ्ख्यासमसङ्ख्यं तर्पणमिति) विशेषः । तथा तत्रैव :</p>
<p>तेनान्येषु युगेषु स्यात् सङ्ख्यावृद्धिरुदीरिता ।<br>
वनीताक्षोभतो भोगान्न विघ्न यदि जायते ॥ ९ ॥</p>
<p>तासु सङ्ख्यासु पूर्णासु सम्प्रार्थ्य स्वं श्रयेत् क्रमम् ।<br>
वर्ज्यानि शृणु देवेशि तद्दिनेषु सदैव हि ॥ १० ॥</p>
<p>नास्तिकैः सह संलापो मैथुनं परिनिन्दितम् ।<br>
चिन्ताशोकौ तथालापं देशान्तरपरिभ्रमम् ॥ ११ ॥</p>
<p>तद्वासरेषु वर्ज्यानि प्रोक्तान्यन्यानि शाङ्करि ।<br>
शृणु सर्वत्र सर्वेषां सर्वदा नाशकानि च ॥ १२ ॥</p>
<p>परक्षेत्रगृहस्त्रीषु वाञ्छा तन्निन्दनानि च ।<br>
स्त्रीषु रोषं प्रहारं च दुष्टास्वपि न योजयेत् ॥ १३ ॥</p>
<p>सिद्धिचिह्नानि चोक्तानि वासनाकथने मया ।<br>
अनुकूल्यस्य चिह्नानि शृणु साधयतस्तदा ॥ १४ ॥</p>
<p>साधयतः पुरश्चरणे निविष्टस्य । तदा पुरश्चरणकाल ।</p>
<p>स्वप्ने पोतेषु वनितावृन्दैः सम्मेलनं निशि ।<br>
गजाद्रिसौधशृङ्गेषु विहारो राजदर्शनम् ॥ १५ ॥</p>
<p>गजानामङ्गनानां च दर्शन नृत्यगीतयोः ।<br>
उत्सवं ससुरामांसदर्शनं स्पर्शनं तथा ॥ १६ ॥</p>
<p>निन्द्यानि शृणु देवेशि विघ्नानर्थकराणि च ।<br>
कुष्णवर्णैर्भटैः स्वप्ने प्रहारस्तैललेपनम् ॥ १७ ॥</p>
<p>मौथुनं परनारीभिरिन्द्रियच्यवनं तथा ।<br>
राष्ट्रक्षोभो वह्निवायुज(ननी?लभी) बन्धुनाशनम् ॥ १८ ॥</p>
<p>गुरावुपेक्षासम्पत्तिर्वस्तूनां व्याधिबाधनम् ।<br>
अन्यमन्त्रार्चने श्रद्धा विघ्नो नित्यार्चनेऽनिशम् ॥ १९ ॥</p>
<p>नराणां बहुभिः पुण्यैः कृतैर्बहुषु जन्मसु ।<br>
श्रद्धास्थैर्य सम्प्रदायसिद्धि नित्यार्चने भवेत् ॥ २० ॥</p>
<p>अथ कूर्मचक्रम् । तत्रैव - (५ प० ८८ श्लो०)</p>
<p>कूर्मस्थितिमविज्ञाय यो जपादिविधिस्थितः ।<br>
स नाप्नोति फलान्युक्तान्यन्यथा नाशकानि च ॥ २१ ॥</p>
<p>तस्मात् कूर्मविभागं तु विज्ञायाखिलमाचरेत् ।<br>
स चतुर्धा स्थितो लोके तत्प्रकारं शृणु प्रिये ॥ २२ ॥</p>
<p>प्। ३५१)</p>
<p>प्रथमस्तु परः कूर्मस्ततो देशगतस्तथा ।<br>
ग्रामगो गृहगश्चेति चतुर्धा तद्व्यवस्थितिः ॥ २३ ॥</p>
<p>देशं ग्रामं गृहं वास्तुं नवधा विभजेत्ततः ।<br>
प्रागादिपश्चिमान्तं तु कादिमान्तानि विन्यसेत् ॥ २४ ॥</p>
<p>अक्षराणि समान्येव चत्वारि परयोर्न्यसेत् ।<br>
ईशो द्वयमथो मध्ये स्वरान् प्रागादि विन्यसेत् ॥ २५ ॥</p>
<p>ईशान्तासु द्विशः पश्चान्नामाद्यर्ण यतो भवेत् ।<br>
तन्मुखं पार्श्वयोः पाणी कुक्षिः पादौ ततस्ततः ॥ २६ ॥</p>
<p>पुच्छमेकमतो मध्यं पृष्ठमेकं षडङ्गवान् ।<br>
मुखे सर्वार्थसिद्धिः स्यात् करयोरल्पसिद्धिकृत् ॥ २७ ॥</p>
<p>कुक्षौ तु नित्यनैष्फल्यं पादयोः सर्वहानिकृत् ।<br>
पुच्छे मृतिस्तु नियता पृष्ठे सर्वार्थदायकम् ॥ २८ ॥</p>
<p>तस्मात् तत्साधु विज्ञाय कुर्यात् सर्व समाहितम् ।<br>
व्यञ्जनं देशकूर्मे स्याद् गृहकूर्मे स्वरास्तथा ॥ २९ ॥</p>
<p>ग्रामादिकूर्म द्वितयं परकूर्मे नतु द्वयम् ।<br>
नित्यं पूर्वमुखो यस्मात्तेन तत्सिद्धिरीरिता ॥ ३० ॥</p>
<p>एवं कूर्मविभागोऽयमीरितस्ते चतुर्विधः ।<br>
मन्त्राणां येन सिद्धिः स्यात्सर्वेषां सर्वतस्तदा ॥ ३१ ॥</p>
<p>संवर्द्ध्यामविस्तारं हृत्वाष्टभिस्तु शेषतः ।<br>
विज्ञाय वर्ग तेष्वेकं नामाद्यं नाम्नि कल्पयेत् ॥ ३२ ॥</p>
<p>तत्तत्स्थानेषु नियतमनर्थशून्यता तथा ।<br>
वास्तुष्वज्ञातरूपेषु प्रसिद्धं नामतो भवेत् ॥ ३३ ॥</p>
<p>इति । अत्र व्यञ्जनयुक्तेऽपि देशनामनि व्यञ्जनस्य प्राधान्यं देशकूर्मे<br>
ज्ञेयम् तथैव ग्रामकूर्मे स्वरस्य ज्ञेयमिति । केवलस्वरयुक्ते तु सर्वत्र<br>
स्वरस्यारि(बहिः)कोष्ठं मुखं ज्ञेयम् । देवीयामले :</p>
<p>कुरुक्षेत्रे प्रयागे च गङ्गासागरसङ्गमे ।<br>
महाकाले च काश्यां च दीपस्थानं न चिन्तयेत् ॥ १ ॥</p>
<p>इति । तत्र प्रयोगस्तु : तत्र समुद्रतीरनदीपर्वतशृङ्ग समुद्रगामिनीनदीतीर<br>
विष्णुगृहविविक्तनिजगृहगोष्ठाश्वत्थबिल्वमूलजलाशयपश्चिमाभिमुखवृ।<br>
सशून्यशिवालयगुरुसन्निधितुलसीवनस्वेष्ठदेवतासन्निधि-<br>
पुण्यक्षेत्रतीर्थवनोपवननदीह्रदस्वाभिमतस्थान<br>
म्लेच्छदुष्टमृगव्यालशङ्कावर्जितैकान्तनिन्दारहितधार्मिक<br>
स्वेष्टदेवताभक्तजनाश्रयसुभिक्षनिरुपद्रव(राज)तत्सचिवादिगमनागमन<br>
रहितस्थानान्येषामन्यतमं स्थानं ग्रामे क्रोशमात्रं नगरे<br>
क्रोशद्वयमात्रं नदीपर्वततीर्थादौ परिमाणरहितम् अमुकस्येह मन्त्रस्य<br>
पुरश्चरणसिद्धये । मयेयं गृह्यते भूमिर्मन्त्रो मे सिद्ध्यतामितिमन्त्रेण<br>
भूमिपरिग्रहं विधाय क्षीरवृक्षभवान्वितस्तिमितान् दश कीलान्<br>
कृत्वास्त्रमन्त्रेण पृथगष्टधाभिमन्त्र्य पूर्वाद्यष्टसु दिक्षु<br>
इन्द्रेशानयोर्मध्ये निर्-ऋतिवरुणयोर्मध्ये च निखनेत् । तेष्वस्त्रं च सम्पूज्य<br>
तेषु स्थानेष्विन्द्रादिदशदिक्पालेभ्यो माषभक्तबलिं दद्यात् । ततः<br>
क्षेत्रपालं गणेशं वास्तुपुरुषं सम्पूज्य प्राक्प्रत्यगायता<br>
दक्षिणोत्तरायताश्चतस्रश्चतस्रो रेखा विलिख्य नव कोष्ठानि कृत्वा तेषु<br>
पूर्वादिक्रमेण कचटतपयशाख्यान् सप्तवर्गान् सप्तकोष्ठेषु<br>
विलिख्येशानकोष्ठे लक्षौ विलिख्य मध्यकोष्ठं तथैव नवधा विभज्य<br>
पूर्वादिक्रमेण द्विशो द्विशः षोडशस्वरानष्टोष्ठेषु विलिखेदिति<br>
कूर्मचक्रं निर्माय तत्र मध्यनवके मध्ये पूर्वादिक्रमेणाष्टसु दिक्षु<br>
चामृतवृषभशौलराजवासुक्यार्थकृच्छक्तिपद्मयोनिमहाशङ्ख-<br>
च्छायाच्छत्रगणान् नवक्षेत्रपालान् प्रणवादिचतुर्थीनमोऽन्ततत्तन्नाम्ना<br>
सम्पूज्य ग्रामनामाद्यक्षरयुक्तकोष्ठदिशि कूर्ममुखे तदलाभे मध्ये<br>
कूर्मपृष्ठे वा मुखादधःकोष्ठद्वयान्यतमे कूर्महस्ते वा गृहं<br>
जपार्थं शीतवातातपनिवारणक्षमं कुर्यात् । कालिकोद्भवे :</p>
<p>स्थानसाधकयोर्नाम्नोररित्वं यत्र विद्यते ।<br>
तदक्षशास्त्रतो ज्ञात्वा तत्र सम्यक् परित्यजेत् ॥ १ ॥</p>
<p>इति । अक्षशास्त्रे -</p>
<p>अरित्वमद्वयस्योक्तं गकारेण परस्परम् ।<br>
ऋद्वयस्य ठकारेण ठकारस्यापि तेन च ॥ २ ॥</p>
<p>ऌद्वयस्य पकारेण पकारस्यापि ऌद्वयम् ।<br>
ओद्वयस्य षकारेण षकारस्यौयुगेन च ॥ २ ॥</p>
<p>जकारस्य टकारेण झकारस्य खकारतः ।<br>
डकारस्य तकारेण फकारस्य धकारतः ॥ ३ ॥</p>
<p>भकारस्य तु रेफेण यकारस्य सकारतः ।<br>
अरित्वमेषां वर्णानामन्येषां मित्रभावना ॥ ४ ॥</p>
<p>कूर्मचक्रे रिपुस्थानं साधको यत्नतस्त्यजेत् ।<br>
यथा गर्गस्य वैरी स्यादट्टहासं महत्पुरम् ॥ ५ ॥</p>
<p>गयामरेश्वरस्यैवमाकाराद्येषु योजयेत् ।<br>
ऋजुभट्टस्य ठक्काख्यम् ऌतकस्यारिः पद्मकम् ॥ ६ ॥</p>
<p>उड्डियाणं षण्मुखस्य रौद्रं षड्गुणकस्य च ।<br>
ज्यन्ती टङ्कधारस्य खन्धारम् ऋंॠ(झञ्झ)णस्य च ॥ ७ ॥</p>
<p>प्। ३५२)</p>
<p>डाकदेवस्य ताराख्यं धर्माख्यं फण्डिभट्टतः ।<br>
भद्रस्य रम्यकं चैव यज्ञदत्तस्य सोमकः ॥ ८ ॥</p>
<p>एवं क्रमेण संशोध्य वैरिस्थानं त्यजेद्वुधः ।</p>
<p>इति ॥ अथ माला - सातु द्विविधा मातृकाक्षरमयी रुद्राक्षादिमणिमयी चेति ।<br>
तत्र प्रथमामाहोत्तरतन्त्रे -</p>
<p>अकारादिक्षकारान्तैर्बिन्दुमन्मातृकाक्षरैः ।<br>
अनुलोमविलोमस्थैः कॢप्तया वर्णमालया ॥ १ ॥</p>
<p>प्रत्येकवर्णयुक्मन्त्रा जप्ताः स्युः सर्वसिद्धिदाः ।<br>
वैरिमन्त्रा अपि नॄणां सुसिद्धाद्यास्तु किं पुनः ॥ २ ॥</p>
<p>इति । शारदातिलके -</p>
<p>आदिक्षान्तार्णयोगित्वादक्षमालेति कीर्तिता ।<br>
तद्वर्णसङ्ख्यमणिभिर्जपमालां प्रकल्पयेत् ॥ १ ॥</p>
<p>इति । ज्ञानार्णवे -</p>
<p>अकारः प्रथमो देवि क्षकारोऽन्त्यस्ततः परम् ।<br>
अक्षमालेति विख्याता मातृकावर्णरूपिणी ॥</p>
<p>इति । अत्र वर्गाष्टकजपस्तु उद्दिष्टसङ्ख्यावसाने कार्यः ।<br>
तदुक्तं मातृकार्णवे -</p>
<p>आरभ्याकारमादौ मनसि परिजपेन्मातृकां सावसानां<br>
धृत्वा तच्चावसानं पुनरपि च पठेदाअन्तमेवावरोहे ।<br>
लान्तानष्टौ च वर्णास्तदनु परिजपेद्भूय एवावसाने<br>
क्षान्तं संहारयुक्तं पशुपतिगदिता यामले मालिकेयम् ॥ १ ॥</p>
<p>इति । धृत्वा मेरुस्थाने । अवसानं क्षकारम् । लान्तान् कचटतपयशलाख्यान् ।<br>
तदनूद्दिष्टसङ्ख्यासमाप्त्यनन्तरम् ॥ अवसाने उद्दिष्टशताद्यवसाने ।<br>
एवोऽवधारणे ॥ द्वितीया तूत्तरतन्त्रे :</p>
<p>अथ वक्ष्येऽक्षमालाया विधानं मन्त्रिकाम्यया ।<br>
पञ्चविंशतिभिः प्रोक्ता मणिभिर्भुक्तिदायिनी ॥ १ ॥</p>
<p>त्रिंशद्भिर्धनदा सप्तविंशत्याक्षैस्तु सर्वदा ।<br>
अभिचारकरी पञ्चदशभिः परिकल्पिता ॥ २ ॥</p>
<p>चतुष्पञ्चाशदक्षैः सा काम्यकर्मसु सिद्धिदा ।<br>
अष्टोत्तरशतैः कॢप्ता सर्वाभीष्टप्रदा मता ॥ ३ ॥</p>
<p>मणयः शङ्खसम्भूताः प्रोक्ता लक्ष्मीप्रदा मताः ।<br>
मुक्तिप्रदाः स्फटिकजाः पद्माक्षाः पुष्टिवर्धनाः ॥ ४ ॥</p>
<p>भुक्तिमुक्तिप्रदाः प्रोक्ता रुद्राक्षाः सर्वसिद्धिदाः ।<br>
पुत्रजीवभवाः पुत्रपशुधान्यसमृद्धिदाः ॥ ५ ॥</p>
<p>विद्रुमोत्थास्तु मणयो धनसौभाग्यवश्यदाः ।<br>
मौक्तिका मुक्तिदाः प्रोक्ताः सर्वसम्पत्समृद्धिदाः ॥ ६ ॥</p>
<p>पापापहाः कुशमयाः कामदाः स्वर्णरूप्यजा ।</p>
<p>इति । तथा शारदातिलके - (२३ प० ११८ श्लो०)</p>
<p>रुद्राक्षमालिका सूते जपे जापिमनोरथान् ।<br>
पद्माक्षैर्विहिता माला शत्रूणां नाशिनी मता ॥ १ ॥</p>
<p>कुशग्रन्थिमयी माला सद्यः पापप्रणाशिनी ।<br>
पुत्रजीवफलैः कॢप्ता कुरुते पुत्रसम्पदम् ॥ २ ॥</p>
<p>निर्मिता रूप्यमणिभिर्जपमालेप्सितप्रदा ।<br>
हिरण्मयैर्विरचिता माला कामान् प्रयच्छति ॥ ३ ॥</p>
<p>प्रवालैर्विहिता माला प्रयच्छेत् पुष्कलं धनम् ।<br>
सौभाग्यं स्फाटिकी माला मौक्तिकैर्विहिता श्रियम् ॥ ४ ॥</p>
<p>निर्मिता शङ्खमणिभिः कुरुते कीर्तिमव्ययाम् ।<br>
सर्वैरेतैर्विरचिता माला सा मुक्तये नृणाम् ॥ ५ ॥</p>
<p>इति ॥ सर्वैरिति एकेन पञ्चमिः पञ्चभिरिति केचित् । मिश्रणे तु निषेधमाह<br>
उत्तरतन्त्रे -</p>
<p>इन्द्राक्षैर्यदि जप्येत् रुद्राक्षैः स्फाटिकैस्तथा ॥<br>
नान्यन्मध्ये प्रयोक्तव्यं पुत्रजीवादिकं च यत् ॥ १ ॥</p>
<p>यदन्यत्तु प्रयुञ्जीत मालायां जपकर्मणि ।<br>
तस्य कामं च मोक्षं च न ददाति प्रियङ्करी ॥ २ ॥</p>
<p>जन्मान्तरे जायतेऽसौ वेदवेदाङ्गपारगः ।<br>
मिश्रीभावं ततो याति चण्डालैः पापकर्मभिः ॥ ३ ॥</p>
<p>इति । ब्रह्मयामले -</p>
<p>खड्गशृङ्गस्य या माला पितृणां मोक्षदायिनी ।<br>
निशादारुकृता वश्ये लाक्षया ज्वरकर्मणि ॥ १ ॥</p>
<p>प्। ३५३)</p>
<p>अर्कस्योच्चाटने कार्या श्रीफलैर्ज्ञानसाधने ।<br>
गजदन्तस्य मणिभिः कुर्यात् सर्वार्थदायिनी ॥ २ ॥</p>
<p>राजतो सर्ववश्येषु मोहने ताम्रजा स्मृता ।<br>
मारणे चायसी प्रोक्ता श्रीफलैर्बिल्वकाष्ठजैः ॥ ३ ॥</p>
<p>सा पुनस्त्रिविधा प्रोक्ता सात्त्विकी राजसी तथा ।<br>
तामसी चेति तास्वाद्या शतैरष्टोत्तरैः शुभैः ॥ ४ ॥</p>
<p>मणिभिः शङ्खसम्भूतैः श्वेतपद्मसमुद्भवैः ।<br>
मणिभिः सात्त्विको पुत्रजीवै रजतसम्भवैः ॥ ५ ॥</p>
<p>श्वेतचन्दनसम्भूतैरन्यैः श्वेततरूद्भवैः ।<br>
कुशग्रन्थिभवैः कॢप्ता राजसी चतुरुत्तरैः ॥ ६ ॥</p>
<p>पञ्चाशद्भी रक्तपद्मबीजैश्च रक्तचन्दनैः ।<br>
सौवर्णै रक्ततरुजैः पीतसारसमुद्भवैः ॥ ७ ॥</p>
<p>पद्मकाष्ठसमुद्भूतै रजनीकाष्ठसम्भवैः ।<br>
देवदारुसमुद्भूतैः कृष्णाकाष्ठसमुद्भवैः ॥ ८ ॥</p>
<p>मणिभिस्तामसी चाष्टाविंशद्भिर्मणिभिः कृता ।<br>
सा शमीनिम्बबिम्वाक्षैरिन्द्रभद्रसमुद्भवैः ॥ ९ ॥</p>
<p>कपिशार्दूल-ऋक्षाणां जन्तूनामस्थिसम्भवैः ।<br>
नराश्वरासभेभानां स्नायुभिर्ग्रथितैरपि ॥ १० ॥</p>
<p>तत्तत्कार्यविभेदेन सा सा कार्या विपश्चिता ।</p>
<p>इति । कुशग्रन्थिमाला तु ब्राह्मणानामेव । कुशग्रन्थ्या जपेद्विप्रः<br>
सुवर्णमणिभिर्नृपः । पुत्रजीवैर्जपेद्वैश्यः पद्माक्षैः सर्व एव च ॥ इति<br>
नारदवचनात् । गोपालस्य जपे तु पद्माक्षमालातीव प्रशस्ता गौतमेन<br>
तन्मात्रविधानात् । यथा : समाहितमना भूत्वा पद्मबीजाख्यमालया<br>
जपेत् इति । नारदपञ्चरात्रेऽपि : जपस्य गणानां प्राहुः<br>
पद्माक्षैर्भक्तिवर्द्धनैः इति । वैष्णवानामपि रुद्राक्षमालातीव प्रशस्ता<br>
। यस्तु भागवतो भूत्वे त्युपक्रम्य रुद्राक्षैश्चोत्तमाम् इति वराहवचनात् ॥</p>
<p>अथ जपमालासंस्कारकालः । तत्र योगिनीतन्त्रे -</p>
<p>द्वादश्यां वैष्णवी माला कर्तव्या साधकोत्तमैः ।<br>
मन्त्रज्ञैर्विष्णुमन्त्रेण दिव्यभागे प्रयत्नतः ॥ १ ॥</p>
<p>इति । दिव्यभागे पूर्वाह्ने । शक्तीनामपि कर्तव्या भुक्त्वा रात्रौ यथाविधि ।<br>
भोजनं तु दिवस एव ।</p>
<p>अष्टम्यां च नवम्यां च त्रयोदश्यां तथैव च ।<br>
चतुर्दश्यां तथा कुर्याच्छिवस्यापि सुरेश्वरि ॥ १ ॥</p>
<p>चतुर्थ्यां गणनाथस्य मध्याह्ने भास्करस्य तु ।<br>
पूर्वाह्ने देवि कर्तव्या सप्तम्यां जगदीश्वरि ॥ २ ॥</p>
<p>इति ॥ अथ सूत्राणि तत्रैव -</p>
<p>पट्टसूत्रकृता माला देव्याः प्रीतिकरी सदा ।<br>
कार्पासैर्वैष्णवी माला पद्मसूत्रैरथापि वा ॥ १ ॥</p>
<p>ऊर्णाभिर्वाल्कलैर्वापि शैवी माला प्रकीर्तिता ।<br>
कार्पाससूत्रैरन्येषां विदध्याञ्जपमालिकाम् ॥ २ ॥</p>
<p>इति । कार्पाससूत्रे विशेषस्तत्रैव । ततो द्विजेन्द्रपुण्यस्त्रीनिर्मितं ग्रन्थिवर्जितम् ।<br>
विष्णुं त्रिगुणीकृत्य सूत्रं प्रक्षाल्य यत्नतः ॥ कालोत्तरे स्कन्द उवाच</p>
<p>देवदेव महादेव सृष्टिस्थितलयेश्वर ।<br>
रुद्राक्षैर्जपमाला तु कथं कार्या महेश्वर ॥ १ ॥</p>
<p>संस्कारश्च कथं तात कर्तव्यः कीदृशं फलम् ।</p>
<p>ईश्वर उवाच</p>
<p>शृणु षण्मुख वक्ष्यामि रुद्राक्षैः क्रियते यथा ।<br>
जपमाला विधानेन येन सा जपसिद्धिदा ॥ ३ ॥</p>
<p>एकवक्त्रैर्द्विवक्त्रैश्च चतुर्वक्त्रैश्च पञ्चभिः ।<br>
षड्वक्त्रैर्वाथ कर्तव्या (निथो) मिश्रैस्तु वर्जयेत् ॥ ४ ॥</p>
<p>मुखे मुखं तु कर्तव्यं मुखे मूलं तु वर्जयेत् ।<br>
रुद्राक्षस्योत्तमं प्रोक्तं मुखं पृष्ठं तु निम्नगम् ॥ ५ ॥</p>
<p>धात्रीफलप्रमाणेन श्रेष्टमेतदुदाहृतम् ।<br>
बदरार्धप्रमाणेन चणकान्मध्यमाधये ॥ ६ ॥</p>
<p>ऊर्ध्ववक्त्रं तु मेर्वाख्यं कर्तव्यं तन्न लङ्घयेत् ।<br>
नवेन तन्तुना चैतद् ग्रथनीयमसंस्पृशत् ॥ ७ ॥</p>
<p>प्। ३५४)</p>
<p>इति । असंस्पृशत् त्वन्योन्यस्य । उत्तरतन्त्रे</p>
<p>एको मेरुस्तत्र देयः सर्वेभ्यः स्थूलसम्भवः ।<br>
आद्यं स्थूलं ततस्तस्मात् न्यूनं न्यूनतरं तथा ॥ १ ॥</p>
<p>विन्यसेत् क्रमतस्तस्मात् सर्पाकारा च सा यतः ।<br>
ब्रह्मग्रन्थियुतं कुर्यात् प्रतिबीजं यथाविधि ॥ २ ॥</p>
<p>अथवा ग्रन्थिरहितं दृढरज्जुसमन्वितम् ।<br>
त्रिरावृत्त्याश्च मध्येन चार्धवृत्त्यान्तदेशतः ॥ ३ ॥</p>
<p>ग्रन्थिः प्रदक्षिणावर्तः स ब्रह्मग्रन्थिसञ्ज्ञितः ।</p>
<p>इति । तथा कालोत्तरे : एकभक्तं विधायाथ (दौ) साधको ग्रथयेत् स्वयम् ।<br>
एकभक्तं तु पूर्वदिने नतु तद्दिने अन्यथा पूर्वाह्ने क्रियमाणायाः<br>
प्रतिष्ठायाः पूर्वं भोजनासम्भवादयुक्तत्वाच्च ।</p>
<p>कृतनित्यक्रियः शुद्धः उक्तेष्वक्षेषु मन्त्रवित् ।<br>
यथाकामं यथालाभमक्षानानीय यत्नतः ॥ १ ॥</p>
<p>वक्त्रसाङ्कर्याकरणे यत्न उक्तः ।</p>
<p>अन्योन्यसमरूपाणि नातिस्थूलकृशानि च ।<br>
कीटादिभिरदष्टानि न जीर्णानि नवानि च ॥ २ ॥</p>
<p>गव्यैस्तु पञ्चभिस्तानि प्रक्षाल्य च पृथक् पृथक् ।</p>
<p>आदौ पूर्वदिने । अक्षान् रुद्राक्षान् । यथाकामं वक्त्रभेदे<br>
फलभेदश्रवणात् । शक्तिव्यतिरिक्तमेकभक्तं ज्ञेयम् ॥ पञ्चगव्यं तु<br>
नृसिंहपुराणे</p>
<p>दुग्धं काञ्चनवर्णायाः श्वेतायाश्चैव गोमयम् ।<br>
गोमूत्रं ताम्रवर्णाया नीलायाश्च भवेद्दधि ॥ १ ॥</p>
<p>घृतं वै कृष्णवर्णाया इत्येतत्पञ्चगव्यकम् ।<br>
गवां वर्णास्तु सुलभाः सन्ति देशेषु यत्र च ॥ २ ॥</p>
<p>तत्र वर्णविभागेन पञ्चगव्यानि चाहरेत् ।<br>
वर्णालाभे न दोषोऽस्ति मात्राहीनं तु वर्जयेत् ॥ ३ ॥</p>
<p>गोशकृद्द्विगुणं मूत्रं सर्पिदद्याच्चतुर्गुणम् ।<br>
क्षीरमष्टगुणं प्रोक्तं पञ्चगव्ये तथा दधि ॥ ४ ॥</p>
<p>गायव्यादाय गोमूत्रं गन्धद्वारेति गोमयम् ।<br>
आप्यायस्वेति च क्षीरं दधिक्राब्णेत्यृच्या दधि ॥ ५ ॥</p>
<p>तेजोऽसि शुक्रभित्याज्यं देवस्य त्वा कुशोदकम् ।<br>
सद्योजातेति मन्त्रेण क्षालयेत् पञ्चगव्यकैः ॥ ६ ॥</p>
<p>प्रक्षाल्येत्युक्तं कथं तदिति विवृणोति स्वयम् । सद्य इति पञ्चगव्यैर्जलैश्च ।<br>
क्षालयेत् पञ्चगव्येन सद्योजातेन सज्जलैः । इति तत्त्वसारवचनात् ।</p>
<p>चन्दनागुरुगन्धाद्यैर्वामदेवेन घर्षयेत् ।<br>
धूपयेत् तामघोरेण कृष्णागुरुसुगुग्गुलैः ॥ १ ॥</p>
<p>तत्पुरुषाख्यमन्त्रेण लेपयेच्चन्दनादिभिः ।</p>
<p>आदिपदेन कर्पूरकस्तूरीकुङ्कुमादीनि गृह्यन्ते । मन्त्रयेत् पञ्चमेनैव<br>
प्रत्येकं तु शतं शतम् । मेरुं च पञ्चमेनैव तथाघोरेण मन्त्रयेत् ॥ इति ।<br>
शैवागमे :</p>
<p>अश्वत्थपत्रनवकैः (कं) पद्माकारेण कल्पयेत् ।<br>
सूत्रं मणींश्च गन्धाद्भिः क्षालितांस्तत्र निक्षिपेत् ॥ १ ॥</p>
<p>तारं शक्तिं मातृकां च सूत्रे रुद्राक्षके पृथक् ।<br>
विन्यस्य पूजयेदाज्यैर्जुहुयाच्चैव शक्तितः ॥ २ ॥</p>
<p>मणिमेकैकमादाय सूत्रे तत्र तु योजयेत् ।<br>
गोपुच्छसदृशी कार्या एकाग्रा वा समेरुका ॥ ३ ॥</p>
<p>मुद्राष्टकं दर्शयित्वा प्रत्येकं पूजयेत् क्रमात् ।<br>
ग्रथितं पञ्चभिर्मन्त्रैः पूर्ववच्च सदा शिवे ॥ ४ ॥</p>
<p>इति । मन्त्रैः सद्योजातादिभिः पञ्चभिः । होमोऽप्येभिरेव मन्त्रैः ।<br>
पूजाहोमयोरेकमन्त्रस्यावश्यकत्वात् । एकाग्रेति समरूपः । मुद्राष्टकं<br>
त्वावाहनादि अनन्तरं पूजाविधानात् । अन्यमणिष्वप्ययं संस्कार इति यत्<br>
वदन्ति तदज्ञानविजृम्भितम् । रुद्राक्षाणामयं प्रोक्तः संस्कारः<br>
श्रुतिचोदितः । इतरेषु तु तन्त्रोक्तः कर्तव्यो गुरुसाधकैः । इति कालोत्तरवचनादेव<br>
॥ अथ रुद्राक्षमाहात्म्यं तदुत्पत्तिस्तन्मुखभेदास्तत्फलानि च । तत्र<br>
स्कन्दपुराणे :</p>
<p>त्रिपुरो नामदैत्यस्तु पुरासीदतिदूर्जयः ।<br>
जितास्तेन सुराः सर्वे ब्रह्मविष्ण्वीन्द्रदेवताः ॥ १ ॥</p>
<p>त्रिपुरस्य वधार्थाय देवानां पालनाय च ।<br>
लोकानां भयनाशाय ऋतुधर्मप्रवृत्तये ॥ २ ॥</p>
<p>सर्वदेवमयं दिव्यं ज्वलितं घोररूपकम् ।<br>
चिन्तितं यन्मया पुत्र अघोरास्त्रमनुत्तमम् ॥ ३ ॥</p>
<p>प्। ३५५)</p>
<p>निष्ठायास्तस्य भार्यायास्तावद्यावददृश्यत् ।<br>
दिव्यवर्षसहस्राणि चक्षुरुन्मीलितं तया ॥ ४ ॥</p>
<p>पुटाभ्यामाकुलाक्षिभ्यां पतिता जलबिन्दवः ।<br>
ते चास्रुबिन्दवो जाता महारुद्राक्षवृक्षकाः ॥ ५ ॥</p>
<p>स्थावरत्वमनुप्राप्ता मर्त्यानुग्रहकारणात् ।<br>
फलन्ति सर्वकालं हि अविच्छिन्नफलप्रदाः ॥ ६ ॥</p>
<p>इति । वासिष्ठे लैङ्गए -</p>
<p>ब्रह्मेन्द्रमुख्यसकलामररक्षणार्थे शम्भोः पुरासुरविमर्दनकृत्यकाले<br>
।<br>
तत् त्रैपुरेक्षणनिरोधभवाद्धि वारि रुद्राक्षवृक्षनिकराणि तदा बभूवुः<br>
॥ १ ॥</p>
<p>रुद्राक्षान् कण्ठदेशे दशनपरिमितान् मस्तके विंशती द्वे<br>
षट्षट् कर्णप्रदेशे करयुगलगतान् द्वादश द्वादशैव ।<br>
बाह्वोरिन्दोः कलाभिः पृथगिति गदितं चैकमेकं शिखायां<br>
वक्षस्यष्टाधिकं यः कलयति च शतं स स्वयं नीलकण्ठः ॥ २ ॥</p>
<p>रुद्राक्षबीजमिति ये भुवि धारयन्ति हस्ते च मूर्धनि तथोरसि भूमिं (रि)<br>
भागे ॥</p>
<p>ते सम्वसन्ति सदृशाः यम(शत) पत्रनेत्रपद्मासनेन्द्रसुरकिन्नरपत्तनेषु ॥<br>
३ ॥</p>
<p>शिरो माला च षट्त्रिंशद् द्वादश कण्ठमालिका ।<br>
कूर्परे षोडश प्रोक्ता द्वादश मणिबन्धयोः ॥ ४ ॥</p>
<p>अष्टोत्तरशतैर्युक्तमुपवीतं विधीयते ।<br>
तदर्धमुरसो माला शिखायामेकमुच्यते ॥ ५ ॥</p>
<p>कर्णयोश्चापि षट्सङ्ख्या धारणक्रम ईरितः ।<br>
सङ्ख्याहीनं न कर्तव्यमधिकं नैव दुष्यति ॥ ६ ॥</p>
<p>सङ्ख्याभेदे प्रवक्ष्यामि जपमाला तु या भवेत् ।<br>
मोक्षार्थे पञ्चविंशत्या सप्तविंशतिः पौष्टिके ॥ ७ ॥</p>
<p>त्रिंशच्च धनसम्पत्त्यै पञ्चदशाभिचारके ।<br>
ब्राह्मणः क्षत्रियो वैश्यः शूद्रश्चेति चतुर्विधः ॥ ८ ॥</p>
<p>श्वेतो रक्तः सुवर्णाभः कृष्णवर्णः क्रमादमी ।<br>
एतेषु ब्राह्मणः श्रेष्ठो जपमालाकृते भृशम् ॥ ९ ॥</p>
<p>अलाभे तु द्विजातीनामपि वा स्वस्वजातयः ।<br>
अतिस्थूलोऽतिसूक्ष्मश्च स्फुटितो भङ्गुरो लघुः ॥ १० ॥</p>
<p>छिन्नः पुराधृतो जीर्णो रुद्राक्षो न वरः स्मृतः ।<br>
मणौ यदुन्नतं स्थानं मुखं पृष्ठं तु निम्नकम् ॥ ११ ॥</p>
<p>घटयेदेकदिग् वत्स मणीन् सद्दन्तपङ्क्तिवत् ।<br>
अन्योन्यघर्षणादेव जपहानिर्भवेद् ध्रुवम् ॥ १२ ॥</p>
<p>दृढेन रज्जुना तेन वर्तनत्रयरूपतः ।<br>
अन्योन्यमध्यदेशे तु कर्तव्या ग्रन्थयः शुभाः ॥ १३ ॥</p>
<p>चतुर्दशान्तं वक्त्राणि रुद्राक्षाणां क्रमाद्भवेत् ।<br>
धारणस्य फलं तेषां वक्ष्यते विधिवत् क्रमात् ॥ १४ ॥</p>
<p>एकवक्त्रः शिवः साक्षाद् ब्रह्महत्यां व्यपोहति ।<br>
द्विवक्त्रं देवदेव्यौ तु गोवधं नाशयेद् ध्रुवम् ॥ १५ ॥</p>
<p>त्रिवक्त्रमनलः साक्षात् स्त्रीहत्यां हरति क्षणात् ।<br>
चतुर्वक्त्रः स्वयं ब्रह्मा गुरुहत्यां व्यपोहति ॥ १६ ॥</p>
<p>पञ्चवक्त्रः शिवः साक्षात् सर्वपापैः प्रमुच्यते ।<br>
षड्वक्त्रः कार्तिकेयस्तु धारयेद्दक्षिणे करे ॥ १७ ॥</p>
<p>ब्रह्महत्यादिभिर्पापैर्मुच्यते नात्र संशयः ।<br>
सप्तवक्त्रो महानागो ह्यनन्तो नाम नामतः ॥ १८ ॥</p>
<p>गोवधस्वर्णचौर्याभ्यां मुच्यते सर्वदा नरः ।<br>
अष्टवक्त्रो महासेन साक्षाद्देवो गणाधिपः ॥ १९ ॥</p>
<p>विघ्नास्तस्य प्रणश्यन्ति सोऽन्ते याति परां गतिम् ।<br>
नववक्त्रो भैरवः स्याद् धारयेद्वामहस्तके ॥ २० ॥</p>
<p>भुक्तिदो मुक्तिदः प्रोक्तो मम तुल्यो बली भवेत् ।<br>
दशवक्त्रो भवेद्वत्स साक्षाद्देवो जनार्दनः ॥ २१ ॥</p>
<p>पिशाचग्रहवेतालब्रह्मराक्षसपन्नगैः ।<br>
सम्भवानि च दोषाणि क्षिप्रं नश्यन्ति धारणात् ॥ २२ ॥</p>
<p>वक्त्रैकादशरुद्राक्ष रुद्रा एकादश स्मृताः ।<br>
शिखायां धारयेन्नित्यं तस्य पुण्यफलं शृणु ॥ २३ ॥</p>
<p>अश्वमेघसहस्रस्य वाजिपेयशतस्य च ।<br>
गवां शतसहस्रस्य सम्यग्दत्तस्य यत्फलम् ॥ २४ ॥</p>
<p>तत्फलं समवाप्नोति वक्त्रैकादशधारणात् ।<br>
वक्त्रद्वादशरुद्राक्षं भास्करद्वादशात्मकम् ॥ २५ ॥</p>
<p>बहुस्वर्णाश्वगोमेधफलं प्राप्नोति धारणात् ।<br>
वक्त्रत्रयोदशं वत्स रुद्राक्षं यदि धारयेत् ॥ २६ ॥</p>
<p>पूज्यते सततं देवैः प्राप्यते पुण्यमुत्तमम् ।<br>
चतुर्दशसुवक्त्रं वै रुद्राक्षं यदि धारयेत् ॥ २७ ॥</p>
<p>प्। ३५६)</p>
<p>मूर्ध्नि स्थिते तु वै नित्यं तस्मिन् यो म्रियते नरः ।<br>
पवित्रमयवक्त्रस्तु (?) शशिखण्डशिराः स्वयम् ॥ २८ ॥</p>
<p>वन्द्यते सततं देवैः सत्यं च शृणु षण्मुख ।<br>
बहुलं प्राप्यते पुण्यं भाग्यवान् जायते नरः ॥ २९ ॥</p>
<p>स्नाने दाने जपे होमे वैश्वदेवे सुरार्चने ।<br>
प्रायश्चित्ते तथा श्राद्धे दीक्षाकाले विशेषतः ॥ ३० ॥</p>
<p>रुद्राक्षधारी भूत्वा च यत्किञ्चित् कर्म वैदिकम् ।<br>
यो विप्रः सततं कुर्यात् तत्कर्म सफलं भवेत् ॥ ३१ ॥</p>
<p>इति । पद्मपुराणे -</p>
<p>कण्ठे शिरसि हस्ते च कर्णयोरुपवीतके ।<br>
रुद्राक्षधारणादेव रुद्रो भवति मानवः ॥ १ ॥</p>
<p>इति । शैवपूराणे -</p>
<p>रुद्राक्षान् धारयेद्विप्रः सन्ध्यादिषु च कर्मसु ।<br>
तत्सर्वं सफलं प्रोक्तं लक्षकोटिगुणं ध्रुवम् ॥ १ ॥</p>
<p>लिङ्गदर्शनवत् पुण्यं भवेद्रुद्राक्षदर्शनात् ।<br>
ततः कोटिशतं पुण्यं लभते धारणान्नरः ॥ २ ॥</p>
<p>शिरसा धारणाद् कोटिः कर्णयोर्दश कोटयः ।<br>
गले बद्धवा कोटिशतं मूर्ध्नि कोटिसहस्रकम् ॥ ३ ॥</p>
<p>अयुतं चोपवीते च लक्षकोटिर्भुजद्वये ।<br>
अप्रमेयफलं हस्ते सुरुद्राक्षधरो भवेत् ॥ ४ ॥</p>
<p>इति । लैङ्गे वासिष्ठे -</p>
<p>खादन्मांसं पिबन्मद्यं सङ्गच्छन्नन्त्यजातिभिः ।<br>
सद्यो भवति पूतात्मा रुद्राक्षे शिरसि स्थिते ॥ १ ॥</p>
<p>इति । स्कन्दपुराणे -</p>
<p>रुद्राक्षं कण्ठमाश्रित्य शुनोऽपि म्रियते यदि ।<br>
सोऽपि रुद्रत्वमाप्नोति किं पुनर्मानुषादयः ॥ १ ॥</p>
<p>उच्छिष्टो वा विकर्मस्थो युक्तो वा सर्वपातकैः ।<br>
मुच्यते सर्वपापेभ्यो नरो रुद्राक्षधारणात् ॥ २ ॥</p>
<p>रुद्राक्षमालिकां कण्ठे धारयन् भक्तिवर्जितः ।<br>
पापकर्मापि यो नित्यं रुद्रलोके महीयते ॥ ३ ॥</p>
<p>इति । शैवपुराणे - अरुद्राक्षधरो भूत्वा यत्किञ्चित्कर्म वैदिकम् ।<br>
कुर्याद्विप्रस्तु यो मोहान्न स प्राप्नोति तत्फलम् इति । वासिष्ठे लैङ्गे -</p>
<p>रुद्राक्षधारणे लज्ज येषामस्ति महमुने ।<br>
सङ्कीर्णा सा भवेद् ब्रह्मंस्तेषां वंशपरम्परा ॥ १ ॥</p>
<p>इति । अथान्येषामक्षविशेषाणां तु योगिनीतन्त्रे -</p>
<p>उक्तेष्वक्षेषूक्तसूत्रैर्ग्रथितां साधकोत्तमः ।<br>
मालां विधाय वै पात्रे क्वचिद्गन्धादिचर्चिताम् ॥ १ ॥</p>
<p>भूतशुद्ध्यादिकां पूजां समाप्य तत्र पूजयेत् ।<br>
गणेशसूर्यविष्ण्वीशदूर्गाश्चावाह्य पूजयेत् ॥ २ ॥</p>
<p>पञ्चगव्ये तु तां क्षिप्त्वा हौम्मन्त्रेण च मन्त्रवित् ।<br>
तस्मादुत्तोल्य तां मालां स्वर्णपात्रे निधाय च ॥ ३ ॥</p>
<p>पयोदधिधृतक्षौद्रशर्कराद्यैरनुक्रमात् ।<br>
तयोधूपान्तिकैः कृत्वा पञ्चामृतविधिं बुधः ॥ ४ ॥</p>
<p>क्रमात्तत्रैव संस्थाप्य स्नापयेच्छीतलैर्जलैः ।<br>
ततश्चन्दनसौगन्धिकस्तूरिकुङ्कुमादिभिः ॥ ५ ॥</p>
<p>तां संलिप्य ह्सौम्बीजमष्टोत्तरशतं जपेत् ।<br>
तस्यां नवग्रहांश्चापि दिक्पालांश्च प्रपूजयेत् ॥ ६ ॥</p>
<p>ततः सम्पूज्य च गुरुं गृह्णीयान्मालिकां शुभाम् ।</p>
<p>इति । भैरवीतन्त्रे</p>
<p>आदौ गणपतिं देवं सूर्यं विष्णुमुमापतिम् ।<br>
दुर्गां च पूजयेद् विद्वान् मालायां सुसमाहितः ॥ १ ॥</p>
<p>पञ्चगव्ये क्षिपेन्मालां प्रासादेनाभिमन्त्रिताम् ।<br>
ततस्तूत्तोल्य तां मालां स्थापयेद्धेमपात्रके ॥ २ ॥</p>
<p>अत्र प्रासादेन वक्ष्यमाणप्रासादमन्त्रेण ।</p>
<p>पञ्चामृतेन संस्नाप्य शीतलेन जलेन च ।<br>
चन्दनेन सुगन्धेन कस्तूरीकुङ्कुमादिभिः ॥ ३ ॥</p>
<p>अभिषेकं ततः कृत्वा मन्त्रेनानेन मन्त्रवित् ।<br>
प्रानं जीवसमारूढमौकारस्वरभूषितम् ॥ ४ ॥</p>
<p>बिन्दुनादसमायुक्तं मन्त्रराजं प्रविन्यसेत् ।<br>
नव ग्रहान् पूजयित्वा ततो दिक्पालपूजनम् ॥ ५ ॥</p>
<p>तिलेन घृतयुक्तेन शक्तितो होमयेत्ततः ।<br>
स्वर्णं तु दक्षिणां दद्याद् विप्रांस्तु परितोषयेत् ॥ ६ ॥</p>
<p>प्। ३५७)</p>
<p>इति । अनेन प्रासादेन । प्रविन्यसेदष्टोत्तरशतं जपेदित्यर्थः । प्राणो हकारः<br>
जीवः सकारः ह्सोम् इति । दक्षिणा आचार्याय ।<br>
स्वर्णपात्राभावेऽश्वत्थपात्रं ग्राह्यमुक्तयोगिनीतन्त्रवचनात् ।<br>
प्रकारान्तरं तु कुब्जिकातन्त्रे</p>
<p>शिल्पिनं पूजयेदादौ वस्त्रगन्धानुलेपनैः ।<br>
संहृष्टः कारयेन्मालां विशुद्धां स्वर्णरूप्यिणीम् ॥ १ ॥</p>
<p>यथायोग्यं वेधवतीं मालां कुर्याद्विचक्षणः ।<br>
वर्णमानेन सा कार्या पञ्चगव्ये त्र्यहं क्षिपेत् ॥ २ ॥</p>
<p>वर्णमानेन मातृकावर्णमानेन तत्सङ्ख्ययेत्यर्थः । एतेन<br>
शतसङ्ख्यैरक्षैर्माला कार्येति प्राप्यते ।</p>
<p>सूत्रं चापि चतुर्थेऽह्नि क्षालयेदस्त्रमन्त्रकैः ।<br>
समानवर्णसूत्रेण मापयेद् हृदयाणुना ॥ ३ ॥</p>
<p>सुवर्णादिगुणैर्वापि ग्रन्थयेत् साधकोत्तमः ।<br>
ब्रह्मग्रन्थिं ततो दद्यान्नागपाशमथापि वा ॥ ४ ॥</p>
<p>कवचेनाथ बध्नीयान्मालां ध्यानपरायणः ।<br>
सर्वशेषे ततो मेरुं सूत्रद्वयसमन्वितम् ॥ ५ ॥</p>
<p>ग्रन्थयेत् तारयोगेन बध्नीयात् साधकोत्तमः ।<br>
एवं निष्पाद्य देवेशि प्रतिस्ठां च समाचरेत् ॥ ६ ॥</p>
<p>स्थण्डिले मण्डलं कृत्वा यथाभागविधिक्रमात् ।<br>
पूजयित्वा यथान्यायमिष्टदेवमनुक्रमात् ॥ ७ ॥</p>
<p>मण्डलं स्वेष्टदेवतापूजाचक्रम् ।</p>
<p>न्यासपूर्णं जपेन्मन्त्रमष्टोत्तरसहस्रकम् ।<br>
जुहुयाच्च दशांशेन यस्य देवस्य यत्प्रियम् ॥ ८ ॥</p>
<p>यत्प्रियमित्यनेन पुरश्चरणाङ्गहोमे यद्द्रव्यं यस्य देवस्योक्तं तेन<br>
होमयेदित्युक्तम् ।</p>
<p>ततो मण्डलमध्ये तु तां मालां स्थापयेद् बुधः ।<br>
अस्त्रमन्त्रं ततो न्यस्य मूलमन्त्रं ततो न्यसेत् ॥ ९ ॥</p>
<p>अङ्गानि तानि विन्यस्य देववत् परिचिन्तयेत् ।<br>
अभेदरूपमासाद्य मालां कुर्यात् तदात्मिकाम् ॥ १० ॥</p>
<p>ततो बलिं यथान्यायं दद्यात् तैः साधकोत्तमः ।<br>
एवं प्रतिष्ठामापाद्य मालायामिष्टदेवताम् ॥ ११ ॥</p>
<p>आचार्यं पूजयेन्मन्त्री शिल्पिनं च यथाविधि ।<br>
नान्यमन्त्रं जपेत् तत्र यदीच्छेत् सिद्धिमात्मनः ॥ १२ ॥</p>
<p>इति । अस्त्रादिर्जप्तव्यमन्त्रस्य ग्राह्यः । बलिं मालायास्तैर्होमद्रव्यैः । तथा<br>
उत्तरतन्त्रे</p>
<p>दृढसूत्रं नियुञ्जीत जपे तु प्रीतितो यथा ।<br>
जीर्ण सूत्रे पुनः सूत्रं ग्रन्थयित्वा शतं जपेत् ॥ १ ॥</p>
<p>इति । शैवागमे -</p>
<p>यदा सन्त्रुट्यते माला ग्रन्थयित्वा तु पूर्ववत् ।<br>
प्रतिष्ठितायां तस्यां तु मन्त्रं जप्यादनन्यधीः ॥ १ ॥</p>
<p>इति । तथा (: तर्जन्या न स्पृशेत्सूत्रं कम्पयेन्नैव धूनयेत् । न<br>
स्पृशेद्वामहस्तेन करभ्रष्टं न कारयेत् ॥ अक्षाणां<br>
चालनेऽगुष्ठेनान्यमक्षं न संस्पृशेत् । जपकाले सदा विद्वान् मेरुं नैव<br>
विलङ्घयेत् ॥ परिवर्तनकाले तु शब्दं नैव च कारयेत् । कलहश्च भवेच्छब्दे<br>
चलन्त्यां च चलेन्मतिः ॥ चलिते चैव विद्वेषः स्फुटिते व्याधिसम्भवः ।<br>
हस्तच्युते महाविघ्नः सूत्रच्छेदे विनश्यति ॥) इति केचित्तु कराङ्गुलिभिरेव जपः<br>
कार्यः इति वदन्ति तत्र प्रमाणं चिन्त्यम् वस्तुतस्तु पुरश्चरणेऽपि ज्ञेयम् ।<br>
जपमालाभावे करेणैव जपगणना कार्या । उक्तं च नारदपञ्चरात्रे :<br>
अथाङ्गुलिभिरेवापि जपकर्म समारभेत् । प्रपञ्चसारेऽपि (२० । ४०)</p>
<p>पद्मासनः प्राग्वदनोऽप्रलापी तन्मानसस्तर्जनिवर्जिताभिः ।<br>
अक्षस्रजा वाङ्गुलिभिर्जपेत् तं नातिद्रुतं नातिविलम्बितं च ॥ १ ॥</p>
<p>इति । मन्त्रतन्त्रप्रकाशे - जपस्य गणानां कुर्यादथवाङ्गुलिपर्वभिः । इति<br>
तत्प्रकारमाह श्रीभैरवीतन्त्रे -</p>
<p>अनामामध्यमारभ्य कनिष्ठानुक्रमेण तु ।<br>
मध्यमामूलपर्यन्ता करमाला प्रकीर्तिता ॥ १ ॥</p>
<p>इति । गौतमोऽप्याह : कनिष्ठानामिकाङ्गुष्ठमध्यमाभिर्जपेत् सदा इति ।<br>
तदानामामध्यमूलकनिष्ठामूलमध्याग्रानामाग्रमध्यमा-<br>
ग्रमध्यमूलपर्यन्तमिति नवसु पर्वसु गणनायां कृतायां नववारं<br>
जपो भवति । एवं द्वादशवारं पुनः पुनरावर्तयित्वाष्टोत्तरशतजपो<br>
भवति । द्वादशोत्तरशतावृत्त्याष्टोत्तरसहस्रजपो भवति ।<br>
इत्थमयुतादिष्वप्यूहनीयम् । वस्तुतस्तु तन्त्रान्तरदर्शनात्<br>
तर्जनीसहिताङ्गुलिभिरेव जपः कार्यः । यदुक्तं कुलमूलावतारे :</p>
<p>प्। ३५८)</p>
<p>अथ वक्ष्ये महेशानि जपस्य गणनाफलम् ।<br>
अङ्गुलीजपसङ्ख्याजं फलमेकगुणं स्मृतम् ॥ १ ॥</p>
<p>रेखयाष्टगुणं विद्यात् पुत्रजीवैर्दशाधिकम् ।<br>
शतं स्याच्छेषमणिभिः प्रवालैस्तु सहस्रकम् ॥ २ ॥</p>
<p>स्फाटिकैर्दशसाहस्रं मौक्तिकैर्लक्षमुच्यते ।<br>
पद्माक्षैर्दशलक्षं तु सौवर्णैः कोटिरुच्यते ॥ ३ ॥</p>
<p>कुशग्रन्थ्या च रुद्राक्षैरनन्तगुणितं भवेत् ।<br>
श्वेतपद्माक्षमालाभिर्जपे स्यादमितं फलम् ॥ ४ ॥</p>
<p>अङ्गुलीभिर्जपं कुर्वन् साङ्गुष्ठाङ्गुलिभिर्जपेत् ।<br>
अङ्गुष्ठेन विना जप्तं विफलं भवति प्रिये ॥ ५ ॥</p>
<p>पर्वभिर्वाङ्गुलीनां तु जपेदनुदिनं प्रिये ।<br>
मध्यमानामिकामध्यपर्वद्वयमिह प्रिये ॥ ६ ॥</p>
<p>मेरुप्रकल्पनं कुर्वन् प्रदक्षिणमनुक्रमात् ।<br>
अनामामूलपर्वादिकनिष्ठानुक्रमेण तु ॥ ७ ॥</p>
<p>तर्जन्यग्रादितो देवि मध्यमूलावसानकम् ।<br>
गणयेच्च क्रमेणैवं किञ्चित् सङ्कोचयेत् तलम् ॥ ८ ॥</p>
<p>अङ्गुलीर्न वियुञ्जीत जपकाले महेश्वरि ।<br>
अङ्गुलीनां वियोगे तु च्छिद्रेषु स्रवते जपः ॥ ९ ॥</p>
<p>उल्लङ्घ्य गणनां देवि न मन्त्रं प्रजपेत् क्वचित् ।<br>
यतस्तज्जपमीशानि बलाद् गृह्णन्ति राक्षसाः ॥ १० ॥</p>
<p>अथवा मध्यमामध्यमूलपर्वद्ययं प्रिये ।<br>
मेरुं कृत्वा जपेद् देवि तर्जनीमूलकावधि ॥ ११ ॥</p>
<p>अनामामध्यपर्वादिप्रादक्षिण्यक्रमेण वै ।</p>
<p>इति । अत्राङ्गुलीजपो रेखाजपः पर्वजप (श्चेति त्रिविधः करमालाजपः तत्र<br>
कनिष्ठाद्यङ्गुष्ठपर्यन्तं पुनःपुनर्गणनाङ्गुलिजपः<br>
कनिष्ठाद्यङ्गुलिगतरेखाभिर्जपो रेखाजपः पर्वजपश्चेति सतु)<br>
प्रोक्तलक्षण एवेति । मातृकार्णवे :</p>
<p>श्वेतमन्त्रस्य ये वर्णाः स्वरव्यञ्जनभेदतः ।<br>
पृथक् कृतास्तैः कुर्वीत वर्णमालां विशेषतः ॥ १ ॥</p>
<p>मेरुं च प्रणवं कुर्यात् जपेत् तन्मालया बुधः ।<br>
शीघ्रं सिद्धिर्भवत्येव सत्यं सत्यं न संशयः ॥ २ ॥</p>
<p>अंशाधिक्यं तु विज्ञाय प्रस्तारक्रमभेदतः ।<br>
तद्भूतवर्णदेशके व्यञ्जनानां सुरेश्वरि ॥ ३ ॥</p>
<p>तत्तद्भूतस्वरैर्युक्तं कृत्वा योज्य स्वरत्रयम् ।<br>
तत्तद्भूतप्रधानार्णं मेरुं कृत्वा विचक्षणः ॥ ४ ॥</p>
<p>तन्मन्त्रं प्रजपेत्तत्र मालया सिद्ध्यति ध्रुवम् ।<br>
मन्त्रार्णौषधिचूर्णस्य गुटिकाकृतमालया ॥ ५ ॥</p>
<p>जपेत् सर्वार्थसिद्धिः स्यान्नात्र कार्या विचारणा ।</p>
<p>इति ॥ अथ पुरश्चरणकाले विहितानि तत्र नारदः -</p>
<p>मनःसंहरणं शौचं मौनं मन्त्रार्थचिन्तनम् ।<br>
अव्यग्रत्वमनिर्वेदो जपसम्पत्तिहेतवः ॥ १ ॥</p>
<p>इति त्रैलोक्यसम्मोहनतन्त्रे -</p>
<p>लोभमात्सर्यरहितः कामक्रोधविवर्जितः ।<br>
सर्वथा लभते सिद्धिमन्यथा निष्फलं भवेत् ॥ १ ॥</p>
<p>इति । कुम्भसम्भवः -</p>
<p>नित्यं नैमित्तिकं यद्यत् कुर्वन् वर्णाश्रमोदितम् ।<br>
तदेव कर्म कुर्वीत तन्मनास्तत्परायणः ॥ १ ॥</p>
<p>दान्तस्त्रिषवणस्नायो मौनी सम्मार्जितान्तरः ।<br>
यजेत् वैष्णवं कर्मस्थिरधीर्नियतेन्द्रियः ॥ २ ॥</p>
<p>इति । गौतमः -</p>
<p>स्वकर्मणि रतिर्यस्य तस्य सिद्धिरदूरतः ।<br>
दूरतोऽपि न सिद्धिः स्यादितरस्य द्विजोत्तमः ॥ १ ॥</p>
<p>क्रूरस्यापि न सिद्धिः स्यादिति सत्यं न संशयः ।</p>
<p>इतरस्य स्वधर्मानिरतस्य दूरतो चिरकालेनापि ॥ मन्त्रार्णवे -</p>
<p>भूशय्या ब्रह्मचारित्वं मौनं चाप्यनसूयता ।<br>
नित्यं त्रिषवणस्नानं क्षुद्रकर्मविवर्जनम् ॥ १ ॥</p>
<p>नित्यपूजा नित्यदानं देवतास्तुतिकीर्तनम् ।<br>
नैमित्तिकार्चनं चैव विश्वासो गुरुदेवयोः ॥ २ ॥</p>
<p>जपनिष्ठा द्वादशैते धर्माः स्युर्मन्त्रसिद्धिदाः ।</p>
<p>इति । (ब्रह्मचारित्वमष्टविधमैथुननिवृत्तिः) तदुक्तं गोरक्षेण -</p>
<p>स्मरणं कीर्तनं कीलिः प्रेक्षणं गुह्यभाषणम् ।<br>
सङ्कल्पोऽध्यवसायश्च क्रियानिष्पत्तिरेव च ॥ १ ॥</p>
<p>प्। ३५९)</p>
<p>एतन्मैथुनमष्टाङ्गं प्रवदन्ति मनीषिणः ।<br>
विपरीतं ब्रह्मचर्यमेतदेवाष्टलक्षणम् ॥ २ ॥</p>
<p>इति । अभिलाषपूर्वकस्मरणकीर्तनप्रेक्षणानि निषिद्धानि । केलिः<br>
परिहासादिबाह्यचेष्टा । गुह्यभाषणं सम्भोगार्थ रहोमन्त्रणम् ।<br>
सङ्कल्पो मानसं कर्म । अध्यवसायः सम्भोगनिश्चयः । त्रिषवर्ण<br>
स्नानं शक्तपरम् । स्नानं त्रिषवणं प्रोक्तमशक्त्या द्विः सकृच्चरेत् । इति<br>
वै शम्पायनवचनात् । क्षुद्रं कर्म तु : दम्भद्वेषौ तथोत्साद उच्चाटो<br>
भ्रममारणे । व्याधिश्च इति स्मृत्यन्तरमिति नारायणीयोक्तम् । नित्यपूजा<br>
नित्यं तर्पणपूर्वकमेव जपविधानात् नैमित्तिकार्चनमयनादौ<br>
विशेषपूजा । तदुक्तं मन्त्रतन्त्रप्रकाशे :</p>
<p>अष्टोत्तरसहस्रं तु कृत्वा तर्पणमादरात् ।<br>
जपेत् प्रतिदिनं यत्तु नित्य एष जपः स्मृतः ॥ १ ॥</p>
<p>अयने विषुवे चैव ग्रहणे चन्द्रसूर्ययोः ।<br>
द्वादश्यां पूर्णिमायां तु तेषु नैमित्तिको जपः ॥ २ ॥</p>
<p>नित्यात् त्रिगुणितः सोऽथ पूजा चैव हरेस्तथा ।</p>
<p>इति । कपिलपञ्चरात्रे - मन्त्रश्च देवतातारातिथिवारेषु जप्यताम् । इति तथा च<br>
गौतमः -</p>
<p>ततो गुरोः पादपद्मं पुष्पाञ्जलिभिरर्चयेत् ।<br>
तस्मादाशीः सदा ग्राह्या ततः सन्तोषमाचरेत् ॥ १ ॥</p>
<p>सन्तुष्टे तु गुरौ देवः सन्तुष्टो नान्यथा भवेत् ।</p>
<p>इति । तथा श्रीभगवद्वाक्यम् -</p>
<p>सन्तुष्टो हि गुरुर्यस्य तस्य तुष्टं जगत्त्रयम् ।<br>
नास्त्यसाध्यं जगत्यत्र सुप्रसन्ने गुरो मुने ॥ १ ॥</p>
<p>हृदि न्यसेद् गुरोर्वाक्यं न कदाचिद्विलङ्घयेत् ।</p>
<p>इति । कुम्भसम्भवः -</p>
<p>स्नायाच्च पञ्चगव्येन केवलामलकेन वा ।<br>
श्रुतिस्मृतिपुराणोक्तमन्त्रैः स्नायादनन्तरम् ॥ १ ॥</p>
<p>अनुतिष्ठेदनुष्ठेयं शुचिर्व्रततमोऽनिशम् ।</p>
<p>इति । प्रपञ्चसारे (१० । ४१) अथ तु हविष्यप्राशी नक्ताशी वा जपेन्मनुं चैवम्<br>
इति । वा शब्दः समुच्चये । फेत्कारिणीतन्त्रे -</p>
<p>भैक्षादिनियमाहारः सकृद्रात्रौ विधीयते ।<br>
कन्दमूलफलैर्वापि कुर्यादशनमन्वहम् ॥ १ ॥</p>
<p>इति । त्रैलोक्यसम्मोहनतन्त्रे -</p>
<p>गुरुगोविप्रबालेषु दीनान्धकृपणेषु च ।<br>
भवेच्छुद्धमतिर्मन्त्री नच द्रोहं समाचरेत् ॥ १ ॥</p>
<p>पश्चाद्गोभ्यः समभ्यर्च्य ग्रासं दद्यात् सुशोभनम् ।</p>
<p>इति ॥ गौतमः<br>
गोषु भक्तिः सदा कार्या गोषु शुश्रूषणं तथा ।<br>
नित्यं गोषु प्रसन्नासु गोपालाऽपि प्रसीदति ॥ १ ॥</p>
<p>इति ॥ अथ निषिद्धानि त्रैलोक्यसम्मोहनतन्त्रे -</p>
<p>नाप्रियं कस्यचिद् ब्रूयान्नामृतं वा कदाचन ।<br>
न च्छायामाक्रमेद्विद्वान् विभीतककरञ्जयोः ॥ १ ॥</p>
<p>न कुर्यात् कस्यचित् किञ्चिन्न गृह्णीयाज्जपान्तरे ।<br>
तैलाभ्यङ्गं न कुर्वीत मधु मांसं च वर्जयेत् ॥ २ ॥</p>
<p>स्त्रीषु सम्भाषणं नैव कुर्याद् देवि विमोहितः ।<br>
न नग्नो न सुगन्धाढ्यो गीतवाद्ये विवर्जयेत् ॥ ३ ॥</p>
<p>इति । न गृह्णीयादिति सति सम्भवे असम्भवे तु तद्दिनभैक्षमात्रं ग्राह्यमिति<br>
भक्षमानयुक्तेः । विमोहितः कामपरवशः । प्रयोगसारे :<br>
विभीतकार्ककारञ्जस्नुहीछायां न संश्रयेत् इति । कुम्भसम्भवः :</p>
<p>वाङ्मनः कर्मभिर्नित्यं निःस्पृहो वनितादिषु ।<br>
स्त्रीशूद्रपतितव्रात्यनास्तिकोच्छिष्टभाषणम् ॥ १ ॥</p>
<p>असत्याश्लीलयोर्नित्यं भाषणं परिवर्जयेत् ।<br>
सम्यैरपि न भाषेत् जपहोमार्चनादिषु ॥ २ ॥</p>
<p>वर्जयेद् गीतवाद्यादिश्रवणं नृत्यदर्शनम् ।<br>
ताम्बूलं गन्धलेपं च पुष्पधारणमेव च ॥ ३ ॥</p>
<p>प्। ३६०)</p>
<p>मैथुनं तत्कथालापं तद्गोष्ठीं च विवर्जयेत् ।<br>
असद्भाषणमत्यर्थं वर्जयेदन्यपूजनम् ॥ ४ ॥</p>
<p>कौटिल्यं क्षौरमभ्यङ्गमनिवेदितभोजनम् ।<br>
असङ्कल्पितकृत्यं च वर्जयेन्मर्दनादिकम् ॥ ५ ॥</p>
<p>त्यजेदुष्णोदकस्नानं सुगन्धामलकादिकम् ।</p>
<p>लभ्यैरित्यत्र प्रायश्चित्तमाह नारदः -</p>
<p>सकृदुच्चारिते शब्दे प्रणवं समुदीरयेत् ।<br>
प्रोक्ते पामरशब्देऽपि प्राणायामं सकृच्चरेत् ॥ १ ॥</p>
<p>बहुप्रलापे च चाम्य न्यस्याङ्गानि ततो जपेत् ।<br>
क्षुते चैव तथास्पृश्यस्थानानां स्पर्शने तथा ॥ २ ॥</p>
<p>इति । योगियाज्ञवल्क्य -</p>
<p>यदि वाग्यमलोपः स्याज्जपादिषु कथञ्चन ।<br>
व्याहरेद्वैष्णवं मन्त्रं स्मरेद्वा विष्णुमव्ययम् ॥ १ ॥</p>
<p>इति । वायवीयसंहितायाम् -</p>
<p>पतितानामन्त्याजानां दर्शने भाषिते श्रुते ।<br>
क्षुतेऽधोवायुगमने जृम्भणे जपमुत्सृजेत् ॥ १ ॥</p>
<p>अप आचम्य चैतेषां प्राणायामं षडङ्गकम् ।<br>
कृत्वा सम्यग्जपेच्छेषं यद्वा सूर्यादिदर्शनम् ॥ २ ॥</p>
<p>मार्जारं कुक्कुटं क्रौञ्चं श्वानं गृध्रं खरं कपिम् ।<br>
दृष्ट्वाचम्य चरेत् कर्म स्पृष्ट्वा स्नानं विधीयते ॥ ३ ॥</p>
<p>एवमादींश्च नियमान् पुरश्चरणकृच्चरेत् ।</p>
<p>इति । तथा श्रीशिववचनम्-</p>
<p>क्रोधं क्षुतं मदं त्रीणि निष्ठीवनविजृम्भणे ।<br>
दर्शनं च श्वनीचानां वर्जयेज्जपकर्मणि ॥ १ ॥</p>
<p>आचान्तः सम्भवे तेषां स्मरेद्वा मां त्वया सह ।<br>
ज्योतींषि च प्रपश्येद्वा कुर्याद्वा प्राणसंयमम् ॥ २ ॥</p>
<p>इति । मां महेश्वरम् । त्वया सह पार्वत्या सह । लिङ्गपुराणे-</p>
<p>सूर्योऽग्निश्चन्द्रमाश्चैव ग्रहनक्षत्रतारकाः ।<br>
एते ज्योतींषि चोक्तानि विद्वद्भिर्ब्राह्मणस्तथा ॥ १ ॥</p>
<p>इति ॥ तथा -</p>
<p>क्रोधो मदः क्षुधा तन्द्रा निष्ठीवनविजृम्भणे ।<br>
श्वनी च दर्शनं निद्रा प्रलापोऽमी जपद्विषः ॥ २ ॥</p>
<p>इति ॥ तथा विष्णुधर्मोत्तरे -</p>
<p>उपविष्टो जपेत् स्नातः क्षुतप्रस्खलितादिषु ।<br>
पूजायां नाम कृष्णस्य सप्तवारं प्रकीर्तयेत् ॥ १ ॥</p>
<p>इति । फेत्कारिणीतन्त्रे-</p>
<p>जपकाले यदा पश्येदशुचि मन्त्रवित्तमः ।<br>
प्राणायामं ततः कृत्वा ततः शेषं समापयेत् ॥ १ ॥</p>
<p>यदा चैवं भवेन्मन्त्री स्वयमप्यशुचिः पुनः ।<br>
स्नात्वाचम्य यथान्यायं कृत्वा न्यासान् पुनर्जपेत् ॥ २ ॥</p>
<p>इति । न्यासमधिकारसम्पादकम् । एतेन मूत्रौत्सर्जनादावशुचिसम्भवे च<br>
स्नानमन्यथा प्राणायामषडङ्गन्यासान् कृत्वा शेषं समापयेदिति<br>
प्रतीयते वैशम्पायन् -</p>
<p>अस्नातस्य फलं नास्ति तथातर्पयतः पितॄन् ।<br>
नाप्यतर्पयतो देवान् नासत्यमभिजल्पतः ॥ १ ॥</p>
<p>नैकवासा जपेन्मन्त्रं बहुवासाकुलोऽपि वा ।</p>
<p>इति योगिनीतन्त्रे -</p>
<p>अनास्थाजपमत्यन्तमश्रद्धा जपकर्मणि ।<br>
आलस्यं भावनाशक्तिः सिद्धिनाशाय निश्चितम् ॥ १ ॥</p>
<p>त्यजेद् दुष्टप्रवादं च परीवादं च वर्जयेत् ।<br>
त्यजेद् दुर्जनसंस्पर्शं साशङ्कादिभवं त्यजेत् ॥ २ ॥</p>
<p>इति । वायवीयसंहितायां -</p>
<p>उष्णीषी कञ्चुकी नग्नो मुक्तसेशो गलावृतः ।<br>
अपवित्रकरोऽशुद्धः प्रलपन्न जपेत् क्वचित् ॥ १ ॥</p>
<p>असम्वृतौ करौ कृत्वा शिरसि प्रावृतोऽपि वा ।<br>
चिन्ताव्याकुलचित्तो वा क्रुद्धो भ्रान्तः क्षुधान्वितः ॥ २ ॥</p>
<p>अनासनः शयानो वा गच्छन्नुत्थित एव वा ।<br>
रथ्यायामशिवस्थाने जपेन्न तिमिरालये ॥ ३ ॥</p>
<p>प्। ३६१)</p>
<p>उपानद्गूढपादो वा यानशय्यागतस्तथा ।<br>
प्रसार्य न जपेत् पादावुत्कटासन एव वा ॥ ४ ॥</p>
<p>इति । कपिलपञ्चरात्रे -</p>
<p>विक्षेपादथवालस्याज्जपहोमार्चनान्तरे ।<br>
उत्तिष्ठति तदा न्यासं षडङ्गं विन्यसेत् पुनः ॥ १ ॥</p>
<p>इति । अपवित्रकरः पवित्रं कुशः । अस्त्री कुशं कुशो दर्भपवित्रम् इति हि कोशः ।<br>
विना दर्भेण यत्कर्म विना सूत्रेण वा पुनः । राक्षसं तद्भवेत्सर्वं<br>
नेहामुत्रफलप्रदम् । इति कूर्मपुराणवचनेन तस्यावश्यकत्वाभिधानात् ।<br>
सूत्रं यज्ञोपवीतम् । विष्णुरपि : स्नातः सुप्रक्षालितपाणिपादः<br>
शुचिर्बद्धशिखो दर्भपाणिराचान्तः प्राङ्मुख उदङ्मुखो वोपविश्य<br>
मौनी ध्यानी देवताः पूजयेत् इति । तत्र वामे बहुकुशाः दक्षिणे<br>
पारिभाषिकं पवित्रम् । तथा सन्ध्योपक्रमे कात्यायनः :</p>
<p>सव्ये पाणौ कुशान् कृत्वा कुर्यादाचमनक्रियाम् ।<br>
ह्रस्वाः प्रचरणीयाः स्युः कुशा दीर्घाश्च बर्हिषः ॥ १ ॥</p>
<p>दर्भाः पवित्रमित्युक्तमतः सन्ध्यादिकर्मसु ।<br>
सव्यः सोपग्रहः कार्यो दक्षिणः सपवित्रकः ॥ २ ॥</p>
<p>इति । सव्ये वामे । ननु कीदृशा धार्या दक्षिने धार्या नवेत्यत आह : ह्रस्वाः<br>
पार्वणपञ्चयज्ञादिप्रचारार्थाः दीर्घा बर्हिःसज्ञकाः<br>
प्रस्तारपरिस्तरणार्थाः । प्रचारादन्येषु सन्ध्यादिषु दर्भा बहव एव<br>
धार्या विशेषरहिताः कर्मसु शुद्धिसाधनं नत्वेकः । कुशोपग्रहः इति<br>
कुशहस्तः समाहितः इति अशून्यं तु करं कुर्यात् सुवर्णरजतैः कुशैः इति<br>
पारस्कर गोभिलादिभिरप्युक्तम् । अतो विशेषाभावात् सन्ध्यादिषु सव्यः<br>
सकुशमुष्टिः दक्षिणस्तु अनन्तर्गर्भिणं साग्रं कौशं द्विदलमेव च ।<br>
प्रादेशमात्रं विज्ञेयं पवित्रं यत्रकुत्रचित् ॥ इत्युक्तलक्षणपवित्रयुक्तः ।<br>
अन्तर्गर्भभिन्नं गर्भगर्भि द्वितीयमन्तर्गर्भि तृतीयं च विहाय चतुर्थं<br>
ग्राह्यम् । लघुहारीतः :</p>
<p>जपे होमे तथा दाने स्वाध्याये पितृतर्पणे ।<br>
अशून्यं तु करं कुर्यात् सुवर्णरजतैः कुशैः ॥ १ ॥</p>
<p>इति । सुवर्णधारणं तु दक्षिणेऽनामिकायाम् । अनामिकायां तद्धार्यं<br>
दक्षिणस्य करस्य च इति हेमधारणप्रकरणे देवीपुराणवचनात् । रजतं तु<br>
तर्जन्यां धार्यम् यत्रोपदिश्यते कर्म कर्तुरङ्गं न तूच्यते । दक्षिणस्तत्र<br>
विज्ञेयः कर्मणामपरः करः इति कात्यायनवचनात् तर्जनीमूलस्य<br>
पितृतीर्थत्वेन देवतरजतधारणं तत्रैव<br>
न्याय्यमित्येतन्मूलमहाजनाचारेण निर्णीतप्रामाण्यात् तर्जन्यां रजतं<br>
धार्यम् इति स्मृतिसमुच्चयलिखितवचनाच्च । सव्यापसव्यवलितं<br>
ब्रह्मग्रन्थिसमन्वितम् । लङ्घयेत् पर्वमात्रं तु द्वितीयं नैव लङ्घयेत् (इति<br>
वचनादनामामध्यपर्वणि सग्रन्थि पवित्रं धार्यम् । कर्मकाले प्रकुर्वीत<br>
सपवित्रामनामिकाम् । लङ्घयेदेकपर्वास्या द्वितीयं नैव लङ्घयेत्) इति<br>
शङ्खवचनाच्च । सुवर्णरजतैरिति बहुवचनं बहुधारणस्य<br>
कर्माङ्गत्वं व्यनक्ति । तच्च<br>
दधित्ववत्सुवर्णत्वरजतत्वजात्योर्द्व्यणुकादारभ्य<br>
वृतेरेकधारणेऽप्युपपद्यते इति । वामनपुराणे :</p>
<p>उदकेन विना पूजा विना दर्भेण या क्रिया ।<br>
आज्येन च विना होमः फलं दास्यन्ति नैव ते ॥ १ ॥</p>
<p>इति । स्मृत्यर्थसारे-</p>
<p>कुशाः काशा यवा दूर्वा उशीराश्च समं शरैः ।<br>
गोधूमा व्रीहयो मुञ्जा दश दर्भाः सवल्वजाः ॥ १ ॥</p>
<p>नमोमासस्य दर्शे तु शुचिर्दर्भान् समाहरेत् ।<br>
अयातयामास्ते दर्भा विनियोज्याः पुनः पुनः ॥ २ ॥</p>
<p>विरिञ्चिना सहोत्पन्न परमेष्ठिनिसर्गज ।<br>
नुद पापानि सर्वाणि भव स्वस्तिकरो मम ॥ ३ ॥</p>
<p>इति मन्त्रं समुच्चार्य ततः पूर्वोत्तरामुखः ।<br>
हुम्फट्कारेण मन्त्रेण सकृच्छित्वा समुद्धरेत् ॥ ४ ॥</p>
<p>अच्छिन्नाश्चाप्यशुष्काग्राः पित्र्ये तु हरिताः शुभाः ।<br>
अमूला देवकार्येषु प्रयोज्याश्च जपादिषु ॥ ५ ॥</p>
<p>सप्तपत्राः कुशाः शस्ता दैवे पित्र्ये च कर्मणि ।<br>
अनन्तर्गर्भिणौ साग्रौ पादेशे तु पवित्रके ॥ ६ ॥</p>
<p>चतुर्भिर्दर्भपिञ्जूलैर्ब्राह्मणस्य पवित्रकम् ।<br>
एकैकपर्णमुत्सृज्य वर्णे वर्णे यथाक्रमम् ॥ ७ ॥</p>
<p>प्। ३६२)</p>
<p>सर्वेषां भवति द्वाभ्यां पवित्रं ग्रथितं तथा ।<br>
त्रिभिस्तु शान्तिके कार्य पौष्टिके पञ्चभिस्तथा ॥ ८ ॥</p>
<p>चतुर्भिश्चाभिचारे स्याद्विनिष्कारौश्च (? द्वेषे चैक)केन च ।<br>
सपवित्रः सदर्भो वा कर्माङ्गाचमनं चरेत् ॥ ९ ॥</p>
<p>नोच्छिष्टं तद्भवेत्तस्य भुक्तोच्छिष्टं तु वर्जयेत् ।<br>
यैः कृतः पिण्डनिर्वापः श्राद्धं वा पितृतर्पणम् ॥ १० ॥</p>
<p>विण्मूत्रादिषु ये दर्भास्तेषां त्यागो विधीयते ।<br>
नीवीमध्यस्थितास्त्याज्या यज्ञभूमौ स्थितास्तथा ॥ ११ ॥</p>
<p>वामहस्ते स्थिते दर्भेन पिबेद् दक्षिणेन तु ।<br>
वस्त्रादितोयग्रहणे न दोषः पिवतो भवेत् ॥ १२ ॥</p>
<p>न ब्रह्मग्रन्थिनाचामेन्न दूर्वाभिः कदाचन ।<br>
स्नाने होमे जपे दाने स्वाध्याये पितृतर्पणे ॥ १३ ॥</p>
<p>सपवित्रो सदर्भो वा करौ कूर्वीत नान्यथा ।<br>
कुशाभावे तु काशाः स्युः काशाः कुशसमाः स्मृताः ॥ १४ ॥</p>
<p>काशाभावे ग्रहीतव्या अन्ये दर्भा यथोचिताः ।<br>
नार्द्रो लुनीयाद्रात्रौ वा लुनीयाद्वा न सन्ध्ययोः ॥ १५ ॥</p>
<p>दर्भाभावे स्वर्णरौप्यताम्रैरपि क्रियाश्चरेत् ।</p>
<p>इत्यास्तां विस्तरः । नारदपञ्चरात्रे -</p>
<p>अपवित्रकरो नग्नः शिरसि प्रावृतोऽपि वा ।<br>
प्रलपन् वा जपेद्यावत् तावन्निष्फलमुच्यते ॥ १ ॥</p>
<p>इति । नग्नमाहात्रिः -</p>
<p>नग्नो मलिनवस्त्रः स्यान्नग्नश्चार्द्रपटस्तथा ।<br>
नग्नो द्विगुणवस्त्रः स्यान्नग्नः स्निग्धपटस्तथा ॥ १ ॥</p>
<p>द्विकच्छोऽनुत्तरीयश्च नग्नश्चावस्त्र एव च ।</p>
<p>इति । भविष्यपुराणे</p>
<p>द्विकच्छः कच्छशेषश्च बहिःकच्छस्तथैव च ।<br>
एककच्छः कच्छशून्यो नग्नः पञ्चविधः स्मृतः ॥ १ ॥</p>
<p>इति । देवलः - बहुवासा भवेन्नग्नो नग्नः कौपीनवाससा इति । कात्यायनः -</p>
<p>दानमाचमनं होमं भोजनं देवतार्चनम् ।<br>
प्रोढपादो न कुर्वीत् स्वाध्यायं चैव तर्पणम् ॥ १ ॥</p>
<p>आसनारूढपादस्तु जानुनोर्जङ्घयोस्थथा ।<br>
कृतावसक्थिको यस्तु प्रौढपादः स उच्यते ॥ २ ॥</p>
<p>इति । मन्त्रतन्त्रप्रकाशे तु : उक्तनियमानभिधाय शक्तावेवं<br>
सर्वमेतदशक्तः शक्तितो जपेत् इत्युक्तम् ॥</p>
<p>अथ जपस्तत्र कुम्भसम्भवः -</p>
<p>गुरोर्लब्धस्य मन्त्रस्य शश्वदावर्तनं हि यत् ।<br>
अन्तरङ्गाक्षराणां च न्यासपूर्वो जपः स्मृतः ॥ १ ॥</p>
<p>इति । अङ्गेति सुतीक्ष्णसम्बोधनम् । अक्षराणामन्तरावर्तनं जपः इति<br>
सम्बन्धः । तद्भेदानाह वायवीयसंहितायाम् -</p>
<p>जपः स्यादक्षरावृतीर्वाचिको पांशुमानसः ।<br>
य उच्चनीचस्वरितैः शब्दैः स्पष्टपदाक्षरैः ॥ १ ॥</p>
<p>मन्त्रमुच्चारयेद्वाचा वाचिकः स जपः स्मृतः ।<br>
शनैरुच्चारयेन्मन्त्रमीषदोष्ठौ च चालयेत् ॥ २ ॥</p>
<p>किञ्चिच्छ्रवणयोग्यः स्यादुपांशुः स जपः स्मृतः ।<br>
जिह्वाजपः स विज्ञेयः केवलं जिह्वया जपः ॥ ३ ॥</p>
<p>धिया यदक्षरश्रेणीं पदवर्णस्वरात्मिकाम् ।<br>
उच्चरेदर्थसंस्मृत्या स उक्तो मानसो जपः ॥ ४ ॥</p>
<p>उच्चैर्जपो विशिष्टः स्याद्यज्ञादेर्दशभिर्गुणैः ।<br>
उपांशुः स्याच्छतगुणः साहस्रो मानसः स्मृतः ॥ ५ ॥</p>
<p>इति । नारदपञ्चरात्रे -</p>
<p>वाचिकः सर्वकार्येषु उपांशुः सर्वसिद्धिषु ।<br>
मानसः मोक्षकार्येषु ध्यायेदेव च सर्वतः ॥ १ ॥</p>
<p>इति । महाभारते -</p>
<p>सर्वेषामेव यज्ञानां जपयज्ञः प्रशस्यते ।<br>
अहिंसया हि भूतानां जायते वा महाफलम् ॥ १ ॥</p>
<p>जपनिष्ठो द्विजश्रेष्ठः सर्वयज्ञफलं लभेत् ।</p>
<p>इति । श्रीभगवद्वचनं च यज्ञानां जपज्ञोऽस्मि इति । पाद्मनारदीययोः</p>
<p>यावन्तः कर्मयज्ञाः स्युः प्रदीप्तानि तपांसि च ।<br>
ते सर्वे जपयज्ञस्य कलां नार्हन्ति षोडशीम् ॥ १ ॥</p>
<p>प्। ३६३)</p>
<p>जपेन देवता नित्यं स्तूयमाना प्रसीदति ।<br>
प्रसन्ना विपुलान् भोगान् दद्यान्मुक्तिं च शास्वतीम् ॥ २ ॥</p>
<p>इति । भृगुसंहितायाम् -</p>
<p>ये पाकयज्ञाश्चत्वारो विधियज्ञसमन्विताः ।<br>
ते सर्वे जपयज्ञस्य कलां नार्हन्ति षोडशीम् ॥ १ ॥</p>
<p>इति ॥ अथासनानि तत्र नारदः -</p>
<p>कुशाजिनाम्बरैर्युक्तं चतुरङ्गुलमूर्ध्वतः ।<br>
चतुर्हस्तं द्विहस्तं च सुदृढं मृदु निर्मलम् ॥ १ ॥</p>
<p>आसनं कल्पयित्वा तु जपकर्म समारभेत् ।</p>
<p>इति । वैशम्पायनः -</p>
<p>सर्वसिद्ध्यै व्याघ्रचर्मज्ञानसिद्ध्यै मृगाजिनम् ।<br>
वस्त्रासनं रोगहरं वेत्रजं श्रीविवर्धनम् ॥ १ ॥</p>
<p>कौशेयं पौष्टिकं ज्ञेयं कम्बलं दुःखमोचनम् ।</p>
<p>इति । वस्त्रमाविकम् । वक्ष्यमाणब्रह्मयामलवचनेन केवलवस्त्रासने<br>
दोषश्रवणात् । वस्त्रेषु कम्बलं श्रेष्ठमासनं देवतुष्टये<br>
इत्युत्तरतन्त्रवचनात् । भृगुः -</p>
<p>काम्यार्थ कम्बलं चैवाभीष्टदं रक्तकम्बलम् ।<br>
धर्मार्थकाममोक्षाप्तिश्चैलाजिनकुशोत्तरे ॥ १ ॥</p>
<p>इति । ब्रह्मयामले-</p>
<p>कम्बलौ श्वेतरक्तौ च विचित्रौ नीलपीतकौ ।<br>
व्याघ्राजिनं च कौरङ्गमन्यैर्नानाविधासनैः ॥ १ ॥</p>
<p>इति ॥ अथ निषिद्धासनानि सारसङ्ग्रहे -</p>
<p>वंशेष्टकाश्मधरणीतृणपल्लवनिर्मितम् ।<br>
वर्जयेदासनं मन्त्री दारिद्र्यव्याधिदुःखदम् ॥ १ ॥</p>
<p>नादीक्षितो विशेज्जातु कृष्णसाराजिने गृही ।<br>
विशेद्यतिर्वनस्थश्च ब्रह्मचारी च स्नातकः ॥ २ ॥</p>
<p>इति । ब्रह्मयामले -</p>
<p>तृणपल्लवकाष्ठानि पाषाणं मृण्मयं तथा ।<br>
वंशासनं च वस्त्रं च केवलं क्षितिरासनम् ॥ १ ॥</p>
<p>एवमष्टविधं देवि चासनं परिवर्जयेत् ।<br>
तृणासने भवेद्रोगः पल्लवे चित्तविभ्रमः ॥ २ ॥</p>
<p>पाषाणे च तथोच्चाटो ज्वरः स्यान्मृण्मयासने ।<br>
क्षित्यासनं भवेत् पीडापापविस्फोटदुःखदम् ॥ ३ ॥</p>
<p>वंशासने दरिद्रः स्याद्वस्त्रे स्थानविनाशनम् ।<br>
चिन्ता च प्रबला हानिरुच्चटो विविधो ज्वरः ॥ ४ ॥</p>
<p>शोकशूलादिका रोगा मृत्युः स्याद् दारुकासने ।<br>
इत्थं चाष्टासनं देवि वर्जयेत् सर्वकर्मसु ॥ ५ ॥</p>
<p>इति ॥ थ जपपूर्वदिनकृत्यम् । तत्र त्रैलोक्यसम्मोहनतन्त्रे -</p>
<p>शुभे मुहूत्रे नक्षत्रे (शुद्धे काले यतव्रतः । गुरोराज्ञां समासाद्य<br>
ततः कर्म समारभेत् ॥ १ ॥</p>
<p>इति । सनत्कुमारः -</p>
<p>अथ वक्ष्यामि मन्त्रस्य पुरश्चरणमुत्तमम् ।<br>
कृताभिषेको विधिवन्मन्त्रं लब्ध्वा गुरोर्मुखात् ॥ १ ॥</p>
<p>शुभे मुहूर्ते नक्षत्रे) निथौ स्नात्वा यथाविधि ।<br>
भोजनाच्छादनाद्यैस्तु विप्रान् सन्तर्पयेद्यथा ॥ १ ॥</p>
<p>भूवित्तवस्त्रभूषाद्यैर्गुरुं सन्तोस्य चात्मनः ।<br>
आरभेत जपं पश्चात् तदनुज्ञापुरःसरम् ॥ २ ॥</p>
<p>इति ॥ प्रथमतन्त्रे - क्षेत्रपालांश्च सम्पूज्य बलिं दद्याद्यथाविधि ।<br>
बलिमन्त्रस्तु</p>
<p>पूर्वमेहिद्वयं पश्चाद्विदुषि स्यान्मुरुद्वयम् ।<br>
मञ्जयद्वितयं भूयो तर्जयद्वितयं तथा ॥ १ ॥</p>
<p>ततो विघ्नपदद्वन्द्वं महाभैरवतत्परम् ।<br>
क्षेत्रपाल बलिं गृह्णद्वयं पावकसुन्दरी ॥ २ ॥</p>
<p>बलिमन्त्रोऽयमाख्यातः सर्वकामफलप्रदः ।<br>
तथैव परिवाराय बलिमेतेन चाहरेत् ॥ ३ ॥</p>
<p>इति । मन्त्रः प्रयोगे वक्ष्यते । ततश्चोपवासः कर्तव्यः । अथ जपारम्भस्तत्र<br>
महाकपिलपञ्चरात्रे -</p>
<p>एवं नक्षत्रतिथ्यादौ करणे योगवासरे ।<br>
मन्त्रोपदेशो गुरुणा साधनं च शुभावहम् ॥ १ ॥</p>
<p>इति दीक्षापुरश्चरणयोः समाननक्षत्रादिकं ज्ञेयम् ।<br>
तत्र प्रागुक्तविधिना विचार्य समीचीनसमयं ज्ञात्वा समारभेत् ।</p>
<p>प्। ३६४)</p>
<p>तदुक्तं दक्षिणमूर्तिकल्पे :</p>
<p>साधयेत् प्रवरो विद्वान् पूर्वपक्षं समाश्रितः ।<br>
पुण्ये मुहूर्ते नक्षत्रे तिथु स्नात्वा यथाविधि ॥ १ ॥</p>
<p>नत्वा गुरुं गणेशं च नत्वा दुर्गां च मातृकाः ।</p>
<p>इति । तथा कुम्भसम्भवः ततः सङ्कल्प्य कुर्वीत पुरश्चरणमादरात् ।<br>
नारदीये सङ्कल्पं तु बुधः कुर्यात् स्वस्तिवाचनपूर्वकम् । तथा देवलः :</p>
<p>अभुक्त्वा प्रातरेवाथ (राहारं) स्नात्वाचम्य समाहितः ।<br>
सूर्यादिदेवताभ्यश्च निवेद्य व्रतमाचरेत् ॥ १ ॥</p>
<p>प्रातर्व्रतमाचरेदिति सम्बन्धः । व्रतं स्वकर्तव्यविषयो नियमसङ्कल्पः ॥<br>
तदुक्तं कुम्भसम्भवेन -</p>
<p>कर्तव्यस्य समस्तस्य नियमग्रहणं व्रतम् ।<br>
नियमव्यतिरेकेण सर्वं भवति निष्फलम् ॥ १ ॥</p>
<p>इति । अभुक्त्वा प्रातराहारमित्येकवचनादर्थात्पूर्वदिन एकभक्तं कार्यम् ।<br>
अतश्चोपवासाशक्तस्यैकभक्तं ज्ञेयम् । सूर्यादिदेवताभ्य इति सूर्यः सोम<br>
इत्यादिना मत्स्यपुराणोक्तपर्यायेण निवेद्येत्यर्थः । ते श्लोकास्तु प्रयोगे<br>
वक्ष्यन्ते । महाभारते :</p>
<p>गृहीत्वोदुम्बरं पात्रं वारिपूर्णमुदङ्मुखः ।<br>
उपवासं तु गृह्णीयात् तथा सङ्कल्पयेद् बुधः ॥ १ ॥</p>
<p>उदङ्मुख इति नियमग्रहणार्थम् । सङ्कल्पयेत् मनसा नियमयेदिति । तथा<br>
गौतमः : अन्तर्जानुकरं कृत्वा सलिलं सकुशोदकम् । फलं समभिसन्धाय<br>
इति । तथा कुम्भसम्भवः : निष्कामानामनेनैव साक्षात्कारो भवेत् इति ।<br>
साक्षात्कारः स्वेष्तदेवतादर्शनम् अनेन पुरश्चरणेनेति । अत्र यद्यपि मनसा<br>
सङ्कल्पयति वा चाभिलपति कर्मणा चोपपादयति इति हारीतवचनात्<br>
तस्माद्यत्पुरुषो मनसाधिगच्छति तद्वाचा वदति तत्कर्मणा करोति इति<br>
श्रुतेश्च मनसाधिगतस्य वाचाभिलापे क्रियमाणे येन रूपेण<br>
मनसाधिगच्छति तेनैव वाचाप्यभिलापः कर्तव्यः इति प्राप्यते<br>
अतोऽमुककामेन मया इदं कर्तव्यमिति फलक्रियोल्लेख एव प्रतीयते तथापि<br>
मासादीनामप्युल्लेखः कर्तव्यः । तथा च ब्रह्माण्डपुराणे :<br>
मासपक्षतिथीनां च निमित्तानां च सर्वशः । उल्लेखनमकुर्वाणो न तस्य<br>
फलभाग्भवेत् ॥ इति मासपक्षतिथीनां च सर्वशः सर्वप्रकारेण<br>
सामान्यविशेषभावेन । तत्र सामान्येन (मासपक्षतिथिपदेन विशेषतः<br>
कार्तिकशुक्लप्रतिपदादिपदेन । दृश्यते च अस्मिन्मासि सिते पक्षे<br>
इत्यादिमुनीनां प्रयोगः । निमित्तानां च देशकालादीनां सर्वप्रकारेण<br>
तत्र सामान्येन) भारतवर्षपदेन तस्य सर्वकर्मफलहेतुत्वात् । तदुक्तं<br>
विष्णुपुराणे :</p>
<p>इतः सम्प्राप्यते स्वर्गो मुक्तिमस्मात्प्रयाति हि । तिर्यक्त्वं नारकत्वं च<br>
यात्यतः पुरुषो मुने ॥ न खल्वन्यत्र मर्त्यानां कर्मभूमिर्विधीयते । इति ।<br>
विशेषेण काश्यादिपदेन कालस्यापि सामान्यत अद्येत्यनेन विशेषतः<br>
सूर्योपरागादिपदेन च । नचैवं मासादीनां<br>
निमित्ततायामुल्लेखद्वयप्रसङ्गः संयोगपृथक्त्वन्यायेन<br>
सकृदुल्लेखस्यैवोभयार्थत्वात् उल्लेखनं वचनप्रयोगमकुर्वतः<br>
फलाभावश्चाभिहितः । अत एव गरुडपुराणे श्राद्धप्रकरणे : ॐ<br>
अद्यास्मिन्देशेऽमुकमासेऽमुकपक्षेऽमुकतिथावमुकराशिगते सवितरि<br>
इत्याद्यभिलापः । अग्निपुराणे : अद्य सोमार्कग्रहणे सङ्क्रान्त्यादौ सुतीर्थके ।<br>
इति तथा : मकरस्थे रवौ माघे प्रातःकाले तथामले । गोपदेऽपि जले स्नानं<br>
सवर्गदं पापिनामपि इति ॥ पद्मपुराणे विधिवाक्ये मकरस्थे रवौ माघे<br>
इत्युक्तम् । एवमन्येष्वपि विधिवाक्येषु श्रूयते । फलं चात्र : मन्त्रसिद्धिः<br>
सकामानाम् इत्युक्तवचनात् । नचैहिकी एव मन्त्रसिद्धिरित्यभिलपनीयम्<br>
उक्तनारदवचनेनोभयसिद्धेः पुरश्चरणफलत्वाभिधानादिति । तथा :<br>
पूजा त्रैकालिकी नित्यं जपस्तर्पणमेव च । होमो ब्राह्मणभुक्तिश्च<br>
पुरश्चरणमुच्यते ॥ इति कुम्भसम्भवेन जपादीनामेव<br>
पुरश्चरणशब्दनाभिधानाच्च पुरश्चरणमहं करिष्ये इत्यभिलपनीयम् ।<br>
नच पुरश्चरणस्य चिरसमयसध्यत्वेन अद्यामुकतिथौ पुरश्चरणं करिष्ये<br>
इत्यनुपपन्नं स्यादिति । साम्प्रतं करिष्ये इति कृधातोः कृतिमात्रार्थत्वात्<br>
क्रियायाः कृतिसामान्यान्वितत्वेन वर्तमानतिथौ यया कयापि कृत्या<br>
सम्पादितया तत्तत्तिथो कृतेर्निर्वाहत्वोपपत्तेरिति । एवं जपमद्यारभ्य करिष्ये<br>
इत्यतः परमाशौचेऽपि न जपबाधः ।</p>
<p>प्। ३६५)</p>
<p>तदुक्तं विष्णुना -</p>
<p>यज्ञव्रतविवाहेषु श्राद्धे होमार्चने जपे ।<br>
प्रारब्धे सूतकं न स्यादनारब्धे च सूतकम् ॥ १ ॥</p>
<p>प्रारम्भो वरणं यज्ञे सङ्कल्पो व्रतजापयोः ।<br>
नान्दीमुखं विवाहादौ श्राद्धे पाकपरिष्क्रिया ॥ २ ॥</p>
<p>इति । वस्तुतस्तु तान्त्रिकदीक्षावतामाशौचादिसम्भवेऽपि नित्यार्चनबाधोपि<br>
नास्ति । जपो देवार्चनविधिः कार्यो दीक्षान्वितैर्नरैः । नास्ति पापं<br>
यतस्तेषां सूतकं वा यतात्मनाम् इति देवीयामलवचनात् ॥ सूतके मृतके<br>
चैव धूमोद्गारादिके तथा । जपार्चाद्यं तथा<br>
कुर्यान्मन्त्रन्यासपुरःसरम् इति मृडानीतन्त्रवचनात् । शिवविष्ण्वर्चने<br>
दीक्षा यस्य चाग्निपरिग्रहः । ब्रह्मचारियतीनां च शरीरे नास्ति सूतकम् इति<br>
विष्णुयामलवचनात् । सूतके मृतके चैव नित्यं विष्णुमयस्य च ।<br>
सानुष्ठानस्य विप्रेन्द्र सद्यः शुद्धिः प्रजायते इति नारदपञ्चरात्रवचनात्<br>
उपासने तु विप्राणामङ्गशुद्धिः प्रजायते इति पाराशरवचनाच्च । तत्र<br>
विप्राणामित्युक्तैः क्षत्रियादीनामधिकारो नास्तीति प्रतीयते । ब्राह्मणस्यैव<br>
पूज्योऽहं शुचेरप्यशुचेरपि । स्त्रीशू-इत्यादि संस्पर्शो वज्रपातात्<br>
सुदुःसहः ॥ इति विष्णुवचनात् । विप्रस्य तु सदैवाहं शुचेरप्यशुचेरपि ।<br>
पूजां गृह्णामि शूद्रस्य पुनः स्वचारवर्तिनः ॥ इति शिववचनात् ।<br>
नैवाप्रपूज्य भुञ्जीत शिवलिङ्गं महेश्वरि । सूतके मृतके चापि न<br>
त्याज्यं शिवपूजनम् ॥ इति लिङ्गपुराणवचनाच्चेति । शूद्रस्येत्युपलक्षणं<br>
विप्रस्येत्युक्तत्वादिति एतत्तान्त्रिकपूजायामेव पञ्चयज्ञादौ तु नाधिकारः ।<br>
(अग्निहोत्रादिकर्मार्थ शुद्धिस्तात्कालिकी स्मृता । पञ्चयज्ञान् प्रकुर्वीत<br>
ह्यशुचिः पुनरेव सः ॥ इति गौतमवचनात्) । तात्कालिकी यावतातत्कर्म सिद्ध्यति ।<br>
नैमित्तिककाम्यपूजायां तु तान्त्रिकाणामपि नाधिकारः ।</p>
<p>सूतके मृतके चापि वर्तमाने तु नारद ।<br>
कामतः पूजिते मन्त्रे शान्तिकादौ च कुत्रचित् ॥ १ ॥</p>
<p>जपेत् पञ्चशतं मन्त्री सिंहमन्त्रस्य भक्तितः ।<br>
शतत्रयमकामाच्च प्रायश्चित्तविधौ जपेत् ॥ २ ॥</p>
<p>इति नारदपञ्चरात्रवचनात् । अकामात् नैमित्तिकार्चने । वायवीयसंहितायाम् -</p>
<p>एकभक्तविधानेन विलम्बत्वरितं विना ।<br>
उक्तसङ्ख्यं जपं कुर्यात् पुरश्चरणसिद्धये ॥ १ ॥</p>
<p>देवतागुरुमन्त्राणमैक्यं सम्भावयन् धिया ।<br>
जपेदेकमनाः प्रातःकालान्मध्यन्दिनावधि ॥ २ ॥</p>
<p>यत्सङ्ख्यया समारब्धं तत्कर्तव्यं दिने दिने ।<br>
यदि न्यूनाधिकं कुर्याद् व्रतभ्रष्टो भवेन्नरः ॥ ३ ॥</p>
<p>इति । अत्र दिवा चैव जपं कुर्यात्पौरश्चरणिको विधिः । इति फेत्कारिणीतन्त्रेऽपि<br>
दिवापदाभिधानात्तु जपं रात्रौ च वर्जयेत् इति कुम्भसम्भवेन<br>
रजनीजपनिषेधाच्च देशकालाद्युपद्रवसम्भावनायां<br>
चतुर्थमुहूर्तपर्यन्तमपि जप्तव्यम् । पञ्चममुहूर्तस्य तु : राक्षसीनाम<br>
सा वेला गर्हिता सर्वकर्मसु । इति मत्स्यपुराणे निन्दितत्वादिति । अत्र<br>
मुहूर्तशब्देन भाग उच्यते दिवसस्य पञ्चमभागो निषिद्ध इत्यर्थः । तथा<br>
पिङ्गलामते :</p>
<p>नाध्यातो नार्चितो मन्त्रः सुसिद्धोऽपि प्रसीदति ।<br>
नाजप्तः सिद्धिदानेच्छुर्नाहुतः फलदो भवेत् ॥ १ ॥</p>
<p>पूजा ध्यानं जपं होमं तस्मात् कर्मचतुष्टयम् ।<br>
प्रत्यहं साधकः कुर्यात् स्वयं चेत् सिद्धिमिच्छति ॥ २ ॥</p>
<p>जपस्यान्तः शिवं ध्यायेद् ध्यानस्यान्तः पुनर्जपेत् ।<br>
जपध्यानसमायुक्तः शीघ्रं सिद्ध्यति मन्त्रवित् ॥ ३ ॥</p>
<p>नारदः -</p>
<p>सङ्ख्यापूर्तौ निजैर्द्रव्यैर्जपसङ्ख्यादशांशतः ।<br>
यथोक्तकुण्डे जुहुयाद्यथाविधि समाहितः ॥ १ ॥</p>
<p>अथवा प्रत्यहं जप्त्वा पूर्वस्मिंस्तावदेव हि । (जुहुयात्तद्दशांशतः)</p>
<p>इति । वैशम्पायनः -</p>
<p>नैरन्तर्य्यविधिः प्रोक्तो न दिनं व्यतिलङ्घयेत् ।<br>
दिवसातिक्रमात् पुंसो मन्त्रसिद्धिर्भवेत् नहि ॥ १ ॥</p>
<p>यावत्सङ्ख्यं जपेदह्नि पूर्वस्मिंस्तावदेव तु ।<br>
दिनान्तरेऽपि प्रजपेदन्यथा सिद्धिरोधकृत् ॥ २ ॥</p>
<p>गौतमः -</p>
<p>ध्यानार्चनजपानां च प्राणायामास्त्रयस्त्रयः ।<br>
आद्यन्तयोर्विधीयन्ते नासिकापुटचारिणः ॥ १ ॥</p>
<p>प्। ३६६)</p>
<p>इति । उत्तरतन्त्रे -</p>
<p>जपादौ पूजयेन्मालां तोयैरभ्युक्ष्य यत्नतः ।<br>
निधाय मण्डलस्यान्तः सव्यहस्तगतां च वा ॥ १ ॥</p>
<p>इष्टमन्त्रेण मालायाः प्रोक्षणं परिकीर्तितम् ।</p>
<p>ॐ मां माले महामाये सर्वशक्तिस्वरूपिणि ।<br>
चतुर्वर्गस्त्वयि न्यस्तस्तस्मान्मे सिद्धिदा भव ॥ १ ॥</p>
<p>पूजयित्वा ततो मालां गृह्णीयाद् दक्षिणे करे ।<br>
बीजं गणपतेः पूर्वमुच्चार्य तदनन्तरम् ॥ २ ॥</p>
<p>अविघ्नं कुरु माले त्वं गृह्णीयादित्यनेन च ।</p>
<p>इति । मण्डलस्यान्तर्निधाय वा सव्यहस्ते गतां वाभ्युक्ष्य पूजयेदिति<br>
सम्बन्धः । तथा -</p>
<p>जपं समारभेत् पश्चात् पूर्ववद्ध्यानमास्थितः ।<br>
हस्तेन स्रजमादाय चिन्तयन् मनसा शिवाम् ॥ १ ॥</p>
<p>चिन्तयित्वा गुरुं मूर्ध्नि यथावर्णादिकं भवेत् ।<br>
मन्त्रं च कण्ठतो ध्यात्वा पीतवर्णं हिरण्मयम् ॥ २ ॥</p>
<p>महामायां च हृदये आत्मानं गुरुपादयोः ।<br>
आज्ञाचक्रे ततः पश्चाद् गुरोर्मन्त्रस्य चात्मनः ॥ ३ ॥</p>
<p>देव्याश्चाप्येकतां नित्वा सुषुम्नावर्त्मना ततः ।<br>
तत्त्वस्वरूपमेकं तद्यच्चक्रं प्रतिलम्भयेत् ॥ ४ ॥</p>
<p>षट्चक्रेऽपि महामायां क्षणं ध्यात्वा प्रयत्नतः ।<br>
लम्भयेन्मूलमन्त्रेण आदिषोडशचक्रकम् ॥ ५ ॥</p>
<p>आदिषोडशचक्रस्थां साधकानन्ददायिनीम् ।<br>
चिन्तयन् साधको देवि जपकर्म समारभेत् ॥ ६ ॥</p>
<p>भ्रुवोरुपरि नाडीनां त्रयाणां प्रान्त उच्यते ।<br>
तत्प्रान्ते त्रिपथस्थानं षट्कोणं चतुरङ्गुलम् ॥ ७ ॥</p>
<p>रक्तं च कूलयोगज्ञैराज्ञाचक्रमितीष्यते ।<br>
कण्ठे त्रयाणां नाडीनां वेष्टनं विद्यते नृणाम् ॥ ८ ॥</p>
<p>सुषुम्नेडापिङ्गलानां षट्कोणं तत्षडङ्गुलम् ।<br>
तत्षट्चक्रमिति प्रोक्तं शुक्लं कण्ठस्य मध्यगम् ॥ ९ ॥</p>
<p>त्रयाणामपि नाडीनां हृदये चैकता भवेत् ।<br>
तत्स्थानं षोडशारं स्यात् सप्ताङ्गुलप्रमाणतः ॥ १० ॥</p>
<p>तत्पीतमुक्तं योगज्ञैरादिषोडशचक्रकम् ।<br>
ध्येयानामपि मन्त्राणां चिन्तनस्य जपस्य च ॥ ११ ॥</p>
<p>यस्मादाद्यं तु हृदयं तस्मादादीति गद्यते ।</p>
<p>इति । तस्मात् प्रणवोच्चारात् । तदुक्तं तत्रैव</p>
<p>निःसेतु च यथा तोयं क्षणान्निम्नं प्रसर्पति ।<br>
मन्त्रस्तथैव निःसेतुः क्षणात् क्षरति यज्वनाम् ॥ १ ॥</p>
<p>तस्मात् सर्वत्र मन्त्रेषु चतुर्वर्णा द्विजातयः ।<br>
पार्श्वयोः सेतुमादाय जपकर्म समारभेत् ॥ २ ॥</p>
<p>समारभेयुरित्यर्थः । छान्दसत्वादेकवचनम् । मन्त्राणां प्रणवः<br>
सेतुस्तत्सेतुः प्रणवः स्मृतः । चतुर्दशस्वरो योऽसौ शेष औकारसञ्ज्ञकः ।<br>
स चानुस्वारचन्द्राभ्यां शूद्राणां सेतुरुच्यते । अत्र<br>
शिवामित्युपलक्षणं तेन स्वेष्टदेवतामित्यर्थः । सर्वपूजासु सङ्गतमिति<br>
स्वयमभिधानात् । तथा :</p>
<p>पूजयित्वा ततो मालां गृह्नीयाद्दक्षिणे करे ।<br>
मध्यमाया मध्यभागे वर्जयित्वा तु तर्जनीम् ॥ १ ॥</p>
<p>अनामिकाकनिष्ठाभ्यां युताया नम्रभावतः ।<br>
स्थापयित्वा तत्र मालामङ्गुष्ठाग्रेण तद्गतम् ॥ २ ॥</p>
<p>प्रत्येकं बीजमादाय अङ्कादूर्ध्वेन भैरव ।<br>
प्रतिवारं पठेन्मन्त्रं शनैरोष्ठौ न चालयेत् ॥ ३ ॥</p>
<p>मालाबीजं तु जप्तव्यं स्पृशेन्न हि परस्परम् ।<br>
पूर्वं जपप्रयुक्तन चाङ्गुष्ठाग्रेण भैरव ॥ ४ ॥</p>
<p>पूर्वबीजं जपन्यस्तु परबीजं तु संस्पृशेत् ।<br>
अङ्गुष्ठेन भवेत्तस्य निष्फलः स जपः सदा ॥ ५ ॥</p>
<p>मालां स्वहृदयासन्ने धृत्वा दक्षिणपाणिना ।<br>
देवीं विचिन्तयन् जप्यं कुर्याद्वामेन न स्पृशेत् ॥ ६ ॥</p>
<p>इति । अङ्कादूर्ध्वेनाङ्गुष्ठाग्रेणेत्यर्थः । मालाबीजं तत्सम्बन्धिमणिः ।<br>
शैवागमे -</p>
<p>तर्जन्या न स्पृशेत् सूत्रं कम्पयेन्न विधूनयेत् ।<br>
न स्पृशेद्वामहस्तेन करभ्रष्टं न कारयेत् ॥ १ ॥</p>
<p>अक्षाणां चालनेऽङ्गुष्ठेनान्यमक्षं न संस्पृशेत् ।<br>
जपकाले सदा विद्वान् मेरुं नैव विलङ्घयेत् ॥ २ ॥</p>
<p>परिवर्तनकाले च सङ्घट्टं नैव कारयेत् ।<br>
कलिः खटखटाशब्दे दोलमाने चलन्मतिः ॥ ३ ॥</p>
<p>पतिते चैव विद्वेषः स्फुटिते व्याधिसम्भवः ।<br>
हस्तच्युते महाविघ्नः सूत्रच्छेदे विनश्यति ॥ ४ ॥</p>
<p>प्। ३६७)</p>
<p>पतिते मध्यमाया अङ्गुल्यन्तरगते । स्फुटिते मणौ । सूत्रच्छेदे<br>
गुणच्छेदेऽपीत्यर्थः । तथा -</p>
<p>कासे क्षुते च जृभायामेकमावर्तनं त्यजेत् ।<br>
प्रमादात् तर्जनीस्पर्शे भवेदावर्तनं त्यजेत् ॥ १ ॥</p>
<p>जपे निषिद्धसंस्पर्शे क्षालयित्वा पुनर्जपेत् ।</p>
<p>इति । आवर्तनं मन्त्रस्य । योगिनीतन्त्रे -</p>
<p>सर्वास्वपि च मालासु मेरुः पार्श्वे विधीयते ।<br>
न स्पृशेतं कदाचित् तु स्पृष्ठे ह्यावर्तनं पुनः ॥ १ ॥</p>
<p>न स्पृशेत् तर्जन्येति सर्वत्र तर्जनीस्पर्शस्यैव निषेधात्<br>
अन्याङ्गुलीनामस्पर्शासम्भवाद्वेति । तथा महाकपिलपञ्चरात्रे -</p>
<p>एकचित्तः प्रशान्तात्माप्यक्षसूत्रकरः शुचिः ।<br>
भुग्नग्रोवोन्नतः शान्तः कण्डून्मीलनवर्जितः ॥ १ ॥</p>
<p>सविसर्गं समात्रं च सविन्दुं साक्षरं स्फुटम् ।<br>
नद्रुतं नापि विश्रान्तं क्रमान्मन्त्रं जपेत् सुधीः ॥ २ ॥</p>
<p>इति । नारदपञ्चरात्रे -</p>
<p>अक्षरादक्षरं यावत् सर्वदोषविवर्जितम् ।<br>
विलम्बितं च नातीव तथा स्पष्टपदोद्भवम् ॥ १ ॥</p>
<p>चित्तविक्षेपरहितमत्युत्कृष्टधियान्वितम् ।<br>
एवं कृत्वा जपं विप्र विनिवेद्यश्च यागवत् ॥ २ ॥</p>
<p>इति । योगिनीतन्त्रे -</p>
<p>अष्टोत्तरशतं वापि जपान्ते शिरसि क्षिपेत् ।<br>
त्वं माले सर्वदेवानां प्रीतिदा शुभदा मम ॥ १ ॥</p>
<p>शिवं कुरुष्व मे भद्रे यशो वीर्य च सर्वदा ।<br>
पुष्करं शिखिबीजस्थं सूक्ष्मसूक्ष्मान्वितं भवेत् ॥ २ ॥</p>
<p>आकाश शशिसंयुक्तं सिद्ध्यं हृदयसंयुतम् ।<br>
एष पञ्चाक्षरो मन्त्रो मालायाः परिकीर्तितः ॥ ३ ॥</p>
<p>ग्रहणे स्थापने चैव पूजने विनियोजयेत् ।</p>
<p>पुष्करं हकारः शिखी रेफः सूक्ष्मसूक्ष्मः ईकारः<br>
आकाशशशिभ्यां बिन्द्वर्धचन्द्राभ्यां युतं सिद्ध्यै स्वरूपं<br>
हृदयं नमः । फेत्कारिणीतन्त्रे यथाशक्ति जपं कृत्वा प्राणायामत्रयं<br>
चरेत् इति । नारदपञ्चरात्रे :</p>
<p>जपं तदनु कुर्वीत यथा शक्त्यायुतादिकम् ।<br>
निवेदयेद् विभोस्तच्च वाक्कर्ममनसान्वितम् ॥ १ ॥</p>
<p>पुण्डरीकाक्ष विश्वात्मन् मन्त्रमूर्ते जनार्दन ।<br>
गृहणिमं जपं नाथ मम दीनस्य शाश्वत ॥ २ ॥</p>
<p>इत्युक्त्वार्घ्यौदकं पुष्पे कृत्वा दक्षिणपाणिगम् ।<br>
अग्रतो निक्षिपेद् विष्णोर्मूलमन्त्रेण नारद ॥ ३ ॥</p>
<p>मन्त्रात्मा भगवन् विष्णुरचिरात् सिद्धिदो भवेत् ।</p>
<p>इति । शिवादावाह सोमशम्भुः -</p>
<p>मानसोपांशुवाष्पाणां (च्यानां) कुर्यादेकतमं जपम् ।<br>
मूलस्याष्टशतं जप्त्वा न द्रुतं न विलम्बितम् ॥ १ ॥</p>
<p>गुह्यातिगुह्यगोप्ता त्वं गृहाणास्मत्कृतं जपम् ।<br>
सिद्धिर्भवतु मे देव त्वत्प्रासादात् त्वयि स्थिता ॥ २ ॥</p>
<p>भोगी श्लोकं पठित्वामुं दक्षहस्तेन शम्भवे ।<br>
मूलमन्त्रार्घ्यतोयेन वरहस्ते निवेदयेत् ॥ ३ ॥</p>
<p>इति । नारदपञ्चरात्रे -</p>
<p>सम्पूज्याथ जपं कुर्याद् यावद्वै प्रहरद्वयम् ।<br>
तदूर्ध्वे पूर्ववत् स्नात्वा विशेषेण विधानवित् ॥ १ ॥</p>
<p>न्यासावसानमखिलम् कर्मकुर्यात् पुरोदितम् ।<br>
पूजाग्निहोमपर्यन्तं ततश्च जपमारभेत् ॥ २ ॥</p>
<p>यावद्दिनावसानं तु भूयः स्नात्वा ततो द्विजः ।<br>
उपास्य पूर्ववत् सन्ध्यां देवं सम्पूजयेत् पुनः ॥ ३ ॥</p>
<p>विसृज्य भोजनं कुर्यात् सततं तारकोदये ।</p>
<p>सन्ध्यामुपास्य देवं पूर्ववत् पूजयेदिति सम्बन्धः ॥ अथातो<br>
वर्ज्यावर्ज्यानि त्रैलोक्यसम्मोहनतन्त्रे</p>
<p>भिक्षाशी वा हविप्याशी शाकमूलफलाशनः ।<br>
पयोव्रती वा नियतो जपेदेकाग्रमानसः ॥ १ ॥</p>
<p>इति । भिक्षास्वरूपमाह कुम्भसम्भवः -</p>
<p>वैदिकाचारयुक्तानां शुचीनां श्रीमतां सताम् ।<br>
सत्कुलस्थानजातानां भिक्षाशी वाग्रजन्मनाम् ॥ १ ॥</p>
<p>प्। ३६८)</p>
<p>इति । नारदः -</p>
<p>चरुमूलफलक्षीरदधिभिक्षान्नसक्तवः ।<br>
एतत्सप्तविधं प्रोक्तं पवित्रं व्रतभोजनम् ॥ १ ॥</p>
<p>इति । कपिलः -</p>
<p>यावो यवागुः शाकं च पयो भैक्षं हविष्यकम् ।<br>
पूर्वं पूर्वं प्रशस्तं स्यादशनं मन्त्रसाधने ॥ १ ॥</p>
<p>इति । हविरुक्तं कुम्भसम्भवेन</p>
<p>सितैकविधहैमन्तं मुन्यन्नं स्वीयसंशृतम् ।<br>
अशूद्रावहतं पद्भ्यामनुत्तोल्यहतं च यत् ॥ १ ॥</p>
<p>दधि क्षीरं घृतं गव्यमैक्षवं गुडवर्जितम् ।<br>
तिलाश्चैव सिता मुद्गाः कन्दः केमुकवर्जितः ॥ २ ॥</p>
<p>नारिकेलफलं चैव कदली लवली तथा ।<br>
आम्रमामलकं चैव पनसं च हरीतकी ॥ ३ ॥</p>
<p>व्रतान्तरप्रशस्तं च हविष्यं मन्यते बुधः ।<br>
अवैष्णवमलभ्यं चाप्यप्रशस्तं व्रतान्तरे ॥ ४ ॥</p>
<p>त्याज्यमेवात्र तत्सर्वं यदीच्छेत् सिद्धिमात्मनः ।<br>
लघुमिष्टहिताशी च विनीतः शान्तचेतनः ॥ ५ ॥</p>
<p>मुन्यन्नं नीवारः । शातातपः -</p>
<p>हैमन्तिकं सिता स्विन्नं शालि मुद्गास्तिला यवाः ।<br>
कलायकङ्गुनीवारा वास्तूकं हिलमोचका ॥ १ ॥</p>
<p>षष्टिका कालशाकं च मूलकं केमुकेतरत् ।<br>
कन्दं सैन्धवसामुद्रे गव्ये च दधिसर्पिषी ॥ २ ॥</p>
<p>पयोऽनुधृतसारं च पनसाम्रे हरीतकी ।<br>
पिप्पली जीरकं चैव नागरङ्गकतिन्तिणी ॥ ३ ॥</p>
<p>कदली लवली धात्री फलान्यगुडमैक्षवम् ।<br>
अतैलपक्वं मुनयो हविष्यान्नं प्रचक्षते ॥ ४ ॥</p>
<p>मूलकं हविरपि वैष्णवानां निषिद्धम् । तदुक्तं विष्णुयामले -</p>
<p>यत्र मांसं तथा मद्यं तथा वृन्ताकमूलके ।<br>
निवेदयेन्नैव तत्र हरेरैकान्तिकी रतिः ॥ १ ॥</p>
<p>इति । अथ वर्ज्यानि । तत्र कुम्भसम्भवः -</p>
<p>लवणं च पलं चैव क्षारं क्षौद्रं रसान्तरम् ।<br>
माषमुद्गमसूराद्यान् कोद्रवांश्चणकानपि ॥ १ ॥</p>
<p>क्षारं लवणमिति सम्बन्धः । मुद्गाः सिताः । उत्तरतन्त्रे -</p>
<p>स्विन्नं च लवणं मांसं गृञ्जनं कांस्यभोजनम् ।<br>
माषाढकीमसूरांश्च कोद्रवांश्चणकानपि ॥ १ ॥</p>
<p>ताम्बूलं च द्विभुक्तं च दुस्संवादं प्रमत्तताम् ।</p>
<p>वर्जयेत् इति । ब्रह्मयामले</p>
<p>निश्चयोत्साहधैर्याच्च तत्त्वज्ञानस्य दर्शनात् ।<br>
अल्पाशनादसङ्गाच्च षड्भिर्मन्त्रः प्रसिद्ध्यति ॥ १ ॥</p>
<p>प्रयासाद् बहुभक्ष्याच्च प्रजल्पान्नियमाग्रहात् ।<br>
नीचसङ्गाच्च लौल्याच्च षड्भिर्मन्त्रो न सिद्ध्यति ॥ २ ॥</p>
<p>अशङ्कितमनाश्चैव शिवशक्तिमयत्वतः ।<br>
देवी मन्त्रमयं साक्षाद् ध्यायेदात्मानमात्मनि ॥ ३ ॥</p>
<p>मनोऽन्यत्र शिवोऽन्यत्र शक्तिरन्यत्र मारुतः ।<br>
न सिद्ध्यति वरारोहे कल्पकोटिशतैरपि ॥ ४ ॥</p>
<p>पर्युषं चारनालं च कोद्रवान्नं मसूरिकम् ।<br>
कांस्यपात्रं च तैलं च मन्त्रवीर्यहराणि षट् ॥ ५ ॥</p>
<p>वीर्यविज्ञानयोर्हन्ता ज्ञानहर्ता च पर्युषः ।<br>
तस्मात् सर्वप्रयत्नेन मन्त्री पर्युषितं त्यजेत् ॥ ६ ॥</p>
<p>आरनालं चान्यमग्नं मन्त्री दृष्ट्वा परित्यजेत् ।<br>
फललोपो भवेन्नूनं मन्त्रवीर्यं हरेद् ध्रुवम् ॥ ७ ॥</p>
<p>तेन कारणभावेन मन्त्री क्षारांश्च वर्जयेत् ।<br>
पित्तलं मृत्युदं नूनं क्षुद्रधान्यं च कोद्रवम् ॥ ८ ॥</p>
<p>कोद्रवान्नं परित्याज्यं सर्वथा जपकर्मणि ।<br>
मसूरी मानहन्त्री च परित्याज्याथ सर्वदा ॥ ९ ॥</p>
<p>कांस्यपात्रंशुद्धं च तच्छप्तं विष्णुना पुरा ।<br>
मन्त्रवीर्यं हरत्याशु यद्यपि स्यान्महेश्वरः ॥ १० ॥</p>
<p>तस्मात्सर्वप्रयत्नेन कांस्यं त्याज्यं तु साधकैः ।<br>
तिलतैलं मन्त्रपूतं पावनं देवदुर्लभम् ॥ ११ ॥</p>
<p>मर्दयित्वा प्रयत्नेन स्नानं कार्यं हि सर्वदा ।<br>
वर्जयेज्जपवेलायां भोज्यं नैव सदा बुधैः ॥ १२ ॥</p>
<p>प्। ३६९)</p>
<p>न भोक्तव्यं न भोक्तव्यं मन्त्रिणा तत्कदाचन ।</p>
<p>इति ॥ अथ भोजनपर्यायस्तत्र कुम्भसम्भवः -</p>
<p>उपस्तीर्याभिधार्यैत् संस्कृत्य प्रोक्षणादिभिः ।<br>
पाचयेद्वैदिकैर्मन्त्रैः पुनर्मूलेन मन्त्रवित् ॥ १ ॥</p>
<p>वैदिकैः प्रोक्षणादिभिः पाचयेदिति सम्बन्धः । मूलेन मन्त्रयेदिति शेषः ।<br>
तथा सोमशम्भूः हृदा सम्भोजयेन्मन्त्री पूतैराचामयेज्जलैः । हृदा<br>
हृदयमन्त्रेण जलं च मूलेनाभिमन्त्रितं पिबेदिति । पलाशपत्रेण<br>
मध्यपत्रवर्जितेन कृतपत्रावल्यामेव भुञ्जीतेति वदन्ति<br>
कांस्यभजननिषेधादयं नियम इति तत्त्वम् ॥ अथ शयनं<br>
विजयमालिनीतन्त्रे अधः शयानः शुद्धात्मा जितक्रोधो जितेन्द्रियः इति ।<br>
नारदपञ्चरात्रे :</p>
<p>भुक्त्वा शयीत शयने सुशुद्धे च सुशीतले ।<br>
अर्द्धरात्रे समुत्थाय पादशौचं चरेद् द्विजः ॥ १ ॥</p>
<p>आचम्य देवं संस्मृत्य शीघ्रं सम्पूज्य पूर्ववत् ।<br>
जपं कुर्याद्यथाशक्ति अर्पयेच्च तथेश्वरि ॥ २ ॥</p>
<p>इति । तथा वैशम्पायनः -</p>
<p>शयनं कुशशय्यायां विन्यसेच्छुचिवस्त्रधृत् ।<br>
तद्वासः क्षालयेन्नित्यमन्यथा विघ्नमावहेत् ॥ १ ॥</p>
<p>इति । तथा वायवीयसंहितायाम् -</p>
<p>अहतास्तरणास्तीर्णे सदर्भशयने शुचिः ।<br>
मन्त्रिते च शिवं ध्यायन् प्राक्शिरस्को निशि स्वपेत् ॥ १ ॥</p>
<p>इति । मन्त्रिते स्वेष्टमन्त्रेण । शिवमित्युपलक्षणम् ॥ कपिलपञ्चरात्रे</p>
<p>गुरुपादार्चनं कृत्वा उपवासि जितेन्द्रियः ।<br>
दर्भशय्यां गतो रात्रौ दृष्ट्वा स्वप्नं निवेदयेत् ॥ १ ॥</p>
<p>इति । योगिनीतन्त्रे -</p>
<p>यज्जाग्रतो दूरमुदेति दैवमावृत्य मन्त्रान् प्रयतस्त्रिरेतान् ।<br>
लघ्वेकभुग् दक्षिणपार्श्वशायी स्वप्नं परीक्षेत् यथोपदेशम् ॥ १ ॥</p>
<p>मन्त्रानिति बहुचनेन सकलं सूक्तं गृह्यते । तथा</p>
<p>भगवन् देवदेवेश शूलभृद् वृषवाहन ।<br>
इष्टानिष्टं समाचक्ष्व मम स्वप्नस्य शाश्वत ॥ १ ॥</p>
<p>एवं सुप्तः कुशास्तीर्णे ततः प्रयतमानसः । निशान्ते पश्यति स्वप्नं<br>
शुभं वा यदि वा शुभम् ॥ २ ॥</p>
<p>इति । पिङ्गलामते -</p>
<p>तारो हिलिद्वयं शूलपाणये द्विठ ईरितः ।<br>
स्वप्नमाणवमन्त्रोऽयं शम्भुना परिकीर्तितः ॥ १ ॥</p>
<p>नमोऽजाय त्रिनेत्राय पिङ्गलाय महात्मने ।<br>
वामाय विश्वरूपाय स्वप्नाधिपतये नमः ॥ २ ॥</p>
<p>स्वप्ने कथय मे तथ्यं सर्वकार्येष्वशेषतः ।<br>
क्रियासिद्धिं विधास्यामि त्वत्प्रसादान्महेश्वर ॥ ३ ॥</p>
<p>इति । मन्त्रतन्त्र प्रकाशे -</p>
<p>ॐ हृत् सकललोकाय विष्णवे प्रभविष्णवे ।<br>
विश्वाय विश्वरूपाय स्वप्नाधिपतये नमः ॥ १ ॥</p>
<p>स्वप्नमाणवमन्त्रोऽयं कथितो नारदादिभिः ।</p>
<p>इति ॥ अथ शुभसूचकस्वप्नास्तत्र योगिनीतन्त्रे</p>
<p>त्रिविधं दर्शनं तस्य यथार्थमयथार्थकम् ।<br>
अपावकं यत्स्वस्थानामख्यातानां हि दर्शनम् ॥ १ ॥</p>
<p>यथार्थ तदयथार्थमस्वस्थानां विकारजम् ।<br>
अपावकं मानसं च यथार्थफलमुच्यते ॥ २ ॥</p>
<p>एषां स्वरूपमाह - यदिति दर्शनं देवादीनां विकारजं पित्रादीनां<br>
मानसं मनोविकारजम् ॥</p>
<p>आगमसिद्धान्ते -</p>
<p>आद्ये वर्षे वत्सरार्धे द्वितीये यामे पाको वर्षपादात् तृतीये ।<br>
मासे पाकः शर्वरीतुर्ययामे सद्यः पाको यो विसर्गषु दृष्टः ॥ १ ॥</p>
<p>प्। ३७०)</p>
<p>आद्ये यामे दृष्टस्य स्वप्नस्य वर्षे वर्षमात्रे पाकः फलम् । एवमग्रेऽपि ।<br>
विसर्गे निशान्ते । तथा ज्य(दू)रेऽधमा मध्यमा स्याद्दृष्टेऽनुत्तमोत्तमे ।<br>
न विद्यते उत्तमो यस्याः सा सिद्धिरुत्तमे स्वप्ने इत्यर्थः ॥ तानेवाह तत्रैव :</p>
<p>स्वप्ने पश्यति वै देवं निजेष्टं सर्वतोमुखम् ।<br>
गुरुं प्रसादसुमुखं निर्मलं चन्द्रमण्डलम् ॥ १ ॥</p>
<p>गङ्गां गां भारतीं भानुं लिङ्गिनं लिङ्गमैश्वरम् ।<br>
प्रसन्नं तत्र जानीयात् सिद्धिं स्वप्ननिदर्शने ॥ २ ॥</p>
<p>प्रसन्नं निजेष्टदेवमत एव सिद्धमपि ॥ नारदपञ्चरात्रे -</p>
<p>क्षितिलाभः क्षषजाब्धितरणं चाग्निपूजनम् ।<br>
होमश्च ज्वलिते वह्नौ सङ्ग्रामविजयस्तथा ॥ १ ॥</p>
<p>हंसकोकमयूराणां रथारोहणमेव च ।</p>
<p>लोकश्चक्रवाकः ॥ कपिलपञ्चरात्रे -</p>
<p>कन्यां छत्रं रथं दीपं प्रासादं कमलं नदीम् ।<br>
कुञ्जरं वृषभं माल्यं समुद्रं फलिनं द्रुमम् ॥ १ ॥</p>
<p>पर्वतं च हयं मेध्यमाममासं सुरासवम् ।<br>
एवमादीनि सर्वाणि दृष्ट्वा सिद्धिमवाप्नुयात् ॥ २ ॥</p>
<p>इति ॥ श्रुतिरपि -</p>
<p>यदा कर्मसु काम्येषु स्त्रियं स्वप्नेषु पश्यति ।<br>
समृद्धिं तत्र जानीयात् तस्मिन् स्वप्ननिदर्शने ॥ १ ॥</p>
<p>इति ॥ भैरवीतन्त्रे -</p>
<p>नदीसमुद्रतरणमाकाशगमनं तथा ।<br>
भास्करोदयनं चैव प्रज्वलन्तं हुताशनम् ॥ १ ॥</p>
<p>ग्रहनक्षत्रताराणां चन्द्रमण्डलदर्शनम् । नक्षत्राण्यश्विन्यादीनि ।<br>
तारा अन्यानिति ।</p>
<p>हर्म्यस्यारोहणम् चैव प्रासादशिखरेऽपि वा ।<br>
नागाश्ववृषभेन्द्राणां तरुशैलाग्ररोहणम् ॥ २ ॥</p>
<p>विमानगमनं चैव सिद्धमन्त्रस्य दर्शनम् ।<br>
लाभः सिद्धतरोश्चैव देवीनां चैव दर्शनम् ॥ ३ ॥</p>
<p>एवमादीनि सन्दृष्ट्वा नरः सिद्धिमवाप्नुयात् ।<br>
स्वप्ने तु मदिरापानमाममांसस्य भक्षणम् ॥ ४ ॥</p>
<p>क्रिमिविष्टानुलेपं च रुधिरेणाभिषेचनम् ।<br>
भोजनं दधिभक्तस्य श्वेतवस्त्रानुलेपनम् ॥ ५ ॥</p>
<p>सिंहासनं रथं यानं ध्वजं राज्याभिषेचनम् ।<br>
रत्नान्याभरणादीनि स्वप्ने दृष्ट्वा प्रसिद्ध्यति ॥ ६ ॥</p>
<p>इति । नारदपञ्चरात्रे -</p>
<p>गुरुर्देवो द्विजः कन्या गोगजाश्वाश्च केसरी ।<br>
दर्पणं शङ्खभीर्य्यौ च तन्त्रीवाद्यं च रोचनम् ॥ १ ॥</p>
<p>ताम्बूलभक्षणं चैव तथा दध्यभिव(न)न्दनम् ।<br>
सिद्धान्नमाममांसं च मद्यस्त्रीमदिरासवाः ॥ २ ॥</p>
<p>छत्रं यानं सितं वस्त्रं तथान्यश्वेतचन्दनम् ।<br>
माल्यमुक्ताफले हारः पूर्णः समुदितः शशी ॥ ३ ॥</p>
<p>प्रचण्डकिरणः खस्थो निम्नगाथ महोदधिः ।<br>
प्रफुल्लपादपः शाली रोचना कुङ्कुमं मधु ॥ ४ ॥</p>
<p>लाजाः सिद्धार्थकाबीजं नवभाण्डं च पायसम् ।<br>
उपपन्नोऽप्यथाचार्यो गायत्री वरसङ्गता ॥ ५ ॥</p>
<p>मनःप्रीतिकराश्चान्ये लोके शंसापदं गताः ।<br>
सर्वे स्वप्नाः शुभाः प्रोक्ताः सिद्धिमोक्षफलप्रदाः ॥ ६ ॥</p>
<p>इति । अथाशुभसूचकाः नारदः -</p>
<p>अतोऽन्ये विपरीतास्तु मनसः खेददाश्च ये ।<br>
गर्हिता लोकविद्विष्टाः स्वप्नास्ते ह्यशुभावहाः ॥ १ ॥</p>
<p>अत उक्तशुभसूचकात् । कपिलपञ्चरात्रे -</p>
<p>चण्डालं कलभं काकं गर्तं शून्यममङ्गलम् ।<br>
तैलाभ्यक्तं नरं नग्नं शुष्कवृक्षं सकण्ठकम् ॥ १ ॥</p>
<p>प्रासादमतलं दृष्ट्वा नरो रोगमवाप्नुयात् ।</p>
<p>कलभं बालमुष्ट्रम् । तत्र प्रायश्चित्तमाह कपिलाः दृष्ट्वा दुःस्वप्नकं<br>
चैव होमात् सिद्धिमवाप्नुयात् । तथा पिङ्गलामते : शुभे शुभं भवेत्तस्य<br>
जुहुयादशुभे शतम् । अस्त्रेणेति क्रमाद्विद्वान् । इति । नारदपञ्चरात्रे</p>
<p>दृष्ट्वा समाचरेद्धोमं दन्तकाष्ठोदितं मुने ।<br>
केवलेनाथवाज्येन सिंहमन्त्रेण शान्तये ॥ १ ॥</p>
<p>प्। ३७१)</p>
<p>दन्तकाष्टप्रकरणे तावदाह स्वयमेव -</p>
<p>शतं सहस्रं साष्टं वा यथाशक्त्याथवा द्विजः ।<br>
अस्त्रसम्पुटितेनैषां नाम्ना स्वाहान्वितेन च ॥ १ ॥</p>
<p>दोषाञ्जहिजहीत्येवं पदं नामावसानगम् ।</p>
<p>अस्त्रसिंहमन्त्रयोर्विकल्पः । एषां दोषनिदानानाम् ॥ अथ स्वप्ननिवेदनं<br>
तत्रैव -</p>
<p>शिष्यस्तु शुचिराचान्तः पुष्पहस्तो गुरूत्तमम् ।<br>
प्रणम्य शिरसा हृष्टस्तस्मै स्वप्नं निवेदयेत् ॥ १ ॥</p>
<p>स्वप्ने वाक्षिसमक्षं वा आश्चर्यमतिहर्षदम् ।<br>
अकस्माद्यदि जायेत नाख्यातव्यं गुरोर्विना ॥ २ ॥</p>
<p>मन्त्रप्रसादजनितं लिङ्गं च न गुरोर्विना ।<br>
प्रकाशनीयं विप्रेन्द्रं कस्यचित् सिद्धिमिच्छता ॥ ३ ॥</p>
<p>प्रकाशयति यो मोहादौत्सुक्यान्मन्त्रजं सुखम् ।<br>
निकटस्थाश्च तास्तस्य सिद्धयो यान्ति दूरतः ॥ ५ ॥</p>
<p>आविर्भवन्ति दुःकानि शोकाश्च विविधा अपि ।</p>
<p>इति । वक्रतुण्डकल्पे - चित्तप्रसादो मनसश्च तुष्टिरल्पाशिता<br>
स्पन्दपराङ्मुखत्वम् । इति । तथा भैरवीतन्त्रे -</p>
<p>ज्योतिः पश्यति सर्वत्र शरीरं वा प्रकाशयुक् ।<br>
निजं शरीरमथवा देवतामयमेव हि ॥ १ ॥</p>
<p>इति । नारदपञ्चरात्रे -</p>
<p>मन्त्राराधनसक्तस्य प्रथमं वत्सरत्रयम् ।<br>
जायन्ते बहवो विघ्ना नियमस्थस्य नारद ॥ १ ॥</p>
<p>नोद्वेगं साधको याति कर्मणा मनसा यदि ।<br>
तृतीयवत्सरादूर्ध्वं राजानश्च महीभृतः ॥ २ ॥</p>
<p>प्रार्थयन्तेऽनुरोधेन गर्विता अपि मानिनः ।<br>
प्रसादः क्रियतां नाथ ममोद्धरणकारणम् ॥ ३ ॥</p>
<p>प्रज्वलन्तं च पश्यन्ति तेजसा विभवेन च ।<br>
अतस्ते मुनिशार्दूल निष्ठुरं वक्तुमक्षमाः ॥ ४ ॥</p>
<p>नवमाद्वत्सरादूर्ध्व स्वयं सिद्ध्यति मन्त्रराट् ।<br>
नानाश्चर्याणि हृदये मन्त्रसिद्धिमयानि वै ॥ ५ ॥</p>
<p>अत्यानन्दप्रदान्याशु प्रत्यक्षेऽपि बहिस्तथा ।<br>
जडधीस्तु क्षणं विप्रक्षणमस्ति प्रहर्षितः ॥ ६ ॥</p>
<p>क्षणं दुन्दुभिनिर्घोषं शृणोति त्वन्तरिक्षतः ।<br>
क्षणं च मधुरं वाद्यन्नानागीतसमन्वितम् ॥ ७ ॥</p>
<p>आजिघ्रति क्षणं गन्धान् कर्पूरमृगनाभिजान् ।<br>
उत्पतन्तं क्षणं वापि पश्यत्यात्मानमात्मना ॥ ८ ॥</p>
<p>चन्द्रार्ककिरणाकीर्णं क्षणमालोकयेन्नभः ।<br>
गजगोवृषनादांश्च शृणुयाच्च क्षणं द्विजः ॥ ९ ॥</p>
<p>निर्भराम्बुदसङ्क्षोभं क्षणमाकर्षयत्यपि ।<br>
तारकाणि विचित्राणि योगिनो नभसि स्थितान् ॥ १० ॥</p>
<p>पश्यत्युद्ग्राहयतश्च क्षणं मन्त्रं व्रती सदा ।<br>
क्षणं किलिकिलारावं हंसवर्हिरवं तथा ॥ ११ ॥</p>
<p>क्षणं मेघोदयं पश्येत् क्षणं रात्रि दिने सति ।<br>
रात्रौ च दिवसालोकं ससूर्य्यं क्षणमीक्षते ॥ १२ ॥</p>
<p>बलेन परिपूर्णश्च तेजसा भास्करोपमः ।<br>
पूर्णेन्दुसदृशः कान्त्या गमने विहगोपमः ॥ १३ ॥</p>
<p>रयेण युक्तः प्रोच्येत (शोचेन) गाम्भीर्येण सुखेन च ।<br>
स्वल्पाशनेनाकृशता बहुनापि न चीयते ॥ १४ ॥</p>
<p>विण्मूत्रयोरथाल्पत्वं भवेन्निद्राजयस्तथा ।<br>
जपध्यानगतो मन्त्री न खेदमधिगच्छति ॥ १५ ॥</p>
<p>विना भोजनपानाभ्यां पक्षमासादिकं मुने ।<br>
इत्येवमादिभिश्चिह्नर्महाविस्मयकारिभिः ॥ १६ ॥</p>
<p>प्रवृत्तेः सम्प्रबोद्धव्यं प्रसन्नो मन्त्रराडिति ।</p>
<p>इति । तथा बौधायनः सिद्धेस्तु त्रीणि चिह्नानि दाता भोक्ता अयाचकः । दाता<br>
भोक्ताप्ययाचक इत्यर्थः । प्रपञ्चसारे : (१० प० । ४३ श्लो०)</p>
<p>ततोऽस्य प्रत्ययास्त्वेवं जायन्ते जपतो मनुम् ।<br>
अधिष्ठितं निश्यदीपं निस्तमिस्रं गृहं भवेत् ॥ १ ॥</p>
<p>अर्काभस्तेजसासौ भवति नलिनजा सन्ततं किङ्करी स्या-<br>
द्रोगा नश्यन्ति दृष्ट्वा द्रुतमथ धनधान्याकुलं तत्समीपम् ।<br>
देवा नित्यं नमोऽस्मै विदधति फणिनो नैव दंशन्ति पुत्राः<br>
पौत्रा मित्राणि ऋद्धास्तनुविपदि परं धाम विष्णोः स भूयात् ॥ (१० प० ४७<br>
श्लो०)</p>
<p>प्। ३७२)</p>
<p>इति । एवं कृतेऽपि न सिद्ध्यति चेत्तदा द्वयं त्रयं वा पुरश्चरणं कुर्यात् ।<br>
तदुक्तं फेत्कारिणीतन्त्रे -</p>
<p>कर्मणा प्रबलेनैव प्रतिबन्धो विरोधिना ।<br>
यदि सिद्धिं न लभते द्विस्त्रिर्वा पुनराचरेत् ॥ १ ॥</p>
<p>इति ॥ अय होमपर्यायो विचार्यते । तत्र वायवीयसंहितायाम् -</p>
<p>अथाग्निकार्यं वक्ष्यामि कुण्डे वा स्थण्डिलेऽपि वा ।<br>
वेद्यामथायसे पात्रे मृण्मये वा नवे शुभे ॥ १ ॥</p>
<p>इति । ज्ञानार्णवे -</p>
<p>नित्यं नैमित्तिकं होमं स्थण्डिले वा समाचरेत् ।<br>
गोमयेनोपलिप्तायां भूमौ सुस्थलरूपकम् ॥ १ ॥</p>
<p>हस्तमात्रं तु तत्कुर्याद्वालुकाभिः सुशोभनम् ।<br>
अङ्गुलोत्सेधसंयुक्तं चतुरस्रं समन्ततः ॥ २ ॥</p>
<p>इति । क्रियासारे -</p>
<p>समोऽष्टदिक्षु प्राक्प्रह्वः प्रागुदक्प्रवणोऽपि वा ।<br>
उदक्प्रह्वः प्रदेशो वा स्थण्डिलस्य स्थलं स्मृतम् ॥ १ ॥</p>
<p>इति । प्रह्वः प्रवणः । तथा च कपिलः : स्थण्डिलं बालुकाभिर्वा<br>
रक्तमृद्रजसाऽपि वा ॥ तथा वसिष्ठः हस्तमात्रं स्थण्डिलं वा सङ्क्षिप्ते<br>
होमकर्मणि । अत्र सङ्क्षिप्ते इत्यभिधानात् सहस्रादिसङ्ख्यो होमः स्थण्डिले<br>
न कर्तव्यः इति केचित् । तत्र : होमं समारभेत् कुण्डे स्थण्डिले वाथ पूजिते ।<br>
अग्निप्रणयनं कृत्वा ह्याचार्यः सर्ववेदवित् । तिलहोमं<br>
व्याहृतिभिरष्टोत्तरसहस्रकम् । इति वायुपुराणवचनात् : कुण्डे वा स्थण्डिले<br>
वाथ तत्र होमो विधीयते । अयुतं होम सङ्ख्या च पलाशसमिधस्तथा ॥ इति<br>
पद्मपुराणवचनाच्च । अत्र होमाशक्तौ तु जपोऽशक्तस्य सर्वत्र इति<br>
नारायणीयवचनात् जप एव कार्यः । तत्र ब्राह्मणैः<br>
पुरश्चरणजपसङ्ख्याचतुर्गुणजपः कार्यः क्षत्रियैः षड्गुणः<br>
वैश्यैरष्टगुणः । होमकर्मणि शक्तानां त्रयाणं जपसाम्यता ।<br>
होमकर्मण्यशक्तानां वेदर्तुवसुसम्मितम् । इति उत्तरतन्त्रवचनात् ।<br>
तदशक्तौ तु विप्राणां द्विगुणः क्षत्रियाणां त्रिगुणः वैश्यानां<br>
चतुर्गुणः होमकर्मण्यशक्तानां विप्राणां द्विगुणो जपः । इतरेषां तु<br>
वर्णानां त्रिगुणादिर्विधीयते ॥ इति गौतमवचनात् । तत्राप्यशक्तौ<br>
होमसङ्ख्याचतुर्गुणजपः कार्यः । होमाशक्तौ जपं<br>
कुर्याद्धोमसङ्ख्याचतुर्गुणम् इति वसिष्ठवचनात् । एतदपि विप्रमात्रपरं<br>
क्षत्रियवैश्ययोः प्राग्वत् षड्गुणाष्टगुणजपो भवति प्रागुक्तवचनात् ।<br>
तत्राप्यशक्तौ होमसङ्ख्याद्विगुणजपो वा कार्यः । यद्यदङ्गं विहीयेत<br>
तत्सङ्ख्याद्विगुणो जपः । कर्तव्यः साङ्गसिद्ध्यर्थं तदशक्तेन भक्तितः ॥<br>
इति कुम्भसम्भववचनात् । तदशक्तेन<br>
पुरश्चरणसङ्ख्याचतुर्गुणादिकरणाशक्तेन । एतदपि विप्रमात्रपरं<br>
क्षत्रियवैश्ययोस्त्रिगुणचतुर्गुणजयो भवति प्रागुक्तगौतमवचनादेव<br>
द्विजभक्तेतरशूद्राणां तु चतुर्गुणपक्षे दशगुणजपो भवति<br>
द्विगुणपक्षे तु पञ्चगुणजपः इति । द्विजभक्तशूद्राणां तु यं<br>
वर्णमाश्रितो यः शूद्रस्तस्य तद्वर्णविहितजप एवेति । तदुक्तमुत्तरतन्त्रे :</p>
<p>द्विजानां होमविरहे यः प्रोक्तः सूरिभिर्जपः ।<br>
तद्योषितां स एवोक्तः शूद्रो यं वर्णमाश्रितः ॥ १ ॥</p>
<p>तत् स्त्रीणां विहितं जापं कुर्याद्भक्तिपरायणः ।</p>
<p>इति । गौतमोऽप्याह -</p>
<p>होमाभावे द्विजानां तु जपः प्रोक्तः पुरा तु यः ।<br>
तत्सुभ्रुवां च तद्भृत्य शूद्राणां च स एव हि ॥ १ ॥</p>
<p>इति । अतः स्त्रीशूद्रैर्होमनाधिकाराज्जप एव कार्यः । उत्तरतन्त्रे -</p>
<p>ततो होमदशांशेन जले सम्पूज्य देवताम् ।<br>
तर्पयामीति मन्त्रान्ते प्रोक्ताद्भिर्मूर्ध्नि तर्पयेत् ॥ १ ॥</p>
<p>इति । वैशम्पायनः -</p>
<p>तर्पणस्य दशांशेन नमोऽन्तं मन्त्रमुच्चरन् ।<br>
अभिषिञ्चेत् स्वमूर्धानं जलैः कुम्भाख्यमुद्रया ॥ १ ॥</p>
<p>इति । उत्तरतन्त्रे -</p>
<p>तदन्ते भोजयेद्विप्रान् सदाचारान् दशांशतः ।<br>
नानाविधैर्भक्ष्यभोज्यैर्लेह्यैश्चोप्यैस्तथेतरैः ॥ १ ॥</p>
<p>सर्वथा भोजयेद्विप्रान् कृतसाङ्गत्वसिद्धये ।<br>
विप्राराधनमात्रेण व्यङ्गं साङ्गत्वमाप्नुयात् ॥ २ ॥</p>
<p>प्। ३७३)</p>
<p>एकमङ्गं विहीयेत ततो नेष्टमवाप्नुयात् ।<br>
अङ्गहीनं भवेद्यद्यत् कर्म नेष्टार्थसाधकम् ॥ ३ ॥</p>
<p>न्यूनातिरिक्तकर्माणि न फलन्ति मनोरथान् ।<br>
त एव पूर्णतां यान्ति समस्तानि भवन्ति चेत् ॥ ४ ॥</p>
<p>अतो यत्ने विदुषो भोजयेत् सर्वकर्मसु ।<br>
यानि यान्यपि कर्माणि हीयन्ते द्विजभोजनैः ॥ ५ ॥</p>
<p>निरर्थकानि तानि स्युर्बीजान्यूषरगानिवत् ।<br>
गुरुं सन्तोषयेत् पश्चाद्गोहिरण्याम्बरादिभिः ॥ ६ ॥</p>
<p>गुरौ तुष्टं हि सन्तुष्टो मन्त्रः सिद्ध्यति मन्त्रिणः ।<br>
इत्थं पुरश्चरणतः प्रसन्ना देवता भवेत् ॥ ७ ॥</p>
<p>इति । श्रीकुलार्णवे -</p>
<p>यदृच्छया श्रुतं मन्त्रं छद्मनापि छलेन वा ।<br>
परेरितं वा गाथां वा सञ्जपेद्यद्यनर्थकृत् ॥ १ ॥</p>
<p>पुस्तके लिखितान् मन्त्रानालोक्य प्रजपन्ति ये ।<br>
ब्रह्महत्यासमं तेषां पातकं परिकीर्तितम् ॥ २ ॥</p>
<p>अनेककोटिमन्त्राश्च चित्तव्याकुलकारणम् ।<br>
मन्त्रं गुरुमुखात् प्राप्तमेकं स्यात् सर्वसिद्धिदम् ॥ ३ ॥</p>
<p>इति ॥ अथ प्रयोगः : तत्र जपमाला सातु द्विविधा मातृकाक्षरमयी चेति । तत्र<br>
मणयस्तु : पुत्रजीवशङ्खविद्रुमरत्नमुक्ताफलपद्मबीजसुवर्णरजतकुश-<br>
ग्रर्न्थिरुद्राक्षा इत्यक्षविशेषा । अक्षसङ्ख्या तु<br>
सात्त्विकराजसतामसभेदेनाष्टोत्तरशतं चतुःपञ्चशत्सप्तविंशतिश्चेति ।<br>
अथ मालायाः संस्कारकालः : तत्र विष्णोर्द्वादशोपूर्वाह्नः ।<br>
शक्तेरष्टमीनवमीचतुर्दशीरात्रिः । गणेशस्य चतुर्थीमध्याह्नः । शिवस्य<br>
त्रयोदशी दिवा । सूर्यस्य सप्तमीपूर्वाह्न इति ॥ अथ मालायाः सूत्राणि ।<br>
विष्णोः पद्मसूत्रं कार्पाससूत्रं वा देव्याः पट्टसूत्रं<br>
शिवस्योर्णाभवं वाल्कलं वा सूर्यगणेशयोः कर्पाससूत्रं<br>
पट्टसूत्रं वा कार्पाससूत्रं चेद्ब्राह्मणोकर्तितं<br>
स्वसमानवर्णयोषित्कर्तितं वा त्रिगुणं त्रिगुणीकृतं कुर्यात् । अन्येषु<br>
सूत्रेषु यथायोग्यमेव कार्यमिति ॥ अथ संस्कारः : तत्र प्रमाणोक्तपात्रया<br>
गोमूत्रगोमयदुग्धदधिवृतकुशजलात्मकं पञ्चगव्यं सम्पाद्य<br>
शक्तिव्यतिरिक्ते पूर्वदिने कृतैकभक्तः साधकः प्रातःकृतनित्यकृत्यः<br>
सूत्रं मणींश्च पृथक् पृथक् पञ्चगव्येन जलैश्च प्रक्षाल्य नवसु<br>
पिप्पलदलेषु पद्माकाररचितेषु सूत्रं मणींश्च संस्थाप्य तेषु<br>
प्रणवं भुवनेश्वरीबीजं मातृकाक्षराणि च सूत्रे प्रतिबीजं बीजेष्वपि<br>
विन्यस्य मणीन् सूत्रं च गन्धादिभिः सम्पूज्य कुण्डादौ<br>
नित्यहोमविधिनाग्निं संस्थाप्य यथाशक्ति सघृतैस्तिलैः केवलघृतैर्वा<br>
सद्यादिपञ्चमन्त्रैर्हुत्वा होमाशक्तौ जपं वा विधाय सूत्रे<br>
रुद्राक्षपुत्रजीवपद्माक्षाश्चेत् मुखेन मुखं संयोजयन्<br>
यथामुखमन्यमणीनित्यारोप्यैकैकमणिमध्ये गुरूक्तविधिना<br>
ब्रह्मग्रन्थिं विधाय गोपुच्छाकारेण ग्रन्थयित्वा सर्वतः स्थूलं<br>
सजातीयमेकं मणिमूर्ध्यमुखं सूत्रद्वयमेकीकृत्य मेरुं ग्रन्थयित्वा<br>
सम्पन्नां मालां ॐ सद्योजातं प्रपद्यामि सद्योजाताय वै नमः । भवे<br>
भवे नातिभवे भवस्व मां भवोद्भवाय नमः ॥ इति मन्त्रेण पन्चगव्येन<br>
शीतलजलेन च प्रक्षाल्य ॐ वामदेवाय नमो ज्येष्ठाय नमः श्रेष्ठाय<br>
नमो रुद्राय नमः कालाय नमः कलविकरणाय नमो बलविकरणाय नमो<br>
बलाय नमो बलप्रमथनाय नमः सर्वभूतदमनाय नमो मनोन्मनाय<br>
नमः इति मन्त्रेण चन्दनागरुकर्पूरकुङ्कुमैर्विघृष्य ॐ अघोरेभ्योऽय<br>
घोरेभ्यो घोरघोरतरेभ्यः सर्वेभ्यः सर्वशर्वेभ्यो नमस्ते अस्तु<br>
रुद्ररूपेभ्यः<br>
इत्यगरुशीरकर्पूरशर्करागुग्गुलमधुचन्दनघृतैर्धूपयित्वा ॐ<br>
तत्पुरुषाय विद्महे महादेवाय धीमहि तन्नो रुद्रः प्रचोदयात् इति<br>
गन्धचन्दनकस्तूरीकुङ्कुमकर्पूरैर्लेपयेत् । ततः ॐ ईशानः<br>
सर्वविद्यानामीश्वरः सर्वभूतानां<br>
ब्रह्माधिपतिर्ब्रह्मणोऽधिपतिर्ब्रह्मा शिवो मेऽस्तु सदाशिवाम् इति मन्त्रेण<br>
प्रतिबीजं शतं शतमभिमन्त्रयेत् (मेरुं चानेन अघोरेभ्योथ इत्यननेनापि<br>
शतं शतमभिमन्त्रयेत् । प्रत्येकं तु सकृत्सकृदिति वा) ततस्तत्र<br>
पूर्वोक्तवक्त्रभेदेन यस्य रुद्राक्षस्य या च देवता<br>
तामावाह्यावाहनस्थापनसन्निधापनसन्निरोधनसम्मुखी-<br>
करणसकलीकरणावगुण्ठनामृतोकरणपरमीकरणानि तत्तन्मुद्रया<br>
विधाय प्रागुक्तैः पञ्चभिर्मन्त्रैः प्रतिबीजं पञ्चोपचारैस्तां देवतां<br>
स्वेष्टदेवतावत् पूजयित्वेत्थं संस्कृतमालया जपं कुर्यात् । इति<br>
जपमालासंस्कारविधिः ॥</p>
<p>इत्थं प्रतिष्ठितमालया जपं कुर्वन् यदा तत्सूत्रं जीर्णमिति जानाति तदैव<br>
दृढं सूत्रं ग्रन्थयित्वा तथा स्वेष्टमन्त्रमष्टोत्तरशतं<br>
प्रायश्चित्तार्थं जपित्वा पश्चात्तया मालया यथापूर्वं जपं कुर्यात् । <br>
अयं प्रतिष्ठाप्रकारस्तु रुद्राक्षस्यैव नान्येषाम् । अन्येषां<br>
पद्माक्षादीनां तु प्रतिष्ठाविधिः प्रदर्श्य : तत्र ग्रथितां मालां<br>
कुत्रचित्पात्रे संस्थाप्य तस्यां</p>
<p>प्। ३७४)</p>
<p>गणेशसूर्यविष्णुशिवदूर्गाः पृथक् पृथगावाह्य सम्पूज्य<br>
हौमितिमन्त्रेण पञ्चगव्ये निक्षिप्य पुनस्तां तस्मादुद्धृत्य स्वर्णपात्रस्थ<br>
पिप्पलपत्रस्थे वा धूपवासिते पञ्चामृते निक्षिप्य पुनस्तामुधृत्य<br>
शीतलजले निक्षिप्य प्रक्षाल्य<br>
चन्दनागरुकस्तूरीकर्पूरकुङ्कुमसौगन्धिकपङ्कैरनुलिप्य तस्यां हौमिति<br>
मन्त्रमष्टोत्तरशतं जपित्वा नव ग्रहान् दश दिक्पालांश्च सम्पूज्य<br>
सघृतैस्तिलैर्यथाशक्ति स्वेष्टमन्त्रेण हुत्वा गुरवे यथाशक्ति काञ्चनं<br>
दक्षिणां दत्त्वा ब्राह्मणांश्चान्नादिभिः तोषयेदिति ॥</p>
<p>अथवा सूत्रं मणींश्च पञ्चगव्ये दिनत्रयं संस्थाप्य चतुर्थदिने<br>
समुद्धृत्यास्त्रमन्त्रेण प्रक्षाल्य हृन्मन्त्रेण ग्रन्थयित्वा स्थण्डिले<br>
स्वेष्टदेवतापूजामण्डलं विधाय तत्र स्वेष्टदेवतां सम्पूज्य<br>
मूलमन्त्रमष्टोत्तरशतं जपित्वा<br>
स्वेष्टदेवताकल्पोक्तपुरश्चरणहोमद्रव्येण घृतेन वा यथाशक्ति हुत्वा<br>
मण्डलमध्ये मालां संस्थाप्य तस्यामस्त्रमन्त्रं मूलमन्त्रं<br>
षडङ्गमन्त्रांश्च विन्यस्य स्वेष्टदेवतारूपां तां विचिन्त्य<br>
वक्ष्यमाणविधिना सर्वभूतबलिं दत्त्वा तस्यामिष्टदेवतां<br>
सम्पूज्याचार्य दक्षिणादिभिः परितोष्य प्रणम्य<br>
ब्राह्मणांश्चान्नादिभिस्तोषयेदितीत्थं प्रतिष्ठितया मालया नित्यं<br>
मन्त्रं जपेत् ॥</p>
<p>अथ पुरश्चरणकाले विहितानि : तत्र<br>
मनःसंहरणशौचमौनमन्त्रार्थचिन्तनाव्यग्रतानिर्वेदश्रद्धाजपोत्साह्<br>
अक्रोधत्यागस्ववर्णाश्रमधर्मानुष्ठानपरितुष्टतेन्द्रिय-<br>
निग्रहब्रह्मचर्यगुरुनति केवलामलकस्नानमन्त्राभिमन्त्रितजलाभिषेकाः<br>
त्रिषवर्णं द्विसवनमशक्तौ सकृद्वा स्नानं<br>
देवर्षिपितृस्वेष्टदेवतातर्पणं<br>
मध्यपत्ररहितपलाशपत्ररचितपत्रावल्यां रात्रौ मितभोजनं<br>
गोविप्रबालादिषु कृपा चेति ॥</p>
<p>अथ तत्कालनिषिद्धानि :<br>
अप्रियानृतभाषणकरञ्जविभीतकार्कस्नुहीच्छायाक्रमण<br>
प्रतिग्रहस्त्रीशूद्रपतितनास्तिकोच्छिष्टसम्भाषणस्नानतर्पणाद्यन-<br>
नुष्ठानबहुवस्त्रैकवस्त्रमलिनवस्त्रधारण<br>
काम्यकर्मासङ्कल्पितस्ववर्णाश्रमाविहितकर्माचरणकांस्य-भोजन<br>
दिवाभोजनासद्भाषणान्यपूजनकौटिल्यक्षौ-<br>
राभ्यङ्गासाधुसमागमोष्णजलस्नानोन्मर्दनगीतवाद्यादिश्रवण-<br>
नृत्यदर्शनाष्टविधमैथुनतत्कथालापक्षुद्रकर्मास्थानस्पर्श<br>
प्राणिहिंसाकञ्चुकोष्णीषधारणासम्वृतकराप्रावरणकेशमा-<br>
क्षणशिरःप्रावरणचिन्ताक्रोधभ्रमत्वरामनोरथ<br>
शयनोत्थानगमनान्धकारामङ्गलस्थानपादुकाधारणयान-<br>
शय्याधिरोहण<br>
पादप्रसारणोत्कटासनक्षुतजृम्भाहिक्काविकलमनस्कानासनप्रौढपादन्<br>
अग्नकुशराहित्यादीनि ॥</p>
<p>अथासनानि तत्र :<br>
व्याघ्रचर्ममृगाजिनवेत्रनिर्मितकम्बलकुशकटरक्तपटवस्त्रात्म-कानि<br>
विहितानि ॥</p>
<p>अथ निषिद्धासनानि :<br>
वंशरचितदारुमयपाषाणतृणवस्त्रपल्लवेष्टकानिर्मितानि केवलभूतलं<br>
चेति ॥</p>
<p>अथ पुरश्चरणारम्भपूर्वदिनकृत्यम् : तत्र प्रातः स्नात्वा नित्यक्रियां<br>
निर्वर्त्य ब्राह्मणान् भोजनादिभिस्तोषयित्वा स्वगुरुमपि<br>
वस्त्राभरणधनधान्यादिभिः सन्तोष्य जपस्थाने<br>
त्रिकोणवृत्तचतुरस्रमण्डले क्षं क्षेत्रपालाय नमः । क्षेत्रपाल इहागच्छ<br>
इहागच्छ इति क्षेत्रपालमावाह्योक्तमन्त्रेण क्षेत्रपालं गन्धादिभिः<br>
सम्पूज्य तदग्रे त्रिकोणमण्डले साधारं सान्नव्यञ्जनोदकपूर्णं<br>
बलिपात्रं निधाय एह्येहि विद्वि (दु) पि मुरुमुरु भञ्जयभञ्जय तर्जयतर्जय<br>
विघ्नविघ्न महाभैरव क्षेत्रपाल बलिं गृह्णगृह्ण स्वाहा इति मन्त्रेण<br>
बलिं दत्त्वोपवसेत् ॥</p>
<p>अथ जपारम्भदिनकृत्यम् : तत्र शुभे मासि चन्द्रतारानुकूले<br>
तिथिवारनक्षत्रादिशोधिते सुदिवसे प्रातः स्नात्वा गुरुविप्राज्ञामादाय<br>
ब्राह्मणैः स्वस्तिवाचनं कारयित्वा कुशहस्तः ॐ सूर्यः सोमो यमः कालः<br>
सन्ध्ये भूतान्यहः क्षपा । पवनो दिक्पतिर्भूमिराकाशं खेचरामराः ॥<br>
ब्राह्मयं शासनमास्थाय कल्पध्वमिह सन्निधिम् । इति पठित्वा ताम्रपात्रे<br>
कुशतिलाक्षतजलान्यादायोदङ्मुखः ॐ अद्यामुके मासि अमुकराशिगते<br>
सवितरि अमुकपक्षेऽमुकतिथौ भारतवर्षाख्यभूप्रदेशे विशेषक्षेत्रं<br>
चेदमुकक्षेत्रे अमुकशर्मा क्षत्रियश्चेदमुकवर्मा वैश्यश्चेदमुकगुप्तः<br>
शूद्रश्चेदमुकदासः<br>
अमुकमन्त्रसिद्धिकामोऽमुकमन्त्रस्येयत्सङ्ख्याजपात्मकम्पुरश्च-रणं<br>
करिष्ये अद्यारभ्यैतावद्दिनैरहं करिष्ये इति वा सङ्कल्पं विधाय<br>
गुरुगणपतिदुर्गामातॄर्नत्वा पूजां समाप्य जपमारभेत् । तत्र<br>
मूलमन्त्रेण प्राणायामत्रयं कृत्वा मूलमन्त्रस्य<br>
ऋष्यादिकरषडङ्गन्यासान् विन्यस्य हृदि देवं ध्यायन् जपमालां<br>
वामहस्ते कुत्रचित्पात्रे वा संस्थाप्यार्घ्योदकेन मूलमन्त्रेण सम्प्रोक्ष्य<br>
ॐ मां माले महामाये सर्वशक्तिस्वरूपिणी । चतुवर्गस्त्वयि न्यस्तस्तस्मान्मे<br>
सिद्धिदा भव ॥ इति गन्धपुष्पाक्षतैर्मालां सम्पूज्य</p>
<p>प्। ३७५)</p>
<p>ॐ अविघ्नं कुरु माले त्वम् इति मन्त्रेण दक्षिणहस्तेन मालामादाय स्वशिरसि<br>
श्रीगुरुं कण्ठे पीतवर्णं मूलमन्त्रं हृदये स्वेष्टदेवतां<br>
गुरुपादयोः स्वात्मानं च ध्यात्वा भूमध्यस्थाज्ञाचक्रे<br>
गुरुदैवतमन्त्रात्मनामैक्यं विभाव्य कण्ठस्थविशुद्धिचक्रे<br>
तच्चतुष्टयमेकीभूतं सुषुम्नावर्त्मनानीय तत्र देवतां ध्यात्वा<br>
मूलमन्त्रेण हृदयस्थानाहतचक्रमानीय तत्रापि देवतां ध्यायन्<br>
हृदयसमीपे मालामानीये दक्षहस्तस्य मध्यमाङ्गुलिमध्यपर्वणि<br>
संस्थाप्यैकचित्तौ भुग्नग्रीवोन्नतगात्रः कण्डून्मीलनरहितः<br>
खटखटादिशब्दमकुर्वन् मन्त्रार्थगतचित्तो मालायाः प्रतिबीजं<br>
मन्त्रमुच्चरन् पूर्वबीजजपसमयेऽपरं बीजमस्पृशन्<br>
प्रणवोच्चारणपूर्वकं मन्त्रमारभ्य प्रातःकालान्मध्यदिनावधि<br>
देशाद्युपद्रवसम्भावनायां त्वरया समापनीये वा<br>
सार्धप्रहरद्वयावधि जपित्वा सर्वशेषावृत्त्यन्ते पुनः प्रणवमुच्चार्य<br>
जपं समाप्य त्वं माले सर्वदेवान प्रीतिदा शुभदा भव । शिवं कुरुष्व<br>
मे भद्रे यशो वीर्यं च सर्वदा । इति मन्त्रेण मालां स्वशिरसि निधाय पुनः<br>
प्राणायामत्रयर्ष्यादिकरषडङ्गन्यासान् विधायार्ध्योदकेन<br>
प्रागुक्तमन्त्रेण जपं समर्प्य प्रागुक्तमालापूजनमन्त्रेण मालां<br>
सम्पूज्य रहसि स्थापयेत् । अत्र प्रणवोच्चारणं तु त्रैवर्णिकानामेव ।<br>
शूद्रादीनां तु औकारस्त्वाद्यन्तयोः प्रणवत्वेन ग्राह्यः इति । ततो<br>
मध्याह्नस्नानादिकं विधाय पुनः पूजां विस्तरतः कृत्वा<br>
प्रतिदिनहोमपक्षे जपदशांशं कल्पोक्तद्रव्यैर्विधिना संस्कृते वह्नौ<br>
हुत्वा होमदशांशं तर्पणं तर्पणदशांशं मार्जनं<br>
मार्जनदसांशं ब्राह्मणभोजनं च प्रत्यहं कुर्यात् ।<br>
प्रतिलक्षहोमपक्षे एकलक्षसङ्ख्यं जपं समाप्य<br>
तद्दशांशहोमादिकं कृत्वाग्निमलक्षजपमारभेत् ।<br>
कल्पोक्तसङ्ख्याजपसमाप्त्यनन्तर होमपक्षे कल्पोक्तसङ्ख्यं जपं<br>
समाप्य पश्चात् तद्दशांशहोमादिकं कुर्यात् इति पक्षत्रयेऽप्येकः पक्षः<br>
कार्यः । होमपर्यायस्तु प्रागेव दीक्षाप्रकरणे प्रोक्तः । होमाशक्तौ तु जप<br>
एव कार्यः । तत्र ब्राह्मणैः पुरश्चरणसङ्ख्याचतुर्गुणः कार्यः<br>
क्षत्रियैः षड्गुणो वैश्यैरष्टगुणः कार्यः । अत्राशक्ती ब्राह्मणैः<br>
पुरश्चरणसङ्ख्याद्विगुणा जपः कार्यः क्षत्रियैस्त्रिगुणा<br>
वैश्यैश्चतुर्गुण इति । तत्राप्यशक्तौ होमसङ्ख्याचतुर्गुणजपः कार्यः ।<br>
एतद्विप्रपरं क्षत्रियवैश्ययोः प्राग्वत् षड्गुणाष्टगुणजपो भवति ।<br>
तत्राप्यशक्तौ होमसङ्ख्याद्विगुणजपो वा कार्यः एतदपि विप्रमात्रपर<br>
क्षत्रियवैश्ययोस्तु त्रिगुणचतुर्गुणजपो भवति । द्विजभक्तेतरशूद्राणां<br>
दशगुणो जपो भवति । चतुर्गुणद्विगुणपक्षे तु पञ्चगुणजप इति ।<br>
द्विजभक्तशूद्राणां तु यं वर्णमाश्रितो यः शूद्रस्तद्वर्णविहितजप एव<br>
द्विजस्त्रीणामपि तथैवेति । स्त्रीशूद्राणां होमानधिकारात् जप एव विहितः इति ।<br>
इत्थं होमं विधाय<br>
चन्दनागरुकर्पूरादिवासितैर्जलैर्होमसङ्ख्यादशांशतः<br>
प्रागुक्तविधिना जले देवं ध्यात्वा सम्पूज्य सन्तर्प्य स्वात्मानं<br>
देवतारूप ध्यायन् कुम्भमुद्रया मूलमन्त्रान्ते आत्मानमभिषिञ्चामि<br>
नमः इति तर्पणसङ्ख्यादशांशतः स्वमूर्ध्नि<br>
अभिषिच्याभिषेकसङ्ख्यादशांशसङ्ख्यकान् स्वेष्टदेवताभक्तान्<br>
सदाचारान् ब्राह्मणान् प्रातर्निमन्त्र्याहूयाभ्यङ्गादिना स्नापयित्वा<br>
वस्त्रगन्धादिभिरलङ्कृत्य षड्रसैर्नानाविधैर्भक्ष्यैर्भोज्यैः<br>
स्वेष्टदेवताबुद्ध्या भोजयित्वा ताम्बूलदक्षिणादिभिः परितोष्य विसृजेदिति<br>
प्रत्यहं लक्षान्ते वा समस्तसङ्ख्यासमाप्तौ वा भक्तिपूर्वकं कुर्यादिति<br>
। ततः प्रकृते मध्याह्नपूजानन्तरं वैश्वदेवादिकमाह्निकं विधाय<br>
स्वेष्टदेवतामन्त्रजपध्यानकीर्तनश्रवणादिना दिनशेषं नीत्वा शक्तौ<br>
सायन्तनस्नानं विधाय देवं सम्पूज्य भुञ्जीत । तत्र भोज्यानि भैक्षं<br>
शुक्लैकविधास्विन्नहैमन्तिकनीवारषष्टिकाङ्कगुयवाः शूद्रानवहता<br>
बहुशः पादाभ्यामनुत्ताल्यावहताः गुडवर्जितमैक्षवं<br>
कृष्णतिलमुद्गकलायाः केमुकवर्जं कन्दविशेषाः<br>
नारिकेलकदलीफललवलीपनसाम्रामलकार्द्रकहरीतकीवास्तुककालशाकहिल<br>
मोचकाः सैन्धवसामुद्रे लवणेऽनुद्धृतसारादिगव्यानि<br>
पिप्पलीजीरकनारङ्गतिन्तिणीमूलकानि ॥</p>
<p>अथ वर्ज्यानि :<br>
गुडकृत्रिमलवणक्षारलवणस्विन्नपर्युषितनिःस्नेहकीटादिदूषित-<br>
काञ्जिकगृञ्जनबिल्वकरञ्जलशुनमृणालकोद्रवमण्डकतैलपक्व-<br>
माषमसूरचणकगोधूमदेवधान्यादीनि अतिभोजनं दिवाभोजनं च ॥</p>
<p>अथ भोजनपर्यायः : तत्र स्वेष्टदेवताप्रसादमन्नं<br>
मध्यपत्ररहितपलाशपत्रैः कल्पितपत्रावल्यां संस्थाप्य वैदिकमन्त्रैः<br>
संस्कृत्य मूलमन्त्रेण प्रोक्ष्य प्रतिद्रव्यं मूलमन्त्रेण<br>
सप्तवारमभिमन्त्र्य मितं मितं हृन्मन्त्रेणाश्नीयात् मूलमन्त्रेण<br>
द्वात्रिंशद्वारमभिमन्त्रितं जलं च पिवेत् ॥</p>
<p>प्। ३७६)</p>
<p>अथ शयनम् : तत्र कुशनिर्मितायां शय्यायां प्रक्षालितायां<br>
क्षाराद्भिः प्रक्षालितं वस्त्रमास्तीर्य शय्यां मूलमन्त्रेण<br>
सप्तवारमभिमन्त्र्य यज्जाग्रत इति सूक्तस्य शिवसङ्कल्प-ऋषिः त्रिष्टुप्छन्दः<br>
मनो देवता सूक्तजपे विनियोगः ॥</p>
<p>यज्जाग्रतो दूरमुदेति दैवं तदु सुप्तस्य तथैवैति ।<br>
दूरङ्गमं ज्योतिषां ज्योतिरेकं तन्मे मनः शिवसङ्कल्पमस्तु ॥ १ ॥</p>
<p>येन कर्माण्यपसो मनीषिणो यज्ञे कृण्वन्ति विदथेषु धीराः ।<br>
यदपूर्वं यक्ष्यमन्तः प्रजानां तन्मे मनः शिवसङ्कल्पमस्तु ॥ २ ॥</p>
<p>यत् प्रज्ञानमुत चेतो धृतिश्च यज्ज्योतिरन्तरमृतं प्रजासु ।<br>
यस्मान्न ऋते किञ्चन कर्म क्रियते तन्मे मनः शिवसङ्कल्पमस्तु ॥ ३ ॥</p>
<p>येनेदं भूतं भुवनं भविष्यत् परिगृहीतममृतेन सर्वम् ।<br>
येन यज्ञस्तायते सप्तहोता तन्मे मनः शिवसङ्कल्पमस्तु ॥ ४ ॥</p>
<p>यस्मिन्नृचः सामयजूंषि यस्मिन् प्रतिष्ठिता रथनाभाविवाराः ।<br>
यस्मिंश्चित्तं सर्वमोतं प्रजानां तन्मे मनः शिवसङ्कल्पमस्तु ॥ ५ ॥</p>
<p>सुषारथिरश्वानिव यन्मनुष्यान्नेनीयतेऽमीशुभिर्वाजिन इव ।<br>
हृत्प्रतिष्ठं यदजिरं जविष्ठं तन्मे मनः शिवसङ्कल्पमस्तु ॥ ६ ॥</p>
<p>इति मन्त्रांस्त्रिःपठित्वा ।</p>
<p>भगवन् देवदेवेश शूलभृद्वृषवाहन ।<br>
इष्टानिष्टे समाचक्ष्व मम स्वप्नस्य शाश्वत ॥ १ ॥</p>
<p>इति । ॐ हिलि हिलि शूलपाणये स्वाहा ।</p>
<p>नमोऽजाय त्रिनेत्राय पिङ्गलाय महात्मने ।<br>
वामाय विश्वरूपाय स्वप्नाधिपतये नमः ॥ १ ॥</p>
<p>स्वप्ने कथय मे तथ्यं सर्वकार्येष्वशेषतः ।<br>
क्रियासिद्धिं विधास्यामि त्वत्प्रसादान्महेश्वर ॥ २ ॥</p>
<p>नमः सकललोकाय विष्णवे प्रभविष्णवे ।<br>
विश्वाय विश्वरूपाय स्वप्नाधिपतये नमः ॥ ३ ॥</p>
<p>इति मन्त्रांश्च सकृज्जपित्वा प्राक्शिरा दक्षिणपार्श्वशायी स्वप्नं परीक्षेत् ।<br>
तत्र स्वस्थानां प्रथमे प्रहरे दृष्टस्य स्वप्नस्य वर्षेण फलं द्वितीये<br>
षष्ठे मासि तृतीये मासत्रयेण चतुर्थे मासेन निशान्ते सद्यः फलं<br>
ज्ञेयमिति ॥</p>
<p>अथ सिद्धिसूचकस्वप्नाः :<br>
प्रसादसुमुखस्वेष्टदेवतागुरुनिर्मलचन्द्रसूर्यमण्डल<br>
गङ्गायासरस्वतीसन्न्यासिशिवलिङ्गानां दर्शनं भूमिलाभः<br>
रक्तसमुद्रतरणं युद्धजयो होमवह्निपूजनं<br>
हंसचक्रवाकमयूरसारसदर्शनं<br>
रथारोहणकन्याच्छत्ररथदीपप्रासादगजवृषमाल्यसमुद्रसर्पकुलवृक्ष<br>
पर्वतपवित्राममांसतुरगसुरासवस्त्रीदर्शनं<br>
नदीतरणाकाशगमनग्रहनक्षत्रदर्शन<br>
हर्म्यप्रासादशिखरगजाश्ववृषमतरुपर्वतशिखरारोहणविमानगमनल<br>
अभदेवीदर्शनानि<br>
मदिरापानाममांसभक्षणपुरीषानुलेपनरक्ताभिषेकरत्ना-<br>
भरणादिदर्शनानि ॥</p>
<p>अथाशुभसूचकाः :<br>
चण्डालकलभकाकशून्यगर्तामङ्गमलद्रव्यतैलाभ्यक्तनरनग्न-<br>
शुष्कवृक्षकण्टकतरुतलरहित प्रासाददर्शनं रोगदम् । तत्र प्रायश्चित्तं<br>
नृसिंहमन्त्रं पठित्वा दुःस्वप्नसूचितान् दोषान् जहि २ पुनर्नसिंहमन्त्रं<br>
पठित्वा स्वाहा इत्यष्टोत्तरशतं घृतैजुहुयात् । अथवा एवमेवास्त्रमन्त्रेण<br>
वा होमः कार्यः । नृसिंहमन्त्रस्त्वेकाक्षरः सच क्ष्रौमिति । अस्त्रमन्त्रस्तु<br>
स्वोपास्यमूलविद्यायाः ॥</p>
<p>अथ स्वप्ननिवेदनम् : तत्र गुरुचरणारबिन्दयुगलं प्रणम्य पुष्पहस्तः<br>
स्वप्नं तस्मै निवेदयेत् । गुरोरन्यत्र न प्रकाशयेत् ॥</p>
<p>अथ सिद्धिचिह्नानि : चित्तप्रसादो मनस्तुष्टिः<br>
स्वल्पाशननिद्राजयज्योतिर्दर्शनाकस्मादतिहर्षान्तरिक्षस्थदुन्दुभिशब्दमद्<br>
हुरवाद्यनानागीतश्रवणं कर्पूरादिसुगन्धिपरिमलाघ्राणं<br>
चन्द्रार्ककिरणाकीर्णाकाशालोकानि । एवं कृतेऽपि न सिद्ध्यति चेद् द्विस्त्रिर्वा<br>
पुनः पुनः कुर्यात् ॥ अथ मन्त्रसिद्धेरन्यः पर्यायः । तत्र कुलप्रकाशतन्त्रे :</p>
<p>प्। ३७७)</p>
<p>अथवान्यप्रकारेण पुरश्चरणमुच्यते ।<br>
ग्रहणेऽर्कस्य चेन्दोर्वा शुचिः पूर्वमपोषितः ॥ १ ॥</p>
<p>नद्यां समुद्रगामिन्यां नाभिमात्रे जले स्थितः ।<br>
स्पर्शाद्विमुक्तिपर्यन्तं जपेन्मन्त्रं समाहितः ॥ २ ॥</p>
<p>तावत्कालं जपित्वेत्थं ततो होमादिकं चरेत् ।</p>
<p>इति । अयमर्थः : तत्र सूर्योपरागे पूर्वदिनमुपोषितश्चन्द्रग्रहणे तद्दिन<br>
एवोपोषितो ग्रहणं दृष्ट्वा स्नानं विधायाद्यामुके मासि अमुकराशिगते<br>
सूर्येऽमुकपक्षेऽमुकतिथौ अमुकतीर्थे सूर्यग्रहणे चन्द्रग्रहणे<br>
वामुकगोत्रोऽमुकशर्म्मेत्यादि<br>
अमुकमन्त्रसिद्धिकामोऽमुकग्रहणतत्समयमारभ्य<br>
विमुक्तिपर्यन्तममुकमन्त्रजपमहं करिष्ये इति सङ्कल्पं कृत्वा<br>
विमुक्तिपर्यन्तं जपेत् । ग्रहणकालीनजपदशांशहोम करिष्ये इति<br>
होमसङ्कल्पः । होमाशक्तौ प्रागुक्तवत् जपः कार्यः ॥ अपरस्तु<br>
मन्त्रसिद्धिपर्यायः । तत्र कुम्भसम्भवः :</p>
<p>कृष्णाष्टमीं समारभ्य यावत् कृष्णचतुर्दशी ।<br>
देवं ध्यात्वा जपेन्मन्त्रमयुतानां चतुष्टयम् ॥ १ ॥</p>
<p>दशाशं होमयेत् पश्चात्तर्पयेदभिषेचयेत् ।<br>
ततः सिद्धो भवेन्मन्त्रः * * * * * * * * ॥ २ ॥</p>
<p>इति । अयमर्थः : तत्राद्येत्याद्यमुकमन्त्रसिद्धिकामः कृष्णाष्टमीमारभ्य<br>
तच्चतुर्दशीपर्यन्तममुकमन्त्रस्यायुतचतुष्टयजपमहं करिष्ये इति<br>
सङ्कल्पं विधायायुतचतुष्टयजपं सप्तधा विभज्य<br>
चतुर्दशोत्तरसप्तशताधिकसहस्रपञ्चकं जपित्वा तद्दशांशहोमादिकं<br>
च कुर्यादिति ॥ अपरः प्रकारस्तु कालोत्तरे :</p>
<p>मन्त्री तु प्रजपेन्मन्त्रं मातृकाक्षरसम्पुटम् ।<br>
अनुलोमविलोमेन मन्त्रसिद्धिः प्रजायते ॥ १ ॥</p>
<p>त्रिषष्ट्यक्षरसंयुक्तमातृकाक्षरसम्पूटम् ।<br>
क्रमोत्क्रमात् शतावृत्त्या मासात् सिद्धो भवेन्मनुः ॥ २ ॥</p>
<p>मातृकाजपमात्रेण मन्त्राणां कोटिकोटयः ।<br>
सिद्धाः स्युर्नैव सन्देहो यस्मात्सर्वं तदुद्भवम् ॥ ३ ॥</p>
<p>इति । अयमर्थः : क्रमोत्क्रमात् मातृकापुटितं मन्त्रं प्रतिदिनं शतं<br>
मासमात्रं जपेदिति । अत्राप्यद्येत्यादिक्रमोत्क्रममातृकापुटितमन्त्रस्य<br>
मासमात्रं प्रतिदिनं शतशतसङ्ख्यजपमहं करिष्ये इति सङ्कल्पं<br>
विधाय प्राग्वत् जपेत् । अत्र शतशब्दो न्यूनसङ्ख्याव्यवच्छेदकः<br>
तेनाष्टोत्तरशतसङ्ख्यं जपेदित्यर्थः । मातृकासम्पुटप्रकारस्तु अम् आम्<br>
इम् ईम् उम् ऊम् ऋं ॠम् ऌं ॡम् एम् ऐं ॐ औम् अम् अः कं खं गं<br>
घं ङं चं छं जं झं ञं टं ठं डं ढं णं तं थं<br>
दं धं नं पं फं बं भं मं यं रं लं वं शं षं सं<br>
हं लं क्षं मूलं क्षं लं हं सं षं शं वं लं रं यं मं<br>
भं बं फं पं नं धं दं थं तं णं ढं डं ठं टं<br>
ञं झं जं छं चं ङं घं गं खं कम् अंः अम् औं ॐ ऐम्<br>
एं ॡम् ऌं ॠम् ऋम् ऊम् उम् ईम् इम् आम् अम् इति शतवारं मूलमन्त्रं<br>
जपेदिति । त्रिषष्ट्यर्णमातृका तु बह्वृचप्रातिशाख्ये त्रिषष्टिश्चतुःषष्टिर्वा<br>
वर्णाः शम्भुमते मताः इति प्रागेवोक्तम् (३ श्वा० ६४ पृ०) । एवं<br>
त्रिषष्ट्यर्णमातृकया प्रत्यक्षरबिन्दुयुक्तया प्राग्वत् स्वेष्टमन्त्र<br>
सम्पूटीकृत्य मासमात्रं प्रतिदिनमष्टोत्तरशतं जपेत् । सङ्कल्पोऽपि<br>
प्राग्वदेव ॥ अपरश्च प्रकारः कुलार्णवे :</p>
<p>मासमात्रं जपेन्मन्त्रं भूतलिप्या पुटीकृतम् ।<br>
क्रमोत्क्रमात् सहस्रं तु मासात् सिद्धो भवेन्मनुः ॥ १ ॥</p>
<dl>
<dt>इति । अयमर्थः : तत्र क्रमोत्क्रमभूतलिप्या पुटिकृत्य</dt>
<dt>मूलमन्त्रमष्टोत्तरसहस्रं मासमात्रं प्रतिदिनं जपेत् । सङ्कल्पस्तु</dt>
<dt>पूर्ववदेव । भूतलिपयस्तु प्रागेवोक्ताः (३ श्वा० ६४ पृ०) । अष्टोत्तरशतमिति</dt>
<dt>पाठे गुरुजप्तमन्त्रपरं ज्ञेयम् ॥ प्रकारान्तरं तु वायवीयसंहितायाम्</dt>
<dd></dd>
</dl>
<p>त्रिकालं गन्धपुष्पाद्यैर्योऽर्चयेद् देवतां निशि ।<br>
पुरश्चरणकृत्येन विनैवासौ प्रसीदति ॥ १ ॥</p>
<p>इति । अस्यार्थः : अद्येहेत्यादि० अमुकमन्त्रसिद्धिकामो रात्रौ त्रिकालपूजनं<br>
करिष्ये इति सङ्कल्पं कृत्वा वत्सरमात्रं रात्रौ प्रतिदिनं त्रिकालं<br>
सर्वोपचारैर्देवीं साङ्गावरणां पूजयेत् । एवं षण्मासं त्रिमासं वा<br>
मासमात्रं वा पूजयेत् । पुरश्चरणमन्तरेणापि मन्त्रसिद्धिर्भवति इति ॥<br>
अन्यप्रकारस्तु कादिमते :</p>
<p>यो मन्त्रस्तस्य (मन्त्रस्य) वर्णौषधिविनिर्मिताः ।<br>
तत्तद्वर्णोक्तसङ्ख्याभिर्गुटिकाः मन्त्रसिद्धिदाः ॥ १ ॥</p>
<p>तथाभिषेकस्तद्धारणं तत्खादस्तद्विलेपनम् ।<br>
तत्पूजा च तथा सिद्धिदायकास्तु न संशयः ॥ २ ॥</p>
<p>प्। ३७८)</p>
<p>इति । अयमर्थः : तत्र मन्त्रवर्णौषधिविनिर्मितमन्त्रवर्णसमसङ्ख्यानां<br>
गुटिकानां धारणं तद्भक्षणं विलेपनं ताभिः पूजां<br>
तत्क्वाथजलैः स्नानं तद्भस्मधारणं च कुर्यात् । तेन मन्त्रसिद्धिर्भवति ।<br>
वर्णौषधयस्तु प्रपञ्चसारे : (३ प० ५३ श्लो)</p>
<p>चन्दनकुचन्दनागरुकर्पूरोशीररोगजलघुसृणा ।<br>
कक्कोलजातिमांसीमुराचोरग्रन्थिरोचनापत्राः ॥ १ ॥</p>
<p>पिप्पलबिल्व गुहारुण तृणक लवङ्गाह्वकुम्भिवन्दिन्यः ।<br>
सोडुम्बरकाश्मरिकास्थिराब्जदरपुष्पिकामयूरशिखाः ॥ २ ॥</p>
<p>प्लक्षाग्निमन्थसिंहीकुशाह्वदर्भाश्च कृष्णदरपुष्पी ।<br>
रोहिणटुण्टुकबृहती पाटलचित्रातुलस्यपामार्गाः ॥ ३ ॥</p>
<p>शतमूलिलताद्विरेफा विष्णुक्रान्ता मुषल्यथाञ्जलिनी ।<br>
दूर्वा श्रीदेवीसहे तथैव लक्ष्मीसदाभद्रे ॥ ४ ॥</p>
<p>आदीनामिति कथिता वर्णानां क्रमवशादथौषधयः ।<br>
गुटिकाकषायभसितप्रभेदतो निखिलसिद्धिदायिन्यः ॥ ५ ॥</p>
<p>इति । अथैतासां नामानि : यथा चन्दनं रक्तचन्दनम् अगरु कर्पूर उशीर<br>
कुष्ठ वाल कुङ्कुम जातीफल जटामांसी मुरा चोर ग्रन्थि गोरोचना पत्रा<br>
पिप्पल बिल्व पृश्निपर्णी चित्रक लवङ्ग कत्तृण कट्फल वन्दि उदुम्बर<br>
पाषाणभेद पद्म शङ्खपुष्पी मयूरशिखा प्लक्ष अग्निमन्थ सिंहि कुश<br>
कृष्णशङ्खपुष्पी रोहिण स्योनाक बृहती पाटल मूषकपर्णी तुलसी<br>
अपमार्ग इन्द्रवल्ली भृङ्गराज अपराजिता तालमूली कृताञ्जलि दूर्वा श्रीदेवी<br>
कुमारी भारङ्गी भद्रमुस्ताः इत्येकपञ्चाशदौषधयः<br>
क्रमादकारादिक्षकारान्तैकपञ्चाशद्वर्णानामिति । अपरप्रकारश्च<br>
मन्त्रतन्त्रप्रकाशे :</p>
<p>संस्कृतं पूजितं मन्त्रं दत्त्वा शिष्याय देशिकः ।<br>
कुर्यादथ तयोरैक्यं शास्त्रदृष्टेन वर्त्मना ॥ १ ॥</p>
<p>मन्त्रं विदर्भयित्वा तु नामवर्णैर्यथाक्रमम् ।<br>
आद्यन्ते सकलं नाम ततः प्रणवमालिखेत् ॥ २ ॥</p>
<p>स्वराः पत्रेषु संलेख्या ध्यायेत् तानमृतात्मकान् ।<br>
भूर्जे रोचनगन्धाद्यैः पद्ममध्ये सुशोभने ॥ ३ ॥</p>
<p>मृदा पवित्रयावेष्ट्य तत्पुनः सिक्थकेन तु ।<br>
निक्षिपेन्मधुरे तत्तु मृण्मये लघुभाजने ॥ ४ ॥</p>
<p>क्षीरपूर्णे नवे कुम्भे तत् क्षिपेल्लघुभाजनम् ।<br>
धारयेद् देशिकः कुम्भमग्निकुण्डसमीपतः ॥ ५ ॥</p>
<p>मन्त्रसाधकयोरैक्यसिद्ध्यर्थं जुहुयात् ततः ।<br>
मूलमन्त्रेण मन्त्रज्ञः सहस्रं शतमेव वा ॥ ६ ॥</p>
<p>कुम्भे सम्पातयेच्चैव मधुराणां त्रयं शुभम् ।<br>
होमं समाप्य तं कुम्भं विनिक्षिप्य जलाशये ॥ ७ ॥</p>
<p>स्वगुरुं ब्राह्मणान् स्वर्णैस्तोषयेद्दक्षिणादिभिः ।<br>
एतद्यो न विजानाति नासौ साधक उच्यते ॥ ८ ॥</p>
<p>रहस्यं कथितं चैतन्न वदेद्यस्य कस्यचित् ।<br>
उत्तमाय तु शिष्याय पुत्राय च वदेदिदम् ॥ ९ ॥</p>
<p>इति । अयमर्थः : भूर्जपत्रे गोरोचनागन्धादिभिरष्टदलपद्मं विरच्य<br>
तत्कर्णिकायां साधकनामवर्णविदर्भितं मन्त्रमाद्यन्ते सकलं नाम<br>
प्रणवं च विलिख्य पत्रेषु द्वन्द्वशः क्रमेण स्वरान् विलिख्य गुटिकीकृत्य<br>
पवित्रमृदा संवेष्ट्य तदपि सिक्थकेन सम्वेष्ट्य मधुरत्रयपूरिते<br>
स्वल्पमृत्पात्रे निक्षिप्य क्षीरपूर्णे नूतनकुम्भे सयन्त्रगुटिकमृत्पात्रं<br>
निक्षिप्य प्रागुक्तविधिनाग्निं कुण्डादौ संस्कृत्य तत्समीपे तत्कुम्भं<br>
संस्थाप्य ॐ अद्येत्यादि० अमुकमन्त्रसिद्धिकामो<br>
विद्यासाधकयोरैक्यत्वसिद्ध्यर्थमष्टोत्तरसहस्रं शतं वा<br>
मधुरत्रयहोममहं करिष्ये इति सङ्कल्प्य उपास्यमन्त्रेण<br>
सङ्कल्पितसङ्ख्यं प्रत्याहुति कुम्भे सम्पातं स्रुवलग्नं हुतशेषं<br>
निक्षिपन् हुत्वा तं कुम्भं जलाशये निक्षिप्य गुरुब्राह्मणादीन्<br>
स्वर्णादिभिस्तोषयेदिति । एवं कृतेऽपि नसिद्ध्यति तदा मन्त्रस्य द्रावणादिकं<br>
कुर्यात् । तदुक्तं महाहारकतन्त्रे :</p>
<p>द्रावणं बोधनं वश्यं पीडनं पोषशोषणे ।<br>
दाहनं च बुधः कुर्यात्ततः सिद्धो भवेन्मनुः ॥ १ ॥</p>
<p>द्रावणं वारुणैर्बीजैर्ग्रथनक्रमयोगतः ।<br>
तन्मन्त्रं यन्त्र आलिख्य शिलाकर्पूरकुङ्कुमैः ॥ २ ॥</p>
<p>प्। ३७९)</p>
<p>उशीररोचनाभ्यां च मन्त्रं सङ्ग्रथितं लिखेत् ।<br>
क्षीराज्यमधुतोयानां मध्ये तं लिखितं क्षिपेत् ॥ ३ ॥</p>
<p>पूजनाज्जपनाद्धोमाद् द्रावितः फलदो भवेत् ।<br>
द्रावितोऽपि न सिद्धश्चेद्वोधनं तस्य कारयेत् ॥ ४ ॥</p>
<p>सारस्वतेन बीजेन सम्पूटीकृत्य तं जपेत् ।<br>
एवं बुद्धो भवेत् सिद्धो नोचेत्तस्य वशं कुरु ॥ ५ ॥</p>
<p>कुचन्दनं तथा दारु हरिद्रा मदनं शिला ।<br>
एतैस्तु लिखितो मन्त्रो भूर्जपत्रे सुशोभने ॥ ६ ॥</p>
<p>मदनं कस्तूरी शिला मनःशिला ।</p>
<p>कण्ठे धृतो भवेत् सिद्धो नोचेत् कुर्यात्तु पीडनम् ।<br>
अधरोत्तररूपेण पदानि परिजप्य वै ॥ ७ ॥</p>
<p>ध्यायीत देवतां तद्वदधरोत्तररूपिणीम् ।<br>
विद्यामादित्यदुग्धेन लिखित्वाक्रम्य चाङ्घ्रिणा ॥ ८ ॥</p>
<p>तथाभूतेन मन्त्रेण होमः कार्यो दिने दिने ।<br>
पीडितो लज्जयाविष्टः सिद्धश्चेन्नहि पोषयेत् ॥ ९ ॥</p>
<p>बालातृतीयबीजेन पुटितं मधुदुग्धतः ।<br>
धारयेल्लिखितं मन्त्रमथवा शोषणं चरेत् ॥ १० ॥</p>
<p>द्वाभ्यां च वायुबीजाभ्यां लिखेन्मन्त्रं विदर्भितम् ।<br>
भस्मना धारयेत् कण्ठे नो चेद्दाह्योऽग्निबीजतः ॥ ११ ॥</p>
<p>मन्त्रार्णान् वह्निबीजेन चतुर्दिशि समावृतान् ।<br>
लिखेत् पालाशतैलेन धारयेत् कण्ठदेशतः ॥ १२ ॥</p>
<p>सिद्ध्ः स्यान्नात्र सन्देहो मन्त्र इत्याह शङ्करः ।</p>
<p>इति ॥ अथैतेषां प्रयोगाः । तत्रादौ द्रावणम् : वमिति वरुणबीजेन ग्रथितं<br>
मूलमन्त्रं कर्पूरकुङ्कुमगोरोचनामनः शिलोशिरैः<br>
पूजाचक्ररूपयन्त्रमध्ये विलिख्य कस्मिंश्चित्पात्रे<br>
दुग्धमधुघृतजलमेकीकृत्य तत्र यन्त्रं निधाय पूजाजपहोमान् कुर्यात् इति<br>
॥</p>
<p>अथ बोधनम् : तत्तु वाग्भवबीजसम्पूटितमन्त्रजपरूपम् ॥</p>
<p>अथ वशीकरणम् : तत्र भूर्जपत्रे<br>
रक्तचन्दनदारुहरिद्राकस्तूरीमनःशिलाभिर्मूलमन्त्रमालिख्य कण्ठे<br>
धारयेदिति ॥</p>
<p>अथ पीडनम् : तत्राधरोत्तरभावेन मन्त्रपदानि प्रजप्य<br>
देवतामप्यधरोत्तरभावेन ध्यात्वा अर्कपत्रे अर्कदुग्धेन तं<br>
मन्त्रमालिख्य तत्पादेनाक्रम्याधरोत्तरक्रमपठितमन्त्रेण होमं च<br>
कुर्यादिति ॥</p>
<p>अथ पोषणम् : तत्र बालातृतीयबीजपुटितं मन्त्रं गोदुग्धमधुभ्यां<br>
भूर्जादौ विलिख्य धारयेत् इति ॥</p>
<p>अथ षोषणम् : तत्र यज्ञभस्मना वायुबीजविदर्भितं मन्त्रं विलिख्य<br>
कण्ठे धारयेदिति ॥</p>
<p>अथ दाहनम् : पालाशबीजतैलेन वह्निबीजसम्पूटितं<br>
मन्त्रस्यैकैकमक्षरं विलिख्य प्रतिवर्णमधश्चोर्ध्वं च<br>
वह्निबीजमालिख्य कण्ठे धारयेदिति । विदर्भलक्षणं तु (शारदातिलके<br>
मन्त्रार्णद्वन्द्वमध्यस्थं साध्यनामाक्षरं लिखेत् । विदर्भम् एष<br>
विज्ञेयः इति ) तन्त्रान्तरे : एकान्तरं तु ग्रथनं विदर्भो द्व्यन्तरीकृतः । इति च<br>
॥ एकवीराकल्पे :</p>
<p>कर्माण्येतानि कुर्वीत प्रत्येकं मण्डलावधि ।<br>
जपहोमादिकाङ्गानां सङ्ख्या चाष्टोत्तरं शतम् ॥ १ ॥</p>
<p>एवं यदि न सिद्धः स्यात्तदा मन्त्रं जपेत् सुधिः ।<br>
अश्वत्थपत्रनवके मन्त्रं यन्त्रं च मालिकाम् ॥ २ ॥</p>
<p>विधानं पद्धतिं चैव संस्थाप्य सम्प्रपूज्य च ।<br>
जले निक्षिप्य दीक्षार्थं शीघ्रं गुरुमथाश्रयेत् ॥ ३ ॥</p>
<p>इति । एतावत्सर्वं महाविद्याव्यतिरिक्तविषयं महाविद्यानां तु<br>
मोक्षैकप्रधानत्वाद् भोगानामनुपादेयत्वात् आर्थसमाज (?) इति<br>
न्यायाद्भवन्ति चेद्भोगास्तदा भवन्तु नाम नोचेत्मा भूवन्<br>
महाविद्यानां त्यक्तुमयोग्यत्वात् ॥ अथ प्रसङ्गतः सिद्धिलक्षणं<br>
तन्त्रान्तरे :</p>
<p>मनोरथानामक्लेशः सिद्धेरुत्तमलक्षणम् ।<br>
मृत्यूनां हरणं तद्वद् देवतादर्शनं तथा ॥ १ ॥</p>
<p>प्रयोगाणां तथाक्लेशसिद्धिः सिद्धेस्तु लक्षणम् ।<br>
परकायप्रवेशश्च पुरप्रवेशनं तथा ॥ २ ॥</p>
<p>ऊर्ध्वोत्क्रमणमेवं हि चराचरपुरे गतिः ।<br>
खेचरीमेलनं चैव तत्कथाश्रवणादिकम् ॥ ३ ॥</p>
<p>भूच्छिद्राणि च सम्पश्येत् पातालादिषु सङ्गमः ।<br>
आकर्षणं सुरस्त्रीणां नागस्त्रीणां तथैव च ॥ ४ ॥</p>
<p>पादुका गुटिकास्तद्वदञ्जनं विवरं तथा ।<br>
अणिमादींश्च सम्प्राप्य केवलं मोक्षमाप्नुयात् ॥ ५ ॥</p>
<p>इत्येवं कथितं ब्रह्मन् प्रधानं सिद्धिलक्षणम् ।<br>
ख्यातिर्वाहनभूषादिलाभः सुचिरजीवनम् ॥ ६ ॥</p>
<p>नृपाणामङ्गनानां च वशीकरणमुत्तमम् ।<br>
सर्वत्र सर्वलोकेषु चमत्कारकरः सुखी ॥ ७ ॥</p>
<p>प्। ३८०)</p>
<p>रोगापहरणं दृष्ट्या विषापहरणं तथा ।<br>
पाण्डित्यं च कवित्वं च चतुर्विधमयत्नतः ॥ ८ ॥</p>
<p>वैराग्यं च मुमुक्षुत्वं त्यागिता सर्ववश्यता ।<br>
अष्टाङ्गयोगाभ्यसनं भोगेच्छापरिवर्जनम् ॥ ९ ॥</p>
<p>सर्वभूतेष्वनुकम्पा सर्वज्ञादिगुणोदयः ।<br>
इत्यादिगुणसम्पत्तिर्मध्यसिद्धेस्तु लक्षणम् ॥ १० ॥</p>
<p>ख्यातिर्वाहनभूषादिलाभः सुचिरजीवनम् ।<br>
नृपाणामङ्गनानां च वात्सल्यं लोकवश्यता ॥ ११ ॥</p>
<p>महैश्वर्य्यं धनित्वं च पुत्रदारादिसम्पदः ।<br>
अधमाः सिद्धयः प्रोक्ता मन्त्रिणः प्रथमभूमिकाः ॥ १२ ॥</p>
<p>तीर्थे मन्त्रोपदेशश्च श्रद्धा च जपकर्मणि ।<br>
फलिष्यतीति विश्वासस्तत् सत्सिद्धेस्तु लक्षणम् ॥ १३ ॥</p>
<p>निर्वीजा मनवो ये च तेषु बीजानि योजयेत् ।<br>
कामं वा विष बीजं वा जपतां सिद्धिदो मनुः ॥ १४ ॥</p>
<p>स्थानस्था वरदा मन्त्रा ध्यानस्थाश्च फलप्रदाः ।<br>
स्थानध्यानविहीनानां कोटिजापात् फलं नहि ॥ १५ ॥</p>
<p>मातृकापुटितं कृत्वा मूलमन्त्रं जपेत् सुधीः ।<br>
क्रमोत्क्रमाच्छतावृत्त्या तदन्ते केवलं मनुम् ॥ १६ ॥</p>
<p>एवं तु प्रत्यहं जप्यात् यावन्मासं समाप्यते ।<br>
निश्चितं मन्त्रसिद्धिः स्यादित्युक्तं तन्त्रवेदिभिः ॥ १७ ॥</p>
<p>गुरुं सन्तोषयेद्भक्त्या भूषणच्छादनादिभिः ।<br>
गुरोः सन्तोषमात्रेण मन्त्रसिद्धिर्भवेद् ध्रुवम् ॥ १८ ॥</p>
<p>गुरुमूलमिदं सर्वमित्याहुस्तन्त्रवेदिनः ।<br>
गुरुं विलङ्घ्य शास्त्रेऽस्मिन् नाधिकारः सुरेश्वरि ॥ १९ ॥</p>
<p>एतेषां मन्त्रतन्त्राणां प्रयोगः क्रियते यदि ।<br>
गुरोराज्ञां विना देवि सिद्धिहानिः प्रजायते ॥ २० ॥</p>
<p>शिव रुष्टे गुरुस्त्राता गुरौ रुष्टे न कश्चन ।<br>
यस्य देवे च मन्त्रे च गुरौ च त्रिषु निश्चला ॥ २१ ॥</p>
<p>न व्यवच्छिद्यते भक्तिस्तस्य सिद्धिरदूरतः ।<br>
भावनारहितानां च क्षुद्राणां क्षुद्रचेतसाम् ॥ २२ ॥</p>
<p>चतुर्गुणो जपः प्रोक्तः सिद्धये नान्यथा भवेत् ।</p>
<p>इत्येकवीराकल्पवचनात् पशुभावनां (वनावतां)<br>
पुरश्चरणचतुष्टयान्मन्त्रसिद्धिः । अत एव चतुर्धानुष्ठितो मन्त्रः इति<br>
पूर्वमुक्तम् । क्षुद्राणां पशूनामित्यर्थः । भावना दिव्यवीरभावना ॥<br>
अथ दिव्यपुरश्चरणं तन्त्रान्तरे</p>
<p>यदि विप्रः कुलश्रेष्ठः कुलद्रव्यपरायणः ।<br>
तदानेन विधानेन कर्तव्यं कुलसाधानम् ॥ १ ॥</p>
<p>मद्यं मांसं च मत्स्यं च मुद्रां मैथुनमेव च ।<br>
अन्योन्यं नित्यता ज्ञेया कुलदेव्याः प्रपूजने ॥ २ ॥</p>
<p>इति । कुलश्रेष्ठो दिव्यो वा वीरो वा अनेन विधानेन वक्ष्यमाणेन विधानेन<br>
विप्राणां पाशवमेवानुकल्पादिविधानमिति विप्रप्रदेन निरस्तम् । कुलार्णवे<br>
कुलक्रममुपक्रम्य :</p>
<p>ब्राह्मणैस्तु सदा कार्यं क्षत्रियैस्तु रणागमे ।<br>
वैश्यैर्धनप्रयोगे च शूद्रैस्तु न कदाचन ॥ १ ॥</p>
<p>इति । अनुकल्पस्तु विप्राणाम् इत्यादिवचनानि पशुविप्रपराणि बाहुल्येन विप्राः<br>
पशव एव भवन्तीति । कुलचूडामणौ :</p>
<p>पुरश्चरणकाले च कुलशक्तिं प्रपूजयेत् ।<br>
दीक्षितां गन्धपुष्पाद्यैर्भक्ष्यैः पायससम्भवैः ॥ १ ॥</p>
<p>आरम्भकाले वनितां स्वयं भक्ष्यान्नतेमनैः ।<br>
शून्ये गेहे समानीय चार्घ्यादिकं विशोधयेत् ॥ २ ॥</p>
<p>अमृतीकरणं कृत्वा शक्तिं चाभिमुखिं नयेत् ।<br>
आसनं प्रथमं दद्यात् स्वागत च वदेत् पुनः ॥ ३ ॥</p>
<p>पाद्यमर्घ्य च पानीयं मधुपर्कं जलं तथा ।<br>
स्नापयेद् गन्धपुष्पाद्भिः केशसंस्कारमारभेत् ॥ ४ ॥</p>
<p>धूपयित्वा ततः केशान् कौशेयं च निवेदयेत् ।<br>
ततः स्थानान्तरे पीठमास्तीर्य पादुकायुगम् ॥ ५ ॥</p>
<p>दत्त्वा तत्र समासीनां नानालङ्कारभूषणैः ।<br>
भूषयित्वानुलेपं च गन्धं माल्यं निवेदयेत् ॥ ६ ॥</p>
<p>दद्यान्मण्डलमध्ये तु स्वर्णपात्रे सुशोभने ।<br>
चर्व्यं चोष्यं लेह्यपेयं भोज्यं च पञ्चभक्षकम् ॥ ७ ॥</p>
<p>नानाविधं पिष्टकं च नानारससमन्वितम् ।<br>
दुग्धं दधि घृतं तक्रं नवनीतं सशर्करम् ॥ ८ ॥</p>
<p>उपलाख्ण्डपूर्णं च नानाविधरसायनम् ।<br>
नारिकेलं कपित्थं च नागरङ्गं सुदर्शनम् ॥ ९ ॥</p>
<p>लिम्पाकं बीजपूरं च दाडिमीफलमुत्तमम् ।<br>
नानावन्यफलं चैव नानागन्धविलेपनम् ॥ १० ॥</p>
<p>चन्दनं मृगनाभिं च श्रीखण्डं नवपल्लवम् ।<br>
टङ्कणं लोध्रकं चैव जलजं वनजं तथा ॥ ११ ॥</p>
<p>प्। ३८१)</p>
<p>नानाशैलसमुद्भूतं नानालङ्कारबूषणम् ।<br>
आदावन्ते च मध्ये च जपपूजाविशेषतः ॥ १२ ॥</p>
<p>न पूजयति चेत् कान्तां तदा विघ्नैर्विलिप्यते ।<br>
पूर्वार्जिते फलं नास्ति का कथा परजन्मनि ॥ १३ ॥</p>
<p>तस्मात् सर्वप्रयत्नेन यदीच्छेदात्मनो हितम् ।<br>
ममापि क्रोधसन्तापशमनं विघ्ननाशनम् ॥ १४ ॥</p>
<p>यत्नतः पूजनीयां स्युः कुला कुलजनाङ्गनाः ।</p>
<p>इति । आदिमध्यावसानविधिस्त्वलाभेऽवधेयः अत्यन्तालाभेऽपि<br>
आद्यन्तयोरावश्यकविधिः आरम्भकाले चेति जपपूर्तौ विशेषत इति चोक्तेः ॥</p>
<p>इति श्रीमहामहोपाध्यायभगवत्पूज्यपादश्रीगोविन्दाचार्यशिष्य<br>
श्रीभगवच्छङ्कराचार्यशिष्य श्रीविष्णुशर्माचार्यशिष्य-<br>
श्रीप्रगल्भाचार्यशिष्य श्रीविद्यारण्ययति विरचिते श्रीविद्यार्णवाख्ये तन्त्रे<br>
षोडशः श्वासः ॥ १६ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_16_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/16/">१६ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_16_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_16_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_16_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
