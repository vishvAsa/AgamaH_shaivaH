<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१८">
  <meta property="og:description" content="॥ अष्टादशः श्वासः ॥
अथ समयाचारः प्रयोगसारे -
देवस्थाने गुरुस्थाने श्मशाने वा चतुष्पथे ।
पादुकासनविण्मूत्रमैथुनानि विवर्जयेत् ॥ १ ॥
(देवं गुरुं गुरुस्थानं क्षेत्रं क्षेत्राधिदेवताः ।
सिद्धं सिद्धाधिवासांश्च श्रीपूर्वं समुदीरयेत्) ॥ २ ॥
प्रमत्तामन्त्यजां कन्यां पुष्पितां पतितस्तनीम् ।
विरूपां मुक्तकेशीं च कामार्तां च न निन्दयेत् ॥ ३ ॥
(कन्यायोनिं पशुक्रीडां दिग्वस्त्रां प्रकटस्तनीम् ।
नालोकयेत् परद्रव्यं परदारांश्च वर्जयेत् ) ॥ ४ ॥
धान्यगोगुरुदेवाग्निविद्या कोशनरान् प्रति ।
नैव प्रसारयेत् पादौ नैतानपि च लङ्घयेत् ॥ ५ ॥
आलस्यमदसम्मोहशाठ्यपैशुन्यविग्रहान् ।
असूयामात्मसम्मानं परनिन्दां च वर्जयेत् ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१८">
  <meta itemprop="description" content="॥ अष्टादशः श्वासः ॥
अथ समयाचारः प्रयोगसारे -
देवस्थाने गुरुस्थाने श्मशाने वा चतुष्पथे ।
पादुकासनविण्मूत्रमैथुनानि विवर्जयेत् ॥ १ ॥
(देवं गुरुं गुरुस्थानं क्षेत्रं क्षेत्राधिदेवताः ।
सिद्धं सिद्धाधिवासांश्च श्रीपूर्वं समुदीरयेत्) ॥ २ ॥
प्रमत्तामन्त्यजां कन्यां पुष्पितां पतितस्तनीम् ।
विरूपां मुक्तकेशीं च कामार्तां च न निन्दयेत् ॥ ३ ॥
(कन्यायोनिं पशुक्रीडां दिग्वस्त्रां प्रकटस्तनीम् ।
नालोकयेत् परद्रव्यं परदारांश्च वर्जयेत् ) ॥ ४ ॥
धान्यगोगुरुदेवाग्निविद्या कोशनरान् प्रति ।
नैव प्रसारयेत् पादौ नैतानपि च लङ्घयेत् ॥ ५ ॥
आलस्यमदसम्मोहशाठ्यपैशुन्यविग्रहान् ।
असूयामात्मसम्मानं परनिन्दां च वर्जयेत् ॥ ६ ॥">
  <meta itemprop="wordCount" content="14836">
  <meta name="twitter:card" content="summary">
  <meta name="twitter:title" content="१८">
  <meta name="twitter:description" content="॥ अष्टादशः श्वासः ॥
अथ समयाचारः प्रयोगसारे -
देवस्थाने गुरुस्थाने श्मशाने वा चतुष्पथे ।
पादुकासनविण्मूत्रमैथुनानि विवर्जयेत् ॥ १ ॥
(देवं गुरुं गुरुस्थानं क्षेत्रं क्षेत्राधिदेवताः ।
सिद्धं सिद्धाधिवासांश्च श्रीपूर्वं समुदीरयेत्) ॥ २ ॥
प्रमत्तामन्त्यजां कन्यां पुष्पितां पतितस्तनीम् ।
विरूपां मुक्तकेशीं च कामार्तां च न निन्दयेत् ॥ ३ ॥
(कन्यायोनिं पशुक्रीडां दिग्वस्त्रां प्रकटस्तनीम् ।
नालोकयेत् परद्रव्यं परदारांश्च वर्जयेत् ) ॥ ४ ॥
धान्यगोगुरुदेवाग्निविद्या कोशनरान् प्रति ।
नैव प्रसारयेत् पादौ नैतानपि च लङ्घयेत् ॥ ५ ॥
आलस्यमदसम्मोहशाठ्यपैशुन्यविग्रहान् ।
असूयामात्मसम्मानं परनिन्दां च वर्जयेत् ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/18\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/vidyAraNyayati-shrI-vidyArNava-tantram\/18.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१८">१८</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ अष्टादशः श्वासः ॥</p>
<p>अथ समयाचारः प्रयोगसारे -</p>
<p>देवस्थाने गुरुस्थाने श्मशाने वा चतुष्पथे ।<br>
पादुकासनविण्मूत्रमैथुनानि विवर्जयेत् ॥ १ ॥</p>
<p>(देवं गुरुं गुरुस्थानं क्षेत्रं क्षेत्राधिदेवताः ।<br>
सिद्धं सिद्धाधिवासांश्च श्रीपूर्वं समुदीरयेत्) ॥ २ ॥</p>
<p>प्रमत्तामन्त्यजां कन्यां पुष्पितां पतितस्तनीम् ।<br>
विरूपां मुक्तकेशीं च कामार्तां च न निन्दयेत् ॥ ३ ॥</p>
<p>(कन्यायोनिं पशुक्रीडां दिग्वस्त्रां प्रकटस्तनीम् ।<br>
नालोकयेत् परद्रव्यं परदारांश्च वर्जयेत् ) ॥ ४ ॥</p>
<p>धान्यगोगुरुदेवाग्निविद्या कोशनरान् प्रति ।<br>
नैव प्रसारयेत् पादौ नैतानपि च लङ्घयेत् ॥ ५ ॥</p>
<p>आलस्यमदसम्मोहशाठ्यपैशुन्यविग्रहान् ।<br>
असूयामात्मसम्मानं परनिन्दां च वर्जयेत् ॥ ६ ॥</p>
<p>इति । आलस्यं मन्दता । मदो विद्याधनाभिजात्यसम्पत्समुदितो मनस<br>
उल्लासः । मोहो मित्याभिनिवेशः । शाठ्यं शक्तिगूहणम् । पैशून्यं<br>
परोक्षे परदोषप्रकाशनम् । असूया गुणेषु दोषारोपः ।<br>
आत्मसमानम् आत्मनि सम्यक्पूज्यत्वबुद्धिः ।</p>
<p>लिङ्गिनं व्रतिनं विप्रं वेदवेदाङ्गसंहिताः ।<br>
पुराणागमशास्त्राणि कल्पांश्चापि न दूषयेत् ॥ ७ ॥</p>
<p>वेदाङ्गानि प्रसिद्धानि । संहिता मन्वादिप्रणीतस्मृतिशास्त्राणि ।<br>
आगमशास्त्राणि शिवाद्युक्तयामलादीनि । आगमं शिववक्त्रेभ्यो<br>
गतं वै गिरिजामुखे । मतं च वासुदेवस्य तस्मादागम उच्यते ।<br>
इत्यागमशब्दनिरुक्तिः । कल्पान् नक्षत्रकल्पो<br>
विधानकल्पोऽभिचारकल्पः शान्तिकल्पश्चेत्यथर्ववेदविभागरूपान्<br>
श्राद्धकल्पादिकानन्यांश्च ॥</p>
<p>युगं मुसलमश्मानं दाम चुल्लीमुलूखलम् ।<br>
शूर्पं सम्मार्जनीं दण्डं ध्वजं वैडूर्यमायुधम् ॥ ८ ॥</p>
<p>कलशं चामरं छत्रं दर्पणं भूसणं तथा ।<br>
भोगयोग्यानि चान्यानि यागद्रव्याणि यानि च ॥ ९ ॥</p>
<p>महास्थानेषु वस्तूनि यानि वा देवतालये ।<br>
दिव्योक्तानि पदार्थानि भूताविष्टानि यानि वै ॥ १० ॥</p>
<p>लङ्घयेज्जातु नैतानि यद्वा नच पदा स्पृशेत् ।<br>
या गोष्ठीर्लोकविद्विष्टा या च स्वैरविसर्पिणी ॥ ११ ॥</p>
<p>परहिंसारता या च न तामवतरेद् क्वचित् ।<br>
प्रतिग्रहं न गृह्णीयादात्मभोगविधित्सया ॥ १२ ॥</p>
<p>देवतागुरुपूजार्थं यत्नतोऽप्यर्जयेद्धनम् ।<br>
धारयेदार्जवं सत्यं सौशील्यं समतां घृतिम् ॥ १३ ॥</p>
<p>क्षान्तिं दयामनास्थां च दिव्यां शक्तिं च सर्वदा ।</p>
<p>आर्जवमवक्रता । सत्यं यथादृष्टार्थभाषणम् । सौशील्यं<br>
सुस्वभावावस्थानम् । समता रागद्वेषादिराहित्यम् । धृतिं<br>
दुःखादिभिरवसीदतश्चित्तस्य स्थिरीकरणं क्षान्तिः क्षमा<br>
परिभवादिषूत्पद्ममानक्रोधप्रतिबन्धः । दया परदुःखासहनम्<br>
॥ मन्त्रतन्त्रप्रकाशे -</p>
<p>विभीतकार्ककारञ्जस्नुहीच्छायां न संश्रयेत् ।<br>
स्तम्भदीपमनुष्याणामन्येषां प्राणिनां तथा ॥ १ ॥</p>
<p>नखाग्रकेशनिर्धूतस्नानवस्त्रघटोदकम् ।<br>
एतत्स्पर्श त्यजेद् दूरे खरश्वाजरजस्तथा ॥ २ ॥</p>
<p>इति । लिङ्गपुराणे -</p>
<p>अजश्वानखरोष्ट्राणां मार्जनीभवरेणुकम् ।<br>
संस्पृशेद्यदि मूढात्मा श्रियं हन्ति हरेरपि ॥ १ ॥</p>
<p>प्। ४२०)</p>
<p>न निन्देत् कारणं देवं न शास्त्रं तेन निर्मितम् ।<br>
न गुरुं साधकं चैव लिङ्गच्छायां न लङ्घयेत् ॥ २ ॥</p>
<p>नाद्याल्लङ्घेन्न निर्माल्यं तद्दद्याच्छिवदीक्षिते ।</p>
<p>तदिति शिवनिर्माल्यम् । तथा नारदपञ्चरात्रे -</p>
<p>साधनस्य स्वभावेन केशश्मश्रूविलुञ्चितः ।<br>
सम्भवे नववस्त्रश्च मलयूकाविवर्जितः ॥ १ ॥</p>
<p>सुविनीतः सदायश्च मन्त्रमाराधयेत् परम् ।</p>
<p>इति । साधनस्य स्वभावेनेत्यनेन पुरश्चरणमध्ये न वपनं<br>
कार्यमित्युक्तमपनीतकेशश्मश्रुरित्यर्थः । अत्र तु -</p>
<p>गङ्गायां भास्करे क्षेत्रे पित्रोश्च मरणं विना ।<br>
वृथा च्छिनत्ति यः केशांस्तमाहुर्ब्रह्मघातकम् ॥ १ ॥</p>
<p>प्रयागतीर्थयात्रायां पितृमातॄवियोगतः ।<br>
कचानां वपनं कुर्याद् वृथा न विकचो भवेत् ॥ २ ॥</p>
<p>इति । कालिकापुराणविष्णुभ्यां यद्वपनं निषिध्यते तददीक्षितपरम् ।<br>
जटिला मुण्डिताश्चैव शुक्लयज्ञोपवीतिनः । ब्रह्मचर्यरताः<br>
शान्तावेदान्तज्ञानतत्पराः इति ॥ कूर्मपुराणे शैवानां<br>
मुण्डितत्वोक्तेः । तथा -</p>
<p>सामान्यसिद्ध्यै रक्षार्थं परेषां न कदाचन ।<br>
प्रयोक्तव्यः स्वमन्त्रश्च आपद्यपि न चाचरेत् ॥ १५ ॥</p>
<p>गारुडं भूतवादं च भयात् स्वार्थे न चात्मनि ।<br>
कृपया परया कुर्यादनाथेषु असंसदि ॥ १६ ॥</p>
<p>सोमसूर्यान्तरस्थं च गवां चाश्वा (वाय्व)ग्निमध्यगम् ।<br>
भावयेद्दैवतं विष्णुं गुरुं विप्रशरीरगम् ॥ १७ ॥</p>
<p>मन्येत्मातापितरौ विष्णुं तद्वद् प्रियातिथिम् ।<br>
ज्ञेयो विश्वाश्रयो विष्णुरात्मा ज्ञेयश्च विष्णुवत् ॥ १८ ॥</p>
<p>यत्र यत्र प्रीवादो मात्सर्याच्छ्रूयते गुरोः ।<br>
तत्र तत्र न वस्तव्यं प्रयायात्संस्मरन् हरिम् ॥ १९ ॥</p>
<p>यैः कृता च गुरोर्निन्दा विभोः शास्त्रस्य नारद ।<br>
नापि तैः सह वक्तव्यं वस्तव्वं वा कदाचन ॥ २० ॥</p>
<p>कर्मणा मनसा वाचा न कुर्यात् पारदारिकम् ।<br>
न निन्द्या ब्राह्मणा देवा विष्णुर्धेनुस्तथैव च ॥ २१ ॥</p>
<p>रुद्राश्चादित्या अग्निश्च लोकपाला ग्रहास्तथा ।<br>
गुरुर्वा वैष्णवश्चापि पुरुषः पूर्वदीक्षितः ॥ २२ ॥</p>
<p>न तेन कुत्रचित् कार्ये शापानुग्रहकर्मणी ।<br>
न तेन मन्त्रो वक्तव्यो मुद्रा वा समया अपि ॥ २३ ॥</p>
<p>स्वानुष्ठानेऽपि यत्कर्म सर्वं सर्वस्य गोपयेत् ।<br>
मन्त्रगुप्तिश्च कर्तव्या सततं मन्त्रसिद्धये ॥ २४ ॥</p>
<p>इति । तेन साधकेन तन्त्रान्तरे -</p>
<p>सर्वभूतेष्वनुकम्पा दानं चातिथिपूजनम् ।<br>
पञ्चेज्या तीर्थसेवा च स्वाध्यायो गुरुसेवनम् ॥ १ ॥</p>
<p>सामान्यं सर्वलोकानामेष धर्मः सनातनः ।<br>
ब्रह्मचारी दीक्षितश्चेत् त्रिसन्ध्यं देवमर्चयेत् ॥ २ ॥</p>
<p>स्नानं त्रिषवणं तस्य वेदाध्ययनमेव च ।<br>
भैक्ष्यं सम्प्रार्थयेत् साक्षाद् ध्यायेद् देवं निरन्तरम् ॥ ३ ॥</p>
<p>गृहस्थो दीक्षया सिक्तः सर्वं पूर्ववदाचरेत् ।<br>
न जपो नार्चनं नैव ध्यानं नापि विधिक्रमः ॥ ४ ॥</p>
<p>केवलं सततं श्रीमच्चरणाम्भोजभागिनाम् ।<br>
सन्न्यासिनां मुमुक्षूणां मानसः कथितः क्रमः ॥ ५ ॥</p>
<p>परिव्राडविरक्तश्च विरक्तश्च गृही तथा ।<br>
उभौ तौ नरके घोरे पच्येदाभूतसम्प्लवम् ॥ ६ ॥</p>
<p>गृहस्थो धर्मपत्न्या च पूजयेद्देवमन्वहम् ।<br>
दया दानं महार्हं च येन देवः प्रसीदति ॥ ७ ॥</p>
<p>सन्न्यासिनां द्रव्यदाने नाधिकारोऽस्ति सुव्रत ।<br>
वर्णिनां च वनस्थानां को वदेदनपेक्षितम् ॥ ८ ॥</p>
<p>इति । अन्यत्रापि -</p>
<p>अथाचारं प्रवक्ष्यामि यत् स्मृत्वामृतमश्नुते ।<br>
सर्वभूतहिते युक्तः समयाचारपालकः ॥ १ ॥</p>
<p>अनित्यकर्मसन्त्यागी नित्यानुष्ठानतत्परः ।<br>
मन्त्राणां साधनद्वारे शिवभावनतत्परः ॥ २ ॥</p>
<p>परस्यां देवतायां तु सर्वकर्मनिवेदकः ।<br>
अन्यमन्त्रार्चन श्रद्धामन्यमन्त्रप्रपूजनम् ॥ ३ ॥</p>
<p>कुलस्त्रीवीरनिन्दां च तद्द्रव्यस्यापहारणम् ।<br>
स्त्रीषु रोषं प्रहारं च वर्जयेद्भक्तिमान् सदा ॥ ४ ॥</p>
<p>स्त्रीमयं च जगत्सर्वं स्वयं चैव तथा भवेत् ।<br>
स्त्रीषु द्वेषो न कर्तव्यो विशेषात पूजनं स्त्रियाः ॥ ५ ॥</p>
<p>प्। ४२१)</p>
<p>भक्ष्यं ताम्बूलमन्यच्च भक्ष्यद्रव्यं यथारुचि ।<br>
पेयं चर्व्य तथा चोष्यं भक्ष्यं लेह्यं तथा सुखम् ॥ ६ ॥</p>
<p>सर्वं च युवतीरूपं भावयेद्यतमानसः ।<br>
कुलजां युवतीं वीक्ष्य नमस्कुर्यात् समाहितः ॥ ७ ॥</p>
<p>बालां वा यौवनप्रौढां वृद्धा वा सुन्दरीं तथा ।<br>
कुत्सितां वा महादुष्टां नमस्कृत्या विभावयेत् ॥ ८ ॥</p>
<p>कुमरीपूजनं कुर्यात् सर्वकार्येषु सर्वदा ।<br>
कुमारीपूजनाद् देवि सर्वसिद्धिः प्रजायते ॥ ९ ॥</p>
<p>इति । कुमारीपूजनमग्रे वक्ष्यामः । अन्यच्च -</p>
<p>यस्मिन् मन्त्रे य आचारस्तत्र धर्मस्तु तादृशः ।<br>
कृतार्थस्तेन जायेत स्वर्गो वा मोक्ष एव वा ॥ १० ॥</p>
<p>नाधर्मो जायते तेन किञ्च धर्मो महान् भवेत् ।<br>
विस्मिता विलयं यान्ति पशवः शास्त्रमोहिताः ॥ ११ ॥</p>
<p>भ्रान्तिस्तत्र न कर्तव्या सिद्धिहानिः प्रजायते ।<br>
विशुद्धचित्तस्तत्सिद्धिं लभते चापवर्गजाम् ॥ १२ ॥</p>
<p>निर्विकल्पस्तु मन्त्रज्ञो ब्रह्म साक्षान्न संशयः ।<br>
भैरवी यदि सञ्जातः सिद्धिस्तत्र न संशयः ॥ १३ ॥</p>
<p>रात्रौ पूजा विशेषेण कर्तव्या सिद्धिमिच्छता ।<br>
देव्यै निवेदितं यद्यत्तत् सर्वं भक्षयेन्नरः ॥ १४ ॥</p>
<p>यदन्ना देवता यस्य तदन्नः पुरुषोत्तमः ।<br>
नैवेद्यनिन्दकं दृष्ट्वा नृत्यन्ते योगिनीगणाः ॥ १५ ॥</p>
<p>रक्तपानोद्यताः सर्वा मांसास्थिचर्वणोद्यताः ।</p>
<p>इति । कुलार्णवे -</p>
<p>असंस्कृतं वृथापानं बलात्कारेण मैथुनम् ।<br>
स्वप्रीत्यै आहृतं मांसं रौरवं नरकं व्रजेद् ॥ १ ॥</p>
<p>आत्मार्थं प्राणिनां हिंसा न कदाचिन्मयोदिता ।<br>
बलिदानं विना देव्या हिंसा सर्वत्र वर्जयेत् ॥ २ ॥</p>
<p>अनिमित्तं तृणं वापि च्छेदयेन्न कदाचन ।<br>
मामनादृत्य पुण्यं च पापं स्यात् प्रत्यवायतः ॥ ३ ॥</p>
<p>मन्निमित्तं कृतं पापं पुण्यं भवति शाम्भवि ।<br>
यैरेवाप्यायनं द्रव्यैः सिद्धिस्तैरेव चोदिता ॥ ४ ॥</p>
<p>कुण्डीकुम्भकपालानि मधुपूर्णानि विभृतः ।<br>
किं न पश्यति लोकोऽयं ब्रह्मविष्णुमहेश्वरान् ॥ ५ ॥</p>
<p>श्रीगुरोः कुलशास्त्रेभ्यः सम्यग्विज्ञाय वासनाम् ।<br>
पञ्चमुद्रा निषेवेत चान्यथा नरकं व्रजेत् ॥ ६ ॥</p>
<p>कुलद्रव्याणि सेवन्ते येऽन्यदर्शनमाश्रिताः ।<br>
तदङ्गरोमसङ्ख्याभिर्जायन्ते भूतयोनिषु ॥ ७ ॥</p>
<p>इति । तथा (८।७) -</p>
<p>अदीक्षितैरनाचारैरतन्त्रज्ञैरदैवतैः ।<br>
दूषकैः समयभ्रष्टैर्न कुर्याद् द्रव्यसङ्गतिम् ॥ १ ॥</p>
<p>अभिज्ञम्मन्यमानेश्च प्रपञ्चः व्रतधारिभिः ।<br>
पशुभिक्षुद्रकर्मस्थैर्न कुर्याद् द्रव्यसङ्गतिम् ॥ २ ॥</p>
<p>स्त्रीद्विष्टैर्गुरुभिः शप्तैर्भक्तिहीनैर्दुरात्मभिः ।<br>
कुलोपदेशहीनैश्च न कुर्याद् द्रव्यसङ्गतिम् ॥ ३ ॥</p>
<p>अनभिज्ञैरनर्हैश्च न कुर्याद् द्रव्यसङ्गतिम् ।<br>
पदवाक्यप्रमाणज्ञाः श्रुतिस्मृत्यर्थवेदिनः ॥ ४ ॥</p>
<p>कुलधर्मानभिज्ञा ये तान् सर्वान् वर्जयेत् प्रिये ।<br>
स्वकुलेऽपि प्रसूता ये वृद्धाचारप्रवर्तिनः ॥ ५ ॥</p>
<p>त्वत्पूजाविमुखाः स्युश्चेतैः सङ्गं वर्जयेत् प्रिये ।<br>
स्त्रीपुत्रमित्रबन्धूनां स्निग्धानामपि पार्वति ॥ ६ ॥</p>
<p>कुलाचारानभिज्ञानां सङ्गतिं वर्जयेत् प्रिये ।<br>
अदृष्टपुरुषाणां च देशान्तरनिवासिनाम् ॥ ७ ॥</p>
<p>विना सङ्केतयोगेन न कुर्याद् द्रव्यसङ्गतिम् ।<br>
कुलीनं नावमन्येत पूजयेत् तं विचक्षणः ॥ ८ ॥</p>
<p>कुलीनेषु प्रसन्नेषु प्रसन्ना देवता भवेत् ।<br>
स्वपात्रस्थितशेषं च न दद्याद्भैरवाय च ॥ ९ ॥</p>
<p>यदि दद्यात् कुलेशानि देवताशापमाप्नुयात् ।<br>
आसनं भोजनं पात्रमुपानच्छयनानि च ॥ १० ॥</p>
<p>अनभिज्ञैरनर्हैश्च सङ्करं नैव कारयेत् ।<br>
कुलपूजान्तरायं तु यः करोति हि दुर्मतिः ॥ ११ ॥</p>
<p>स याति नरकं घोरमेकविंशतिभिः कुलैः ।<br>
तस्मात् सर्व प्रयत्नेन कुलपूजारतो भवेत् ॥ १२ ॥</p>
<p>लभते सर्वसिद्धिं च नात्र कार्या विचारणा ।<br>
आराधनासमर्थश्चेत् दद्यादर्चनसाधनम् ॥ १३ ॥</p>
<p>यो दातुं नैव शक्नोति कुर्यादर्चनदर्शनम् ।<br>
सम्यक् शतक्रतून् कृत्वा यत्फलं समवाप्नुयात् ॥ १४ ॥</p>
<p>प्। ४२२)</p>
<p>तत्फलं समवाप्नोति सकृत्कृत्वा क्रमार्चनम् ।<br>
दत्त्वा षोडशदानानि यत्फलं लभते नरः ॥ १५ ॥</p>
<p>तत्फलं समवाप्नोति दत्त्वा श्रीचक्रसाधनम् ।<br>
सार्धत्रिकोटितीर्षेषु स्नात्वा यत्फलमाप्नुयात् ॥ १६ ॥</p>
<p>तत्फलं लभते भक्त्या कृत्वा श्रीचक्रदर्शनम् ।<br>
बहुनोक्तेन किं देवि यथाशक्त्या ददाति यः ॥ १७ ॥</p>
<p>कुलाचार्याय पूजार्थं कुलद्रयं स सर्ववित् ।<br>
यथैवान्तश्चरा राज्ञः प्रियाः स्युर्न बहिश्चराः ॥ १८ ॥</p>
<p>तथान्तर्यागनिष्टा ये प्रिया मे देवि नापरे ।<br>
समर्पयन्ति ते भक्त्या त्वावाभ्यां पिशितासवम् ॥ १९ ॥</p>
<p>उत्पादयति चानन्दं मत्प्रियः कौलिकः प्रिये ।<br>
अनधीतोप्यशास्त्रज्ञो गुरुभक्तो दृढव्रतः ॥ २० ॥</p>
<p>कुलपूजारतो यस्तु स मे प्रियतमो भवेत् ।</p>
<p>इति । तन्त्रान्तरे -</p>
<p>कुलजां युवतीं विक्ष्य नमस्कुर्यात् समाहितः ।<br>
यदि भाग्यवशाद् देवि कुलदृष्टिः प्रजायते ॥ १ ॥</p>
<p>तदैव मानसीं पूजां तत्र तासां प्रकल्पयेत् ।</p>
<p>तासां भगादिदेवीम् । तथा -</p>
<p>भगिनीं भगजिह्वां च भगास्यां भगसाक्षिणीम् ।<br>
भगदन्तां भगाक्षीं च भगकर्णां भगत्वचाम् ॥ ३ ॥</p>
<p>भगनासां भगस्तनीं भगस्थां भगसर्पिणीम् ।<br>
सम्पूज्य ताभ्यो गन्धाद्यैर्मानसैर्गुरुमेव च ॥ ४ ॥</p>
<p>नमस्कृत्य विधानेन स्वयमक्षोभितः सुधीः ।<br>
बालां वा यौवनोन्मतां वृद्धा वा सुन्दरीं तथा ॥ ५ ॥</p>
<p>कुत्सितां वा महादुष्टां नमस्कृत्या विभावयेत् ।<br>
तासां प्रहारं निन्दां च कौटिल्यमप्रियं तथा ॥ ६ ॥</p>
<p>सर्वथा च न कर्तव्यमन्यथा सिद्धिरोधकृत् ।<br>
स्त्रियो देवाः स्त्रियः प्राणाः स्त्रियश्चैव विभूषणम् ॥ ७ ॥</p>
<p>स्त्रीसङ्गिना सदा भाव्यमन्यथा सिद्धिहानिकृत् ।<br>
जपस्थाने महाशङ्खं निवेश्योर्ध्व जपं चरेत् ॥ ८ ॥</p>
<p>स्त्रियं गच्छन् स्पृशन् पश्यन् विशेषात् कुलजां शुभाम् ।<br>
भक्षंस्ताम्बूलमन्यानि भक्ष्यद्रव्यं यथारुचि ॥ ९ ॥</p>
<p>भुक्त्वा ह्यशेषभक्ष्याणि भुक्त्वा शेषं जपं चरेत् ।</p>
<p>इति । वीरतन्त्रे -</p>
<p>दिक्कालनियमो नात्र स्थित्यादिनियमो नच ।<br>
न जपे कालनियमो चर्यादिषु बलिष्वपि ॥ १ ॥</p>
<p>स्वेच्छानियम उक्तश्च महामन्त्रस्य साधने ।</p>
<p>इति । महामन्त्रास्तु तत्रैव -</p>
<p>काली तारा महाविद्या षोडशी भुवनेश्वरी ।<br>
भैरवी च्छिन्नमस्ता च विद्या धूमावती मता ॥ १ ॥</p>
<p>बगला सिद्धविद्या च मातङ्गी कमलात्मिका ।<br>
एता एव महाविद्या दश विद्याः प्रकीर्तिताः ॥ २ ॥</p>
<p>नात्र शुद्ध्याद्यपेक्षास्ति नारिमित्रादिदूषणम् ।<br>
नवा प्रयासबाहुल्यं समयासमयादिकम् ॥ ३ ॥</p>
<p>इति । अत्र काली दक्षिणाकालिकादिभेदाः । तारा ताराभेदाः । महाविद्या<br>
षोडशीश्रीमहात्रिपुरसुन्दर्याः । षोडशीपञ्चदशीभेदसहिता ।<br>
भुवनेश्वरी तद्भेदसहिता । भैरवी बालादिभेदसहिता । छिन्नमस्ता<br>
तद्भेदसहिता । विद्या धूमावती तद्भेदा घर्मटीमर्कटी-<br>
आर्द्रपटीतद्भेदसहिता । बगला तद्भेदसहिता वाराह्यष्टभेदसहिता ।<br>
सिद्धविद्या च मातङ्गी<br>
सुमुखीश्यामालघुमातङ्गीराजमातङ्गीभेदसहिता । कमलात्मिका<br>
महालक्ष्मी भेदसहिता । तथा -</p>
<p>वस्त्रासनस्थानगेहदेहस्पर्शादिवारिणः ।<br>
शुद्धिं न चाचरेदत्र निर्विकल्पमनाश्चरेत् ॥ ४ ॥</p>
<p>इति । कुलार्णवे -</p>
<p>कुलाचारगृहं गत्वा भक्त्या पापं विशोधयेत् ।<br>
याचयेदमृतं कौलं तदभावे कुलं भवेत् ॥ १ ॥</p>
<p>कुलाचारेण यत्कृत्वा दण्डपात्रं तु भक्तितः ।<br>
नमस्कृत्य च गृह्णीयादन्यथा नरकं व्रजेत् ॥ २ ॥</p>
<p>इति । अन्यत्रापि -</p>
<p>वृथा न गमयेत्कालं द्यूतक्रीडादिना सुधीः ।<br>
गमयेद् देवतापूजाजपयागस्तवादिना ॥ १ ॥</p>
<p>प्। ४२३)</p>
<p>वीराणां जपयज्ञस्तु सर्वकाले प्रशस्यते ।<br>
सर्वदेशे सर्वपीठे कर्तव्यो नात्र संशयः ॥ २ ॥</p>
<p>शक्तिः शिवः शिवः शक्तिः शक्तिर्ब्रह्मा जनार्दनः ।<br>
शक्तिरिन्द्रो रविः शक्तिः शक्तिश्चन्द्रो ग्रहा द्रुवः ॥ ३ ॥</p>
<p>शक्तिरूपं जगत्सर्वं यो न जानाति नारकी ।</p>
<p>इति । वीरतन्त्रे -</p>
<p>स्नानादि मानसं शौचं मानसः प्रवरो जपः ।<br>
पूजनं मानसं दिव्यं मानसं तर्पणादिकम् ॥ १ ॥</p>
<p>सर्व एव शुभः कालो नाशुभो विद्यते क्वचित् ।<br>
न विशेषो दिवा रात्रौ न सन्ध्यायां दिवानिशम् ॥ २ ॥</p>
<p>सर्वदा पूजयेद् देवीमास्नातः कृतभोजनः ।<br>
महानिशि शुचौ देशे बलिं मन्त्रेण दापयेत् ॥ ३ ॥</p>
<p>रात्रावेव महापूजा कर्तव्या वीरवन्दिते ।<br>
तद्दिने सर्वथा कार्या शासनान्मम सुव्रते ॥ ४ ॥</p>
<p>इति । महानिशा तु तत्रैव -</p>
<p>अर्धरात्रात् परं यच्च मुहूर्तद्वयमेव च ।<br>
सा महारात्रिरुद्दिष्टा तद्गतं चाक्षयं भवेत् ॥ ५ ॥</p>
<p>इति । गन्धर्वतन्त्रे -</p>
<p>पृथ्वीमृतुमतीं वीक्ष्य सहस्रं यदि नित्यशः ।<br>
तदा वादी स्वसिद्धान्तहतः क्षितितलं व्रजेत् ॥ १ ॥</p>
<p>पृथ्वीम् । कुलम् । नित्यश इति शोडशदिनं यावत् ।</p>
<p>पर्वते हस्तमारोप्य निर्भयो यतमानसः ।<br>
कवितां लभते सोऽपि अमृतत्वं च गच्छति ॥ २ ॥</p>
<p>तत्रापि सहस्रमिति सम्बन्धः । पर्वतः स्तनः । नीलतन्त्रे -</p>
<p>पद्मं दृष्ट्वा यथा बिम्बं खञ्जनं शिखरं तथा ।<br>
चामरं रविबिम्बं च तिलपुष्पं सरोरुहम् ॥ १ ॥</p>
<p>त्रिशूल वीक्ष्य जप्त्वा च शतशः शुद्धभावतः ।<br>
मुखप्रसादं सुमुखं सुलोचनं सुहास्यकम् ॥ २ ॥</p>
<p>सुकेशं सुगतिं चैव सुगन्धिं सुखमेव च ।<br>
लभते च यथासङ्ख्यं शृणु पार्वति सादरम् ॥ ३ ॥</p>
<p>पद्मं मुखं बिम्बमधरम् खञ्जनं चक्षुः शिखरं स्तनं<br>
चामरं केशं रविबिम्बं सिन्दूरं तिलपुष्पं नासिकां सरोरुहं<br>
नाभिं त्रिशूलं त्रिवलीमिति ॥ भावचूडामणौ -</p>
<p>एकाकी निर्जने देशे श्मशाने विजनं वने ।<br>
शून्यागारे नदीतीरे निःशङ्को विहरेत् सदा ॥ १ ॥</p>
<p>महाचीनद्रुमे देवीं ध्यात्वा तत्र प्रपूजयेत् ।<br>
तद्द्रूमोद्भवपुष्पेण पूजयेद्भक्तिभावतः ॥ २ ॥</p>
<p>स भवेत् कुलदेवश्च कुलक्रमगतः शुचिः ।<br>
ब्रह्मतरोर्महापद्मे देवीं ध्यात्वा यथाविधिः ॥ ३ ॥</p>
<p>तत्सुधारससारेण तर्पयेन्मातृकानने ।<br>
महाचीनद्रुमलतावेष्टितः साधकोत्तमः ॥ ४ ॥</p>
<p>रात्रौ यदि जपेन्मन्त्रं सैव कल्पलता भवेत् ।<br>
तिथिक्रमेण सङ्ख्याभिर्लताभिर्वेष्टितो यदि ॥ ५ ॥</p>
<p>तदा मासेन सिद्धिः स्यात् सहस्रजपमानतः ।<br>
अष्टम्यां च चतुर्दश्यां द्विगुणं यदि दृश्यते ॥ ६ ॥</p>
<p>तत्रैव महतीं सिद्धिं देवानामपि दुर्लभाम् ।</p>
<p>इति । कुलचूडामणौ -</p>
<p>शृणु पुत्र रहस्यं मे समयाचारसम्भवम् ।<br>
येन हीना न सिध्यन्ति जन्मकोटिसहस्रशः ॥ १ ॥</p>
<p>मानवः कुलशास्त्राणां कुलाचार्यानुचारिणाम् ।<br>
तदा चरेत् तु सर्वत्र वैष्णवाचारतत्परः ॥ २ ॥</p>
<p>परनिन्दासहिष्णुः स्यादुपकाररतः सदा ।<br>
पर्वते विपिने वापि निर्जने शून्यमण्डपे ॥ ३ ॥</p>
<p>चतुष्पथे जनशून्ये यदि दैवाद्गतिर्भवेत् ।<br>
क्षणं ध्यात्वा मनुं जप्त्वा नत्वा गच्छेद्यथासुखम् ॥ ४ ॥</p>
<p>गृध्रं वीक्ष्य महाकालीं नमस्कुर्यादलक्षितम् ।<br>
क्षेमङ्करीं तथा वीक्ष्य जम्बुकीं यमदूतिकाम् ॥ ५ ॥</p>
<p>कुररं श्येनभूकाकौ कृष्णमार्जारमेव च ।<br>
कृशोदरि महाचण्डे मुक्तकेशि बलिप्रिये ॥ ६ ॥</p>
<p>कुलाचारप्रसन्नास्ये नमस्ते शङ्करप्रिये ।<br>
श्मशानं च शिवं दृष्ट्वा प्रदक्षिणमनुव्रजन् ॥ ७ ॥</p>
<p>प्रणम्यानेन मनुना मन्त्री सुखमवाप्नुयात् ।<br>
घोरदंष्ट्रे करालास्ये फिटिशब्दप्रणादिनि ॥ ८ ॥</p>
<p>प्। ४२४)</p>
<p>घोरघोररवास्फारे नमस्ते विन्द्यवासिनि ।<br>
भाग्योदयसमुत्पन्ने नमस्ते वरवर्णिनि ॥ ९ ॥</p>
<p>कृष्णवर्णं तथा पुष्पं राजानं राजपूत्रकम् ।<br>
हस्त्यश्वरथशस्त्राणि फलकान् वीरपूरुषान् ॥ १० ॥</p>
<p>महिषं कुलदेवं च दृष्ट्वा महिषमर्दिनीम् ।<br>
प्रणम्य जयदुर्गां वा सर्वविघ्नैर्न लिप्यते ॥ ११ ॥</p>
<p>जय देवि जगद्धात्रि त्रिपुराद्ये त्रिदैवते ।<br>
भक्तेभ्यो वरदे देवि महिषघ्नि नमोऽस्तु ते ॥ १२ ॥</p>
<p>मद्यभाण्डं सदालोक्य मत्स्यं मांसं वरस्त्रियम् ।<br>
दृष्ट्वा च भैरवीं देवीं प्रणमेद्विमृशन् मनुम् ॥ १३ ॥</p>
<p>घोरविघ्नविनाशाय कुलाचारसमृद्धये ।<br>
नमामि वरदे देवि मुण्डमालाविभूषिते ॥ १४ ॥</p>
<p>रक्तधारासमाकीर्णां वरदे त्वां नमाम्यहम् ।<br>
सर्वविघ्नहरं देवि नमस्ते हरवल्लभे ॥ १५ ॥</p>
<p>एतेषां दर्शने चैव यदि नैवं प्रकुर्वते ।<br>
शक्तिमन्त्रं पुरस्कृत्य तस्य सिद्धिर्न जायते ॥ १६ ॥</p>
<p>कुलाचारे कुलाष्टम्यां चतुर्दश्यां विशेषतः ।<br>
योगिनीपूजनं तत्र प्रधानं कुलपूजनम् ॥ १७ ॥</p>
<p>यथा विष्णुतिथौ विष्णुः पूजितो वाञ्छितप्रदः ।<br>
तथा कुलतिथौ दुर्गा पूजिता वरदायिनी ॥ १८ ॥</p>
<p>इति । कुलाचारनियमस्तु यामले -</p>
<p>रविश्चन्द्रो गुरुः सौरश्चत्वारश्चाकुला इमे ।<br>
भौमशुक्रौ कुलाख्यौ तु बुधवारः कुलाकुलः ॥ १ ॥</p>
<p>द्वितीया दशमी षष्ठी कुलाकुलमुदाहृतम् ।<br>
विषमाश्चाकुलाः सर्वाः शेषाश्च तिथयः कुलाः ॥ २ ॥</p>
<p>वारुणार्द्राभिजिन्मूलं कुलाकुलमुदाहृतम् ।<br>
कुलानि समयुग्मानि शेषमान्यकुलानि च ॥ ३ ॥</p>
<p>तिथौ वारे च नक्षत्रे ह्यकुले स्थायिनो जयः ।<br>
कुलाख्ये जयिनो नित्यं साम्यं चैव कुलाकुले ॥ ४ ॥</p>
<p>इति । एवं कुलाचारादिकं ज्ञात्वा साधकः कर्म कुर्यात् । अथ<br>
शिवाबलिः । कुलचूडामणौ -</p>
<p>बिल्वमूले प्रान्तरे वा श्मशाने वापि साधकः ।<br>
मांसप्रधानं नैवेद्यं सन्ध्याकाले निवेदयेत् ॥ १ ॥</p>
<p>कालिकालालीति वक्तये तत्रोमा शिवरूपिणी ।<br>
पशुरूपधरायाति परिवारगणैः सह ॥ २ ॥</p>
<p>भुक्त्वा रौति यदैशान्यां मुखमुत्तोल्य सस्वरम् ।<br>
तदैव मङ्गलं तस्य नान्यथा कुलभूषणम् ॥ ३ ॥</p>
<p>अवश्यमन्नदानेन नियतं तोषयेच्छिवाम् ।<br>
नित्यश्राद्धं तथा सन्ध्यावन्दनं पितृतर्पणम् ॥ ४ ॥</p>
<p>तथैव कुलसेव्यानां नित्यता कुलपूजने ।<br>
पशुरूपां शिवां देवीं यो नार्चयति निर्जने ॥ ५ ॥</p>
<p>शिवारावेण तस्याशु सर्व नश्यति निश्चितम् ।<br>
जपपूजाविधानानि यत्किञ्चित् सुकृतानि च ॥ ६ ॥</p>
<p>गृहीत्वा शापमादाय शिवा रोदिति निर्जने ।<br>
एकया भुज्यते यत्र शिवया देव भैरव ॥ ७ ॥</p>
<p>तत्रैव सर्वशक्तीनां प्रितीः परमदुर्लभा ।<br>
पशुशक्तिः पक्षिशक्तिर्नवशक्तिर्यथाक्रमात् ॥ ८ ॥</p>
<p>पूजनाद्विगुणं कर्म सगुणं साधयेत् ततः ।<br>
तेन सर्वप्रयत्नेन कर्तव्यं पूजनं महत् ॥ ९ ॥</p>
<p>राजादिभयमापन्नै देशान्तरभयादिके ।<br>
शुभाशुभानि कर्माणि विचिन्त्य बलिमाहरेत् ॥ १० ॥</p>
<p>गृह्ण देवि महाभागे शिवे कालाग्निरूपिणि ।<br>
शुभाशुभफलं व्यक्तं ब्रूहि गृह्ण बलिं तव ॥ ११ ॥</p>
<p>एवमुच्चार्य दातव्यो बलिः कुलार्चनप्रियैः ।<br>
यदि न भुज्यते वत्स तदा नैव शुभं भवेत् ॥ १२ ॥</p>
<p>शुभं यदि भवेत् त्वत्र भुज्यते तदशेषतः ।<br>
एवं ज्ञात्वा महादेव शान्तिस्वस्त्ययनं चरेत् ॥ १३ ॥</p>
<p>इति । कुलवर्त्म सर्वत्र गोपनीयम् । तन्त्रान्तरे -</p>
<p>निर्जने चैव कर्तव्यं न चैवं जनसन्निधौ ।<br>
किंवा पक्षिपतङ्गादिदर्शने नैव कारयेत् ॥ १ ॥</p>
<p>पातालमण्डपे वापि गह्वरेषु नियन्त्रिते ।<br>
निश्छिद्रमण्डपे वापि कर्तव्यं नच सन्निधौ ॥ २ ॥</p>
<p>कुलपुष्पं कुलद्रव्यं कुलपूजां कुलं जपम् ।<br>
कुलं कुलपतिं चैव कुलमालां कुलाकुलम् ॥ ३ ॥</p>
<p>कुलचक्रं कुलध्यानं सर्वथा न प्रकाशयेत् ।<br>
प्रकाशात् कार्यहानिः स्यात् प्रकाशान्निधनादिकम् ॥ ४ ॥</p>
<p>प्रकाशान्मन्त्रनाशः स्यात् प्रकाशात् कुलहिंसनम् ।<br>
प्रकाशान्मृत्युलाभः स्यान्न प्रकाश्यं कदाचन ॥ ५ ॥</p>
<p>पूजाकाले च देवेशि यदि कोऽप्यत्र गच्छति ।<br>
दर्शयेद्वैष्णवीं मुद्रां विष्णुन्यासं तथा स्तवम् ॥ ६ ॥</p>
<p>प्। ४२५)</p>
<p>प्रकाशाद्यदि गुप्तिः स्यात्तत्प्रकाशान्न दूषणम् ।<br>
गोपनाद्यदि व्यक्तिः स्यान्न गुप्तिरभिधीयते ॥ ७ ॥</p>
<p>कदाचिद्देहहानिः स्यान्न च व्यक्तिः कदाचन ।<br>
वरं पूजा न कर्तव्या व्यक्तिर्नैव कदाचन ॥ ८ ॥</p>
<p>इति । वीरतन्त्रे शिवाबलिमधिकृत्य -</p>
<p>नृपलं वैरिनाशाय समरे विजयाय च ।<br>
छागलम्परसेन्यस्य स्तम्भनाय विशेषतः ॥ १ ॥</p>
<p>सर्वरोगोपशमनं सर्वापद्विनिवारणम् ।<br>
परवादिमुखस्तम्भे माहिषं शस्यते पलम् ॥ २ ॥</p>
<p>मृगजं सर्वशत्रूणामुचाटनकरं परम् ।<br>
शशोत्थं वश्यकर्मादावाविकं कृष्टिकारकम् ॥ ३ ॥</p>
<p>पशूत्थं मोहने शस्तं विद्वेषे तुरगोद्भवम् ।<br>
उच्चाटे चोष्ट्रजं शस्तं खरोत्थं प्रीतिनाशनम् ॥ ४ ॥</p>
<p>महामांसाष्टकस्येह फलं शृणु क्रमेण च ।<br>
आयुः कीर्तिधनारोग्यपुत्रश्रीजयकान्तिदम् ॥ ५ ॥</p>
<p>इति । महामांसाष्टकं तत्रैव -</p>
<p>गोनरेभाश्वमहिषवराहाजमृगोद्भवम् ।<br>
महामांसाष्टकमिदं देवताप्रीतिकारकम् ॥ ६ ॥</p>
<p>खेचराणां विशेषेण खेचरीसिद्धिदं फलम् ।<br>
सर्वमांस सुरायुक्तं दद्याद् देव्यै विशेषतः ॥ ७ ॥</p>
<p>मत्स्योत्थं मन्त्रसिद्धयै च कौक्कुटं कार्मणापहम् ।</p>
<p>इति । अथैतस्य प्रयोगः बिल्वमूले प्रान्तरे वा इत्यादि विजनस्थले<br>
सन्ध्याकाले तत्र गत्वा बलिद्रव्यं क्वचित्संस्थाप्य स्वयमासने<br>
समुपविश्य पुरतः पाषाणदौ पूजायन्त्रमथवा<br>
त्रिकोणषट्कोणवृत्तचतुरस्रात्मकं वा मण्डलं चन्दनादिना विरच्य<br>
गुरुगणपतिक्षेत्रेशान् प्रणम्य मूलेन<br>
प्राणायामत्रयर्ष्यादिकरषडङ्गन्यासध्यानानि विधाय अद्येत्यादि<br>
अमुकदेवशर्मामुककामः श्रीपरदेवताप्रीत्यर्थं शिवाबलिविधिं<br>
करिष्ये इति सङ्कल्प्य बलिमण्डलाय नमः इति गन्धादिना मण्डलं<br>
सम्पूज्य तत्र बलिद्रव्यं निक्षिप्य बलिद्रव्याय नमः इति बलिद्रव्यं<br>
सम्पूज्य मूलविद्यामुच्चार्य कालि काल्युमे शिवरूपिणि पशुरूपधरे<br>
परिवारगणैः सहात्रायाहि धूपदीपादिसहितं बलिं गृह्ण गृह्ण<br>
स्वाहा पुनर्मूलम् अमुकदेवतायै सायुधायै सशक्तिकायै<br>
पशुरूपधराये एष बलिर्नमः इत्युत्सृज्य गृह्ण देवि महाभागे शिवे<br>
कालाग्निरूपिणि । शुभाशुभफलं व्यक्तं ब्रूहि गृह्ण बलिं तव ॥ इति<br>
प्रार्थ्य क्वचिद्दूरे गत्वा एकान्ते स्वासनोपर्युपविश्य<br>
प्राणायामादिपूर्वकं मूलमन्त्रं जपेत् । यावदागत्य शिवाबलिं<br>
स्वीकृत्य रौति तावत्कालं जपित्वा जपं समर्प्य नद्यादौ पादौ<br>
प्रक्षाल्याचम्य देवी ध्यायन्मौनी पश्चादपश्यद् गृहमागच्छेदिति ॥</p>
<p>अथ दूतीयागः । देवीयामले - श्रीमहादेव उवाच</p>
<p>दूतीयागविधिं वक्ष्ये कौलधर्मोत्तमोत्तमम् ।<br>
तस्यानुष्ठानमात्रेण स्वयं ब्रह्मत्वमाप्नुयात् ॥ १ ॥</p>
<p>सन्ति ननाविधा धर्मा ऐहिकायुष्मिकप्रदाः ।<br>
तत्सारं तु समालोक्य तथान्यन्मन्त्रसङ्ग्रहम् ॥ २ ॥</p>
<p>तन्मध्ये सारभूतं च सद्यः प्रत्ययकारकम् ।<br>
न कस्यापि वरारोहे प्रोक्तवांस्त्रिदशेष्वपि ॥ ३ ॥</p>
<p>दूतीयागे कृते मन्त्री सर्वज्ञो जायते ध्रुवम् ।<br>
न तस्य पुनरावृत्तिः कल्पकोटिशतैरपि ॥ ४ ॥</p>
<p>देवा यक्षाश्च गन्धर्वा ऋषयश्च मुनीश्वराः ।<br>
ब्रह्मविष्णुमहेशाद्यास्तथान्ये पितृदेवताः ॥ ५ ॥</p>
<p>दूतीयागविधिं कृत्वा तत्तत्पदमवाप्नुयुः ।<br>
विधिवत् सुकृती कृत्वा दूतीयागं तु पार्वति ॥ ६ ॥</p>
<p>कृतकृत्यो न सन्देहः सुन्दरी सुप्रसीदति ।<br>
येषां वंशे प्रजायेत दूतीयागो महेश्वरि ॥ ७ ॥</p>
<p>ते धन्याश्च समृद्धार्थारते वन्द्याः सुहृदः समाः ।<br>
कायेन मनसा वाचा सर्वथा न प्रकाशयेत् ॥ ८ ॥</p>
<p>सुतं पत्नीं शिरो दद्यान्न देयमिदमुत्तमम् ।<br>
कुर्यात् प्रयत्नतश्चैव दूतिकायजनं प्रिये ॥ ९ ॥</p>
<p>यैः कृतं यजनं दूत्यास्तैरिष्टाः क्रतवोऽखिलाः ।<br>
सर्वतीर्थमयः प्रोक्तः सर्वदेवमयो भवेत् ॥ १० ॥</p>
<p>पुरश्चर्यादि सकलं कृतं तेन न संशयः ।<br>
अश्वमेधसहस्राणि वाजपेयशतानि च ॥ ११ ॥</p>
<p>आसमुद्रा च धरणी दत्ता तेन सदक्षिणा ।<br>
मेरुमन्दरतुल्यानि सुवर्णान्यर्पितानि वै ॥ १२ ॥</p>
<p>प्। ४२६)</p>
<p>गोकोटिदानाद्यत् पुण्यं तत्पुण्यं जायते प्रिये ।<br>
तस्मात् सर्वप्रयत्नेन दूतीयागं समाचरेत् ॥ १३ ॥</p>
<p>पूजासम्पूर्णदं भद्रे सर्वारिष्टप्रशामकम् ।<br>
यदनुष्ठानमात्रेण सर्वमाचरितं भवेत् ॥ १४ ॥</p>
<p>शक्तिपूजा प्रकर्तव्या विधिवद्भक्तिसंयुतैः ।<br>
अथ दूतीं प्रवक्ष्यामि लक्षणानि च सुन्दरि ॥ १५ ॥</p>
<p>अचञ्चला सलज्जा च कुलगा(जा)मृदुभाषिणी ।<br>
पट्वी सुशीला प्रियवाग् गुरुशुश्रूषणे रता ॥ १६ ॥</p>
<p>दयाधर्मरता शान्ता हितदा सुखरूपिणी ।<br>
रूपयौवनसम्पन्ना निश्चला मन्त्रतत्परा ॥ १७ ॥</p>
<p>सदा तुष्टा सुपुष्टाङ्गी सुन्दरी मानिनी शुचिः ।<br>
नातिकुब्जा च ह्रस्वा च चारुसर्वाङ्गसंयुता ॥ १८ ॥</p>
<p>दीर्घकेशी विशालाक्षी सूत्रसुस्पष्टनासिका ।<br>
पूर्णगण्डकपोला च रक्तोष्ठी च सुदन्तिका ॥ १९ ॥</p>
<p>वर्तुलाननगौरा च सुहनुः कम्बुकण्ठिनी ।<br>
सुबाहुवल्लीसंयुक्ता वृत्तपीनपयोधरा ॥ २० ॥</p>
<p>कृशमध्या सुनाभिः स्यादूरुस्तम्भातिमांसला ।<br>
सरलाङ्गुलिकायुक्ता सर्वलक्षणसंयुता ॥ २१ ॥</p>
<p>कायेन मनसा वाचा स्वार्थलौल्यविवर्जिता ।<br>
पूजनीया प्रयत्ने पञ्चविंशतिवार्षिका ॥ २२ ॥</p>
<p>अप्रसूता विशेषेण श्यामा चैवोत्तमा मता ।</p>
<p>श्यामालक्षणं तु कामशास्त्रे स्निग्धनखनयनदशना निरनुशया<br>
मानिनी स्थिरस्नेहा । सुस्पर्शशिशिरवराङ्गविवराङ्गनाः श्यामेति ॥</p>
<p>अत ऊर्ध्वं न पूजा स्यादित्याज्ञा परमेश्वरी ।<br>
पूजिताश्चेद्वरारोहे तर्पणं निष्फलं भवेत् ॥ २४ ॥</p>
<p>अर्चनेषु प्रयोक्तव्याः कामिन्यो भक्तिचेतसः ।<br>
ता यदा रजसा युक्तास्ततः पूज्या महाफलाः ॥ २५ ॥</p>
<p>आत्मीयाश्च पराश्चैव पुष्पवतीः प्रपूजयेत् ।<br>
तत्र द्वेषपरो मूर्खो दारिद्र्यं समवाप्नुयात् ॥ २६ ॥</p>
<p>इति । उत्तरतन्त्रे -</p>
<p>याममात्रे गते रात्रौ कुलगेहं ततः पुमान् ।<br>
ताम्बूलापूरितमुखो धूपामोदसुगन्धितः ॥ १ ॥</p>
<p>रक्तचन्दनदिग्धाङ्गो रक्तमाल्यानुलेपनः ।<br>
रक्तवस्त्रपरीधानो लाक्षारक्तगृहं गतः ॥ २ ॥</p>
<p>रक्तमान्येन संवीतो रक्तपुष्पविभूषितः ।<br>
पञ्चीकरणसङ्केतैः पूजयेत् कुलनायिकाम् ॥ ३ ॥</p>
<p>इति । कुलनायिका यथा तत्रैव -</p>
<p>नटी कापालिनो वेश्या पुक्कसी नापिताङ्गना ।<br>
रजकी रञ्जकी चैव सैरन्ध्री च सुवासिनी ॥ ४ ॥</p>
<p>घटिका खटिका चैव तथा गोपालकन्यका ।<br>
विशेषवैदग्ध्ययुताः सर्वा एव कुलाङ्गनाः ॥ ५ ॥</p>
<p>गुरुभक्ता देवभक्ता घृणालज्जाविवर्जिताः ।<br>
सङ्गोपनरताः प्रायस्तरुण्यः सर्वसिद्धिदाः ॥ ६ ॥</p>
<p>अक्षताचारसम्पन्नां शीलसौभाग्यशालिनीम् ।<br>
सदापरिगृहीतां वा यद्वा सङ्केतमागताम् ॥ ७ ॥</p>
<p>अथवा तत्क्षणायातां मदनानलतापिताम् ।<br>
विलिप्तां रक्तगन्धेन रक्ताम्बरविभूषिताम् ॥ ८ ॥</p>
<p>सुगन्धिरक्तकुसुमां सर्वाभरणभूषिताम् ।<br>
सदानुष्ठाननिरतां सात्त्विकीं भक्तिसंयुताम् ॥ ९ ॥</p>
<p>कालुष्यरहितां कुर्यात् सभायां भक्तवत्सलाम् ।<br>
चातुर्यौदार्यदाक्षिण्यकरणादिगुणाधिकाम् ॥ १० ॥</p>
<p>रूपयौवनसम्पन्नां शीलसौभाग्यशालिनीम् ।<br>
सुधूपधूपितां तन्वीं दूतीकर्मसु योजयेद् ॥ ११ ॥</p>
<p>इति । कुमारीतन्त्रे -</p>
<p>नटी कापालिनी वेश्या रजकी नापिताङ्गना ।<br>
ब्राह्मणी शूद्रकन्या च तथा गोपालकन्यका ॥ १ ॥</p>
<p>ब्राह्मणीति ब्रह्मणविषयम् ।</p>
<p>मालाकारस्य कन्यापि नव कन्याः प्रकीर्तिताः ।<br>
एवं भूतां यजेत्तां तु प्रसूनतूलिकोपरि ॥ २ ॥</p>
<p>अर्थाद्वा कामतो वापि सौख्यादपि च यो नरः ।<br>
लिङ्गयोनिरतो मन्त्री रौरवं नरकं व्रजेत् ॥ ३ ॥</p>
<p>इति । देवीयामले -</p>
<p>अथ पूजाफलं वक्ष्ये उतरोत्तरतोत्तरम् ।<br>
स्वशक्त्या अयुतं पुण्यं परशक्तिप्रपूजने ॥ १ ॥</p>
<p>प्। ४२७)</p>
<p>ततो वेश्याधिका ज्ञेया रजक्यपि ततोऽधिका ।<br>
रजक्याः क्षुरिकी श्रेष्ठा क्षुरिक्याश्चर्मकारिणी ॥ २ ॥</p>
<p>ततोऽधिकतरा प्रोक्ता हेतुनारी वरानने ।<br>
ततोऽधिकान्त्यसम्भूता चण्डाली च ततोऽधिका ॥ ३ ॥</p>
<p>ततो मातङ्गिनी श्रेष्ठा मातङ्गयाः पुक्कसी मता ।<br>
पुक्कस्या अक्षता श्रेष्ठा ततोऽतिसुन्दरी स्मृता ॥ ४ ॥</p>
<p>सुन्दरीपरतः प्रोक्ता प्रीतिवत्यनुगामिनी ।<br>
तत्परा परमेशानि तन्मनाः शुभलक्षणा ॥ ५ ॥</p>
<p>समयाचारसम्पन्ना मन्त्रज्ञा भयवर्जिता ।<br>
विदग्धा त्वप्रसूता च धैर्यस्वातन्त्र्यसंयुता ॥ ६ ॥</p>
<p>एवं गुणसमायुक्ताः पूजयेत् सर्वयोषितः ।<br>
आत्मीयाश्च पराश्चैव शक्तिमात्र्रं महेश्वरि ॥ ७ ॥</p>
<p>मन्त्राधिदेवताबुद्ध्या पूज्याः सर्वोपचारकैः ।<br>
विविधैः फलताम्बूलैर्वस्त्रालङ्कारहेमभिः ॥ ८ ॥</p>
<p>सम्पूज्य विधिवद्भक्त्या बहुहेतुं प्रदापयेत् ।<br>
सम्भोगवासनां धृत्वा यः कुर्याच्छक्तिपूजनम् ॥ ९ ॥</p>
<p>स दारिद्र्यमवाप्नोति नारकी च भवेद् ध्रुवम् ।<br>
परमानन्दरूपेण देह भावविवर्जितः ॥ १० ॥</p>
<p>शक्त्या यदुक्तं देवेशि तदृचे शाम्भवी स्तवम् ।<br>
तदाज्ञा तु प्रकर्तव्या तदा श्रेयः प्रवर्तते ॥ ११ ॥</p>
<p>शक्त्याज्ञां लङ्घयेन्मन्त्री तपस्तेपे निरर्थकम् ।<br>
कृते तत्रोपहासादि कुष्ठी भवति नान्यथा ॥ १२ ॥</p>
<p>तस्मात् सर्वप्रयत्नेन तद्वाक्यं तु समाचरेत् ।<br>
व्यङ्गा वा विकृताङ्गी च काणाक्षी बधिरा तथा ॥ १३ ॥</p>
<p>मुण्डिनी विधवा मूका प्रलापिन्यमृतभाषिणी ।<br>
अदीक्षिता भक्तिहीना गुरुसेवाविवर्जिता ॥ १४ ॥</p>
<p>दूषकी समयाद्भ्रष्टा घोरा कैतवचारिणी ।<br>
वृद्धातुरा वक्रमुखी क्रोधदुर्गन्धकश्मला ॥ १५ ॥</p>
<p>सदा निष्ठुरवाक्या च अनाचारा च काकवाक् ।<br>
दीर्घदन्ता च लम्बोष्ठी शुष्कस्तननितम्बिनि ॥ १६ ॥</p>
<p>कृष्णवर्णातिमलिना कृशा विकलचेतना ।<br>
महास्थूलातिरोगार्ता प्रलम्बितपयोधरा ॥ १७ ॥</p>
<p>ईषन्नासिकनेत्रा च शुष्काङ्गी चोर्ध्वकेशिनी ।<br>
कनिष्ठा क्रोडदन्ता च सदा स्वार्थसमन्विता ॥ १८ ॥</p>
<p>कुष्ठी हीनाङ्गिनी चैव पङ्ग्वन्धा चातुरालसा ।<br>
श्वेताङ्ङ्गिनी रौद्रबिम्बा च्छागयोनिः पिशाचिका ॥ १९ ॥</p>
<p>मतिभ्रष्टातिविकला अतिदीर्घातिकुब्जिका ।<br>
एतल्लक्षणसम्पन्नाः शक्तीर्यत्नेन वर्जयेत् ॥ २० ॥</p>
<p>शक्तिपात्रं न दातव्यं विधवायै कदाचन ।<br>
अज्ञानाल्लोभतो मोहाद् दत्ते पूजा तु निष्फला ॥ २१ ॥</p>
<p>तस्माद् दूती प्रकर्तव्या लक्षणोक्ता तु पार्वति ।</p>
<p>इति । तथा ब्रह्मयामले नारद उवाच -</p>
<p>सर्वज्ञ जगतां नाथ शाक्तं चेच्छ्रुतिचोदितम् ।<br>
मातङ्गीपूजनं तत्र कथं मुक्तिप्रदायकम् ॥ १ ॥</p>
<p>अर्चने प्रथिता वेश्या वेश्या सा तु रजस्वला ।<br>
रजस्वला च मातङ्गी सा दूती सर्वमङ्गला ॥ २ ॥</p>
<p>इति प्रोक्तं त्वया पूर्वमिदानीं तद्विपर्ययः ।<br>
तव वाक्यमभूत् ब्रह्मन्नेतद्वद पितामह ॥ ३ ॥</p>
<p>ब्रह्मोवाच -</p>
<p>मा कुरुष्वात्र सन्देहं वेदोक्तं शाक्तमुत्तमम् ।<br>
अस्मिन् सर्वज्ञ कल्पोऽसौ मातङ्गी मुनिपुङ्गवः ॥ ४ ॥</p>
<p>वर्षाणामयुतं वत्स तप उग्रं चचार ह ।<br>
तेन प्रीता महादेवी देवानां हितकारिणी ॥ ५ ॥</p>
<p>वरं वृणीष्व भगवन् दास्यामि तव वाञ्छितम् ।<br>
तच्छ्रुत्वा द्विजवर्यस्तां ययाचे धर्मसाधनम् ॥ ६ ॥</p>
<p>हे देवि जगतां मातः प्रीता चेद्यदि साम्प्रतम् ।<br>
अपत्यतां समासाद्य मत्कुलालम्बनं कुरु ॥ ७ ॥</p>
<p>इत्यभ्यर्थ्य मुनिश्रेष्ठो जनयामास तां सुताम् ।<br>
श्यामलां चारुवदनां वीणाशुकसमन्विताम् ॥ ८ ॥</p>
<p>शारिकां ज्ञानसम्पन्नां जपमालां कराम्बुजैः ।<br>
धारयन्तीं विशालाक्षीं शङ्खताटङ्कशोभिनीम् ॥ ९ ॥</p>
<p>सा वभूव महादेवी मातङ्गकुलनन्दिनी ।<br>
मातङ्गीति तदा देवी विख्याता वरदायनी ॥ १० ॥</p>
<p>तां विलोक्य तदा शम्भुर्दूतीं चक्रे सुलक्षणाम् ।<br>
त्रिपुराज्जेतुकामेन योनिपूजा तदा कृता ॥ ११ ॥</p>
<p>प्रत्यालीढास्थिता देवी पूजां स्वीकृत्य निश्चला ।<br>
यदा दृष्टरजा भूत्वा तां वव्रे शङ्करः प्रियाम् ॥ १२ ॥</p>
<p>प्। ४२८)</p>
<p>तदा प्रभृति सञ्जातो दूतीयागो मनोहरः ।<br>
प्रणवेन तदा शम्भुस्तया सार्धं रतं भजन् ॥ १३ ॥</p>
<p>प्रणवान्तर्गतं मन्त्रं मातङ्गाख्यं च निर्गतम् ।<br>
सर्वसौभाग्यजननं मालामन्त्रमभूत् तदा ॥ १४ ॥</p>
<p>रसावाप्तिपदं दिव्यमनिन्द्यं लोकरञ्जनम् ।<br>
मातङ्गीमन्त्रमत्यर्थं मन्मथप्रतिपादकम् ॥ १५ ॥</p>
<p>आद्यन्तशून्या सा देवी तस्मात् ख्याता तदन्त्यजा ।<br>
मातङ्गीचान्त्यवर्णस्था तदासा अन्त्यजाभवत् ॥ १६ ॥</p>
<p>अन्त्यजानां द्विजानां च चक्रे ऐक्यं प्रशस्यते ।<br>
सा देवी सर्ववर्णानां वरं दत्त्वा निरुत्तरम् ॥ १७ ॥</p>
<p>कृत्वा सङ्केतसमयं चक्रे मातङ्गमुत्तमम् ।<br>
न दोषः सर्ववर्णानामिति दत्त्वा वरं तदा ॥ १८ ॥</p>
<p>न दोषं तत्र विज्ञेयं सर्वतः श्रुतिचोदितम् ।<br>
देवीमुद्दिश्य मोक्षार्थं कृतं यद् दोषवर्जितम् ॥ १९ ॥</p>
<p>एतच्छास्त्रमिदं दिव्यं न वाच्यं श्रुतिचोदितम् ।<br>
अन्तर्यागमिदं ज्ञेयं बहिर्यागं च वैदिकम् ॥ २० ॥</p>
<p>मन्त्रतन्त्रसमायुक्तं तद्द्वयं ब्रह्मबोधकम् ।<br>
चक्रसङ्केतसमयं सर्वं तुभ्यम् प्रकाशितम् ॥ २१ ॥</p>
<p>गोपनीयं प्रयत्नेन न वाच्यं पशुसन्निधौ ।<br>
त्यज शङ्कां महाभाग सत्यमेतन्मयोदितम् ॥ २२ ॥</p>
<p>मातङ्गीपूजनं श्रेष्ठं दूतीयागे मनोहरे ।<br>
योनिपूजां विना पूजा कृतापि ह्यकृता भवेत् ॥ २३ ॥</p>
<p>कृत्वा केनापि सर्वज्ञ स भवेद्विगतामयः ।<br>
आयुरारोग्यविभवानमितांल्लभते नरः ॥ २४ ॥</p>
<p>अनेनैव विधानेन विषार्तो निर्विषो भवेत् ।<br>
पुत्रार्थी लभते पुत्रं धनार्थी लभते धनम् ॥ २५ ॥</p>
<p>मातङ्गीशक्तिमभ्यर्च्य तया साकं समर्चयेत् ।<br>
मातङ्गीमन्मथोपेता सर्वकामार्थसिद्धये ॥ २६ ॥</p>
<p>शक्त्या साकं तदा पूज्या मातङ्गी मन्त्रदेवता ।<br>
सा देवी शक्तिहीना तु न ददाति मनोरथम् ॥ २७ ॥</p>
<p>निःशङ्कां निर्मलां तन्वीं श्यामां चारुपयोधराम् ।<br>
कौलिकान्वयसम्भूतां दीक्षितां क्रोधवर्जिताम् ॥ २८ ॥</p>
<p>दीक्षितां कौलिके यागे सुशीलां च दृढव्रताम् ।<br>
त्रिंशत्संवत्सराधःस्थां षोडशाब्दाधिकामपि ॥ २९ ॥</p>
<p>पूजयेत् परया भक्त्या तस्या योनिं सुनिर्मलाम् ।<br>
योनिमध्यगतां देवीं कालरात्रिमनुस्मरेत् ॥ ३० ॥</p>
<p>तत्र भोगं समासाद्य देवीं सन्तर्पयेत् सदा ।<br>
सकृज्जपेन संसिद्धिर्द्विस्त्रिर्वा नात्र संशयः ॥ ३१ ॥</p>
<p>पशुस्त्रीसङ्गमे प्राप्ते शुद्धिश्चेत् पशुबन्धनम् ।<br>
अथवा गृहिणी पूज्या पूता पुष्पवतीष्टदा ॥ ३२ ॥</p>
<p>अर्चने कन्यकाः श्रेष्ठाःप्रमदाश्च विशेषतः ।<br>
तासां भोज्यं प्रकर्तव्यमिति शास्त्रस्य निश्चयः ॥ ३३ ॥</p>
<p>शक्त्युल्लासकरं भोगमानन्दं मोक्ष उच्यते ।<br>
दूत्यश्च भगिनी पुत्री पौत्री नप्त्री तथा स्नुषा ॥ ३४ ॥</p>
<p>रजकी चर्मकारी च मातङ्गी गृहिणी वरा ।<br>
अर्चने प्रथिता वेश्या मन्त्रयुक्ता मनोहरा ॥ ३५ ॥</p>
<p>मातङ्गी यदि चेद्वेश्या सापि रजस्वला ।<br>
रजस्वला यदा चासीत् सर्वोत्कृष्टा इति स्मृता ॥ ३६ ॥</p>
<p>इत्यादि । तथा कुलचूडामणौ -</p>
<p>तरुणोल्लाससंयुक्तां पर्यङ्के तु निवेशयेत् ।<br>
भयलज्जादिसर्वाणि परित्यज्याथ दूतिकाम् ॥ १ ॥</p>
<p>कञ्चुकं च परित्यज्य तथा वस्त्रं च पार्वति ।<br>
आचार्यानुचरी रक्ता मनसा सुखदायिनी ॥ २ ॥</p>
<p>देहभावं परित्यज्य संसक्तभुजकौ प्रिये ।<br>
चुम्बनालिङ्गने चैव नखदन्तक्षतानि च ॥ ३ ॥</p>
<p>बहुना च किमुक्तेन प्राणस्यैक्यं समाचरेत् ।<br>
दूती यस्य सुसञ्ज्ञाता सफलं तस्य जीवितम् ॥ ४ ॥</p>
<p>वंशद्वयं समुद्धृत्य लभते शाश्वतं पदम् ।<br>
सर्वदा सुखमाप्नोति सर्वैश्वर्यं च लभ्यते ॥ ५ ॥</p>
<p>न तस्य दुरितं किञ्चिन् नच मारीभयं भवेत् ।<br>
चुम्बने परमैश्वर्यं नखदन्तक्षतैर्यशः ॥ ६ ॥</p>
<p>सम्भोगे च सुखं यद्यत् तद्विष्णोः परमं पदम् ।<br>
न दद्याच्चुम्बनं यस्तु दरिद्रो जायते ध्रुवम् ॥ ७ ॥</p>
<p>आलिङ्गनं विना देवि कुष्ठी भवति पार्वति ।<br>
विना दन्तक्षतं देवि लोके भवति निन्दितः ॥ ८ ॥</p>
<p>पञ्चमीं (मं) तु सकृद् दत्त्वा सावित्री जायते सती ।<br>
द्वितीयेन च लक्ष्मीः स्यात् तृतीये पार्वती भवेत् ॥ ९ ॥</p>
<p>ततो दद्यात् सुखाधिक्यं तस्याः पुण्यं न गण्यते ।<br>
आलिङ्गनैर्हरेद्रोगान् धनधान्यादि चुम्बनैः ॥ १० ॥</p>
<p>नखदन्ताक्षताद्यैश्च तदा मोक्षः प्रजायते ।<br>
सायुज्यं सङ्गमेन स्यात् सत्यमेव न संशयः ॥ ११ ॥</p>
<p>प्। ४२९)</p>
<p>इति ॥ पञ्चमयागप्रशंसा भैरवयामले -</p>
<p>कुर्यादुच्चाटने द्वेषे मारणे मोहने तथा ।<br>
सुरूपां च सुवेशां च तरुणीं सुन्दरीं तथा ॥ १ ॥</p>
<p>प्रसन्नमुखशोभाढ्यां तथा सौभाग्यगर्विताम् ।<br>
उदारवंशसम्भूतां पूजाग्रहणहर्षिताम् ॥ २ ॥</p>
<p>सुवासिनीमीदृशीं च पूजयित्वा विधानतः ।<br>
तत्काले कार्यसिद्धिः स्यान्नात्र कार्या विचारणा ॥ ३ ॥</p>
<p>विशेषतो योनिपूजां कुर्यादीप्सितसिद्धये ।<br>
सुरूपां तरुणीं वेश्यां योनिपूजां समाचरेत् ॥ ४ ॥</p>
<p>सर्वजनमोहनं स्यान्नात्र कार्या विचारणा ।<br>
सुरूपां तरुणीं दासीं योनिपूजां समाचरेत् ॥ ५ ॥</p>
<p>सर्वलोकस्य वश्यार्थ नात्र सन्देह इष्यते ।<br>
मातङ्गिन्याः सुरूपायाः सुगुणायास्तथैव च ॥ ६ ॥</p>
<p>तरुण्या योनिपूजां च स्तम्भनार्थं समाचरेत् ।<br>
यस्या अङ्गे देवतास्ति तस्या योनिं प्रपूजयेत् ॥ ७ ॥</p>
<p>आकर्षणार्थं मन्त्रज्ञो नात्र सन्देहसम्भवः ।<br>
सुरूपायस्तरुण्याश्च योगिन्या योनिपूजने ॥ ८ ॥</p>
<p>उच्छाटनादिकर्माणि जायन्ते नात्र संशयः ।<br>
मदघूर्णितनेत्रायास्तरुण्या योनिपूजने ॥ ९ ॥</p>
<p>रजस्वलाया विद्वेषो भवत्येव न संशयः ।<br>
विधवायाः सुरूपायास्तरुण्या योनिपूजने ॥ १० ॥</p>
<p>मारणं जायते शीघ्रं नात्र सन्देहसम्भवः ।<br>
परं तु निर्भयो भूत्वा सर्वमेतत् समाचरेत् ॥ ११ ॥</p>
<p>रजस्वला या च भवेत् सर्वजातिसमुद्भवा ।<br>
तस्यास्तु पूजने सर्वकार्यसिद्धिर्भवेद् ध्रुवम् ॥ १२ ॥</p>
<p>सर्वकार्य सुवासिन्याः पूजनं न्यासपूर्वकम् ।<br>
भगमालिनिमन्त्रेण कुर्यात् प्रार्थनापूर्वकम् ॥ १३ ॥</p>
<p>सर्वकार्येषु निष्पत्तिर्भवत्येव न संशयः ।<br>
षोडशैरुपचारैस्तु पूजा सर्वत्र शस्यते ॥ १४ ॥</p>
<p>यस्या अङ्गे देवतास्ति तस्याः पूजां समाचरेत् ।<br>
वश्याकर्षणकार्माणि मनसा यद्यदीप्सितम् ॥ १५ ॥</p>
<p>तत्सर्वं भवति क्षिप्रं नात्र सन्देह इष्यते ।<br>
अस्पृश्यायास्तरुण्यास्तु पूजा द्वेषार्थमीरिता ॥ १६ ॥</p>
<p>गुरुतः शास्त्रतो ज्ञात्वा सर्वकार्याणि साधयेत् ।<br>
तांस्तान् प्रयोगान् कुर्वीत कार्यसिद्धिर्भवेद् ध्रुवम् ॥ १७ ॥</p>
<p>परचक्रस्तम्भने च जलस्तम्भन एव च ।<br>
मेघाकर्षे भयावाप्तौ सर्वशत्रुनिवर्हणे ॥ १८ ॥</p>
<p>इति । अथैतत् प्रयोगः तत्र साधकः प्रोक्तक्रमलक्षणः<br>
(कृतात्मपूजनक्रियः) स्वशिरसि श्रीगुरुपादुकां ध्यात्वा सम्पूज्य<br>
प्रणम्य प्रोक्तक्रमेण श्रीगुरोराज्ञामादाय<br>
सर्वलक्षणसम्पन्नां ब्रह्मविद्यादीक्षितां दूतीं<br>
प्रातर्निमन्त्रितां सादरं स्वयं गत्वा प्रणम्य समाहूयानीय<br>
पूजास्थाने मृद्वासने समुपवेश्य तस्याः पादावुष्णजलेन<br>
प्रक्षाल्य सुखोपविष्टां तां प्रणम्य कृताञ्जलिः सन् भगवति<br>
श्रीपरदेवतायजनार्थं त्वं मे दूतीभूत्वा मां कृतार्थं कुरु<br>
इति तां प्रार्थ्य देव्यग्रतः स्वासने समुपविश्य कृताञ्जलिः अद्येत्यादि<br>
श्रीपरदेवताप्रीत्यर्थं दूतीयजनमहं करिष्ये इति सङ्कल्प्य<br>
मूलविद्यया प्राणायामत्रयं कृत्वा ऋष्यादिकरषडङ्गन्यासान्<br>
विधाय स्ववामभागे दूतीं समुपवेश्य मूलविद्यया<br>
सुगन्धितैलेनाभ्यङ्गं कृत्वा सुगन्धामलकाद्युद्वर्तनं<br>
विधायोष्णोदकेन स्नपयित्वा नीराजनं कृत्वा<br>
सूक्ष्मवस्त्रेणाङ्गगो?ञ्छनं विधाय<br>
रक्तपटवस्त्रयुगमारक्तकञ्चुकं च परिधाप्य<br>
नानाविधाभरणैरलङ्कृत्य केशान् विजटीकृत्य धूपयित्वा संयम्य<br>
सिन्दूरकज्जलालक्तकादिभिः सीमन्तनयनचरणादि रञ्जयित्वा<br>
रत्नेश्वरीविद्यया सकुङ्कुमचन्दनत्रिपुण्ड्रयुक्ते भालतले<br>
सिन्दूरतिलकं कृत्वा सुगन्धकुसुममालाभिः<br>
सुगन्धानुलेपनैश्चालङ्कृत्य स्ववामभागे मृद्वासने समुपवेश्य<br>
स्वयं स्वासने समुपविष्टः प्राणायामत्रयमृष्यादिन्यासांश्च<br>
विधाय दूतीं देवीरूपां ध्यायन् प्राक्स्थापितशक्तिपात्र<br>
वत्स्वपुरतः पात्रान्तरं कलशस्थहेतुनापूर्य संस्कृत्य<br>
तद्धतुमुद्धरणपात्रेणोद्धृत्य भोगपात्रे कृत्वा सद्वितीयं<br>
भोगपात्रं तस्यै पुनः पुनर्निवेद्य तरुणोल्लासयुक्तां ज्ञात्वा<br>
चक्रस्योत्तरभागे स्वर्णरूप्यविद्रुमगजदन्तादिनिर्मितं स्वच्छं<br>
(सुदृढं) नवं पट्टसूत्ररचितारक्तपट्टिकाभिर्गुम्फितं<br>
पर्यङ्कमास्तीर्य तदुपरि पट्टवस्त्ररचितां<br>
बहुतरतूलभारभरितां तूलिकामास्तीर्य<br>
तदुपर्युच्छीर्षकोपवर्हणादिकं निवेश्य तत्र सुगन्धपुष्पाणि<br>
कर्पूररजांसि च विकीर्य तत्र प्रागुक्तविधिना योगपीठं सम्पूज्य<br>
तदुपरि श्रीचक्रं विभाव्य तथैव सम्पूज्य मञ्चकस्य पश्चिमे<br>
योगिनीबलिं पूर्वे क्षेत्रपालबलिं दक्षिणे गणेशबलिमुत्तरे<br>
बटुकबलिं चेति बलिचतुष्टयं दत्त्वा पर्यङ्कोपरि दूतीं<br>
पश्चिमाभिमुखीं समुपवेश्य स्वयं पूर्वाभिमुख उपविश्य</p>
<p>प्। ४३०)</p>
<p>मूलेन प्राणायामत्रयमृष्यादिकरषडङ्गन्यासांश्च कृत्वा<br>
दूतीदेहे केवलां मातृकां विन्यस्य वशिन्याद्यष्टकं विन्यस्य<br>
शिरसि ४ द्रां द्रावणबाणाय नमः । पादयोः ४ द्रीं<br>
क्षोभणबाणाय नमः । मुखे ४ क्लीं वशिकरणबाणाय नमः ।<br>
गुह्ये ४ ब्लूम् आकर्षणबाणाय नमः । हृदि ४ सः सम्मोहनबाणाय<br>
नमः । इति पञ्चबाणान् विन्यस्य तस्या ललाटे ४ ह्रीं कामाय नमः ।<br>
गले ४ क्लीं मन्मथाय नमः । हृदि ४ ऐं कन्दर्पाय नमः । नाभौ ४<br>
ब्लूं मकरध्वजाय नमः । मूलाधारे ४ स्त्रीं मीनकेतवे नमः इति<br>
विन्यस्य तस्या देहे पूर्वोक्ताः कामकलाः सोमकलाश्चेति विन्यस्य<br>
तस्याः शिरसि सुभगाय ऋषये नमः । मुखे गायत्रीच्छन्दसे नमः ।<br>
हृदये श्रीभगमालिन्यै देवतायै नमः । गुह्ये ह्र्ब्लेम्बीजाय नमः ।<br>
पादयोः स्त्रीं शक्तये नमः । नाभौ ह्रीं कीलकाय नमः । इति<br>
ऋष्यादिन्यासं विन्यस्य तस्याः शरीरे भगमालिनीविद्यया<br>
मूर्धादिपादपर्यन्तं त्रिर्व्यापकं विन्यस्य तस्याः शिरसि त्रिकोणं<br>
विभाव्य शिरस्त्रिकोणमध्ये वक्ष्यमाणविधिना बालां ध्यात्वा<br>
तद्विद्यामुच्चार्य श्रीबालादेवीश्रीपादुकां पूजयामि नमः ।<br>
अग्रकोणे क्लीं कमेश्वरीश्री० । वामकोणे ऐंवागीश्वरीश्री० ।<br>
दक्षिणकोणे सौः कुलगणपतिश्री० इति प्रादक्षिण्येन सम्पूज्य तस्या<br>
दक्षिणस्तने क्लीङ्कामदेवश्री० । वामे वं वसन्तश्री० । योनौ<br>
श्रीरतिदेवीश्री । नाभौ श्रीप्रीतिदेवीश्री० । पुनः शिरस्त्रिकोणाद्बहिः<br>
गङ्गणनाथश्री० । ४ सिंहपादश्री० । ४ विजयपादश्री० । ४<br>
अनङ्गपादश्री० । ४ भुजङ्गपादश्री० । ४ चित्रपादश्री० । (४<br>
कनकपादश्री०) ४ कनकाध्यक्षपादश्री० । इति त्रिकोणाद्बहिः परितः<br>
स्वाग्रादिप्रादक्षिण्येन सम्पूज्य शिरस्त्रिकोणस्य वामकोणे ४ मां<br>
महालक्ष्म्यै नमः । दक्षे ४ सं सरस्वत्यै नमः । तस्या रोमराजिसु ४<br>
नं नन्दनोद्यानाय नमः । इति सम्पूज्य तस्याः शिरस्त्रिकोणमध्ये<br>
नवयोन्याढ्यकर्णिकं सकेसरमष्टदलकमलं दलाग्रेषु<br>
त्रिशूलयुक्तं तद्बहिर्वृत्तं तद्बहिश्चतुर्द्वारयुक्तं<br>
चतुरस्रत्रयवेष्टितं बालाचक्रं विभाव्य तत्र<br>
मण्दूकादिपरतत्त्वान्तं योगपीठं सर्व शिरस्येव<br>
सम्पूज्याष्टदलकेसरेषु ४ वामायै० ४ ज्येष्ठायै० ४ रौद्र्यैः ४<br>
अम्बिकायै० ४ इच्छायै० ४ ज्ञानायै० ४ क्रियायै० ४ कुब्जिकायै० ४<br>
विभ्व्यै० ४ विषघ्न्यै० ४ दूतर्यै० ४ आनन्दायै नमः इति सम्पूज्य<br>
मध्ये ४ ह्सौः सदाशिवमहाप्रेतपद्मासनाय नमः इति<br>
नवयोनिस्थत्रिकोणमध्ये सम्पूज्य तत्र बालाविद्यामुच्चार्य<br>
श्रीबालामूर्ति कल्पयामि इति पुष्पाञ्जलिना मूर्ति परिकल्प्य<br>
पुनर्बालामुच्चार्य श्रीबालामूर्तये नमः इति मूर्ति सम्पूज्य<br>
कराभ्यां पुष्पाञ्जलिमादाय हृदयकमले वक्ष्यमाणरूपां<br>
देवीं ध्यात्वा पुनस्तेजोरूपां तामापाद्य तत्तेजः<br>
सुषुम्नामार्गेण ब्रह्मरन्ध्रं नीत्वा वहन्नासापुटाध्वना<br>
बहिर्निःसार्य करस्थपुष्पाञ्जलौ संयोज्य ४ ऐं क्लीं सौः<br>
श्रीभगवतीहागच्छागच्छेति दूत्याः शिरसि पुष्पाञ्जलिं<br>
निःक्षिप्यावाह्यावाहनीमुद्रां प्रदर्श्य<br>
स्थापनादिपरमीकरणान्तं तत्तन्मुद्रया विधाय प्राणप्रतिष्ठां<br>
कृत्वा वरदाभयपुस्तकाक्षमालापाशाङ्कुशधनुर्बाणकपाल-<br>
कमलाख्या दश मुद्राः प्रदर्श्य</p>
<p>भ्रमद्भ्रमरनीलाभधम्मिल्लामलपुष्पिणीम् ।<br>
ब्रह्मरन्ध्रस्फुरद्भिन्नमुक्तालेखाविराजिताम् ॥ १ ॥</p>
<p>मुक्तालेखारन्द्ररत्नतिलकां मुकुटोज्वलाम् ।<br>
विशुद्धमुक्तावज्राढ्यचन्द्रलेखाकिरीटिनीम् ॥ २ ॥</p>
<p>भ्रमद्भ्रमरनीलाभनेत्रत्रयविराजिताम् ।<br>
सूर्य भास्वन्महारत्नकुण्डलालङ्कृतां पराम् ॥ ३ ॥</p>
<p>शुक्राकारस्फुरन्मुक्ताहारभूषणभूषिताम् ।<br>
ग्रैवेयाङ्गदप्रत्रालीस्फुरत्कान्तिविराजिताम् ॥ ४ ॥</p>
<p>गङ्गातरङ्गकर्पूरशुभ्राम्बरविभूषिताम् ।<br>
श्रीखण्डवल्लीसदृशबाहुबल्लीविराजिताम् ॥ ५ ॥</p>
<p>कङ्कणादिलसद्भूषामणिबन्धलसत्प्रभाम् ।<br>
प्रवाललतिकाकारपाणिपल्लवशोभिताम् ॥ ६ ॥</p>
<p>वज्रवैडूर्यमुक्तालिमेखलां विमलप्रभाम् ।<br>
रक्तोत्पलदलाकारपादपल्लवशोभिताम् ॥ ७ ॥</p>
<p>नक्षत्रमालासङ्काशमुक्तामञ्जीरमण्डिताम् ।<br>
वामेन पाणिनैकेन पुस्तकं चापरेणतु ॥ ८ ॥</p>
<p>अभयं च प्रयच्छन्तीं साधकाय वरानने ।<br>
अक्षमालां च वरदं दक्षपाणिद्वयेन तु ॥ ९ ॥</p>
<p>दधतीं चिन्तयेद्देवीं वश्यसौभाग्यवाक्प्रदाम् ।<br>
क्षीरकुन्देन्दुधवलां प्रसन्नां संस्मरेत् प्रिये ॥ १० ॥</p>
<p>इति ध्यात्वा बालाविद्यामुच्चार्य भगवति एतत्ते आसनं नमः । एवं<br>
स्वागतं पाद्यम् अर्घ्यम् आचमनीयं मधुपर्कं<br>
पुनराचमनीयं स्नानं वस्त्रम् आचमनीयम् आभरणानि समर्प्य<br>
एष ते गन्धो नमः । इमानि ते पुष्पाणि वौषट् इति पुष्पान्तैरुपचारैः<br>
सम्पूज्य प्राग्योनिमध्ययोन्योरन्तराले ४ ऐं परमगुरुभ्यो नमः ।</p>
<p>प्। ४३१)</p>
<p>४ ऐं परापरगुरुभ्यो नमः । ४ ऐम् अपरगुरुभ्यो नमः इति<br>
गुरुपङ्क्तित्रयं विभाव्य सम्पूज्य योनिमुद्रां बद्ध्वा हृदि मुखे<br>
भ्रूमध्ये ललाटे ब्रह्मरन्ध्रे च संस्थाप्य दशयेत् । ततः त्रिकोणस्य<br>
वामकोणे ४ ऐं रत्यै नमः । दक्षिणे ४ क्लीं प्रीत्यै० अग्रे ४ सौः<br>
मनोभवायै० इति सम्पूज्याष्टदलकेसरेषु अग्नीशनिर्-<br>
ऋतिवायुकोणेष्वङ्गचतुष्टयं देव्यग्रे नेत्रं तदग्रादि चतुर्दिक्षु<br>
अस्त्रमिति प्रादक्षिण्येन षडङ्गानि सम्पूज्याष्टकोणत्रिकोणान्तरालेषु<br>
देव्यग्रमारभ्य चतुर्दिक्षु प्रादक्षिण्येन ४ द्रां द्राविण्यै० ४ द्रीं<br>
क्षोभिण्यै० ४ क्लीं वशीकरण्यै० ४ ब्लूम् आकर्षिण्यै० अग्रे ४ सः<br>
सम्मोहिन्यै० । एष्वेव स्थानेषु ४ ह्रीं कामाय० नमः ४ क्लीं<br>
मन्मथाय नमः ४ ऐं कन्दर्पाय नमः ४ ब्लूं मकरध्वजाय<br>
नमः ४ स्त्रीं मेनकेतवे नमः । इति सम्पूज्य पूर्वाद्यष्टसु योनिषु<br>
ऐङ्क्लीम्ब्लूंस्त्रींसः सुभगायै नमः । ५ भगायै० । ५<br>
भगसर्पिण्यै० । ५ अनङ्गमालिन्यै० । ५ अनङ्गायै० । ५ अनङ्गकुसुमायै०<br>
। ५ अनङ्गमेखलायै० । ५ अनङ्गमदनायै० इति सम्पूज्याष्टदलेषु<br>
देव्यग्रादिप्रादक्षिण्येन अम् असिताङ्गभैरवाय नमः । आं<br>
ब्राह्मयै० । इं रुरुभैरवाय० । ईं माहेश्वर्यै० । उं<br>
चण्डभैरवाय० । ऊं कौमार्यै० । ऋं क्रोधराजभैरवाय० । ॠं<br>
वैष्णव्यै० । ऌम् उन्मत्तभैरवाय० । ॡं वाराह्यै० । एं<br>
कपालिभैरवाय० । ऐम् इन्द्राण्यै० । ॐ भीषणभैरवाय० । औं<br>
चामुण्डायै० । अं संहारभैरवाय० । अः महालक्ष्म्यै० । इति<br>
सम्पूज्य अष्टदलान्तरालेषु कामरूपाय नमः । मलयाय० ।<br>
कोलगिरये० । कोलान्तकाय० । चौहाराय० । जालन्धराय० । उड्डीयानाय० ।<br>
देवीकोटाय० । इत्यग्रादिप्रदक्षिण्येन सम्पूज्य बहिर्वृत्ते<br>
देव्यग्रादिप्रादक्षिण्येनाष्टदिक्षु हेरुकाय नमः । त्रिपुरान्तकाय० ।<br>
वेतालाय० । अग्निजिह्वाय० । कालान्तकाय० । कपालिने० । एकपादाय० ।<br>
भीमरूपाय० । इन्द्रेशानयोर्मध्येहाटकेश्वराय० । निर्-<br>
ऋतिवरुणयोर्मध्ये मलयाय० इति सम्पूज्य तद्बहिः पूर्वादिदशदिक्षु<br>
इन्द्रादींस्तथायुधानि च सर्वचक्राद्बहिः सम्पूज्य<br>
धूपदीपनैवेद्यानि समर्प्य तदभेदबुद्ध्या दूत्यै हेतुं समर्प्य<br>
स्वदेहे प्राग्वछ्रीकण्ठादिमातृकां विन्यस्य स्वशिवे ॐ ह्रीं क ५ ह ६<br>
स ४ शिवाय नमः । इति दशार्णया विद्यया सम्पूज्य शिवाग्रे ह्योम्<br>
ईशानाय नमः । तत्पूर्वभागे ह्यैं तत्पुरुषाय नमः । दक्षिणे<br>
ह्युम् अघोराय नमः । वामे ह्यिंवामदेवाय० । तत्पृष्ठे ह्यं<br>
सद्योजाताय० इति सम्पूज्य एतेष्वेव स्थानेषु निवृत्त्यै नमः ।<br>
प्रतिष्ठायै० । विद्यायै० । शान्त्यै० । शान्त्यतीतायै० । इति सम्पूज्य क्लां<br>
क्लीमित्यादिना षडङ्गानि विन्यस्य मुष्कयोर्मध्ये मूलविद्यामुच्चार्य<br>
नन्दिकेश्वराय नमः । इति सम्पूज्य तस्यै कारणं दत्त्वा<br>
तदवशेषास्वादनेन स्वयं तरुणोल्लासयुक्तस्तस्याः स्तनयोर्मध्ये<br>
स्पृशन् ऐंह्रीं चपले चपलचित्तेरेतो मुञ्च मुञ्च<br>
ब्लूङ्क्लींस्त्रींह्र्ब्लेम् इति द्राविणीविद्यां वारत्रयं जपित्वा तस्या<br>
हृदयकमले प्रागुक्तानङ्गकुसुमाद्यष्टशक्तिभिः परिवृतां<br>
कामेश्वरीं रक्तवर्णां<br>
रक्तमाल्याभरणानुलेपनवसनालङ्कृतामिक्षुकादण्डपुष्पबाण-<br>
धरां (चन्द्रशेखरां) ध्यायन् क्लीङ्कामकलात्मिके रेता मुञ्च<br>
मुञ्च स्वाहा इति कामेश्वरामन्त्रे तस्या हृदि विन्यस्य<br>
पशुसम्मोहनेदेवि स्वभक्तानन्ददायिनि । बिन्दुरूपे परानन्दे रेतः<br>
शीघ्रं तु मोचय ॥ इति हृदयं स्पृशन् पठित्वा<br>
ऐंस्वींस्स्त्रीम्ब्लूम्ब्लः इति योनिमुद्राबीजस्मरणात्<br>
तदीयमूलाधारदेशे शक्तिक्षोभं चिन्तयित्वा पुनस्तां शक्तिं<br>
मूलाधाराद् हृत्कमलं नीत्वा ऐङ्क्लींस्त्रीम् इति क्षोभिणीविद्यां<br>
स्मरन् हृदये शक्तिक्षोभं विचिन्त्य पुनस्तां शक्तिं भ्रूमध्यं<br>
नीत्वा तत्र ऐम्ब्लूंऐङ्क्लीम् इति द्राविणीविद्यां स्मरन्<br>
तयालातचक्रभ्रमणकुशलया सकलकमलकाननं विह्वलीभूतं<br>
चिन्तयन् ब्रह्मरन्ध्रं नात्वा पराण्टकलास्रावपूरेण सह<br>
पुनर्मूलाधारमानीय ऐङ्गुह्ये रब्लौम्ब्लः<br>
ऐंह्रींश्रीक्लींह्रीम्ब्लूम् इति सर्वाङ्गसुन्दरीविद्यां तत्र स्मरन्<br>
स्वयं परमानन्दनिर्भरमास्तल्लयो भूत्वा कियत्क्षणं न<br>
किञ्चिदपि चिन्तयेत् । इत्थं निरालम्बमुद्रा ततस्तत्स्मरकेतनेऽपि<br>
चिन्तनीया । ततस्तस्याः शिरसि वदने हृदये गुह्ये पादयोश्च<br>
ग्लूंस्लूम्प्लूम्म्लून्न्लूम् इति पञ्चरत्नबीजानि विन्यस्य<br>
तद्वराङ्गाङ्कुरं दक्षकराग्रेण गृहीत्वा वामकराग्रेण<br>
मूलविद्यया वाग्भवकूटमुच्चरन् तद्योनिपङ्कजं स्पृष्ट्वा</p>
<p>उद्यद्भानुसहस्रकान्तिमतुलं शीतांशुवच्छीतलं<br>
व्याकोशारुणपद्मरागरुचिरं दृष्ट्वा वराङ्गं ततः ।<br>
कस्तूरिघुसृणेन्दुचन्दनयुतं गोरोचनालेपितं<br>
ध्यात्वा तत्र परां परापरकलां तन्मध्यगां चिन्तयेत् ॥ १ ॥</p>
<p>प्। ४३२)</p>
<p>इति तत्पङ्कजं तन्मध्ये परकलां च ध्यात्वा तत्र<br>
वाग्भवकूटमवटोपरि अवटाभ्यन्तरे कामराजकूटं च विलिख्य<br>
गन्धाक्षतरक्तकरवीरपुष्पैस्त्रिः सम्पूज्य वराङ्गस्य वामभागे<br>
गुरुपङ्क्तित्रयमभ्यर्च्य तस्या वामपादाङ्गुष्ठे शाम्भव्यै<br>
नमः दक्षपादाङ्गुष्ठे शम्भवे नमः इति मूलविद्यया सम्पूज्य<br>
नाभिदेशे बलिनाथेभ्यो गमः इति देवताश्च सम्पूज्य तां प्रणम्य<br>
तदाज्ञया स्वयमक्षुब्धः सन्<br>
नानाविधासनपरिष्वङ्गकरजरदघातादिविविधविचित्रलीलाविलास-<br>
विशेषैस्तां सम्यक् परितोषयन् तदङ्गजमदनमथनं कृत्वा<br>
तदङ्गं निष्पीड्य तन्निर्गतं तत्त्वामृतं सुगन्धकुसुमेनोद्धृत्य<br>
कलशविशेषार्घ्यश्रीपात्रेषु मूलविद्यया संयोज्य तदवटं हेतुना<br>
प्रक्षाल्य तद् हेतुं कलशे निक्षिप्य तां प्रणम्य<br>
भोजनताम्बूलवसनाभरणदक्षिणादानैः परितोष्य स्वात्मानं<br>
कृतकृत्यं मत्वा श्रीगुरुं प्रणमेत् । तत्र तत्त्वस्य<br>
उत्तममध्यमत्वादिविशेषो देवीयामले -</p>
<p>कुण्डोद्भवामृतं देवि उत्तमोत्तममेव च ।<br>
उत्तमं रजोबीजानि मध्यमं केवलं रजः ॥ १ ॥</p>
<p>अधमं पौरुषं वीर्य तथान्यच्चाधमाधमम् ।</p>
<p>इति ॥ अथ सङ्क्षेपतः शक्तिशोधनं स्वतन्त्रे -</p>
<p>अङ्गन्यासकरन्यासौ प्राणायाममतः परम् ।<br>
विधाय मातृकान्यासं कुलाङ्गेऽपि प्रविन्यसेत् ॥ १ ॥</p>
<p>इति । भावचूडामणौ -</p>
<p>अदीक्षितकुलासङ्गात् सिद्धिहानिः प्रजायते ।<br>
बलाद्वा यत्नतो वापि अभिषेकं समाचरेत् ॥ १ ॥</p>
<p>आदौ बालां समुचार्य त्रिपुरायै समुच्चरेत् ।<br>
नमः शब्दं समुच्चार्य इमां शक्तिं ततो वदेत् ॥ २ ॥</p>
<p>पवित्रं कुरु शब्दान्ते मम शक्तिं कुरु प्रिये ।<br>
वह्निजायां समुचार्य शुद्धिमन्त्रः सुरेश्वरि ॥ ३ ॥</p>
<p>इति मन्त्रेणाभिषिच्य तस्याः कर्णेऽभेदबुद्ध्या मायाबीजं<br>
समुच्चरेदिति शक्तिशोधनम् । ततोऽर्घ्यस्थापनानन्तरं<br>
पर्यङ्कमध्ये मण्डूकादिपरतत्त्वान्तं पीठपूजां विधाय<br>
गन्धपुष्पधूपदीपादिकं दत्त्वा समन्ततोधूपामोदं कृत्वा<br>
तूलिकोपरि कुलं संस्थाप्य तदुपरि पूर्वादिदिक्षु मध्ये च ह्रीं<br>
कामाय नमः । क्लीं मन्मथाय नमः । ऐं कन्दर्पाय नमः ।<br>
ब्लूं मकरध्वजाय नमः । स्त्रीं मेनकेतवे नमः । इति सम्पूज्य<br>
तस्या ललाटे सिन्दूरेण त्रिकोण विलिख्य ऐङ्क्लींस्त्रींह्रीम्ब्लूम्<br>
आधारशक्तिश्रीपादुकां पूजायामि इति । ह्र्सौः<br>
महाप्रेतपद्मासनाय नमः इति सम्पूज्य बालां कामेशीं च<br>
पूजयेत् । कुलार्णवे -</p>
<p>गणेशं च कुलाध्यक्षं दुर्गां लक्ष्मीं सरस्वतीम् ।<br>
त्रिकोणेषु च सम्पूज्य वसन्तं मदनं प्रिये ॥ १ ॥</p>
<p>स्तनयोः पूजयेत् पश्चान्मुखं तस्याः सुधाकरम् ।</p>
<p>इति । उत्तरतन्त्रे -</p>
<p>मौलौ गणेशं केशाग्रे कुलाध्यक्षं ललाटके ।<br>
दुर्गां भ्रुवोस्तथा लक्ष्मीं रसनायां सरस्वतीम् ॥ १ ॥</p>
<p>अत्र स्थानवैपरीत्यमैच्छिकम् । ज्ञानार्णवे -</p>
<p>दक्षपादादिमूर्धान्तं वाममूर्धादि सुन्दरि ।<br>
पादान्तं पूजयेत् सर्वाः कला वै कामसोमयोः ॥ १ ॥</p>
<p>श्रद्धा प्रीती रतिश्चैव दूतिः कान्तिर्मनोरमा ।<br>
मनोहरा मनोरामा मदनोन्मादिनी तथा ॥ २ ॥</p>
<p>मोदिनी दीपिनी चैव षोडशी च वशङ्करी ।<br>
रञ्जनी चैव देवेशि षोडशी प्रियदर्शना ॥ ३ ॥</p>
<p>स्वरषोडशसंयुक्ता एताः कामकला यजेत् ।<br>
ततः सोमकलाः पूज्याः शिवाद्याश्चरणावधि ॥ ४ ॥</p>
<p>पूषा रमा च सुभगा रतिः प्रीतिस्तथा घृतिः ।<br>
शुद्धिः सौम्या मरीचिश्च शैलजा अंशुमालिनी ॥ ५ ॥</p>
<p>अङ्गिरा वशिनी चैव च्छाया सम्पूर्णमण्डला ।<br>
तथा तुष्ट्यमृते चैव कलाः सोमस्य षोडश ॥ ६ ॥</p>
<p>प्। ४३३)</p>
<p>इति । एवं स्वरादिकाः सम्पूज्य तद्भगे ऐं चान्द्र्यै नमः । ऐं सौर्यै<br>
नमः । ऐम् आग्नेय्यै नमः इति तिस्रो नाडीः सम्पूज्य<br>
भगमालामन्त्रेण पूजयेत् । ऐंह्रींश्रींऐञ्जूम्ब्लूं क्लिन्ने<br>
सर्वाणि भगानि वशमानय मे स्त्रीह्रीङ्क्लीम्ब्लूं भगमालिन्यै<br>
नमः ऐंह्रींश्रीम् इति मन्त्रेण पूजयेत् । तन्त्रान्तरे -</p>
<p>इहाप्यावाहनं नास्ति जीवन्यासो महेश्वरि ।<br>
अथैवं च विधानेन षोडशैरुपचारकैः ॥ १ ॥</p>
<p>इष्टदेवीं प्रपूज्याथ सर्वसिद्धीश्वरो भवेत् ।<br>
अर्चयेद्गन्धपुष्पाद्यैः स्वशिवं तदनन्तरम् ॥ २ ॥</p>
<p>मूलमन्त्रं ततः ॐ नमः शिवाय ततः परम् ।<br>
यजेत्तत्पुरुषाघोरसद्योवामेशसञ्ज्ञकैः ॥ ३ ॥</p>
<p>इति । उत्तरतन्त्रे -</p>
<p>अवधूतेश्वरीं कुब्जां कामाख्यां समयामपि ।<br>
वज्रेश्वरीं कालिकां च तथा दिक्चरवासिनीम् ॥ १ ॥</p>
<p>महाचण्डेश्वरीं तारां पूजयेदत्र साधकः ।<br>
तदनुज्ञां ततो लब्ध्वा दत्त्वा ताम्बूलमेव च ॥ २ ॥</p>
<p>शिवं च तत्र निक्षिप्य गजतुण्डाख्यमुद्रया ।<br>
धर्माधर्महविर्दीप्त आत्माग्नौ मनसा स्रुचा ॥ ३ ॥</p>
<p>सुषुम्नावर्त्मना नित्यमक्षवृत्तीर्जुहोम्यहम् ।<br>
स्वाहान्तोऽयं महामन्त्र आरम्भे परिकीर्तितः ॥ ४ ॥</p>
<p>ततो जपेत् स्त्रियं गच्छन् विद्यां त्रिर्भुवनेश्वरीम् ।</p>
<p>जपेदिति अष्टोत्तरसहस्रं शतं वाक्षुब्धो जपेत् ।</p>
<p>प्रकाशाकाशहस्ताभ्यामवलम्ब्योन्मनीस्रुचम् ।<br>
धर्माधर्मकलास्नेहपूर्णामग्नौ जुहोम्यहम् ॥ ६ ॥</p>
<p>स्वाहान्तोऽयं महामन्त्रः शुक्रत्यागे प्रकीर्तितः ।</p>
<p>इति । यामलतन्त्रे -</p>
<p>संयोगाब्जायते सौख्यं परमानन्दलक्षणम् ।<br>
कुलामृतं प्रयत्नेन गृह्णीयाद् दुर्लभं नरः ॥ १ ॥</p>
<p>तेनामृतेन दिव्येन सर्वे तुष्टा भवन्ति हि ।<br>
यत्कामं कुरुते मन्त्री तत्क्षणादेव सिद्ध्यति ॥ २ ॥</p>
<p>कुलद्रव्यं च संशोध्य शिवशक्तिमयं प्रिये ।<br>
बीजामृतं परं ब्रह्म जपन् निक्षिप्य सुन्दरि ॥ ३ ॥</p>
<p>अर्घ्यपात्रामृतैर्यत्नान्निर्विकल्पः सदानघः ।<br>
श्रीविद्याक्रममभ्यर्च्य परब्रह्ममयो भवेत् ॥ ४ ॥</p>
<p>श्रीविद्येत्युपलक्षणम् । कुलामृतशोधनमन्त्रस्तु ॐ अमृते अमृतोद्भवे<br>
अमृतवर्षिणि देवि शुक्रशापं प्रमोचयप्रमोचय अमृतं स्रावय<br>
स्रावय अमृतं कुरु कुरु स्वाहा इति सप्तवारं जपेदिति ॥ इति कुलयागः ॥<br>
अयं प्रकारस्तु तादृशयायिस्थायिनाम् । शुद्धस्थायिनां तु<br>
प्रथमत एव स्ववामे शक्तिं संस्थाप्य प्राणायामादिकं कुर्यात् ।<br>
तदुक्तं कुमारीकल्पे -</p>
<p>ततः षोडशवर्षीयां नारीमानीय मन्त्रवित् ।<br>
युवतीं वा मदोन्मत्तां सुवेषां चारुहासिनीम् ॥ १ ॥</p>
<p>सदा रते साभिलाषां सिन्दूराङ्कितभालकाम् ।<br>
साधकः श्रेयसे तन्वीं वमे संस्थापयेद् बुधः ॥ २ ॥</p>
<p>तस्यास्तु भूतशुद्ध्यादि कृत्वा वै मातृकां न्यसेत् ।<br>
प्राणायामं ततः कृत्वा कारयित्वा यथाविधि ॥ ३ ॥</p>
<p>इति । अत्र कुलयागोत्तरमन्तर्यजनं प्रशस्तम् । तदुक्तं तन्त्रान्तरे -</p>
<p>कुलयागं ततः कृत्वा ह्यन्तर्यजनमाचरेत् ।<br>
अथान्तर्यजनं वक्ष्ये दृष्टादृष्टफलप्रदम् ॥ १ ॥</p>
<p>गुरोर्ध्यानं प्रकुर्वीत यथापूर्वं विशालधीः ।<br>
स्नायाच्च विमले तीर्थे पुष्करे हृदयाश्रिते ॥ २ ॥</p>
<p>बिन्दुतीर्थेऽथवा स्नायात् पुनर्जन्म न विद्यते ।</p>
<p>इति । अथवा -</p>
<p>इडा सुषुम्ना शिवतीर्थकेऽस्मिन् ज्ञानाम्बुपूर्णे वहतः शरीरे ।<br>
ब्रह्माम्बुभिः स्नाति तयोः सदा यः किं तस्य गाङ्गैरपि पुष्करैर्वा ॥<br>
४ ॥</p>
<p>इति । स्नानम् ।</p>
<p>शिवशक्त्योः समावेशो यस्मिन् काले प्रजायते ।<br>
सा सन्ध्या कुलनिष्ठानां समाधिस्थैः प्रतीयते ॥ ५ ॥</p>
<p>प्। ४३४)</p>
<p>इति सन्ध्या ।</p>
<p>चन्द्रार्कानलसम्बन्धाद्गलितं यत्परामृतम् ।<br>
तेनामृतेन दिव्येन तर्पयेत् परदेवताम् ॥ ६ ॥</p>
<p>इति तर्पणम् ।</p>
<p>ब्रह्मरन्द्रादधोबागे यच्चान्द्रं पात्रमुत्तमम् ।<br>
कलासारेण सम्पूर्य तर्पयेत् तेन खेचरीम् ॥ ७ ॥</p>
<p>इत्यर्घ्यदानम् । आधारे लिङ्गनाभावित्याद्यन्तर्मातृकान्यासः ।</p>
<p>ईड्यमानहृदयोऽयं हृदये स्याच्चिदात्मकः ।<br>
क्रियते तत्परत्वेन हृन्मन्त्रेण ततः परम् ॥ ८ ॥</p>
<p>सर्वाङ्गादिगुणोत्सङ्गे संविद्रूपे परात्मनि ।<br>
क्रियते तत्परत्वेन शिरोमन्त्रेण देशिकैः ॥ ९ ॥</p>
<p>हृच्छिरोन्ते च चिद्धाम मनसा भावना दृढा ।<br>
क्रियते निजदेहस्य शिखामन्त्रेण देशिकैः ॥ १० ॥</p>
<p>मन्त्रात्मकस्य देहस्य मन्त्रेणानेन तेजसा ।<br>
सर्वतो वर्ममन्त्रेण क्रियते देहसंवृतिः ॥ ११ ॥</p>
<p>वौषडिति मनुं जप्त्वा क्रियते देहनेत्रकम् ।<br>
ततोऽस्त्रेण च मन्त्रज्ञः करोत्यस्त्र चतुर्दिशः ॥ १२ ॥</p>
<p>इति षडङ्गं विधाय ध्यानं कुर्यात् ।</p>
<p>यद्ददाति परं ज्ञानं संविद्रूपे परात्मनि ।<br>
हृदयादिमयं तेजः स्यादेतन्मन्त्रसञ्ज्ञितम् ॥ १३ ॥</p>
<p>आध्यात्मिकादिरूपं सत्साधकस्य विनाशयेत् ।<br>
अविद्यायाः स्वतन्त्रं यत्परं धाम समीरितम् ॥ १४ ॥</p>
<p>इति वा षडङ्गं विधाय ध्यानं कुर्यात् ।</p>
<p>शक्तिद्वयपुटान्तःस्थं कमलद्वयशोभितम् ।<br>
ज्योतिस्तत्त्वमयं ध्यायेत् कुलाकुलनियोजनात् ॥ १५ ॥</p>
<p>अथवा -</p>
<p>शृङ्गाटद्वयमध्यस्थं शक्तिद्वयपुटीकृतम् ।<br>
सदा समरसं ध्येयं ध्यानं तत्कुलयोगिनाम् ॥ १६ ॥</p>
<p>इति ध्यानम् ।</p>
<p>अर्चयन् विषयैः पुष्पैस्तत्क्षणात्तन्मयो भवेत् ।<br>
न्यासस्तन्मयताबुद्धिः सोऽहम्भावेन चिन्तयेत् ॥ १७ ॥</p>
<p>अमायमनहङ्कारमरागममदं तथा ।<br>
अमोहकमकर्मत्वमद्वेषाक्षोभकौ ततः ॥ १८ ॥</p>
<p>अमात्सर्यमलोभं च दशपुष्पं विदुर्बुधाः ।<br>
अहिंसा परमं पुष्पं पुष्पमिन्द्रियनिग्रहः ॥ १९ ॥</p>
<p>दयापुष्पं ज्ञानपुष्पं क्षमापुष्पं च पञ्चमम् ।<br>
इत्यष्टसप्तभिः पुष्पैः पूजयेत् परदेवताम् ॥ २० ॥</p>
<p>इति पूजनम् ॥</p>
<p>माला पञ्चाशिका प्रोक्ता सूत्रं शक्तिशिवात्मकम् ।<br>
ग्रथिता कुण्डलीशक्तिः कलान्ते मेरुसंस्थितिः ॥ २१ ॥</p>
<p>जप्त्वा जपं परं धाम्नि तेजोरूपे निवेदयेत् ।</p>
<p>इति जपः ।</p>
<p>अमूलमपरिच्छिन्नं विभाव्यात्मान्तरात्मकम् ।<br>
परमात्मस्वरूपं च तथा ज्ञानात्मरूपकम् ॥ २३ ॥</p>
<p>चतुरस्रं च चित्कुण्डमानन्दमेखलायुतम् ।<br>
नाभौविभाव्य तन्मध्ये जुहुयात् साधकोत्तमः ॥ २४ ॥</p>
<p>मूलाग्नौ नाभिचैतन्यहविषा मनसा स्रुचा ।<br>
ज्ञानप्रदीपिते नित्यमक्षवृत्तिर्जुहोम्यहं स्वाहा ॥ २५ ॥</p>
<p>इति प्रथमाहुति । ततो मुलान्ते -</p>
<p>धर्माधर्महविर्दीप्त आत्माग्नौ मनसा स्रुचा ।<br>
सुषुम्नावर्त्मना नित्यमक्षवृतीर्जुहोम्यहं स्वाहा ॥ २६ ॥</p>
<p>इति द्वितीयाहुतिः । मूलान्ते -</p>
<p>प्रकाशाकाशहस्ताभ्यामवलम्ब्योन्मनीस्रुचम् ।<br>
धर्माधर्मकलास्नेहपूर्णामग्नौ जुहोम्यहं स्वाहा ॥ २७ ॥</p>
<p>इति तृतीयाहुतिः । ततौ मूलान्ते -</p>
<p>अन्तर्निरन्तरनिरिन्धनमेधमाने मोहान्धकारपरिपन्थिनि संविदग्नौ<br>
।<br>
कस्मिंश्चिदद्भुतमरीचिविकासभूमौ विश्वं जुहोमि<br>
वसुधादिशिवावसानम् ॥ २८ ॥</p>
<p>प्। ४३५)</p>
<p>इति चतुर्थ्याहुतिः ।</p>
<p>इत्यन्तर्यजनं कृत्वा साक्षाद्ब्रह्ममयो भवेत् ।<br>
न तस्य पुण्यपापानि जीवन्मुक्तो भवेद् ध्रुवम् ॥ २९ ॥</p>
<p>इत्यन्तर्यागः ॥</p>
<p>अथ मधुपर्काङ्गच्छागादिपशुबलिविधानम् पशुं स्नपयित्वा ॐ<br>
पशवे पाद्यं नमः एवमर्घ्याचमनगन्धान् दत्त्वा<br>
शृङ्गयोर्मध्ये सिन्दूरादिना तिलकं दापयित्वा पशुशिरसि पुष्पाणि<br>
दत्त्वा एतदधिपतयेऽग्नये नमः इति पशुपृष्ठे पुष्पं दत्त्वा<br>
मूलं० एतत्सम्प्रदानरूपायि साङ्गोपाङ्गायै<br>
श्रीमहात्रिपुरसुन्दर्यै नमः इति देव्यै पुष्पाञ्जलिं दत्त्वा<br>
वामहस्तेन पशुस्कन्धं धृत्वा पाशुपतास्त्रेण त्रिधा सम्प्रोक्ष्य<br>
वाङ्मनःश्रोत्रत्वक्चक्षूरसनाघ्राणप्राणहस्तपादपायुमेढ्र-<br>
मांसरुधिरमेदोस्थिमज्जाशुक्रनाडीचक्ररोमपुच्छसर्वशृङ्गाणि ते<br>
आप्यायन्ताम् । एवं सर्वाङ्गानि ते शुन्धामि । अग्निः<br>
पशुरासीत्तेनायजन्त स एतल्लोकमजयद्यस्मिन्नग्निः स ते लोको भविष्यति<br>
तं जेष्यसि पिबैता आपः । एवं ॐ वायुः पशुरासीत्० । ॐ सूर्यः<br>
पशुरासीत्० । ॐ विष्णुः पशुरासीत्० । ॐ रुद्रः पशुरासीत्० । ॐ हंसः<br>
शुचिषत्० । ॐ आपो हि ष्ठा मयोभुवः० । वरुणस्योत्तम्भनमसि० ।<br>
पञ्चब्रह्ममन्त्रैर्गायत्र्या मूलमन्त्रेण च पशुं प्रोक्षयेत् । ततो<br>
गन्धाक्षतकुसुमैः<br>
श्रोत्रत्वक्चक्षुर्जिह्वाघ्राणवाग्घस्तपादपायुपस्थशिरः<br>
स्कन्धपृष्ठपुच्छमुखकण्ठहृदयोदरवृषणरोमरुधिरमांस-<br>
वसाप्राणास्थिनाडीचक्रसर्वाङ्गेषु<br>
दिग्वाअतसूर्यप्रचेतोऽश्विवह्नीन्द्रोपेन्द्रमित्रप्रजापतिचामुण्डा<br>
भद्रकालीगन्धर्ववीरभद्रसरस्वतीमहालक्ष्मीभैरवी<br>
समुद्रवाराही ओषधीवनस्पति<br>
ब्रह्मविष्णुरुद्रपरमात्मसदाशिवगङ्गायमुना<br>
जीवात्ममरुद्गणेभ्यो नमः इति पूजयेदिति पशुपूजा । ततः पशुकर्णे<br>
पशुपाशाय विद्महे पशुरूपाय धीमहि तन्नः पशुः प्रचोदयात् । ॐ<br>
हिलिहिलि किलिकिलि पशुरूपधरायै ह्रीन्दूर्गायै वौषट् मूलविद्यां च<br>
जपेत् । ततः -</p>
<p>यज्ञार्थं पशवः सृष्टा यज्ञार्थं पशुघातनम् ।<br>
अतस्त्वां घातयिष्यामि तस्माद्यज्ञे वधोऽवधः ॥ १ ॥</p>
<p>शिवाद्वृत्तमिदं पिण्डमतस्त्वं शिवतां गतः ।<br>
आबुध्यस्व पशोत्वं हि नाशिवस्त्वं शिवोऽसि हि ॥ २ ॥</p>
<p>पशो त्वं बलिरूपेण मम भाग्यादुपस्थितः ।<br>
चण्डिकाप्रीतिदानेन दातुरापद्विनाशय ॥ ३ ॥</p>
<p>पशुरूपं परित्यज्य त्वं गन्धर्वस्वरूपधृक् ।<br>
गौरीरूपं समासाद्य मम कल्याणदो भव ॥ ४ ॥</p>
<p>पशुपाशविमोक्षाय हेतुकूटस्थिताय च ।<br>
पशवे च नमस्तुभ्यं नमस्ते बलिरूपिणे ॥ ५ ॥</p>
<p>छेद्योऽसि बलिरूपस्त्वमाज्ञया परया गुरोः ।<br>
छेदभेदोद्भवं दुःखं क्षमस्व पशुरूपधृत् ॥ ६ ॥</p>
<p>इति सम्प्रार्थ्य सङ्कल्पं कुर्यात् । ॐ अद्यामुके मासि<br>
आमुकपक्षेऽमुकतिथौ अमुकगोत्रोऽमुकदेवशर्मा<br>
दशवर्षदेवीप्रीतिकामो मधुपर्काङ्गत्वेनेमं छागं<br>
वह्निदैवत्यं दक्षयज्ञविनाशिन्यै महाघोरायै<br>
योगिनीकोटिपरिवृतायै ह्रीन्दूर्गायै भद्रकाल्यै<br>
श्रीमहात्रिपुरसुन्दरीदेव्यै साङ्गायै सायुधायै सवाहनायै<br>
सपरिवारायै साङ्गोपाङ्गायै सशक्तिकायै तुभ्यमहं घातयिष्ये इति<br>
पशुशिरसि अक्षतयुक्तं जलं दद्यात् ॥ अथ खड्गपूजा खड्गमानीय<br>
पुरतः स्थापयित्वा पाशुपतास्त्रेण प्रोक्ष्य चक्रमुद्रया संरक्ष्य<br>
धेनुयोनिमुद्रे दर्शयित्वा सिन्दूरेणास्त्रमन्त्रं खड्गे विलिख्य<br>
मूलेनास्त्रेण वाभिमन्त्र्य प्रार्थयेत् । ॐ अष्टबाहुर्महातेजाः श्याम<br>
आरक्तलोचनः । भीमदंष्ट्रः करालास्यो लोलजिह्वो भयानकः ॥ इति<br>
ध्यात्वा बाह्यप्राणप्रतिष्ठां कृत्वा पाद्यादिभिः सम्पूज्य ॐ<br>
खड्ग तीक्ष्णच्छिन्दि छिन्दि कट्ठ कठ्ठ इति त्रिर्जपित्वा ॐ असिविशसनः<br>
खड्ग तीक्ष्णधारो दुरासदः । श्रीगर्भो विजयश्चैव<br>
धर्मपालनमोऽस्तुते ॥ करवाल कृपाण त्वं चण्डिकायाः करे स्थितः<br>
। पशुरक्तप्रदानेन चामुण्डाप्रीतिमावह ॥ इति सम्प्रार्थ्य ॐ कालिकालि<br>
करालि कालिके कालरात्रिकेच्छिन्धि छिन्धि फट् फट् हुम्फट् रुधिरं पिब<br>
पिब मांसं भक्षय भक्षय अस्थीनि चर्वय चर्वय स्वाहा इति<br>
पशुस्कन्धे खड्गं स्पर्शयेत् । ततश्छेदयित्वा<br>
किञ्चिद्रक्तमाममांसखण्डं देव्या दक्षभागे स्थापयित्वा ॐ<br>
रक्तदन्तिकायै स्वाहा इति समर्प्य तेन रुधिरेण देवीं त्रिस्तर्पयेत् । ततः<br>
सदीपं शिरो देव्या वामतस्त्रिकोणमण्डले स्थापयित्वा जलं गृहीत्वा<br>
ॐ महिषघ्नि महामाये चामुण्डे मुण्डमालिनि ।<br>
आयुरारोग्यमैश्वर्यं देहि देवि नमोऽस्तु ते ॥ ॐ चामुण्डायै स्वाहा इति<br>
समर्पयेत् । इति पशुबलिविधिः । अथ कुमारीयजनविधिः । तत्र<br>
ज्ञानार्णवे -</p>
<p>प्। ४३६)</p>
<p>होमादिकं तु सकलं कुमारीपूजनं विना ।<br>
परिपूर्णफलं नैव सफलं पूजनाद्भवेत् ॥ १ ॥</p>
<p>पुष्पं कुमार्यै यद्दत्तं तन्मेरुसदृशं भवेत् ।<br>
कुमारी भोजिता येन त्रैलोक्यं तेन भोजितम् ॥ २ ॥</p>
<p>कुमार्यै यज्जलं दत्तं तज्जलं सागरोपमम् ।<br>
अन्नं तु मीननयने कुलाचलसमं भवेत् ॥ ३ ॥</p>
<p>एकाब्दात् षोडशाब्दान्ताः कुमार्यः पूजने शुभाः ।<br>
विवाहरहिताः स्युश्चेदुत्तरोत्तरसिद्धिदाः ॥ ४ ॥</p>
<p>विवाहितास्तु देवेशि बाला एव कुमारिकाः ।<br>
सुवासिन्यो महाप्रौढाः संशयं त्यज सुव्रते ॥ ५ ॥</p>
<p>कुमरीपूजनं देवि कुमारीमनुना भवेत् ।</p>
<p>इति । त्रैलोक्यडामरतन्त्रे -</p>
<p>सर्वयज्ञोत्तमं भूप कुमारीपूजनं शृणु ।<br>
कृते यस्मिन् महालक्ष्मीरचिरेण प्रसीदति ॥ १ ॥</p>
<p>आमन्त्रयेद् दिने पूर्वे कुमारीमन्त्रपूर्वकम् ।<br>
पूजादिने समाहूय कुमारीमाद्यदेवताम् ॥ २ ॥</p>
<p>मण्डले चरणौ तस्याः क्षालयेदुष्णवारिणा ।<br>
अर्चयेद् हेमपात्रेण वारिपुष्पाक्षतैः समम् ॥ ३ ॥</p>
<p>सुविताने शुभे स्थाने पङ्कजोपरि पीठके ।<br>
उपवेश्य कुमारीं तां स्वाङ्गे न्यासं समाचरेत् ॥ ४ ॥</p>
<p>तत्तन्मत्रोक्त-ऋष्यादिन्यासम् ।</p>
<p>आत्मानं विधिवत् पूज्य क्रोधदर्पविवर्जितः ।<br>
अथ ध्यायेत् कुमारीं तां मलालक्ष्मीस्वरूपिणीम् ॥ ५ ॥</p>
<p>नवाक्षरेण मन्त्रेण सुसिद्धेन समाचरेत् ।</p>
<p>महालक्ष्मीस्वरूपिणीमिति नवाक्षरेणेति च तत्प्रकरणात् तेन<br>
स्वेष्टदेवतास्वरूपिणीं स्वेष्टमन्त्रेण यजेदित्यर्थः ।</p>
<p>दद्यादाचमनं तस्यै दद्याद्वस्त्रं सकौतुकम् ।<br>
सकङ्कणाङ्गुलीयानि कर्णालङ्करणे शुभे ॥ ७ ॥</p>
<p>ग्रैवेयकं प्रदायाथ चन्दनेन विलेपयेत् ।<br>
पूजयेत् पुष्पमालाभिर्दिव्यैर्धूपैः सुधूपयेत् ॥ ८ ॥</p>
<p>कुर्यादारात्रिकं राजंस्तथोपचार्य तां मुहुः ।<br>
भोजयेद्भक्तिभावेन पायसं शर्कराघृतम् ॥ ९ ॥</p>
<p>सुपक्वान्नानि चान्नानि सर्वक्षोभविवर्जितः ।<br>
फलेक्षु स्वादु चान्यच्च दद्यात् तस्यै पुनः पुनः ॥ १० ॥</p>
<p>यावत् सा भोजनं कुर्यात् तावन्मौनी जपेत् सुधीः ।<br>
दद्यादाचमनं तस्यै ताम्बूलं च समर्पयेत् ॥ ११ ॥</p>
<p>अनर्घ्येण च दानेन कुमारीं प्रणतोऽसकृत् ।<br>
प्रदक्षिणनमस्कारान् कृत्वा मूर्ध्नि कृताञ्जलिः ॥ १२ ॥</p>
<p>विसर्जयेत् कुमारी तां स्वगृहं हर्ष निर्भरः ।<br>
अनेन विधिना भक्त्या कुमारीपूजयाप्नुयात् ॥ १३ ॥</p>
<p>यं यं प्रार्थयते कामं देवानामपि दुर्लभम् ।<br>
कुमारीपूजनं कृत्वा तं तं प्राप्नोत्यसंशयम् ॥ १४ ॥</p>
<p>ब्रह्मविष्णुमहेशानां कुमारी परमा कला ।<br>
तत्पूजनेन राजेन्द्र त्रैलोक्यं स्याद् सुपूजितम् ॥ १५ ॥</p>
<p>सम्यक् ऋतु फलं तस्य यः कुमारीः प्रपूजयेत् ।<br>
तस्मात् पूजय भूपाल कुमारीर्यतमानसः ॥ १६ ॥</p>
<p>स्वराज्यं प्राप्स्यसे विश्वं मा ते भूदत्र संशयः ।</p>
<p>इति ॥ अथ प्रयोगः तत्र साधकः कृतनित्यक्रियः पूजादिनात् पूर्वदिने<br>
कुमार्या गृहं गत्वा मूलविद्यां स्मरन् कुमारिके भगवति<br>
पूजार्थं मया निमन्त्रितासि मां कृतार्थं कुरु इति<br>
नारिकेलपूगीफलादिना निमन्त्र्य पूजादिने नित्यपूजानन्तरं<br>
कुमारीं सुगन्धतैलादिना सुस्नातामलङ्कृतामाहूय<br>
पूजागृहाद्बहिः क्वचिन्मण्डले तस्याश्चरणावूष्णजलेन स्वयं<br>
सम्यक्प्रक्षाल्य सूक्ष्मवस्त्रेण प्रोञ्छय पूजास्थानं नीत्वा<br>
अष्टदले सिन्दूरादिरचिते शुभ पीठे शुभास्तरणे पश्चिमाभिमुखीं<br>
समुपवेश्य स्वयं तत्सम्मुखः स्वासने समुपविश्य अद्येत्यादि०<br>
अमुककामः कुमारीपूजनं करिष्ये इति सङ्कल्प्य<br>
गुर्वादिवन्दनपूर्वकं मूलविद्यया प्राणायामत्रयं कृत्वा<br>
ऋष्यादिसमस्तन्यासजातं कृत्वात्मपूजां विधाय<br>
पीठपूजापूर्वकं तस्यां देवीमावाह्य ध्यात्वा<br>
मूलविद्ययाचमनं दत्त्वा<br>
वस्त्रालङ्कारगन्धपुष्पधूपदीपान्तानुपचारान् समर्प्य<br>
पायसादिनानाविधान्नपानैर्भोजयन् यावत्सा भोजनं करोति<br>
तावत्कालं मौनी मूलविद्यां जपेत् । ततो भुक्तवत्यास्तस्याः<br>
करक्षालन गण्डूषाचमनानि दत्त्वा सकर्पूरं ताम्बूलं<br>
समर्प्यारात्रिकं कृत्वा छत्रचामरादिराजोपचारैराराध्य<br>
यथाशक्ति दक्षिणां दत्त्वा प्रणम्य विसृजेदिति ॥ अथात्र<br>
पूज्यापूज्यकुमारीलक्षणानि । तत्रादौ पूज्यकुमारीलक्षणानि<br>
स्कान्दे -</p>
<p>प्। ४३७)</p>
<p>अरोगिणीं सुपुष्टाङ्गीं सुरूपां व्रणवर्जिताम् ।<br>
एकवंशसमुद्भूतां कन्यां सम्यक् प्रपूजयेत् ॥ १ ॥</p>
<p>इति ॥ अथापूज्यलक्षणानि तत्रैव</p>
<p>हीनाधिकाङ्गीं कुष्ठाङ्गीं विशीलकुलसम्भावाम् ।<br>
ग्रन्थिस्फुटितशीर्णाङ्गीं रक्तपूयव्रणाङ्किताम् ॥ २ ॥</p>
<p>जात्यन्धां केकरां काणीं कुरूपां तनुलोमशाम् ।<br>
सन्त्यजेद्रोगिणीं कन्यान्दासीगर्भसमुद्भवाम् ॥ ३ ॥</p>
<p>इति । अथ फलविशेषे पूज्यविशेषश्च तत्रैव -</p>
<p>ब्राह्मणीं सर्वकार्येषु जयार्थे नृपवंशजाम् ।<br>
लाभार्थे वैश्यसम्भूतां सुतार्थे शूद्रवंशजाम् ॥ ४ ॥</p>
<p>दारुणे चान्त्यजातीनां पूजयेद्विधिना नरः ।</p>
<p>इति कुमारीपूजनम् ॥</p>
<p>अथ वटुकादिबलिपञ्चक प्रयोगः तत्र<br>
पूजाचक्रस्येशानादिकोणचतुष्टये त्रिकोणवृत्तचतुरस्रात्मकानि<br>
बलिमण्डलानि विरच्य तेष्वीशानमण्डले वां वटुकभैरवाय नमः<br>
इति वटुकं गन्धादिभि सम्पूज्य तत्रान्नव्यञ्जनतोय पुष्पादिभरितं<br>
साधारं ताम्रादिपात्रं संस्थाप्य वटुकवलिद्रव्याय नमः इति<br>
वटुकबलिद्रव्यं सम्पूज्य ४ एह्येहि देवीपुत्र वटुकनाथ<br>
कपिलजटाभारभास्वर त्रिनेत्र ज्वालामुख सर्वविघ्नान्नाशय<br>
नाशय सर्वोपचारसहितं बलिं गृह्ण गृह्ण स्वाहा इति<br>
पूर्वस्थापितार्घ्यपात्रात् पात्रान्तरेणोद्धृतजलेन<br>
वासाङ्गुष्ठानामिकाभ्यां बलिमूत्सृजेत् ।</p>
<p>एवमाग्नेयमण्डले यां योगिनीभ्यो नमः इति योगिनीः सम्पूज्य</p>
<p>ऊर्ध्वं ब्रह्माण्डतो वा दिवि गगनतले भूतले निस्तले वा<br>
पाताले वाऽनले वा पवनसलिलयोर्यत्र कुत्र स्थिता वा ।<br>
क्षेत्रे पीठोपपीठादिषु च कृतपदा धूपदीपादिकेन<br>
प्रीता देव्यः सदा नः शुभबलिविधिना पान्तु वीरेन्द्रवन्द्याः ॥ १ ॥</p>
<p>यां योगिनीभ्यः स्वाहा सर्वयोगिनीभ्यो हुम्फट्स्वाहेति<br>
वामाङ्गुष्ठानामामध्याभिरर्घ्यजलधारया बलिमुत्सृजेत् ।</p>
<p>ततो निर्-ऋतिकोणगतमण्डले क्षां क्षेत्रपालाय नमः इति क्षेत्रपालं<br>
सम्पूज्य प्राग्वद् बलिपात्रं निधाय<br>
क्षाङ्क्षीङ्क्षूङ्क्षैक्षौङ्क्षः<br>
स्थानक्षेत्रपालधूपदीपादिसहितं बलिं गृह्ण गृह्ण स्वाहा इति<br>
वामाङ्गुष्ठतर्जनीभ्यां तर्जन्यैकया वा<br>
प्राग्वद्बलिपात्रेऽर्घ्यजलधारां दद्यात् ।</p>
<p>ततो वायव्यमण्डले गां गणपतये नमः इति गणपतिं सम्पुज्य<br>
प्राग्वद् बलिपात्रं विधायाभ्यर्च्य गाङ्गोङ्गूङ्गणपतये<br>
वरवरद सर्वजनं मे वशमानय बलिं गृह्ण गृह्ण स्वाहेति<br>
वामाङ्गुष्ठमध्यमाभ्यां प्राग्वद्बलिमुत्सृजेत् इति<br>
वटुकादिबलिचतुष्टयविधिः ॥</p>
<p>अथ कुल्लिकादिलक्षणम् । तत्र श्रीरुद्रयामले ईश्वर उवाच</p>
<p>कुल्लुकां मूर्ध्निं सञ्जप्य हृदि सेतुं विचिन्तयेत् ।<br>
महासेतुं विशुद्धं तु सहस्रारे तु चोद्धरेत् ॥ १ ॥</p>
<p>मणिपूरे तु निर्वाणं महाकुण्डलिनीमधः ।<br>
स्वाधिष्ठाने कामराजं राकिणीं मूर्ध्निं संस्थिताम् ॥ २ ॥</p>
<p>विचिन्त्य विधिवद् देवि मूलाधारात् त्रिकं शिवे ।<br>
विशुद्धान्तं स्मरेद् देवि विसतन्तुतनीयसीम् ॥ ३ ॥</p>
<p>वेदिस्थानं हि जिह्वान्तं मूलमन्त्रोवृतं मुहुः ।<br>
इच्छाक्रियास्वमनिशं स्वेष्टदेवीं स्वरूपिणी ॥ ४ ॥</p>
<p>ज्ञातव्या परमेशानि जपेन्मन्त्रमनुत्तमम् ।</p>
<p>श्रीदेव्युवाच</p>
<p>कुल्लिका कीदृशी नाथ सेतुर्वा देव कीदृशः ।<br>
कीदृशो वा महासेतुर्निर्वाणं नाथ कीदृशम् ॥ ५ ॥</p>
<p>अन्यद्वा कथितं यन्मे कीदृशं तद्वद प्रभो ।</p>
<p>प्। ४३८)</p>
<p>ईश्वर उवाच</p>
<p>गुह्यद्गुह्यतमं देवि तव स्नेहेन कथ्यते ।<br>
विना येन महेशानि निष्फलं परमेश्वरि ॥ ६ ॥</p>
<p>तारायाः कुल्लिका देवि महानीलसरस्वती ।<br>
पञ्चाक्षरी कालिकायाः कुल्लिका परिकथ्यते ॥ ७ ॥</p>
<p>काली कूर्चं वधूर्माया फडर्णा परमेश्वरी ।<br>
छिन्नायास्तु महेशानि कुल्लिकाष्टाक्षरी भवेत् ॥ ८ ॥</p>
<p>वज्रवैरोचन्यै च अन्ते हुम्फट् प्रकीर्तितम् ।<br>
सम्पत्प्रदायाः प्रथमं भैरव्याः कुल्लिका मता ॥ ९ ॥</p>
<p>श्रीमत्त्रिपुरसुन्दर्याः कुल्लिका द्वादशाक्षरी ।<br>
वाग्भवं प्रथमं बीजं कामराजं ततः परम् ॥ १० ॥</p>
<p>लज्जाबीजं ततः पश्चात् त्रिपुरेशी ततः परम् ।<br>
भगवतीपदं दद्यादन्ते ठद्वयमुद्धरेत् ॥ ११ ॥</p>
<p>कालिकायाः स्वबीजं तु कूर्चं वधूं नियोजयेत् ।<br>
लज्जास्त्रमन्तके दद्यात्तारा नीलसरस्वती ॥ १२ ॥</p>
<p>अन्येषां तु महेशानि त्र्यक्षरी कुल्लिका भवेत् ।<br>
तारं कूर्चं समुद्धृत्य पश्चादङ्कुशमुद्धरेत् ॥ १३ ॥</p>
<p>इति ते कथिता देवि सङ्क्षेपात् कुल्लिका मया ।<br>
अज्ञात्वा कुल्लिकामेनां जपते योऽधमः प्रिये ॥ १४ ॥</p>
<p>पञ्चत्वमाशु लभते सिद्धिहानिस्तु जायते ।<br>
वृथा च तज्जपं सर्वं निष्फलं नात्र संशयः ॥ १५ ॥</p>
<p>तस्मात् सर्वप्रयत्नेन पूजयेन्मूर्ध्नि कुल्लिकाम् ।<br>
अथातः सम्प्रवक्ष्यामि तच्छृणुष्व प्रियंवदे ॥ १६ ॥</p>
<p>यस्याज्ञानेन विफलं जपहोमादिकं भवेत् ।<br>
विप्राणां प्रणवः सेतुः क्षत्त्रियाणां तथैव च ॥ १७ ॥</p>
<p>वैश्यजातेः फडन्तश्च माया शूद्रस्य कथ्यते ।<br>
जप्त्वा त्विदं तु देवेशि सुन्दर्या भुवनेश्वरी ॥ १८ ॥</p>
<p>कालिकायाः स्वबीजं तु तारायाः कूर्चबीजकम् ।<br>
अन्येषां तु वधूबीजं महासेतुर्वरानने ॥ १९ ॥</p>
<p>आदौ जप्त्वा महासेतुं जपेन्मन्त्रमनन्यधीः ।<br>
धने धनेशतुल्योऽसौ वाचि वागीऽस्वरोपमः ॥ २० ॥</p>
<p>युद्धे कृतान्तसदृशो नारीणां मदनोपमः ।<br>
जयकारं भवेत्तस्य सर्वकाले न संशयः ॥ २१ ॥</p>
<p>अथ वक्ष्यामि निर्वाणं शृणु देवि वरानने ।<br>
प्रणवं पूर्वमुद्धृत्य मातृकाद्यं समुच्चरेत् ॥ २२ ॥</p>
<p>एवं पुटितमूलं तु प्रजपेन्मणि पूरके ।<br>
एवं निर्वाणमीशानि यो न जानाति पामरः ॥ २३ ॥</p>
<p>वर्षकोटिशतेनापि सिद्धिस्तस्य कदापि न ।<br>
तस्मात् सर्वप्रयत्नेन यद्यदुक्तं महेश्वरि ॥ २४ ॥</p>
<p>तत्तदाचर्य विधिवत् प्रजपेन्मन्त्रमुत्तमम् ।<br>
ऋषिश्छन्दो देवता च तद्बीजं शक्तिकीलके ॥ २५ ॥</p>
<p>भावयेद्यत्नतो देवि ततः सेत्वादिकं जपेत् ।<br>
एवं यदि जपेन्मन्त्री मन्त्रराजमनुत्तमम् ॥ २६ ॥</p>
<p>षण्मासात् सिद्धिमाप्नोति नात्र कार्या विचारण ।<br>
साक्षात् स एव जगतामधिशो नात्र संशयः ॥ २७ ॥</p>
<p>स शरण्यं स वै ज्ञानी स एव मन्त्रतत्त्ववित् ।<br>
स एव नृत्यते भूमौ विचरेच्च यथासुखम् ॥ २८ ॥</p>
<p>तस्य दर्शनमात्रेण पलायन्ते च वैरिणः ।</p>
<p>एवं कृत्वा सकलपुटितं यो जपेन्मन्त्रराजं तन्निर्वाणं<br>
भवनरुधितं कुल्लीकान्तानि जप्त्वा ।<br>
तेषां तद्वन्निखिलभुवने सिद्धयोऽष्टौ च हस्ते तेषां तत्त्वं वचसि<br>
वचनं पद्मपद्मान्तरे च ॥ २९ ॥</p>
<p>इति । अत्र तु ह्रींस्त्रींहूम् इति तारायाः सभेदायाः कुल्लिका भवति ।<br>
क्रींह्रींस्त्रींह्रीम्फट् इति पञ्चाक्षरी दक्षिणकालिकायाः<br>
सभेदाया कुल्लिका भवति । वज्रवैरोचन्यै हुम्फट् इति छिन्नायाः<br>
सभेदायाः कुल्लिका बह्वति । ऐङ्क्लींह्रीम् ऐङ्क्लींसौः भगवति<br>
स्वाहा इति द्वादशाक्षरी श्रीमत्त्रिपुरसुन्दर्याः सभेदायाः<br>
सम्पत्प्रदायाः भैरव्याः सभेदायाश्च कुल्लिका भवति । ॐ<br>
ह्रूङ्क्रोम् इति त्र्यक्षरी अन्येषां मन्त्राणां विद्यानां च सर्वत्र<br>
कुल्लिका भवतीत्यर्थः । ब्राह्मणानां च प्रणवः सेतुर्भवति ।<br>
क्षत्रियाणामपि स एव वैश्यानां फडिति सेतुर्भवति । शूद्राणां तु<br>
मायाबीजं सेतुर्भवति । क्रीमिति कालिकाभेदानां महासेतुर्भवति ।<br>
हूमिति ताराया महासेतुर्भवति । अन्येषां तु स्त्रीमिति महासेतुर्भवति ।<br>
ॐ अं मूलं० ऐम् अं ॐ ॐ आं मूल० ऐम् आं ॐ ॐ इं मूलम् ऐम्<br>
इं ॐ इत्यादि प्रत्यक्षरसम्पुटितमूलं निर्वाणमित्युच्यते । केचित्तु ॐ<br>
अं मूलं० ऐम् अं समस्तमातृका अन्ते ओमिति मणिपूरके सप्तवारं<br>
जपेदिति वदन्ति । अत्र यथागुरूपदेशं कार्यमिति ।</p>
<p>अथैतस्य प्रयोगः मूलेन प्राणायामत्रयं कृत्वा अस्याः<br>
श्रीमहात्रिपुरसुन्दरीविद्यायाः शिरसि अमुकाय ऋषये नमः ।</p>
<p>प्। ४३९)</p>
<p>मुखे अमुकच्छन्दसे नमः । हृदये श्रीमहात्रिपुरसुन्दर्यै देवतायै<br>
नमः । गुह्ये अमुकबीजाय नमः । पादयोः अमुकशक्तये नमः ।<br>
नाभौ अमुककीलकाय नमः । इति विन्यस्य ऐङ्क्लींह्रीम् ऐङ्क्लींसौः<br>
भगवति स्वाहा इति कुल्लिकां मूर्ध्नि सप्तधा त्रिधा वा जपेत् । ओमिति<br>
सेतुं हृदि तथैव स्मृत्वा ह्रीमिति महासेतुं सहस्रारे तथैव स्मृत्वा<br>
ॐ अम्मूलं० ॐ ऐम् अं ५१ ॐ इति निर्वाणं मणिपूरके तथैव स्मरेत् ।<br>
लिङ्गे क्लीमिति तथैव स्मरेत् । जिह्वायां मूलविद्यां तथैव स्मरेत् ।<br>
मूर्ध्नि सहस्रारे ॐ ऐं ह्रीं श्रीं रां रों रूं रैं रौं रः<br>
रमलवरयूं राकिणि मां रक्ष रक्ष सर्वसत्त्वशङ्करि देव्यागच्छ<br>
२ इमां पूजां गृह्ण गृह्ण ऐं घोरे देवि ह्रीं सः परमघोरे<br>
ह्रूं घोररूपे एह्येहि नमश्चामुण्डे डलरकसहैं<br>
श्रीमहात्रिपुरसुन्दरि देवि वरदे विच्चे इति राकिणीं मूर्ध्नि स्मरेदिति । इति<br>
कुल्लुकादिविधिः ॥ अथ प्राणप्रतिष्ठाविधानम् । कुलार्णवे -</p>
<p>तारं नारायणं सेन्दुं मायामङ्कुशमुद्धरेत् ।<br>
याद्यान् सबिन्दून् सप्तार्णानुद्धृत्य वियदोयुतम् ॥ १ ॥</p>
<p>बिन्दुयुक्तं चाजपाख्यं परमात्ममनुं वदेत् ।<br>
अमुष्य शब्दमुद्धृत्य प्राणा इह इतीरयेत् ॥ २ ॥</p>
<p>प्राणाः पाशादिकान् वर्णांस्तिथिसङ्ख्यान् पुनर्वदेत् ।<br>
अमुष्य जीव इह च स्थित इत्युद्धरेत् ततः ॥ ३ ॥</p>
<p>पुनः पञ्चदशार्णान्ते अमुष्येति पदं वदेत् ।<br>
सर्वेन्द्रियाणि च ततः पुनः पञ्चदशार्णकान् ॥ ४ ॥</p>
<p>अमुष्य वाङ्मनश्चक्षुः श्रोत्रघ्राणपदादथ ।<br>
प्राणा इहागत्य सुखं चिरं तिष्ठन्तु च द्विठः ॥ ५ ॥</p>
<p>इत्थं प्राणप्रतिष्ठाख्यमनुः प्रोक्तो मनीषिभिः ।<br>
चतुर्दशोत्तरैर्वर्णैमन्त्रः सर्वार्थ सिद्धिदः ॥ ६ ॥</p>
<p>इति । तारः प्रणवः नारायण आकारः सेन्दुः सानुस्वारः माया<br>
भुवनेश्वरीबीजम् अङ्कुशः क्रोम्बीजं वियत् हकारः ॐ स्वरूप<br>
बिन्दुरनुस्वारः तेन होम् इति । अजपा हंस इति परमात्ममनुः सोऽहमिति<br>
द्विठः स्वाहाकारः अमुष्यपदस्थाने साध्यपद षष्ठ्यन्तं<br>
योज्यम् । स्वयं साध्यश्चेन्ममेति योज्यम् । अत्र केचित्<br>
पाशबीजादिपञ्चदशवर्णानामादावेवोच्चारणं न स्थानान्तरेषु<br>
काम्यप्रयोगकाले तेषां स्थानान्तरेषूच्चारो जपपूजादिषु<br>
नास्तीत्याहुः । प्रत्यमुष्यपदं पूर्णं पाशाद्यानि प्रयोजयेदिति<br>
शारदातिलकवचनात् । तत्र स्वगुरुमतं प्रमाणम् । तथा -</p>
<p>ऋषयो ब्रह्मविष्ण्वीशा मन्त्रस्यास्य समीरिताः ।<br>
छन्दासि ऋग्यजुः सामान्याहुरागमपारगाः ॥ ७ ॥</p>
<p>प्राणशक्तिर्देवता स्यात् सर्वप्राणिहृदि स्थिता ।<br>
पाशो बीजं शक्तिरेव शक्तिः कीलकमङ्कुशम् ॥ ८ ॥</p>
<p>विनियोगस्तु विज्ञेयः प्राणस्थापनकर्मणि ।<br>
श्रीकण्ठं बिन्दुसंयुक्तं कवर्ग बिन्दुसंयुतम् ॥ ९ ॥</p>
<p>आकाशवाय्वग्निजलपृथिव्यात्म च ने वदेत् ।<br>
सबिन्द्वनन्तो हृन्मन्त्रः सूक्ष्मं बिन्दुयुतं वदेत् ॥ १० ॥</p>
<p>बिन्दुयुक्तचवर्गान्ते शब्दस्पर्श च रूप च ।<br>
रसगन्धात्मने त्वन्ते त्रिमूर्तीशं सबीन्दुकम् ॥ ११ ॥</p>
<p>वदेदयं शिरोमन्त्रस्त्वमरेशं सबिन्दुकम् ।<br>
टवर्ग च तथोद्धृत्य श्रोत्रत्वक्चक्षुरित्यथ ॥ १२ ॥</p>
<p>जिह्वाघ्राणात्मनेऽर्घीशो बिन्दुयुक्तः शिखामनुः ।<br>
झिण्टीश बिन्दुसंयुक्तं तवर्गं तादृश वदेत् ॥ १३ ॥</p>
<p>वाक्पाणिपादपायूपस्थात्मने बिन्दुभौतिके ।<br>
वर्माणुबिन्दुयुक् सद्यः पवर्गो बिन्दुसंयुतः ॥ १४ ॥</p>
<p>वचनादानविसर्गगमनानन्द चात्मने ।<br>
अनुग्रहो बिन्दुयुक्तो नेत्रमन्त्र उदाहृतः ॥ १५ ॥</p>
<p>तिथिस्वरान्ते याद्यर्णान् दश बिन्दुविभूषितान् ।<br>
उक्त्वा मनोबुद्ध्यहङ्कारान्तचितात्मने पदम् ॥ १६ ॥</p>
<p>विसर्ग एष सम्प्रोक्तो मनुरस्त्राभिधानकः ।<br>
एवं षडङ्गमनवस्तारबीजत्रयादिकाः ॥ १७ ॥</p>
<p>न्यस्तव्या जातियुक्ताश्च मन्त्रिभिः स्वकराङ्गयोः ।<br>
नामितः पादयुग्मान्तं कण्ठदानाभिमस्तकात् ॥ १८ ॥</p>
<p>कण्ठान्तमिति बीजानि पाशादीनि प्रविन्यसेत् ।<br>
ततो हृत्पद्ममध्ये तु ध्यात्वा वसुदलाम्बुजम् ॥ १९ ॥</p>
<p>तस्य वाय्वग्निपूर्वेषु पश्चिमेशानयोरपि ।<br>
नैर्-ऋत्योत्तरयाम्येषु कर्णिकायां दलेषु च ॥ २० ॥</p>
<p>यादिक्षान्तान्यक्षराणि बिन्दुयुक्तानि विन्यसेत् ।<br>
एकैकशो लवर्ज्यानि ततो देवीं हृदि स्मरेत् ॥ २१ ॥</p>
<p>इति ॥ अस्य प्रयोगस्तु अस्य प्राणप्रतिष्थामन्त्रस्य शिरसि<br>
ब्रह्मविष्णुशिवेभ्यः ऋषिभ्यो नमः । मुखे ऋग्यजुः<br>
सामभ्यश्छन्देभ्यो नमः । हृदये पराप्राणशक्त्यै देवतायै<br>
नमः । गुह्ये आम्बीजाय नमः । पादयोः ह्रींशक्तये नमः । नाभौ<br>
क्रोङ्कीलकाय नमः । इति विन्यस्यामुष्य प्राणप्रतिष्ठार्थे विनियोगः इति<br>
कृताञ्जलिर्वदेत् । ततः ॐ आंह्रीङ्क्रोम् अङ्कं ५ आम्<br>
आकाशवाय्वग्निसलिलपृथिव्यात्मने आंहृदयाय नमः ।</p>
<p>प्। ४४०)</p>
<p>ॐ आंह्रीङ्क्रोम् इञ्चं ५ ईंशब्दस्पर्शरूपरसगन्धात्मने<br>
ईंशिरसे स्वाहा । ॐ आं ह्रीं क्रोम् उं टं ५<br>
ऊंश्रोत्रत्वक्चक्षुर्जिह्वाघ्राणात्मने ऊंशिखायै वषट् । ॐ<br>
आंह्रीङ्क्रोम् एं तं ५ ऐंवाक्पाणिपादपायूपस्थात्मने<br>
ऐङ्कवचाय हुम् । ॐ आंह्रीङ्क्रों ॐ पं ५<br>
औंवचनादानविसर्गगमनानन्दात्मने औन्नेत्रत्रयाय वौषट् । ॐ<br>
आं ह्रीङ्क्रोम् अं यं १० अःमनोबुद्ध्यहङ्कारचित्तात्मने अः अस्त्राय<br>
फट् । इति षडङ्गमन्त्रानङ्गुस्ठादिकरतलान्तं करयोर्विन्यस्य<br>
हृदयादिषडङ्गेष्वपि न्यसेत् । ततो नाभ्यादिपादद्वयाग्रान्तम् आं<br>
नमः । कण्ठादिनाभ्यन्तं ह्रीं नमः । मुर्धादिकण्ठान्तं क्रों<br>
नमः । ततो हृदयकमले वायव्यदले यं नमः । आग्नेये रं नमः ।<br>
पूर्वे लं नमः । पश्चिमे वं नमः । ईशाने शं नमः । नैर्-ऋत्ये<br>
षं नमः । उत्तरे सं नमः । दक्षिणे हं नमः । कर्णिकायां क्षं<br>
नमः । इति विन्यस्य ॐ आं ह्रीं क्रों यं रं लं वं शं षं सं<br>
र्हो हंशः सोहम् अमुष्य प्राणा इह प्रानाः १५ अमुष्य जीव इह स्थितः<br>
१५ अमुष्य सर्वेन्द्रियाणि १५ अमुष्य वाङ्मनस्त्वक्चक्षुः<br>
श्रोत्रजिह्वाघ्राणप्राणा इहागत्य सुखं चिरं तिष्ठन्तु स्वाहा ॐ इति<br>
मत्रेण सर्वाङ्गे व्यापकं त्रिधा विन्यस्य ध्यायेत् ।</p>
<p>रक्ताब्धिपोतारुणपद्मसंस्था पाशाङ्कुशाविक्षुशरासबाणान् ।<br>
शूलं कपालं दधतीं कराग्रै रक्तां त्रिनेत्रां प्रणमामि<br>
देवीम् ॥ २२ ॥</p>
<p>एवं ध्यात्वा जगद्धात्रीं लक्षमेकं जपन्मनुम् ।<br>
जुहुयाद् तद्दशांशं च चरुभिर्धृतसंयुतैः ॥ २३ ॥</p>
<p>षट्कोणाढ्ये शक्तिपीठे विधिनानेन पूजयेत् ।<br>
अर्चयेत् षट्सु कोणेषु ब्रह्माणं विष्णुमीश्वरम् ॥ २४ ॥</p>
<p>वाणीं लक्ष्मीं रमां पश्चात् षडङ्गानि प्रपूजयेत् ।<br>
दलेषु मातरः पूज्यास्तद्बाह्ये लोकनायकाः ॥ २५ ॥</p>
<p>एवं सम्पूजयेद् देवीं सुगन्धिकुसुमादिभिः ।<br>
इति संसाधितो मन्त्रः षट्कर्मफलदो भवेत् ॥ २६ ॥</p>
<p>स्थापयेन्मनुनानेन प्राणान् सर्वत्र देशिकः ।</p>
<p>इति । अत्र तदुपासनाविधिस्तु प्राग्वत् प्रातः कृत्यादि योगपीठन्यासान्तं<br>
कृत्वा मूलेन प्राणायामत्रयर्ष्यादिकरषडङ्गन्यासान्<br>
विधायान्तर्यागोत्तरं स्वपुरतः सिन्दूरादिना<br>
षट्कोणाष्टदलभूपुरात्मकं पूजायन्त्रं विलिख्य पुरतः<br>
संस्थाप्याभ्यर्च्यार्घ्यादिस्थापनाद्यात्मपूजान्ते<br>
मण्डूकादिपरतत्त्वान्तं योगपीठं सम्पूज्य केसरेषु ॐ जयायै<br>
नमः । विजयायै नमः । अजितायै नमः । अपराजितायै नमः । नित्यायै<br>
नमः । विलासिन्यै नमः । दोग्ध्र्यै नमः । अघोरायै नमः ।<br>
मङ्गलायै नमः । इति सम्पूज्य ह्रींसर्वशक्तिकमलासनाय नमः इति<br>
समस्तं पीठं सम्पूज्य मूलमन्त्रेण मूर्तिं<br>
परिकल्प्यावाहनादिपुष्पोपचारान्ते षट्कोणेषु देव्यग्रे<br>
देवीपृष्ठदक्षिणवामकोणेषु ॐ ब्रह्मणे नमः । ॐ विष्णवे नमः ।<br>
ॐ रुद्रायै नमः । दक्षिणाग्रदेवीपृष्ठवामभागेषु सरस्वत्ये<br>
नमः । लक्ष्म्यै० । गौर्यै० । सट्कोणसन्धिषु प्रग्वदङ्गानि<br>
सम्पूज्याष्टसु पत्रेषु देव्यग्रादिप्रादक्षिणेन<br>
प्रागुक्तब्राह्मयाद्याः सम्पूज्य चतुरस्रे लोकपालांस्तदस्त्राणि च<br>
सम्पूज्य धूपदीपादिकं सर्वं प्राग्वत् समापयेदिति । तथा -</p>
<p>लक्षमेकं जपेन्मन्त्रं जुहुयात् तद्दशांशतः ।<br>
साज्येन चरुणा पश्चात् तर्पणादि समाचरेत् ॥ १७ ॥</p>
<p>इति । शारदायाम् - (२३।६२)</p>
<p>बीजान्तेऽमुष्य शब्दानामादौ दूतीः प्रपूजयेत् ।<br>
मृता वैवस्वता भूयो जीवहा प्राणहा पुनः ॥ १ ॥</p>
<p>आकृष्या ग्रसना पश्चाद्भ्रमदा विस्फुलिङ्गिनी ।<br>
क्षेत्रप्रतिहरीत्येताः प्राणदूत्यो नव स्मृताः ॥ २ ॥</p>
<p>पाशेन बद्धचेष्टस्य शक्त्या स्वीकृतचेतसः ।<br>
अङ्कुशेन हृतस्यापि साध्यस्यासून् समाहरेत् ॥ ३ ॥</p>
<p>द्वादशाङ्गुलमानेन कृत्वा साध्यस्य पुत्तलीम् ।<br>
तस्याः प्राणात्मकं यन्त्रं सकीटं हृदये न्यसेत् ॥ ४ ॥</p>
<p>निशीथसमये साध्ये सुप्ते तस्य हृदम्बुजे ।<br>
दलेषु वायुवह्नीन्द्रवरुणानामतः परम् ॥ ५ ॥</p>
<p>ईशराक्षसशीतांशुयमानां कर्णिकान्तरे ।<br>
यादीन् हंससमायुक्तान् भृङ्गाकाराननुस्मरेत् ॥ ६ ॥</p>
<p>शिरोबिन्दुसमुद्भूततन्तुसम्बद्धविग्रहान् ।<br>
एवमात्महृदम्भोजे भृङ्गीरूपान् धिया स्मरेत् ॥ ७ ॥</p>
<p>आत्महृत्पद्मगा भृङ्गीः प्रस्थाप्य श्वासवर्त्मना ।<br>
एकैकां साध्यहृत्पद्माद् भृङ्गानेकैकमानयेद् ॥ ८ ॥</p>
<p>प्। ४४१)</p>
<p>पुत्तल्यां स्थापयेन्मन्त्री स्वचित्ते वा विधानवित् ।<br>
तन्तुच्छेदं प्रकुर्वीत वह्निबीजेन सर्वतः ॥ ९ ॥</p>
<p>आकृष्टान् साध्यहृद्भृङ्गान् भुवा संस्तम्भयेत्ततः ।<br>
एवमेकादशावृत्ति कुर्यात् सर्वेषु कर्मसु ॥ १० ॥</p>
<p>वश्याकर्षणयोर्यादीनरुणान् संस्मरेत् सुधीः ।<br>
मोहविद्वेषयोर्धूम्रान् कृष्णान् मारणकर्मणि ॥ ११ ॥</p>
<p>पीतान् संस्तम्भने ध्यायेत् प्राणाकर्षणकर्मवित् ।<br>
आकृष्टान् साध्यहृत्प्राणान् स्थापयेदात्मनो हृदि ॥ १२ ॥</p>
<p>क्रूरकर्मसु पुत्तल्यां तेषां स्थापनमीरितम् ।<br>
प्राणान् साध्यस्य मण्डूकानात्मनस्तु भुजङ्गमान् ॥ १३ ॥</p>
<p>संस्मरेत् तत्र निपुणः सदा क्रूरेषु कर्मसु ।</p>
<p>वाय्वग्निशक्रवरुणेश्वरराक्षसेन्दुप्रेतेशपत्रलिखितैरथ<br>
यादिवर्णैः ।<br>
विन्द्वन्तगैः क्षगतहंससमेतसाध्यं प्राणात्मयन्त्रमथ<br>
वर्णवृतं धरास्थम् ॥ १४ ॥</p>
<p>इत्थं प्रयोगकुशलो मनुनानेन मन्त्रवित् ।<br>
वशयेत् सकलान् देवान् किं पुनः पार्थिवाञ्जनान् ॥ १ ॥</p>
<p>इति । अत्र पुरश्चरणविधिमुक्त्वा विशेषो ब्रह्मयामले -</p>
<p>अत्र नित्यं हुनेन्मन्त्री जपाकिंशुकसम्भवैः ।<br>
पुष्पै रक्तोत्पलैर्वापि मूलेन च नवाहुतीः ॥ १ ॥</p>
<p>हुत्वा बीजत्रयेणाथ हुनेदेकैकशः क्रमात् ।<br>
यादिहंसान्तवर्णोत्थाः प्राणदूत्यो नव स्मृताः ॥ २ ॥</p>
<p>मृता वैवस्वता चैव जीवहा प्राणहा तथा ।<br>
आकर्षिणी च ग्रसना भ्रमदा विस्फुलिङ्गिनी ॥ ३ ॥</p>
<p>क्षेत्रज्ञहारिणी चेति सम्प्रोक्तास्ता यथाक्रमम् ।<br>
तत्तद्वर्णादिना नाम्ना तासां चैव हुनेत् क्रमात् ॥ ४ ॥</p>
<p>आंह्रीङ्क्रोंयं मृतायै स्वाहा इत्यादिप्रयोगः ।</p>
<p>ध्यानं वक्ष्ये प्रयोगेषु यथा ध्येया महेश्वरि ।<br>
गत्वा साध्यं दृढं बद्ध्वा पाशबीजेन सुन्दरि ॥ ५ ॥</p>
<p>शक्तिबीजेन तच्छक्तिं गृहीत्वाङ्कुशबीजतः ।<br>
प्राणामाकृष्य साध्यस्य चानयन्तीं सदा स्मरेत् ॥ ६ ॥</p>
<p>निशीथसमये साध्ये सुप्ते तस्य हृदम्बुजे ।<br>
दलेषु वायुवह्नीन्द्रवरुणानां सुरेश्वरि ॥ ७ ॥</p>
<p>ईशराक्षससौम्येषु दक्षिणे कर्णिकान्तरे ।<br>
यादीन् हंससमायुक्तान् भृङ्गाकाराननुस्मरेत् ॥ ८ ॥</p>
<p>शिरोबिन्दुसमुद्भूततन्तुसम्बद्धविग्रहान् ।<br>
एवमात्महृदम्भोजे भृङ्गीरूपान् धिया स्मरेत् ॥ ९ ॥</p>
<p>आत्महृत्पद्मगा भृङ्गीः प्रस्थाप्य श्वासवर्त्मना ।<br>
एकैकान् साध्यहृत्पद्माद् भृङ्गानेकैकमानयेत् ॥ १० ॥</p>
<p>पुत्तल्यां स्थापयेन्मन्त्री स्वचित्ते वा विधानवित् ।<br>
तन्तुच्छेदं प्रकूर्वीत वह्निबीजेन पार्वति ॥ ११ ॥</p>
<p>आकृष्टान् साध्यहृद्भृङ्गान् स्तम्भयेद्भूमिबीजतः ।<br>
एवमेकादशावृत्ति कुर्यात् सर्वेषु कर्मसु ॥ १२ ॥</p>
<p>वश्याकर्षणयोयादीनरुणान् संस्मरेत् प्रिये ।<br>
मोहविद्वेषयोर्धूम्रान् कृष्णान् मारणकर्मणि ॥ १३ ॥</p>
<p>पीतान् संस्तम्भने देवि प्राणाकर्षणकर्मवित् ।<br>
आकृष्टान् साध्यहृत्प्राणान् स्थापयेदात्मनो हृदि ॥ १४ ॥</p>
<p>क्रूरकर्मसु पुत्तल्यां तेषां स्थापनमीरितम् ।<br>
प्राणान् साध्यस्य मण्डूकानात्मनस्तु भुजङ्गमान् ॥ १५ ॥</p>
<p>संस्मरेद् देवदेवेशि सदा क्रूरेषु कर्मसु ।<br>
इत्थं प्रयोगकुशलो मनुनानेन सुन्दरि ॥ १६ ॥</p>
<p>वशयेत् सकलान् देवान् किं पुनः पार्थिवाञ्जनान् ।<br>
वाय्वग्निशक्रवरुणशिवराक्षससोमगान् ॥ १७ ॥</p>
<p>दक्षिणान्तान् लिखेद्यादीन् हान्तानष्टसु पार्वति ।<br>
दलेषु बिन्दुसंयुक्तान् क्षकारं कर्णिकान्तरे ॥ १८ ॥</p>
<p>विलिख्य तस्य मध्ये तु हंस इत्यक्षरद्वयम् ।<br>
साध्यनामसमोपेतं विलिखेद्गिरिसम्भवे ॥ १९ ॥</p>
<p>वेष्टयेच्चतुरस्रेण यन्त्रं प्राणमनोरिदम् ।<br>
क्रूरकर्मसु सम्प्रोक्तद्रव्यैरष्टविषादिभिः ॥ २० ॥</p>
<p>कृतां पुत्तलिकां साध्यनरकेशसमन्विताम् ।<br>
द्वादशाङ्गुलमानेन स्पष्टाङ्गीमतिमञ्जुलाम् ॥ २१ ॥</p>
<p>तस्यास्तु हृदये देवि प्राणयन्त्रं विनिक्षिपेत् ।<br>
लिखितं शववस्त्रे च सकीटं वरवर्णिनि ॥ २२ ॥</p>
<p>प्राणान् संस्थापयेत्तस्यां साध्यस्य प्रोक्तरूपतः ।<br>
छित्वा ताञ्जुहुयाद्रात्रौ साध्यं स्मृत्वा चितानले ॥ २३ ॥</p>
<p>सप्तरात्रप्रयोगेण मारयेत् रिपुमात्मनः ।</p>
<p>प्। ४४२)</p>
<p>सकीटं सजीवं संस्थापितसाध्यप्राणमिति यावत् । अष्टविषाणि तु -</p>
<p>श्येनाग्निलोणपिण्डानि धत्तूरकरसस्तथा ।<br>
गृहधूमस्त्रिकटुकं विषाष्टकमुदाहृतम् ॥ २४ ॥</p>
<p>इत्युक्तानि । श्येनः श्येनविष्टा अग्निश्चित्रकं लोणपिण्डः<br>
कृत्रिमलवणम् । अन्यत्सुगमम् । तथा -</p>
<p>कला आवाहयेत् कुम्भे प्रतिमादिषु मन्त्रवित् ।<br>
शैवे च गाणपत्ये च षण्णवत्यः कलाः स्मृताः ॥ २५ ॥</p>
<p>पञ्चशीतिः कलाः सौरे चतुर्नवतिर्वैष्णवे ।<br>
शाक्ते तु सप्ततिः प्रोक्ताः शैव्यश्चेति च केचन ॥ २६ ॥</p>
<p>शैव्यः षण्णवतिकलाः शाक्तेऽपि योज्या इति केचन वदन्तीत्यर्थः ।<br>
शैवीः कला आह -</p>
<p>तत्र तत्त्वानि षट्त्रिंशद् द्वात्रिंशत् कामसोमयोः ।<br>
दूत्यो नव दश प्राणा यादयो नव वर्णकाः ॥ २७ ॥</p>
<p>कलाः शैवा (वीः) वदाम्यत्र शिवशक्तिसदाशिवाः ।<br>
ईश्वरः शुद्धविद्या च माया विद्या कला तथा ॥ २८ ॥</p>
<p>रागः कालश्च नियतिः पुरुषः प्रकृतिस्तथा ।<br>
अहङ्कारश्च बुद्धिश्च मनःश्रोत्रत्वचस्ततः ॥ २९ ॥</p>
<p>जिह्वा घ्राणश्च वाक्पाणिपादाः पायुस्ततः परम् ।<br>
उपस्थ शब्दौस्पर्शश्च रसो गन्धो वियन्मरुत् ॥ ३० ॥</p>
<p>वह्निः सलिलपृथ्व्यौ च श्वद्धा प्रीती रतिर्धृतिः ।<br>
कान्तिर्मनोरमा चैव ततश्चैव मनोहरा ॥ ३१ ॥</p>
<p>मनोरथा च मदनोन्मादिनी मोहिनी तथा ।<br>
शङ्खिनी शोषिणी चैव वशङ्करी च शिञ्जिनी ॥ ३२ ॥</p>
<p>सुतगा सस्वराश्चैव षोडशात्र समीरिताः ।<br>
पूषा चेद्धा सुमनसा रतिः प्रीतिर्धृतिस्तथा ॥ ३३ ॥</p>
<p>ऋद्धिः सौम्या मरीचिश्च ततश्चाप्यंशुमालिनी ।<br>
शशिनी चाङ्गिराच्छाया ततः सम्पूर्णमण्डला ॥ ३४ ॥</p>
<p>तुष्टामृताख्याः कथिताः कलास्ताः सस्वरा विधोः ।<br>
अमृताद्या दश प्राणा यादयो नव वर्णकाः ॥ ३५ ॥</p>
<p>षण्णवत्यः कलाः प्रोक्ताः शैवे शाक्ते च गाणपे ।<br>
अथ वक्ष्ये वैष्णवाख्याः कलाः शृणु वरानने ॥ ३६ ॥</p>
<p>जीवप्राणौ बुद्धिमनः श्रोत्राद्या विंशतिस्तथा ।<br>
हृत्पद्मं सूर्यसोमाग्निवासुदेवाह्वयास्ततः ॥ ३७ ॥</p>
<p>सङ्कर्षणश्च प्रद्युम्नश्चानिरुद्धस्ततः परम् ।<br>
श्रद्धादयोऽत्र विज्ञेयाः सौराः शृणु वदामि ते ॥ ३८ ॥</p>
<p>आकाशवाय्वग्निजलपृथिवीशब्द एव च ।<br>
स्पर्शो रूपं रसो गन्धः श्रोत्रं त्वक् चक्षुरेव च ॥ ३९ ॥</p>
<p>जिह्वा घ्राणं च वाक्पाणी पादपायू तथैव च ।<br>
उपस्थश्च मनो गर्वो बुद्धिर्धीः प्रकृतिस्ततः ॥ ४० ॥</p>
<p>श्रद्धादयोऽत्र विज्ञेयाः शाक्ताः शृणु वरानने ।<br>
आत्मविद्याशिवाश्चैते प्रतिलोमक्रमात् पुनः ॥ ४१ ॥</p>
<p>अनुलोमेन ते भुयः सर्वतत्त्वं तथैव च ।<br>
श्रद्धादयस्ततः प्रोक्ताः कलाः सर्वाः समीरिताः ॥ ४२ ॥</p>
<p>इति । अस्यार्थः सौम्यकर्मसु प्रतिमादिष्वावाहने तु साधकः<br>
कृतनित्यक्रियः यथोक्तलक्षणप्रतिमाग्रे स्वासने समुपविश्य<br>
दिनान्तरावाहितसमस्तकलापूर्णपूर्णकुम्भमात्मप्रतिमयोर्मध्ये<br>
साधारं संस्थाप्य प्राणानायम्य<br>
अद्येत्यादितिथ्युल्लेखनान्तेऽमुकाकृतिप्रतिमायाममुकदेवतासान्निध्य<br>
कारिण्योऽमुकसङ्ख्याककला आवाहयिष्ये इति सङ्कल्प्य प्राणयन्त्रं<br>
प्राणप्रतिष्ठामन्त्रेण प्रतिष्ठितं प्रतिमाया गले बद्ध्वा आवाहयेत्<br>
।</p>
<p>प्राणयन्त्ररचनाप्रकारस्तु भूर्जादावष्टगन्धेनाष्टदलकमल<br>
विलिख्य कर्णिकायां ससाध्यं क्षकारं विलिख्य हंस<br>
इत्यक्षरद्वयेन क्षकारं वेष्टयित्वा वायव्यदले यम् आग्नेये रं<br>
पूर्वे लं पश्चिमे वम् ईशाने शं नैर्-ऋत्ये षम् उत्तरे सं याम्यदले<br>
हम् इति वर्णाष्टकं विलिख्य बहिर्भूपुरं विलिख्य<br>
मातृकार्णैर्वेष्टयित्वा तत्तत्स्थानेषु दिक्पालबीजानि विलिखेदिति<br>
प्राणयन्त्रं विलिख्य होमसम्पातं कुर्यादिति । तत<br>
आहवनीयदेवतामन्त्रेण<br>
प्राणायामर्ष्यादिकरषडङ्गन्यासध्यानानि विधाय प्रतिमाया<br>
भूतशुद्धिमातृकान्यासान्तं विधाय प्रतिमाहृदये स्पृशन्<br>
प्राणप्रतिष्ठामन्त्रेण अमुष्यपदस्थाने आहवनीयदेवतानाम<br>
षष्ठ्यन्तं संस्थाप्य प्राणप्रतिष्ठामन्त्रमष्टोत्तरशतवारं<br>
जपित्वा कला आवाहयेत् । यथा<br>
सुगन्धजलपुष्पभरितपूर्णकुम्भमुखपिधानवस्त्रं निष्कास्य<br>
तन्मध्यस्थपुष्पमेकमुद्धृत्य ॐ आं ह्रीं क्रों हंसः सोऽहं<br>
यरलवशषसहोम् अमुकदेवतायाः शिवतत्त्वरूपप्राणकला इह<br>
स्थिताः १५ अमुकदेवतायाः शिवतत्त्वरूपजीवकला इह १५<br>
अमुकदेवतायाः शिवतत्त्वरूपसर्वेन्द्रियकलाः १५ अमुकदेवतायाः<br>
शिवतत्त्वरूपवाङ्मनश्चक्षुस्त्वक्श्रोत्रजिह्वाघ्राणप्राणकला<br>
इहैवागत्य सुखं चिरं तिष्ठन्तु स्वाहा इत्युच्चार्य प्रतिमाशिरसि<br>
निक्षिपेत् । एवं शक्तितत्त्वरूप० ईश्वरतत्त्वरूप० इत्यादि क्रम ऊह्यः ।<br>
अत्र सम्प्रदायस्तु प्रथमकलामेकवारमुच्चार्यावाहयेत् ।</p>
<p>प्। ४४३)</p>
<p>द्वितीयाया वारद्वयम् । तृतीयास्त्रिवारम् । चतुर्थ्याश्चतुर्वारम् एवं<br>
क्रमेणैकोत्तरवृद्ध्योच्चारणमिति ॥ तन्त्रान्तरे -</p>
<p>शुक्लप्रतिपदारम्भाद्यावत् पूर्णा तिथिर्भवेत् ।<br>
कुर्यादावाहनं मन्त्री प्रतिमादौ शुभे तथा ॥ १ ॥</p>
<p>आकर्षणं कलानां तु कृष्णे प्रतिपदादितः ।<br>
कलानां हासवृद्ध्येन्दोः कृष्णशुक्लप्रभेदतः ॥ २ ॥</p>
<p>तिथिक्रमेण जायते तथैवात्र दिनक्रमः ।<br>
गुरुतः शास्त्रतः सम्यग्ज्ञात्वा कूर्वीत देशिकः ॥ ३ ॥</p>
<p>अज्ञात्वा कुरुते यस्तु म्रियते मूढधीः स्वयम् ।</p>
<p>इति ॥ अथ नित्यहोमेऽग्निस्थापनविधिः - पूजास्थानस्येशानभागे<br>
कृण्डस्थण्डिलाद्यन्यतमे गोमयेनोपलिप्ते मूलेन वीक्ष्यास्त्रेण<br>
संरक्ष्यास्त्रेणैव कुशैः सन्ताड्य कवचमन्त्रेण प्रोक्ष्य<br>
हृन्मन्त्रेण विष्णुरुद्रेन्द्रदेवताकास्तिस्रो रेखाः प्रागग्रा<br>
ब्रह्मयमचन्द्रदेवताका उत्तराग्रास्तिस्रो रेखाः कुशमूलेन विलिख्य<br>
कुशाम्बुनास्त्रमन्त्रेण सम्प्रोक्ष्य ह्रींसर्वशक्तिकमलासनाय<br>
नमः इति तन्मध्ये योगपीठं सम्पूज्य तत्र बुवनेशीमृतुमतीं<br>
सञ्चिन्त्य तद्योनावावसथ्यस्थाने शिवबीजतया<br>
सूर्यकान्तादिभवमग्निं प्रनवेन संस्थाप्य ॐ चित्पिङ्गल हनहन<br>
दहदह पचपच सर्वज्ञाज्ञापय स्वाहा इति मन्त्रेण<br>
कुशैर्मुखफूत्कृत्याग्निं प्रज्वाल्य काष्ठै पटूकृत्य ॐ अग्निं<br>
प्रज्वलितं वन्दे जातवेदं हुताशनम् । सुवर्णवर्णममलं<br>
समिद्धं सर्वतोमुखम् ॥ इति पठन् कृताञ्जलिरुपस्थायोपविश्य लिङ्गे<br>
सरयूं हिरण्यायै नमः । गुदे षरयूं कनकायै नमः । शिरसि<br>
शरयूं रक्तायै नमः । मुखे वरयूं कृष्णायै नमः ।<br>
नासिकायां लरयूम् । सुप्रभायै नमः । नेत्रयोः ररयूम् अतिरक्तायै<br>
नमः । सर्वाङ्गे यरयूं बहुरूपायै नमः । इति सप्तजिह्वा विन्यस्य ॐ<br>
सहस्रार्चिषे हृदयाय नमः । ॐ स्वस्तिपूर्णाय शिरसे स्वाहा । ॐ<br>
उत्तिष्ठपुरुषाय शिखायै वषट् । ॐ धूमव्यापिने कवचाय हुम् । ॐ<br>
सप्तजिह्वाय नेत्रत्रयाय वौषट् । ॐ धनुर्धरायास्त्राय फट् । इति<br>
षडङ्गानि विधाय शिरसि अग्नये जातवेदसे नमः । वामांसे अग्नये<br>
सप्तजिह्वाय नमः । वामपार्श्वे अग्नये हव्यवाहनाय नमः ।<br>
वामकट्याम् अग्नये अश्वोदराय नमः । लिङ्गे अग्नये वैश्वानराय<br>
नमः । दक्षिणकट्याम् अग्नये कौमारतेजसे नमः । दक्षिणपार्श्वे<br>
अग्नये विश्वमुखाय नमः । दक्षांसे अग्नये देवमुखाय नमः ।<br>
इत्यष्टौ मूर्तीर्विन्यस्य गर्भंरहितैर्दर्भैरग्निं<br>
प्रागादिक्रमेणोत्तराग्रैः पूर्वाग्रैश्च परिस्तीर्य वह्नेर्मुखे<br>
षट्कोणं विभाव्य तत्र (मध्ये षट्सु कोणेषु मध्यादिप्रादक्षिण्येन<br>
प्रागुक्ताः सप्तजिह्वाः सम्पूज्य तद्बहिरष्टकमलं विभाव्य<br>
तत्केसरेषु अग्नीशाननिर्-ऋतिवायुकोणेषु तदग्रादि प्रागादिचतुर्दिक्षु च)<br>
प्रागुक्तषडङ्गानि सम्पूज्य तद्बहिरष्टदलेषुप्रागादिप्रादक्षिण्येन<br>
प्रागुक्ता अष्टमूर्तीः सम्पूज्य तद्बहिश्चतुरस्रे<br>
दिक्पालांस्तदायुधानि च सम्पूज्य मध्ये ॐ वैश्वानर जातवेद<br>
इहावह लोहिताक्ष सर्वकर्माणि साधय स्वाहा इत्यग्निं गन्धादिभिः<br>
सम्पूज्यस्त्रमन्त्रेण क्षालितायामाज्यस्थाल्यामाज्यं निक्षिप्य<br>
मूलेनाष्टधाभिमन्त्र्य वमिति धेनुमुद्रयामृतीकृत्य कवचेन<br>
प्रदीप्तदर्भद्वयेन नीराज्य दर्भद्वयमग्नौ निक्षिप्य पुनर्दर्भान्<br>
प्रज्वाल्यास्त्रमन्त्रेण घृते प्रदर्श्याग्नौ तान् निक्षिप्य स्रुक्स्रुवौ<br>
तदभावे पलाशस्य मध्यपत्रद्वयमश्वत्थपत्रद्वयं वा<br>
गृहीत्वाग्नौ प्रताप्य कवचेन दर्भैः सम्मार्ज्यं पुनः<br>
प्रताप्यास्त्रेण प्रोक्ष्य दर्भेषु निधाय मार्जनदर्भानद्भिः<br>
रांस्पृश्याग्नौ निक्षिप्य स्रुवेणाज्यमादायाग्नेर्दक्षिणनेत्रे अग्नये<br>
स्वाहा इति हुत्वा अग्नये इदं न ममेत्युद्देशत्यागं कृत्वा<br>
पुनराज्यमादायाग्नेर्वामनेत्रे सोमाय स्वाहा इति हुत्वा सोमाय इदं<br>
न मम । पुनरग्नेर्भालनेत्रे अग्नीषोमाभ्यां स्वाहा । अग्नेर्वक्त्रे<br>
अग्नये स्विष्टकृते स्वाहा ततः ॐ भूः स्वाहा अग्नये इदं न मम । ॐ<br>
भुवः स्वाहा वायवे इदं न मम । ॐ स्वः स्वाहा सूर्याय इदं न<br>
मम । ॐ भूर्भुवः स्वाहा प्रजापतये इदं न मम इत्याहुति<br>
चतुष्टयं हुत्वा ॐ वैश्वानर जातवेद इति मन्त्रेणाहुति त्रयं हुत्वा<br>
अग्नेर्गर्भाधानं सम्पादयामि स्वाहा इति गर्भाधानपुंसवन<br>
सीमन्तोन्नयन<br>
जातकर्मान्नप्राशनचूडाकरणोपनयनसमावर्तनविवाहाख्यान्<br>
संस्कारान् पृथाक्पृथगष्टावष्टावाज्याहुतीर्हुत्वा<br>
प्रागुक्तजिह्वादिमूर्त्यन्तदेवतानां सरयूं हिरण्यायै स्वाहा<br>
इत्यादितत्तन्नामभिश्चतुर्थीस्वाहान्तैरेकैकामाहुतिं हुत्वा ॐ स्वाहा ।<br>
ॐ श्रीं स्वाहा ॐ श्रीं ह्रीं स्वाहा ॐ श्रीं ह्रीं क्लीं स्वाहा । ॐ<br>
श्रीं ह्रीं क्लीं ग्लौं स्वाहा । ॐ श्रीं ह्रीं क्लीं ग्लौं गं स्वाहा<br>
। ॐ श्रीं ह्रीं क्लीं ग्लौं गं गणपतये स्वाहा । ॐ श्रीं ह्रीं क्लीं<br>
ग्लौं गं गणपतये वरवरद स्वाहा ।</p>
<p>प्। ४४४)</p>
<p>ॐ श्रीं ह्रीं क्लीं ग्लौं गं गणपतये वरवरद सर्वजनं मे<br>
स्वाहा । ॐ श्रीं ह्रीं क्लीं ग्लौं गं गणपतये वरवरद सर्वजनं<br>
मे वशमानय स्वाहा । इति गणपतिमन्त्रं दशधा विभज्य हुत्वा<br>
पुनः समस्तेन गणपतिमन्त्रेण (चतुर्धा जुहुयात् । इति संस्कृते वह्नौ<br>
देवं ध्यात्वा मूलमन्त्रेण गन्धादिभिः सम्पूज्य<br>
वह्निदेवतयोरैक्यं विभावयन् मूलमन्त्रेण<br>
स्वाहान्तेनाज्यपायसतिलतण्डुलव्रीहयवभक्तानामन्यतमेन<br>
घृतव्यतिरिक्तद्रव्येषु त्रिधा योगं केवलघृतयोगं च कृत्वा)<br>
पञ्चविंशत्याहुतीर्हुत्वा मूलमन्त्रस्य षडङ्गमन्त्रैः<br>
षडाहुतीर्मूलमन्त्रेण<br>
पञ्चविंशत्याहुतीर्हुत्वावरणदेवतानामेकैकामाज्याहुतिं हुत्वा<br>
ॐ भूरग्नये च पृथिव्यै च महते च स्वाहा । ॐ भुवो वायवे<br>
चान्तरिक्षाय च महते च स्वाहा । ॐ स्वरादित्याय च दिवे च महते च<br>
स्वाहा । ॐ भूर्भुवः स्वश्चन्द्रमसे च नक्षत्रेभ्यश्च दिग्भ्यश्च<br>
महते च स्वाहा । इति चतस्र आज्याहुतीर्हुत्वा ॐ इतः पूर्वं<br>
प्राणबुद्धिदेहधर्माधिकारजाग्रत्स्वप्नसुषुप्त्यवस्थासु मनसा<br>
वाचा कर्मणा हस्ताभ्यां पद्भ्यामुदरेण शिश्ना यत्स्मृतं<br>
यदुक्तं तत्सर्वं ब्रह्मार्पणं भवतु स्वाहा इति<br>
मन्त्रेणाष्टावेकां वाज्याहुतिं हुत्वा वह्निं प्राग्वत् सम्पूज्य<br>
न्यूनातिरिक्तसिद्ध्यर्थं ददामि सघृतं तिलम् । ॐ ह्वं साङ्गं कुरु<br>
कुरु स्वाहा इति तिलेरेकामाहुतिं हुत्वा । ॐ सहस्रार्चिर्महातेजा नमस्ते<br>
बहुरूपधृक् । सर्वाशिने सर्वगत पावकाय नमोऽस्तु ते ॥ त्वं<br>
रौद्रघोरकर्मा च घोरहा त्वं नमोऽस्तु ते । विष्णुस्त्वं कोकपालोऽसि<br>
शान्तिमत्र प्रयच्छ मे । इत्यग्निं प्रार्थ्य घृतेन स्रुचमापूर्य<br>
तदुपरि पुष्पं दत्त्वा अधोमुखेन स्रुवेण तन्मुखं पिधाय<br>
शङ्खवत्सम्पूटाभ्यां गृहीत्वोत्थाय मूलमन्त्रेण<br>
वौषडन्तेनाहुतित्रयं हुत्वा प्रोक्षणीयजलेन वह्निं परिषिच्य<br>
मूलमन्त्रेण स्वेष्टदेवं तत्र सम्पूज्य संहारमुद्रया पूजाचक्रे<br>
विसृज्य स्वहृद्युद्वास्याग्निं सम्पूज्य भो भो वह्ने महाप्राज्ञ<br>
सर्वकर्मप्रसाधक । कर्मान्तरेऽपि सम्प्राप्ते सान्निध्यं कुरु<br>
सादरम् ॥ इत्यग्निं प्रार्थ्य संहारमुद्रया स्वहृद्युद्वासयेत् इति<br>
नियहोमे अग्निस्थापनविधिः ॥</p>
<p>अत्र नित्यपूजाविधिस्तु श्रीविद्यायाः प्रागेव (१८१ पृ० १० श्वा०)<br>
निरूपितः । साम्प्रतं सामान्यतः सर्वेषां मन्त्राणां<br>
नित्यपूजाविधिः प्रदर्श्यते । पूजा द्विविधा अनिर्माल्या सनिर्माल्या चेति<br>
। अनिर्माल्या मानसपूजा सनिर्माल्या बाह्यपूजा । तदुक्तं तत्त्वसारे -</p>
<p>अनिर्माल्यं सनिर्माल्यं सनिर्माल्यमर्चनं द्विविधं मतम् ।<br>
दिव्यैर्मनोभवैर्द्रव्यैर्गन्धपुष्पैः स्रगादिभिः ॥ १ ॥</p>
<p>यदर्चनमनिर्माल्यं दिव्यभोगापवर्गदम् ।<br>
ग्राम्यारण्यादिसम्भूतैर्यागद्रव्यैर्मनोरमैः ॥ २ ॥</p>
<p>भक्तैर्यत् क्रियते सम्यक् सनिर्माल्यं तदर्चनम् ।<br>
जातमात्राणि पुष्पाणि घ्रातान्येव निसर्गतः ॥ ३ ॥</p>
<p>पञ्चभिश्च महाभूतैर्भानुना शशिना तथा ।<br>
प्राणिभिश्च द्विरेफाद्यैश्चोष्यन्ते च न संशयः ॥ ४ ॥</p>
<p>अतो निर्माल्यमित्युक्तम् इति । अत्र चाद्ये यतीनामधिकारः । यदाहागस्त्यः<br>
द्विविधं स्याल्लब्धमनोर्बाह्यान्तरमुपासनम् । न्यासिनामान्तरं<br>
प्रोक्तमिति ॥ यत्तु -</p>
<p>मनसा पूजयेद्योगी पुष्पैर्वारण्यसम्भवैः ।<br>
शिवार्थं पुष्पहिंसायां न भवेत् स तु हिंसकः ॥ १ ॥</p>
<p>तत्तु जितेन्द्रिययतिपरम् ।</p>
<p>परिव्राड् ज्ञानमात्रेण होमदानादिभिर्विना ।<br>
सर्वदुःखपिशाचेभ्यो मुक्तो भवति नान्यथा ॥ २ ॥</p>
<p>पुण्यस्त्रियो गृहस्थाश्च मङ्गलैर्मङ्गलार्थिनः ।<br>
पूजोपकरणैः कुर्युर्दद्युर्धानानि चार्हणम् ॥ ३ ॥</p>
<p>वानप्रस्थाश्च यतयो यद्येवं कुर्युरन्वहम् ।<br>
संस्कारान्न निवर्तन्ते विद्यातिक्रमदोषतः ॥ ४ ॥</p>
<p>आरुढपतिता ह्येते भवेयुर्दुखभाजनम् ।</p>
<p>इति कुम्भसम्भवोक्तेरेव यतीनामसंयतेन्द्रियत्वं दोषायैव<br>
अतस्तेषां मानसपूजनमेव विहितमिति । यद्वा सर्वेषामेवाधिकारः ।<br>
यदुक्तं पद्मपुराणे -</p>
<p>स्मरणे पूजने विष्णोस्तथा मानसपूजने ।<br>
सदाधिकारः सर्वेषां महापातकिनामपि ॥ १ ॥</p>
<p>इति । अन्यत्र तु गृहस्थानामेवाधिकारः । यदुक्तमगस्त्येन<br>
अन्येषामुभयं तथेति । अन्येषाम् गृहस्थानामुभयं<br>
बाह्यमारभ्यन्तरं च । अत्रान्तर्यजनं बाह्यार्चनस्याङ्गत्वेनोक्तं<br>
न केवलं मानसार्चने निषेधदर्शनात् । यदाह स्वयमेव</p>
<p>न गृही ज्ञानमात्रेण परत्रेह च मङ्गलम् ।<br>
प्राप्नोति चन्द्रवदने दानहोमादिभिर्विना ॥ १ ॥</p>
<p>प्। ४४५)</p>
<p>गृहस्थो यदि दानानि दद्यान्न जुहुयादपि ।<br>
पूजयेद्विधिनानेन कः कुर्यादेतदन्वहम् ॥ २ ॥</p>
<p>न ब्रह्मचारिणो दातुमधिकारोऽस्ति भामिनि ।<br>
नारण्यवासिनां शक्तिर्न ते सन्ति कलौ युगे ॥ ३ ॥</p>
<p>गुरुभ्योऽपि च सर्वेभ्यः को वा दातुमपिक्षते ।</p>
<p>इति । अत्र</p>
<p>घ्रातं पुष्पफलं सिद्धेरलं नो मानसाद्यथ ।<br>
तस्मादपरिहार्यत्वादन्यथा चानुपायतः ॥ ५ ॥</p>
<p>अल्पबुद्धित्वतो नृणां बाह्यपुष्पैर्भवेत् प्रिये ।</p>
<p>इति यत्तत्त्वसाअरवचनं<br>
तत्तदङ्गभूतस्याभ्यन्तरयजनस्यात्यन्तमावश्यकत्वं<br>
गृहस्थानामुपपादयतीति । तस्माद्गृहस्थानां बाह्यपूजैव नित्या<br>
साच पञ्चविधा । उक्तं च मन्त्रतन्त्रप्रकाशे -</p>
<p>पूजा पञ्चविधा प्रोक्ता पञ्चरात्रादितन्त्रके ।<br>
ताश्चाभिगमना चोपादानेज्याध्याययोगकाः ॥ १ ॥</p>
<p>तत्राभिगमना नाम मन्त्रिभिः परिकीर्त्यते ।<br>
सम्मार्जनोपलेपादिसंस्कारो देवमन्दिरे ॥ २ ॥</p>
<p>उपादानं भवेद् देवपूजासाधनमेलनम् ।<br>
ततश्चापि भवेदन्या गन्धपुष्पादिभिः पुनः ॥ ३ ॥</p>
<p>पीठपूजा च देवस्य साङ्गावरणपूजनम् ।<br>
मन्त्रार्थभावनापूर्वं जपो मन्त्रस्य कीर्तनम् ॥ ४ ॥</p>
<p>तच्छास्त्राध्ययनं सम्यक् स्वाध्यायो मन्त्रिभिः स्मृतः ।<br>
गुरुदेवात्मनामैक्यभावना योग उच्यते ॥ ५ ॥</p>
<p>सालोक्यमपि सारूप्यं सामीप्यं सार्ष्टिनामकम् ।<br>
सायुज्यमपि पञ्चानां फलान्येवं विदुः क्रमात् ॥ ६ ॥</p>
<p>इति । तत्रादाविज्यानिरूपणेन सर्वासामपि निरूपणं स्यादित्यतः<br>
प्रधानभूतेज्या निरूप्यते । तत्र श्रीनारदपञ्चरात्रे -</p>
<p>निशावसाने शयनात् स्मृत्वा नारायणं प्रभुम् ।<br>
उत्थाय दक्षिणाङ्गेन वामपादं न्यसेद्भुवि ॥ १ ॥</p>
<p>निशावसाने पश्चिमे यामे ।</p>
<p>केचिद्वा मध्यमौ यामौ रात्रौ सुप्त्वा विशाम्पते ।<br>
सञ्चिन्तयन्ति धर्मार्थों याम उत्थाय पश्चिमे ॥ २ ॥</p>
<p>इति भारतोक्तेः । दक्षिणाङ्गेनोत्थाय नारायणं स्मृत्वेति सम्बन्धः ।<br>
नारायणमित्युपलक्षणं तेन स्वेष्टदेवतां स्मृत्वेत्यर्थः ।<br>
उत्तरतन्त्रे -</p>
<p>रात्रिशेषे समुत्थाय कृत्वावश्यकमादरात् ।<br>
रात्रिवासः परित्यज्य वाससी परिधाय च ॥ १ ॥</p>
<p>आचम्य शुद्धदेहः सन् देवतायागमन्दिरम् ।<br>
मार्जयित्वोपलिप्याथ भक्तियुक्तस्तु शक्तिभिः ॥ २ ॥</p>
<p>उपविश्य शुचौ देशे प्रङ्मुखः प्रोक्त आसने ।<br>
प्राणायामत्रयं कृत्वा कृत्वा न्यासं विधानतः ॥ ३ ॥</p>
<p>न्यासमृष्यादिन्यासम् ।</p>
<p>निर्माल्यमपकृष्याथ दद्यात् पुष्पाञ्जलिं तथा ।<br>
अर्घ्यपाद्ये निवेद्याथ दद्याद्वै दन्तधावनम् ॥ ४ ॥</p>
<p>मुखप्रक्षालनं दत्त्वा दद्यादाचमनीयकम् ।<br>
करास्यप्रोञ्छनायाथ दद्याद्वासोऽमलं शुभम् ॥ ५ ॥</p>
<p>इति । दक्षिणामूर्तिसंहितायाम् - (२४ प०)</p>
<p>प्रातरुत्थाय शिरसि संस्मरेत् पद्ममुज्ज्वलम् ।<br>
कर्पूराभं स्मरेत् तत्र श्रीगुरुं देवरूपिणम् ॥ १ ॥</p>
<p>सुप्रसन्नं लसद्भूषामण्डितं शान्तिभूषितम् ।</p>
<p>इति पद्मं शिरसि । गुरुपादाम्बुजद्वन्द्वं संस्मरेन्निजमूर्धनि ।<br>
इत्युत्तरतन्त्रवचनात् । भैरवतन्त्रे -</p>
<p>व्योमाम्बुजे कर्णिकमध्यसंस्थे सिंहासने संस्थितदिव्यमूर्तिम् ।<br>
ध्यायेद्गुरुं चन्द्रशिलाप्रकाशं सत्पुस्तकाभीतिवरान् दधानम् ॥ १<br>
॥</p>
<p>श्वेताम्बरं श्वेतविलेपपुष्पमुक्ताविभूषं मुदितं त्रिनेत्रम् ।<br>
वामाङ्कपीठस्थितरक्तशक्तिं मन्दस्मितं सान्द्रकृपानिधानम् ॥ २<br>
॥</p>
<p>रक्ताङ्गरागाभरणाम्बराढ्यां स्मेराननां पीनकुचां<br>
प्रियाङ्के ।<br>
वामे निषणातिरक्तकान्तिं वामेन लीलाकमलं करेण ॥ ३ ॥</p>
<p>ध्यायेद् दधानामपरेण नाथमाश्लिष्य गाढं द्विभुजां<br>
त्रिनेत्राम् ।</p>
<p>प्। ४४६)</p>
<p>अर्चयेद्गन्धपुष्पाद्यैर्वहिष्ठैर्मानसैस्तु वा ।<br>
नामभिस्तस्य सङ्केतसंसिद्धैर्गुरुकीर्तनैः ॥ ४ ॥</p>
<p>तदज्ञाने गुरुभ्योऽथ नमोऽन्ते वै समर्चयेत् ।<br>
स्तुवीत स्तुतिभिः प्रीत आचार्य सर्वसिद्धये ॥ ५ ॥</p>
<p>इति । प्रातः स्मरणातिरिक्तकाले स्वगुरुध्यानमाह शैवागमे -</p>
<p>दीक्षाकाले यथारूपं स्वस्यानुग्रहकर्मणि ।<br>
दृष्टं तत्तेन भावेन ध्यायन्नाह्निकमाचरेत् ॥ १ ॥</p>
<p>इति वैखानसपञ्चरात्रे तथैव रात्रिशेषं च कालं सूर्योदयावधि ।<br>
अरुणोदयावधीत्यर्थः । तस्यैव स्नानकालत्वात् कर्तव्यं सजपं<br>
ध्यानं नित्यमाराधकेन वै । इति । कपिलपञ्चरात्रे -</p>
<p>विभज्य पञ्चधा रात्रिं शेषे देवार्चनादिकम् ।<br>
जपं होमं तथा ध्यानं नित्यं कुर्वीत साधकः ॥ १ ॥</p>
<p>इति । उत्तरतन्त्रे -</p>
<p>इति स्तुत्वा हृदि स्वीये ध्यायेदिष्टां च देवताम् ।<br>
गुरुदेवतयोरैक्यं भावयेच्च निराकुलः ॥ १ ॥</p>
<p>इष्टार्थप्रार्थनां कृत्वा ह्याज्ञां सम्प्रार्थयेत् ततः ।<br>
इष्टदेवस्य भूमेश्च तस्यां श्वासानुसारतः ॥ २ ॥</p>
<p>विन्यस्य पादमुत्थाय कुर्यादावश्यकीं क्रियाम् ।</p>
<p>प्रार्थनाश्लोकस्त्वग्रे वक्ष्यते । इत्थमुच्चार्यलब्धाज्ञो देशिकः<br>
शौचमाचरेत् । इति नारदपञ्चरात्रे -</p>
<p>पदे पदे स्मरेदस्त्रं दूरे यायाद् गृहालयात् ।<br>
तत उद्वासयेद् देवान् मन्त्रेणानेन देशिकः ॥ १ ॥</p>
<p>तृणलोष्टप्रक्षेपेण दत्त्वा तालत्रयं पुनः ।<br>
उत्तिष्ठन्त्वृषयोदेवा गन्धर्वा यक्षराक्षसाः ॥ २ ॥</p>
<p>परितस्त्यजतां स्थानं विण्मूत्रोत्सर्जनाय मे ।<br>
कृत्वा मलच्युतिं तत्र वाससा कं प्रवेष्ट्य च ॥ ३ ॥</p>
<p>(कं मस्तकम् ।)</p>
<p>खं दिशश्चानवीक्षेत् ततो यायाज्जलाशयम् ।<br>
शौचं कृत्वा यथाशास्त्रं विधिनाचमनं ततः ॥ ४ ॥</p>
<p>दन्तकाष्ठं ततो भुक्त्वा स्नायात्तदनु नारद ।</p>
<p>द्विजेति नारदसम्बोधनम् । आलयाद् दूरे इषुक्षेपदूरमतीत्य । निर्-<br>
ऋत्यामिषुविक्षेपमतीत्याभ्यधिकां भुव मितिविष्णुवचनात् ।<br>
शौचमाह नारदपञ्चरात्रे -</p>
<p>तिस्रो लिङ्गे मृदो देया एकैकान्तरमृत्तिकाः ।<br>
पञ्च वामकरे देयास्तिस्रः पाण्योर्विशुद्धये ॥ १ ।</p>
<p>मूत्रोत्सर्गे विशुद्धिः स्यात् पुरीषस्याप्यनन्तरम् ।<br>
पञ्चापाने मृत्तिकाः स्युरेकैकान्तरमृत्तिकाः ॥ २ ॥</p>
<p>दश वामकरे देयाः सप्त तूभयहस्तयोः ।<br>
पादयोस्तिसृभिः शुद्धिर्जङ्घाशुद्धिस्तु पञ्चभिः ॥ ३ ॥</p>
<p>नियोजयेत् ततो विप्र कट्यां वै सप्त मृत्तिकाः ।<br>
स्वदेहे स्वेददोषघ्न ब्राह्मणः कर्मसिद्धये ॥ ४ ॥</p>
<p>भक्तानां क्षत्रियाणां च वर्षास्वेवं निरूपितम् ।<br>
प्रावृण्मुक्तावथैतस्मादेकमृदपनोदनम् ॥ ५ ॥</p>
<p>शरद्ग्रीष्मवसन्तेषु नित्यं कार्यं क्रियापरैः ।<br>
एतस्मादपि चैकैकां मृत्तिकां परिलोपयेत् ॥ ६ ॥</p>
<p>हेमन्ते शिशिरे चैव श्रोत्रियः संयतः स्थितः ।<br>
पथि शौचं विधातव्यं देशकालानुरोधतः ॥ ७ ॥</p>
<p>गन्धलेपम्पास्यैव मनः शुद्ध्या विशुध्यति ।</p>
<p>इति । एकैकान्तरमृत्तिका इत्ययमर्थः - प्रथममेकवारं<br>
मृत्ज्जलैर्लिङ्गं प्रक्षाल्य ततो वामकरं मृज्जलैः प्रक्षाल्य<br>
पुनर्लिङ्गमिति क्रमेणः ॥ कपिलपञ्चरात्रे -</p>
<p>यद् दिवा विहितं शौचं तदर्धं निशि कीर्तितम् ।<br>
तदर्धमातुरे प्रोक्तमातुरस्यार्धमध्वनि ॥ १ ॥</p>
<p>इति । दन्तकाष्ठं मन्त्रमाह दक्षिणामूर्तिः -</p>
<p>क्लीमन्ते कामदेवाय सर्वान्ते जन चालिखेत् ।<br>
प्रियायेति हृदन्तोऽयं स मनुर्दन्तशुद्धये ॥ १ ॥</p>
<p>प्। ४४७)</p>
<p>इति । पञ्चमीश्वरतन्त्रे -</p>
<p>प्रत्यहं दन्तकाष्ठं तु प्लक्षकाष्ठं तु मारणे ।<br>
मोहने खादिरं प्रोक्तं स्तम्भने चूतपल्लवम् ॥ १ ॥</p>
<p>वश्ये चाश्वत्थकाष्ठं तु रक्षार्थं वञ्जुलस्य हि ।<br>
अयं क्रमो महादेवि त्रिलोकेषु न विद्यते ॥ २ ॥</p>
<p>इति । उत्तरतन्त्रे - वक्त्रं मूलाणुना नित्यं क्षालयेत् सिद्धिहेतवे । इति ॥<br>
अथ स्नानं तच्च त्रिविधमौदकमन्त्रध्यानभेदात् । तत्रौदकं<br>
स्नानं नारदपञ्चरात्रे -</p>
<p>अयाधिकारसिद्ध्यर्थं स्नानं वक्ष्यामि पूर्वतः ।<br>
येन भक्तोऽभिषिक्तस्तु यागहोमार्हतां व्रजेत् ॥ १ ॥</p>
<p>शङ्कुनास्याभिजप्तेन शुचिस्थानातु मृत्तिकाम् ।<br>
गृहीत्वास्त्रेण सञ्चिन्त्य यायाज्जलनिकेतनम् ॥ २ ॥</p>
<p>तत्रादौ जलकूलं तु क्षालयेदस्त्रवारिणा ।<br>
मृदं कृत्वा द्विधा तत्र एकभागोपगं ततः ॥ ३ ॥</p>
<p>निधाय गोमयं दर्भांस्तिलांश्चाप्यभिमन्त्रितान् ।<br>
लौकिकं गौणं मध्येन भागेनैकेन यत्नतः ॥ ४ ॥</p>
<p>मलस्नानं पुरा कृत्वा विधिस्नानं समाचरेत् ।</p>
<p>इति । अभिमन्त्रितानस्त्रेण । विधिस्नानं वैदिकस्नानम् । स्मृतिसमुच्चये - न<br>
प्रातर्मृत्तिकास्नानं न कुर्यान्निशिगोमयैरिति । वसिष्ठसंहितायाम् -</p>
<p>कृत्वादौ वैदिकं स्नानं ततस्तान्त्रिकमाचरेत् ।<br>
विन्यस्याङ्गे षडङ्गानि प्राणायामपुरःसरम् ॥ १ ॥</p>
<p>श्रीसूर्यमण्डलात् तीर्थमाकृष्याङ्कुशमुद्रया ।<br>
आत्मरक्षां ततः कुर्याद्वारिक्षेपेण चास्त्रतः ॥ २ ॥</p>
<p>निमज्ज्य तत्र श्रीदेवं ध्यायन् शक्त्या मनुं जपेत् ।<br>
उन्मज्ज्य कुम्भमुद्रां च बद्ध्वा सिञ्चेत् स्वमूर्धनि ॥ ३ ॥</p>
<p>तीर्थावाहनमन्त्रास्तु प्रयोगे वक्ष्यन्ते । एतत्तीर्थेऽपि<br>
फलातिशयार्थं सावाहनं स्नानमभिधाय वह्निपुराणे -</p>
<p>योऽनेन विधिना स्नायाद्यत्र कुत्र जले द्विजः ।<br>
स तीर्थ फलमाप्नोति तीर्थे दशगुणं फलम् ॥ १ ॥</p>
<p>इति । सिञ्चेत् सप्तधा त्रिधा वा । सप्तकृत्वोऽभिषिच्याथ मनुना<br>
मन्त्रितैर्जलैरिति कपिलवचनात् । त्रिधाभिषिच्य मूलेनेति उत्तरतन्त्रात् । तथा</p>
<ul>
<li>ततः सङ्क्षेपतो देवान् मनुष्यांस्तर्पयेत् पितृन् । इति ॥</li>
</ul>
<p>स्नाने वेशेषमाह त्रिपुरार्णवे -</p>
<p>विधाय वैदिकं स्नानं ततस्तान्त्रिकमाचरेत् ।<br>
मृदमस्त्रेण चादाय तेन तामभिमन्त्र्य च ॥ १ ॥</p>
<p>शिखामन्त्रेण संशोध्य मन्त्रयेन्मूलमन्त्रतः ।<br>
मूर्धादिपादपर्यन्तं विलिप्य च तया वपुः ॥ २ ॥</p>
<p>सम्मुखीकरणीं मुद्रां बद्ध्वा प्राणान् निरुध्य च ।<br>
निमज्ज्य तूष्णीमुत्थाय नाभिमात्रजले स्थितः ॥ ३ ॥</p>
<p>प्राणायामं ततः कृत्वा मूलमन्त्रेण मन्त्रवित् ।<br>
विन्यस्य च षडङ्गानि कल्पयेत्तीर्थमग्रतः ॥ ४ ॥</p>
<p>ततः सम्प्रार्थयेत् तीर्थं सूर्यात् तन्मण्डलं ततः ।<br>
सृणीमन्त्रेण मन्त्रज्ञो भित्त्वा चाङ्कुशमुद्रया ॥ ५ ॥</p>
<p>तीर्थावाहनमन्त्रेण तीर्थमावाहयेत् प्रिये ।<br>
मूलमन्त्रेण संयोज्य कल्पिते तीर्थमण्डले ॥ ६ ॥</p>
<p>तीर्थशक्तिं च तत्रैव समावाह्यार्कमण्डलात् ।<br>
ध्यात्वा तन्मनुनाभ्यर्च्य गङ्गामन्त्रेण मन्त्रयेत् ॥ ७ ॥</p>
<p>सप्तकृत्वः शिवे वच्मि शृणु मन्त्रद्वयं प्रिये ।<br>
जलस्थं व्योम षट्दीर्घस्वरभिन्नं सबिन्दुकम् ॥ ८ ॥</p>
<p>सर्वानन्दमये तीर्थशक्ति चैहियुगं द्विठः ।</p>
<p>इति । जलं वकारः व्योम हकारः तेन ह्व एतत षड्दीर्घस्वरभिन्नं<br>
ह्वां ह्वीं ह्वूं ह्वैं ह्वौं ह्वः इति द्विठः स्वाहाकारः । तथा -<br>
एकविंशाक्षरः प्रोक्तस्तीर्थशक्तिमनुः प्रिये । अत्र शक्तीति<br>
सम्बोधनपदं दिव्यत्वात् । चकारो विसन्धिद्योतकः एकविंशाक्षर<br>
इत्युक्तेः ।</p>
<p>तारं नमो भगवति ब्रूयादम्बे ततोऽम्बिके ।<br>
अम्बालिके महामालिन्येह्येहि भगवन्त्यथ ॥ ९ ॥</p>
<p>अशेषतीर्थालवाले मायाश्रीबीजयोरथ ।<br>
शिवजटाधिरूढे च गङ्गे गङ्गाम्बिके द्विठः ॥ १० ॥</p>
<p>गङ्गाविद्येयमाख्याता त्रिपञ्चाशद्भिरक्षरैः ।</p>
<p>प्। ४४८)</p>
<p>इति । तारः प्रणवः माया ह्रीं द्विठः स्वाहाकारः अम्बे इति दिव्यत्वात्<br>
। अन्यत्सुगमम् तथा -</p>
<p>भुवनेश्या समालेख्यामृतीकृत्य सुधाणुना ।<br>
कवचेनावगुण्ठ्याथ संरक्ष्यास्त्रेण मन्त्रयेत् ॥ ११ ॥</p>
<p>मूलेन देवतां तत्र साङ्गां सावरणां प्रिये ।<br>
समावाह्य जले ध्यात्वा तत्पदद्वयनिर्गतम् ॥ १२ ॥</p>
<p>ध्यात्वा तीर्थं स्मरन् मूलमन्त्रं मन्त्रेण तर्पयेत् ।<br>
त्रिधा देवीं समुत्तीर्य जलाद् धौते सुवाससी ॥ १३ ॥</p>
<p>परिधायाथ तिलकं कृत्वा सन्ध्यां समाचरेत् ।</p>
<p>इति । तीर्थशक्तिध्यानं प्रयोगे वक्ष्यते ।<br>
अथैतद्वारुणस्नानाशक्तानां मन्त्रस्नानविधिमाह -<br>
नारदपञ्चरात्रे -</p>
<p>तोयाभावे तु यत्कार्यं दूर्गे काले तु शीतले ॥ १ ॥</p>
<p>गमने क्षिप्रसिद्द्यर्थं गुरुकार्येष्वतन्द्रितः ।<br>
प्राप्तापद्यथ विप्रेन्द्र निशाभागे तथा मुने ॥ २ ॥</p>
<p>प्रक्षाल्य पादावाचम्य प्रोद्धृतेन तु वारिणा ।<br>
स्थानं दश दिशः प्राग्वत् संशोध्योपविशेत्ततः ॥ ३ ॥</p>
<p>अस्त्रं हस्ततले न्यस्य क्रमान्न्यासांस्ततस्तु वै ।<br>
मूलमन्त्रादितः कुर्यात् सर्वमन्त्रगणेन वै ॥ ३ ॥</p>
<p>केवलादुदकस्नानात् संस्कारपरिवर्जितात् ।<br>
प्रभासादिषु तीर्थेषु यत्फलं स्नातकस्य तु ॥ ५ ॥</p>
<p>ज्ञेयं दशगुणं स्नानान्मन्त्रस्नानस्य नारद ।<br>
ध्यानस्नानमथो वक्ष्ये द्वाभ्यामपि परं च यत् ॥ ६ ॥</p>
<p>खस्थितं पुण्डरीकाक्षं मन्त्रमूर्तिप्रभुं स्मरेत् ।<br>
तत्पादोदकजां धारां निपतन्तीं स्वमूर्धनि ॥ ७ ॥</p>
<p>चिन्तयेत् सूक्ष्मरन्ध्रेण प्रविशन्तीं स्वकां तनुम् ।<br>
तया सङ्क्षालयेत् सर्वमन्तर्देहगतं मलम् ॥ ८ ॥</p>
<p>तत्क्षणाद्विरजा मन्त्री जायते स्फुटिकोपमः ।<br>
इदं स्नानं वरं मन्त्रात् स्नानं शतगुणं स्मृतम् ॥ ९ ॥</p>
<p>तस्मादेकतमं स्नानं कार्यं श्रद्धापरेण तु ।<br>
स्नानपूर्वाः क्रियाः सर्वा यतः सभ्यास्तु नारद ॥ १० ॥</p>
<p>तस्मात्स्नानं पुरा कुर्याद्यदीच्छेदात्मनो हितम् ।</p>
<p>इति । शैवागमे -</p>
<p>मनसा मूलमन्त्रेण प्राणायामपुरःसरम् ।<br>
कूर्वीत मानसं स्नानं सर्वत्र विहितं च यत् ॥ १ ॥</p>
<p>इति । पुण्डरीकाषमित्युपलक्षणं तेन स्वेष्टदेवतां स्मरेदिति ।<br>
मन्त्रस्तु स्वेष्टः शैवे तु ततः शिवात्मकैर्मन्त्रैः कृत्वा तीर्थं<br>
शिवात्मकम् । मार्जनं सहितामन्त्रैस्तत्तोयेन समाचरेत् ॥ इति<br>
शैवागमात् । संहिता तु - व्योमव्यापी च यो मन्त्रः पञ्चब्रह्माणि<br>
यानि च । ये मन्त्राः शिवगायत्र्या रुद्रं चेति यथाक्रमम् ।<br>
सर्वपापहराः प्रोक्ता विद्येयं शिवसंहिता ॥ इति व्योमव्यापी तु<br>
आमीमूमाद्यतो व्योमव्यापी चैव प्रकीर्तयेत् ।<br>
प्रणवाद्यन्तरुद्धोऽयं व्योमव्यापी प्रकीर्तितः ॥ इति<br>
नारदपञ्चरात्रे -</p>
<p>सुधौतं परिधायाथ वस्त्रयुग्ममखेदकम् ।<br>
तदभावादधः शाटीयोगपट्टकसंयुतम् ॥ १ ॥</p>
<p>न चैकवाससा यस्माद् भवितव्यं कदाचन ।</p>
<p>इति । नृसिंहपुराणे -</p>
<p>जलान्तिकं समासाद्य शुक्ले धौते च वाससी ।<br>
परिधायोत्तरीयं च न कुर्यात् केशधूननम् ॥ १ ॥</p>
<p>इति । स्मृतिसमुच्चये -</p>
<p>वहिःस्नातस्तु नद्यादौ स्नानवस्त्रमधस्त्यजेत् ।<br>
ऊर्ध्वं त्यजेत् स्नानवस्त्रं गृहस्नातो यदा भवेत् ॥ १ ॥</p>
<p>ऊरू करौ मृदाद्भिश्च क्षालयेच्छुद्धिहेतवे ।<br>
निष्पीड्य स्नानवस्त्रं तु प्रातःसन्ध्यां समाचरेत् ॥ २ ॥</p>
<p>मध्याह्ने तर्पणादूर्ध्वं वस्त्रनिष्पीडनं भवेत् ।</p>
<p>इति । यामले विभृयाद्वाससी शुद्धे तिलकं वर्णभेदतः । इति । वसिष्ठः</p>
<ul>
<li>ऊर्ध्वपुण्ड्रं त्रिपुण्ड्रं वा कृत्वा सन्ध्यां समाचरेत् । अत्र<br>
वाशब्दस्तूर्ध्वपुण्ड्रत्रिपुण्ड्रयोर्वर्णपरत्वोपस्थापकः । अत एव<br>
नारदपञ्चरात्रे -</li>
</ul>
<p>ब्राह्मणस्योर्ध्वपुण्ड्रं स्यात् क्षत्रियस्य त्रिपुण्ड्रकम् ।<br>
वैश्यपुण्ड्रमर्धचन्द्रं शूद्राणां वर्तुलाकृति ॥ १ ॥</p>
<p>प्। ४४९)</p>
<p>इति । ऊर्ध्वपुण्ड्रलक्षणं तु कूर्मपुराणे -</p>
<p>यस्तु नारायणं देवं प्रपन्नार्तिहरं परम् ।<br>
धारयेत् सर्वदा शूलं ललाटे गन्धवारिभिः ॥ १ ॥</p>
<p>यत्तत्प्रधानं त्रिगुणं ब्रह्मविष्णुशिवात्मकम् ।<br>
धृतं तच्छूलधरणाद् भवत्येव न संशयः ॥ २ ॥</p>
<p>इति । शैवशाक्तानां तु चातुर्वर्णिकानामपि<br>
त्रिपुण्ड्रधारणमावश्यकम् ।</p>
<p>विना भस्मत्रिपुण्ड्रेन जलं वा भोजनादिकम् ।<br>
भक्षणात् सर्वपापानां भस्मेति परिकीर्तितम् ॥ ३ ॥</p>
<p>अप्यकार्यसहस्राणि कृत्वा यः स्नाति भस्मना ।<br>
तत्सर्वं भवति भस्म यथाग्नितेजसा वनम् ॥ ४ ॥</p>
<p>इति लिङ्गपुराणवचनात् । भस्मत्रिपुण्ड्रधारणविधिस्तु<br>
वायवीयसंहितायाम् -</p>
<p>शिवाग्नेर्भस्म सङ्ग्राह्यमग्निहोत्रोद्भवं तु वा ।<br>
वैवाहाग्न्युद्भवं वापि पक्वं शुचि सुगन्धि च ॥ १ ॥</p>
<p>कपिलायाः शकृच्छस्तं गुहीतं गगने पतत् ।<br>
न लीनं नातिकठिनं न दुर्गन्धि नचोषितम् ॥ २ ॥</p>
<p>उपर्यधः परित्यज्य गृह्णीयात् पतितं यदि ।<br>
खण्डीकृत्य शिवाग्नौ तु निक्षिपेन्मूलमन्त्रतः ॥ ३ ॥</p>
<p>अपक्वमतिपक्वं स सन्त्यज्य भसितं सितम् ।<br>
आदाय वाससालोड्य भस्माधारे विनिक्षिपेत् ॥ ४ ॥</p>
<p>भस्मसङ्ग्रहणं कुर्याद्वह्न्यनुद्वासिते सति ।<br>
उद्वासने कृते यस्माच्चण्डभस्म प्रजायते ॥ ५ ॥</p>
<p>इति । गोमयापहरणादौ विशेषमाह तत्रैव -</p>
<p>यद्वा धरामसंस्पृष्टां सद्येनानीय गोमयम् ।<br>
वामेन पात्रे संशोष्य अघोरेण विनिर्दहेत् ॥ ६ ॥</p>
<p>पुरुषेण समुद्धृत्य ईशानेन विशोधयेत् ।<br>
इत्थं तु संस्कृतं भस्म अग्निरित्यादिमन्त्रतः ॥ ७ ॥</p>
<p>तस्माद्ब्रह्मेति यजुषां मन्त्रयेद् रुद्रसङ्ख्यया ।<br>
प्रणवाद्यैश्चतुर्थीहृदन्तैर्नामभिरीशकैः ॥ ८ ॥</p>
<p>पञ्चवर्णाद्यक्षराद्यैर्भालांसोदरहृत्सु च ।<br>
त्रिपुण्ड्रधारणं कुर्यान्मूर्ध्नि पञ्चाक्षरेण च ॥ ९ ॥</p>
<p>त्रिपुण्ड्रं धारयेन्मन्त्री साक्षाच्छिव इवापरः ।</p>
<p>इति । नामभिः सद्योजातादिभिः अंसशब्दोऽंसद्वयवाचको<br>
नामपञ्चकत्वात् । अत्र<br>
त्रिपुण्ड्रधारणेऽङ्गुलिनियमोजाबालोपनिषद्ब्राह्मणे त्रिपुण्ड्रं<br>
धारयेत्पश्चाद् ब्रह्मविष्णुशिवात्मकम् । मध्याङ्गुलिभिरादाय<br>
तिसृभिर्मूलमन्त्रितम् अनामामध्यमाङ्गुष्ठैरथवा स्यात्<br>
त्रिपुण्ड्रकमिति स्कन्दपुराणे सनत्कुमारं प्रति श्रीशिववचनम् -</p>
<p>सद्यादिभिर्ब्रह्ममयैर्महामन्त्रैश्च पञ्चभिः ।<br>
परिगृह्याग्निरित्यादिमन्त्रैर्भस्माभिमन्त्रयेत् ॥ १ ॥</p>
<p>मा नस्तोकेन सम्मर्द्य शिरो लिम्पेत् त्रियम्बकम् ।<br>
तिस्रो रेखा भवन्त्येषु स्थानेषु मुनिपुङ्गव ॥ २ ॥</p>
<p>भ्रुवोर्मध्ये समारभ्य यावदन्ता भवेद् ब्रुवोः ।<br>
मध्यमानामिकाङ्गुल्यो मध्ये तु प्रतिलोमतः ॥ ३ ॥</p>
<p>अङ्गुष्ठेन कृता रेखा त्रिपुण्ड्रस्याभिधीयते ।<br>
तिसृणामपि रेखाणां प्रत्येकं नव देवताः ॥ ४ ॥</p>
<p>अकारो गार्हपत्योऽग्निर्भूश्चात्मा च रजोगुणः ।<br>
ऋग्वेदश्च क्रियाश्क्तिः प्रातः सवनमेव च ॥ ५ ॥</p>
<p>महादेवश्च रेखायाः प्रथमायाः प्रकीर्तिताः ।<br>
उकारो दक्षिणाग्निश्च नभः सत्त्वं यजुस्तथा ॥ ६ ॥</p>
<p>मध्यन्दिनं च सवनम् इच्छाशक्त्यन्तरात्मकैः ।<br>
महेश्वरश्च रेखाया द्वितीयायाश्च देवताः ॥ ७ ॥</p>
<p>मकाराहवनीयौ च परमात्मा तमोदिवौ ।<br>
ज्ञानशक्तिः सामवेदस्तृतीयसवनं तथा ॥ ८ ॥</p>
<p>शिवश्चेति तृतीयाया रेखायास्त्वधिदेवताः ।<br>
एता नित्यं नमस्कृत्य त्रिपुण्ड्रं धारयेच्छुचिः ॥ ९ ॥</p>
<p>महेश्वरव्रतमिदं सर्ववेदेषु कीर्तितम् ।<br>
मुक्तिकामैर्जनैः सेव्यं पुनस्तेषां न सम्भवः ॥ १० ॥</p>
<p>त्रिपुण्ड्रं धारयेद्यस्तु भस्मना विधिपूर्वकम् ।<br>
ब्रह्मचारी गृहस्थो वा वनस्थो यतिरेव च ॥ ११ ॥</p>
<p>महापातकसङ्घातैर्मुच्यते चोपपातकैः ।<br>
तथान्यैः क्षत्रविट्शूद्रस्त्रीगोहत्यादिपातकैः ॥ १२ ॥</p>
<p>वीरहत्याश्वहत्याभ्यां मुच्यते नात्रसंशयः ।</p>
<p>इत्यादि ॥ अथ प्रकारान्तरेण तिलकप्रकारस्तु -</p>
<p>इत्थं तु संस्कृतं भस्म अग्निरित्यादिमन्त्रतः ।<br>
विमृज्याङ्गानि संस्पृश्य पुनरादाय मन्त्रतः ॥ १ ॥</p>
<p>प्। ४५०)</p>
<p>तस्माद् ब्रह्मेति यजुषा मन्त्रयेद् रुद्रसङ्ख्यया ।<br>
ललाटे ब्रह्म विज्ञेयं हृदये हव्यवाहनः ॥ २ ॥</p>
<p>नाभौ स्कन्दो गले पूषा रुद्रो दक्षिणबाहुके ।<br>
आदित्यो बाहुमध्ये च शशी च मणिबन्धके ॥ ३ ॥</p>
<p>वामदेवो वामबाहौ बाहुमध्ये प्रभञ्जनः ।<br>
मणिबन्धे च वसवः पृष्ठदेशे हरः स्मृतः ॥ ४ ॥</p>
<p>शम्भुः ककुदि सम्प्रोक्तः परमात्मा शिरः स्मृतः ।</p>
<p>इति । अमन्त्रकं वायवीय संहितायाम् - पुनर्न्यस्तकरो मन्त्री<br>
त्रिपुण्ड्रं भस्मना लिखेत् । इति एतच्छूद्रादिविषयं ज्ञेयम् । अत्र<br>
भस्मधारणे ये विशेषास्ते वक्ष्यन्ते । शाक्तानां<br>
वामकेश्वरतन्त्रषट्शत्यां श्रीविद्यायजनप्रकरणे -<br>
त्रिपुण्ड्रकविधारी चेति । एतत् त्रिपुण्ड्रधारणं<br>
चन्दनादिसुगन्धद्रव्येण कार्यम् । रम्यं त्रिपुण्ड्रं दधद् । भाले<br>
नन्दनचन्दनेन जननि ध्यायामि ते मङ्गलमिति भगवता<br>
श्रीदूर्वाससोक्तत्वात् ॥</p>
<p>अथ सन्ध्या । तत्र महाकपिलपञ्चरात्रे -</p>
<p>उपविश्य शुचौ देशे प्राणायामत्रयं क्रमात् ।<br>
मूलमन्त्रेण कृत्वा तु देहे कुर्वीत् मार्जनम् ॥ १ ॥</p>
<p>इति । शैवागमे -</p>
<p>प्राणायामत्रयं कृत्वा मूलमन्त्रेण मन्त्रयेत् ।<br>
अङ्गानि विन्यसेद् देहे करन्यासपुरःसरम् ॥ १ ॥</p>
<p>अमृतीकृत्य पुरतो जलं वं धेनुमुद्रया ।<br>
अभिमन्त्र्य च मूलेन सप्तवारं च साधकः ॥ २ ॥</p>
<p>अकारदिक्षकारान्तैर्मातृकार्णैः सबिन्दुभिः ।<br>
प्रत्यर्णं प्रोक्षयेन्मूर्ध्नि कुशैर्मूलेन च त्रिधा ॥ ३ ॥</p>
<p>देवं ध्यात्वाथ मनुविद् भानुमण्डलसंस्थितम् ।<br>
आदाय तोयमामन्त्र्य बीजैर्भूतात्मकैस्तथा ॥ ४ ॥</p>
<p>लंवंरंयंहमिति च तान्युक्तानि सुरार्चिते ।<br>
सप्तकृत्वस्ततो मूलमन्रेण त्रिः पुनश्च तत् ॥ ५ ॥</p>
<p>वामहस्ते निधायाथ गलितैर्जलबिन्दुभिः ।<br>
सम्प्रोक्ष्य मूलमन्त्रेण दक्षहस्तेन मूर्धनि ॥ ६ ॥</p>
<p>नासयाश्लिष्य शिष्टेन तेजोरूपेण तेन तत् ।<br>
प्रविश्यान्तर्गतं सर्वं मलं संशोध्य निर्गतम् ॥ ७ ॥</p>
<p>दक्षनासापुटेनैतत स्मृत्वा दक्षिणहस्तगम् ।<br>
वामभागे वज्रशिलां ध्यात्वास्त्रेण च तत् क्षिपेत् ॥ ८ ॥</p>
<p>प्रक्षाल्य हस्तावाचम्य मूलमन्त्रेण मन्त्रवित् ।<br>
गायत्र्या चाथ मूलेन दद्यादर्घ्यत्रयं सुधीः ॥ ९ ॥</p>
<p>शिवाय मण्डलस्थाय रवेर्मूलेन तर्पयेत् ।<br>
त्रिधा जप्त्वा च गायत्रीमष्टाविंशतिवारकम् ॥ १० ॥</p>
<p>जपित्वा मूलमन्त्रं च शतमष्टोत्तरं ततः ।<br>
समर्प्य तज्जपं मन्त्री देवमुद्वास्य मण्डलात् ॥ ११ ॥</p>
<p>निधाय स्वीयहृदये ततस्तर्पणमाचरेत् ।</p>
<p>इति । मूलेनार्घ्यदानं तु गायत्रीरहितमन्त्रपरं ज्ञेयम् । तथा<br>
शैवागमे -</p>
<p>सन्ध्यालोपो न कर्तव्यः शम्भोराज्ञैवमेव हि ।<br>
दीक्षितः सन्ध्या हीनो न दीक्षाफलमश्नुते ॥ १ ॥</p>
<p>सन्ध्याहीनोऽन्यसन्ध्यायां पूर्वसन्ध्याक्रियामथ ।<br>
विधायोत्तरसन्ध्यायाः क्रियां कुर्यादतन्द्रितः ॥ २ ॥</p>
<p>इति । अत्र प्रायश्चितमपि कार्यम् । यदुक्तं तन्त्रराजे -<br>
स्नानसन्ध्यार्चनालोपे जपेद्विद्यां शतं शिवे । इति । तथा -</p>
<p>ध्यात्वा देवं जले सम्यक् पूजयित्वाथ मूलतः ।<br>
अष्टोत्तरशतावृत्त्या तर्पयेन्मूलमन्त्रतः ॥ १ ॥</p>
<p>तदर्धेन तदर्धेन दशधा वाथ तर्पयेत् ।<br>
ततस्तदङ्गावरणदेवतास्तर्पयेत् क्रमात् ॥ २ ॥</p>
<p>एकैकाञ्जलिना तत्तन्नाममन्त्रेण मन्त्रवित् ।<br>
पुनः सम्पूज्य देवेशं साङ्गावरणकं ततः ॥ ३ ॥</p>
<p>समुद्वास्य हृदि स्वीये स्वात्मानं तन्मयं स्मरेत् ।</p>
<p>इति । नारदपञ्चरात्रे -</p>
<p>ततश्चोदकसम्पूर्णं भाण्डमादाय पाणिना ।<br>
एकान्तं निर्जनं यायान्मनोज्ञं दोषवर्जितम् ॥ १ ॥</p>
<p>हुन्मध्यस्थं स्मरन् विष्णुं प्रबुद्धानन्दविग्रहम् ।<br>
दिगन्तरं न वीक्षेत (मौनी) संरुद्धलोचनः ॥ २ ॥</p>
<p>प्। ४५१)</p>
<p>इति । महाकपिलपञ्चरात्रे -</p>
<p>मूलमन्त्रं जपन् गच्छेद् यावत् प्राप्नोति वै गृहम् ।<br>
प्राप्य हस्तौ च पादौ च प्रक्षाल्याचम्य यत्नतः ॥ १ ॥</p>
<p>यागमण्डपमासाद्य विशेत् कृत्वा प्रदक्षिणम् ।</p>
<p>इति । उत्तरतन्त्रे -</p>
<p>आचान्तः शुचितां प्राप्तः सुस्नातो देवपूजने ।<br>
पूजावेद्या बहिः स्थित्वा चुतुर्हस्तान्तरे धिया ॥ १ ॥</p>
<p>गृहे चेद् द्वारदेशस्थः प्रणम्य मनसा गुरुम् ।<br>
प्रणमेदिष्टदेवं स्वं दिक्पालानपि चेतसा ॥ २ ॥</p>
<p>यत् पूर्वमर्जितं पापं तद्दिनेऽन्यदिनेऽपि वा ।<br>
प्रायश्चित्तेर्नापनुदेत् तदा पापं स्मरेद् धिया ॥ ३ ॥</p>
<p>तत्पापस्यापनोदार्थं मन्त्रद्वयमुदीरयेत् ।</p>
<p>मन्त्रद्वयं तु प्रयोगे वक्ष्यते (२०।४२) । तथा -</p>
<p>एवं कृते पर्थमतः पापोत्सारणकर्मणि ।<br>
यत् स्याद् दृढतरं पापं तद् दूरे चावतिष्ठते ॥ १ ॥</p>
<p>अतीते पूजने स्थानं स्वं प्रयाति पुनश्च तत् ।<br>
यत् स्यादल्पतरं पापं तन्नाशमुपगच्छति ॥ २ ॥</p>
<p>पूजया त्यक्तपापस्य काममिष्टं क्षणाद् भवेत् ।</p>
<p>इति । तन्त्रान्तरे -</p>
<p>प्रातः प्रक्षाल्य पादौ च हस्तावाचम्य यत्नतः ।<br>
दद्यादर्घ्यं दिनेशाय तत्प्रकारमिहोच्यते ॥ १ ॥</p>
<p>गोमयेनोपलिप्तायां भूमौ कृत्वा तु मण्डलम् ।<br>
सिन्दूरेण ततः पश्चादुपविश्य निजासने ॥ २ ॥</p>
<p>प्राङ्मुखः प्रणमेदिष्टदेवतां भक्तितत्परः ।<br>
प्राणायामत्रयं कृत्वा सूर्यमन्त्रेण मन्त्रवित् ॥ ३ ॥</p>
<p>विन्यस्य च तदृष्यादीन् ध्यात्वा सूर्यमनन्यधीः ।<br>
तत्कल्पोक्तविधानेन पूजयेदुपचारकैः ॥ ४ ॥</p>
<p>पुरतो मण्डले कृत्वा जलेन चतुरस्रकम् ।<br>
निधाय तत्र साधारं सजलं ताम्रपात्रकम् ॥ ५ ॥</p>
<p>गन्धपुष्पाक्षतान् दर्भान् दूर्वासर्षपसंयुतान् ।<br>
सतिलान् रक्तपुष्पाणि दूर्वाश्चापि प्रविन्यसेत् ॥ ६ ॥</p>
<p>सूर्यमन्त्रेण तत्पात्रं स्पृशन्नष्टोत्तरं शतम् ।<br>
अभिमन्त्र्य च तत्पात्रं समुत्थाप्य करद्वयात् ॥ ७ ॥</p>
<p>मूर्धान्त सूर्यमन्त्रेण दद्यादर्घ्यं विचक्षणः ।<br>
जपेत् ततो यथाशक्ति सूर्यमन्त्रमनन्यधीः ॥ ८ ॥</p>
<p>तदर्घ्याम्बुप्लुतं सूर्यं ध्यायन् देशिकसत्तमः ।<br>
स्मृत्वा प्रणम्य विसृजेन्मण्डलान्ते दिवाकरम् ॥ ९ ॥</p>
<p>सूर्यमन्त्रं त्र्यक्षरं तत्तु तत्प्रकरणे (२९ श्वा०) द्रष्टव्यम् ।</p>
<p>यावन्न दीयते चार्घ्यं भास्कराय दिने दिने ।<br>
तावन्न पूजयेद्विष्णुं शङ्करं वा सुरेश्वरीम् ॥ १० ॥</p>
<p>अर्घ्यदानमिदं पुंसामायुरारोग्यवर्धनम् ।<br>
धनधान्यपशुक्षेत्रपुत्रमित्रकलत्रदम् ॥ ११ ॥</p>
<p>तेजोवीर्ययशः शक्तिविद्याविभवभाग्यदम् ।<br>
तत उत्थाय विधिवद् द्वारपूजां समाचरेत् ॥ १२ ॥</p>
<p>द्वारमर्घ्याम्बुना प्रोक्ष्य विघ्नं तूर्ध्वे समर्चयेत् ।<br>
तद्दक्षिणे महालक्ष्मीं वामे चैव सरस्वतीम् ॥ १३ ॥</p>
<p>द्वारश्रियं च तन्मध्ये शाखयोर्दक्षिणान्ययोः ।<br>
गणपं क्षेत्रपालं च शङ्खपद्मनिधी क्रमात् ॥ १४ ॥</p>
<p>मायाशक्तिं च चिच्छक्तिं गङ्गां च यमुनां ततः ।<br>
धातारं च विधातारमूर्ध्वादिक्रमतो यजेत् ॥ १५ ॥</p>
<p>अधश्च देहलीमिष्ट्वा द्वारपालान् समर्चयेत् ।<br>
पश्चिमद्वारमारभ्य द्वारपाला अमी क्रमात् ॥ १६ ॥</p>
<p>नन्दी चैव महाकालो गणेशो वृषभस्तथा ।<br>
ततो भृङ्गिरिटिस्कन्दावुमाचण्डेश्वरौ ततः ॥ १७ ॥</p>
<p>एते चाष्टौ महेशस्य द्वारपालाः प्रकीर्तिताः ।<br>
नन्दः सुनन्दचण्डो च प्रचण्डबलसञ्ज्ञकौ ॥ १८ ॥</p>
<p>प्रबलो भद्रनामा च सुभद्रश्चाष्टमः स्मृतः ।<br>
क्रमादमी समभ्यर्च्या वैष्णवद्वारपालकाः ॥ १९ ॥</p>
<p>वक्रतुण्डैकदंष्ट्रौ च महोदरगजाननौ ।<br>
लम्बोदरश्च विकटो विघ्नराजस्ततः परम् ॥ २० ॥</p>
<p>धूम्रवर्णश्च सम्प्रोक्ता विघ्नेशद्वारपालकाः ।<br>
ब्राह्मी माहेश्वरी चैव कौमारी वैष्णवी तथा ॥ २१ ॥</p>
<p>वाराही च तथेन्द्राणी चामुण्डा च श्रिया सह ।<br>
एता देव्याः क्रमादष्टौ शक्तयो द्वारपालिकाः ॥ २२ ॥</p>
<p>प्। ४५२)</p>
<p>एता एव सौरद्वारपालिका अपि ज्ञेयाः । सौरं शक्तिमयमहो विजयते<br>
सौन्दर्यसीमास्पदमिति वामदेवतन्त्रवचनात् । आर्कमाश्वशिशिरं<br>
विश्वेशिकाया वपुः इति तन्त्रान्तरवचनात् । अत्र द्वारदेवताध्यानानि<br>
प्रागेवोक्तानि (५ श्वा० ८३ पृ०) । तथा -</p>
<p>पश्चिमद्वारमासाद्य तालत्रितयपूर्वकम् ।<br>
द्वारमुद्घाट्य चास्त्रेण मन्त्रितान् सर्षपाक्षतान् ॥ १ ॥</p>
<p>पुष्पयुक्तांस्तु विकिरेन्मण्डपाभ्यन्तरे बुधः ।<br>
नाराचमुद्रया सम्यगस्त्रमन्त्रेण देशिकः ॥ २ ॥</p>
<p>इति । तूर्णायागे -</p>
<p>सिद्धार्थाक्षतपुष्पाणि नाराचास्त्रधिया बुधः ।<br>
अस्त्रमन्तं समुच्चार्य मण्डपान्तर्विनिक्षिपेत् ॥ १ ॥</p>
<p>इति । नारायणीये -</p>
<p>अपक्रामन्तु भूतानीत्येतन्मन्त्रद्वयं पुनः ।<br>
पठित्वाक्षतसिधार्थपुष्पाणि विकिरेत् ततः ॥ १ ॥</p>
<p>अस्त्रमन्त्रेण मन्त्रज्ञो मण्डपाभ्यन्तरे बुधः ।</p>
<p>मन्त्रद्वयं प्रयोगे (२० श्वा०) वक्ष्यते । अस्त्रेण<br>
स्वोपास्यमन्त्राङ्गभूतेन । यदुक्तं पारिजाते -</p>
<p>हकाररेफौ च विसर्गवन्तावस्त्रायफट्कारवचस्तदन्ते ।<br>
उक्त्वान्तरे सर्षपमक्षतांश्च पुष्पाणि मुञ्चेदिति ॥ १ ॥</p>
<p>तूर्णापद्धतौ - निर्गच्छतां तु विघानां वर्त्म दद्यात् स्ववामतः<br>
। इति । सोमशम्भुः -</p>
<p>मण्डपाभ्यान्तरे विद्वान् वामपादपुरःसरम् ।<br>
प्रविश्य विघ्नान् त्रिविधान् पातालभ्वन्तरिक्षगान् ॥ १ ॥</p>
<p>उत्सार्यास्त्रं समुच्चार्य पार्ष्णिघातादिभिस्त्रिभिः ।<br>
विघ्नानुत्सारयेत् । इति । तूर्णायागे -</p>
<p>पार्ष्णिघातैस्त्रिभिर्भौमांस्तालैस्तानन्तरिक्षगान् ।<br>
विघ्नानुत्सारयेद् दिव्यानस्त्रतीक्ष्णावलोकनात् ॥ १ ॥</p>
<p>पार्ष्णिघातैर्वामपादस्य । वामपार्ष्णिना<br>
त्रिभिर्घातैर्भूमिष्ठानिति सोमशम्भुवचनात् । उत्तरतन्त्रे -</p>
<p>विघ्नानुत्सार्य विधिवद् द्वारमाच्छाद्य वाससा ।<br>
पञ्चगव्यार्घ्यतोयाभ्यां प्रोक्षयेन्मण्डपान्तरम् ॥ १ ॥</p>
<p>इति । श्रीकुलार्णवे -</p>
<p>सम्मार्जनोपलेपाद्यैर्दर्पणोदरवत् कृतम् ।<br>
वितानधूपदीपादि पुष्पदामादिशोभितम् ॥ १ ॥</p>
<p>पञ्चवर्णरजश्चित्रं स्थानशुद्धिरियं मता ।<br>
नैर्-ऋत्यामर्चयेद्वास्तुपुरुषं चन्दनादिभिः ॥ २ ॥</p>
<p>ईशाने दीपनाथं च क्षेत्रपालाज्ञया ततः ।<br>
संविशेदासनं मन्त्री इति ।</p>
<p>क्षेत्रपालप्रार्थनामन्त्रः प्रयोगे (२० श्वा०) वक्ष्यते । उत्तरतन्त्रे -</p>
<p>अः फडिति च मन्त्रेण पूजावेदीं ततो विशेत् ।<br>
संस्कुर्यादासनस्थानं चतुर्भिर्वीक्षणादिभिः ॥ १ ॥</p>
<p>संस्कारैस्तत्र सम्पूज्य वेद्यन्तः पीठदेवताः ।<br>
आधारशक्तिमारभ्य स्वासनं तत्र विन्यसेत् ॥ २ ॥</p>
<p>इति । आपस्तवः -</p>
<p>पूजासनमथानीय चेलाजिनकुशोत्तरम् ।<br>
तत्रोपविश्य विधिवत् स्मरेद् विष्णुगुरु मुदा ॥ १ ॥</p>
<p>इति योगिनीतन्त्रे - पृथ्वीमन्त्रेणासने सन्निविष्टः इति । मन्त्रः प्रयोगे (२०<br>
श्वा०) वक्ष्यते ।</p>
<p>भैरवीतन्त्रे -</p>
<p>मेरुपृष्ठ ऋषिः प्रोक्तः सुतलं छन्द ईरितम् ।<br>
पृथिवी देवता प्रोक्ता विनियोगो निजासने ॥ १ ॥</p>
<p>इति । उत्तरतन्त्रे -</p>
<p>आसने तु चतुष्कोणे गणेशं च सरस्वतीम् ।<br>
दूर्गां क्षेत्रपतिं चापि वह्न्यादिषु समर्चयेत् ॥ १ ॥</p>
<p>इति । गौतमीतन्त्रे - प्राङ्मुखो वोदङ्मुखोऽपि स्वस्तिकासनमास्थितः । इति<br>
। उत्तरतन्त्रे -</p>
<p>प्। ४५३)</p>
<p>उदङ्मुखः प्राङ्मुखो वा भूत्व प्रयतमानसः ।<br>
स्वस्तिकासनमासीनः पद्मासनमथापि वा ॥ १ ॥</p>
<p>इति । तन्त्रान्तरे</p>
<p>स्वस्तिकादिक्रमेणैव ऋजुकायो विशेद् बुधः ।<br>
स्थापयेद् दक्षिणे भागे पूजा द्रव्याणि चात्मनः ॥ १ ॥</p>
<p>सुवासिताम्बुसम्पूर्ण सव्ये कुम्भं सुशोभनम् ।<br>
प्रक्षालनाय करयोः पात्रं पृष्ठे निधापयेत् ॥ २ ॥</p>
<p>घृतादिज्वलितान् दीपान् स्थापयेत् परितः शुभान् ।<br>
दर्पणं चामरं छत्रं तालवृन्तं च पादुके ॥ ३ ॥</p>
<p>यथायथं तु संस्थाप्य संस्कुर्यात् तानि चात्मवान् ।</p>
<p>इति । उत्तरतन्त्रे -</p>
<p>पुष्पनैवेद्यगन्धादि हांहूम्फडिति मन्त्रकैः ।<br>
नाराचमुद्रया दृष्ट्या समया च विलोकयेत् ॥ १ ॥</p>
<p>यदात्मना न विज्ञातं सम्यक् पुष्पादिदूषणम् ।<br>
अस्पृश्यस्पर्शनं वापि यदन्यायार्जितं च वा ॥ २ ॥</p>
<p>तथा निर्माल्य संस्पृष्ट कोटाध्यारोहणं च यत् ।<br>
तत्सर्वं नाशमायाति नैवेद्याद्यवलोकनात् ॥ ३ ॥</p>
<p>ततो रमिति मन्त्रेण शिखां दीपस्य संस्पृशेत् ।<br>
स तु स्याच्छूभदो वापि निष्क्रव्यादः सुखप्रदः ॥ ४ ॥</p>
<p>पतङ्गकेशकीटादिदाहात् क्रव्यादसंहतेः ।<br>
वसामज्जादिसम्भूतैर्यज्ञादावुपयोजने ॥ ५ ॥</p>
<p>अज्ञातरूपं तत्सर्वं दोषः स्पर्शाद्विनश्यति ।<br>
नारसिंहेन मन्त्रेण देवतीर्थेन संस्पृशेत् ॥ ६ ॥</p>
<p>पानीयं घटमध्यस्थं वीक्ष्य गुह्यं च याजकः ।<br>
वामेन पाणिना धृत्वा वामपार्श्वस्थितं तदा ॥ ७ ॥</p>
<p>पात्रमाधारमन्त्रेण संस्कुर्वन् संस्पृशेज्जलम् ।<br>
यदज्ञानादपेयादिसंसृष्टिरिह सङ्गता ॥ ८ ॥</p>
<p>यदन्यद् दूषणं पात्रे तोये वाज्ञानतो भवेत् ।<br>
जलाशयशवस्पर्शाञ्जनस्नानाच्च सङ्गतम् ॥ ९ ॥</p>
<p>दूषणानि विनश्यन्ति तानि वै देवपूजने ।</p>
<p>नृसिंहमन्त्र एकाक्षरः स तत्प्रकरणे (२० श्वा०) ज्ञेयः ।<br>
आधारमन्त्रस्तु - स्वसञ्ज्ञाद्यक्षरं बिन्दुचन्द्रार्घपरियोजितमिति<br>
स्वयमुक्तः । सञ्ज्ञाद्यक्षरं नामाद्यक्षरमित्यर्थः । उत्तरतन्त्रे -</p>
<p>कृताञ्जलिपुटो भूत्वा वामदक्षिणपार्श्वयोः ।<br>
नत्वा गुरुं गणेशानं पुरतः स्वेष्टदेवताम् ॥ १ ॥</p>
<p>सुगन्धपुष्पाण्यादाय चन्दनाक्तानि मन्त्रवित् ।<br>
मर्दयित्वा करौ सम्यक् सुरभीकृत्य साधकः ॥ २ ॥</p>
<p>वामहस्ते समादाय निर्मथ्याघ्राय तत्पुनः ।<br>
वक्ष्यमाणेन मन्त्रेण चैशान्यां दुरतस्त्यजेत् ॥ ३ ॥</p>
<p>नाराचमुद्रया त्यागः । क्षिपेदुत्तरतः पुष्पं मन्त्री नाराचमुद्रया<br>
। इति तन्त्रान्तरवचनात् । कालिकापुराणे -</p>
<p>कुसुमं विष्णुमन्त्रेण स्वाङ्गुल्यग्रेण साधकः ।<br>
विमर्दनार्थं गृह्णीयात् करशोधनकर्मणि ॥ १ ॥</p>
<p>निर्मन्थ्य रोमबीजेन जिघ्रन् घ्राणेन तत्पुनः ।<br>
प्रसादेन परित्यागो दिश्यैशान्यां विशेषतः ॥ २ ॥</p>
<p>एवं कृते तु करयोर्विशुद्धिरतुला भवेत् ।<br>
अङ्गुल्याग्राणि शुद्धानि पुष्पाणां ग्रहणाद्भवेत् ॥ ३ ॥</p>
<p>तलद्वयं मर्दनात्तु विशुद्धमपि जायते ।<br>
निर्मन्थनात् पाणिपृष्ठं घ्राणान्नासाग्रमुत्तमम् ॥ ४ ॥</p>
<p>तीर्थानि च समायान्ति नासिकाग्रं करं प्रति ।<br>
उपान्त्यः साग्निचन्द्रेण रञ्जितः शून्यसंयुतः ॥ ५ ॥</p>
<p>रुद्रान्तोपरिसंस्पृष्टो मन्त्रो अयं वैष्णवः स्मृतः ।<br>
प्रान्तादिर्वासुदेवान्तवर्णेनापि च संहतः ॥ ६ ॥</p>
<p>शम्भुचूडाशिखाबिन्दुयुक्तः प्रसाद उच्यते ।<br>
(अग्निः सद्यो बिन्दुयुता रोमबीजमुदाहृतम्) ॥ ७ ॥</p>
<p>उपान्त्यो हकारः । अत्र हकारस्योपान्त्यत्वं तु मातृकायाः<br>
पञ्चाशदक्षरत्वेन द्वितीयलकारस्याग्रहणात् । अग्नीरेफः चन्द्रः<br>
सकारः शून्यं बिन्दुः रुद्रान्त ऐकारः । एतेन भैरव्या<br>
वाग्भवबीजमुक्तम् । प्रान्तादिर्हकारः वासुदेवान्त औकारः ।<br>
शम्भुचूडाशिखार्धचन्द्रः बिन्दुरनुस्वारः । एतेन प्रासादबीजं<br>
सिद्धम् । रोमबीजं रोम् । अग्नीति मन्त्रः प्रयोगे वक्ष्यते । नृसिंहकल्पे -</p>
<p>प्। ४५४)</p>
<p>करशुद्धिं समासाद्य कुर्यात् तालत्रयं ततः ।<br>
ऊर्ध्वोर्ध्व मूलमन्त्रेण दिग्बन्धमपि देशिकः ॥ १ ॥</p>
<p>तेन सञ्जनितं तेजो रक्षां कुर्यात् समन्ततः ।<br>
अस्त्रमन्त्रेण इति ।</p>
<p>करशुद्ध्यादिषु त्रिषु सम्बन्धात् पाणिं विशोधयेदस्त्रमन्त्रेण<br>
मनुवित्तमः इति दक्षिणामूर्तिकल्पवचनात् । अस्त्रमन्त्रस्तु<br>
तत्तदङ्गभूतः नतु केवलं फट्कारः । रः अस्त्राय फट् प्रोच्य<br>
भ्रामयेद्दक्षिणं करमिति कुम्भसम्भववचनात् । अत एव यत्र<br>
यत्रास्त्रादिपदेनाभिख्यानं तत्र तत्र तदङ्गभूतास्त्रादिमन्त्रा<br>
ऊह्याः । नतु फट्कारमात्रमुक्तवचनात् । नचैवं पाद्यं<br>
पादाम्बुजे दद्याद् देवस्य हृदयाणुना<br>
इत्यादावप्यङ्गमन्त्रदानप्रसङ्गः निराकाङ्क्षत्वात् तत्र<br>
मन्त्रोद्धारेऽतिप्रसङ्गात् अङ्गमन्त्रग्राहकाभावात् ।<br>
मन्त्रोद्धारानन्तरमेवाङ्गमन्त्रोद्धरात् । क्वचिदस्त्रपदेन क्वचित्<br>
फट्पदेनोद्धाराच्चेति । दिग्बन्धस्वरूपमुक्तं प्रयोगसारे -<br>
आच्छाद्यदिक्षु तर्जन्या ज्येष्ठाग्रस्खलिताग्रया । इति । उत्तरतन्त्रे -<br>
प्रकारत्रितयं वह्नेः कृत्वास्त्रेण स्वमुद्रया ।<br>
स्वमुद्रयाग्निप्रकारमुद्रया । सात्वग्रे (२० श्वा०) वक्ष्यते ।<br>
सनत्कुमारीय गोपालकल्पे -</p>
<p>सुखासनेनोपविश्य प्राणायामं विधाय वै ।<br>
भूतशुद्धिं ततः कृत्वा न्यासं कुर्यादनन्तरम् ॥ १ ॥</p>
<p>न्यासं मातृकायाः । उत्तरतन्त्रे -</p>
<p>भूतशुद्धिं ततः कुर्यात् प्राणायामपुरःसरम् ।<br>
पादतो जानुपर्यन्तं चतुरस्रं सवज्रकम् ॥ १ ॥</p>
<p>लंयुतं पीतवर्णं च भुवःस्थानं विचिन्तयेत् ।<br>
जान्वोरानाभि चन्द्रार्धनिभं पद्मेन लाञ्छितम् ॥ २ ॥</p>
<p>शुक्लवर्णं स्वबीजेन युक्तं ध्यायेदपां स्थलम् ।<br>
नाभितः कण्ठपर्यन्तं त्रिकोणं रक्तवर्णकम् ॥ ३ ॥</p>
<p>स्वस्तिकाभं स्वबीजेन युक्तं वह्नेस्तु मण्डलम् ।<br>
कण्ठाद् भ्रूमध्यपर्यन्तं कृष्णं वायोस्तु मण्डलम् ॥ ४ ॥</p>
<p>षट्कोणं बिन्दुभिः षड्भिर्युक्तं बीजेन चिन्तयेत् ।<br>
भ्रूमध्याद् ब्रह्मरन्ध्रान्तं वर्तुलं ध्वजलाञ्छितम् ॥ ५ ॥</p>
<p>धूम्रवर्णं स्वबीजेन युक्तं ध्यायेन्नभःस्थलम् ।<br>
इति ध्यात्वा तु भूतानि स्वकीये देशिकोत्तमः ॥ ६ ॥</p>
<p>धर्मकन्दसमुद्भूतं ज्ञाननालं सुशोभनम् ।<br>
ऐश्वर्याष्टदलं चैव परं वैराग्यकर्णिकम् ॥ ७ ॥</p>
<p>स्वीयहृत्कमलं ध्यायेत् प्रणवेन प्रकाशितम् ।<br>
कृत्वा तत्कर्णिकासंस्थं प्रदीपकलिकानिभम् ॥ ८ ॥</p>
<p>सुषुम्नावर्त्मनात्मानं परमात्मनि योजयेत् ।<br>
योगयुक्तेन विधिना सोऽहम्मन्त्रेण साधकः ॥ ९ ॥</p>
<p>तत्रैव सर्वतत्वानि विलीनानि विचिन्तयेत् ।</p>
<p>इति । ततः पुरुषनिभं पापमित्यादि (५ श्वा० ८७ पृ०) प्रागेवोक्तम् ।</p>
<p>ततः संशोयेदेनं पूरकादिक्रमेण वै ।<br>
विधाय प्राणसंरोधं वायुबीजेन वायुना ॥ ११ ॥</p>
<p>वह्नीबीजेन तेनैव सन्दहेत् सकलां तनुम् ।<br>
भस्म तद्वातमार्गेण निर्गतं चिन्तयेत् सुधीः ॥ १२ ॥</p>
<p>ततो वमिति बीजेन प्लावयेत् सकलां तनुम् ।<br>
सञ्जाते सकले देहे देवतोपासनक्षमे ॥ १३ ॥</p>
<p>आत्मलीनानि तत्त्वानि स्वस्थानं प्रापयेत् ततः ।<br>
आत्मानं हृदयाम्भोजमानयेत् परमात्मनः ॥ १४ ॥</p>
<p>हंसमन्त्रेण विधिवत् तेजोरूपं कलेवरम् ।<br>
देवताराधने योग्यमुत्पन्नमिति भावयेत् ॥ १५ ॥</p>
<p>इति । अत्र केचित् संयोज्य जीवमथ दुर्गममध्यनाडीमार्गेण<br>
पुष्करनिवेष्टशिवे सुसूक्ष्मे । हंसेन देहममरेन्द्रपुरोगमेनेति<br>
योगिनीतन्त्रवचनात् ।</p>
<p>सोऽहं -</p>
<p>मन्त्रेण तामाद्यां नादान्ते सिद्धिभाविताम् ।<br>
ध्यात्वैवं ब्रह्मरन्ध्राच्च हृदि जीवकलां न्यसेत् ॥ १ ॥</p>
<p>इति वसिष्ठसंहितावचनाच्च हंसमन्त्रेण जीवस्योन्नयनं<br>
सोऽहम्मन्त्रेण पुनरानयनं वदन्ति । यथागुरुपदेशमत्र<br>
विधेयमिति । अत्र वायुबीजादिजपे चतुःषष्ट्यादिसङ्ख्यामाहुः । तत्र<br>
प्रमाणं चिन्त्यम् । वस्तुतस्तु तत्तत्कर्मभावनावधिरेव जपो<br>
वायुबीजादीनाम् । यदुक्तं कात्यायनीसंहितायाम् - ततो<br>
भूतात्मकं देवं वायुबीजेन वायुना । वायुमुत्तोल्य संशोष्य<br>
ज्ञात्वामुं दक्षया त्यजेत् । इति । तथा योगिनीतन्त्रे - दक्षिणे वह्निबीजेन<br>
प्राग्दग्धमिति भावयेत् । इति । कुम्भसम्भवः - भूतशुद्धिविहीनेन<br>
कृत्वा पूजाभिचारवत् । विपरीफलं दद्यादभक्त्यापूजनं यथा ।<br>
इत्यत एवेयमावश्यकीति ।</p>
<p>प्। ४५५)</p>
<p>केचित्तु श्रीमच्छङ्कराचार्यचरणैर्योगप्रकरणे<br>
प्रोक्तत्वाद्योगिपरमिति वदन्ति । तन्न प्रत्यवायश्रवणात् । श्रीकुलार्णवे -</p>
<p>आत्मस्थानमनुद्रव्यदेहशुद्धिश्च पञ्चमी ।<br>
यावन्न कुरुते देवि तावद् देवार्चनं नहि ॥ १ ॥</p>
<p>सुस्नानभूतसंशुद्धिप्राणायामादिभिः प्रिये ।<br>
षडङ्गाद्यखिलन्यासैर्देहशुद्धिरितीरिता ॥ २ ॥</p>
<p>इति । उत्तरतन्त्रे भूतशुद्धिं विधायेत्थं ततो वै स्थापयेदसून् । अदून्<br>
प्राणान् । प्राणप्रतिष्ठाविधानं तु (५ श्वा० ८८ पृ०) प्रागेवोक्तम् ।<br>
तैलोक्यसम्मोहनतन्त्रे - प्राणायामं ततः कृत्वा<br>
मातृकान्यासमाचरेत् इति । प्राणायामलक्षणं तु (६ श्वा० ९४ पृ०)<br>
प्रागेवाभिहितम् अतः परं स्वोपास्यमन्त्रस्य<br>
ऋष्यादिकरषडङ्गन्यासान् कृत्वा योगपीठन्यासं कुर्यात् । तत्र<br>
ऋष्यादिपदार्थानां न्यासासम्भवात्तद्वाचकपदानामेव कार्यः ।<br>
तथा दक्षिणामूर्तिसंहितायाम् -</p>
<p>ऋषिस्तु दक्षिणामूर्तिरहं शिरसि मां न्यसेत् ।<br>
पङ्क्तिश्छन्दस्तु विज्ञेयं मुखे विन्यस्य पार्वति ॥ १ ॥</p>
<p>देवतां हृदये बालां विन्यसेत् परमेश्वरि ।</p>
<p>इति । न्यासप्रकारस्तु योगिनीतन्त्रे - ऋष्यादीन् विन्यसेद्देवि<br>
चतुर्थिहृदयान्वितान् इति । ऋषयै नमः छन्दसे नमः । इत्यादि ॥<br>
प्रपञ्चसारे - (६ प० २ श्लो०)</p>
<p>ऋषिर्गुरुत्वाच्छिरसैव धार्यश्छन्दोऽक्षरत्वाद्रसनागतं स्यात् ।<br>
धियावगन्तव्यतया सदैव हृदि प्रतिष्ठा मनुदेवतायाः ॥ १ ॥</p>
<p>इति । ऋष्यादिपदार्थास्तूत्तरतन्त्रे -</p>
<p>ऋवर्णादिस्तु गत्यर्थो धातुः प्राप्त्यर्थकस्तथा ।<br>
षिवर्णादिस्तु विज्ञानमतस्तद्व्यापकं च सः ॥ १ ॥</p>
<p>अनयो रूपसम्पत्तौ ऋषिर्गुरुरितोरितः ।<br>
छादीति धातुरिच्छायां दादिर्दानार्थको भवेत् ॥ २ ॥</p>
<p>छन्दो वक्ति मनोर्वर्णान् द्वयोरिच्छाप्रदानतः ।<br>
व्रीडार्थकाद्ददातीति सम्पन्नं देवतापदम् ॥ ३ ॥</p>
<p>साधकाय मनोर्भावं ददातीति जगुर्यतः ।</p>
<p>इति । ज्ञानार्णवे - (२ प० ११३ श्लो०)</p>
<p>षडङ्गन्यासमाचरेत् ।</p>
<p>हृदयं च शिरो देवि शिखा च कवचं ततः ॥ १ ॥</p>
<p>नेत्रमस्त्रं न्यसेन्ङेऽन्तं नमः स्वाहा क्रमेण तु ।<br>
वषट् हुंवौषडन्तं तु फडेभिः सह विन्यसेत् ॥ २ ॥</p>
<p>इति । प्रपञ्चसारे - (६ प० ६ श्ल्०)</p>
<p>हृदयशिरसोः शिखायां कवचाक्ष्यस्त्रेषु सह चतुर्थीभिः ।<br>
नत्या हुत्या च वषट् हुं वौषट् फडेभिरङ्गकविधिः ॥ १ ॥</p>
<p>इति । नत्या नमः पदेन । आहुत्या स्वाहाकारेण । शारदायाम् - (४ पं०<br>
३३ श्लो०)</p>
<p>हृदयाय नमः प्रोक्तं शिरसे वह्निवल्लभा ।<br>
शिखायै वषडित्युक्तं कवचाय हुमीरितम् ॥ १ ॥</p>
<p>नेत्राय वौषडित्युक्तम् अस्त्राय फडुदीरितम् ।</p>
<p>इति । अयं षडङ्गन्यासः करन्यासपूर्वकः कार्यः । आदौ कृत्वा<br>
करन्यासं षडङ्गेषु ततो न्यसेदिति तन्त्रान्तरवचनात् । अत्र केचित्<br>
करन्यासे अङ्गुष्ठाभ्यां नमः इत्यादि न्यासान् वदन्ति । तत्र<br>
प्रमाणं चिन्त्यम् । वस्तुतस्तु ज्ञानार्णवादिनानातन्त्रदर्शनात्<br>
तदज्ञानविजृम्भितमिति भाति । यथा शारदातिलके - (४।३१)<br>
अङ्गुष्ठादिष्वङ्गुलीषु न्यसेदङ्गैः सजातिभिः । अस्त्रं तु<br>
तलयोर्न्यस्येदिति सजातिभिर्नमः स्वाहा इत्यादिसहितैः ।<br>
अङ्गैस्तत्तन्मन्त्रोक्तैः तेन हृदयाय नमः शिरसे स्वाहा<br>
इत्यादिभिरित्यर्थः । जातिलक्षणं तु कारणागमे -</p>
<p>नमः स्वाहा वषट् हुं च वौषट् फट्कार एव च ।<br>
जातिषट्कमिदं प्रोक्तं हृदाद्यस्त्रान्तसङ्गतम् ॥ १ ॥</p>
<p>प्। ४५६)</p>
<p>इति । नारदपञ्चरात्रेऽपि अथचाङ्गानि योजयेत् । कनिष्ठाद्यासु च ततो<br>
हृदयादिक्रमेण तु ॥ इति ॥ हृदयादिक्रमेण हृदयाय नमः शिरसे<br>
स्वाहा इत्यादिक्रमेणेत्यर्थः । योगिनीतन्त्रे -</p>
<p>उच्चरेत् प्रणवं पूर्वं मारं बिन्दुसमन्वितम् ।<br>
खड्गाय हृदयायेति नमोयुक्तं कनीयसी ॥ १ ॥</p>
<p>ईकारं प्रणवाद् देवि चन्द्रबिम्बसमायुतम् ।<br>
सुखड्गाय ततो वाच्यं शिरसे तदनन्तरम् ॥ २ ॥</p>
<p>स्वाहायुक्तं प्रविन्यसेत् तर्जन्यानामिकाङ्गुलौ ।<br>
हुङ्कारं प्रणवाद् देवि बिन्दुलाञ्छितमस्तकम् ॥ ३ ॥</p>
<p>श्रीवज्राय ततो वाच्यं शिखायै च ततः परम् ।<br>
वषडन्तं प्रविन्यस्येत् मध्यमामध्यमाङ्गुलौ ॥ ४ ॥</p>
<p>मात्रा द्वादशका ताराद्विन्दुपाशायसंयुताः ।<br>
कवचाय हुमित्येतत् तर्जन्यामप्यनामया ॥ ५ ॥</p>
<p>अकारादिविसर्गान्तं योजयेत् प्रणवात् परम् ।<br>
अस्त्ररक्षयमाये चाप्यस्त्राय तदनन्तरम् ॥ ६ ॥</p>
<p>फडक्षरसमायुक्तं विन्यसेत् तलयोरिति ।</p>
<p>स्पष्ट उक्तः ।</p>
<p>इति श्रीमहामहोपाध्यायभगवत्पूज्यपादश्रीगोविन्दाचार्यशिष्य<br>
श्रीभगवच्छङ्कराचार्यशिष्य श्रीविष्णुशर्माचार्यशिष्य<br>
श्रीप्रगल्भाचार्यशिष्य श्रीविद्यारण्ययति विरचिते श्रीविद्यार्णवाख्ये<br>
तन्त्रे अष्टादशः श्वासः ॥ १८ ॥</p>
<p>समाप्तमिदं पूर्वार्धम् ।</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_18_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/vidyAraNyayati-shrI-vidyArNava-tantram/18/">१८ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_18_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_18_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_vidyAraNyayati-shrI-vidyArNava-tantram_18_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
