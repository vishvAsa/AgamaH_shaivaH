<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ज्ञानखण्डम् - श्रीनिवास-टीका</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="ज्ञानखण्डम् - श्रीनिवास-टीका">
  <meta property="og:description" content="त्रिपुरारहस्यम्
(ज्ञानखण्डम्)
श्रीनिवासभट्टविरचिततात्पर्यदीपिकाव्याख्यासंवलितम्
०१ ॐ नमः कारणानन्दरूपिणी परचिन्मयी ।
विराजते जगच्चित्रचित्रदर्पणरूपिणी ॥ १ ॥
जयत्येषा परा श्रीमत्त्रिपुरा सर्वसाक्षिणी ।
या सेवकानुद्धरति संसृतेर्गुरुरूपिणी ॥
नत्वा विघ्नेश्वरं देवं त्रिपुराया रहस्यके ।
ज्ञानखण्डस्य तात्पर्यदीपिकेयं प्रतन्यते ॥
ज्ञानखण्डमहाम्भोधिं गुरुवाक्प्लवमाश्रितः ।
तितीर्षुरस्मि श्रीदेवीपदनाविकसङ्गतेः ॥
इह खलु हारितायनो भगवान् दुःखपङ्कनिमग्नजनोद्दिधीर्षया
त्रिपुरारहस्यमितिहासोत्तमं पद्यरूपं सन्दृब्धवान् । तत्र च मुख्यं
विवक्षितं परमपुरुषार्थसाधनमेव [क्, ख्: पर-]
विज्ञानम् । तदादौ च तत्साधनाग्र्यभक्तिनिदानं माहात्म्यखण्डमारचय्य
सम्प्रति माहात्म्यश्रुत्यादिपरिणताधिकाराणां [ख्: कारिणाम्]
जिज्ञासूनां स्वात्मतत्त्वावगमाय प्रारिप्सितं ज्ञानखण्डं निर्विघ्नेन
समापयितुं प्रकरणप्रतिपाद्यस्वात्मदेवतानमनरूपं मङ्गलं
सम्प्रदायप्रवर्तनाय ग्रन्थतो रचयति - ॐ नम इति । कारणात्मको य
आनन्दः अविशेषात् सर्वकारणब्रह्मानन्दः । स एव रूपमस्याः । एवंविधा
परा अनवच्छिन्न या चित् तन्मयी तदेकरूपा । तथा [ग्: तथा च]
जगदेवादभुतचित्रं तस्य दर्पणवत् प्रतिबिम्बाश्रयं रूपमस्याः ।
एवंरूपा ॐकारनिर्देश्या या विराजते विशेषतस्तत्तद्रूपेण सामान्यरूपेण च
प्रकाशते । तस्यै नमः । अनवच्छिन्नचित्तत्त्वं शास्त्रप्रमेयं
तदेवानन्दमयं जगत्कारणं न प्रकृत्यादिदर्पणे प्रतिबिम्बवत्तस्यामेव
जगच्चित्रभासनमिति समस्तशास्त्रार्थगर्भितं श्लोकतात्पर्यम् । अत्र
खण्डत्रयमपि [माहात्म्य-ज्ञान-चर्यात्मकं
खण्डत्रयम्] शिवशक्तिप्रणवसम्पुटितम् ॐ नम इत्यारभ्य त्रिपुरैव
ह्रीमिति समापनात् । तस्येदं तात्पर्यम् - शिवशक्तिरूपमखिलं जगत्
स्वात्मचित्तत्त्वमात्रमिति बोधनार्थमिदं प्रकरणमिति ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="ज्ञानखण्डम् - श्रीनिवास-टीका">
  <meta itemprop="description" content="त्रिपुरारहस्यम्
(ज्ञानखण्डम्)
श्रीनिवासभट्टविरचिततात्पर्यदीपिकाव्याख्यासंवलितम्
०१ ॐ नमः कारणानन्दरूपिणी परचिन्मयी ।
विराजते जगच्चित्रचित्रदर्पणरूपिणी ॥ १ ॥
जयत्येषा परा श्रीमत्त्रिपुरा सर्वसाक्षिणी ।
या सेवकानुद्धरति संसृतेर्गुरुरूपिणी ॥
नत्वा विघ्नेश्वरं देवं त्रिपुराया रहस्यके ।
ज्ञानखण्डस्य तात्पर्यदीपिकेयं प्रतन्यते ॥
ज्ञानखण्डमहाम्भोधिं गुरुवाक्प्लवमाश्रितः ।
तितीर्षुरस्मि श्रीदेवीपदनाविकसङ्गतेः ॥
इह खलु हारितायनो भगवान् दुःखपङ्कनिमग्नजनोद्दिधीर्षया
त्रिपुरारहस्यमितिहासोत्तमं पद्यरूपं सन्दृब्धवान् । तत्र च मुख्यं
विवक्षितं परमपुरुषार्थसाधनमेव [क्, ख्: पर-]
विज्ञानम् । तदादौ च तत्साधनाग्र्यभक्तिनिदानं माहात्म्यखण्डमारचय्य
सम्प्रति माहात्म्यश्रुत्यादिपरिणताधिकाराणां [ख्: कारिणाम्]
जिज्ञासूनां स्वात्मतत्त्वावगमाय प्रारिप्सितं ज्ञानखण्डं निर्विघ्नेन
समापयितुं प्रकरणप्रतिपाद्यस्वात्मदेवतानमनरूपं मङ्गलं
सम्प्रदायप्रवर्तनाय ग्रन्थतो रचयति - ॐ नम इति । कारणात्मको य
आनन्दः अविशेषात् सर्वकारणब्रह्मानन्दः । स एव रूपमस्याः । एवंविधा
परा अनवच्छिन्न या चित् तन्मयी तदेकरूपा । तथा [ग्: तथा च]
जगदेवादभुतचित्रं तस्य दर्पणवत् प्रतिबिम्बाश्रयं रूपमस्याः ।
एवंरूपा ॐकारनिर्देश्या या विराजते विशेषतस्तत्तद्रूपेण सामान्यरूपेण च
प्रकाशते । तस्यै नमः । अनवच्छिन्नचित्तत्त्वं शास्त्रप्रमेयं
तदेवानन्दमयं जगत्कारणं न प्रकृत्यादिदर्पणे प्रतिबिम्बवत्तस्यामेव
जगच्चित्रभासनमिति समस्तशास्त्रार्थगर्भितं श्लोकतात्पर्यम् । अत्र
खण्डत्रयमपि [माहात्म्य-ज्ञान-चर्यात्मकं
खण्डत्रयम्] शिवशक्तिप्रणवसम्पुटितम् ॐ नम इत्यारभ्य त्रिपुरैव
ह्रीमिति समापनात् । तस्येदं तात्पर्यम् - शिवशक्तिरूपमखिलं जगत्
स्वात्मचित्तत्त्वमात्रमिति बोधनार्थमिदं प्रकरणमिति ॥ १ ॥">
  <meta itemprop="wordCount" content="76498">
  <meta name="twitter:card" content="summary">
  <meta name="twitter:title" content="ज्ञानखण्डम् - श्रीनिवास-टीका">
  <meta name="twitter:description" content="त्रिपुरारहस्यम्
(ज्ञानखण्डम्)
श्रीनिवासभट्टविरचिततात्पर्यदीपिकाव्याख्यासंवलितम्
०१ ॐ नमः कारणानन्दरूपिणी परचिन्मयी ।
विराजते जगच्चित्रचित्रदर्पणरूपिणी ॥ १ ॥
जयत्येषा परा श्रीमत्त्रिपुरा सर्वसाक्षिणी ।
या सेवकानुद्धरति संसृतेर्गुरुरूपिणी ॥
नत्वा विघ्नेश्वरं देवं त्रिपुराया रहस्यके ।
ज्ञानखण्डस्य तात्पर्यदीपिकेयं प्रतन्यते ॥
ज्ञानखण्डमहाम्भोधिं गुरुवाक्प्लवमाश्रितः ।
तितीर्षुरस्मि श्रीदेवीपदनाविकसङ्गतेः ॥
इह खलु हारितायनो भगवान् दुःखपङ्कनिमग्नजनोद्दिधीर्षया
त्रिपुरारहस्यमितिहासोत्तमं पद्यरूपं सन्दृब्धवान् । तत्र च मुख्यं
विवक्षितं परमपुरुषार्थसाधनमेव [क्, ख्: पर-]
विज्ञानम् । तदादौ च तत्साधनाग्र्यभक्तिनिदानं माहात्म्यखण्डमारचय्य
सम्प्रति माहात्म्यश्रुत्यादिपरिणताधिकाराणां [ख्: कारिणाम्]
जिज्ञासूनां स्वात्मतत्त्वावगमाय प्रारिप्सितं ज्ञानखण्डं निर्विघ्नेन
समापयितुं प्रकरणप्रतिपाद्यस्वात्मदेवतानमनरूपं मङ्गलं
सम्प्रदायप्रवर्तनाय ग्रन्थतो रचयति - ॐ नम इति । कारणात्मको य
आनन्दः अविशेषात् सर्वकारणब्रह्मानन्दः । स एव रूपमस्याः । एवंविधा
परा अनवच्छिन्न या चित् तन्मयी तदेकरूपा । तथा [ग्: तथा च]
जगदेवादभुतचित्रं तस्य दर्पणवत् प्रतिबिम्बाश्रयं रूपमस्याः ।
एवंरूपा ॐकारनिर्देश्या या विराजते विशेषतस्तत्तद्रूपेण सामान्यरूपेण च
प्रकाशते । तस्यै नमः । अनवच्छिन्नचित्तत्त्वं शास्त्रप्रमेयं
तदेवानन्दमयं जगत्कारणं न प्रकृत्यादिदर्पणे प्रतिबिम्बवत्तस्यामेव
जगच्चित्रभासनमिति समस्तशास्त्रार्थगर्भितं श्लोकतात्पर्यम् । अत्र
खण्डत्रयमपि [माहात्म्य-ज्ञान-चर्यात्मकं
खण्डत्रयम्] शिवशक्तिप्रणवसम्पुटितम् ॐ नम इत्यारभ्य त्रिपुरैव
ह्रीमिति समापनात् । तस्येदं तात्पर्यम् - शिवशक्तिरूपमखिलं जगत्
स्वात्मचित्तत्त्वमात्रमिति बोधनार्थमिदं प्रकरणमिति ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/tripurA-rahasyam\/jnAnakhaNDam_shrInivAsa-TIkA\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/tripurA-rahasyam\/jnAnakhaNDam_shrInivAsa-TIkA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ज्ञानखण्डम् - श्रीनिवास-टीका</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="ज्ञानखण्डम् - श्रीनिवास-टीका">ज्ञानखण्डम् - श्रीनिवास-टीका</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>त्रिपुरारहस्यम्</p>
<p>(ज्ञानखण्डम्)</p>
<p>श्रीनिवासभट्टविरचिततात्पर्यदीपिकाव्याख्यासंवलितम्</p>
<h2 id="०१">०१</h2>
<p>ॐ नमः कारणानन्दरूपिणी परचिन्मयी ।<br>
विराजते जगच्चित्रचित्रदर्पणरूपिणी ॥ १ ॥</p>
<p>जयत्येषा परा श्रीमत्त्रिपुरा सर्वसाक्षिणी ।<br>
या सेवकानुद्धरति संसृतेर्गुरुरूपिणी ॥</p>
<p>नत्वा विघ्नेश्वरं देवं त्रिपुराया रहस्यके ।<br>
ज्ञानखण्डस्य तात्पर्यदीपिकेयं प्रतन्यते ॥</p>
<p>ज्ञानखण्डमहाम्भोधिं गुरुवाक्प्लवमाश्रितः ।<br>
तितीर्षुरस्मि श्रीदेवीपदनाविकसङ्गतेः ॥</p>
<p>इह खलु हारितायनो भगवान् दुःखपङ्कनिमग्नजनोद्दिधीर्षया<br>
त्रिपुरारहस्यमितिहासोत्तमं पद्यरूपं सन्दृब्धवान् । तत्र च मुख्यं<br>
विवक्षितं परमपुरुषार्थसाधनमेव [क्, ख्: पर-]<br>
विज्ञानम् । तदादौ च तत्साधनाग्र्यभक्तिनिदानं माहात्म्यखण्डमारचय्य<br>
सम्प्रति माहात्म्यश्रुत्यादिपरिणताधिकाराणां [ख्: कारिणाम्]<br>
जिज्ञासूनां स्वात्मतत्त्वावगमाय प्रारिप्सितं ज्ञानखण्डं निर्विघ्नेन<br>
समापयितुं प्रकरणप्रतिपाद्यस्वात्मदेवतानमनरूपं मङ्गलं<br>
सम्प्रदायप्रवर्तनाय ग्रन्थतो रचयति - ॐ नम इति । कारणात्मको य<br>
आनन्दः अविशेषात् सर्वकारणब्रह्मानन्दः । स एव रूपमस्याः । एवंविधा<br>
परा अनवच्छिन्न या चित् तन्मयी तदेकरूपा । तथा [ग्: तथा च]<br>
जगदेवादभुतचित्रं तस्य दर्पणवत् प्रतिबिम्बाश्रयं रूपमस्याः ।<br>
एवंरूपा ॐकारनिर्देश्या या विराजते विशेषतस्तत्तद्रूपेण सामान्यरूपेण च<br>
प्रकाशते । तस्यै नमः । अनवच्छिन्नचित्तत्त्वं शास्त्रप्रमेयं<br>
तदेवानन्दमयं जगत्कारणं न प्रकृत्यादिदर्पणे प्रतिबिम्बवत्तस्यामेव<br>
जगच्चित्रभासनमिति समस्तशास्त्रार्थगर्भितं श्लोकतात्पर्यम् । अत्र<br>
खण्डत्रयमपि [माहात्म्य-ज्ञान-चर्यात्मकं<br>
खण्डत्रयम्] शिवशक्तिप्रणवसम्पुटितम् ॐ नम इत्यारभ्य त्रिपुरैव<br>
ह्रीमिति समापनात् । तस्येदं तात्पर्यम् - शिवशक्तिरूपमखिलं जगत्<br>
स्वात्मचित्तत्त्वमात्रमिति बोधनार्थमिदं प्रकरणमिति ॥ १ ॥</p>
<p>प्। २)</p>
<p>श्रुतं कच्चिन्नारदैतत् सावधानेन चेतसा ।<br>
माहात्म्यं त्रिपुराख्याया यच्छ्रुति परसाधनम् ॥ २ ॥</p>
<p>आद्येऽध्याये सूतमितपद्यैः [क-ट-प-यवर्गभवैरिह<br>
पिण्डान्त्यैरक्षरैरङ्काः । नेत्रे शून्यं ज्ञेयं तथा स्वरे केवले कथिते ॥ इति<br>
भास्कररायेण स्वकीयनाथनवरत्नमालामञ्जूषायामुद्धृतश्लोकस्य<br>
प्रामाण्येन स त इति वर्णाभ्यां ७ ६ अङ्कयोर्ग्रहणम् अङ्कानां वामतो गतिः<br>
इति कृत्वा ६७ श्लोकात्मक आद्योऽध्याय इति सूच्यते स त इति सङ्केताक्षराभ्या ।<br>
एवमेवान्यत्राप्यध्यायटीकारम्भश्लोकेषु ज्ञेयम् ।] पूजाद्युपासनैः ।<br>
शुद्धचित्तस्य रामस्य विचारोदय उच्यते ॥</p>
<p>श्रोतारमभिमुखयितुं श्रुतमित्यादि ॥ २ ॥</p>
<p>अथ ते कथयाम्यद्य ज्ञानखण्डं महाद्भुतम् ।<br>
यच्छ्रुत्वा न पुनः क्वापि मनुष्यः शोकमृच्छति ॥ ३ ॥</p>
<p>महाद्भुतत्वमेवाह - यच्छ्रुत्वेति ॥ ३ ॥</p>
<p>वैदिकं वैष्णवं शैवं शाक्तं पाशुपतं तथा ।<br>
विज्ञानं सम्यगालोच्य यदेतत् प्रविनिश्चितम् ॥ ४ ॥</p>
<p>प्रकृतज्ञानस्य सर्वोत्तमत्वं वक्तुमाह - वैदिकमिति ।<br>
वैदिकमौपनिषदम् । वैष्णवं पाञ्चरात्रोक्तम् । शैवं षडर्द्धशास्त्रीयम्<br>
। शाक्तं महोच्छुष्माद्युक्तम् । पाशुपतं कामोकोक्तम् । विज्ञानम्<br>
आत्मतत्त्वनिश्चायकोपपत्तिजालम् [क्: तत्त्वं निश्चा-] ॥ ४ ॥</p>
<p>प्। ३)</p>
<p>नैतद्विज्ञानसदृशमन्यद् मानसमारुहेत् ।<br>
मया श्रीदत्तगुरुणा भार्गवाय निरूपितम् ॥ ५ ॥</p>
<p>सर्वोत्तमत्वादेवाह - नैतदिति । दत्तगुरुनिरूपितं यथा मानसमारुहेन्न<br>
तथान्यदित्यर्थः ॥ ५ ॥</p>
<p>उपपत्त्युपलब्धिभ्यां समेतं बहु चित्रितम् ।<br>
अत्रोक्तेनापि नो वेद यदि कश्चिद्विमूढधीः ॥ ६ ॥</p>
<p>कुत एवम्? तदाह - उपपत्तिति । उपपत्तिर्युक्तिः । उपलब्ध्रनुभवः ।<br>
बहुकथाचित्रितम् । अत्रोक्तं [क्: अत्रोक्त] ज्ञानं चित्तमारुहेदेवेति<br>
व्यतिरेकमुखेन द्रढयति - अत्रेति ॥ ६ ॥</p>
<p>स केवलं दैवहतः स्थाणुरेव न संशयः ।<br>
न तस्य स्यादपि ज्ञानं साक्षाच्छिवनिरूपितम् ॥ ७ ॥</p>
<p>तत्ते शृणु समाख्यास्ये ज्ञानखण्डात्मना स्थितम् ।<br>
अहो सतामद्भुतं [क्: सत्तम्-] हि वृत्तं सर्वगुणोत्तरम् ॥ ८ ॥</p>
<p>तद् ज्ञानखण्डात्मना स्थितं शास्त्रम् । सर्वज्ञकल्पं नारदं<br>
स्वस्मादाख्यानं शुश्रूषन्तं स्तौति - अहो इति । सर्वगुणैरुत्तरं<br>
श्रेष्ठम् ॥ ८ ॥</p>
<p>यन्मत्तोऽप्येष देवर्षिः शुश्रुषत्यपि किञ्चन ।<br>
अनुग्राहकता चैषा सतां सहजसम्भवा ॥ ९ ॥</p>
<p>एषा शुश्रुषा ॥ ९ ॥</p>
<p>यथा ग्राणोल्लासकता मृगनाभेः स्वतः स्थिता ।<br>
एवं दत्तात्रेयमुखाच्छ्रुत्वा माहात्म्यवैभवम् ॥ १० ॥</p>
<p>एवं माहत्म्यखण्डोक्तवत् [त्रिपुरारहस्य माहात्म्यखण्डं १९३२ ई०<br>
वर्षे वाराणसीस्थकाशीसंस्कृतग्रन्थमालायां मुद्रितमत्र<br>
द्रष्टव्यम्] ॥ १० ॥</p>
<p>रामः सर्वजनारामो जामदग्न्यः शुभाशयः ।<br>
भक्त्यापहृतसच्चित्तस्तूष्णीं किञ्चिद् बभूव ह ॥ ११ ॥</p>
<p>भक्त्या अपहृतं निलीनं सत् शुद्धं चित्तं यस्य ॥ ११ ॥</p>
<p>प्। ४)</p>
<p>अथसाद्य बहिर्वृत्तिं [क्: वृत्ति] भरितानन्दलोचनः ।<br>
रोमाञ्चपीवरवपुः स्वान्तरानन्दनिर्भरः ॥ १२ ॥</p>
<p>आनन्द आनन्दाश्रुः । स्वीयः आन्त्रो [क्: अन्तरो] भक्तिजनितो य आनन्दः<br>
तेन निर्भरः पूर्णः ॥ १२ ॥</p>
<p>हर्षोऽमायन् [क्: हर्षो ना-] रोमकूपविभेदान्निर्गमन्निव ।<br>
प्रणनाम दत्तगुरुं दण्डवच्चरणान्तिके ॥ १३ ॥</p>
<p>स्वान्तरमायन् यो हर्षः स रोमकूपविभेदान्निर्गमन्निव<br>
रोमाञ्चपीवरवपुरिति सम्बन्धः ॥ १३ ॥</p>
<p>उत्थाय हर्षभरितः प्राह गद्गदसुस्वरः ।<br>
धन्योऽहं कृतकृत्योऽहं श्रीगुरो त्वत्प्रसादतः ॥ १४ ॥</p>
<p>यत्प्राह - तदेवाह - धन्य इति ॥ १४ ॥</p>
<p>यस्य मे करुणासिन्धुस्तुष्टः साक्षाद् गुरुः शिवः ।<br>
यस्मिंस्तुष्टे ब्रह्मपदमपि स्यात् तृणसम्मितम् ॥ १५ ॥</p>
<p>मृत्युरप्यात्मतां याति यस्मात्तुष्टाद् गुरोर्ननु ।<br>
ममाकाण्डादेव गुरुः सोऽद्य तुष्टो महेश्वरः ॥ १६ ॥</p>
<p>गुरुतोषहेतुको मृत्युरात्मतां यातीति । अकाण्डाद् अनिमित्तेन । स बहुप्रयासेन<br>
तोषणीयः ॥ १६ ॥</p>
<p>मन्ये सर्वं मया प्राप्तमित्येव कृपया गुरोः ।<br>
नाथ माहात्म्यमखिलं श्रुतं त्वत्कृपयाधुना ॥ १७ ॥</p>
<p>गुरुं प्रत्याह - नाथेत्यादि ॥ १७ ॥</p>
<p>तामुपासितुमिच्छामि त्रिपुरां परमेश्वरीम् ।<br>
तदुपास्तिक्रमं ब्रूहि मह्यं सुकृपया गुरो ॥ १८ ॥</p>
<p>इति सम्प्रार्थितो दत्तगुरुरालक्ष्य भार्गवे ।<br>
योग्यतां त्रिपुरोपास्तौ सच्छ्रद्धाभक्तिबृंहिताम् ॥ १९ ॥</p>
<p>क्रमेण दीक्ष्यामास त्रिपुरोपास्तिहेतवे ।<br>
जामदग्न्योऽपि सम्प्राप्य त्रैपुरं दीक्षणं शुभम् [क्: शुभे] ॥<br>
२० ॥</p>
<p>प्। ५)</p>
<p>सर्वदीक्षासमधिकं पूर्णतत्त्वप्रबोधनम् ।<br>
मन्त्रयन्त्रवासनाभिरन्वितं [क्: तम] निखिलं क्रमम् ॥ २१ ॥</p>
<p>मन्त्रयन्त्रयोर्वासना भावनाभेदाः । क्रमः पद्धतिः [क्:<br>
क्रमपद्धतिः] ॥ २१ ॥</p>
<p>प्राप्य श्रीगुरुवक्त्राब्जाद्रसं मधुकरो यथा ।<br>
तृप्तान्तरङ्ग आनन्दमादितो [ख्, ग्: मोदितो] भार्गवस्तदा ॥<br>
२२ ॥</p>
<p>उपास्तिक्रमजिज्ञासानिवृत्तिस्तृप्तिः तज्जनितानन्दपूर्णत्वान्मादितो [क्:<br>
मादितोत्तमः] मत्तः ॥ २२ ॥</p>
<p>श्रीनाथेनाभ्यनुज्ञातस्त्रिपुरासाधनोद्यतः ।<br>
परिक्रम्य गुरुं नत्वा महेन्द्राद्रिमुपाययौ ॥ २३ ॥</p>
<p>तत्र निर्माय वसतिं शुभामतिसुखावहाम् ।<br>
अभूदुपासनपरो वर्षद्वादशकं तदा ॥ २४ ॥</p>
<p>नित्यनैमित्तिकपरः पूजाजपपरायणः ।<br>
सदा श्रीत्रिपुरेशान्या मूर्तिध्यानैकतत्परः ॥ २५ ॥</p>
<p>एवं तस्यात्यागात् कालो द्वादशाब्दो निमेषवत् ।<br>
अथैकदा [घ्: तथ-] सुखासीनो नामदग्न्योऽनुचिन्तयत् ॥ २६ ॥</p>
<p>पुरा यत्प्राह संवर्तो मया स्वभ्यर्थितः पथि ।<br>
तन्मया नैव विदितमंशेनापि तदा ननु ॥ २७ ॥</p>
<p>पुरा रामात्पराजयानन्तरम् । एतच्च माहात्म्यखण्डे ज्ञेयम् । तत् संवर्तोक्तं<br>
ज्ञानम् ॥ २७ ॥</p>
<p>विस्मृतं च मया यस्मात् प्राङ्न पृष्टं गुरुं प्रति ।<br>
माहात्म्यं त्रिपुराशक्तेः श्रुतं श्रीगुरुवक्त्रतः ॥ २८ ॥</p>
<p>प्रष्टुं विस्मृतम् ॥ २८ ॥</p>
<p>परन्तु तत्र विदितं यत्संवर्तः पुराऽब्रवीत् ।<br>
मया सृष्टिप्रसङ्गेन पृष्टं किञ्चिद् गुरुं प्रति ॥ २९ ॥</p>
<p>मया सृष्टीत्याद्यपि प्रथमखण्डे [माहात्म्यखण्डे दशमाध्याये<br>
४९-६२ श्लोकेषु] ज्ञेयम् ॥ २९ ॥</p>
<p>प्। ६)</p>
<p>तदा कटकृदाख्यानं वर्णयित्वा च मे गुरुः ।<br>
नाब्रवीदप्रकृततस्तन्मे तत्तादृशं स्थितम् ॥ ३० ॥</p>
<p>कुतो नाब्रवीत्तदाह - अप्रकृतत इति । तादृशम् अविदितम् ॥ ३० ॥</p>
<p>लोकस्य गतिमेतां तु न जानाम्यपि लेशतः ।<br>
कस्मादिदं समुदितं जगदाडम्बरं महत् ॥ ३१ ॥</p>
<p>कुत्र वा गच्छति पुनः कुत्र संस्थानमृच्छति ।<br>
अस्थिरं तु प्रपश्यामि सर्वं सर्वत्र किञ्चन ॥ ३२ ॥</p>
<p>अस्थिरं प्रतिक्षणपरिणामि ॥ ३२ ॥</p>
<p>व्यवहारः स्थिरप्रायः कस्मादेतदपीदृशम् ।<br>
चित्रां जगद्व्यवहृतिं प्रपश्याम्यविमर्शिनीम् ॥ ३३ ॥</p>
<p>विषयस्यास्थिरत्वे कथं तद्विषयकव्यवहारोऽयं ग्रामो मत्पुत्रार्थं<br>
सम्पादित इति स्थिरप्रायो भवतीति विस्मयन्नाह - व्यवहार इति ।<br>
अविमर्शिनीमविचारवतीम् ॥ ३३ ॥</p>
<p>अहो यथान्धानुगतो ह्यन्धश्चेष्टति तादृशः ।<br>
लोकस्य व्यवहारो वै सर्वस्याप्यभिलक्षितः ॥ ३४ ॥</p>
<p>अन्धपरम्परयैव व्यवहार इत्याह - अहो इति ॥ ३४ ॥</p>
<p>निदर्शनं ह्यात्मकृतिरत्र मे सर्वथा भवेत् ।<br>
नूनं मम शैशवे किं जातं तन्मे न भावितम् ॥ ३५ ॥</p>
<p>अत्र दृष्टान्तः स्वस्याचारणमेवेत्याह - निदर्शनमिति । आत्मनः<br>
कृतिर्व्यवहारः । तदेवाह - नूनमिति । मे मया ॥ ३५ ॥</p>
<p>कौमारे चान्यथा वृत्तं तारुण्येऽपि ततोऽन्यथा ।<br>
इदानीमन्यथैवाति व्यापारो मम सर्वथा ॥ ३६ ॥</p>
<p>किमभूत् फलमेतेषां तन्न वेद्मि कथञ्चन ।<br>
यद्यत्काले यच्च यच्च क्रियते येन येन वै ॥ ३७ ॥</p>
<p>प्। ७)</p>
<p>सम्यगेवेति तद्बुद्ध्वा फलावष्टम्भपूर्वकम् ।<br>
फलं किं तत्र सम्प्राप्तं केन वा सुखमात्मनः ॥ ३८ ॥</p>
<p>फलावष्टम्भः फलप्राप्तिनिश्चयः ॥ ३८ ॥</p>
<p>यच्चापि लोके फलवदविमृश्य फलं हि तत् ।<br>
न फलं तदहं मन्ये पुनर्यस्मात् करोति सः ॥ ३९ ॥</p>
<p>यच्च फलं धनादि तस्याविचारेणैव फलत्वमित्याह - यच्चेति ॥ ३९ ॥</p>
<p>प्राप्ते फले फलेच्छावान् पुनर्भूयात् कथं वद ।<br>
यस्मान्नित्यं करोत्येव जनः सर्वः फेलेहया ॥ ४० ॥</p>
<p>फलाभिमतप्राप्त्यनन्तरं प्रवृत्तिकारणेच्छाया एवोदयः कथमित्याह ##-</p>
<p>फलं तदेव सम्प्रोक्तं दुःखहानिः सुखं च वा ।<br>
कर्तव्यशेषे नो दुःखनाशो वा सुखमेव वा ॥ ४१ ॥</p>
<p>ननु किञ्चित्फलप्राप्तावपि फलान्तरप्राप्त्यर्थं करणं<br>
युक्तमेवेत्याशङ्क्य नेति वक्तुं फलस्वरूपं निरूपयति - फलमिति ।<br>
अभावस्यासतो न फलत्वं युक्तमित्याह - सुखं च वेति ॥ ४१ ॥</p>
<p>कर्तव्यतैव दुःखानां परमं दुःखमुच्यते ।<br>
तत्सत्त्वे तु कथं ते स्तो दुःखाभावः सुखं च वा ॥ ४२ ॥</p>
<p>दुःखानां मध्ये कर्तव्यतैव परमं महद् दुःखम् । ते दुःखाभावः<br>
सुखं चेति द्वे ॥ ४२ ॥</p>
<p>यथा दग्धाखिलाङ्गस्य पादे पाटीरलेपनम् ।<br>
तथा कर्तव्यशेषस्य सुखलाभ इहोच्यते ॥ ४३ ॥</p>
<p>एतदेव दृष्टान्तैरुपपादयति - यथेत्यादि ॥ ४३ ॥</p>
<p>यथा शराविद्धहृदः परिष्वङ्गोऽप्सरोगणैः ।<br>
तथा कर्तव्यशेषस्य सुखलाभ इहोच्यते ॥ ४४ ॥</p>
<p>यथा क्षयामयाविष्टनरस्य गीतसंश्रुतिः ।<br>
तथा कर्तव्यशेषस्य सुखलाभ इहोच्यते ॥ ४५ ॥</p>
<p>सुखनस्ते हि लोकेषु येऽकर्तव्यतया स्थिताः ।<br>
पूर्णाशया महात्मानः सर्वदेहसुशीतलाः ॥ ४६ ॥</p>
<p>तर्हि कः सुखीत्याकाङ्क्षायामाह - सुखिन इति । न कर्तव्यं यस्य<br>
तद्भावोऽकर्तव्यता । इदमेव सुखिनां [क्: सुखिनाम् । न क्षण]<br>
लक्षणमिति भवः । सुखिनमितरस्माद्विवेचयितुमाह - पूर्णेत्यादि ।<br>
अन्येषां प्राप्तव्यशेषादपूर्णः कामिताप्राप्त्या रिक्त आशयश्चित्तम् । तथान्ये<br>
महात्मानः स्वात्मानं न्यूनं मन्यमानाः । स्पष्टं चैतत् ।<br>
सार्वभौमोऽपीन्द्रात् स्वात्मानं न्यूनं मन्यत इति । मूर्ध्नि मुकुटसत्त्वेऽपि<br>
कण्ठे [ख्: कण्ठे नास्ति] हाराभावेन दुःखानुवृत्तेः न ते<br>
सर्वाङ्गशीतलाश्च ॥ ४६ ॥</p>
<p>प्। ८)</p>
<p>यदि कर्तव्यशेषेऽपि सुखं स्यात् केनचित् क्वचित् ।<br>
शूलप्रोतेऽपि च नरे स्यात् सुखं गन्धमाल्यजम् ॥ ४७ ॥</p>
<p>केनचिद् वस्त्रमाल्यादिना ॥ ४७ ॥</p>
<p>अहो महच्चित्रमेतत् कर्तव्यशतसङ्कुले ।<br>
सुखमस्तीह यस्यार्थे करोत्येव सदा जनः ॥ ४८ ॥</p>
<p>अहो विचारमाहात्म्यं किं वदामि नृणामहम् ।<br>
अनन्तकर्तव्यशैलाक्रान्ताः सुअख्यं लभन्ति च ॥ ४९ ॥</p>
<p>यथा [क्: तथा] सौख्याय यतते सार्वभौमस्तु सर्वदा ।<br>
तथैव यतते नित्यमपि भिक्षाटने रतः ॥ ५० ॥</p>
<p>पृथक् तौ प्राप्नुतः सौख्यं मन्येते कृतकृत्यताम् ।<br>
तद्येन यान्ति सर्वेऽपि याम्यहं ताननुक्रमात् ॥ ५१ ॥</p>
<p>येनाविचारितेन मार्गेण क्रमाद् यान्ति तानहमनुयामि ॥ ५१ ॥</p>
<p>अनालोच्य फलं चापि यथान्धोऽन्धानुगस्तथा ।<br>
तदलं मेधयानेन भूयो गत्वा दयानिधिम् ॥ ५२ ॥</p>
<p>अत्र हेतुः - फलमनालोच्येति । मेधया अविचारजनितनिश्चयेन । अनेन<br>
विचारेण सह गत्वा । यावद्विचारो न नश्येत्तावदिति तात्पर्यम् ॥ ५२ ॥</p>
<p>विजिज्ञासितजिज्ञास्यो विचिकित्साम्बुधेः परम् ।<br>
पारं प्रपत्स्ये सुशुभं गुरुवाक्प्लवमाश्रितः ॥ ५३ ॥</p>
<p>विचिकित्सा सन्देहः । गुरुवागेव प्लवो नौः तमाश्रितः [क्: तामाश्रितः] ॥<br>
५३ ॥</p>
<p>प्। ९)</p>
<p>इति व्यवस्य सहसा जामदग्न्यः शुभाशयः ।<br>
प्रतस्थे तद्गिरिवराद् गुरुदर्शनकाङ्क्ष्या ॥ ५४ ॥</p>
<p>गन्धमादनशैलेन्द्रं प्राप्य शीघ्रमपश्यत ।<br>
गुरुं पद्मासनासीनं भूभास्वन्तमिव स्थितम् ॥ ५५ ॥</p>
<p>प्रणनाम पादपीठपुरतो भुवि दण्डवत् ।<br>
शिरसाऽपीडयत् पादपद्मं निजकराश्रितम् ॥ ५६ ॥</p>
<p>अथैवं प्रणतं रामं दत्तात्रेयः प्रसन्नधिः ।<br>
आशिर्भिर्योजयामास समुत्थापयदादरात् ॥ ५७ ॥</p>
<p>वत्सोत्तिष्ठ चिरादद्य त्वां पश्यामि समागतम् ।<br>
ब्रूहि स्वात्मभवं वृत्तं निरामयतया [क्: निरामयास्थितम्]<br>
स्थितम् ॥ ५८ ॥</p>
<p>आत्मभवं शरीरादौ भवमुत्पन्नम् ॥ ५८ ॥</p>
<p>अथोत्थाय गुरूक्त्या स गुर्वादिष्टाग्न्यविष्टरः ।<br>
उपविश्य प्रसन्नात्मा बद्धाञ्जलिपुटोऽब्रवीत् ॥ ५९ ॥</p>
<p>श्रीगुरो करुणासिन्धो त्वत्कृपामृत आप्लुतः ।<br>
कथं स परिभूयेत विधिसृष्टैरथामयैः ॥ ६० ॥</p>
<p>अथेति अप्यर्थः । विधिसृष्टैरपीत्यर्थः ॥ ६० ॥</p>
<p>त्वत्कृपात्मामृतकरमण्डलान्तः स्थितं तु माम् ।<br>
सन्तापयेत् कथं व्याधिश्चण्डांशुरतिभीषणः ॥ ६१ ॥</p>
<p>आन्तरं बाह्यमपि ते कृपयानन्दितं मम ।<br>
सदा स्थितं किन्तु भवत्पादाब्जवियुतिं विना ॥ ६२ ॥</p>
<p>आन्तरं मनः । बाह्यं शरीरम् । भवत्पादाब्जयोर्वियुतिर्वियोगः ॥ ६२ ॥</p>
<p>नान्यद्रुजावहं किञ्चिदासीन्मे लेशतः क्वचित् ।<br>
तद्भवच्चरणाम्भोजदर्शनादद्य वै पुनः ॥ ६३ ॥</p>
<p>प्। १०)</p>
<p>सम्पूर्णता समापना सर्वथा श्रीगुरो ननु ।<br>
तत् किञ्चिच्चिरसंवृत्तं हृदि मे परिवर्तते ॥ ६४ ॥</p>
<p>आनन्दस्य सम्पूर्णता । चिरकालाद्धृदि संवृत्तम् उत्पन्नं प्रष्टव्यमिति ॥<br>
६४ ॥</p>
<p>तत्प्रष्टुं त्वाभिवाञ्छामि चिरसंशयितान्तरः ।<br>
आज्ञप्तो भवताद्याहं पृच्छामि विचिकित्सितम् ॥ ६५ ॥</p>
<p>प्रष्टव्यार्थे चिरात् संशयितम् आन्तरं मनो यस्य ॥ ६५ ॥</p>
<p>संश्रुत्यैवं भार्गवोक्तिं दत्तात्रेयो दयानिधिः ।<br>
सम्प्रहृष्टमना राममूचे प्रीत्याथ भार्गवम् ॥ ६६ ॥</p>
<p>पृच्छ भार्गव यत्तेऽद्य प्रष्टव्यं चिरसम्भृतम् ।<br>
तव भक्त्या प्रसन्नोऽस्मि प्रब्रवीमि तवेप्सितम् ॥ ६७ ॥</p>
<p>इति श्रीमदितिहासोत्तमे त्रिपुरारहस्ये ज्ञानखण्डे भार्गवप्रश्ने<br>
प्रथमोऽध्यायः ॥</p>
<p>इति श्रीत्रिपुरारहस्यज्ञानखण्डव्याख्यायां [ग्, घ्:<br>
श्रीत्रिपुरारहस्ये-] तात्पर्यदीपिकायां प्रथमोऽध्यायः ॥</p>
<p>प्। ११)</p>
<h2 id="०२">०२</h2>
<p>अथ द्वितीयोऽध्यायः</p>
<p>इत्याज्ञप्तो [क्, ग्: अस्य श्लोकस्य पूर्वार्धोत्तरार्धयोः<br>
पुस्तकयोर्विपर्यस्तः पाठः] जामदग्न्यः प्रणम्याऽत्रिसुतं मुनिम् ।<br>
प्रश्रयावनतो भूत्वा सम्प्रष्टुमुपचक्रमे ॥ १ ॥</p>
<p>अत्राध्याये वेदमितैः पद्यैः कर्तव्यदूषणम् ।<br>
क्रियते सुविचारस्य जनिस्तुतिरपीर्यते ॥</p>
<p>पृच्छेत्याज्ञप्तः । प्रश्रयः विनयः ॥ १ ॥</p>
<p>भगवन् गुरुनाथार्य सर्वज्ञ करुणानिधे ।<br>
पुरा मे नृपवंशेषु क्रोधः कारणतो ह्यभूत् ॥ २ ॥</p>
<p>स्वस्य निर्वेदपाप्तिप्रकारमाह - पुरेति ॥ २ ॥</p>
<p>तद्भूयो निहितं क्षात्रं सगर्भं सस्तनन्धयम् ।<br>
मया त्रिःसप्तकृत्वो वै क्षत्रासृग्भरिते ह्रदे ॥ ३ ॥</p>
<p>तत् क्रोधाद्धेतोः ॥ ३ ॥</p>
<p>सन्तर्पिताः पितृगणास्तुष्टा मद्भक्तिगौरवात् ।<br>
मत्क्रोधं शामयामासुः शान्तः पित्राज्ञयाप्यहम् ॥ ४ ॥</p>
<p>सम्प्रत्ययोध्यामध्यास्ते यः श्रीरामो हरिः स्वयम् ।<br>
क्रोधान्धस्तेन भूयोऽहं सङ्गतो बलदर्पितः ॥ ५ ॥</p>
<p>तेन दर्पाद्भगवता च्यावितश्च पराजितः ।<br>
जीवन् कथञ्चिन्न्र्यातो ब्रह्मण्येनानुकम्पिना ॥ ६ ॥</p>
<p>अथ मामुपसम्प्राप्तो निर्वेदः परिभावितम् [घ्: परिभावितः] ।<br>
ततोऽत्यन्तं पथि मया बहुधा परिदेवितम् ॥ ७ ॥</p>
<p>परिदेवितं प्रलपितम् ॥ ७ ॥</p>
<p>संवर्तमवधूतेन्द्रं मार्गेऽकस्मात् समासदम् ।<br>
भस्मच्छन्नाग्निवद् गूढं कथञ्चिदविदं तदा ॥ ८ ॥</p>
<p>समासदमासादितवान् ॥ ८ ॥</p>
<p>प्। १२)</p>
<p>सन्तप्त इव नीहारं तं सर्वाङ्गसुशीतलम् ।<br>
सङ्गम्यैवातिशिशिरभावमासादयं तदा ॥ ९ ॥</p>
<p>कीदृशं संवर्तं कथंविधो राम आसादितवान्? तदाह - सन्तप्तेति ।<br>
सङ्गमफलमाह - सङ्गम्येति ॥ ९ ॥</p>
<p>मया स्वस्थितिमापृष्टः प्राहामृतसुपेशलम् ।<br>
सुसारपिण्डवत् सर्वं निष्कृष्य प्रत्यपादयत् ॥ १० ॥</p>
<p>पेशलं सुन्दरम् । सर्वं प्रश्नार्थम् ॥ १० ॥</p>
<p>नाहं तदशकं स्प्रष्टुं रङ्को राज्ञीं यथा तथा ।<br>
भूयः सम्प्रार्थितः सोऽथ भवन्तं मे विनिर्दिशत् ॥ ११ ॥</p>
<p>तत् संवर्तोक्तम् । रङ्कः दरिद्री ॥ ११ ॥</p>
<p>तद्भवच्चरणद्वन्द्वं [घ्: तन्मे अन्धो तद्भव इति<br>
पङ्क्तिक्रमः] तत आसादितं मया ।<br>
अन्धो जनसमायोगमिवात्यन्तसुखावहम् ॥ १२ ॥</p>
<p>तन्मे न विदितं किञ्चित् संवर्तमुनिराह यत् ।<br>
श्रुतं माहात्म्यमखिलं त्रिपुराभक्तिकारकम् ॥ १३ ॥</p>
<p>तत् संवर्तोक्तं श्रवणाधिकारं स्वस्मिन्नाह - श्रुतमिति ॥ १३ ॥</p>
<p>सा भवद्रूपिणी देवी हृदि नित्यं समाहिता ।<br>
एवं मे वर्तमानस्य किं फलं समवाप्यते ॥ १४ ॥</p>
<p>भवद्रूपिणी गुरुरूपिणी । फलस्य देवताकारचित्तवृत्तेः प्राप्तत्वात्<br>
पुनरुपासनं पिष्टपेषणवदित्याह - एवमिति ॥ १४ ॥</p>
<p>भगवन् कृपया ब्रूहि यत्संवर्तः पुरावदत् ।<br>
अविदित्वा च तन्नास्ति क्वचीच्च कृतकृत्यता ॥ १५ ॥</p>
<p>किं संवर्तोक्तेन उपासनमेव कुर्विति चेदाह - अविदित्वेति ॥ १५ ॥</p>
<p>तदुक्तमविदित्वा तु यद्यच्च क्रियते मया ।<br>
तद्वालक्रीडनमिव प्रतिभाति समन्ततः ॥ १६ ॥</p>
<p>तदविदित्वोपासनमन्यद्वा कर्म सर्वं व्यर्थमित्याह - तदुक्तमिति ॥ १६ ॥</p>
<p>प्। १३)</p>
<p>पुरा मया हि बहुशः क्रतुभिर्दक्षिणोच्छ्रयैः ।<br>
प्रभूतान्नगणैरिष्टा देवाः शक्रमुखा ननु ॥ १७ ॥</p>
<p>ननु न व्यर्थं कर्मादीनां फलसत्त्वादिति चेन्नेत्याह - पुरेति ।<br>
दक्षिणानाम् उच्छ्रय आधिक्यं येषु ॥ १७ ॥</p>
<p>तदल्पफलमेवेति श्रुतं संवर्तवक्त्रतः ।<br>
मन्ये तदहमल्पं यत् दुःखमेवेति सर्वथा ॥ १८ ॥</p>
<p>तदल्पेति । एवंविधोत्तमकर्मणामल्पफलत्वे किमन्येषामिति भावः ।<br>
अल्पफलत्वेऽपि न फलाभाव इत्याशङ्क्याल्पफलस्य दुःखात्मतैवेत्याह -<br>
मन्य इति ॥ १८ ॥</p>
<p>असुखं नहि दुःखं स्याद् दुःखमल्पं सुखं स्मृतम् ।<br>
यतः सुखात्यये दुःखं भवेद् गुरुतरं किल ॥ १९ ॥</p>
<p>एतदेव निरूपयति - असुखमिति । तत्र हेतुः - यत इति ॥ १९ ॥</p>
<p>नैतावदेव चैतस्मादधिकं चास्ति वैभवम् ।<br>
मृत्यूपयोगो यद्भूयो न तत्र स्यात् कदाचन ॥ २० ॥</p>
<p>ननु कृतकर्मधारयाल्पसुखधारा [ख्: सुखाधार] प्राप्तेः किं<br>
ज्ञानेनेति चेदाह - नैतावदेवेति । भयमेवाह - मृत्यूपेति ।<br>
मृत्युग्रसनं कर्मभिर्दुर्निवारमिति भावः ॥ २० ॥</p>
<p>एवमेव भवेद्यन्मे क्रियते त्रिपुराविधौ ।<br>
बालक्रीडेव मे भाति सर्वं तन्मानसं यतः ॥ २१ ॥</p>
<p>ननु कर्मैवंविधमेव । उपासनं तु<br>
परदेवतासम्बन्धान्नैवमित्याशङ्क्योपासनमपि शुष्ककर्मतुल्यमेव<br>
फलत इत्याह - एवमिति । मे मया त्रिपुरोपासनविधौ क्रियमाणं<br>
कर्मवदेवेत्यर्थः । अत एव बालक्रीडेवेति । तत्र हेतुः - मानसं यत इति ॥ २१<br>
॥</p>
<p>एतद्यदुक्तं भवता कर्तुं तत् [क्: तस्या] स्यादितोऽन्यथा ।<br>
नियतं चाप्यन्यथा तद् वचोभेदसमाश्रयात् ॥ २२ ॥</p>
<p>उपासनस्य कर्मतुल्यतामाह - एतदिति । यद् उपासनम् । वचोभेदः<br>
शास्त्रभेदः । शास्त्राणां विविधत्वेन भवदुक्तप्रकारेणान्यथा वा<br>
नियमेनानियमेन वा कर्तुं शक्यमित्यर्थः ॥ २२ ॥</p>
<p>प्। १४)</p>
<p>आलम्बभेदतश्चापि विविधं प्रतिपद्यते ।<br>
कथमेतत् क्रतुसममसत्यफलसम्मितम् ॥ २३ ॥</p>
<p>शालिग्रामनार्मदाद्यालम्बनभेदेन चान्यथा कर्तुं शक्यम् । एवमनेकथा<br>
प्रतिपद्यमानत्वात् क्रत्वादिकर्मसममेतदुपासनमसत्यफलत्वेन सम्मितं<br>
निश्चितम् । क्रतुसमं कथं न भवेदिति शेषः ॥ २३ ॥</p>
<p>अप्यसत्यात्मकं यस्मात् कथं सत्यसमं भवेत् ।<br>
अथापि नित्यं [क्: नित्य] कर्तव्यमेतन्नास्यावधिः क्वचित् ॥ २४ ॥</p>
<p>मानसत्वात् स्वरूपतोऽप्यसत्यं यस्मात्तस्मात् कथं सत्यफलजनकं भवेत् ।<br>
नास्त्यकृतः कृतेन (मुण्ड० १।२।१२) इति वचनादिति भावः ।<br>
शास्त्रस्येश्वरसङ्कल्परूपत्वेनाचिन्त्यत्वान्नैवं वक्तुं युक्तमिति चेदाह ##-</p>
<p>लक्षितो मे स भगवान् [क्, घ्: भगवन्] संवर्तः सर्वशीतलः<br>
।<br>
कर्तव्यलेशविषमविषज्वालाविनिर्गतः ॥ २५ ॥</p>
<p>ननु यावज्जीवं कुर्वत एव परश्रेयःप्राप्तिरिति चेदाह - लक्षित इति । मे मया<br>
। न तेन श्रेयः प्राप्तमिति चेदाह - सर्वशीतल इति । न प्रत्यक्षदृष्टे<br>
विप्रतिपत्तिरित्याशयः । कुत एवं स सर्वशीतलस्त्वया ज्ञातः । तदाह -<br>
कर्तव्येति । यतो विनिर्गतः ततः शीतलः ॥ २५ ॥</p>
<p>हसन्निव लोकतन्त्रमभयं मार्गमाश्रितः ।<br>
वने दावाग्निसङ्कीर्णे हिमाम्बुस्थगजोपमः ॥ २६ ॥</p>
<p>न च स केवलं मूढः पापफलभाक् यतोऽभयं मार्गमाश्रितो<br>
लोकव्यवहारं हसन्निवास्ते । तस्य सर्वशीतलत्वे दृष्टान्तः - वन इति ॥ २६ ॥</p>
<p>सर्वकर्तव्यवैकल्यामृतसंस्वादनन्दितः ।<br>
कथमेतां दशां प्राप्तो यच्च मामाह तत्पुरा ॥ २७ ॥</p>
<p>कर्तव्यवैधुर्यमात्रेण कथं स महासुखी ? तदाह - सर्वेति ।<br>
कर्तव्यतैव महादुःखहेतुः । व्यवहारे श्रान्तिदर्शनात् तदभावादेव<br>
सुखम् । सुषुप्तौ सुखदर्शनादिति भावः । एतां दशां<br>
कर्मत्यागादभयदशां संवर्तः प्राप्तः ॥ २७ ॥</p>
<p>प्। १५)</p>
<p>सर्वमेतत् सुकृपया गुरो मे वक्तुमर्हसि ।<br>
कर्तव्यकालभुजगनिगीर्णं मां विमोचय ॥ २८ ॥</p>
<p>किमेतेन ते प्रयोजनमिति चेदाह - कर्तव्येति ॥ २८ ॥</p>
<p>इत्युक्त्वा चरणौ मूर्ध्ना गृहीत्वा दण्डवन्नतः ।<br>
अथ दृष्ट्वा तथाभूतं भार्गवं मुक्तिभाजनम् [घ्: भक्ति] ॥<br>
२९ ॥</p>
<p>तथाभूतम् आर्तं मुमुक्षुम् ॥ २९ ॥</p>
<p>दयमानस्वभावोऽथ दत्तो वक्तुमुपाक्रमत् ।<br>
वत्स भार्गव धन्योऽसि यस्य ते बुद्धिरीदृशी ॥ ३० ॥</p>
<p>कर्तव्यस्य दुःखहेतुत्वबुद्धिः ॥ ३० ॥</p>
<p>अब्धौ निमज्जतो नौकासम्प्राप्तिरिव सङ्गता ।<br>
एतावदेव सुकृतिः क्रियाभिरुपसङ्गतः ॥ ३१ ॥</p>
<p>बुद्धिं स्तौति - अब्धाविति । ते सङ्गतेत्यन्वयः । उपासनं बालक्रीडनवद्<br>
व्यर्थमिति रामेणोक्तं फलप्रदर्शनेन प्रत्याह - एतावदिति ।<br>
बुद्धिप्राप्तिमित्यर्थः ॥ ३१ ॥</p>
<p>स्वात्मानमारोहयति पदे परमपावने ।<br>
सा देवी त्रिपुरा सर्वहृदयाकाशरूपिणी ॥ ३२ ॥</p>
<p>उपसङ्गत आरोहयतीति सम्बन्धः । परमपावने निर्दोषे मोक्षाख्ये । कथं<br>
क्रियाभिर्बुद्धिप्राप्त्या पदारोहस्तदाह - सेति । हृदयाकाशेऽभिव्यक्त्या<br>
तद्रूपिणी ॥ ३२ ॥</p>
<p>अनन्यशरणं भक्तं प्रत्येवंरूपिणी द्रुतम् ।<br>
हृदयान्तः परिणता मोचयेद् मृत्युजालतः ॥ ३३ ॥</p>
<p>एवंरूपिणी प्रोक्तबुद्धिरूपिणी । प्रोक्तबुद्ध्यादिरूपेण [क्, ख्, ग्:<br>
बुद्ध्या रूपेण] परिणता सैव मोचयेदिति भावः ॥ ३३ ॥</p>
<p>यावत् कर्तव्यवेतालान्न बिभेति दृढं नरः ।<br>
न तावत् सुखमाप्नोति वेतालाविष्टवत् सदा ॥ ३४ ॥</p>
<p>अस्या बुद्धेर्व्यतिरेकमुखेन पदसाधनतामाह - यावदिति ॥ ३४ ॥</p>
<p>प्। १६)</p>
<p>नृणां कर्तव्यकालाहिसन्दष्टानां कथं शुभम् ।<br>
करालगरलज्वालाक्रान्ताङ्गानामिव क्वचित् ॥ ३५ ॥</p>
<p>सर्पदष्टानामिव कर्तव्ययुतानां न सुखमित्याह - नृणामिति ॥ ३५ ॥</p>
<p>कर्तव्यविषसंसर्गमूर्च्छितं पश्य वै जगत् ।<br>
अन्धीभूतं न जानाति क्रियां स्वस्य हितात्मिकाम् ॥ ३६ ॥</p>
<p>न जानाति । एवंरूपं जगत् पश्य ॥ ३६ ॥</p>
<p>अन्यथा चेष्टते भूयो मोहमापद्यते पुनः ।<br>
एवंविधो हि लोकोअयं कर्तव्यविषमूर्च्छितः ॥ ३७ ॥</p>
<p>अन्यथेति । हितसाधनाय [क्, ख्, ग्: नायत्सा] तत्साधनं<br>
विहायान्यथा चेष्टते । अत्र हेतुर्विषमूर्च्छित इति ॥ ३७ ॥</p>
<p>अनादिकालतो भीमे पच्यते विषसागरे ।<br>
यथा हि केचित् पथिकाः प्राप्ता विन्ध्यमहानगम् [क्: विन्ध्यं<br>
महा] ॥ ३८ ॥</p>
<p>एवं मोहो जीवस्य कदाप्रभृति [क्, ग्: भृतिसम्पन्न] सम्पन्न इति<br>
चेदाह - अनादीति । अत्र दृष्टान्तत्वेनाख्यायिकामुपक्रमते - यथेति ॥ ३८<br>
॥</p>
<p>क्षुधाभरसमाक्रान्ताः फलानि ददृशुर्वने ।<br>
विषमुष्टिफलान्याशु तिन्दुकस्य फलेहया ॥ ३९ ॥</p>
<p>भक्षयामासुरत्यन्तक्षुधानष्टरसेन्द्रियाः ।<br>
अथ ते तद्विषज्वालाज्वलिताङ्गाः सुपीडिताः ॥ ४० ॥</p>
<p>ननु विषमुष्टितिन्दुकफलयोराकृतिसाम्येऽपि न रससाम्यमित्यत आह -<br>
नष्टरसेन्द्रिया इति ॥ ४० ॥</p>
<p>अन्धीभूता विचिन्वन्तस्तद्विषोष्णप्रशान्तये ।<br>
अविदित्वा मुष्टिफलं तिन्दूफलनिषेवणात् ॥ ४१ ॥</p>
<p>मुष्टिफलं भक्षितमित्यविदित्वा ॥ ४१ ॥</p>
<p>मत्वा ज्वालां निजे देहे धत्तुरफलमासदुः ।<br>
भ्रान्त्या जम्बीरबुद्ध्या तत् सर्विरासीत् सुभक्षितम् ॥ ४२ ॥</p>
<p>तिन्दूफलजामेवाङ्गे ज्वालां मत्व आसदुः प्राप्ताः । तद् धत्तुरफलम् ॥ ४२ ॥</p>
<p>प्। १७)</p>
<p>उन्मत्ताश्च ततोऽभूवन् मार्गाद् भ्रष्टाश्च ते तदा ।<br>
अन्धीभूतातिगहने पतन्तो निम्नभूमिषु ॥ ४३ ॥</p>
<p>कण्टकैश्छिन्नसर्वाङ्गा [क्, घ्: श्चित्-]<br>
भग्नबाहूरुपादकाः ।<br>
अधिक्षिपन्तश्चान्योन्यं कलहं चक्रुरुच्चकैः ॥ ४४ ॥</p>
<p>मुष्टिभिश्च शिलाभिश्च काष्ठैर्जघ्नुः परस्परम् ।<br>
अथ ते दीर्णसर्वाङ्गाः पुरं कञ्चित् समासदुः ॥ ४५ ॥</p>
<p>निशीथे दैववशतः पुरद्वारमुपाययुः ।<br>
पुरद्वाराधिपालैस्ते प्रतिरुद्धाः प्रवेशने ॥ ४६ ॥</p>
<p>देशकालानभिज्ञानात् कलहं चक्रुरुच्चकैः ।<br>
अथ ते प्रहृता द्वारपालैरतितरां यदा ॥ ४७ ॥</p>
<p>द्वाराधिपैः कलहं चक्रुः ॥ ४७ ॥</p>
<p>तदा पलायनपरा बभूवुः परितस्तु ते ।<br>
पतिताः परिखे केचिद् भक्षिता मकरादिभिः ॥ ४८ ॥</p>
<p>परिखाजलस्थमकरादिभिः ॥ ४८ ॥</p>
<p>केचित् खातेषु कूपेषु पतिताः प्राणमुत्सृजुः ।<br>
अपरे तैर्विनिहताः केचिज्जीवग्रहं गताः ॥ ४९ ॥</p>
<p>एवं जना हितेच्छाभिः कर्तव्यविषमूर्च्छिताः ।<br>
अहो विनाशं यान्त्युच्चैर्मोहेनान्धीकृताः खलु ॥ ५० ॥</p>
<p>दार्ष्टान्तिके योजयति - एवमिति ॥ ५० ॥</p>
<p>धन्योऽसि भार्गव त्वं तु यस्मादभ्युदयं गतः ।<br>
विचारः सर्वमूलं हि सोपानं प्रथमं भवेत् ॥ ५१ ॥</p>
<p>मोहसागरोत्तीर्णत्वाद् धन्योऽसि । कोऽसावभ्युदयस्तदाह - विचार इति । मूलं<br>
भवेत् ॥ ५१ ॥</p>
<p>परश्रेयोमहासौधप्राप्तौ जानीहि सर्वथा ।<br>
सुविचारमृते क्षेमप्राप्तिः कस्य कथं भवेत् ॥ ५२ ॥</p>
<p>यत एवमतः सौधप्राप्तौ प्रथमं सोपानं जानीहि । अत एवाह - सुविचारेति<br>
॥ ५२ ॥</p>
<p>प्। १८)</p>
<p>अविचारः परो मृत्युरविचारहता जनाः ।<br>
विमृश्यकरी जयति सर्वत्राभीष्टसङ्गमात् ॥ ५३ ॥</p>
<p>अविचारहता दैत्या यातुधानाश्च सर्वशः ।<br>
विचारपरमा देवाः सर्वतः सुखभागिनः ॥ ५४ ॥</p>
<p>अविचारेण के हताः के वा विचारेण सुखिनस्तदाह - अविचारेति ॥ ५४ ॥</p>
<p>विचाराद्विष्णुमाश्रित्य जयन्ति प्रत्यरीन् सदा ।<br>
विचारः सुखवृक्षस्य बीजमङ्कुरशक्तिकम् ॥ ५५ ॥</p>
<p>देवाः प्रत्यरीन् दैत्यादीन् जयन्ति । अङ्कुरशक्तिकमिति । न निष्फलं बीजमिति<br>
भावः ॥ ५५ ॥</p>
<p>विराजते विचारेण पुरुषः सर्वतोऽधिकः ।<br>
विचाराद्विधिरुत्कृष्टो विचारात् पूज्यते हरिः ॥ ५६ ॥</p>
<p>सर्वज्ञस्तु विचारेण शिव आसीन्महेश्वरः ।<br>
अविचारान्मृगासक्तो रामो बुद्धिमतांवरः ॥ ५७ ॥</p>
<p>परमामापदं प्राप्तो विचारादथ वारिधिम् ।<br>
बद्ध्वा लङ्कापुरीं रक्षोगणाकीर्णां समाक्रमत् ॥ ५८ ॥</p>
<p>अविचाराद्विधिरपि मूढो भूत्वाऽभिमानतः ।<br>
शिरश्छेदं समगमदिति संश्रुतमेव ते ॥ ५९ ॥</p>
<p>महादेवोऽविचारेण वरं दत्वाऽसुराय वै ।<br>
भस्मीभावात् स्वस्य भीतः पलायनपरोऽभवत् ॥ ६० ॥</p>
<p>अविचाराद्धरिः पूर्वं भृगुपत्नीं निहत्य तु ।<br>
शापेन परमं दुःखमाप्तम्(मवापा)त्यन्तदुःसहम् ॥ ६१ ॥</p>
<p>एवमन्ये सुरा देवा यातुधाना नरा मृगाः ।<br>
अविचारवशादेव विपदं प्राप्नुवन्ति हि ॥ ६२ ॥</p>
<p>महाभागास्ते हि धीरा यान् कुत्रापि च भार्गव ।<br>
विजहाति विचारो नो नमस्तेभ्यो निरन्तरम् ॥ ६३ ॥</p>
<p>विचारपरान् स्तौति - महेति ॥ ६३ ॥</p>
<p>प्। १९)</p>
<p>कर्तव्यमविचारेण प्राप्य मुह्यन्ति सर्वतः ।<br>
विचार्य कृत्वा सर्वेभ्यो मुच्यतेऽपारसङ्कटैः ॥ ६४ ॥</p>
<p>अकर्तव्यमेव दुःखदमविचारात् कर्तव्यत्वेन प्राप्य सर्वतो मुह्यन्ति ।<br>
अपारसङ्कटैः अपरिहार्यदुःखप्रापकैः सह सर्वेभ्यो दुःखेभ्यः ॥ ६४ ॥</p>
<p>एवं लोकांश्चिरादेषोऽविचारः सङ्गतोऽभवत् ।<br>
यस्याविचारो यावत् स्यात् कुतस्तावद्विमर्शनम् ॥ ६५ ॥</p>
<p>विचाराविचारयोर्विरोधं सदृष्टान्तमाह - यस्येति ॥ ६५ ॥</p>
<p>ग्रीष्मभीष्मकरातप्ते मरौ क्व शिशिरं जलम् ।<br>
एवं चिराविचाराग्निज्वालामालापरीवृते ॥ ६६ ॥</p>
<p>ननु ग्रीष्मेऽप्यकस्माद् वृष्ट्यागम इव विचारः स्वयमेवोदेष्यतीति चेन्नेत्याह</p>
<ul>
<li>एवमिति ॥ ६६ ॥</li>
</ul>
<p>विचारशीतलस्पर्शः कथं स्यात् साधनं विना ।<br>
साधनं त्वेकमेवात्र परमं सर्वतोऽधिकम् ॥ ६७ ॥</p>
<p>साधनं प्रसिद्धं कर्म स्यादिति चेन्नेत्याह - एकमेवेति । सर्वतः<br>
इतरफलसाधकेभ्यः साधनेभ्योऽधिकम् । अवश्यफलपर्यवसानादिति भावः<br>
॥ ६७ ॥</p>
<p>सर्वहृत्पद्मनिलयदेवतायाः परा कृप्ता ।<br>
तां विना स्यात् कथं कस्य महाश्रेयः सुसाधनः ॥ ६८ ॥</p>
<p>तत् किम् ? तदाह - परा कृपेति ॥ ६८ ॥</p>
<p>विचारार्कोऽविचारान्धमहाध्वान्तनिबर्हणः ।<br>
तत्र मूलं भवेद्भक्त्या देवतापरिराधनम् ॥ ६९ ॥</p>
<p>अन्धस्य जन्मान्धस्य यन्महाध्वान्तं सूर्याद्यैरनिवार्यम् । तत्र कृपायाम्<br>
॥ ६९ ॥</p>
<p>राधिता परमा देवी सम्यक् तुष्टा सती तदा ।<br>
विचाररूपतां याति चित्ताकाशे रविर्यथा ॥ ७० ॥</p>
<p>देवताराधनाद् विचारोदयप्रकारमाह - राधितेति । कृपया स्वयमेव<br>
विचाररूपा भवतीत्यर्थः । कृपोत्पत्तेः पूर्वं सैवाविचाररूपा चासीदिति<br>
तात्पर्यम् । अत एवोक्तं चण्डीस्तवे - संसारबन्धहेतुश्च सैव<br>
सर्वेश्वरेश्वरी (१।५८) इति ॥ ७० ॥</p>
<p>प्। २०)</p>
<p>तस्मान्निजात्मरूपां तां त्रिपुरां परमेश्वरीम् ।<br>
सर्वान्तरनिकेतां श्रीमहेशीं चिन्मयीं शिवाम् ॥ ७१ ॥</p>
<p>तदप्याराधनं नेन्द्रचन्द्रादिरूपायाः किन्त्वन्तर्याभिरूपाया इत्याह -<br>
निजात्मेति ॥ ७१ ॥</p>
<p>आराधयेदकापट्यात् सद्गुरुद्वारतः क्रमात् ।<br>
आराधनेऽपि मूलं स्याद्भक्तिः श्रद्धा च निर्मला ॥ ७२ ॥</p>
<p>आराधनप्रकारमाह - अकापट्यादिति । कापट्यम् फलाभिसन्धिः ॥ ७२ ॥</p>
<p>तत्रापि मूलं माहात्म्यश्रवणं परिकीर्तितम् ।<br>
अतस्ते प्रथमं राम माहात्म्यं सम्प्रवर्तितम् ॥ ७३ ॥</p>
<p>तत्रापि भक्त्यादौ । सम्प्रवर्तितं श्रावितम् ॥ ७३ ॥</p>
<p>तेन श्रुतेनाधुना त्वं प्राप्तवानसि मङ्गलम् ।<br>
विचारः [क्, ग्, घ्: विचारम्] श्रेयसो मूलं यस्मात्ते नहि<br>
भीरितः ॥ ७४ ॥</p>
<p>विचारोदयपर्यन्तं भयमस्ति महत्तरम् ।<br>
अविचारात्मदोषेण ग्रस्तस्य प्रतिवासरम् ॥ ७५ ॥</p>
<p>यथा हि सन्निपातेन ग्रस्तस्यौषधसेवनात् ।<br>
अपि तावद्भवेद् भीतिर्यावद्धातोरशुद्धता ॥ ७६ ॥</p>
<p>अत्र दृष्टान्तः - यथेति । सन्निपातमहादोषवतो महौषधसेवनादपि<br>
यावद् धातुशुद्धिर्न भवति तावद् भयमस्त्येव क्वचिद्विपर्ययदर्शनात् एवं<br>
देवताराधनपरस्यापि विचारोदयपर्यन्तमविचारेण भयमस्तीति भावः ॥ ७६ ॥</p>
<p>प्राप्ते विचारे परमे फलितं जीवितं नृणाम् ।<br>
यावत्सु जन्मसु नृणां विचारो न भवेत् परः ॥ ७७ ॥</p>
<p>परो मोक्षसाधनः ॥ ७७ ॥</p>
<p>प्। २१)</p>
<p>तावन्तो जन्मतरवो वन्ध्या विफलहेतुतः ।<br>
स एव सफलो जन्मवृक्षो यत्र विमर्शनम् ॥ ७८ ॥</p>
<p>कूपमण्डूकसदृशा ये नरा निर्विमर्शनाः ।<br>
यथा कूपे समुत्पन्नो भेको नो वेद किञ्चन ॥ ७९ ॥</p>
<p>ते कूपमण्डुकसदृशः ॥ ७९ ॥</p>
<p>शुभं वाप्यशुभं वापि कूपे एव विनश्यति ।<br>
तथा जना अपि वृथोत्पन्ना ब्रह्माण्डकूपके ॥ ८० ॥</p>
<p>शुभं वाप्यशुभं वापि न विदुः स्वात्मनः क्वचित् ।<br>
उत्पद्योत्पद्य नश्यन्ति न जानन्ति स्वकं हितम् ॥ ८१ ॥</p>
<p>सुखबुद्धिं च दुःखेषु सुखे दुःखविनिश्चयम् ।<br>
प्राप्याविचारमाहात्म्यात् पच्यन्ते सृतिपावके ॥ ८२ ॥</p>
<p>दुःखसाधनेषु पुत्रादिषु सुखसाधनत्वबुद्धिम् । सुखसाधने [क्:<br>
साधनवैरा-] वैराग्यादौ दुःखसाधनत्वविनिश्चयम् ।<br>
सृतिर्जन्मादिरूपः संसारः ॥ ८२ ॥</p>
<p>दुःखेन क्लिश्यमानाश्च न कथञ्चित् त्यजन्ति तत् ।<br>
यथा पादशताघातैस्ताडितोऽपि महाखरः ॥ ८३ ॥</p>
<p>तद् धनादिरूपं दुःखसाधनम् । अत्र दृष्टान्तः - यथेति ॥ ८३ ॥</p>
<p>रासभीमनुयात्येव तथा संसरणं जनः ।<br>
त्वं तु राम विचारात्मा पारं दुःखस्य सङ्गतः ॥ ८४ ॥</p>
<p>तथेति । संसरणं घोरसंसारप्रवृत्तिम् [क्: घोरं संसारे] ।<br>
भूयः क्लिश्यमानोऽपि न त्यजतीत्यर्थः ॥ ८४ ॥</p>
<p>इति श्रीत्रिपुरारहस्ये ज्ञानखण्डे विचारमाहात्म्ये द्वितीयोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
द्वितीयोऽध्यायः ॥</p>
<p>प्। २२)</p>
<h2 id="०३">०३</h2>
<p>अथ तृतीयोऽध्यायः</p>
<p>दत्तात्रेयप्रोक्तवचः श्रुत्वाऽत्यन्तसुकौतुकी ।<br>
जामदग्न्यः पुनरपि पप्रच्छ विनयान्वितः ॥ १ ॥</p>
<p>पूर्वाध्याये माहात्म्यश्रवणाद् भक्तिस्तत उपासनं ततो विचारोदय इत्युक्तम् ।<br>
तत्र माहात्म्यश्रवण एव किं कारणमिति पप्रच्छेत्याह हारितायनः [क्:<br>
ताय नमः] दत्तात्रेयेति ॥ १ ॥</p>
<p>भगवन् गुरुनाथोक्तं भवता यत्तथैव तत् ।<br>
अविचारात् परो नाशः सम्प्राप्तः सर्वथा जनैः ॥ २ ॥</p>
<p>विचारेण भवेच्छ्रेयस्तन्निदानमपि श्रुतम् ।<br>
माहात्म्यश्रुतिरित्येवं [क्: रित्येव; ख्: रिवेयम्] तत्र मे संशयो<br>
महान् ॥ ३ ॥</p>
<p>तत्र माहात्म्यश्रुतौ ॥ ३ ॥</p>
<p>कथं वा तदपि प्राप्यं साधनं तत्र किं भवेत् ।<br>
स्वाभाविकं तद्यदि स्यात्तत्सर्वैर्न कुतः श्रुतम् ॥ ४ ॥</p>
<p>तदपि माहात्म्यश्रवणमपि । प्राणिमात्रस्याशनायापिपासादिवत्<br>
स्वाभाविकमेवैतदिति चेदाह - तत्सर्वैरिति ॥ ४ ॥</p>
<p>अहं वाद्यावधि कुतः प्रवृत्तिं नाप्तवानिह ।<br>
दुःखं मत्तोऽधिकं प्राप्ता विहताश्च पदे पदे ॥ ५ ॥</p>
<p>शौर्यवीर्यादिवत् त्वादृशानामेवायं स्वभाव इति चेदाह - अहं वेति । इह<br>
माहात्म्यश्रवणे । दुःखप्राप्तिरेवात्र मूलमिति चेदाह - दुःखमिति ॥ ५ ॥</p>
<p>न कुतः साधनं प्राप्ता एतन्मे कृपया वद ।<br>
इत्यापृष्टः प्राह भूयो हृष्टो दत्तो दयानिधिः ॥ ६ ॥</p>
<p>अहं यथा रामेण विहतः पराजित एवमन्ये पदे पदे विहता अपि कुतो न<br>
माहात्म्यं श्रुतवन्तः एतद्वदेत्यर्थः ॥ ६ ॥</p>
<p>प्। २३)</p>
<p>शृणु राम प्रवक्ष्यामि निदानं श्रेयसः परम् ।<br>
सद्भिः सङ्गः परं मूलं सर्वदुःखनिबर्हणम् ॥ ७ ॥</p>
<p>निदानमादिकारणम् । परं मूलमादिकारणम् ॥ ७ ॥</p>
<p>परमार्थफलप्राप्तौ बीजं सत्सङ्ग उच्यते ।<br>
त्वं चापि तेन हि सता संवर्तेन महात्मना ॥ ८ ॥</p>
<p>सङ्गतः सन्निमां प्राप्तो दशां श्रेयःफलोदयाम् ।<br>
सन्त एव हि संयाता दिशन्ति परमं सुखम् ॥ ९ ॥</p>
<p>तच्च राम एव निदर्शयति - त्वं चेति । सत्सङ्गं स्तौति - सन्त इति ॥ ९ ॥</p>
<p>विना सत्सङ्गतः केन प्राप्तं श्रेयः परं कदा ।<br>
लोकेऽपि यादृशं सङ्गं यो यः प्राप्नोति मानवः ॥ १० ॥</p>
<p>तत्फलं स समाप्नोति सर्वथा नहि संशयः ।<br>
अत्र [क्: अत्रेति] ते कीर्तयिष्यामि शृणु राम कथामिमाम् ॥ ११ ॥</p>
<p>तत्फलं सङ्गानुरूपं सदसद्वा । पूर्वाध्याये संवर्तोपदिष्टं विज्ञानं<br>
संवर्तस्य तादृशस्थितिं च वदेत्युक्तम् । तत्सर्वं सत्सङ्गफलत्वेन<br>
वक्तुमाख्यायिकामुपक्रमते - अत्रेति ॥ ११ ॥</p>
<p>पुरा दशार्णाधिपतिर्मुक्ताचूड इतीरितः ।<br>
तस्य पुत्रौ हेमचूडमणिचूडौ बभूवतुः ॥ १२ ॥</p>
<p>सुरूपौ सुगुणौ चोभौ सर्वविद्याविशारदौ ।<br>
कदाचिन्मृगयोत्साहात् सेनाभिः परिवारितौ ॥ १३ ॥</p>
<p>सह्याचलवनं भीमं सिंहव्याघ्रादिसङ्कुलम् ।<br>
महाबलौ विविशतुर्धनुर्बाणधरौ किल ॥ १४ ॥</p>
<p>अथ तत्र मृगान् सिंहान् वराहान् महिषान् वृकान् ।<br>
जघन्तुर्निशितैर्बाणैर्लाघवात् कार्मुकच्युतैः ॥ १५ ॥</p>
<p>प्। २४)</p>
<p>पांशुभिर्नभ आक्रान्तमभूद् दर्शनिशोपमम् ।<br>
न दृश्यते तत्र शिला वृक्षः पुरुष एव वा ॥ १७ ॥</p>
<p>कुतो नीचोच्चतां पश्येदेवं ध्वान्तावृतो गिरिः ।<br>
निहता शर्करावर्षैः सेनात्यन्तं पलायिता ॥ १८ ॥</p>
<p>वृक्षान् केचिच्छिलाः केचिद् गुहाः केचिदुपासदुः ।<br>
अश्वारूढौ राजपुत्रावपि दूरं पलायितौ ॥ १९ ॥</p>
<p>उपासदुः संश्रिता बभूवुः ॥ १९ ॥</p>
<p>हेमचूडः क्वचित्तत्र प्रपेदे [घ्: प्रदेशे] तापसाश्रमम् ।<br>
कदलीखर्जूरवनैराक्रान्तमतिसुन्दरम् ॥ २० ॥</p>
<p>तत्रापश्यच्छुभां काञ्चित् कन्यामग्निशिखामिव ।<br>
प्रद्योतमानां वपुषा तप्तहेमसुवर्चसा ॥ २१ ॥</p>
<p>तां दृष्ट्वा राजपुत्रोऽपि पद्मामिव सुरूपिणीम् ।<br>
स्मयमान इवाऽपृच्छत् का त्वं पद्मानने वने ॥ २२ ॥</p>
<p>निर्जने भीतिजनने निर्भयेव [क्: निर्भये वश] समास्थिता ।<br>
कस्य त्वमपि केनात्र निवसस्येकला कथम् ॥ २३ ॥</p>
<p>केन हेतोर्निवससि ? कथमेकला निवससीति सम्बन्धः ॥ २३ ॥</p>
<p>पृष्टैवं प्राह सा कन्या राजपुत्रमनिन्दिता ।<br>
स्वागतं ते राजपुत्र विष्टरं प्रतिपद्यताम् ॥ २४ ॥</p>
<p>विष्टरम् आसनम् ॥ २४ ॥</p>
<p>तपस्विनामयं धर्मः पूजनं ह्यतिथेस्तु यत् ।<br>
श्रान्तं त्वामभिपश्यामि व्यथितं चण्डवायुना ॥ २५ ॥</p>
<p>मत्प्रश्नस्योत्तरमनुक्त्वा कुत आदौ पूजनं क्रियत इति चेदाह -<br>
तपस्विनामिति । तत्रैव [क्: तत्रैव] हेत्वन्तरमाह - श्रान्तं त्वामिति<br>
॥ २५ ॥</p>
<p>एवं विनिघ्नतोर्वन्यान् मृगान् राजकुमारयोः ।<br>
चण्डवायुः प्रादुरासीच्छर्कराश्मप्रवर्षणः ॥ १६ ॥ [अत्र स्थापितः<br>
षोडशः श्लोकः २-३ पङ्क्त्योः स्थापनीयः ।]</p>
<p>प्। २५)</p>
<p>बध्वा खर्जूरवृक्षेऽश्वमत्रासीनो गतश्रमः ।<br>
मद्वृत्तमर्हसि श्रोतुमित्युक्तः स तथाऽकरोत् ॥ २६ ॥</p>
<p>फलानि भोजयामास पाययामास सद्रसम् ।<br>
एवं तं विश्रमं प्राप्तं राजपुत्रमनिन्दिता ॥ २७ ॥</p>
<p>सद्रसं स्वादूदकम् ॥ २७ ॥</p>
<p>प्राह सा मधुसंस्रावपेशलाकारया गिरा ।<br>
राजपुत्र व्याघ्रपादो मुनिः शिवपदाश्रयः ॥ २८ ॥</p>
<p>पेशलाकारया शोभनया ॥ २८ ॥</p>
<p>येन लोकाः पुण्यतमा जिताः स्वतपसो बलात् ।<br>
परावरज्ञो ह्यनिशं पूजितो मुनिनायकैः ॥ २९ ॥</p>
<p>परावरज्ञो ब्रह्मज्ञः ॥ २९ ॥</p>
<p>तस्याहं धर्मतः पुत्री हेमलेखेति विश्रुता ।<br>
विद्युत्प्रभाख्या विद्याध्री सा सर्वाङ्गमनोहरा ॥ ३० ॥</p>
<p>स्वस्य धर्मपुत्रीत्वमेव निरूपयितुमाह - धर्मत इति । न तनुजेत्यर्थः ।<br>
विद्युदिति ॥ ३० ॥</p>
<p>इमां वेणामनु नदीं स्नातुमभ्याययौ क्वचित् ।<br>
तधा तत्राजगामार्थात् सुषेणो वङ्गभूपतिः ॥ ३१ ॥</p>
<p>स ददर्श विगाहन्तीं नदीं तां लोकसुन्दरीम् ।<br>
क्लिन्नांशुकान्तरत्यन्तव्यक्तपीनकुचद्वयीम् ॥ ३२ ॥</p>
<p>कामबाणहतस्तत्र तां प्रार्थयदथापि सा ।<br>
सौन्दर्यमोहिता तस्य तदुक्तिं सममंसत ॥ ३३ ॥</p>
<p>अथ सापीत्यन्वयः । सममंसत अङ्गीचकार ॥ ३३ ॥</p>
<p>सङ्गम्याथ तया राजा ययौ स्वनगरं प्रतिं ।<br>
दधार सापि विद्याध्री गर्भं राजर्षिवीर्यतः ॥ ३४ ॥</p>
<p>भीताऽपचारात् पत्युः सा गर्भं त्यक्त्वात्र संययौ ।<br>
अमोघवीर्याद् राजर्षेर्जाताहं कन्यका ततः ॥ ३५ ॥</p>
<p>अत्र [क्: अत्र … रमोघ नास्ति] वेणातीरे । अमोघेति ।<br>
राजर्षेरमोघवीर्यत्वादहं गर्भे परिपाकं विनैव तद्वीर्यात् कन्यका जातेति<br>
भावः ॥ ३५ ॥</p>
<p>प्। २६)</p>
<p>मां ददर्श व्याघ्रपादः सन्ध्योपास्त्यर्थमागतः ।<br>
दयया मामुपादायाऽपालयज्जननी यथा ॥ ३६ ॥</p>
<p>धर्मेण यः पालयिता प्रोच्यते हि पितैव सः ।<br>
अहं तस्य धर्मपुत्री पितृसेवापरायणा ॥ ३७ ॥</p>
<p>तस्य माहात्म्यतो मेऽत्र भयं नास्त्येव कुत्रचित् ।<br>
नायं सुरासुरैर्वापि कदाचिद् दुष्टबुद्धिभिः ॥ ३८ ॥</p>
<p>कथमेकला निवससीत्यस्योत्तरमाह - तस्येति ॥ ३८ ॥</p>
<p>प्रवेष्टुमाश्रमोऽर्हः स्यात् प्रविशन्नाशमाप्नुयात् ।<br>
एतन्मेऽभिहितं वृत्तं तिष्ठ किञ्चिन्नृपात्मज ॥ ३९ ॥</p>
<p>आयास्यति स भगवान् पिता मे तं निशामय ।<br>
प्रणम्य तं प्राप्य चेष्टं ततः कल्ये प्रयास्यसि ॥ ४० ॥</p>
<p>राजपुत्रस्य स्वस्मिन्नभिप्रायमालक्ष्य स्वाङ्गीकारं [क्: स्वाङ्गीकारे]<br>
द्योतयन्त्याह - प्राप्य चेष्टमिति । आवयोरनुरूपत्वाद् मां तुभ्यं<br>
दास्यत्येवेत्याशयः । कल्ये उषसि ॥ ४० ॥</p>
<p>हेमलेखावचः श्रुत्वा तत्सौन्दर्येण मोहितः ।<br>
भितः किञ्चित् प्रवक्तुं तां विमना इव चाभवत् ॥ ४१ ॥</p>
<p>मुनिमाहात्म्याद्भीतः । किञ्चित् स्वाभिप्रायम् ॥ ४१ ॥</p>
<p>अथालक्ष्य राजपुत्रं कामस्य वशमागतम् ।<br>
प्राह सा विदुषी भूयो राजपुत्र धृतिं भज ॥ ४२ ॥</p>
<p>आगच्छति पिता सद्यस्ततोऽभिलषितं भज ।<br>
एवं वदन्त्यां तस्यां स व्याघपादो महामुनिः ॥ ४३ ॥</p>
<p>आजगाम वनात् [क्: वनाद्यत्र पुष्पा] पत्रपुष्पादेः<br>
कृतसञ्चयः ।<br>
मुनिं समागतं दृष्ट्वा राजपुत्रः समुत्थितः ॥ ४४ ॥</p>
<p>प्। २७)</p>
<p>प्रणम्य नाम संश्राव्योपविष्टस्तेन देशितः ।<br>
अथ दृष्ट्वा राजपुत्रं कामेन विकृताकृतिम् ॥ ४५ ॥</p>
<p>देशित आज्ञप्तः ॥ ४५ ॥</p>
<p>ज्ञात्वा योगदृशा सर्वं मत्वा युक्तं च तत्तदा ।<br>
दारक्रियार्थं तस्मै तां हेमलेखां ददौ मुनिः ॥ ४६ ॥</p>
<p>सर्वं तयोरभिप्रायम् । तत् तस्मै कन्यादानम् ॥ ४६ ॥</p>
<p>तुष्टो राजकुमारोऽपि तामादाय पुरं ययौ ।<br>
मुक्ताचूडोऽतिसन्तुष्टो महोत्सवविधानतः ॥ ४७ ॥</p>
<p>विवाहमकरोत्तस्य विधानेन क्षितीश्वरः ।<br>
अथ राजकुमारोऽपि तया क्रीडापरः सदा ॥ ४८ ॥</p>
<p>सौधेषु वनराजीषु पुलिनादिषु सम्बभौ ।<br>
हेमलेखां राजपुत्रो भोगेष्वनतिकामिनीम् ॥ ४९ ॥</p>
<p>उदासीनां सदद् दृष्ट्वा पप्रच्छ रहसि क्वचित् ।<br>
किं प्रिये नानुरक्तासि प्रिये मय्यनुरागिणि ॥ ५० ॥</p>
<p>कुतो भोगेषु नात्यन्तमासक्तासि शुचिस्मिते ।<br>
किं भोगास्ते मनोयोग्या न सन्त्यत्र कुतस्त्विदम् ॥ ५१ ॥</p>
<p>कुतः कस्माद्धेतोः । भोगाः भोगसाधनानि । कुत इदमौदासीन्यम् ॥ ५१ ॥</p>
<p>अत्युत्तमेषु भोगेषु नासक्तेव विभासि मे ।<br>
त्वय्यासक्तिविहीनायां कथं मे सुखदा रतिः ॥ ५२ ॥</p>
<p>भोगा अनुत्तमा एवेत्याशयेनाह - अत्युत्तमेष्विति । अत्युत्तमेऽलभ्येऽपि भोगे<br>
आसक्तेव न विभासि । किं मदासक्त्या तवेति चेदाह - त्वयीति ।<br>
परस्परासक्त्यतिशयेनैव रतिः सुखदेत्याशयः ॥ ५२ ॥</p>
<p>आसक्ते मयि चापि त्वं भास्यन्यगतमानसा ।<br>
भाषितापि मया भूयो न शृणोष्येव किञ्चन ॥ ५३ ॥</p>
<p>कथमनासक्तिर्मयि त्वया निश्चिता तदाह - आसक्त इति । मयि [क्: अपि]<br>
आसक्ते त्वदेकभावे सत्यपि त्वमन्यगतमानसेव भासीति शेषः ।<br>
अन्यगतमानसत्वं वा कथं त्वयाऽवगतमिति चेदाह - भाषितेति ॥ ५३ ॥</p>
<p>प्। २८)</p>
<p>आगतं कण्ठसंलग्नं चिरादपि विभाव्य च ।<br>
कदा नाथागतं चेति पृच्छस्यविदिता यथा ॥ ५४ ॥</p>
<p>चिरात् कण्ठसंलग्नमपि कदा आगतमिति पृच्छसि ॥ ५४ ॥</p>
<p>पेशलेषूपभोगेषु दुर्लभेषु क्वचिन्न ते ।<br>
मन आसज्जते कस्मान्न किञ्चिदनुमोदसि ॥ ५५ ॥</p>
<p>पेशलेषु सुन्दरेषु मनो नासज्जत [क्: न सज्जत] इत्यपि कथं विदितमिति<br>
चेदाह - न किञ्चिदिति । यतो न किञ्चिदलभ्यमपि भोग्यमहो अतिसुन्दरमिति<br>
ना(अ)नुमोदसि ॥ ५५ ॥</p>
<p>मया विरहितां त्वां वै निमील्य नयने स्थिताम् ।<br>
यदा यदोपगच्छामि पश्यामि च तदा तदा ॥ ५६ ॥</p>
<p>विमुख्यां त्वयि भोगेषु विषयेषु सुखं मम ।<br>
कथं भवेद्दारुयोषासङ्गतस्येव तद्वद ॥ ५७ ॥</p>
<p>न तवाभिमतं त्यक्त्वा किञ्चिन्मम समीहितम् ।<br>
सर्वथा त्वामनुगतो ज्योत्स्नां कुमुदवत् किल ॥ ५८ ॥</p>
<p>न च त्वामननुगतोऽस्मीत्याह - न तवेति ॥ ५८ ॥</p>
<p>तदेवं ते कुतश्चित्तं ब्रूहि प्राणाधिकप्रिये ।<br>
येन शुद्ध्येत्तु मच्चित्तं शापितासि मया प्रिये ॥ ५९ ॥</p>
<p>एवं विषयविमुखम् ॥ ५९ ॥</p>
<p>इति श्रीत्रिपुरारहस्ये ज्ञानखण्डे सत्सङ्गमाहात्म्ये तृतीयोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
तृतीयोऽध्यायः ॥</p>
<p>प्। २९)</p>
<h2 id="०४">०४</h2>
<p>अथ चतुर्थोऽध्यायः</p>
<p>प्रियस्य कण्ठासक्तस्य निशम्यैवं वचो हि सा ।<br>
ईषत्स्मितानना प्राह राजपुत्रमनिन्दिता ॥ १ ॥</p>
<p>अध्याये मानपमितेऽस्मिन्नाख्यानेन सुस्फुटम् ।<br>
वैरस्यं भोगजालेषु वैराग्याय निरूप्यते ॥</p>
<p>अनिन्दितेति । न तस्या विदितवेद्याया विषयवैमुख्यं मौढ्यादिनेति भावः ॥ १ ॥</p>
<p>बुबोधयिषती राजपुत्रं युक्त्याऽब्रवीदिदम् ।<br>
राजपुत्र शृणु वचो नाहं त्वयि विरागिणी ॥ २ ॥</p>
<p>बुबोधयिषती एनं बोधयिष्यामीतीच्छायुता [क्: ष्यती] युक्त्येति ।<br>
केवलस्ववचसि तस्यानाश्वाससम्भवादिति भावः । इदं वक्ष्यमाणम् ॥ २ ॥</p>
<p>किं स्यात् प्रियतमं लोके किन्नु स्यादप्रियं त्विति ।<br>
विचारपरमा नित्यं नान्तमेत्यत्र मे मतिः ॥ ३ ॥</p>
<p>यदि नासि विरागिणी तर्हि कुत एवमिति चेदाह - किं स्यादिति । विचार एव परमो<br>
मुख्यध्येयो यस्याः । अन्तं निश्चयम् ॥ ३ ॥</p>
<p>ध्यायाम्येतच्चिरान्नित्यं स्त्रीस्वभाववशादहम् ।<br>
नैतज्जानामि तत्त्वं मे वक्तुमर्हसि तत्त्वतः ॥ ४ ॥</p>
<p>किमेतद्ध्यानेन ते फलमिति चेदाह - स्त्रीस्वभावेति । तत्त्वमिति ।<br>
प्रियाप्रियस्वरूपस्य तत्त्वं याथार्थ्यम् ॥ ४ ॥</p>
<p>एवं प्रोक्तो हेमचूडः प्रहस्य प्राह तां प्रियाम् ।<br>
नूनं स्त्रियो मूढधिय इति सत्यं न संशयः ॥ ५ ॥</p>
<p>प्रियाप्रिये हि जानन्ति पशुपक्षिसरीसृपाः ।<br>
यतस्तेषां दृश्यते हि प्रियेष्वप्रियकेषु च ॥ ६ ॥</p>
<p>कुतो मूढधिय इति चेदाह - प्रियेति । यत्तिर्यञ्चोऽपि जानन्ति तत्र को।आं विचार<br>
इति भावः ॥ ६ ॥</p>
<p>प्। ३०)</p>
<p>प्रवृत्तिश्च निवृत्तिश्च किमत्र बहु चिन्तनम् ।<br>
सुखं यस्मात् तत् प्रियं स्यात् दुःखं यस्मात्तदप्रियम् ॥ ७ ॥</p>
<p>कथं त्वयैतत् पश्वादिज्ञानं विज्ञातमिति चेदाह - प्रवृत्तीति ।<br>
प्रियाप्रिययोः प्रवृत्तिनिवृत्तिभ्यामनुमीयत इत्यर्थः । अत्र तिरश्चामपि<br>
प्रसिद्धेऽर्थं । ननु तर्हि प्रियाप्रिययोर्लक्षणं वदेति चेदाह - सुखमिति ॥ ७<br>
॥</p>
<p>किमत्र मुग्धभावेन नित्यं चिन्तयसि प्रिये ।<br>
श्रुत्वा प्रियवचः प्राह हेमलेखा पुनः प्रियम् ॥ ८ ॥</p>
<p>अत्र प्रसिद्धेऽर्थे ॥ ८ ॥</p>
<p>सत्यं स्त्रियो मुग्धभावा नास्त्यासां सद्विमर्शनम् ।<br>
तथाप्यहं बोधनीया त्वया सम्यग्विमर्शिना ॥ ९ ॥</p>
<p>सद्विमर्शनं सम्यग्विचारः ॥ ९ ॥</p>
<p>सुबोधिता त्वया चाहं चिन्तामेतां विसृज्य तु ।<br>
त्वया भोगेषु सततं भवाम्यनुदिनं ततः ॥ १० ॥</p>
<p>भोगेष्वासक्ता भवामि । ततः बोधनानन्तरम् ॥ १० ॥</p>
<p>राजन् सुखञ्च दुःखञ्च याभ्यां भवति ते ननु ।<br>
प्रियाप्रिये विनिर्दिष्टे त्वया सूक्ष्मविमर्शिना ॥ ११ ॥</p>
<p>तल्लक्षणं दूषयितुमनुवदति - राजन्नित्यादि ॥ ११ ॥</p>
<p>एकमेव सुखं दुःखं कालदेशाकृतेर्भिदा ।<br>
जनयेदत्र तत् कस्मात् प्रतिष्ठाऽध्यवसायिनी ॥ १२ ॥</p>
<p>भिदा भेदेन । एकमेव वस्तु कालादिभेदेन सुखं दुःखञ्च जनयेत् । अत्र<br>
एवम्भूते वस्तुनि । प्रतिष्ठा सुखसाधनमेवेत्यव्यभिचारिप्रतिष्ठितस्वरूपता ।<br>
अध्यवसायिनी निश्चयवती ॥ १२ ॥</p>
<p>यतो वह्निः कालभेदात् पृथगेव फलप्रदः ।<br>
तथा देशविभेदेनाप्याकारस्य विभेदतः ॥ १३ ॥</p>
<p>तदेव निरूपयति - यत इति । पृथक्फलस्य सुखादेः प्रद एव ॥ १३ ॥</p>
<p>प्। ३१)</p>
<p>शीतकाले प्रियो वह्निरूष्मे त्वप्रिय एव हि ।<br>
हिमोष्णदेशभेदेन प्रियश्चाप्रिय एव च ॥ १४ ॥</p>
<p>एतदेव विविच्याह - शीतेति ॥ १४ ॥</p>
<p>शीतप्रकृतिजीवानां प्रियोअण्येषां तथेतरः ।<br>
अथाप्यधिकभावेनाल्पभावेनैवमीरितः ॥ १५ ॥</p>
<p>प्रकृतिरूपाकारभेदेऽपि तथेत्याह - शीतेति ।<br>
वह्नेरल्पानल्परूपाकारभेदेऽपि तथेत्याह - अथेति । एवं सुखासुखयोः<br>
साधकत्वेन प्रियोऽप्रियश्च ॥ १५ ॥</p>
<p>एवं शीतं धनं दाराः पुत्रा राज्यं तथेतरत् ।<br>
अथाप्येवं महाराजो दारपुत्रधनैर्वृतः ॥ १६ ॥</p>
<p>उक्तमर्थमन्यत्रातिदिशति - एवमिति । इतरत् पश्वादि । एवं न कस्यचित्<br>
सुखमात्रसाधनत्वमित्युक्त्वा सुखसाधनत्वं नास्त्येवेत्याह - अथापीति ।<br>
सर्वसुखसाधने सत्यपीत्यर्थः । महाराजो मुक्ताचूडः ॥ १६ ॥</p>
<p>शोचत्यनुदिनं कस्मान्न शोचन्तीतरे कुतः ।<br>
योऽयं भोगः सुखार्थोऽस्ति सोऽप्यनन्तो भवेन्ननु [क्, ख्: न तु]<br>
॥ १७ ॥</p>
<p>दाराद्यखिलसुखसाधनयुक्तोऽपि कस्मादनुदिनं शोचति । इतरे<br>
सुखसाधनरहिता विरागिणः । ननु मत्पितुरखिलविषयाप्राप्त्या शोकः ।<br>
अतोऽखिलविषयाणां सम्भूय सुखसाधनत्वमिति चेदाह - योऽयमिति ॥ १७ ॥</p>
<p>न केनचित्तदखिलं प्राप्तं यस्मात् सुखं भवेत् ।<br>
यत्किञ्चिल्लाभतो यत्स्यात् [क्: यस्मात्] सुखं तत्रापि संशृणु ॥ १८<br>
॥</p>
<p>तस्यानन्त्येन प्राप्त्यसम्भवान्नेत्याह - न केनचिदिति ।<br>
मास्त्वखिललाभस्तथापि कदाचित् किञ्चिल्लाभे कस्यचित् सुखं भवत्येवेति चेदाह</p>
<ul>
<li>तत्रापीति । तत्सुखविषयेऽपीत्यर्थः ॥ १८ ॥</li>
</ul>
<p>न तत् सुखं भवेन्नाथ यतो दुःखविमिश्रितम् ।<br>
दुःखं तु दिविधं प्रोक्तं बाह्यमान्तरमित्यपि ॥ १९ ॥</p>
<p>दुःखविमिश्रितमिति । प्रकाशान्धकारयोरिव<br>
सुखदुःखयोर्विरुद्धस्वभावत्वान्नैकदा सम्भवः । अतस्तत्काले<br>
दुःखस्यानुभूयमानत्वान्न त्वदभिमतं सुखमिति भावः । ननु न [क्:<br>
न नास्ति] तत्काले दुःखानुभवोऽस्तीत्याशङ्क्य तद्दुःखमुपपादयितुं<br>
विभजति - दुःखं त्विति ॥ १९ ॥</p>
<p>प्। ३२)</p>
<p>बाह्यं शरीरसम्भूतं धातुदोषादिसम्भवम् ।<br>
आन्तरं मानसं प्रोक्तं तच्च वाञ्छासमुद्भवम् ॥ २० ॥</p>
<p>धातवो वातपित्तादयः । आदिना स्फोटाभिघातादिः ॥ २० ॥</p>
<p>महत्तरं मानसं स्याद्येन ग्रस्तमिदं जगत् ।<br>
वाञ्छैव दुःखविटपिबीजं सुदृढशक्तिकम् ॥ २१ ॥</p>
<p>शरीरान्मानसं महत्तरम् । कुतो महत्तरत्वं तदाह - येनेति ।<br>
बीजस्वभावादपि तस्य महत्तरत्वमाह - वाञ्छैवेति । सुदृढशक्तिकम्<br>
अवश्यफलपर्यवसायीति भावः । नैवं धातुदोषादिः तस्य सुप्रतीकार्यत्वात् ॥<br>
२१ ॥</p>
<p>यया किङ्करतां प्राप्ताः कुर्वन्त्येव दिवानिशम् ।<br>
इन्द्रादयोऽपि विबुधाः स्वर्निवासाः सदोदिताः ॥ २२ ॥</p>
<p>अत एवामृताशिनामपि सा दृश्यत इत्याह - ययेति । वाञ्छयेत्यर्थः ।<br>
स्वर्गात्मकगुणोत्तरदेशसेवनेन सदोदयनिमित्तामृतपानेन वा तां<br>
प्रतीकर्तुमसमर्था एव देवा इत्याशयः ॥ २२ ॥</p>
<p>सुखं वाञ्छावशेषेऽपि यदस्ति नृपसम्भव ।<br>
तद् दुःखमेव जानीहि यत् कृमिष्वपि सम्भवेत् ॥ २३ ॥</p>
<p>ननु मन्दान्धकारे प्रकाशान्धकारयोरविरुद्धयोरिव वाञ्छाकाले<br>
सुखदुःखयोः सहभाव इष्यत इति चेदाह - सुखमिति । दुःखमिश्रितस्य<br>
सुखस्य कृमिष्वपि दुःखप्रकृतिकेषु सम्भवान्न तन्मुख्यं सुखम् । किन्तु<br>
मन्दान्धकारस्थप्रकाशाभासवत् [क्: मदा-; ग्, घ्: महा##-</p>
<p>प्। ३३)</p>
<p>वरं तिर्यक्कीटकृमिप्रभृतीनां सुखं तु यत् ।<br>
स्वल्पवाञ्छासम्मिलितं नृणां किं स्यात् सुखं वद ॥ २४ ॥</p>
<p>ननु तत्सुखाभासमपि इतरजन्तुभ्यो मर्त्यस्योत्तममेवेति चेन्नेत्याह -<br>
वरमिति । तिर्यक् पशुः । कीटाः सपक्षाः । कृमयोऽपक्षाः । प्रभृतिना<br>
[क्, ख्: तत्प्रभृतीनाम्] वयांसि [ख्: वयांसि नास्ति] ।<br>
तिर्यगादीनां स्वल्पवाञ्चासम्मिलितत्वात्<br>
प्रभातान्धकारमिलितप्रकाशाभासवत् सुखाभासम् । नृणां तु<br>
अनन्तवाञ्छामिलितत्वाद् गाढान्धकारस्थखद्योतप्रकाशवत्<br>
कार्याक्षमत्वात् तन्न सुखाभासमपीति भावः ॥ २४ ॥</p>
<p>वाञ्छाशतसमाविष्तो यदि किञ्चिदुपेत्य तु ।<br>
सुखी भवेदिह तदा को हि न स्यात् सुखी वद ॥ २५ ॥</p>
<p>यद्येवंविधसुखेनापि सुखित्वे न कोऽपि दुःखी भवेदित्याह - वाञ्छेति ।<br>
किञ्चित् स्रक्चन्दनादि ॥ २५ ॥</p>
<p>अखिलाङ्गे वह्निदग्धे सूक्ष्मपाटीरबिन्दुना ।<br>
यदि शीतलदेहः स्यात्तदा सोऽपि सुखी भवेत् ॥ २६ ॥</p>
<p>एवं तर्हि महादुःखेऽपि सुखी स्यादित्याह - अखिलेति ।<br>
पाटीरबिन्दुश्चन्दनबिन्दुः ॥ २६ ॥</p>
<p>प्रियायाः सम्परिष्वङ्गात् सुखं प्राप्नोति वै नरः ।<br>
तत्रैवाङ्गस्य विस्ऽमबन्धाद् दुःखं भवेन्ननु ॥ २७ ॥</p>
<p>ननु प्रियापरिस्वङ्गे हि बाह्यसर्वविस्मृतेः केवलं सुखमस्तीति चेदाह -<br>
प्रियाया इति । तत्रैव परिष्वङ्गकाल एव । विषमः पीडाकरो बन्धः<br>
परस्पराङ्गसंश्लेषः । तद्दुःखयुतत्वान्न तदपि केवलं सुखमिति भावः ॥<br>
२७ ॥</p>
<p>रत्यावेशात् परिश्रान्तिः सर्वेषां जायते किल ।<br>
अनन्तरं भारवाहपशोरिव परिश्रमः ॥ २८ ॥</p>
<p>परिष्वङ्गादौ दुःखमस्तीत्यत्र सर्वेषामनुभवं निदर्शयति - रतीति ।<br>
रत्यावेशादनन्तरम् । इयं परिश्रान्तिर्दुःखमूलेत्यत्र दृष्टान्तः -<br>
भारेति । इयं परिश्रान्तिर्दुःखजन्या परिश्रान्तित्वात्<br>
भारवाहपशुपरिश्रान्तिवत् ॥ २८ ॥</p>
<p>प्। ३४)</p>
<p>कथं पश्यसि तत् सौख्यं नाथैतन्मे समुच्यताम् ।<br>
यावत् सुखं प्रियासङ्गे नाडीसङ्घट्टसम्भवम् ॥ २९ ॥</p>
<p>एवमस्य दुःखयुक्तत्वात्तत्सौख्यं कथं पश्यसि ॥ २९ ॥</p>
<p>तवास्ति [क्: तदास्ति] तावन्न किमु शुनामस्तीह तद्वद ।<br>
यत्ततो ह्यतिरिक्तं ते दृष्टसौन्दर्यसम्भवम् ॥ ३० ॥</p>
<p>नाडीसङ्घट्टः आनन्देन्द्रियसङ्घर्षः तज्जनितं सुखं शुनामप्यस्तीति न<br>
तत्सुखं बुधैरभिलषणीयमिति भावः । ततः नाडीसङ्घट्टजात् । अतिरिक्तम्<br>
अधिकम् । दृष्टसौन्दर्यसम्भवं सौन्दर्यदर्शनजम् ॥ ३० ॥</p>
<p>तत् केवलाभिमानोत्थं स्वाप्नस्त्रीसङ्गमे यथा ।<br>
पुरा कश्चिद्राजसुतो मन्मथाधिकसुन्दरः ॥ ३१ ॥</p>
<p>सौन्दर्यदर्शनादिजसुखस्याभिमानोत्थत्वे आख्यायिकामाह - पुरेति ॥ ३१ ॥</p>
<p>काञ्चित् सुरूपिणीं प्राप्तः स्त्रियं सर्वमनोहराम् ।<br>
अत्यन्तमनुरक्तः स तस्यां राजकुमारकः ॥ ३२ ॥</p>
<p>सा त्वन्यस्मिन् राजसुत भृत्ये संसक्तमानसा ।<br>
स भृत्यो राजपुत्रं तं वञ्चयामास युक्तितः ॥ ३३ ॥</p>
<p>मदिरां मोहनार्थाय तस्मै दत्वातिमात्रकम् ।<br>
ततो मदान्धाय चेटीं काञ्चित् प्रेष्य कुरूपिणीम् ॥ ३४ ॥</p>
<p>युक्तिमेवाह - मदिरामिति । अतिमात्रं पुष्कलम् ॥ ३४ ॥</p>
<p>बुभुजे तां तस्य पत्नीं सर्वलोकैकसुन्दरीम् ।<br>
एवमेव चिरं तत्र मदान्धो नृपतेः सुतः ॥ ३५ ॥</p>
<p>स्वस्मै मदान्धाय प्रेषितां चेटीं दासीं राजकुमारो बुभुजे । तस्य<br>
राजकुमारस्य पत्नीम् । स भृत्यो बुभुज इति तात्पर्यम् ॥ ३५ ॥</p>
<p>प्। ३५)</p>
<p>प्रत्यहं चेटिकां गच्छन् स्वात्मानं सममंसत ।<br>
धन्योऽहमीदृशीं लोकसुन्दरीं प्राणप्रेयसीम् ॥ ३६ ॥</p>
<p>राजकुमारो धन्योऽहमित्याद्यात्मानमभिमनुते ॥ ३६ ॥</p>
<p>उपगच्छाम्यहं नित्यं न मेऽस्ति सदृशः क्वचित् ।<br>
एवं वृत्ते चिरे काले कदाचिद् दैवयोगतः ॥ ३७ ॥</p>
<p>भृत्यो निधाय पानं स कार्ये चात्यन्तिके ययौ ।<br>
अथ राजकुमारस्तत्पानं नात्यन्तिकं पपौ ॥ ३८ ॥</p>
<p>स भृत्यः । आत्यन्तिके आवश्यके कार्ये सति । आत्यन्तिकं पुष्कलम् ॥ ३८ ॥</p>
<p>निमित्ततो ययौ शीघ्रं रत्युत्सुकितमानसः ।<br>
शयनीयं मनःकान्तं सर्वभोगर्द्धिसंयुतम् ॥ ३९ ॥</p>
<p>निमित्ततः केनचिन्निमित्तेन । न पपौ ॥ ३९ ॥</p>
<p>शचीगृहं देवपतिरिव नन्दनसंस्थितम् ।<br>
परार्द्ध्यपर्यङ्कगतां तां चेटीमुपसङ्गतः ॥ ४० ॥</p>
<p>नन्दनवन [क्, ख्, ग्: वन नास्ति] संस्थितं शचीगृहम् ।<br>
परार्द्ध्यमुत्तमम् । तां भृत्यप्रेषिताम् ॥ ४० ॥</p>
<p>कामवेगेन विवशो बुभुजेऽत्यन्तहर्षतः ।<br>
उपलभ्याथ रत्यन्ते चेटीं तां विकृताकृतिम् ॥ ४१ ॥</p>
<p>कामवेगेन तामपरीक्ष्यैव ॥ ४१ ॥</p>
<p>शङ्कितोऽमर्षितश्चापि किमेतदिति चिन्तयन् ।<br>
क्व सा मम प्रियतमेत्येवं तामन्वपृच्छत ॥ ४२ ॥</p>
<p>केयमिति शङ्कितः । अनया प्रतारितोऽहमिति मर्षितः । नेयं मां प्रतारयितुं<br>
सुमर्था अतः किमेतदिति चिन्तयन् क्व सेत्याद्यन्वपृच्छत् ॥ ४२ ॥</p>
<p>पृष्टैवं तेन सा चेटी विमदं तं निशाम्य [क्, ख्:<br>
निशम्य] तु ।<br>
भीता न किञ्चित्तं प्राह वेपमाना तदा ततः ॥ ४३ ॥</p>
<p>तं कुमारम् । ततः चेटीवृत्तात् । आलक्ष्येति सम्बन्धः ॥ ४३ ॥</p>
<p>प्। ३६)</p>
<p>आलक्ष्य राजपुत्रोऽपि वैषम्यं चात्मवञ्चनम् ।<br>
वामेन जग्राह कचे चेटीं क्रोधारुणेक्षणः ॥ ४४ ॥</p>
<p>वैषम्यमनर्हं वचनम् ॥ ४४ ॥</p>
<p>कृपाणिमाददे [ख्: कृपाण] दक्षहस्तेन नृपसम्भवः ।<br>
तर्जयंस्तां प्रत्युवाच वद वृत्तं यथातथम् ॥ ४५ ॥</p>
<p>कृपाणिं खड्गम् ॥ ४५ ॥</p>
<p>नो चेन्न स्याज्जीवितं ते क्षणमात्रमपि द्रुतम् ।<br>
सैवं निशम्य तद्वाक्यं भीता प्राणपरीप्सया ॥ ४६ ॥</p>
<p>अतो द्रुतं वदेति योजना ॥ ४६ ॥</p>
<p>जगौ यथावत्तत् सर्वं चिराद् वृत्तं समास्थितम् ।<br>
प्रादर्शयच्चापि तस्मै तां भृत्येन सुसङ्गताम् ॥ ४७ ॥</p>
<p>तत् प्रियावृत्तम् । वृत्तम् अतीतम् । समास्थितं तया समाचरितम् ॥ ४७ ॥</p>
<p>क्वचिद्भूमौ कटे भृत्यं कृष्णं पिङ्गललोचनम् ।<br>
प्रांशुं मलिनसर्वाङ्गं रूक्षवक्त्रं जुगुप्सितम् ॥ ४८ ॥</p>
<p>प्रांशुम् उच्चम् ॥ ४८ ॥</p>
<p>समाश्लिष्य रतिश्रान्तां सर्वाङ्गैः प्रेमभावतः ।<br>
मृदुबाहुलतावृत्तग्रीवस्य वदने स्वकम् ॥ ४९ ॥</p>
<p>सर्वाङ्गैः समाश्लिष्य । लतया वृता वेष्टिता ग्रीवा यस्य ॥ ४९ ॥</p>
<p>निवेश्य वक्त्रकमलं पद्भ्यामाश्लिष्य गाढतः ।<br>
तस्योरुयुग्मं तद्धस्तसंसक्तगुरुसुस्तनीम् ॥ ५० ॥</p>
<p>वासन्तिकामिव लतां वृतां कुसुमकोरकैः ।<br>
रोहिणीं राहुणोपेतामिवापश्यन्नृपात्मजः ॥ ५१ ॥</p>
<p>एवंविधां समालोक्य निद्रयाऽपगतस्मृतिम् ।<br>
मोमुह्यमानश्चात्यन्तं क्षणं पश्चाद् धृतिं भजन् ॥ ५२ ॥</p>
<p>क्षणमत्यन्तं मोहं प्राप्तः ॥ ५२ ॥</p>
<p>यत् प्राह राजतनयस्तन्मत्तः श्रूयतां ननु ।<br>
धिङ्मामनार्यमत्यन्तं मूढं मदविमोहितम् ॥ ५३ ॥</p>
<p>प्। ३७)</p>
<p>धिग् ये स्त्रीष्वभिसम्प्रीता धिक् तांश्च पुरुषाधमान् ।<br>
न कामिन्यः कस्यचित् स्युर्वृक्षस्येव च शारिकाः ॥ ५४ ॥</p>
<p>पुरुषाधमान् धिक् [ख्, ग्: धिग् धिक्; घ्: धिक् धिग् माम्] । शारिका इति ।<br>
यत्रेप्सितं फलं तत्र गच्छन्तीति भावः ॥ ५४ ॥</p>
<p>किमहं मां प्रवक्ष्यामि मुग्धं महिषपोतवत् ।<br>
जानन्तमेनां प्राणेभ्यः प्रेष्ठां सुचिरकालतः ॥ ५५ ॥</p>
<p>महिषपोतः सद्योजात [क्: जातो] महिषः तद्वन्मुग्धम् अतिजडमिति<br>
तात्पर्यम् ॥ ५५ ॥</p>
<p>न स्त्रियः कस्यचिद्वा स्युर्वेश्या इव विटस्य हि ।<br>
यः स्त्रीषु विश्रब्धमनाः स एव वनगर्दभः ॥ ५६ ॥</p>
<p>एवमेव सर्वाः स्त्रिय इत्याह - नेति । वनगर्दभ इति । पुरगर्दभो हि<br>
जनसङ्गात् किञ्चिदन्यभावज्ञः कदाचित् स्यादिति तात्पर्यम् ॥ ५६ ॥</p>
<p>या स्थितिः शारदाभ्रस्य क्षणिका ह्यनवस्थिता ।<br>
ततोऽपि पेलवा स्त्रीणां स्थितिरत्यन्तचञ्चला ॥ ५७ ॥</p>
<p>पेलवा लघुतरा ॥ ५७ ॥</p>
<p>नाहमद्यावधि ह्येवं स्त्रीस्वभावमहोऽविदम् ।<br>
यन्मां सर्वात्मनासक्तं त्यक्त्वा भृत्यमनुव्रता ॥ ५८ ॥</p>
<p>अन्यासक्ता गूढभावा मयि छद्मानुरागिणी ।<br>
प्रदर्शयन्ती भक्तिं स्वां नटीव विटमण्डले ॥ ५९ ॥</p>
<p>छद्मानुरागे दृष्टान्तः - नटीवेति ॥ ५९ ॥</p>
<p>नाविदं लेशतोऽप्येनां मदिरामत्तमानसः ।<br>
छायेव मां सङ्गतेति मत्वा विश्रब्धमानसः ॥ ६० ॥</p>
<p>अप्रेक्षणीयां चेटीं तां वञ्चितश्चिरसङ्गतः ।<br>
नूनं मत्तो मूढतमः को भवेज्जगतीतले ॥ ६१ ॥</p>
<p>अनया वञ्चितोऽहं चेटीं सङ्गतः ॥ ६१ ॥</p>
<p>य एवं विस्रम्भपूर्वमनया चिरवञ्चितः ।<br>
अहोऽयं भृत्यहतकः सर्वाङ्गविकृताकृतिः ॥ ६२ ॥</p>
<p>तत्र हेतुः - य एवमिति । हतकः अतिनिन्दितः ॥ ६२ ॥</p>
<p>प्। ३८)</p>
<p>किमस्मिन्ननया दृष्टं सौन्दर्यं सर्वतोऽधिकम् ।<br>
यतो मां निजसौन्दर्याहृतलोकावलोकनम् ॥ ६३ ॥</p>
<p>सौन्दर्येण आहृतं लोकानामवलोकनं निरीक्षणं येन ॥ ६३ ॥</p>
<p>अनुरक्तं सर्वथैव त्यक्त्वैनमुपसङ्गता ।<br>
एवं प्रलप्य बहुधा निर्विण्णोऽतितरां तदा ॥ ६४ ॥</p>
<p>सर्वथाऽनुरक्तम् । निर्विण्णो विरक्तः ॥ ६४ ॥</p>
<p>राजपुत्रो वनं प्रागात् सर्वसङ्गविवर्जितः ।<br>
तस्माद् राजकुमारैतत्सौन्दर्यं मनसोत्थितम् ॥ ६५ ॥</p>
<p>यस्मात्तेन राजकुमारेण मोहितेनातिबीभत्सरूपां चेटीं चिरं सङ्गच्छता<br>
[क्, ख्, ग्: गच्छता] इयं सैव लोकसुन्दरीत्यभिमानमात्रेण तत्<br>
सुखं चिरं प्राप्तं तस्मादित्यर्थः । मनसोत्थितं मनसा परिकल्पितम् ॥ ६५ ॥</p>
<p>यथा त्वं मयि चात्यन्तसौभगेक्षणपूर्वकम् ।<br>
रतिं विन्दस्यतितरां तथा वा तद्विशेषतः ॥ ६६ ॥</p>
<p>एतदेव दृष्टान्तेन द्रढयति - यथेति । तद्विशेषतः ततोऽप्यधिकरूपेण ॥<br>
६६ ॥</p>
<p>विन्दन्ति रतिमत्यन्तं योषित्सु विकृतास्वपि ।<br>
अत्र ते प्रत्ययं वक्ष्ये शृणु प्रिय समाहितः ॥ ६७ ॥</p>
<p>अत्र सौन्दर्यस्य मानसत्वे । प्रत्ययं निश्चयानुकूलां प्रक्रियाम् ॥ ६७ ॥</p>
<p>विलोक्यते या हि योषित् सा बहिः सुव्यवस्थिता ।<br>
या च तत्प्रतिबिम्बात्मरूपिणी चित्तसंश्रया ॥ ६८ ॥</p>
<p>बहिः चित्तादन्यत्र ॥ ६८ ॥</p>
<p>सङ्कल्परूपिणी तस्याः सौष्ठवं मनसोल्लिखन् ।<br>
पौनःपुन्येन तदनु वाञ्छामुपसमागतः ॥ ६९ ॥</p>
<p>तस्याः सौष्ठवं सौन्दर्यं पौनःपुन्येनोल्लिखन् । तदनु<br>
सम्यगुल्लेखानन्तरम् । तद्विषयवाञ्छाम् ॥ ६९ ॥</p>
<p>प्। ३९)</p>
<p>क्षुब्धेन्द्रियो नरस्तस्यां रतिमाप्नोति सर्वतः ।<br>
अक्षुब्धे त्विन्द्रिये न स्यात् सुन्दर्यामपि वै रतिः ॥ ७० ॥</p>
<p>क्षुब्धम् उपस्थेन्द्रियं यस्य । सर्वतोऽन्यवाञ्छाभ्यो निवृत्त इति शेषः ।<br>
पुरुषस्य वाञ्छासहस्रसमाक्रान्तस्य स्त्रीसौन्दर्याद्युल्लेखनेन दृढतरः<br>
स्त्रीरतिवाञ्छोदयो यदा तदा अन्यवाञ्छा न्यग्भवन्तीति [क्, ख्:<br>
भवती] भावः । एवं क्षोभाभावे न क्वचिद्रतिरित्याह - अक्षुब्धेति ॥ ७०<br>
॥</p>
<p>तत्र मूलं समुल्लेखः सौष्ठवस्य पुनः पुनः ।<br>
अतः क्षोभो नैव दृष्टो बालानां योगिनामपि ॥ ७१ ॥</p>
<p>तत्र क्षोभे । एतद्व्यतिरेकमुखेन द्रढयति - अत इति ॥ ७१ ॥</p>
<p>तथा च यो यो यस्यां तु रतिं विन्दति मानवः ।<br>
सुन्दर्यां वापि चान्यस्यां तत्र सौष्ठवमुल्लिखेत् ॥ ७२ ॥</p>
<p>सौन्दर्योल्लेख एव क्षोभहेतुर्न सौन्दर्यमिन्याह - तथा चेति । सौष्टवं<br>
स्थितमस्थितं वा ॥ ७२ ॥</p>
<p>दृश्यन्ते योषितोऽत्यन्तबीभत्साकारविग्रहाः ।<br>
तरुणैः सङ्गतास्ताश्च दृश्यन्तेऽपत्यहेतुतः ॥ ७३ ॥</p>
<p>अत्र निदर्शनमाह - दृश्यन्त इति । बीभत्साकारो विग्रहोऽवयवसंस्थानं<br>
यासां ताः । एवंविधा जगति या दृश्यन्ते तास्तरुणैः सङ्गताश्च<br>
दृश्यन्ते । ननु सङ्गतेः रहसि सम्भवात् कथमन्यैः सङ्गता दृश्यन्त इति<br>
चेदाह - अपत्यहेतुत इति ॥ ७३ ॥</p>
<p>विरूपतोल्लेखनं वाप्यनुल्लेखस्तु सौष्ठवे ।<br>
यदि स्यात्तत् कथं नॄणां रतिस्तासु हि सम्भवेत् ॥ ७४ ॥</p>
<p>ननु तत्र सौष्ठवोल्लेखनं विनापि सङ्गतिः स्यादिति चेदाह - विरूपेति ।<br>
सौष्ठवेऽनुल्लेखः सौष्ठवविषयकानुल्लेखः । तासु विरूपासु ॥ ७४ ॥</p>
<p>किं वक्तव्यमहो नॄणां कामिनां क्षिप्तचेतसाम् ।<br>
जघन्याङ्गेऽपि सौन्दर्यं भासते सर्वतोऽधिकम् ॥ ७५ ॥</p>
<p>ननु विरूपायां कथं सौन्दर्योल्लेखनमित्याशङ्क्य नैतत् कामिनां<br>
चित्रमित्याह - किमिति । क्षिप्तं विक्षिप्तं चेतो येषाम् । जघन्ये<br>
निकृष्टेऽपानोद्गारधूपिते मूत्रादिक्लिन्ने क्लिन्ननाडीव्रणसुषिरतुल्ये<br>
योन्याद्यङ्गेऽपि । सर्वतो मुखादिभ्योऽधिकम् ॥ ७५ ॥</p>
<p>प्। ४०)</p>
<p>मलमूत्रपरिक्लिन्नं यदङ्गं तत्र सौभगम् ।<br>
पश्येच्चेत् कुत्र नो पश्येत् सौन्दर्यं तन्ममेरय ॥ ७६ ॥</p>
<p>तस्मात् सौन्दर्यमेतद्वै राजपुत्र निशामय ।<br>
अभिमानमृते नैष सुखहेतुर्भवेत् क्वचित् ॥ ७७ ॥</p>
<p>तस्मात् सौन्दर्यस्य मनःकल्पितमात्रत्वात् ॥ ७७ ॥</p>
<p>क्षौद्रमाधुर्यवद् देहे सौन्दर्यं सहजं यदि ।<br>
तद्बालानां कुमाराणां कुतो नो भाति तद्वद ॥ ७८ ॥</p>
<p>न क्षौद्रमाधुर्यवत् सौन्दर्यं स्वाभाविकमिति प्रकारान्तरेण सौन्दर्यस्य<br>
मानसत्वं साधयति - क्षौद्रेति ॥ ७८ ॥</p>
<p>देशभेदेषु दृश्यन्ते विविधाकृतयो नराः ।<br>
एकपादैकनयना लम्बकर्णा हयाननाः ॥ ७९ ॥</p>
<p>नास्ति विरूपासु कामिनां रतिः । क्वचिद् दृश्यमानापि न<br>
पूर्णसुखावहेत्याशङ्क्य देशान्तरस्थित्याख्यानेन परिहरति - देशेति ॥<br>
७९ ॥</p>
<p>कर्णप्रावरणाः फालवक्त्रा निर्गतदंष्ट्रकाः ।<br>
विनसा दीर्घनासाश्च लोमच्छन्ना विलोमकाः ॥ ८० ॥</p>
<p>पिङ्गकेशाः श्वेतकेशा विकेशाः स्थूलकेशकाः ।<br>
श्वित्रवर्णाः काकवर्णाः पिङ्गला लोहिताङ्गकाः ॥ ८१ ॥</p>
<p>एवं बहुविधा मर्त्याः सजातिवनितासु ते ।<br>
रतिं विन्दन्ति त्वमिव राजपुत्र निशामय ॥ ८२ ॥</p>
<p>निशामय पश्य ॥ ८२ ॥</p>
<p>सुखसाधनभूतेषु मुख्यं यत् स्त्रीवपुः स्थितम् ।<br>
सर्वप्रियं यत्र सर्वे मुह्यन्ति विबुधा अपि ॥ ८३ ॥</p>
<p>शरीरप्रकृतिं वर्णयितुमाह - सुखेति ॥ ८३ ॥</p>
<p>प्। ४१)</p>
<p>पुंसां वपुस्तथा स्त्रीणां प्रियमत्यन्तसुन्दरम् ।<br>
विमर्शय सुबुद्ध्या त्वं राजपुत्र यथास्थितम् ॥ ८४ ॥</p>
<p>मांसलिप्तमसृक्क्लिन्नं शिराबद्धं त्वगाततम् ।<br>
अस्थिपञ्जरकं लोमच्छन्नं पित्तकफाहितम् ॥ ८५ ॥</p>
<p>पित्तकफाभ्याम् आहितं युक्तम् ॥ ८५ ॥</p>
<p>मलमूत्रकुसूलं तच्छुक्रशोणितसम्भवम् ।<br>
मूत्रद्वारसमुद्भूतमहो प्रियमिहेष्यते ॥ ८६ ॥</p>
<p>य एवमतिबीभत्से वितन्वन्ति रतिं नराः ।<br>
विट्कृमिभ्यः कुतस्तेषां भवेदन्तरमीरय ॥ ८७ ॥</p>
<p>राजपुत्र तनुरियं प्रिया हि नितरां तव ।<br>
विभावय विवेकेन धातूनां च पृथक्स्थितिम् ॥ ८८ ॥</p>
<p>धातूनां त्वगसृगादीनां पृथक्स्थितिम् । विवेकेन विचारदृष्ट्या [क्:<br>
दृशा] । विभावय । एवं विभावने क्व सौन्दर्यादिकमिति भावः ॥ ८८ ॥</p>
<p>एवमन्यत्रोपयोज्ये मधुराम्लादिषड्रसे ।<br>
परिणामस्वभावं तु सूक्ष्मदृष्ट्या विभावय ॥ ८९ ॥</p>
<p>एवं शरीरे प्रियत्वं सुखसाधनत्वरूपमपास्य भोज्ये निराकरोति -<br>
एवमिति । शरीरादन्यत्र । उपयोज्ये भोज्ये ॥ ८९ ॥</p>
<p>भक्षितस्यापि सर्वस्य विड्भावः परिणामके ।<br>
सर्वथा नात्र सन्देहः सर्वैरेव विभावितः ॥ ९० ॥</p>
<p>परिणामस्वभावमेवाह - भक्षितेति ॥ ९० ॥</p>
<p>वदैवं संस्थिते लोके किं प्रियं स्यात् किमप्रियम् ।<br>
इत्युक्तो हेमचूडोऽथ वैरस्यं विषये विदन् ॥ ९१ ॥</p>
<p>श्रुत्वाऽपूर्वं वाक्यजालं विस्मितोऽभवदञ्जसा ।<br>
विचार्य भूयस्तत्सर्वं यदुक्तं हेमलेखया ॥ ९२ ॥</p>
<p>अपूर्वं कदाप्यश्रुतम् ॥ ९२ ॥</p>
<p>प्। ४२)</p>
<p>भोगेषु जातनिर्वेदः परं वैराग्यमाप्तवान् ।<br>
अथ क्रमेण पृष्ट्वा तां प्रियां ज्ञात्वा च तत्पदम् ॥ ९३ ॥</p>
<p>जातो निर्वेदः अलम्बुद्धिर्यस्य । परं तीव्रम् । तत्पदम् आत्मपदम् ॥ ९३ ॥</p>
<p>केवलां चितिमात्मस्थां त्रिपुरामात्मरूपिणीम् ।<br>
बुध्वाऽभवद् विमुक्तात्मा स्वात्मभूताखिलेक्षणः ॥ ९४ ॥</p>
<p>आत्मस्थां सर्वान्तराम् । आत्मरूपिणीम् प्रत्यग्रूपाम् ।<br>
स्वात्मभूतमखिलेक्षणं यस्य ॥ ९४ ॥</p>
<p>जीवन्मुक्तः समभवत् ततस्तस्यानुजोऽपि हि ।<br>
मणिचूडोऽविदद् भ्रातुर्मुक्ताचूडोऽपि पुत्रतः ॥ ९५ ॥</p>
<p>मुक्ताचूडप्रिया चापि स्नुषया ज्ञानमासदत् ।<br>
मन्त्रिणश्चापि पौराश्च बभूवुर्ज्ञानशालिनः ॥ ९६ ॥</p>
<p>मुक्ताचूडप्रिया हेमचूडमाता । स्नुषया हेमलेखया । उपदिष्टमिति शेषः ।<br>
परस्परोपदेशेन ज्ञानशालिनः ॥ ९६ ॥</p>
<p>न तत्र नगरे कश्चिदविद्वान् समजायत ।<br>
आसीद् ब्रह्मपुरप्रख्यं शान्तसंसृतिवासनम् ॥ ९७ ॥</p>
<p>ब्रह्मपुरप्रख्यं सत्यलोकतुल्यम् । संसृतेर्वासना कामक्रोधादि ॥ ९७ ॥</p>
<p>विशालनगरं तच्च जगत्यत्युत्तमं बभौ ।<br>
यत्र कीराः शारिकाश्च पञ्जरस्थाः पठन्ति वै ॥ ९८ ॥</p>
<p>अत्युत्तमत्वे हेतुः - यत्रेति ॥ ९८ ॥</p>
<p>चितिरूपं स्वमात्मानं भजध्वं चेत्यवर्जितम् ।<br>
नास्ति चेत्यं चितेरन्यद् दर्पणप्रतिबिम्बवत् ॥ ९९ ॥</p>
<p>यत् पठन्ति तदाह - चितिरूपमिति । हे जनाः ! विषयभजनं त्यक्त्वा<br>
स्वमात्मानं भजध्वम् । विषयभजनस्य दुःखमूलत्वादिति तात्पर्यम् ।<br>
कथंविधमात्मानं तदाह - चितिरूपम् । चितिः प्रज्ञानं तदेव रूपं<br>
यस्य । नात्र भजनं बाह्यपूजनादिकम् किन्तु तस्य पूजनमहन्तया स्थिति<br>
[मतिः इति मुद्रितचिद्विलासस्तवपाठः<br>
योगिनीहृदयदीपिकायामुद्धृतेऽस्मिन् श्लोकेऽपि मतिः इत्येव पाठः ।<br>
द्रष्टव्यम् - पृ० २५०] (चि० स्त० ५) इति नीत्या सोऽहमस्मीति<br>
निष्प्रकम्प [क्, ख्: कम्पत्वनि] निश्चयवत्त्वमेव । तच्चास्माकं<br>
देहादिसङ्घातान्तर्भावे [क्, ख्: र्भावो] नास्त्येवेति चेदाह -<br>
चेत्यवर्जितमिति । चेत्यैर्देहाद्यैश्चित्प्रकाश्यैर्वर्जितम् । कुत एवमिति चेदाह -<br>
नास्तीति । चेत्यं देहाद्यं शशशृङ्गादिवन्नास्त्येवेति भावः ।<br>
शशशृङ्गादिवन्नास्ति चेत् कथं प्रकाशत इति चेत् ? चितिरेव प्रकाशते<br>
नान्यदित्याह - चितेरन्यदिति । चितिरेव चेत् कथं देहाद्यात्मना भानमिति<br>
चेदाह - दर्पणप्रतिबिम्बवत् ।</p>
<p>प्। ४३)</p>
<p>अत्रेदमागमतत्त्वम् - चितिरेवात्मतत्त्वम् इदम्प्रत्ययाविषयत्वात् ।<br>
अन्यदनात्मरूपम् इदम्प्रत्ययविषयत्वात् । तदात्मतत्त्वं [क्, ख्:<br>
यत्तदा] स्मृत्यनुसन्धानानुरोधेनैकमनेकावस्थास्वनुगतम् । तस्य<br>
चितिमात्ररूपत्वेन भेदकधर्माप्रसिद्ध्या [क्, घ्: प्रसिद्धासुरा]<br>
सुरासुरनृदेहादिष्वप्येकत्वमेव । कालदेशादीनां तदन्तः सर्वात्मना<br>
निमग्नानामन्यथा नरशृङ्गकल्पानां न तद्भेदकत्वशङ्कापि युक्ता ।<br>
एवंविधमनवच्छिन्नचिदेकरसमात्मतत्त्वमेव शास्त्रप्रसिद्धः<br>
परमशिवः । तत्स्वातन्त्र्यशक्त्या मायाभिधयाऽघटितघटनाचतुरया<br>
स्वस्वरूपगोपनपरया अविद्यात्मकमलावभासनपूर्वकमिदं<br>
द्वैतावभासनम् । तच्च भासमानं द्वैतं दृश्यं न बीजादङ्कुरवत्<br>
कारणाच्छिवादारब्धम् । नापि मृत्पिण्डपरिणामघटवत्<br>
कारणपरिणामात्मकम् अविकृतकारणस्वरूपानुगमात् । नापि रज्जौ सर्प इव<br>
विवर्तितम् चितिचेत्ययोर्द्वित्वग्रहात् । अतो दर्पणस्य नैर्मल्यशक्त्या अविकृते<br>
स्वस्मिन् प्रतिबिमावभासनवच्चिति स्वशक्त्या चेत्यावभासनम् । न च बिम्बस्य<br>
स्वसमानाकारस्य दर्पणप्रतिबिम्बेऽपेक्षणादत्रापि चिति<br>
प्रतिबिम्बदृश्यापेक्षितस्व[ख्, ग्, घ्:<br>
समाकार]समानाकारबाह्यदृश्यसिद्धिरिति शङ्क्यम् यतो<br>
दर्पणप्रतिबिम्बे बाह्यं बिम्बं नोपादानम् कार्येऽननुगमात् किन्तु निमित्तम् ।<br>
निमित्तञ्च घटादौ दण्डादिः । तच्च व्यभिचरितम् करपरावर्तितचक्रादिना<br>
घटोत्पत्तेः । तथा च चिति दृश्यप्रतिबिम्बने मायाख्या<br>
स्वातन्त्र्यशक्तिर्निमित्तत्वेनाभ्युपगतैवेति नानुपपत्तिः । नहि प्रतिबिम्बविधां<br>
विनाऽन्यथा दृश्यावभासनं युज्यते दृश्यस्य चिद्बाह्यत्वे<br>
प्रकाशानुपपत्तेः चित्सम्बन्धानुपपत्तेः [क्, ख्:<br>
चित्सम्बन्धानुपपत्तेः नास्ति] सम्बन्धस्यापि दृश्यत्वेनानवस्थादिना<br>
तदसिद्धेः [घ्: सिद्धिः] । चित्सम्बन्धानपेक्षणे सदा<br>
दृश्यस्यावभासोऽनवभासो वा स्यात् । इत्थमेव<br>
प्रकटताद्यखिलपक्षप्रतिक्षेपः [ज्ञाततापरपर्यायाः प्रकटतायाः<br>
स्वरूपं कुमारिलभट्टप्रतिपादितं तद्दर्शनप्रतिपादकग्रन्थेषु<br>
द्रष्टव्यम् ।] एतद्विस्तारः प्रत्यभिज्ञादौ [आदिना<br>
अभिनवगुप्तविरचिततन्त्रालोकादीनां ग्रहणं कर्तव्यम्] द्रष्टव्यः ।<br>
तस्मात् [घ्: तस्मात्तत्] प्रतिबिम्बविधयैव दृश्यावभासनमिति ॥ ९९ ॥</p>
<p>प्। ४४)</p>
<p>चितिश्चेत्यं चितिरहं चितिः सर्वं चराचरम् ।<br>
यतः सर्वं चितिमनु भाति सा तु स्वतन्त्रतः ॥ १०० ॥</p>
<p>बहुविधोऽपि प्रतिबिम्बो दर्पण एवेत्यत आह - चितिरिति । चेत्यं दृश्यम् ।<br>
चराचरं मत्तोऽन्ये [ख्: अतो] प्रमातारः । सर्वं चितिरित्यत्र हेतुः -<br>
यत इति । यथा दर्पणमनुगतं गृहीत्वैव सर्वे प्रतिबिम्बाः प्रकाशन्त इति<br>
प्रतिबिम्बा दर्पणात्मकाः एवं सर्वमिदं चेत्यादि चितिमनुगतां गृहीत्वैव<br>
भातीति चेत्तस्याश्चिदात्मत्वादेव नान्याऽनुगत्यपेक्षेत्याह - सा त्विति । यतः<br>
स्वतन्त्रप्रकाशत्त्वमेव चित्त्वमिति भावः ॥ १०० ॥</p>
<p>प्। ४५)</p>
<p>अतश्चितिं जनाः सर्वे भासिनीं सर्वसंश्रयाम् ।<br>
भजध्वं भ्रान्तिमुत्सृज्य चितिमात्रसुदृष्टयः ॥ १०१ ॥</p>
<p>यतः प्रतिबिम्बात्म जगच्चितेर्नान्यदस्ति अतो दर्पणाच्चितेरधिकं सामर्थ्यमाह</p>
<ul>
<li>सर्वभासिनीमिति । दर्पणः केवलं प्रतिबिम्बाश्रय एव न भासक इति<br>
भावः । भ्रान्तेरुत्सर्जनमप्रामाण्यग्रहः । अत एव चितिमात्रसुदृष्टय इति ।<br>
सुदृष्टिः सत्यदृष्टिः । सर्वं ज्ञानं धर्मिण्यभ्रान्तमिति न्यायात् ॥ १०१ ॥</li>
</ul>
<p>कदाचिदेवं कीराणां श्रुत्वा वाक्यं महोदयम् ।<br>
ब्राह्मणा वामदेवाद्या नामाचख्युः पुरस्य तु ॥ १०२ ॥</p>
<p>महतो मोक्षस्योदयो यस्मात् ॥ १०२ ॥</p>
<p>यतोऽत्र विद्यां तिर्यञ्चोऽप्याहुस्तस्मादिदं पुरम् ।<br>
प्रसिद्धविद्यानगरमिति नाम्ना प्रसिद्ध्यतु ॥ १०३ ॥</p>
<p>तदद्यापि च तेनैव नाम्ना तन्नगरं स्थितम् ।<br>
राम तस्मात्तु सत्सङ्गो मूलं सर्वशुभोदये ॥ १०४ ॥</p>
<p>तत् तस्मान्नामकरणाद्धेतोः ॥ १०४ ॥</p>
<p>सङ्गेन हेमलेखायाः सर्वे विद्याविदोऽभवन् ।<br>
तस्मात् सङ्गः परं मूलं राम जानीहि श्रेयसः ॥ १०५ ॥</p>
<p>उपसंहरति - तस्मादिति ॥ १०५ ॥</p>
<p>इति श्रीत्रिपुरारहस्ये ज्ञानखण्डे हेमचूडोपाख्याने सत्सङ्गफलं<br>
चतुर्थोऽध्यायः ॥</p>
<p>इति त्रिपुरारहस्ये ज्ञानखण्डव्याख्यायां तात्पर्यदीपिकायां चतुर्थोऽध्यायः<br>
॥</p>
<h2 id="०५">०५</h2>
<p>अथ पञ्चमोऽध्यायः</p>
<p>एवं सत्सङ्गमाहात्म्यं श्रुत्वाऽत्रिसुतभाषितम् ।<br>
प्रहृष्टमानसो भूयः प्रष्टुमेवोपचक्रमे ॥ १ ॥</p>
<p>अत्र रावायपद्यैस्तु हेमलेखाऽत्मसंस्थितम् ।<br>
बन्धं मोक्षं चाह गूढवाक्यैः प्रियहितेप्सया ॥</p>
<p>रामः श्रुत्वा ॥ १ ॥</p>
<p>सत्यं प्रोक्तमिदं नाथ भवता शुभकारणम् ।<br>
सत्सङ्गरूपमेतच्च प्रत्यक्षेणैव भावितम् ॥ २ ॥</p>
<p>भावितमनुभूतं संवर्तसङ्गात् ॥ २ ॥</p>
<p>यो यथा सङ्गमाप्नोति फलं तस्य तथा भवेत् ।<br>
स्त्रियोऽपि हेमलेखायाः सङ्गात् सर्वे महाफलाः ॥ ३ ॥</p>
<p>सर्वे विशालनगरवासिनः ॥ ३ ॥</p>
<p>भूय इच्छम्यहं श्रोतुं हेमचूडस्तया कथम् ।<br>
बोधितस्तन्ममाचक्ष्व विस्तरेण दयानिधे ॥ ४ ॥</p>
<p>एवं रामेणानुयुक्तो दत्तात्रेय उवाच तम् ।<br>
शृणु भार्गव वक्ष्यामि कथां परमपावनीम् ॥ ५ ॥</p>
<p>अनुयुक्तः पृष्टः । संसृतिदोषशामकत्वात् परमपावनीम् ॥ ५ ॥</p>
<p>एवं तस्या वचः श्रुत्वा विषयान् विरसान् विदन् ।<br>
तेषु सञ्जातनिर्वेदो विमना इव सम्बभौ ॥ ६ ॥</p>
<p>एवं विषयवैरस्यप्रतिपादकम् । सञ्जातो निर्वेदो विषयभोगेऽलम्बुद्धिर्यस्य ।<br>
एवं सन् । विमना इव खिन्न इव ॥ ६ ॥</p>
<p>चिरस्थितविषयजवासनानां वशं गतः ।<br>
त्यक्तुं वा सङ्ग्रहीतुंवा नाशकत् सहसा हि सः ॥ ७ ॥</p>
<p>वैमनस्ये हेतुमाह - चिरेति । विषयान् त्यक्तुं सङ्ग्रहीतुं भोक्तुं वा ॥ ७ ॥</p>
<p>प्। ४७)</p>
<p>प्रियां न किञ्चित् प्रोवाच राजपुत्रोऽतिलज्जितः ।<br>
कांश्चिच्च दिवसानेवमनयच्चिन्तयाकुलः ॥ ८ ॥</p>
<p>प्रियावचनं श्रुत्वा न किञ्चित् प्रोवाच । अतिलज्जितः स्त्रिया निरुत्तरीकृतत्वात् । एवं<br>
त्यागभोगयोरशक्तः सन् ॥ ८ ॥</p>
<p>विषयेषु प्रसक्तेषु स्मृत्वा तत् प्रिययोदितम् ।<br>
विगर्हन्नेव स्वात्मानं बुभुजे वासनावशः ॥ ९ ॥</p>
<p>कथमुभयत्राशक्तिः एकतरपक्षस्यावश्यकत्वादिति चेदाह - विषयेष्विति ।<br>
प्रसक्तेषु उपस्थितेषु । यत् प्रिययोक्तं वैरस्यकारणं तत् स्मृत्वा ।<br>
धिड्यामीदृशं विषयं स्वीकरोमीति स्वात्मानं विगर्हन्नेव बुभुजे । ननु<br>
कुतो न परिहरति ? तदाह - वासनावश इति ॥ ९ ॥</p>
<p>वासनावेगवशतो विषयाननुगच्छति ।<br>
दृष्ट्वैव विषयान् दोषान् प्रियाप्रोक्तान् विचिन्तयन् ॥ १० ॥</p>
<p>उपस्थितविषयभोगप्रकारमुक्त्वाऽनुपस्थितविषयेष्वाह - वासनेति ।<br>
अनुगच्छति विषयसमीपं प्राप्नोति । प्रियाप्रोक्तान् विषयदोषान् ॥ १० ॥</p>
<p>शोकसंविग्नहृदयो विषीदति मुहुर्मुहुः ।<br>
एवं तस्याभवच्चित्तं चलद्दोलास्थितं यथा ॥ ११ ॥</p>
<p>शोकेन संविग्नं प्रक्षुभितं हृदयं मनो यस्य । विषीदति दुःखं<br>
प्राप्नोति । चलद्दोलास्थितं वासनया विषयेषु पतति विषयप्राप्तौ<br>
तद्दोषस्मृत्या तत उच्चलति ॥ ११ ॥</p>
<p>भोज्यं वस्त्रं भूषणं वा योषिद् वाहनमेव वा ।<br>
मित्राणि वापि सुहृदो नेषत्तं [क्, ख्: नैतत्तम्; ग्: नैव तम्]<br>
सुखयन्ति वै ॥ १२ ॥</p>
<p>एवं वासनादोषदृष्टिभ्यां युतं हेमचूडं भोज्यादीनि नेषदपि<br>
[नैषत् इति सार्वत्रिकः पाठः] सुखयन्तीत्याह - भोज्यमिति ॥ १२ ॥</p>
<p>नष्टाखिलार्थ इव स शोचत्येव निरन्तरम् ।<br>
वासनाविवशः सर्वं त्यक्तुं नाशकदञ्जसा ॥ १३ ॥</p>
<p>नोपभोक्तुं तथा शक्तो दोषदृष्टियुतस्ततः ।<br>
एवं तं शोकवशतो विवर्णवदनेक्षणम् ॥ १४ ॥</p>
<p>वासनया दोषदृष्ट्या च युक्त इति त्यक्तुं भोक्तुं वा न शक्तः<br>
परस्परप्रतिबन्धादिति भावः ॥ १४ ॥</p>
<p>प्। ४८)</p>
<p>हेमलेखा समालक्ष्य कदाचित् सङ्गता रहः ।<br>
किं नाथ पूर्ववत्त्वं नो लक्ष्यसेऽत्यन्तहर्षितः ॥ १५ ॥</p>
<p>रहः विविक्ते । तं परीक्षितुं पृच्छति - किं नाथेति ॥ १५ ॥</p>
<p>शोचन्तमिव पश्यामि कुत एवं तव स्थितिः ।<br>
कच्चिच्छारीर आत्मा [क्, ख्: च्छरीरमात्मा] ते<br>
नामयैर्बाध्यते सदा ॥ १६ ॥</p>
<p>शारीरेति । शरीरतादात्म्यापन्न आत्मा । केवलयोः शरीरात्मनोर्दुःखाभावादिति<br>
भावः ॥ १६ ॥</p>
<p>भोगेषु रोगभीति वै प्रवदन्ति मनीषिणः ।<br>
त्रिदोषसम्भवे देहे दोषवैषम्यसम्भवाः ॥ १७ ॥</p>
<p>मम महाराजकुमारस्य भिषक्श्रेष्ठैः सेवितस्य कुत आमयसम्भावनेति<br>
चेदाह - भोगेष्विति । शुभभोगेष्वित्यर्थः । त्रयाणां<br>
वातपित्तकफदोषाणां सम्यग् भवः स्थितिर्यत्र ॥ १७ ॥</p>
<p>आमयाः प्रायशः सर्वदेहान् व्याप्यैव संस्थिताः ।<br>
सर्वथा ह्यप्रतीकार्यं वैषम्यं दोषजं ननु ॥ १८ ॥</p>
<p>विषमाशनादिभिर्दोषवैषम्यस्योक्तभोगवतामावश्यकत्वेन<br>
तद्देहेष्ववश्यं रोगव्याप्तिरिति भावः । ननु मादृशां कथं<br>
दोषवैषम्यं तत्प्रतीकारपराणामिति चेदाह - सर्वथेति । दोषवैषम्यजनितो<br>
रोगः प्रतीकार्यः न तु केवलं दोषवैषम्यम्<br>
रोगप्रागवस्थास्थकेवलदोषवैषम्यस्य प्रायो दुर्लक्ष्यत्वादिति भावः ॥ १८ ॥</p>
<p>अशनाद् वसनाद् वाचो दर्शनात् स्पर्शनादपि ।<br>
कालाद् देशात् कर्मतश्च दोषा वैषम्यमाप्नुयुः ॥ १९ ॥</p>
<p>दोषेषु जायमानवैषम्यनिमित्तान्याह - अशनादित्यादि । अशनस्य<br>
शीतोष्णादिगुणः प्रसिद्धः । एवं पट्टोर्णादिवसनस्य । वाचो बहुलस्य<br>
प्रयुक्तस्योष्णगुणः [क्, ख्: प्रयुक्तस्य यो गुणः] ।<br>
वह्निजलादिदर्शनस्पर्शनयोः ग्रीष्महेमन्तादिकालस्य जाङ्गला<br>
नूपादिदेशस्य [क्, ख्: लारूपा] च शीतोष्णादि प्रसिद्धम् । कर्मतोऽपि<br>
[ख्, ग्, घ्: कर्मणो] खननादितश्च यद्वा पापकर्मतो<br>
[ख्, ग्, घ्: कर्मणो] दोस्ऽवैषम्यम् ॥ १९ ॥</p>
<p>प्। ४९)</p>
<p>अतस्तस्योद्भवो लोके सर्वथाऽलक्ष्यतां गतः ।<br>
इत्यतः सति वैषम्ये चिकित्सा सम्प्रकीर्तिता ॥ २० ॥</p>
<p>अतो दोषवैषम्यहेतोरनेकत्वात् । तस्य वैषम्यस्य । ननु<br>
सूक्ष्मदृग्भिर्वैषम्योद्भवो ज्ञातुंइति चेन्नेत्याह - इत्यत इति । यतो<br>
वैषम्योद्भव आदावलक्ष्यः अतो हेतोः चिकित्सा शास्त्रे सम्प्रकीर्तिता ॥ २० ॥</p>
<p>नोक्ता चिकित्साऽनुत्पत्तौ वैषम्ये केनचित् क्वचित् ।<br>
तद्वद प्रिय कस्माद्धि शोकस्य तव सम्भवः ॥ २१ ॥</p>
<p>वैषम्यविषयानुत्पत्तौ चिकित्सा नोक्ता ॥ २१ ॥</p>
<p>इति श्रुत्वा हेमलेखां प्राह राजसुतस्ततः ।<br>
प्रिये शृणु प्रवक्ष्यामि यन्मे शोकस्य कारणम् ॥ २२ ॥</p>
<p>ततः प्रश्नानन्तरम् ॥ २२ ॥</p>
<p>त्वदुक्त्या यत् पुरा मेऽभूत् सुखदं तद्धतं ननु ।<br>
न पश्याम्यधुना किञ्चिदपि मे सुखवर्द्धनम् ॥ २३ ॥</p>
<p>तत् सम्प्रति त्वदुक्त्या हतम् । कुत इति चेदाह - नेति ॥ २३ ॥</p>
<p>राज्ञा वितीर्णो विषयः सुखदोऽपि समन्ततः ।<br>
वध्यं न सुखयेद् यद्वत्तथा तस्मान्न मे सुखम् ॥ २४ ॥</p>
<p>नष्टं चेदन्यत् सुखसाधनं सम्पादयेति चेदाह - राज्ञेति । न तत्<br>
स्वरूपतो नष्टम् । अपि तु वध्याय राज्ञा दत्तविषयाद्यथा तस्य सुखं न एवं<br>
साधनं सदपि न तस्मान्मे सुखम् ॥ २४ ॥</p>
<p>विषयान् सेवमानोऽहं सदा विष्टिगृहीतवत् ।<br>
तत् पृच्छामि प्रिये ब्रूहि किं कृत्वा सुखमेम्यहम् ॥ २५ ॥</p>
<p>ननु विषयैर्न ते सुखं चेत्तान् परित्यजेति चेन्मया न परित्यक्तुं शक्यत इत्याह</p>
<ul>
<li>विषयानिति । विष्टिगृहीतवत् । राजकार्यार्थं राजभटैर्गृहीता<br>
जनास्तत्कार्यं त्यक्तुमसमर्थाः कुर्वन्ति यथा एवं वासनाभिर्गृहीतोऽहं<br>
सदा विषयान् सेवमानो दुःखं प्राप्त [प्राप्तवानित्यर्थे कर्तरि क्तः]<br>
इति शेषः ॥ २५ ॥</li>
</ul>
<p>प्। ५०)</p>
<p>एवं तेन समापृष्टा हेमलेखा तदाऽब्रवीत् ।<br>
नूनमेष सुनिर्वेदमागतो मद्वचःश्रुतेः ॥ २६ ॥</p>
<p>स्वमनस्यब्रवीत् । श्रुतेः श्रवणात् ॥ २६ ॥</p>
<p>अस्ति बीजं श्रेयसोऽस्मिन् यत एवंविधो भवान् ।<br>
येषु श्रेयो ह्यसम्भाव्यं त एवं वाक्यगुम्फनैः ॥ २७ ॥</p>
<p>एवंविधः प्राप्तविषयवैरस्यः । एवं मदुक्तसदृशैर्वाचां<br>
गुम्फनैर्निबिडसमुदायैः ॥ २७ ॥</p>
<p>नह्यण्वपि विशेषेण विशिष्यन्ते कदाचन ।<br>
चिरं संराधिता हृत्स्था प्रसन्ना स्वात्मदेवता ॥ २८ ॥</p>
<p>अण्वपि स्वल्पमपि पूर्वस्थितिं लेशतोऽपि न परित्यजन्तीति भावः । एवं<br>
वचःश्रुतिरेव वैरस्ये कारणं चेत् कुतो न सर्वेषां वैरस्योत्पत्तिरिति<br>
चेन्मूलकारणाभावादित्याह - चिरमिति ॥ २८ ॥</p>
<p>त्रिपुरा येन तस्यैव [क्, ख्: तेष्वेव] भवेदेवंविधा स्थितिः ।<br>
इत्यालोच्यातिविदुषी बुबोधयिषती प्रियम् ॥ २९ ॥</p>
<p>एवंविधा विषयवैरस्यवती । देवताराधनरूपमूलकारणाभावान्न<br>
सर्वेषामियं स्थितिरिति भावः ॥ २९ ॥</p>
<p>गोपयन्ती स्ववैदुष्यं प्राहान्यव्यपदेशतः ।<br>
शृणु राजकुमारेदं यन्मे वृत्तं पुरातनम् ॥ ३० ॥</p>
<p>गोपयन्तीति । स्ववैदुष्यप्रकटने विद्वत्ताभिमानशङ्काऽप्यस्य भवेत्ततो<br>
मद्वाक्ये नाश्वासो भवेदिति । अतः स्ववैदुष्यगोपनमिति भावः ।<br>
अत्रान्यव्यपदेशेन स्वस्याः संसारबन्धनान्मुक्तिप्रकारमाह -<br>
शृण्विति । पुरातनं बन्धस्यानादिकालत्वात् [अनादिः कालो यस्येति<br>
बहुब्रीहिगर्भितं वाक्यम् । बन्धस्यानादिकालिकत्वादित्यर्थः] ॥ ३० ॥</p>
<p>प्। ५१)</p>
<p>पुरा मे जननी काञ्चित् क्रीडनाय सखीं ददौ ।<br>
सा स्वभावसती काञ्चिदसतीमनुसङ्गता ॥ ३१ ॥</p>
<p>पुरेति । कस्याश्चित् सृष्टेरादिकाले बन्धस्यानादित्वेन सर्वादिकालासम्भवात् ।<br>
जननी स्वप्रकाशशुद्धचितिः । सखीं बुद्धिम् । काञ्चिदिति । अज्ञातकुलगोत्रेव<br>
निरूपणाल्लिङ्गदेहावयवत्वेनानादित्वं बुद्धेर्द्योतितम् ।<br>
शुद्धचितेर्जननीत्वं स्वस्या जीवचितेस्तदंशभूतत्वात् ।<br>
सुखदुःखाद्यनुभवक्रीडाया बुद्ध्यधीनत्वात् क्रीडनाय सखीं<br>
ददावित्युक्तम् । प्रलये बुद्धेर्लीनत्वात् सृष्ट्यादौ<br>
कर्मपरिपाकनिमित्तकबुद्ध्याविर्भावादपूर्ववत् [ग्, घ्: पूर्वेव]<br>
प्राप्तत्वादुक्तं ददाविति । सा बुद्धिः । सत्त्वगुणप्रधानत्वात् प्रकाशरूपत्वात्<br>
स्वभावेन सती । स्वसत्तायां वृत्त्यन्तरानपेक्षणात् स्वतः सती । बाह्यपक्षे<br>
स्वभावतः सती साध्वीत्यर्थः । असतीमविद्याम् । अनुसङ्गता । आत्माकारतां<br>
केवलां परित्यज्याविद्याकार्यदृश्यात्मतां प्राप्तेत्यर्थः । काञ्चिदिति तस्या<br>
अनिर्वचनीयताद्योतकं विशेषणम् । आगमपक्षे तु चितेः<br>
परिच्छिन्नत्वज्ञानमेवाज्ञानम् । एतच्च अज्ञानं [ग्, घ्:<br>
ज्ञानम्] बन्धः (१।२) इति शिवसूत्रे वृत्तिकृता स्पष्टं<br>
निरूपितम् । एतत्पक्षेऽनिर्वचनीयत्वाभावेन<br>
काञ्चिदित्यज्ञानस्यापरिच्छेद्यशक्तित्वं ज्ञेयम् । तदुक्तम् -<br>
भ्रान्तेर्महती [रज्ज्वां नास्ति भुजङ्गस्त्रासं कुरुते च मृत्युपर्यन्तम् ।<br>
इत्ययं श्लोकस्य पूर्वार्द्धः] शक्तिर्न विवेक्तुं शक्यते नाम (प०<br>
सा० २८) इति । पक्षद्वयेऽप्यसतीत्यसत्यात्मकत्वाज्ज्ञेयम् ॥ ३१ ॥</p>
<p>सा विचित्रविधाश्चर्यसृष्टिसामर्थ्यसंयुता ।<br>
अलक्षिता मे जनन्या सख्या मे सङ्गताऽभवत् ॥ ३२ ॥</p>
<p>सा अविद्या । मे जनन्या शुद्धचिता अलक्षिता सती मे सख्या बुद्ध्या । मन्मातुः<br>
परोक्षे एव सा असती मत्सख्या सङ्गताऽभवदित्यर्थः ।<br>
विद्याविद्ययोर्विरोधादविद्या कार्यविषया बुद्धिः केवलशुद्धचिद्विषयिणीति<br>
तात्पर्यम् । आगमपक्षे तु शुद्धचिन्मात्रस्फूर्तिदशा शक्तितत्त्वम् ।<br>
चिदचिदोरिदं सर्वमहमिति सामानाधिकरण्यस्फूर्तिदशा शुद्धविद्यातत्त्वम् ।<br>
परिच्छिन्नचिन्मात्रस्फूर्तिदशा अविद्यातत्त्वम् । परिच्छिन्नचितश्चेत्यस्य च<br>
स्फूर्तिदशा बुद्धितत्त्वमिति प्रक्रिया । तथा च बुद्धेः<br>
शुद्धचिदविषयकत्वादलक्षितेति ज्ञेयम् ॥ ३२ ॥</p>
<p>प्। ५२)</p>
<p>असच्चारित्रयाऽत्यन्तं सङ्गता मम सा सखी ।<br>
प्राणेभ्योऽपि प्रियतमा सदा तद्वशगा ह्यहम् ॥ ३३ ॥</p>
<p>बुद्धिर्दृश्यपरा सदाऽभवदित्याह - असदिति । असद् मिथ्यारूपं चारित्रं<br>
[क्: चरित्रम्] यस्याः सा अविद्या । मम प्राणेभ्योऽपि प्रियतमा ।<br>
अतस्तद्वशगाऽहमभवम् परस्परतादात्म्याध्यासात् ॥ ३३ ॥</p>
<p>न तां विहाय मे संस्था क्षणार्द्धं वा क्वचिद्भवेत् ।<br>
सा निर्मलस्वभावेन मां वशीकृत्य संस्थिता ॥ ३४ ॥</p>
<p>न तामिति । तां बुद्धिम् । संस्था स्थितिः । बुद्ध्यसत्त्वे बुद्ध्यवच्छिन्नो<br>
[बुद्ध्यवच्छिन्नो जीवः इति वाचस्पतिमिश्रस्य भामतीप्रस्थानमाश्रित्य<br>
बुद्धिप्रतिबिम्बो जीवः इति च स्वयम्प्रकाशयतिनो विवरणप्रस्थानमाश्रित्योक्तम्<br>
। अस्य विस्तरः सिद्धान्तलेशसङ्ग्रहेऽप्पयदीक्षितविरचिते द्रष्टव्यः ।] जीवो<br>
बुद्धिप्रतिबिम्बो जीव इत्युभयपक्षेऽपि जीवस्य स्थितिर्न भवेदिति स्पष्टमेव ।<br>
आगमपक्षे तु व्याधकुलसंवर्द्धितराजकुमारवत्<br>
स्वस्वातन्त्र्यसमाच्छादितमाहैश्वर्यो महेश्वर एव जीवः । तस्य बुद्धिं विना<br>
संस्था सम्यक्स्थितिः भेदव्यवहारो न भवेदिति तात्पर्यम् । सा बुद्धिः ।<br>
निर्मलस्वभावेन सत्त्वप्रधानरूपेण युता । मां जीवाख्यां परिच्छिन्नां<br>
प्रतिबिम्बभूतां वा तादात्म्यापन्नां वा । बाह्यपक्षे तु मां<br>
शुद्धकुलप्रसूतिम् । सा निर्मलस्वभावेन तुल्यशीलत्वाद्वशीकृत्य संस्थितेति<br>
युक्तमेवेति भावः ॥ ३४ ॥</p>
<p>निरन्तरं तद्गतात्मस्वभावाऽभवमञ्जसा ।<br>
सा तया दुष्टया युक्ता नट्या चित्रस्वभावया ॥ ३५ ॥</p>
<p>तद्गतात्मस्वभावा बुद्धिसम्मिलितस्वरूपा । बाह्यपक्षे तु तद्गतचित्तेत्यर्थः ।<br>
सा मत्सखी बुद्धिः । तया अविद्यया । दुष्टयेति । स्वनाशहेतुत्वात् । चित्रम्<br>
आश्चर्यमयमघटमानं [क्, ख्: मघटितज्ञानम्] स्वभावः<br>
स्वरूपं यस्याः । स्वलीलाप्रदर्शनेनार्थहरत्वान्नट्येति ॥ ३५ ॥</p>
<p>प्। ५३)</p>
<p>परोक्षवृत्तिमानीता स्वपुत्रेणाभियोजिता ।<br>
तस्याः पुत्रोऽतिमूढात्मा मदिराघूर्णितेक्षणः ॥ ३६ ॥</p>
<p>परोक्षवृत्तिं स्वर्गादिपरोक्षकाम्यैकरूपताम् । आनीता प्रापिता । तया असत्या ।<br>
मत्सखी बुद्धिः । अविद्यया स्वर्गादिकाम्यतत्परा बुद्धिरासीदिति भावः ।<br>
बाह्यपक्षे असत्या परोक्षवृत्तिं रहसि स्थितिम् आनीता स्वपुत्रेणाभियोजिता<br>
मत्सखी जातेति । स्वस्या अविद्यायाः पुत्रो मोहः तेनाभियोजिता । अविद्यया<br>
काम्यतत्परतायां सद्विचारप्रतिबन्धकमोहात्मकवृत्तिविशेषं प्राप्ता<br>
बुद्धिरिति भावः । तस्या अविद्याया मौढ्ये [ख्: मौर्ख्यम्] हेतुः<br>
मदिरेत्यादि ॥ एतद्विशेषणं मोहिता मे बुद्धिः पापाचाराऽभवदिति द्योतनाय ॥<br>
३६ ॥</p>
<p>बुभुजे तां समाक्रम्य सर्वदा मत्समक्षतः ।<br>
सा तेनाक्रान्तसर्वाङ्गी भुज्यमानानुवासरम् ॥ ३७ ॥</p>
<p>तां मत्सखीं बुद्धिम् । पापाचरणेन मोहप्रचुरा बुद्धिर्जातेत्याह -<br>
समाक्रम्येति । मत्समक्षत इति । बुद्धेश्चित्प्रकाशाधीनप्रकाशत्वादिति<br>
तात्पर्यम् । सा बुद्धिः । तेन मोहेन ॥ ३७ ॥</p>
<p>न मां जहौ कदाचिच्च तत्स्पृष्टा तेन चाप्यहम् ।<br>
ततः पुत्रः समुत्पन्नो मूढस्य सदृशाकृतिः ॥ ३८ ॥</p>
<p>सा सखी मां कदाचिदपि प्रियसङ्गमकालेऽपि न जहौ । चित्प्रकाशाश्रयेणैव<br>
बुद्धिवृत्तीनामवभासनादिति तात्पर्यम् । यस्मान्मां न जहौ तत्<br>
तस्माद्धेतोः । तेन सखीप्रियेण मूढात्मना । स्पृष्टा जाता ।<br>
घटावच्छिन्नाकाशस्यायःपिण्डतादात्म्यापन्नवह्नेर्वा वर्तुलाद्याकार इव<br>
बुद्ध्या परिच्छिन्नाया वा तादात्म्यापन्नाया वा चितेर्मोहादिरूपेतेति भावः ।<br>
ततः चिरसङ्गानन्तरम् । मूढस्य मोहस्य स्वसदृशाकारो मनोरूपः पुत्रो<br>
जातः । यद्यपि मनः पूर्वमेवास्ति तथापि वीर्यात्मना पितृदेहे स्थितपुत्र इव<br>
प्राक् सूक्ष्मरूपं मनः । बुद्धौ मोहसम्बन्धानन्तरमेव<br>
विकल्पाद्याधिक्यात् पितुः प्रसूतः पुत्र इव मनः पुष्टमासीदिति तात्पर्यम् ।<br>
असत्त्वरूपत्वेन सदृशाकृतिर्ज्ञेया ॥ ३८ ॥</p>
<p>प्। ५४)</p>
<p>तरुणः सोऽभवत्तूर्णमतिचञ्चलसंस्थितिः ।<br>
पितुर्मौढ्येन संयुक्तः पितामह्या गुणेन च ॥ ३९ ॥</p>
<p>तरुणो व्यवहारक्षमः पितुर्मोहस्य मौढ्येन जडत्वगुणेन । पितामह्या<br>
अविद्याया अनेकनिर्माणे उपादानं स्वातिरिक्तमनपेक्ष्य यत् सामर्थ्यं तेन<br>
गुणेन च समावृतः ॥ ३९ ॥</p>
<p>अनेकचित्रनिर्माणसामर्थ्येन समावृतः ।<br>
पितामह्या शून्यनाम्न्या पित्रा मूढाभिधेन च ॥ ४० ॥</p>
<p>एतेषां नामकथनपूर्वकं मनसो गुणानाह - पितामह्या इति । मनसः<br>
पितामही अविद्या । विचारे कृते तत्स्वरूपविलयाच्छून्यनाम्नी सा । पिता मोहः ।<br>
मूढताप्रयोजक इति मूढाभिधः सः । आभ्यामस्थिराह्वः शिक्षितोऽभूदिति<br>
सम्बन्धः ॥ ४० ॥</p>
<p>अस्थिराह्वः शिक्षितोऽभूत् स्वयं चातिविशारदः ।<br>
गतिमप्रतिबद्धां वै शीघ्राच्छिघ्रां समासदत् ॥ ४१ ॥</p>
<p>पितृशिक्षया मूढतां प्राप्तः पितामहीशिक्षया विचित्रनिर्माणसामर्थ्यं<br>
प्राप्तः । स्वयमतिचतुरोऽप्रतिबद्धां गतिं प्राप्तवान् । शीघ्राच्छीघ्राम्<br>
अतिशीघ्रामित्यर्थः । एवं बुद्धेर्मोहवशान्मनः प्ररूढं<br>
सदतिचञ्चलत्वात् क्वचिदस्थिरम् अनन्तविचित्रकल्पनापरं<br>
मूढत्वाद्विचारविमुखं चासीदिति विशिष्टग्रन्थतातात्पर्यम् [क्: शिष्ट; ग्:<br>
वशिष्ट] ॥ ४१ ॥</p>
<p>एवं मम सखी स्वच्छस्वभावा जन्मतः सती ।<br>
असतीसङ्गतोऽत्यन्तं मालिन्यं समुपागता ॥ ४२ ॥</p>
<p>प्। ५५)</p>
<p>सख्या प्रियेण पुत्रेणासत्स्वभावयुतेन सा ।<br>
चिरसङ्गात्तेषु दृढानुरागेण समायुता ॥ ४३ ॥</p>
<p>एवमुक्तप्रकारेण । मम सखी बुद्धिः । असतीसङ्गतः अविद्यासङ्गेन ।<br>
अत्यन्तमालिन्यं सत्त्वस्वभावावरकं तामसं मोहं समुपागता । सख्या<br>
अविद्यया । असत्स्वभावेन प्रियेण मोहेन पुत्रेण मनसा च । दृढसङ्गात्<br>
सदा तद्रूपेण परिणतत्वात् । बुद्धिः स्वीयं सत्स्वरूपं परित्यज्य मोहात्मना<br>
मनःकल्पितवस्तुसौन्दर्यादिव्यवसायात्मना च सदा स्थितेति भावः ॥ ४३ ॥</p>
<p>जहौ मय्यनुरागं तु सर्वथा क्रमतः सखी ।<br>
अहं स्वभावसरला हातुं तत्सङ्गमञ्जसा ॥ ४४ ॥</p>
<p>जहाविति । कालक्रमतो मूढादिषु दृढानुरागान्मय्यनुरागं प्रीतिं जहौ ।<br>
परिच्छिन्नचितिरूपकर्तृभोक्त्रात्मकजीवस्वरूपविचारोऽपि बुद्धेर्नासीदिति<br>
तात्पर्यम् । नन्वेवं सति त्वयापि तदनुरागस्त्यक्तः [क्, ख्: तदानु]<br>
स्यादिति चेन्नेत्याह - अहमिति । स्वभावतः सरला । निसर्ग##-<br>
सरलानामन्यप्रीत्याद्यनिमित्तैव प्रीतिरिति तात्पर्यम् ॥ ४४ ॥</p>
<p>अनीशा तत्परैवासं सर्वथा तामनुव्रता ।<br>
अथ तस्याः प्रियो मूढो भुञ्जानस्तां तु सर्वदा ॥ ४५ ॥</p>
<p>मत्प्रीतेरनिमित्तत्वात् प्रीतिं त्यक्तुमनीशा अत एव तत्परा सती सर्वथा तामनुव्रता<br>
। तत्समानशीलाअभवमित्यर्थः । मम चिन्मात्ररूपत्वात्<br>
प्रतिबिम्बभूतैर्बुद्धिधर्मैर्योगाद् बुद्ध्यनुकृतिं प्राप्तेति भावः । अथ<br>
एवं बुद्ध्यनुकारप्राप्त्यनन्तरम् ॥ ४५ ॥</p>
<p>प्रसह्य मां समाक्रान्तुमुद्युक्तः सर्वथाऽभवत् ।<br>
नाहं स्वभावसंशुद्धा वस्तुतस्तद्वशं गता ॥ ४६ ॥</p>
<p>मत्प्रियामनुगतेयमिति मत्वा मामपि हठेन भोगायाक्रान्तुं स मूढ<br>
उद्युक्तोऽभवत् । एवं जातेऽपि स्वभावशुद्धा अहं न तद्वशं गता ।<br>
बुद्धेर्विषयवासनानिबिडत्वेऽपि न जीवतादात्म्यमप गच्छति । एवं<br>
बुद्धितादात्म्यापन्नचितेर्बुद्धिवृत्तिरूपमोहसम्पर्काभासेऽपि दर्पणस्य<br>
प्रतिबिम्बेनेव [क्, ख्: दर्पणप्रतिबिम्बन्यानेन । अस्मिन् पाठे<br>
पूर्वतनं दर्पणस्य इति पदमनावश्यकम् ।] न वस्तुतो मोहसम्पर्क इति<br>
भावः ॥ ४६ ॥</p>
<p>प्। ५६)</p>
<p>तथापि लोके मेऽत्यन्तं परीवादो महानभूत् ।<br>
मूढेन सर्वथेयं च भुज्यते इति सर्वतः ॥ ४७ ॥</p>
<p>परीवादोऽपवादः । परीवादस्वरूपमेवाह - मूढेनेति । सर्वतः सर्वत्र ।<br>
अविवेकिनो बुद्धिधर्मानात्मन्यारोपयन्तीति तात्पर्यम् ॥ ४७ ॥</p>
<p>अस्थिराख्यं स्वपुत्रं सा मयि न्यस्य सखी मम ।<br>
प्रियेण सम्परिष्वक्ता सर्वथा तत्पराऽभवत् ॥ ४८ ॥</p>
<p>सा बुद्धिः सखी । तत्परा मूढपरा । मनःकल्पितमपि निश्चेतुमसमर्था<br>
[क्: निश्चेष्टु] बुद्धिर्मोहैकरूपाऽभवदिति भावः ॥ ४८ ॥</p>
<p>अथास्थिरो मया सम्यग् लालितः पोषितस्ततः ।<br>
प्रौढस्त्रियं पितामह्या अनुमत्योपसङ्गतः ॥ ४९ ॥</p>
<p>अथ मयि पुत्रन्यासानन्तरम् । पितामह्या मूढमातुः अविद्याया इति यावत् ।<br>
स्त्रियं कल्पनाम् । बुद्धेरतिमोहात्मताप्राप्त्यनन्तरं चित्तादात्म्यापन्नं<br>
मनः कल्पनायां समर्थं सत् कल्पनैकपरमभवदित्याशयः ।<br>
कल्पनेऽविद्यानुकूलेति तदनुमतिर्ज्ञंया ॥ ४९ ॥</p>
<p>सा प्रिया तस्य चपलाभिधाना हि प्रतिक्षणम् ।<br>
प्रियस्य सम्मतं रूपं भिन्नं भिन्नं मनोहरम् ॥ ५० ॥</p>
<p>कल्पनायाश्चपलेति नाम । प्रियस्य मनसः ॥ ५० ॥</p>
<p>गृह्णात्याश्चर्यजननं प्रियमेवं स्वके वशे ।<br>
चक्रे साऽत्यन्तनिपुणा स्वनैपुण्यवशात् खलु ॥ ५१ ॥</p>
<p>स्वनैपुण्यवशाद्वशे चक्रे । मनो विचित्रकल्पनापरं<br>
प्रतिक्षणमभवदित्याशयः ॥ ५१ ॥</p>
<p>प्। ५७)</p>
<p>अस्थिरोऽपि क्षणेनैव त्वसङ्ख्यशतयोजनम् ।<br>
प्रयात्यायाति च सदा न श्रान्तिमुपगच्छति ॥ ५२ ॥</p>
<p>अस्थिरो मनः ॥ ५२ ॥</p>
<p>समीहते यत्र गन्तुमस्थिरश्च यदा यदा ।<br>
तस्येष्टं च स्वरूपं तु कृत्वा सा चपलापि हि ॥ ५३ ॥</p>
<p>समीहत इति । यत्र यत्र मनो गच्छति तत्र तत्र विचित्रानेककल्पनां करोत्येवेति<br>
भावः ॥ ५३ ॥</p>
<p>तत्र तत्र स्थिता भूत्वा रमयत्येव स्वं प्रियम् ।<br>
एवं सा चपला सम्यगस्थिरेण युता सती ॥ ५४ ॥</p>
<p>रमयत्येवेति । स्वयमेव मनोराज्यादिकमन्तःसङ्कल्प्य<br>
तत्प्रयुक्तसुखाभासं प्राप्नोतीति भावः । युता सती तनयान् सुषुवे इति योजना ॥<br>
५४ ॥</p>
<p>सुषुवे पञ्चतनयान् मातापितृपरायणान् ।<br>
ते समर्थाः पञ्चविधा मयि सख्या निवेशिताः ॥ ५५ ॥</p>
<p>सुषुव इति । तनयान् ज्ञानेन्द्रियाणि । मनसो निर्विकल्पत्वे इन्द्रियवृत्त्यनुदयाद्<br>
मनसा विकल्पनायामिन्द्रियप्रसृतिः [ख्, ग्, घ्: प्रसूतिः] ।<br>
इन्द्रियप्रसरस्य मनःकल्पनोपयुक्तत्वान्मातापितृपरायणानिति ज्ञेयम् ।<br>
सख्या मयि निवेशिता इति चित्तादात्म्यापत्तिरुक्ता ॥ ५५ ॥</p>
<p>अहं सख्यनुरक्ता तानकुर्वं बलवत्तरान् ।<br>
अथ ते पञ्चतनयाश्चपलायाः पृथक् पृथक् ॥ ५६ ॥</p>
<p>तान् पुत्रान् बलवत्तरान् । चित्तादात्म्यप्रकर्षेण स्वतन्त्रप्रकाशतुल्यानिति भावः<br>
॥ ५६ ॥</p>
<p>चक्रुरायतनं श्रेष्ठं विचित्रमतिविस्तृतम् ।<br>
पितरं स्ववशे चक्रुर्मात्रा सम्यग् विभाविताः ॥ ५७ ॥</p>
<p>विचित्रं विविधगन्धाद्युपलब्धिस्थानम् [क्: विविधम्] । अतिविस्तृतम्<br>
असङ्ख्यविषयग्रहणेऽपि तदुदरापूर्तेः । सर्वव्यवहारस्य तदधीनत्वात्<br>
श्रेष्ठम् आयतनं चक्रुरिति । तत्तद्गोलकाधिष्ठिता बभूवुरित्याशयः । मात्रा<br>
कल्पनया विभाविताः पोषिताः । विकल्पपरं मनः सदेन्द्रियद्वारेण<br>
बहिर्मुखमभव्दिति तात्पर्यम् ॥ ५७ ॥</p>
<p>प्। ५८)</p>
<p>आनयन्ति स्वायतनं पितरं तं क्षणे क्षणे ।<br>
तत्रास्थिरो ज्येष्ठसुतायतनं विनिविश्य तु ॥ ५८ ॥</p>
<p>पितुर्वशीकरणमेव विविच्य दर्शयति - आनयन्तीति । ज्येष्ठसुतः<br>
श्रोत्रेन्द्रियम् ॥ ५८ ॥</p>
<p>अशृणोद्विविधान् शब्दान् सुस्वरानितरानपि ।<br>
क्वचिन्मधुरसङ्गीतं क्वचिद्वाद्यं सुमञ्जुलम् [क्, ग्, घ्:<br>
सुमङ्गलम्] ॥ ५९ ॥</p>
<p>इतरान् विस्वरान् । एतदेवाह - क्वचिदिति ॥ ५९ ॥</p>
<p>ऋचो यजूंषि सामानि मन्त्रानाथर्वणानपि ।<br>
शास्त्रागमेतिहासांश्च भूषणानां च सिञ्जितम् ॥ ६० ॥</p>
<p>भृङ्गसङ्घस्य गीतं च पिकपञ्चमसुस्वरम् ।<br>
एवं मनोहरान् शब्दान् शृण्वन् पुत्रनिदेशतः ॥ ६१ ॥</p>
<p>मनः श्रोत्रेन्द्रियमाविश्य श्रोत्रद्वारा तत्तच्छब्दाकारेण परिणतमिति<br>
भावः ॥ ६१ ॥</p>
<p>प्रीतः पुत्रवशं प्रागादथ पुत्रोऽन्यथाऽदिशत् ।<br>
विरुद्धान् कर्णकटुकानशृणोद् भैरवान् रवान् ॥ ६२ ॥</p>
<p>पुत्रवशं श्रोत्रे दृढनिवेशम् । अन्यथाऽदिशदिति । मनसो<br>
बाह्यविषयग्रहणस्येन्द्रियाधीनत्वादिन्द्रियादेशेनाऽशृणोदिति ॥ ६२ ॥</p>
<p>सिंहादिगर्जितं मेघनिर्घोषमशनेस्तथा ।<br>
ब्रह्माण्डभेदनं गर्भस्रावणं सुभयङ्करम् ॥ ६३ ॥</p>
<p>अशनिनिर्घोषविशेषणं ब्रह्माण्डेत्यादि ॥ ६३ ॥</p>
<p>एवं [क्: अत्र श्लोके पूर्वाद्धोत्तरार्द्धयोर्विपर्यस्तः पाठः]<br>
श्रुत्वा सुचकितश्चान्यत्राप्यशृणोत्तथा ।<br>
रुदितं विप्रलपितं शोचितादिविचित्रितम् ॥ ६४ ॥</p>
<p>द्वितीयसुतनीतोऽथास्थिरस्तद्भवनं ययौ ।<br>
तत्रापश्यद् मृदुस्पर्शान्यासनानि शुभानि च ॥ ६५ ॥</p>
<p>द्वितीयसुतस्त्वगिन्द्रियम् ॥ ६५ ॥</p>
<p>प्। ५९)</p>
<p>शयनानि च वासांसि कठिनस्पर्शकान्यपि ।<br>
शीतस्पर्शानि वस्तूनि तथोष्णस्पर्शकानि च ॥ ६६ ॥</p>
<p>अनुष्णाशीतस्पर्शानि विचित्राण्यभिवीक्ष्य तु ।<br>
हितान् दृष्ट्वा प्रमुदितो विषण्णस्त्वहितानपि ॥ ६७ ॥</p>
<p>अथ तृतीयतनयभवनं प्राप्य सोऽस्थिरः ।<br>
अपश्यद्रुचिराकारान् भावान् विविधवर्णकान् ॥ ६८ ॥</p>
<p>तृतीयश्चक्षुः ॥ ६८ ॥</p>
<p>रक्तान् श्वेतान् पीतनीलान् हरितान् पाटलानपि ।<br>
धूम्रान् कडारान् कपिशान् मेचकान् कर्बुरांस्तथा ॥ ६९ ॥</p>
<p>स्थूलान् कृशानणून् दीर्घानायतान् वर्तुलांस्तथा ।<br>
अर्द्धवृत्तान् दीर्घवृत्तान् सुन्दरांश्च विभीषणान् ॥ ७० ॥</p>
<p>नेत्रस्य रूपान्यपरिमाणादिविषयत्वादाह - स्थूलानित्यादि ॥ ७० ॥</p>
<p>बीभत्सान् भास्वरान् रौद्राननालोकांश्च दृङ्मुषः ।<br>
क्वचिद्धितं ततोऽन्यच्च पश्यन्तं पितरं पुनः ॥ ७१ ॥</p>
<p>अनालोकानन्धकारान् । कीदृशान् ? दृङ्मुषः ॥ ७१ ॥</p>
<p>अनयत्तुर्यतनयो भवनं स्वं विचित्रितम् ।<br>
तत्राससाद पुष्पाणि फलान्यन्नानि [क्, ख्: फलान्यन्या] च<br>
क्रमात् ॥ ७२ ॥</p>
<p>तुर्यो रासनं रसानुमितं पुष्पादि ज्ञेयम् ॥ ७२ ॥</p>
<p>पेयानि लेह्यचोष्याणि भक्ष्याणि रसवन्ति वै ।<br>
सुधास्वादूनि मधुराण्यन्यान्यम्लरसानि च ॥ ७३ ॥</p>
<p>कटुकानि च तिक्तानि कषायाण्यपि कानिचित् ।<br>
क्षाराणि मधुराम्लानि कट्वम्ललवणानि च ॥ ७४ ॥</p>
<p>मधुराम्लानीत्यादि मिश्ररसः ॥ ७४ ॥</p>
<p>कटुतिक्तानि चित्रात्मरसानि विविधान्यपि ।<br>
आस्वादयन्नात्मजेन समेतोऽथान्तिमः सुतः ॥ ७५ ॥</p>
<p>अन्तिमो घ्राणम् ॥ ७५ ॥</p>
<p>प्। ६०)</p>
<p>निनाय पितरं स्थाने स्वीयेऽत्यन्तविचित्रिते ।<br>
तत्रोपालभतानेकपुष्पाणि च फलानि च ॥ ७६ ॥</p>
<p>तृणान्यन्नान्योषधीश्च [क्: तृणान्यन्या] भावानन्यांश्च<br>
सर्वतः ।<br>
सुगन्धान् पूतिगन्धांश्च मृदुगन्धोग्रगन्धकान् ॥ ७७ ॥</p>
<p>भावान् अर्थान् । तानेवाह - सुगन्धानित्यादि ॥ ७७ ॥</p>
<p>मोहगन्धान् ज्ञानगन्धान् मूर्छागन्धान् विचित्रितान् ।<br>
पुत्राणां भवने चैवं प्रविशन् निविशन्नपि ॥ ७८ ॥</p>
<p>मोहजनको मोहगन्धः । एवमग्रेऽपि ॥ ७८ ॥</p>
<p>हितेषु रमते क्वापि विषीदत्यहिते क्वचित् ।<br>
सदा गमागमपरः पुत्राणां भवने बभौ ॥ ७९ ॥</p>
<p>ते पुत्राः पितृवात्सल्यात् पितृहीना न च क्वचित् ।<br>
स्पृशन्ति विषयांश्चित्रान् स्वल्पं वापि कदाचन ॥ ८० ॥</p>
<p>ते पुत्रा इति । मनो विहाय स्वातन्त्र्येणेन्द्रियाणां विषयग्रहणासामर्थ्यमिति<br>
भावः ॥ ८० ॥</p>
<p>अस्थिरस्तु पुत्रगृहे भुक्त्वा तान् विषयान् बहून् ।<br>
मुषित्वान्यांश्च विषयान् गुप्त्या नयति स्वं पदम् ॥ ८१ ॥</p>
<p>मन इन्द्रियाभिनिविष्टं बाह्यविषयमासाद्य तत्कृतसुखादिकं तत्काल<br>
एवानुभवति । कांश्चिच्च विषयान् संस्कारद्वारेणान्तर्गुप्त्याऽप्रकटरूपेण<br>
गृहीत्वा स्वपदे हृदि स्थित्वा तं विषयं स्मृत्यादिना विकल्प्य<br>
तत्सुखमनुभवतीत्याह - अस्थिर इति ॥ ८१ ॥</p>
<p>पत्न्या चपलया साकं रहः पुत्रैर्विना स्वयम् ।<br>
भुनक्त्यतितरां नित्यमथान्या चपला स्वसा ॥ ८२ ॥</p>
<p>रहः स्वप्नादौ । अन्या आशा ॥ ८२ ॥</p>
<p>प्। ६१)</p>
<p>महाशना पतिं वव्रे मनःकान्तं तमस्थिरम् ।<br>
तस्यामतितरां सक्तो यदाऽभूदस्थिरोऽपि वै ॥ ८३ ॥</p>
<p>तम् अस्थिरम् । नित्यं [क्: नित्य] विषयभोगेनाशा प्रवृद्धेति भावः ॥<br>
८३ ॥</p>
<p>तदा तस्याः प्रीतये स भोगाहरणतत्परः ।<br>
तेनानीतं बह्वपि च भक्षित्वा क्षणमात्रतः ॥ ८४ ॥</p>
<p>तस्यां महाशनायामत्यन्तासक्तिहेतुना तस्याः प्रीतये सदा<br>
भोगाहरणतत्परोऽभवत् ॥ ८४ ॥</p>
<p>पुनर्बुभुक्षयाक्रान्ता भोगाहरणहेतवे ।<br>
सदा प्रियं सन्दिशति सोऽप्याहर्तुं सदेक्षते ॥ ८५ ॥</p>
<p>दुष्पूराशाविष्टं मनः सर्वदा विषयसाधनपरमभवदिति तात्पर्यम् ॥ ८५ ॥</p>
<p>पुत्रैः पञ्चभिरानीतं प्रियेणापि सुसम्भृतम् ।<br>
भुक्त्वा क्षणेन भूयोऽपि सा बुभुक्षाप्रपीडिता ॥ ८६ ॥</p>
<p>सपत्न्याः पुत्रैरिन्द्रियैः ॥ ८६ ॥</p>
<p>भोगाहृतौ सन्दिशति प्रियं पुत्रांश्च सर्वदा ।<br>
ततः सा स्वल्पकालेन सुषुवे पुत्रयोर्युगम् ॥ ८७ ॥</p>
<p>भोगानाम् आहृतौ आहरणविषये ॥ ८७ ॥</p>
<p>ज्वालामुखस्तयोर्ज्येष्ठो निन्द्यवृत्तस्तथापरः ।<br>
सदा मातुः प्रियतमौ तौ पुत्रौ सम्बभूवतुः ॥ ८८ ॥</p>
<p>तयोः पुत्रयोर्मध्ये ज्येष्ठो ज्वालामुखः क्रोधः । परो निन्द्यवृत्तो लोभः ।<br>
मातुराशायाः । आशाधिक्यात् क्रोधलोभयोः प्राबल्यमभवदित्याशयः ॥ ८८ ॥</p>
<p>महाशनायामासक्तः संश्लिष्यति यदाऽस्थिरः ।<br>
तदा ज्वालामुखज्वालालीढसर्वकलेवरः ॥ ८९ ॥</p>
<p>यदा यदा आशापरवशस्तदा तदा क्रोधलोभकृतं महादुःखं प्राप्नोतीति<br>
तात्पर्यम् ॥ ८९ ॥</p>
<p>अस्थिरः पीडितोऽत्यन्तं गाढमूर्छामुपैति हि ।<br>
कदाचिन्निन्द्यवृत्तेन सङ्गतः प्रियसूनुना ॥ ९० ॥</p>
<p>सर्वैर्विनिन्द्यतामेति मृततुल्यो हि जायते ।<br>
एवं यदाऽस्थिरो जातो दुःखभोगैकतत्परः ॥ ९१ ॥</p>
<p>लोभेन निन्द्यता ततो मृततुल्यता च स्पष्टा ॥ ९१ ॥</p>
<p>प्। ६२)</p>
<p>तदा सखी मे स्वभावसती पुत्रेऽस्थिराह्वये ।<br>
अतिवात्सल्यतस्तेन सङ्गता तस्य दुःखतः ॥ ९२ ॥</p>
<p>एवं मनसोऽतिदुःखप्राप्तौ मनोबुद्ध्योरैकात्म्याद् बुद्धेरपि<br>
दुःखप्राप्तिरित्याह - तदेति । सखी बुद्धिः । पुत्रे मनसि ॥ ९२ ॥</p>
<p>दुःखभारसमाक्रान्ता निन्द्यवृत्तेन सङ्गता ।<br>
ज्वालामुखेन च तथा पौत्रेणाश्लेषिता सती ॥ ९३ ॥</p>
<p>सुदग्धा निन्दिता लोकैर्मृतप्राया बभूव ह ।<br>
तां सदानुगता चाहं लुप्तप्रायाऽभवं प्रिय ॥ ९४ ॥</p>
<p>तां सखीम् । स्वोपाधेर्बुद्धेः रजस्तमोव्याप्तत्वेन<br>
स्वरूपस्यानवभासाल्लुप्तप्रायत्वं ज्ञेयम् ॥ ९४ ॥</p>
<p>एवं बहूनि वर्षाणि सख्या दुःखेन दुःखिता ।<br>
अस्थिरोऽभूदस्वतन्त्रो महाशनापरिग्रहात् ॥ ९५ ॥</p>
<p>दुःखिताऽभवमिति सम्बन्धः ॥ ९५ ॥</p>
<p>पुरं प्राप दशद्वारं केनचित् कर्मणा क्वचित् ।<br>
तस्मिन् महाशनायुक्तो पुत्रैर्मात्रादिभिर्युतः ॥ ९६ ॥</p>
<p>पुरं शरीरं ब्रह्मरन्ध्रेण सह दशद्वारम् । केनचिद् प्रारब्धेन कर्मणा ।<br>
बाह्यपक्षे तु युद्धादिकर्मणा । क्वचित् प्रल्यानन्तरं सृष्टिकाले ॥ ९६ ॥</p>
<p>न्यवसत् स सुखप्रेप्सुर्दुःखं भुञ्जन् दिवानिशम् ।<br>
पुत्राभ्यां दग्धसर्वाङ्गो निन्दितश्चानुवासरम् ॥ ९७ ॥</p>
<p>सुखप्रेप्सुरिति । सुखस्येच्छामात्रम् दुःखमेव प्राप्यत इति भावः ॥ ९७ ॥</p>
<p>इतस्ततः समाकृष्टः प्रियाभ्यां सर्वदा हि सः ।<br>
पुत्राणां पञ्चभवनं प्रविशन् निविशन्नपि ॥ ९८ ॥</p>
<p>प्रियाभ्यां विकल्पाशाभ्याम् । पुत्राणाम् इन्द्रियाणाम् ॥ ९८ ॥</p>
<p>अत्यन्तं श्रान्तिमायाति न सुखं लभते क्वचित् ।<br>
एवं पुत्रस्य दुःखेन सखी मेऽत्यन्तदुःखिता ॥ ९९ ॥</p>
<p>पुत्रस्य मनसः । सखी बुद्धिः ॥ ९९ ॥</p>
<p>प्। ६३)</p>
<p>अभून्मूर्च्छितकल्पा सा एवं तत्पुर आवसत् ।<br>
ज्वालामुखनिन्द्यवृत्तयुता या सा महाशना ॥ १०० ॥</p>
<p>सात्त्विकांशापगमान्मूर्च्छितकल्पा । तत्पुरे देहे । महाशना आशा ॥ १०० ॥</p>
<p>शून्याख्यया पोषिता च मूढेन श्वशुरेण च ।<br>
तथा सपत्न्या चपलाख्ययाऽत्यन्तं समेधिता ॥ १०१ ॥</p>
<p>शून्याख्यया भर्तुः पितामह्या अविद्यया ॥ १०१ ॥</p>
<p>अस्थिरं स्ववशे चक्रे पतिं तत्पुरसंस्थिता [घ्: यत्] ।<br>
सखीप्रीत्या तत्र चाहमवसं तत्परा सती ॥ १०२ ॥</p>
<p>अविद्यामोहकल्पनाभिः प्ररूढया आशया मनः समाक्रान्तमित्येतदाह -<br>
अस्थिरमिति । सखीति । बुद्धितादात्म्यापन्नायाश्चितो बुद्ध्यनुकृतिर्नियतैवेति<br>
भावः ॥ १०२ ॥</p>
<p>सखीदुःखाद्धतप्राया सर्वेषां रक्षणोद्यता ।<br>
यद्यहं तत्र न स्यां वै क्षणमात्रमपि प्रिय ॥ १०३ ॥</p>
<p>यद्यहमिति । दर्पणं विना प्रतिबिम्बवद् अधिष्ठानमन्तरा न किञ्चिदारोपितं<br>
भवेदिति भावः ॥ १०३ ॥</p>
<p>न भवेत्तत्र चैकोऽपि मया सर्वं हि रक्षितम् ।<br>
शून्यया शुन्यतां प्राप्ता मूढेन मूढतामपि ॥ १०४ ॥</p>
<p>सर्वाधिष्ठानत्वात् स्वस्य सर्वानुकृतिमाह [सर्वस्य अनुकृतिम्<br>
अनुसृतिम् सर्वरूपतया प्रतिभासमित्यर्थः ।] - शून्ययेत्यादि ।<br>
शून्यया युता ॥ १०४ ॥</p>
<p>अस्थिरेणास्थिरत्वं च चापल्यं चपलायुता ।<br>
ज्वालामुखाज्ज्वलत्तां च निन्द्यवृत्तात्तदात्मताम् ॥ १०५ ॥</p>
<p>सखीसंयोगतश्चैवमभवं तत्तदाकृतिः ।<br>
सखीं यदि विमुञ्चामि सा नश्येत् क्षणमात्रतः ॥ १०६ ॥</p>
<p>मम चिद्रूपाया अनेकरूपता बुद्धितादात्म्यादेवेत्याह - सखीसंयोगत इति ।<br>
सखीमिति । अहं बुद्धेरप्यधिष्ठानमिति मां विना बुद्धिरपि न<br>
भवेदित्याशयः ॥ १०६ ॥</p>
<p>प्। ६४)</p>
<p>मां सङ्गतेन तेषां वै समाहुर्व्यभिचारिणीम् ।<br>
जना मूढाः सर्व एव कुशला निर्मलां विदुः ॥ १०७ ॥</p>
<p>तेषां बुद्ध्यादीनां सङ्गतेन सहभावेन मां शुद्धामपि<br>
व्यभिचारिणीमाहुः सर्वे जनाः । अत एव ते मूढाः ।<br>
शुद्धाखण्डचिद्रूपमप्यात्मानं क्षणिकदृश्याकारानुकारमात्रेण<br>
क्षणिकमाहुर्बौद्धादय इति तात्पर्यम् । कुशलाः सूक्ष्मधियस्तु<br>
स्मृत्यनुसन्धानादिमूलसर्वव्यवहारानुपपत्त्या तन्मतमुपेक्ष्य निर्मलां<br>
कालदेशादिपरिच्छेदमलनिर्गतां मां विदुः ॥ १०७ ॥</p>
<p>महासती मे जननी विशुद्धा निर्मलाकृतिः ।<br>
आकाशादपि विस्तीर्णा सूक्ष्मा च परमाणुतः ॥ १०८ ॥</p>
<p>ननु कथं ते दुष्टसङ्गताया निर्मलत्वमिति चेन्मातुः सकाशात्<br>
प्राप्तमहामन्त्रमाहात्म्यादिति वक्तुमादौ मातरं स्तौति - महासतीत्यादि ।<br>
बाह्यपक्षे महासती महापतिव्रता । अत एव शुद्धा मानसदोषरहिता ।<br>
निर्मलाकृतिः शरीरदोषरहिता [क्: शरीर] च । आकाशादपि विस्तीर्णा<br>
यशसा [क्,ख्: या सा] । परमाणुतः सूक्ष्मबुद्ध्याद्युपेतत्वात्<br>
सूक्ष्मा । आन्तरपक्षेऽनवच्छिन्नसत्तारूपेति महासती । विशुद्धा<br>
शुद्धचिदेकरूपत्वादेकरसेत्यर्थः । निर्मलाकृतिः<br>
अज्ञानादिस्वरूपावरकमलानाक्रान्ता । कारणत्वेन भासकत्वेन च<br>
व्यापकत्वादाकाशादपि विस्तीर्णा । परमाणोरप्यन्तरनुस्यूतत्वाद्<br>
दुर्ज्ञेयत्वाच्च परमाणुतः सूक्ष्मा ॥ १०८ ॥</p>
<p>सर्वज्ञानाप्यकिञ्चिज्ज्ञा सर्वकर्त्र्यपि निष्क्रिया ।<br>
सर्वाश्रयाप्यनाधारा सर्वाधाराप्यनाश्रिता ॥ १०९ ॥</p>
<p>बाह्यपक्षे स्वभावतः सर्वज्ञानापि तत्प्रयुक्ताभिमानाभावादकिञ्चिज्ज्ञेव<br>
तिष्ठतीति । एवमग्रेऽपि । सर्वेषां पोषकत्वेनाश्रया । सर्वकलानामाधारापि ।<br>
आन्तरपक्षे तु सर्वज्ञत्वादिकं दृश्यकृतमिति स्वतः किञ्चिज्ज्ञत्वादिकम् ।<br>
सर्वत्र भासमानत्वात् सर्वाधारा ॥ १०९ ॥</p>
<p>प्। ६५)</p>
<p>सर्वरूपाप्यरूपा सा सर्वयुक्ताप्यसंयुता ।<br>
सर्वत्र भासमानापि न ज्ञेया केनचित् क्वचित् ॥ ११० ॥</p>
<p>बाह्यपक्षे सर्वरूपा सर्वावयवसौन्दर्यवती [क्: वत्]<br>
सर्वैर्धनधान्यादिभिर्युक्ता सर्वत्र कारुण्यसौशील्यादिस्त्रीगुणैर्भासमाना<br>
प्रसिद्धापि क्वचित् केनचिन्न् ज्ञेया सदान्तःपुरस्थत्वात् । आन्तरपक्षे तु<br>
सर्वप्रतिबिम्बरूपस्यापि दर्पणस्य यथा प्रतिबिम्बरूपराहित्यमेवं नेयम् ।<br>
सर्वत्र प्रतिबिम्बांशे भासमानोऽपि दर्पणो न केनचित् प्रतिबिम्बव्यतिरेकेण<br>
ज्ञायते एवं भावेषु सर्वत्र भासमाना चितिर्भावव्यतिरेकेण न ज्ञायते ॥<br>
११० ॥</p>
<p>महानन्दाप्यनानन्दा मातापितृविवर्जिताः ।<br>
मादृश्यस्तनयास्तस्याः सन्ति सङ्ख्याविवर्जिताः ॥ १११ ॥</p>
<p>बाह्यपक्षे महानानन्दो विभवनिमित्तो यस्याः ।<br>
एवंविधाप्यानन्दनिमित्तहर्षानुत्सेकादन्यैरलक्ष्यमाणानन्दत्वादनानन्दा ।<br>
मातापितरौ वर्जितौ यया । महासतीत्वेन पतिपरायणत्वात् त्यक्तमातापितृस्नेहेति<br>
तात्पर्यम् । आन्तर पक्षे महानन्दरूपापि स्वरूपातिरिक्तानन्दायोगादनानन्दा ।<br>
नित्यत्वान्मातापितृविवर्जिता । सङ्ख्याविवर्जिता असङ्ख्याः ॥ १११ ॥</p>
<p>यथा तरङ्गा जलधेरसङ्ख्यः सोदरीगणः ।<br>
सर्वास्ता मत्समाचारा राजपुत्र भवन्ति वै ॥ ११२ ॥</p>
<p>यथा तरङ्गा असङ्ख्यास्तथा मे असङ्ख्यः सोदरीगणः । एतद्दृष्टान्तेन<br>
वस्तुतो जनन्यव्यतिरिक्तत्वं कन्यानामुक्तं ज्ञेयम् । समाचाराः<br>
सखीकुटुम्बपरायणाः ॥ ११२ ॥</p>
<p>महामन्त्रवती चाहं सर्वैरेतैः सखीगणैः ।<br>
सङ्गता तत्परा चापि मातृतुल्या स्वरूपतः ॥ ११३ ॥</p>
<p>एवं दुष्टैः सङ्गता तत्पराऽप्यहं तेषां दोषैरस्पृष्टा । कुत एवमिति<br>
चेदेवंविधमेव मन्त्रसामर्थ्यं ममस्तीत्याह - महामन्त्रेति ।<br>
आन्तरपक्षे तु महामन्त्रो मायाशक्तिः । तयाऽहमघटितमपि शुद्धस्वरूपे<br>
संसारावभासनं सम्पादयामीति तात्पर्यम् ॥ ११३ ॥</p>
<p>प्। ६६)</p>
<p>अस्मिन् पुरे सखीपुत्रो यदा श्रान्तो भवत्यलम् ।<br>
तदा मातुः समुत्सङ्गेऽस्थिरः शेते सुनिर्भरम् ॥ ११४ ॥</p>
<p>एवं प्रसङ्गात् स्ववृत्तमभिधाय पुनः सखीपुत्रादिवृत्तं निरूपयति ##-<br>
आन्तरपक्षे तु परिपक्वकर्मणां भोगेन क्षयादन्येषामपरिपाकाद् मध्ये<br>
मातुर्बुद्धेरुत्सङ्ग मनः शेते लयं प्राप्नोति ॥ ११४ ॥</p>
<p>अस्थिरस्तु यदा सुप्तस्तदा तस्य सुतादयः ।<br>
स्वापं समधिगच्छन्ति नान्यो जागर्ति कश्चनः ॥ ११५ ॥</p>
<p>सुता इन्द्रियाणि क्रोधलोभौ च । आदिपदेन पत्नी माता च । आन्तरपक्षे तु मनसि<br>
विलीने इन्द्रियादि सर्वं विलीनमिति तापर्यम् ॥ ११५ ॥</p>
<p>तदा तद्रक्षति पुरमस्थिरस्य प्रियः सखा ।<br>
प्रचाराख्यः प्रतिचरन् पूर्वद्वारयुगे मुहुः ॥ ११६ ॥</p>
<p>अस्थिरस्यापि या माता सखी मे तनयेन सा ।<br>
तस्याः सखी च या श्वश्रूरसती या स्वभावतः ॥ ११७ ॥</p>
<p>तदा सर्वस्वापकाले सुषुप्तौ । प्रचारः प्राणः । मनःप्राणयोरन्यतररोधे<br>
द्वयोः रोधसम्भवात् प्रियत्वं सखित्वं प्राणस्य । पूर्वद्वारयुगं<br>
नासापुटद्वयम् । मे सखी अस्थिरमाता या सा तनयेन तनयादिना सह यदा<br>
सुप्ता तदेति शेषः । तस्याः अस्थिरमातुः या सखी श्वश्रूश्च शून्यनाम्नी<br>
अविद्या ॥ ११७ ॥</p>
<p>सा समाच्छाद्य तान् सर्वान् पुत्रेण सह रक्षति ।<br>
एवं सर्वेषु सुप्तेषु प्राप्य स्वां मातरं तदा ॥ ११८ ॥</p>
<p>सर्वान् अस्थिरादीन् सुप्तान् । पुत्रेन मूढाख्येन सहिता [क्: सह] रक्षति ।<br>
आन्तरपक्षे मोहात्मिकया अविद्यया सर्वमावृतं भवतीति तात्पर्यम् ॥ ११८ ॥</p>
<p>प्। ६७)</p>
<p>आनन्दिताऽहं भवामि मात्राश्लिष्टा चिरं ननु ।<br>
पुनस्तानुत्थितान् शीघ्रमनुसंयामि चान्वहम् ॥ ११९ ॥</p>
<p>आन्तरपक्षे तु सुषुप्तौ परिच्छेदकोपाधिलयात् पूर्णरूपतासम्पत्त्या आनन्दिता<br>
आनन्दरूपा भवामीति तात्पर्यम् । अनुसंयामि तत्तत्तादात्म्यं प्राप्नोमीत्यर्थः<br>
॥ ११९ ॥</p>
<p>अस्थिरस्य सखा योऽयं प्रचाराख्यो महाबलः ।<br>
स सर्वानस्थिरमुखान् पोषयत्यनुवासरम् ॥ १२० ॥</p>
<p>प्रचाराख्यः प्राणः । अस्थिरमुखान् मनःश्रोत्रादीन् । पोषयतीति ।<br>
प्राणसमेधितजठराग्निपाचितान्नरसमूलकसामर्थ्यवत्त्वान्मनःप्रभृतीन्<br>
आमिति भावः ॥ १२० ॥</p>
<p>स एको बहुधा भूत्वा पुरं च पुरवासिनः ।<br>
व्याप्य रक्षत्यनुदिनं सर्वान् संश्लेषयत्यपि ॥ १२१ ॥</p>
<p>स प्राणः । बहुधा प्राणादिवृत्तिभेदेन । संश्लेषयति स्वस्वविषयैः<br>
संयोजयति ॥ १२१ ॥</p>
<p>तं विना ते हि विश्लिष्टा नष्टाः स्युरपि सर्वथा ।<br>
सूत्रेण हीना मणयो मालाबद्धा यथा पृथक् ॥ १२२ ॥</p>
<p>मनःप्रभृतिषु क्रियाशक्तिरूपेणायमेव प्रोत इत्याह दृष्टान्तेन - तं<br>
विनेति । विश्लिष्टाः विषयासंवद्धाः [क्: यसम्बन्धाः] । नष्टाः<br>
कार्याक्षमत्वेन नष्टप्रायाः । मालाकारतया बद्धा मणयः । तेषां<br>
पृथग्भूतानां मालाकारता यथा नश्यतीति भावः ॥ १२२ ॥</p>
<p>स एवं [क्: एव] मां च सङ्गम्य सर्वैः संयोजयत् परम् [क्:<br>
पुरम्] ।<br>
मया सञ्जीवितोऽत्यन्तं सूत्रधारो हि तत्पुरे ॥ १२३ ॥</p>
<p>सङ्गम्य मत्तादात्म्यं प्राप्य । सर्वैर्मां संयोजयति । अन्तःकरणादीनां<br>
चित्तादात्म्यं प्राणद्वारकमेवेति तात्पर्यम् । एतच्चाग्रे भविष्यति<br>
[अक्षान्तःकरणादीनां प्राणसूत्रं यदान्तरम् (२०।३५) इत्यादिना ।<br>
] । सूत्रधार इति । यथा सूत्रधारो नाट्यप्रवर्तकः एवं प्राण एव<br>
मनःप्रभृतिव्यापारप्रवर्तकः ॥ १२३ ॥</p>
<p>प्। ६८)</p>
<p>जीर्णे तु तत्पुरे चान्यत्पुरं तां नयति द्रुतम् ।<br>
एवं प्रचारं संश्रित्य पुराणामधिपोऽभवत् ॥ १२४ ॥</p>
<p>तत्पुरे शरीरे । तान् बुद्ध्यादीन् । नयतीति । उत्क्रमणकाले बुद्ध्यादीनां प्राणे<br>
लयात् प्राणो नयतीति भावः । अधिपः अस्थिराभिधं मनोऽभवत् ॥ १२४ ॥</p>
<p>बहूनामस्थिरो नूनं विचित्राणां क्रमेण वै ।<br>
सतीपुत्रोऽप्यस्थिरः स संश्रितोऽपि महाबलम् ॥ १२५ ॥</p>
<p>बहूनां पुराणामिति पूर्वेण सम्बन्धः । महाबलं प्राणम् ॥ १२५ ॥</p>
<p>मया च भावितोऽत्यन्तं सर्वथा दुःखभागभूत् ।<br>
चपलामहाशनाभ्यां पत्नीभ्यां सुसमागमात् [क्, ख्:<br>
गमत्] ॥ १२६ ॥</p>
<p>त्वया महामन्त्रवत्या भावितस्य महाबलसंश्रयस्य सतीपुत्रस्यापि<br>
दुःखभाक्त्वं [क्: दुःखत्वं तु] कुत इति चेत्<br>
पत्न्याद्यसत्समागमादित्याह - चपलेत्यादि ॥ १२६ ॥</p>
<p>ज्वाला[घ्: मुखा]मुखनिन्द्यवृत्ताभिधपुत्रयुगेन च ।<br>
अन्यैः पुत्रैः पञ्चभिः स सर्वत्राभिविकर्षितः ॥ १२७ ॥</p>
<p>अभिविकर्षित इति । विकल्पेन आशोदयः तत इन्द्रियार्थेषु प्रवृत्तिः तन्निमित्तः<br>
क्रोधलोभोदयः तेन दुःखभागभूदित्याशयः ॥ १२७ ॥</p>
<p>महाक्लेशपरीतात्मा सुखलेशविवर्जितः ।<br>
इतस्ततः क्वचित् पुत्रैः पञ्चभिः स विकर्षितः ॥ १२८ ॥</p>
<p>महाक्लेशप्राप्तिप्रकारमाह - इत इत्यादि ॥ १२८ ॥</p>
<p>क्वचिच्चपलयाऽत्यन्तं चालितः खेदमीयिवान् [ग्, घ्: मेयिवान्] ।<br>
क्वचिन्महाशनाहेतोरशनार्थं प्रधावति ॥ १२९ ॥</p>
<p>खेदमीयिवान् [ग्, घ्: मेयिवान्] दुःखं प्राप्तवान् ॥ १२९ ॥</p>
<p>क्वचिज्ज्वालामुखाक्षिप्तो निर्दग्धापादमस्तकः ।<br>
महामूर्च्छां समायाति चाविदंस्तत्प्रतिक्रियाम् ॥ १३० ॥</p>
<p>तत्प्रतिक्रियां क्रोधप्रतिक्रियां शान्तिम् ॥ १३० ॥</p>
<p>प्। ६९)</p>
<p>निन्द्यवृतं क्वचित् प्राप्य गर्हितो भर्त्सितः परैः ।<br>
मृततुल्यं स्वमात्मानं मन्यते शोकसन्ततः ॥ १३१ ॥</p>
<p>गर्हणभर्त्सनाभ्यां मृततुल्यमात्मानं मन्यते तेन शोकसन्तप्तो<br>
[ख्, ग्: सन्ततो] भवति ॥ १३१ ॥</p>
<p>दुष्पत्नीपुत्रसहितो मोहितो दुष्कुलोद्भवः ।<br>
पत्नीपुत्रैः समाक्रान्तो नीयमानस्तु तैः सदा ॥ १३२ ॥</p>
<p>मूढपुत्रत्वाद् दुष्कुलोद्भवत्वम् ॥ १३२ ॥</p>
<p>उवास तैर्विचित्रेषु पुरेषूच्चावचेषु हि ।<br>
क्वचित् कान्तारकीर्णेषु क्रव्यादकुलभूमिषु ॥ १३३ ॥</p>
<p>तैः सहीवास । उच्चावचेषु उत्कृष्टेष्वपकृष्टेषु च । एवंविधस्य<br>
नरकप्राप्तिमाह - क्वचिदिति । कान्तारैररण्यैः कीर्णेषु व्याप्तेषु पुरेषु ।<br>
क्रव्यादकुलं मांसाशिकाकादिसमुदायः तदाश्रितेषु [क्: सदा] ।<br>
महारण्यस्थं काकादिव्याप्तं च स्वदेहं पश्यतीति तात्पर्यम् ॥ १३३ ॥</p>
<p>क्वचिदत्यन्ततप्तेषु क्वचिच्छितजडेषुच ।<br>
क्वचित् पूतिवहास्थेषु क्वचिद् गाढतमःसु च ॥ १३४ ॥</p>
<p>पूतीति । दुर्गन्धवहात्मकनदीस्थेषु । गाढतमःसु तर्वादिदेहेषु<br>
उवासेत्यन्वयः ॥ १३४ ॥</p>
<p>एवं भूयोऽतिदुःखेन दुःखिते [क्, ख्: दुह्खितम्] तनयेऽस्थिरे ।<br>
सखी च मे दुःखमूढाऽभवद् दुःसङ्गतः सदा ॥ १३५ ॥</p>
<p>स्वभावसत्यपि मुधा तामन्वहमपि प्रिय ।<br>
मूढेवात्यन्तमभवं तत्कुटुम्बपरायणा ॥ १३६ ॥</p>
<p>अहं स्वभावसती । वस्तुतस्तत्सङ्गाभावात् स्वच्छस्वभावापि । मुधा व्यर्थं<br>
निर्निमित्तेनेत्यर्थः ॥ १३६ ॥</p>
<p>को हि दुःसङ्गतः सौख्यं प्राप्नुयाल्लेशतः क्वचित् ।<br>
गच्छन् मरुस्थले [क्: महा-] ग्रीष्मे तृष्णाशान्तिं यथा<br>
[क्, ख्: ययौ] नरः ॥ १३७ ॥</p>
<p>ननु किमर्थं त्वया मूढत्वं प्राप्तमिति चेद् दुःसङ्गत इत्याह - को हीति ॥<br>
१३७ ॥</p>
<p>प्। ७०)</p>
<p>एवं चिरतरे काले संवृत्ते मम सा सखी ।<br>
मोहिताऽत्यन्तखेदेन मया रहसि सङ्गता ॥ १३८ ॥</p>
<p>एवं दुःखभोगेन । संवृत्ते अतीते । सङ्गतेति ।<br>
कथञ्चित्प्राप्तेश्वरानुग्रहेण । रहसि विविक्ते विषयानवभासदशायां मया<br>
[क्: मया नास्ति] सङ्गता शुद्धचिदाकाराऽभवदिति आन्तरपक्षे ज्ञेयम्<br>
॥ १३८ ॥</p>
<p>मदेकसङ्गाद्युक्तिं सा प्राप्यासाद्य च सत्पतिम् ।<br>
जित्वा स्वतनयं हत्वा बध्वा तत्तनयादिकान् ॥ १३९ ॥</p>
<p>मदेकसङ्गात् । शुद्धमद्रूपाभिव्यक्तेर्युक्तिं वैराग्यम्<br>
वैराग्यात्मदर्शनयोः परस्परकारणत्वात् । तदुक्तं - भक्तिः<br>
परेशानुभवो विरक्तिः [ख्: विमुक्तिः] (भा० पु० ११।२।४२) इत्यादि<br>
परं दृष्ट्वा निवर्तते (भ० गी० २।५५) इति च । वैराग्यात् सत्पतिं विवेकम्<br>
। तनयं मनः । क्रोधलोभौ हत्वा । इन्द्रियाणि बध्वा ॥ १३९ ॥</p>
<p>मया सङ्गम्य मन्मातृपुरमासादयद् द्रुतम् ।<br>
मन्मातरं परिष्वज्य मुहुर्मुहुरकल्मषा ॥ १४० ॥</p>
<p>मया सङ्गम्य सम्यगेकतां निर्विकल्पसमाधिं प्राप्य । सङ्गतेति पूर्वं<br>
श्रवणेन परीक्षज्ञानमुक्तम् । इदानीं मनननिदिध्यासनाभ्यामपरोक्षमिति<br>
[क्: भ्यां समप-] वा विवेकः । मन्मातृपुरम्<br>
अनवच्छिन्नशुद्धचिदात्मताम् । द्रुतमिति [क्: उद्भूत] ज्ञानोत्तरक्षणे<br>
। मुहुर्मुहुर्मन्मातरं परिष्वज्येति जीवन्मुक्तिदशोक्ता ज्ञेया । मुहुर्मुहुरिति<br>
बुद्धेर्मध्ये मध्ये द्वैताभासरूपतोक्ता । अत एवाह अकल्मषेति ।<br>
दग्धपटाकारस्य [क्: स्थ] द्वैताभासस्य न पूर्ववत्<br>
संसारमूलवासनात्मककल्मषाधायकत्वमिति भावः । एतदेवोक्तम् -<br>
हत्वापि स इमान् लोकान् न हन्ति न निवध्यते (भ० गी० १८।१७) इति ॥ १४० ॥</p>
<p>प्। ७१)</p>
<p>आनन्दार्णवनिर्मग्नस्वभावाऽभवदञ्जसा ।<br>
एवं त्वमपि दुर्वृत्तं निगृह्य सखिसम्भवम् ॥ १४१ ॥</p>
<p>ननु संसारमूलवासनाभावेऽपि दृष्टदुःखं स्यादित्याशङ्क्याह -<br>
आनन्देति । वासनाहेतोरभिमानस्यैव दुःखहेतुत्वादिति तात्पर्यम् । अभवदिति<br>
प्रथमपुरुषेण बुद्धेरेव बन्धमोक्षौ [क्: रेवंविधमोक्षो] न<br>
ममेत्युक्तं भवति । सखिसम्भवं मनः ॥ १४१ ॥</p>
<p>प्राप्य स्वमातरं नाथ सुखं नित्यं समाप्नुहि ।<br>
एतत्ते कथितं नाथ स्वानुभूतं सुखास्पदम् ॥ १४२ ॥</p>
<p>प्राप्येति । बुद्ध्या सह [क्: महा] परिच्छिन्नचिदेकरूपतां<br>
प्राप्येत्यर्थः ॥ १४२ ॥</p>
<p>इति श्रीत्रिपुरारहस्ये ज्ञानखण्डे हेमचूडोपाख्याने बन्धाख्यायिका<br>
पञ्चमोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
पञ्चमोऽध्यायः ॥</p>
<h2 id="०६">०६</h2>
<p>अथ षष्ठोऽध्यायः</p>
<p>एवं प्रियावचः श्रुत्वा हेमचूडोऽतिविस्मितः ।<br>
हसन् पप्रच्छ तां कान्तामविद्वान् विदुषीं तदा ॥ १ ॥</p>
<p>अत्राध्याये चेतिपद्यैः श्रद्धा श्रेयःसुसाधनम् ।<br>
कुतर्कस्यानर्थलाभ इति सम्यग्निरूप्यते ॥</p>
<p>प्रिये प्रोक्तं यदेतत्ते खचित्रमिव भाति मे ।<br>
निरालम्बं वचस्तेऽद्य [क्: वचस्तेऽद्य नास्ति] जानाम्येतदशेषतः ॥<br>
२ ॥</p>
<p>खचित्रमिव । असम्भावितमिवेत्यर्थः । निरालम्बं निर्विषयम् ॥ २ ॥</p>
<p>नूनं त्वमप्सरोद्भूता [क्: तद] ऋषिणा वर्द्धिता वने ।<br>
संस्पृष्टयौवनाद्यापि [क्: संसृष्ट] न तारुण्यमलं गता ॥<br>
३ ॥</p>
<p>कुत इति चेदाह - नूनमिति । अलम् अत्यन्तम् ॥ ३ ॥</p>
<p>वक्ष्यस्यनेकसाहस्रवर्षाणामिव संस्थितिम् ।<br>
भूतग्रस्तोक्तिसदृशवचसा तेऽतिमात्रतः ॥ ४ ॥</p>
<p>अतिमात्रतोऽतिमात्रेण बहुलेन वचसा ॥ ४ ॥</p>
<p>असन्दर्भेण किमहं विबुद्ध्यामि यथार्थतः ।<br>
वद ते सा सखी क्वास्ते बद्धश्च सखिपुत्रकः ॥ ५ ॥</p>
<p>कुतो [मद्वचसि असन्दर्भता इतिच्छेदः]मद्वचस्यसन्दर्भतेति<br>
[क्, ग्: चस्थ] चेदाह - वदेति ॥ ५ ॥</p>
<p>पुराणि तानि वा कुत्र संस्थितानि तदीरय ।<br>
अस्तु किं तेन वृत्तेन वद मे क्व च सा सखी ॥ ६ ॥</p>
<p>प्। ७३)</p>
<p>सखीं न प्राप्तवान् मातुरहं तत् प्रविचारय ।<br>
आर्यास्ति मेऽवरोधे स्वे पितुर्मेऽन्या नहि प्रिया ॥ ७ ॥</p>
<p>अहं मात्रा दत्तां सखीं न प्राप्तवानस्मि । मे आर्या माता अवरोधेऽन्तःपुरेऽस्ति<br>
तां विचारय पृच्छ । अन्यापि माता मे नास्ति यया [क्, ख्, ग्:<br>
यथा] सखी दत्ता [क्: दत्तास्था] स्यादित्याह पितुरिति ॥ ७ ॥</p>
<p>सा वा सखी मे कुत्रास्ते तत्पुत्रो वा वद द्रुतम् ।<br>
मन्येऽहं ते वचो लोके वन्ध्यापुत्रसमाश्रयम् ॥ ८ ॥</p>
<p>लोके प्रसिद्धं वन्ध्यापुत्रसमाश्रयं वच इव ते वचः ॥ ८ ॥</p>
<p>यथाह कश्चिन्नटिको [क्: नटीको] विदूषकवचोविधौ ।<br>
वन्ध्यापुत्रः समारूढः प्रतिबिम्बमहारथम् ॥ ९ ॥</p>
<p>तदेवाह - यथेति । नटिको नटः ॥ ९ ॥</p>
<p>शुक्त्यारोपितहैरण्यभूषणैर्भूषिताङ्गकः ।<br>
आयुधैर्नरशृङ्गोत्थैर्युध्वा गगनकानने ॥ १० ॥</p>
<p>हत्वा भविष्यद्राजानं जित्वा गन्धर्वपत्तनम् ।<br>
मरीचिस्रोतसि स्वाप्नकामिनीभिर्हि खेलति ॥ ११ ॥</p>
<p>तथा तव वचो मन्ये सर्वथाऽसङ्गतं ननु [ख्: न तु] ।<br>
श्रुत्वैवं प्रियवाक्यं सा चतुरा प्राह तं पुनः ॥ १२ ॥</p>
<p>तथा प्रोक्तविदूषकवाक्यवत् । असङ्गतम् ॥ १२ ॥</p>
<p>नाथ प्रोक्तं मया यत्ते तत् कथं स्यादपार्थकम् ।<br>
न मादृशानां वचनं निरालम्बं क्वचिद्भवेत् ॥ १३ ॥</p>
<p>मृषा हि तपसां हन्त्री सत्यशीलेषु सा कुतः ।<br>
तपस्विनां कुले कस्माच्छ्वित्रे [घ्: कस्मि] [श्वित्रे कुष्ठे<br>
इत्यर्थः] सौन्दर्यवद्भवेत् ॥ १४ ॥</p>
<p>कुतस्ते वचो मृषा नेति चेदाह - मृषेति । तपस्विनां मध्ये विशेषतः<br>
सत्यशीलेष्वस्मासु सा असम्भाव्यैवेति सदृष्टान्तमाह - तपस्विनामिति ॥ १४<br>
॥</p>
<p>प्। ७४)</p>
<p>यो योजयति जिज्ञासुमन्यार्थेन ह्यसत्यतः ।<br>
तस्य नोर्द्ध्वं न चाधस्ताल्लोकोऽस्ति [क्: लोके] सुखसाधनम् ॥ १५ ॥</p>
<p>जिज्ञासुविषये असत्येन वचसा पुण्यलोकनाश इत्याह - य इति । अन्यार्थेन<br>
अपार्थवचसा असत्यात् । न लोकः ॥ १५ ॥</p>
<p>शृणु राजसुतोक्तिं [ख्, ग्, घ्: क्तम्] मे लोके तैमिरिकः<br>
क्वचित् ।<br>
समदृष्टिं नैति शीघ्रमञ्जनानां वचोगणैः ॥ १६ ॥</p>
<p>मदुक्तं सकृच्छ्रवणमात्रेण त्वया मूढेन<br>
ज्ञातुमशक्यमित्याशयेनाह - शृण्विति ॥ १६ ॥</p>
<p>असत्यमेव जानाति हितप्रोक्तं च मूढधीः ।<br>
तत्त्वां [क्: तत्त्वं प्रियार्ह] प्रियाऽहं जिज्ञासुमसत्यैर्योजयामि<br>
किम् ॥ १७ ॥</p>
<p>हितेन प्रियेण प्रोक्तमपि मूढधीरसत्यमिति जानाति । तत् तस्मात् त्वयैवं<br>
यद्विज्ञातं तदनुचितमेव । यदहं तपस्विनी सत्यशीला तव प्रिया च भूत्वा<br>
त्वां [क्, ख्, ग्: त्वां नास्ति] जिज्ञासुम् [क्, ख्, ग्:<br>
जिज्ञासुः] असत्यैर्योजयामि किम् । न योजयाम्येवेत्यर्थः ॥ १७ ॥</p>
<p>अप्यसत्यं मयोक्तं यत्तद्विमर्शय सद्धिया [क्, घ्:<br>
सिद्धया] ।<br>
लोके हि कुशलो मर्त्यः सर्वव्यवहृतौ ननु ॥ १८ ॥</p>
<p>ननु असत्यं साहसं क्रौर्यं स्त्रीणां सहजसम्भवम् इति चेत्त्वं<br>
कुशलोऽस्यभिज्ञातुमत [क्: कुशलोऽभि] एतत् परीक्षयेत्याह [क्:<br>
क्षस्वे] अपीति । सद्धिया सूक्ष्मतर्कयुक्तबुद्ध्या । नन्वहं<br>
कुशलोऽप्यतीतार्थं त्वद्वचनं कथं परीक्षिष्यामीति चेदाह - लोक इति ॥ १८ ॥</p>
<p>परीक्ष्यैकांशतः सर्वामभिजानाति संस्थितिम् ।<br>
निदर्शनं प्रदास्यामि तुभ्यमत्र समीक्षय [क्: समीक्षया] ॥ १९ ॥</p>
<p>लोके सत्यशीलसंस्थितिम् एकांशतः [क्: एवांशतः] क्वचिद् व्यवहारे<br>
परीक्ष्यैव जानाति । अतो मया प्रागुक्तं यत्तत्त्वया सत्यत्वेनानुभूतमिति<br>
निदर्शनं प्रदास्यामि अनुभूतं स्मारयामि । अत्र मद्वचनपरीक्षायाम् ॥ १९ ॥</p>
<p>प्। ७५)</p>
<p>यः पुरा विषयः सर्वो बभूवाभीष्टसाधनम् ।<br>
चिरान्मद्वचनात् सोऽद्य कुतो न सुखसाधनम् ॥ २० ॥</p>
<p>य इति । यो विषयः पुरा सुखसाधनतया गृहीतः सोऽद्य<br>
मद्वचसाऽन्यथैवानुभूयते । एवं प्रागुक्तस्य सत्यत्वादिदमपि सत्यं<br>
भवेदेवेति जानीहीति भावः ॥ २० ॥</p>
<p>स एवाद्य साधयति सुखमन्येषु वै कुतः ।<br>
एतन्निदर्शनेनैव स्वमतं वेत्तुमर्हसि ॥ २१ ॥</p>
<p>ननु कालभेदान्न स विषयः सुखसाधनम् [क्: धनं मत्तो] अतो<br>
नैतत्त्वद्वचनकृतमिति चेदाह - स एवेति । एतन्निदर्शनेन<br>
मदुक्तानुभवेन । स्वमतं मदुक्तमसत्यमिति निश्चयं<br>
प्रमाणमप्रमाणं वेति वेत्तुम् ॥ २१ ॥</p>
<p>शृणु राजन् यद्ब्रवीमि [क्: यद्धवी ऋज्या] ऋज्ज्व्या निर्मलया<br>
धिया ।<br>
अनाश्वासो [लोके आप्तोक्तिषु अनाश्वासः स्थिरो रिपुर्भवेदित्यन्वयः]<br>
रिपुर्लोके [क्: रिपुलोको] भवेदाप्तोक्तिषु स्थिरः ॥ २२ ॥</p>
<p>मद्वचने श्रद्धस्वेति वक्तुं [क्, ख्: वाक्ये तु] श्रद्धां स्तौति ##-<br>
अनाश्वासः अश्रद्धा ॥ २२ ॥</p>
<p>श्रद्धा माता प्रपन्नं सा वत्सलेव सुतं सदा ।<br>
रक्षति प्रौढभीतिभ्यः सर्वथा नहि संशयः ॥ २३ ॥</p>
<p>आप्तेष्वश्रद्धिनं [क्, ग्: द्धितम्] मूढं जहाति श्रीः<br>
सुखं यशः ।<br>
स भवेत् सर्वतो हीनो यः श्रद्धारहितो नरः ॥ २४ ॥</p>
<p>अत एव सर्वतो हीनो भवेत् ॥ २४ ॥</p>
<p>प्। ७६)</p>
<p>श्रद्धा हि जगतां धात्री श्रद्धा सर्वस्य जीवनम् ।<br>
अश्रद्धो मातृविषये बालो जीवेत् कथं वद ॥ २५ ॥</p>
<p>अश्रद्ध इति । माता मे हितमेव [क्: हीन] कुर्यादिति श्रद्धाभावे<br>
तद्दत्ताहारादेस्त्याज्यत्वेन बालो न जीविष्यतीति भावः ॥ २५ ॥</p>
<p>अश्रद्धस्तरुणः पत्न्यां कथं स सुखमेधते ।<br>
तथाऽपत्येषु स्थविरः कथमीयात् सतीं गतिम् ॥ २६ ॥</p>
<p>मयि निद्रिते मामियं न हन्यादिति पत्न्यां श्रद्धामकुर्वतो<br>
विपरीतसम्भावनोदयात् सुखं न स्यात् । एवंस्थविरोऽपि । सतीं गतिं सुखस्थितिम्<br>
॥ २६ ॥</p>
<p>अश्रद्धो वा भुवं कस्माद् विकर्षेत् कर्षकः किल ।<br>
न प्रवृत्तिर्भवेत् क्वापि त्यागे वा सङ्ग्रहेऽपि वा ॥ २७ ॥</p>
<p>अश्रद्धस्य न क्वापि प्रवृत्तिः स्यात् इष्टसाधनत्वनिश्चयासम्भवादित्याह</p>
<ul>
<li>अश्रद्ध इति ॥ २७ ॥</li>
</ul>
<p>श्रद्धावैधुर्ययोगेन विनश्येज्जगतां स्थितिः ।<br>
एकान्तग्रहणाल्लोकप्रवृत्तिरिति चेच्छृणु ॥ २८ ॥</p>
<p>प्रवृत्त्यभावे इष्टापत्तिरिति चेन्नैवमित्याह - श्रद्धेति ।<br>
श्रद्धावैधुर्यं श्रद्धाभावः तद्योगेन तत्सत्त्वेन हेतुना प्रवृत्त्यभावे<br>
साधिते सतीति शेषः । जगतां प्राणिनां स्थितिः सुखाद्यनुभवात्मा व्यवहारः<br>
। नश्येद् नाशः सम्भवेत् [व्यवहारपदसन्निधानेन व्यवहारस्य<br>
नाशः सम्भवेदित्यर्थो विभक्तिविपरिणामेन सम्पद्यते ।] ।<br>
प्रत्यक्षसिद्धा जगत्स्थितिरपह्नोतुं न शक्या ।<br>
अतस्तन्मूलभूतश्रद्धासिद्धिरिति भावः । ननु न<br>
जगत्स्थितिनिमित्तप्रवृत्त्यन्यथानुपपत्त्या श्रद्धासिद्धिरिति प्रवृत्तेरन्यथा<br>
सिद्धेरित्याह - एकान्तेति । एकान्तग्रहणात् व्याप्तिग्रहादित्यर्थः । कर्षको<br>
भूविकर्षणे कृतेऽकृते च धान्यप्राप्तिमप्राप्तिश्च भूयो गृहीत्वा<br>
कर्षणव्याप्तिं धान्यप्राप्तौ विनिश्चित्य कर्षणे प्रवर्तते न श्रद्धया<br>
प्रवर्तत इति भावः । अत्राह - शृण्विति ॥ २८ ॥</p>
<p>एकान्तग्रहणे वापि श्रद्धा कस्मात् प्रतिष्ठिता ।<br>
तत्राप्येकान्तशरणः श्रद्धाशरण एव हि ॥ २९ ॥</p>
<p>श्रद्धानाम सम्भावनात्मा निश्चयः इदमित्थमेव स्यादिति । एवं सति<br>
एकान्तग्रहणे वा श्रद्धा तव कथं प्रतिष्ठिता स्थिता ।<br>
श्रद्धामपह्नुवानस्य [ख्: ह्नुवतः] तव केषुचित् स्थानेषु<br>
कार्यकारणयोः साहचर्यानुभवमात्रेण परोक्षे भाविकार्येऽपि<br>
कारणसाहचर्यसम्भावना कुत इत्यभिप्रायः । यद्वा<br>
सुखाद्यनुभवरूपफलादपह्नोतुमशक्यात् प्रवृत्तिः सिद्धा । सिद्धायां<br>
प्रवृत्तौ श्रद्धामूलकत्वं न भवेदेकान्तग्रहणमूलकत्वमेव भवेदिति<br>
वा श्रद्धा कुत इति - तत्रापीति । एकान्तग्रहणात् प्रवृत्तिरिति [ग्:<br>
प्रवृत्तिस्वी] स्वीकारेऽपि । एवं सत्यपि श्रद्धा त्वयाऽभ्युपगतेति भावः ॥ २९<br>
॥</p>
<p>प्। ७७)</p>
<p>तस्माच्छ्रद्धामृते लोकोऽवसीदेदश्वसन् ध्रुवम् ।<br>
तस्माच्छ्रद्धां दृढां प्राप्य सुखमात्यन्तिकं व्रज ॥ ३० ॥</p>
<p>यस्माच्छ्रद्धां विना प्रवृत्तिर्न घटते तस्मात् श्रद्धामृते<br>
प्रवृत्त्यभावाल्लोकव्यवहारो नश्येत् । अश्वसन्निति ।<br>
उच्छ्वासनिश्वासयोस्तन्निरोधे च संशयादप्रवृत्तिः स्यादिति तात्पर्यम् ।<br>
यस्माच्छ्रद्धां विना व्यावहारिकमपि सुखं न भवेत्तस्मात् । मदुक्तौ<br>
श्रद्धां प्राप्य ॥ ३० ॥</p>
<p>श्रद्धाऽवरे न कार्येति मन्यसे यदि तच्छृणु ।<br>
इयं च श्रद्धयैवास्ते प्रवृत्तिर्नृपतेः सुत ॥ ३१ ॥</p>
<p>ननु श्रद्धा विद्वद्वचनेषु कार्या नावरे निकृष्टे स्रीमूढादिवचन इति<br>
तदाक्षेपमनूद्य परिहरति - श्रद्धेति । इयमिति । अवरे श्रद्धा न<br>
कर्तव्येत्यभ्युपगमरूपा प्रवृत्तिरपि श्रद्धयैव भवेदिति भावः ॥ ३१ ॥</p>
<p>तत् कथं ते प्रवृत्तिः स्यादिति श्रुत्वा प्रियावचः ।<br>
हेमचूडः प्राह पुनः प्रियां कुशलभाषिणीम् ॥ ३२ ॥</p>
<p>यदि श्रद्धा न स्यात्तदा प्रोक्ताभ्युपगमरूपा प्रवृत्तिः कथं स्यादित्याह</p>
<ul>
<li>तदिति ॥ ३२ ॥</li>
</ul>
<p>नूनं प्रिये सर्वथैव श्रद्धातव्यं यदा भवेत् ।<br>
श्रद्धा सत्सु विधातव्या यया [क्, ख्: यथा] श्रेयः<br>
समाप्नुयात् ॥ ३३ ॥</p>
<p>सर्वथा वरावरत्वविचारं विना । तदा श्रद्धा सत्स्वित्यादि महाजनोक्तवत्<br>
मीनानामिव नाशमाप्नुयादिति व्यवहितेन सम्बन्धः ॥ ३३ ॥</p>
<p>प्। ७८)</p>
<p>असत्सु नो विधातव्या श्रद्धा श्रेयोऽभिवाञ्छिना ।<br>
अन्यथान्तः सुनिशिते कुटिले बडिशे यथा ॥ ३४ ॥</p>
<p>अन्यथा असति [असति असज्जनस्थानीये न त्वविद्यमाने] बडिशे श्रद्धया<br>
मीना यं नाशमाप्नुयुस्तं नाशमाप्नुयात् । यतोऽसति श्रद्धया नाशः<br>
तस्मात् ॥ ३४ ॥</p>
<p>बहिःसमे सुपिष्टेन मीनानां नाशमाप्नुयात् ।<br>
तस्मात् सत्स्वेव कर्तव्या श्रद्धा नासत्सु कुत्रचित् ॥ ३५ ॥</p>
<p>असत्सु कृत्वा श्रद्धां ये नाशमीयुः परेऽपि च ।<br>
सत्सु श्रेयोयुजः श्रद्धावशतस्ते निदर्शनम् ॥ ३६ ॥</p>
<p>ये मीना इवासत्सु श्रद्धया नष्टाः ये च सत्सु श्रद्धया श्रेयोयुक्तास्ते सर्वे<br>
मदुक्तौ निदर्शनम् उदाहरणम् ॥ ३६ ॥</p>
<p>अतः प्रतीत्यैव युक्ता कर्तुं श्रद्धा न चान्यथा ।<br>
तत् कथं ते प्रवृत्तिः स्यादिति प्रश्नः कथं तव ॥ ३७ ॥</p>
<p>सदिति प्रतीत्या ज्ञात्वैव श्रद्धा कर्तुं युक्ता । एवं सति तत् कथं ते<br>
प्रवृत्तिरिति [ग्: इति नास्ति] प्राक्कृतः प्रश्न आक्षेपः कथम् ? न<br>
सर्वथाऽहं श्रद्धाप्रतिषेधपरः सत्सु श्रद्धा कार्या नान्यत्रेति सतां<br>
महाजनानां वाक्यादेवमहं प्रवृत्त इति भावः ॥ ३७ ॥</p>
<p>इत्युक्ता हेमलेखा सा पुनराह पतिं प्रियम् ।<br>
शृणु राजकुमारेदं प्रोच्यमानं मया वचः ॥ ३८ ॥</p>
<p>यदात्थ त्वं कथं प्रश्न इति तत्र ब्रवीमि ते ।<br>
अयं [क्: अथ] सन् वा ह्यसन् वायमिति ते निश्चयः कुतः ॥ ३९ ॥</p>
<p>सत्सु श्रद्धा कार्येति यद्वाक्ये तव श्रद्धा सोऽयं पुरुषः सन्नेवेति कथं ते<br>
निश्चयः ॥ ३९ ॥</p>
<p>प्। ७९)</p>
<p>सत्यस्मिन् निश्चये भूयाच्छुभं सच्छ्रद्धयेह वै ।<br>
सोऽपि लक्षणतः स्याच्चेच्छ्रद्धा लक्षणसङ्गता ॥ ४० ॥</p>
<p>अन्यवाक्येनेति चेदनवस्थेत्यभिप्रेत्याह - सत्यस्मिन्निति । अयं निश्चय एव न<br>
घटत इति तात्पर्यम् । सोऽपि सन्निति निश्चयोऽपि । लक्षणतः असद्व्यावृत्तिधर्मेण ।<br>
श्रद्धेति । इदमस्त्य लक्षणमित्यन्यवाक्येनेदं लक्षणज्ञानं भवितव्यं<br>
चेदनवस्था तदवस्थैवेति भावः ॥ ४० ॥</p>
<p>प्रमाणाल्लक्षणज्ञानमिति चेत्तत्र संशृणु ।<br>
अश्रद्धस्य प्रमाणं किं भवेत्तत् सुनिरूप्यताम् ॥ ४१ ॥</p>
<p>प्रमाणादिति । अन्वयव्यतिरेकाभ्यामित्यर्थः । अश्रद्धस्य प्रमाणं किमिति ।<br>
अयमाशयः - परे ह्यागमे श्रद्धयैव प्रवृत्तिरुपपद्यते न<br>
शुष्कतर्केण । पार्थिवत्वलोहलेख्यत्वयोः सहचारस्य भूयो गृहीतत्वेऽपि हीरके<br>
व्यभिचारदर्शनान्न केवलतर्केण किञ्चिज्ज्ञातुं शक्यत इति ॥ ४१ ॥</p>
<p>अन्यथा हि प्रमाता नो विसंवाद्येत कुत्रचित् ।<br>
तस्माच्छ्रद्धां समाश्रित्य लोकः सर्वः प्रवर्तते ॥ ४२ ॥</p>
<p>तस्मात् पुरुषार्थसाधनप्रवर्तकमविसंवादिप्रमाणमागमान्नान्यदित्याह</p>
<ul>
<li>अन्यथेति । सदागमस्येवान्यप्रमाणानामपि<br>
दुष्टत्वाभावसम्भावनया [क्, ख्: दृष्ट-]<br>
सर्वथाऽविसंवादकत्वे प्रवृत्तः प्रमाता न क्वापि विसंवाद्येत<br>
प्रवृत्त्युद्दिष्टफलाप्राप्त्या [घ्: फल] परिभूयत ।<br>
यस्मादन्यप्रमाणानां विसंवादकत्वसम्भावना तस्मात् । सदागमे<br>
श्रद्धामाश्रित्यैव कृषीबलोऽप्यागमाश्रयेण<br>
सुमुहूर्तविघ्ननिरसनादिपूर्वकं प्रवर्तते । तत्र च दृश्यमानः<br>
क्वचिद्विसंवादा न प्रमाणदोषकृतः किन्तु सामग्रीवैकल्यकृत एव । अत एव<br>
तस्यैव तत्रैव भूयः सामग्रीसाकल्यसम्पादनाभिमानेन<br>
प्रवृत्तिरुपपद्यत इति भावः ॥ ४२ ॥</li>
</ul>
<p>तत्प्रकारं प्रवक्ष्यामि शृणु निश्चलचेतसा ।<br>
अनवस्थिततर्को वा ह्यतर्को वापि सर्वथा ॥ ४३ ॥</p>
<p>तत्प्रकारं श्रद्धया श्रेयःप्राप्तिप्रकारम् । अनवस्थिततर्कः शुष्कतर्कवान् ।<br>
अतर्को मूढः ॥ ४३ ॥</p>
<p>प्। ८०)</p>
<p>श्रेयो न प्राप्नुयाल्लोक इह वापि परत्र वा ।<br>
तत्रातर्कस्य कालेन भवेच्छ्रेयः कदाचन ॥ ४४ ॥</p>
<p>श्रेयो नेति । आद्यस्यानाश्वासेनाप्रवृत्तेः । द्वितीयस्य सामग्रीवैकल्यसम्भवात्<br>
। अन्धप्रक्षिप्तलोष्टाघातेन [ग्, घ्: लोष्ट] फलपातवद् द्वितीयस्य<br>
श्रेयः कदाचित् सम्भाव्यत इत्याह - तत्रेति । तयोर्मध्ये इत्यर्थः ॥ ४४ ॥</p>
<p>अनवस्थिततर्कस्य न श्रेयः स्यात् कथञ्चन ।<br>
पुरा सह्यगिरौ गोदावरीतीरे हि कौशिकः ॥ ४५ ॥</p>
<p>अनवस्थिततर्कस्य श्रेयो न कथञ्चिदित्यत्रेतिहासमाह - पुरेति ॥ ४५ ॥</p>
<p>न्यवसच्छान्तसुमतिर्ज्ञातलोकसतत्त्वकः ।<br>
तस्य शिष्यास्तु शतशः [ग्: बहुशः] स्थिता गुरुसमाश्रयात् ॥ ४६ ॥</p>
<p>शान्तश्चासौ सुमतिश्च । कामाद्यनाहतस्वभावः<br>
श्रद्धाभक्तिप्रचुरमतिश्च । अत एव ज्ञातलोकसतत्त्वकः । लोक्यते दृश्यते इति<br>
लोको दृश्यम् । दृश्यस्य हि परं तत्त्वं यत्प्रकाशः परः शिवः<br>
इत्यागमरीत्या अधिष्ठानप्रकाशमात्रं सतत्त्वं स्वरूपं ज्ञातं येन ॥ ४६ ॥</p>
<p>त एकदा गुरुमनु गता लोकस्य संस्थितिम् ।<br>
निर्णेतुं बुद्ध्यनुगुणं तदा प्रोचुः परस्परम् ॥ ४७ ॥</p>
<p>ते शिष्याः । गुरुमनु पश्चात् । गुरोः परोक्ष इति यावत् । लोकस्य स्थितिं निर्णेतुं<br>
गताः सङ्गताः सन्तः तदा तन्निर्णयाय स्वबुद्ध्यौगुणं यथा तथा<br>
परस्परं प्रोचुः ॥ ४७ ॥</p>
<p>तत्राजगाम शुङ्गाख्यो विप्रः कश्चिन्महाबुधः ।<br>
स सर्वेषां मतं प्रोक्तं दूषयद्बुद्धिकौशलात् ॥ ४८ ॥</p>
<p>तत्र कौशिकशिष्यसमाजे । महाबुधः शुष्कतर्कनिपुणः । यद्वा<br>
महांश्चासावबुधश्च अज्ञातलोकसतत्त्व इति भावः । स शुङ्गः । सर्वेषां<br>
कौशिकशिष्याणाम् । बुद्धिकौशलात् । नागमानुरुद्धयुक्त्याऽदूषयत् किन्तु<br>
केवलं बुद्धिकौशलात् । शुष्कतर्कैरिति भावः ॥ ४८ ॥</p>
<p>प्। ८१)</p>
<p>अश्रद्धया हतप्रज्ञो विवादनिपुणस्तदा ।<br>
प्रमाणात् प्रमितं सत्यमित्युक्तेषु द्विजेष्वथ ॥ ४९ ॥</p>
<p>कुतस्तस्यागमानादर इति चेदाह - अश्रद्धयेति । अत एव विवादनिपुणः सन्<br>
वितण्डामाश्रित्येति यावत् । तदा कौशिकशिष्याणां<br>
दृश्यतत्त्वनिर्णयोपयुक्तकथाकाले । निर्दुष्टप्रमाणप्रमितं सत्यमिति<br>
तेषूक्तेषु । अथाहेत्यन्वयः ॥ ४९ ॥</p>
<p>अनवस्थिततर्को वै प्राह तर्कैकसंश्रयः ।<br>
शुङ्गाख्य आक्षिपन् सर्वान् तत्र वादकथान्तरे ॥ ५० ॥</p>
<p>अनवस्थिततर्कः शुङ्गाख्यः । शुष्कतर्काश्रयः । वादकथान्तरे ।<br>
जल्पवितण्डाभिन्नकथामध्ये ॥ ५० ॥</p>
<p>विप्राः शृणुध्वं मद्वाक्यं सत्यं न क्वापि सिध्यति ।<br>
प्रमितं यत् प्रमाणेन तत् सत्यमिति हीरितम् ॥ ५१ ॥</p>
<p>शुङ्गवाक्यं विप्रा इत्यादि । भवद्भिर्यत् साध्यते सत्यम् न तत् क्वापि<br>
कालत्रयेऽपि सिद्ध्यतीत्याक्षेपः । प्रमितमित्यादि कौशिकशिष्यमतानुवादः । इति हि<br>
भवद्भिरीरितम् ॥ ५१ ॥</p>
<p>तत्र तेन दोषयुजा भवेदप्रमितं ननु [ग्: न तु] ।<br>
निश्चेतव्या ततस्त्वादौ प्रमाणानामदुष्टता ॥ ५२ ॥</p>
<p>तत्र प्रमाणेषु मध्ये दोषयुक्तप्रमाणेन भातमप्रमितमसत्यं ननु । अत<br>
आदौ सत्यासत्यपरीक्षकेण प्रमाणानामदुष्टता निश्चेतव्येत्याह -<br>
निश्चेतव्येति । नहि भासनमात्रेण सत्यत्वं कस्यचित् शुक्तिरजतादेः<br>
सत्यत्वप्रसङ्गात् । अतोऽदुष्टप्रमाणप्रमितस्यैव सत्यत्वात् ।<br>
प्रमाणादुष्टत्वनिश्चयाधीन एव भावसत्यत्वनिश्चय इति भावः ॥ ५२ ॥</p>
<p>सा प्रमाणान्तरकृता तत्राप्येवं विचिन्त्यताम् ।<br>
इत्येवमनवस्थानाद् न किञ्चित् प्रमितं भवेत् ॥ ५३ ॥</p>
<p>प्रमाणादुष्टत्वनिश्चयोऽपि प्रमाणान्तराधीन इत्यनवस्थया मूलक्षतिकर्या<br>
न क्वचित् सत्यत्वं सिध्यतीत्याह - सा प्रमाणेति ॥ ५३ ॥</p>
<p>प्। ८२)</p>
<p>अतः प्रमाता प्रमितं प्रमाणं वा न सिध्यति ।<br>
तस्माच्छून्याश्रयो ह्येष विकल्पो विविधः स्थितः ॥ ५४ ॥</p>
<p>अतः प्रमाणादुष्टत्वानिश्चयात् । प्रमितं दृश्यम् । सत्यं न सिध्यति । तस्मात्<br>
सत्यत्वासिद्धेः । अहमिदं चक्षुषा पश्यामीत्यादि विविधो विकल्पः<br>
शुन्यालम्बन एव । न चानुमानादिप्रमाणैरभिमतसिद्धिः उक्तदोषग्रस्तत्वात्<br>
तेषां प्रत्यक्षोपजीव्यत्वाच्च । न च शून्यं वा तव [ख्, ग्: तर्केण]<br>
कथं सिद्ध्यतीति वाच्यम् शून्यसिद्धौ प्रमाणव्यापारानुपयोगात्<br>
इतरासिद्धिमात्रात्मकत्वात् तस्येति ॥ ५४ ॥</p>
<p>सोऽपि शून्यात्मता प्राप्तः प्रमाणाविषयत्वतः ।<br>
तस्माच्छून्यं न किञ्चित् सदित्येष [क्, ख्, घ्: स्यादि]<br>
प्रविनिर्णयः ॥ ५५ ॥</p>
<p>अत एवाह - सोऽपीति । शून्यपदार्थोऽपि शून्यतां प्राप्तः<br>
निश्चितादुष्टप्रमाणाविषयत्वात् । तस्मात् शून्यमिति न किञ्चिद्वस्तु स्यात्<br>
इतरासिद्धिमात्रात्मकत्वात् तस्य । यद्वा ननु<br>
प्रमातृप्रमाणप्रमेयसिद्धावपि विकल्पधारायाः स्वप्रकाशायाः<br>
सत्त्वान्न शून्यमात्रशेष इति चेदाह - सोऽपीति । विकल्पोऽपीत्यर्थः ।<br>
तस्यानवस्थया प्रमाणान्तराविषयत्वात् स्वप्रकाशत्वे<br>
कर्तृकर्मभावविरोधात् सोऽपि शून्यात्मतां प्राप्तः । तस्माद्विकल्परूपमपि<br>
सन्न सिध्यतीति शून्यमेवेति प्रविनिर्णयः ॥ ५५ ॥</p>
<p>इति शुङ्गवचः श्रुत्वा तेषु केचिद् द्विजाधमाः ।<br>
तं श्रिता निश्चयाभासं बभूवुः शून्यवादिनः ॥ ५६ ॥</p>
<p>तेषु कौशिकशिष्येषु मध्ये । द्विजाधमाः असारहृदयाः । तं<br>
शुङ्गसिद्धान्तम् ॥ ५६ ॥</p>
<p>विनाशमीयुस्तन्निष्ठाः शून्यभावं परं गताः ।<br>
ये द्विजाः सारहृदयास्ते शुङ्गस्य प्रभाषितम् ॥ ५७ ॥</p>
<p>सर्वस्य शून्यतानिश्चयेन स्वात्मानमपि शून्यं मन्यमानाः<br>
शून्यभावं स्थावरतां प्राप्ताः । न त्वभावरूपतां गताः वस्तुतो<br>
भावस्याभावत्वानुपपत्तेः । सारहृदयाः सारं विचारपरं हृदयं<br>
मनो येषाम् ॥ ५७ ॥</p>
<p>प्। ८३)</p>
<p>निरूप्य कौशिके तेन समाहितहृदोऽभवन् ।<br>
तस्मात् सर्वात्मना त्यक्त्वा तर्कं तमनवस्थितम् ॥ ५८ ॥</p>
<p>तेन कौशिकोक्तेन । शङ्काया नाशात् समाहितहृदः ।<br>
यतोऽनवस्थिततर्कस्यानर्थसम्पत्तिः तस्मात् ॥ ५८ ॥</p>
<p>सदा सदागमायत्ततर्कः श्रेयः समाप्नुयात् ।<br>
इति प्रोक्तो हेमचूडः प्रिययाऽत्यन्तधीरया ॥ ५९ ॥</p>
<p>सदागमस्यायत्तोऽनुकूलस्तर्को यस्य । धीरया पण्डितया ॥ ५९ ॥</p>
<p>पुनः पप्रच्छ चात्यन्तविस्मितस्तां महाशयाम् ।<br>
अहो प्रिये ते वैदुष्यमीदृशं नाविदं पुरा ॥ ६० ॥</p>
<p>असम्भाव्यमानां योषिति विद्वत्तां दृष्ट्वा विस्मितः ॥ ६० ॥</p>
<p>धन्यासि त्वमहं चापि धन्यो यस्त्वामुपागतः ।<br>
ब्रवीषि श्रद्धया सर्वश्रेयःसिद्धिं हि तत् कथम् ॥ ६१ ॥</p>
<p>उपागतः सङ्गतः ॥ ६१ ॥</p>
<p>कुत्र श्रद्धा विधातव्या कुत्र वा सा न शस्यते ।<br>
आनन्त्यादागमानां वै विरुद्धार्थसमाश्रयात् ॥ ६२ ॥</p>
<p>आगमे श्रद्धा विधेयेत्युक्ते आगमानामप्यनैक्यात् कुत्र श्रद्धा कर्तव्येति<br>
पृच्छति - कुत्रेति । सा श्रद्धा । अनैक्येऽप्यागमानामर्थैक्याद्यत्र<br>
क्वचिच्छ्रद्धां कुर्विति चेदाह - विरुद्धेति ॥ ६२ ॥</p>
<p>आचार्यमतभेदाच्च व्याख्यातृमतभेदतः ।<br>
स्वबुद्धेरनवस्थानात् किमादेयं न वापि किम् ॥ ६३ ॥</p>
<p>न विरुद्धार्थत्वं बौधार्हतवेदाद्यागमानामेव परस्परम् अपि<br>
त्वेकैकागमेऽप्याचार्यमतभेदादपि विरोध इत्याह - आचार्येति । स्पष्टं<br>
चैतत् । तथाहि - वैदिकाद्यागमाचार्याणां जैमिनिपतञ्जलिप्रभृतीनां<br>
परस्परं मतविरोध इति । तथा जैमिनिशास्त्रव्याख्यातॄणां<br>
शबरकुमारिलप्रभृतीनां परस्परं व्याख्याविरोधः । नन्वेवं<br>
परस्परविरोधेऽपि स्वबुद्ध्या विचार्य यच्छ्रेष्ठं तच्छ्रद्धेयमिति चेदाह ##-<br>
बुद्धेः कालभेदेन स्थितिभेदादेकस्यैव पुरुषस्य कालभेदेन<br>
विविधतर्कसम्भवादनवस्थानमिति भावः ॥ ६३ ॥</p>
<p>प्। ८४)</p>
<p>यद्यस्याभिमतं तत् [ख्: तत्तत् सदित्येव] स वदत्येव सुनिश्चितम् ।<br>
अन्यच्चाप्यव्यवसितं हानिप्रदमपि प्रिये ॥ ६४ ॥</p>
<p>आचार्यादिपरस्परविरोधमेवाह - यदिति । तत् साधनत्वेन वदति । अन्यत्<br>
अनभिमतम् । अव्यवसितं साधनत्वेनानिश्चितम् ॥ ६४ ॥</p>
<p>तत्रैव सति नैवान्तं कश्चिदत्रापि गच्छति ।<br>
यः शून्यमाह तत्त्वं सोऽप्यशून्यं दूषयेत् परम् ॥ ६५ ॥</p>
<p>तत्र आगमेषु । एवं सति विरोधे सति । अन्तं निश्चयम् । अत्रापि विचारे कृतेऽपि ॥ ६५ ॥</p>
<p>अश्रद्धेयं कुतो वा तत् सङ्गतं चागमेन हि ।<br>
एतद् ब्रूहि प्रिये सम्यग् नह्येतत्तेऽस्त्यचिन्तितम् ॥ ६६ ॥</p>
<p>शून्यवादिनापि शुङ्गेन शून्यं [क्: शून्यतत्त्व] तत्त्वमुक्तम् ।<br>
अशून्यतत्त्ववादो दूषितः । आगमेन च तन्मतं सङ्गतमेव तस्मात्तन्मतं<br>
कुतो न श्रद्धेयमेतन्मे वदेत्याह - अश्रद्धेयमिति । यद्यप्येष<br>
दुरुद्धराक्षेपः तथाप्येतत् त्वया चिन्तिमस्तीति सम्भाव्यते तव<br>
सर्वज्ञकल्पत्वादित्याशयेनाह - नह्येतदिति ॥ ६६ ॥</p>
<p>इति श्रीमदितिहासोत्तमे त्रिपुरारहस्ये ज्ञानखण्डे हेमचूडोपाख्याने<br>
श्रद्धाप्रशंसनं नाम षष्ठोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
षष्ठोऽध्यायः ॥ ६ ॥</p>
<p>प्। ८५)</p>
<h2 id="०७">०७</h2>
<p>अथ सप्तमोऽध्यायः</p>
<p>इति पृष्टा हेमलेखा भर्त्रा प्रियतरेण सा ।<br>
प्रोवाच विदुषी सम्यग् विज्ञातलोकसंस्थितिः ॥ १ ॥</p>
<p>अत्राध्याये वेद(ध)पद्यैः श्रद्धापौरुषतर्कतः ।<br>
शिवं ज्ञात्वाराध्य ततो लभेच्छ्रेय इतीर्यते ॥</p>
<p>विज्ञाता लोकस्य संस्थिरिरधिष्ठानं स्वरूपं [क्: स्वरूपं नास्ति] वा<br>
यया ॥ १ ॥</p>
<p>शृणु वक्ष्ये प्रियतम स्थिरस्वान्तः [क्: स्थिरशान्त] समादरात् ।<br>
मनो हि मर्कटप्रायमस्थिरं सर्वदैव तत् ॥ २ ॥</p>
<p>स्थिरस्वान्तोऽनन्यचित्तः । समादारात् इदं मया श्रोतव्यमेवेत्यभिनिवेशात् ।<br>
एतद्द्वयस्यापि क्रमेण फलमाह - मन इति । न स्वभावतो मनसः<br>
स्थैर्यमिति भावः । यत एवं तत् तस्मात् स्थिरस्वन्त इति योजना ॥ २ ॥</p>
<p>यत एवं महानर्थं प्राप्तवान् प्राकृतो जनः ।<br>
चलन्मनः सर्वदुःखानिदानं दृष्टमेव हि ॥ ३ ॥</p>
<p>तदस्थैर्यण किं मे भवेदिति चेदाह - यत इति । मनसश्चलनादित्यर्थः ॥ ३ ॥</p>
<p>यतः सुषुप्तौ चलनाभावाद्विन्दति वै सुखम् ।<br>
तस्मान्मनः स्थिरीकृत्य शृणु यत्ते ब्रवीम्यहम् ॥ ४ ॥</p>
<p>मनसश्चलनादेव दुःखमिति व्यतिरेकतो दर्शयति - यत इति । सर्वोऽपि विन्दति ।<br>
तस्मादिति । नित्यप्राप्तस्वरूपसुखफलविघटकस्य मनश्चलनस्य<br>
श्रवणफलविघटकत्वं सुतरां भवेदेवेति [क्: भवेदिति] तात्पर्यम् ॥<br>
४ ॥</p>
<p>अनादरेण श्रुतं च भवेदश्रुतसम्मितम् ।<br>
अफलं स्यात्तदत्यन्तं यथा चित्रतरुश्रयः ॥ ५ ॥</p>
<p>अनादरेण श्रुतम् । अश्रद्धया असमाहितमनसा आपाततः श्रुतम् । अफलमिति ।<br>
नास्ति फलं यस्य तत् । नह्येतद्वक्ष्यमाणं गानमिव श्रुतिमात्रेण<br>
फलावहम् किन्तु मननादिद्वारेण [ख्: मननाद्विचारेण] । तथा<br>
चादराभावे मननादावप्रवृत्तेः चित्रलिखितवृक्षाश्रयवद् व्यर्थं<br>
श्राणं स्यादिति भावः । तत् श्रवणम् ॥ ५ ॥</p>
<p>प्। ८६)</p>
<p>अनवस्थिततर्कत्व(र्कं तं)मपहाय विनाशनम् ।<br>
सत्तर्कमाश्रित्य जनः प्राप्नुयात् सुफलं द्रुतम् ॥ ६ ॥</p>
<p>सत्तर्कसंश्रयेणाशु साधनैकपरो भवेत् ।<br>
सत्तर्कजनितां श्रद्धां प्राप्येह फलभाग् नरः ॥ ७ ॥</p>
<p>ननु मम शुष्कतर्कं सन्त्यज्य त्वदुक्तौ विश्रब्धस्यापि सत्तर्कपरस्य न<br>
फलप्राप्तिर्दृश्यते ? इति चेदाह - साधनैकपर इति । नन्वलं<br>
सत्तर्केण कुतर्कयापि मे साधनपरत्वेनैव फलं भवेदिति चेदाह -<br>
सत्तर्केति । कुतर्कस्य वक्ष्यमाणसत्तर्कमूलकेश्वरसिद्धेर्दुर्घटत्वेन<br>
तदाराधनश्रद्धा दूरतोऽपास्तेति केवलाराधनस्य अश्रद्धया हुतं दत्तम् …<br>
न च तत् प्रेत्य नो इह (भ्० गी० १७।२८) इति नीत्या निष्फलत्वमिति [क्:<br>
निष्फलमिति] सत्तर्कजनितश्रद्धया साधनपर एव फलभाग्<br>
भवतीत्याशयः ॥ ७ ॥</p>
<p>अनवस्थिततर्कं तं विहायालोकय प्रिय ।<br>
प्रवृत्तिमेतां जगतः श्रद्धया फलशालिनीम् ॥ ८ ॥</p>
<p>तं प्रसिद्धत्वेन [क्: प्रसिद्धम्] त्वयि स्थितम् । अनवस्थिततर्करहितानां<br>
श्रद्धावतां फलशालिनीं प्रवृत्तिमवलोकय । तत्फलस्य न परोक्षत्वमिति<br>
भावः ॥ ८ ॥</p>
<p>सुतर्कितेन कालेन कर्षकः क्ष्मां विकर्षति ।<br>
श्रद्धयैव तथा रूप्यस्वर्णरत्नौषधादिकम् ॥ ९ ॥</p>
<p>तां प्रवृत्तिमेवाह - सुतर्कितेनेति । आगमाविरुद्धस्तर्कः सुतर्कः ।<br>
शास्त्रोक्तहलप्रवाहणयोग्यस्तर्कितानावृष्ट्यादिसस्यप्रतिबन्धाभाववांश्च्<br>
अ यः कालः तेन निमित्तेन कर्षति । न तु तर्कानवस्थित्या सर्वत्राश्रद्धया<br>
त्वमिव तूष्णीं तिष्ठतीति भावः ॥ ९ ॥</p>
<p>प्। ८७)</p>
<p>व्यवस्यन्ति सुतर्केण त्यक्त्वा तर्कानवस्थितिम् ।<br>
तस्मात् सुतर्कश्रद्धाभ्यां व्यवस्य श्रेय आत्मनः ॥ १० ॥</p>
<p>तथा पूर्वस्मादिदमतिसूक्ष्मलक्षणमपि<br>
स्वर्णादिकमेतावन्मौल्यार्हमेवंविधगुणमेतद्रोगहरमिति परीक्षका<br>
आगमतर्काभ्यामेव व्यवस्यन्ति प्रायो न विसंवाद्यन्ते चेत्याह -<br>
व्यवस्यन्तीति । सुतर्कः पुरुषः क्वचिद्विसंवाद्यते न त्वनवस्थिततर्कवत्<br>
सर्वशून्यत्वेनात्मापहारं प्राप्नोतीति यतः तस्मात् । आत्मनः श्रेयो व्यवस्य<br>
निश्चित्य तत्साधनाय येतेदिति सम्बन्धः ॥ १० ॥</p>
<p>प्रयतेत्तत्साधनाय [क्: प्रयतेत सा] नहि तर्कानवस्थितेः ।<br>
विरमेत् पौरुषाद् यत्नाच्छुङ्गानुगनरा इव ॥ ११ ॥</p>
<p>शुङ्गानुगता नरा इवासत्तर्केण सर्वशून्यत्वं सम्भाव्य<br>
पौरुषयत्नविमुखो न भवेदित्याह - नहीति ॥ ११ ॥</p>
<p>श्रद्धया पौरुषपरो न विहन्येत [क्: न्यते] सर्वथा ।<br>
दृढं पौरुषमाश्रित्य न प्राप्येत कथं फलम् ॥ १२ ॥</p>
<p>पौरुषं पुरुषयत्नः [घ्: प्रयत्नः] । फलाप्राप्त्या [क्, ख्:<br>
फल] न विहन्येत [क्: न्यते] । केषाञ्चित् फलाभावो<br>
ह्यदृढपौरुषादित्याह [घ्: ह्यदृष्ट] दृढमिति ॥ १२ ॥</p>
<p>पौरुषात् कर्षका धान्यं वणिजो धनमेव च ।<br>
राज्यलक्ष्मीं नृपा विप्रा विद्यां सर्वसुखाश्रयाम् ॥ १३ ॥</p>
<p>दृढपौरुषयोगान्नाफलमिति [क्: न्न फलमिति; घ्: नां फलमिति; ख्: न्न<br>
फलं कथमिति] सप्रत्ययमाह - पौरुषादिति ॥ १३ ॥</p>
<p>शूद्रा भृतिं सुधां देवास्तापसा लोकमुत्तमम् ।<br>
प्रापुरन्येऽप्यभिमतं पौरुषेणैव कर्मणा ॥ १४ ॥</p>
<p>अनवस्थिततर्केणाश्रद्धेन पुरुषेण किम् ।<br>
कदा किञ्चित् कथं प्राप्तं फलं वद विमृश्य तत् ॥ १५ ॥</p>
<p>किञ्चिदपि किं फलं कदा काले साधनं विना कथं प्राप्तम् ॥ १५ ॥</p>
<p>प्। ८८)</p>
<p>क्वचित् फलविसंवादात् सर्वत्राश्वासवर्जने ।<br>
विजानीयाद् दैवहतं तं स्वात्मरिपुरूपिणम् ॥ १६ ॥</p>
<p>ननु कर्षकादीनामपि क्वचित् फलाभावो दृश्यत इति<br>
चेत्तावतैवाप्रवृत्तिर्मर्ख्यमूलैवेत्याह - क्वचिदिति । आश्वासः श्रद्धा ॥<br>
१६ ॥</p>
<p>अतः पौरुषमाश्रित्य श्रद्धासत्तर्कपोषितम् ।<br>
श्रेयसां यन्मुख्यतमं साधनं तत् समाश्रयेत् ॥ १७ ॥</p>
<p>श्रद्धासत्तर्काभ्यां पोषितम् । सत्तर्केण श्रद्धोदयः श्रद्धया च<br>
पौरुषस्य वृद्धिर्भवेदिति भावः । ननु श्रेयःसाधनमपि कर्मयोगादिकं<br>
शात्रेषु बहुविधं प्रसिद्धम् तत्र कतमं (मत्) साधनं<br>
समाश्रयेदिति चेदाह - श्रेयसामिति ॥ १७ ॥</p>
<p>तत्र दृष्टं [क्: दृष्टसाध] साधनानां वैचित्र्यं च<br>
पृथग्विधम् ।<br>
तेषु यत् सर्वथा साध्यं साधयेत्तद्धि मुख्यकम् ॥ १८ ॥</p>
<p>ननु [क्: ननु नास्ति] श्रेयःसाधनस्य मुख्यत्वं किं तदिति चेदाह ##-<br>
विचित्रत्वेन पृथग्दृष्टेषु साधनेषु । साध्यं फलं सर्वथा यत् साधयेत् ।<br>
नेहाभिक्रमनाशोऽस्ति (भ० गी० २।४०) इत्यादिनीत्या फलविपर्ययो<br>
नेत्युक्तम् - सर्वथेति ॥ १८ ॥</p>
<p>तत् सुतर्कानुभूतिभ्यां व्यवस्याशु समारभेत् ।<br>
तत्ते सर्वं प्रवक्ष्यामि सावधानः [ख्: धानम्] शृणुष्व तत् ॥<br>
१९ ॥</p>
<p>एतदपि वा कथं निश्चेतव्यमिति चेदाह - तदिति । व्यवस्य निश्चित्य । तत्र<br>
नृदेहस्य श्रेयोनिदानस्य दुर्लभस्य मृत्युग्रस्तत्वेनाह - आश्विति ।<br>
निश्चयो वा मम कथं स्यादिति चेदाह - तदिति । मुख्यं श्रेयस्तत्साधनं<br>
चेत्यर्थः ॥ १९ ॥</p>
<p>श्रेयस्तद्धि विजानीयाद्यस्माद् भूयो न शोचति ।<br>
शोकः सर्वत एव [ख्: एवास्य] स्याद् दृश्यते सूक्ष्मया दृशा ॥<br>
२० ॥</p>
<p>तत्रादौ मुख्यं श्रेयःपदार्थमाह - श्रेय इति । ननु तादृशं<br>
धनादिकमेवेति चेन्नेत्याह - शोक इति । कथं धनादेः शोक इति चेदाह ##-<br>
दृश्यते ॥ २० ॥</p>
<p>प्। ८९)</p>
<p>यच्छोकैरनुसम्भिन्नं न तच्छ्रेयो हि सर्वथा ।<br>
धनं पुत्रास्तथा दारा राज्यं कोशो बलं यशः ॥ २१ ॥</p>
<p>तदेवाह - यदिति । अनुसम्भिन्नं युतम् ॥ २१ ॥</p>
<p>विद्या बुद्धिर्दर्शनं च देहः सौन्दर्यसम्पदः ।<br>
सर्वमेतदस्थिरत्वात् कालसर्पमुखस्थितम् ॥ २२ ॥</p>
<p>अन्तरमाह - विद्येत्यादि । दर्शनं करणम् । सौन्दर्यस्य सम्पदः<br>
प्राप्तयः । एतत् सर्वं नाशग्रस्तमिति शोकावहत्वाद् दुःखयुतमित्याह [ग्:<br>
युत नास्ति] सर्वमिति ॥ २२ ॥</p>
<p>शोकाङ्कुरमहाशक्तिबीजात्मकतया स्थितम् ।<br>
कुत आत्यन्तिकश्रेयःसाधनत्वं समर्हति ॥ २३ ॥</p>
<p>शोकाङ्कुरोत्पादने महाशक्तियुतबीजवद् अङ्कुरशक्तेः<br>
साधारणोपायैरनाश्यत्वमिति भावः । तस्मादेवंविधस्य<br>
नैवात्यन्तिकश्रेयःसाधनत्वमित्याह - कुत इति ॥ २३ ॥</p>
<p>अतः परमकं श्रेय एतद्वै मुख्यतो भवेत् ।<br>
एवं धनादिविषये यदादेयत्वविभ्रमः ॥ २४ ॥</p>
<p>अतो धनादेरसाधनत्वात् [क्: देः साध] । श्रेयः श्रेयः साधनम् ।<br>
एतद् वक्ष्यमाणं देवताराधनम् । कथं देवताराधनेनैव श्रेयोलाभ<br>
इत्येतन्निरूपयितुमिह - एवमिति । श्रेयःसाधनत्वेनेत्यर्थः । यदिति । यो<br>
विभ्रम इत्यर्थः ॥ २४ ॥</p>
<p>मोहादेव समुद्भूतो मोहको हि महेश्वरः ।<br>
यो हि सर्वजगत्कर्ता तस्मात् सर्वे हि मोहिताः ॥ २५ ॥</p>
<p>कोऽयं मोहक इति चेदाह - महेश्वर इति । कथम्भूतो महेश्वर इति<br>
चेज्जगत्कर्तृत्वेन सिद्धो नापह्नवनीय इत्याह - यो हीति ॥ २५ ॥</p>
<p>प्। ९०)</p>
<p>मोहयत्यल्पकोऽपीह विद्याभागसमाश्रयत् ।<br>
कांश्चिदेव न सर्वान् स यस्माद्विद्या हि सा मिता ॥ २६ ॥</p>
<p>कथमस्यैवं सामर्थ्यमिति चेदाह - मोहयतीति । अल्पको देहादिपरिच्छिन्न<br>
ऐन्द्रजालिकः । अस्य विद्या मितेति न सर्वमोहकत्वम् ॥ २६ ॥</p>
<p>अल्पविद्यं मायिनं चाप्यनुत्क्रान्ता जना यतः ।<br>
महादेवं महामायं कः समुत्क्रान्तुमर्हति ॥ २७ ॥</p>
<p>मायिनमप्रसाद्य तन्मोहतरणमशक्यमित्याह - अल्पविद्यमिति ॥ २७ ॥</p>
<p>यो हि लोकेऽल्पमायां च जानाति प्रतिविद्यया ।<br>
स मोहान्निर्गतः स्वस्थः सुखमाप्नोत्यनश्वरम् ॥ २८ ॥</p>
<p>अल्पमायाम् । निरोद्धुमिति शेषः । स्वस्थः तन्निर्मितसर्पादिभयरहितः ।<br>
अनश्वरं तन्माययाऽविनाश्यम् ॥ २८ ॥</p>
<p>एवंविधापि विद्या तमनाश्रित्य तु मायिनम् ।<br>
न लभ्या सर्वथा यावदप्रसाद्य तु सर्वथा ॥ २९ ॥</p>
<p>एवंविधापि अल्पमायाप्रतिरोध्री [क्, ख्: रोधिविद्या] विद्यापि । तम्<br>
अल्पमायिनम् । यावत् यस्मात् । अनाश्रित्य सर्वथा धनदानसेवनाद्यैरप्रसाद्य<br>
न लभ्या । सर्वथा तमप्रसाद्येत्यग्रिमेण सम्बन्धः ॥ २९ ॥</p>
<p>तस्मान्महामायिनं तमप्रसाद्य कथं भवेत् ।<br>
महामोहस्य तरणं तस्मात्तं सर्वथा श्रयेत् ॥ ३० ॥</p>
<p>तस्मात् अप्रसादने मोहतरणाभावात् ॥ ३० ॥</p>
<p>यस्तं प्रसादयेत् सम्यक् प्राप्य तस्य प्रसादतः ।<br>
महाविद्यां स तन्मोहाद् ध्रुवमुत्क्रान्तिमेष्यति ॥ ३१ ॥</p>
<p>सम्यक् अकापट्येन । महाविद्याम् अद्वितीयशिवात्मविद्यां प्राप्य<br>
महामायास्वरूपं वेदेति शेषः । तन्मोहात् महामायाकृतमोहात् ॥ ३१ ॥</p>
<p>अन्येऽपि योगाः कथिताः श्रेयःसाधनकर्मणि ।<br>
महेश्वरप्रसादात्ते विना न स्युः फलाप्तये ॥ ३२ ॥</p>
<p>योगाः युक्तयः प्रणायामादिरूपाः । श्रेयःसाधनकर्मणि हेतुत्वेनेति शेषः<br>
॥ ३२ ॥</p>
<p>प्। ९१)</p>
<p>तस्मादाराधयेदादौ महेशं विश्वकारणम् ।<br>
भक्त्या स साधयेदाशु योगान्मोहविनाशनान् ॥ ३३ ॥</p>
<p>तस्मादिति । यस्मादीश्वराराधनं विना किमपि साधनं फलपर्यवसाइ न<br>
भवेत्तस्मादित्यर्थः । आदाविति । सर्वसाधनोपक्रम इत्यर्थः । कुत एवमिति<br>
चेदाह - विश्वकारणमिति । तस्य सर्वकर्तृत्वेन तदनुग्रहं विना न<br>
किञ्चित् सेत्स्यतीति भावः ॥ ३३ ॥</p>
<p>एतज्जगत् कार्यभूतं प्रत्यक्षं परिदृश्यते ।<br>
सांशमेवं पृथिव्याद्यमदृष्टारम्भमप्यलम् ॥ ३४ ॥</p>
<p>कथमेष ईश्वरो जगत्कर्तृत्वेन सिध्यतीत्याशङ्क्येश्वरं<br>
प्रसाधयितुमुपक्रमते - एतदिति । प्रत्यक्षेण दृश्यमानमित्यर्थः । तच्च<br>
जगत् कार्यभूतमेव [क्: मेवम्] प्रत्यक्षं यथा तथा [ग्: तथा<br>
नास्ति] परिदृश्यते] । ननु घटादीनां कार्यभूतमेव [घ्: तु<br>
नास्ति] पृथ्वीसमुद्रगिर्यादीनामिति चेत् तेषामपि सांशत्वेन हेतुना<br>
कार्यत्वं सेत्स्यतीत्याह - सांशमिति । अदृष्टारम्भमपि<br>
अदृष्टोत्पत्तिकमपि पृथिव्यादि ॥ ३४ ॥</p>
<p>कार्यं स्यादिति तर्केण बह्वागमदृढेन तु ।<br>
व्यवस्येत्तत्र कर्तारं सर्वकर्तृविलक्षणम् ॥ ३५ ॥</p>
<p>यत् सावयवं तत् कार्यमिति तर्केण पृथिव्याद्युत्पत्तिमदिति भावः ।<br>
नन्वेवमपि परमाण्वाकाशादीनां निरवयवत्वेनाकार्यत्वान्न जगन्मात्रं<br>
कार्यभूतमिति चेन्न वेद्यत्वेन हेतुना कार्यत्वसिद्धेः । न च निरवयत्वेन<br>
कार्यत्वाभावः साधयितुं शक्यः वेद्यत्वहेतुकानुमानस्य [क्:<br>
वेद्यत्वे] वह्वागमसंवादेन दृढतरत्वादित्याह - वह्वागमेति ।<br>
तथा चागमः - द्यावाभूमी जनयन् देव एकः (ऋग्० १०।८१।३)<br>
आत्मन आकाशः सम्भूतः (तैत्ति० उ० २।१।१) आकाशवायुप्रमुखं<br>
दृश्यं सर्वं ससर्ज सः इत्यादयः । तथा च दृश्यमात्रस्य जगतः<br>
कार्यत्वे सिद्धे तत्र जगति कार्यत्वेन कर्तृपूर्वकत्वं साधयेदित्याह -<br>
व्यवस्येदिति । तत्र पृथिव्यादौ कर्तारं निश्चयविषयीकुर्यादित्यर्थः । ननु<br>
घटादितत्तत्कार्येषु सिद्धकुलालादिभिः सिद्धसाधनमित्याशङ्क्याह -<br>
सर्वकर्तृविलक्षणमिति । नासदासीन्नो सदासीत्तदानीम् (ऋग्० १०।१२९।१)<br>
पुरा सृष्टेरिदं दृश्यं नाणुमात्रमपि स्थितम्<br>
इत्याद्यागमानुरोधेनानादिसृष्टाबुपादानाद्यभावात्तदनपेक्षणात्<br>
सर्वकर्तृविलक्षण एष कर्ता साधित इति भावः ॥ ३५ ॥</p>
<p>प्। ९२)</p>
<p>यद्यप्यकर्तृकं लोकमाह कश्चिदिहागमः ।<br>
तदनेकैरागमैस्तु तर्करूढैः सुबाधितम् ॥ ३६ ॥</p>
<p>नन्वागमसंवादाद्यथा जगत्कार्यत्वगमकस्तर्को<br>
दृढस्तथाऽकार्यत्वानुमापकस्तर्कोऽपि दृढः कुतो न भवेत् ?<br>
अकर्तृको ह्ययं लोकः स्वभावैकसमाश्रयः<br>
इत्यादिबार्हस्पत्यागमसंवादादित्याशङ्क्य नैष सदागमः<br>
किन्त्वागमाभास एवेति चार्वाकमतप्रक्षेपायोपक्रमते यद्यपीति ।<br>
कश्चिदागमश्वार्कागमः । अत्रेयं चार्वाकप्रक्रिया -</p>
<p>भूमिरापोऽनलो वायुरिति तत्त्वचतुष्टयम् ।<br>
प्रत्यक्षमानसंसिद्धं पञ्चमं नहि विद्यते ॥</p>
<p>एतत्सङ्घात्मको लोकः प्रतिक्षणविभेदितः ।<br>
पूर्वपूर्वजगज्जालसदृशं चोत्तरोत्तरम् ॥</p>
<p>एवंस्वभाव एवैष लोकः स्वस्मिन् प्रतिष्ठितः ।<br>
गुडोदकादौ स्वाभाव्याद् मदशक्तिर्यथोद्भवेत् ॥</p>
<p>एवं स्त्रीगर्भनिहिते शुक्रशोणितबुद्बुदे ।<br>
उत्पद्यते हि चैतन्यं क्रियाज्ञानसमाश्रयम् ॥</p>
<p>मदशक्तियुतं तोयं मद्यमित्युच्यते यथा ।<br>
एवं चैतन्यसंयुक्तो देहः पुरुष उच्यते ॥</p>
<p>सुखं पुमर्थः स्वर्गः स्याद् दुःखं तु नरको भवेत् ।<br>
प्रवर्तते [क्: र्तकदय] द्वयं चैतत् स्वभावादेव नान्यथा ॥</p>
<p>सुखदुःखाभास एव [क्: एवम्] संसारः प्रणिगद्यते ।<br>
मदिरामदशक्तेस्तु यथा नाशः स्वभावतः ॥</p>
<p>एवं चैतन्यनाशो हि मोक्ष इत्युच्यते बुधैः ।<br>
मृतस्य नास्ति स्वर्गो वा नरको वापि कश्चन ॥ इति [क्: इति नास्ति] ।</p>
<p>तत् चार्वाकशास्त्रम् अनेकैः आस्तिकनास्तिकसम्बन्धिभिः आगमैः तर्करूढैः<br>
अनुगततर्कैर्बाधितम् अतस्त्याज्यमेवेति सम्बन्धः ॥ ३६ ॥</p>
<p>प्। ९३)</p>
<p>यत्रात्मनाश एवार्थः प्रत्यक्षैकसमाश्रयात् ।<br>
तदागमाभासमेव न तद्धि महदाश्रयम् ॥ ३७ ॥</p>
<p>अनेकागमविरोधादाभासत्वमुक्तम् । सम्प्रति सर्वानुभवविरोधाच्च<br>
तथात्वमाह - यत्रेति । जननमरणादिप्रवाहरूपः संसारो<br>
दुःखरूपत्वाद्धेयः । एतस्य [क्: एतत्सम्] संसारस्य<br>
निमित्ताभावसम्पादनेनाभावे [क्: भावा] सति<br>
महासुखस्वरूपानुभवो मोक्षः परमपुरुषार्थरूपोऽत एव सर्वैरुपादेय इति<br>
हि मोक्षस्य पुरुषार्थत्ववादिनां मतं तर्कागमाद्यैर्व्यवस्थितम् । एवं सति<br>
प्रत्यक्षैकप्रमाणसमाश्रयादात्मनाश एव पुरुषार्थ इति यत्र शास्त्रे उक्तम्<br>
तदागमाभासमेव । अत एव तच्छास्त्रं न महतां<br>
सारासारविवेचकानामाश्रयं पुरुषार्थप्रयोजकत्वेनोपादेयम् । आत्मनाशः<br>
पुरुषार्थ इति वदन् चार्वाकः प्रष्टव्यः - किमात्मनाशो यः [क्:<br>
नाशोऽयम्] कश्चन पुरुषार्थः ? उत तत्समुदायः ?<br>
आहोस्विदात्मसामान्यनाशः ? नाद्यः आत्मनस्तव मते क्षणिकत्वेन<br>
यत्किञ्चिदात्मनाशस्य प्राप्तत्वात् इतरयोरसम्भवात् । नापि<br>
स्वात्मसन्ताननाशः स्वात्मनाशकाले स्वस्यासत्त्वेन<br>
स्वात्मनाशस्याप्राप्तव्यत्वेनापुरुषार्थत्वात् । अप्राप्तव्यस्यापि<br>
पुरुषार्थत्वेऽन्यात्मनाशस्यापि पुमर्थत्वप्रसक्तेः । अथ च स्वात्मनाशः<br>
प्रमाणेन सिद्धोऽसिद्धो [क्: असिद्दो … प्रमाणेन सिद्धः? नास्ति]<br>
वा पुरुषार्थ इत्युच्यते ? असिद्ध इति चेत् नरविषाणस्यापि तथात्वापत्ति । सिद्ध<br>
इति चेत् ? केन प्रमाणेन सिद्धः ? प्रत्यक्षं हि सन्निकर्षनिमित्तकं<br>
नातीतानागतयोः सम्भवति । न ततोऽन्यत् प्रमाणमनुमानाद्यभ्युपगम्यते<br>
त्वया । प्रत्यक्षमात्रं प्रमाणं वदता त्वया गुडोदकादौ<br>
मदशक्त्युद्भवादेर्दृष्टान्तत्वनिरूपणेन चैतन्याद्युद्भवादिसाधनमपि<br>
नास्ति [क्: तन्नास्ति] मे जिह्वेति कथनतुल्यमित्यादि ज्ञेयम् ॥ ३७ ॥</p>
<p>प्। ९४)</p>
<p>शुष्कतर्कैकसङ्कॢप्तं शास्त्रं तत् त्याज्यमेव हि ।<br>
अन्यैरप्युच्यते कैश्चिद् जगदेतत् सनातनम् ॥ ३८ ॥</p>
<p>न तच्छास्त्रं सर्वज्ञप्रणीतमित्याह - शुष्केति । शुष्कः उपपत्तिरहितो<br>
यस्तर्कः । तदेकसकॢप्तं तन्मात्रमूलकमित्यर्थः । एवं<br>
प्रकृतपक्षप्रतिपक्षभूतं चार्वाकमतं निरस्य तथाविधमेव<br>
साङ्ख्यमतं निराकर्तुमनुक्रमते - अन्यैरिति । सनातनं सद्रूपमित्यर्थः<br>
। ते हि परिणामवादिनो जगत् कारणान्तर्भावेन सदेवेत्याहुः ॥ ३८ ॥</p>
<p>अबुद्धिमत्कर्तृकं चेत्येतच्चाप्यसमञ्जसम् ।<br>
क्रियाया बुद्धिपूर्वत्वादबुद्धौ तददर्शनात् ॥ ३९ ॥</p>
<p>अबुद्धिमदिति । गुणसाम्यावस्थात्मकं प्रकृतितत्त्वं जगन्मूलकारणम् ।<br>
तच्च अबुद्धिमत् [क्, घ्: बुद्धि] चितिक्रिअयारहितं जडम् । यथा हि<br>
मृत्पिण्डो घटात्मना परिणममानः कुलालं कर्तारमपेक्षते न तथा<br>
प्रकृतितत्त्वं जगद्रूपेण परिणममानं स्वातिरिक्तं कञ्चित्<br>
कर्तारमपेक्षते । अतो जगत्क्रियायां स्वतन्त्रमिति जगत्कर्तृभूतमित्यर्थ<br>
इत्येतदनीश्वरं साङ्ख्यमतम् । अत्र हि प्रकृतिः सत्त्वांशेन दर्पणतुल्येन<br>
स्वान्तः शुद्धचिद्रूपं पुरुषं स्वीयतमोऽशमयं च दृश्यं<br>
प्रतिबिम्बत्वेन गृह्णाति । एवं प्रतिबिम्बभूतद्रष्टृदृश्यसम्बन्धादेव<br>
प्रकृत्यविवेकमापन्नः पुरुषो घटमहं जानामिति मृषाभिमानेन<br>
युज्यते । अयमेव पुरुषस्य संसारः । यदा हि पुरुषो विचारेण<br>
प्रकृतेर्विविक्तमात्मानं जानाति तदा ज्ञातचोर इव तत्पुरुषविषये<br>
प्रकृतेरनुपसरणात् पुरुषप्रतिबिम्बाग्रहणेन<br>
मृषाभिमानाभावान्मुच्यत इति तन्मतम् । अत्र हि प्रकृतौ<br>
प्रतिबिम्बभूतचित्सम्बन्धाद् दृशप्रकाशोऽभ्युपगतः । तत्र प्रतिबिम्बभूता<br>
चित् किमाश्रयवज्जडरूपा ? उत स्वनिमित्तमुख्य(चिद्वच)चिद्रूपा<br>
वा? आद्ये जडस्य दृश्यप्रकाशत्वानुपपत्तिः । जडस्य<br>
दृश्यप्रकाशत्वाभ्युपगमे प्रकृतिसत्त्वांशसम्बन्धेनैव सर्वोपपत्तौ<br>
चित्प्रतिबिम्बकल्पनवैयर्थ्यापत्तेः । द्वितीयेऽपि दृश्यस्य<br>
मुख्यचित्सम्बन्धोपगमाच्चित्प्रतिबिम्बवैयर्थ्यमेव । न च दर्पणस्य<br>
घटाद्यप्रकाशकत्वेऽपि तत्प्रतिबिम्बितसौरातपस्य गौणस्य<br>
घटादिप्रकाशकत्ववच्चितिप्रतिबिम्बस्यैव दृश्यप्रकाशकत्वमिति वाच्यम्<br>
सौरातपप्रतिबिम्बस्यालोकवद् घटादिप्रकाशसहकारित्वेनाप्रकाशकत्वात् ।<br>
नापि प्रतिबिम्बभूतचितश्चिज्जडोभयरूपत्वमुभयविलक्षणत्वं वा [क्:<br>
वा नास्ति] वक्तुं युज्यते विरोधादपसिद्धान्ताच्च । अथ च<br>
स्वभावस्यान्यथाभावानुपपत्तेः पुरुषं प्रति प्रवृत्तिस्वभावायाः<br>
प्रकृतेर्विवेकज्ञानानन्तरं [ख्, ग्, घ्: नोत्तरम्]<br>
निवृत्तिस्वभावताऽनुपपत्त्या बन्धस्य परिहार्यत्वमित्याद्यभिसन्धायाह ##-<br>
कुलालादिबुद्धिपूर्वत्वात् एवम्भूतं घटमेवं करोमीति<br>
बुद्धिमत्पूर्वकत्वाद् घटाद्युत्पत्तेरबुद्धिमत्प्रकृतिकर्तृकत्वं न जगत् इति<br>
भावः । अबुद्धाविति । चित्रलिखितकुलालादौ घटादिक्रियादर्शनात् ॥ ३९ ॥</p>
<p>प्। ९५)</p>
<p>वह्वागमोपष्टम्भाच्च कर्ताऽत्र स्याद्धि बुद्धिमान् ।<br>
बुद्धिमत्कर्तृकं कार्यं सर्वत्रैव हि दर्शनात् ॥ ४० ॥</p>
<p>बह्विति । स ईक्षत लोकान्नु सृजा (ऐत० उ० १।१) इति नामरूपे व्याकरवाणि<br>
(छा० उ० ६।३।२) इति आदिकर्ता हि भगवानादावालोच्य वै जगत् । योगीव<br>
निरुपादानं प्रविविक्तमकल्पयत् ॥ इत्यादि बह्वागमः उपष्टम्भ<br>
आश्रयभूतोऽनुकूलो यस्यैवंविधाद् जगद् बुद्धिमत्कर्तृकं कार्यत्वाद्<br>
घटादिवदिति बलवत्तर्काद् बुद्धिमानेव जगत्कर्ता भवेन्नाबुद्धिमतो<br>
प्रकृतिरित्यर्थः । कार्यस्य बुद्धिमत्कर्तृकत्वे दृष्टान्तदौर्लभ्यं<br>
परिहरति - सर्वत्रैवेति [क्: सर्वत्रैवेति] । साङ्ख्यमते जडस्य<br>
प्रकृतितत्त्वस्य कर्तृत्वसाधने दृष्टान्तदौर्लभ्यवन्नात्रेति भावः ॥ ४० ॥</p>
<p>प्। ९६)</p>
<p>एवं सत्तर्कागमाभ्यां जगदेतत् सकर्तृकम् ।<br>
स कर्ता लौकिकेभ्यस्तु कर्तृभ्यः स्याद्विलक्षणः ॥ ४१ ॥</p>
<p>सकर्तृकं सिद्धमिति शेषः । ननु घटादिकर्ता कुलालादिरिवादिकर्तापि पुरुषः<br>
कश्चन सिद्ध्यतु तस्य पुनर्न परमेश्वरत्वं सिद्ध्यतीत्याशङ्क्याह - स<br>
कर्तेति ॥ ४१ ॥</p>
<p>कार्यस्याचिन्त्यरूपत्वादचिन्त्यानन्तशक्तिकः ।<br>
अपरिच्छिन्नसामर्थ्यः कार्यस्यानुगुणत्वतः ॥ ४२ ॥</p>
<p>तत्र हेतुः - अचिन्त्यरूपत्वादिति । कथं जले स्थिता पृथ्वी जलं वापि कथं<br>
दिवि इत्यादिरीत्या कार्यस्याचिन्त्यता [क्: काय] ज्ञेया ।<br>
लौकिककर्तृवैलक्षण्यमेवाह - अचिन्त्येति । एवंविधा एतावतीति तच्छक्तिर्न<br>
चिन्त्या नापि सान्ता । एतदेव निष्कृष्याह - अपरिच्छिन्नेति । लोके कार्यानुगुण<br>
[क्: कार्यगुण] ज्ञेया । लौकिककर्तृवैलक्षण्यमेवाह - अचिन्त्येति ।<br>
एवंविधा एतावतीति तच्छक्तिर्न चिन्त्या नापि सान्ता । एतदेव निष्कृष्याह -<br>
अपरिच्छिन्नेति । लोके कार्यानुगुण [क्: कार्यगुण] एव कर्ता दृष्ट<br>
इत्यपरिच्छिन्नजगतोऽपरिच्छिन्नसामर्थ्य एव कर्तेति भावः ॥ ४२ ॥</p>
<p>स प्रपन्नान् समुद्धर्तुं प्रभवत्येव सर्वथा ।<br>
अतस्तं सर्वभावेन शरणीकुरु सर्वदा ॥ ४३ ॥</p>
<p>एवावता ग्रन्थेनेश्वरं प्रसाध्य सम्प्रति तस्य शरण्यत्वमाह - स<br>
प्रपन्नानिति । यत एवमतस्तं जगत्कर्तारम् । सर्वभावेन निष्कामत्वेनेत्यर्थः ।<br>
ये कामिनस्तेषाम् अर्धो भावोऽर्धं चित्तं काम्ये तिष्ठति अर्धमीश्वर इति<br>
भावः ॥ ४३ ॥</p>
<p>निदर्शनं तेऽभिधास्ये शृणु प्रत्ययकारणम् ।<br>
मितेश्वरोऽप्यत्र [ग्: प्रीतेश्वरो; घ्: मितेश्वरे] लोके चाकापट्यात्<br>
प्रसादितः ॥ ४४ ॥</p>
<p>सर्वभावेन शरणीकृता ते फलप्राप्तौ निदर्शनं दृष्टान्तः । प्रत्ययो<br>
विश्वासः । अकापट्यात् सर्वभावेन ॥ ४४ ॥</p>
<p>प्। ९७)</p>
<p>सर्वात्मना योजयति स्वेष्टार्थैः श्रेयसे नरम् ।<br>
एष लोकेश्वरो देवः सम्यग् येन प्रसादितः ॥ ४५ ॥</p>
<p>सर्वात्मना कायवाङ्मनोभिः प्रसादित इति सम्बन्धः । श्रेयसे सुखाय ॥ ४५ ॥</p>
<p>तस्मै किं न दिशेद् ब्रूहि भक्तलोकैकवत्सलः ।<br>
पुरुषा हीश्वरा लोके चानवस्था अवत्सलाः ॥ ४६ ॥</p>
<p>तस्मै उपासकाय । इष्टं न दिशेत् किम्? अपि तु दिशेदेवेत्यर्थः । यद्वा<br>
किमिष्टं न दिशेदपि तु सर्वं दिशेदेव । ननु मितेश्वराणां स्वस्य<br>
समीहितसेव्यभावसम्पत्त्या सन्तोषादिष्टार्थप्रदानं युज्यते । परमेश्वरस्य<br>
[मितैश्वरस्याप्राप्तकामत्वेन कामाप्तौ सन्तोषानुभवो युज्यते<br>
परमेश्वरस्य तु प्राप्तकामत्वेन नैव तत्र सन्तोषस्यासन्तोस्ऽस्य वा<br>
सम्भावना सन्तोषानुभव एव चोपासितस्येप्सितफलदातृत्वे प्रयोजक इति<br>
नन्वित्यादि चेदाहेत्यन्तस्य ग्रन्थस्याशयः] प्राप्तकामत्वेन [ख्,<br>
ग्, घ्: आप्त] सन्तोषाभावात् कथमुपासितस्येप्सितदातृत्वमिति चेदाह</p>
<ul>
<li>भक्तलोकैकवत्सल इति । तस्य भक्तेषु वत्सलस्वभावत्वादेव फलदानं<br>
युज्यत इति भावः । किञ्च मितेश्वरेभ्यः फलप्राप्तिरनियता परमेश्वरात्तु<br>
नियतेत्याह - पुरुषा इति ॥ ४६ ॥</li>
</ul>
<p>निर्दयाश्च कृतघ्नाश्च तस्मात् तत्फलमस्थिरम् ।<br>
परमेशो दयासिन्धुः कृतज्ञः [क्: कृतिज्ञः] सुव्यवस्थितः ॥<br>
४७ ॥</p>
<p>तस्मात् अनवस्थात्वादिधर्मचतुष्टययुतत्वात् [क्: युक्तात्] । अस्थिरम्<br>
अनियतम् । ईश्वरस्तु नैवंविध इत्याह - परमेश इति । यत एवमतः<br>
फलप्राप्तिर्भवेदेवेति शेषः ॥ ४७ ॥</p>
<p>अन्यथाऽनादिसंसारे कुतोऽनिन्द्यत्वमाप्नुयात् ।<br>
व्यवस्थिता जगद्यात्रा [क्: जगद्धात्रा] चापि वा स्यात् कथं वद ॥<br>
४८ ॥</p>
<p>कुत एतन्निश्चितमिति चेदाह - अन्यथेति । अवत्सलत्वादिसत्त्वेऽनिन्द्यो न भवेत्<br>
अनवस्थश्चेत् तत्कृता लोकयात्रा व्यवस्थिता न भवेदिति भावः ॥ ४८ ॥</p>
<p>प्। ९८)</p>
<p>अनवस्थस्य राज्यं तु नष्टमालोक्यते यतः ।<br>
तस्मादेष [क्: तस्मादेव] दयासिन्धुः सुव्यवस्थश्च कीर्तितः ॥ ४९ ॥</p>
<p>अनवस्थेति । ईश्वरस्यानवस्थितत्वे तत्सृष्टः संसारोऽकाल एव नश्येदिति<br>
भावः ॥ ४९ ॥</p>
<p>तमेव सर्वभावेन भक्त्याशु शरणीकुरु ।<br>
श्रेयसि त्वां योजयेत् स त्वं न तत्परतां व्रज ॥ ५० ॥</p>
<p>सर्वभावेन निष्कामत्वेन । श्रेयसि परश्रेयःसाधने । त्वं न तत्परतां<br>
व्रजेति । परश्रेयःसाधनस्य दुर्विज्ञेयत्वेन त्वं न तत्परो भव किन्तु त्वं<br>
सम्प्रतीश्वरमाराधय । त्वदाराधनेन प्रसन्न ईश्वरस्त्वां तत्र योजयेदिति<br>
भावः । एतेन मतभेदेषु साधनभेदसत्त्वात् किं साधनमुपादेयमिति<br>
शङ्का प्रक्षिप्ता ज्ञेया ॥ ५० ॥</p>
<p>उपासनं [क्: सने] बहुविधमार्त्त्यार्थार्थित्वतोऽपि च ।<br>
निर्हेतुकं तु क्वाचित्कं तत् सत्योपासनं भवेत् ॥ ५१ ॥</p>
<p>निष्कामत्वेनेश्वरभजनमेव सर्वथा फलप्रदमिति [क्: फलमिति]<br>
वक्तुमाह - उपासनमिति । आर्त्या रोगादिकृतपीटया अर्थार्थित्वतः<br>
धनादिलिप्सया वा । आभ्यां कृतमुपासनं प्रसिद्धं सर्वत्र । निर्हेतुकं<br>
निष्कामोपासनं सत्योपासनम् सत्यफलसहितत्वात् ॥ ५१ ॥</p>
<p>दृष्टमेतत् सर्वतो वै चार्तेनोपासितः प्रभुः ।<br>
कदाचिद् दययाविष्ट वार्त्ति तस्य विमोचयेत् ॥ ५२ ॥</p>
<p>एतदेव लौकिकदृष्टान्तेनोपपादयति - दृष्टमेतदिति ॥ ५२ ॥</p>
<p>उपेक्षेत कदाचिद्वोपास्तेर्वै तारतम्यतः ।<br>
एवमेवार्थार्थिनोऽपि मितं चानियतं फलम् ॥ ५३ ॥</p>
<p>तारतम्यत इति । उपास्तेराधिक्ये आर्ति मोचयेदन्यथोपेक्षेतेति भावः । एवमिति ।<br>
उपास्तितारतम्यादर्थप्राप्तिरप्राप्तिर्वा । एवं कामिनामुपासनफलमनियतं<br>
मितं च यदर्थमुपासनं तस्य परिमितत्वात् उपास्यस्य कृतघ्नत्वे<br>
फलाप्राप्तेश्चेति भावः ॥ ५३ ॥</p>
<p>प्। ९९)</p>
<p>निर्हेतुकोपासकस्य ज्ञात्वा निर्हेतुतां चिरात् ।<br>
मितेश्वरोऽप्यव्यवस्थस्तदधीनो भवत्बलम् ॥ ५४ ॥</p>
<p>तदधीनः उपासकाधीनः ॥ ५४ ॥</p>
<p>निर्हेतुकत्वज्ञानाय चिरं स्यादज्ञभावतः ।<br>
एष सर्वेश्वरो देवो हृदयेशोऽखिलस्य तु ॥ ५५ ॥</p>
<p>मितेश्वरस्य स्वोपासकनिर्हेतुकत्वज्ञानाय [क्: उपा]<br>
कालविलम्बापेक्षास्ति ईश्वरस्य तु न साऽपीत्याह - एष इति ।<br>
अन्तर्यामित्वेनाखिलहृदयस्थितत्वाद् हृदयेशः ॥ ५५ ॥</p>
<p>सर्वं जानाति तत्काले फलं दद्याच्च सत्वरम् ।<br>
आर्तमर्थार्थिनं देवस्तदर्थेनाभियोजितुम् ॥ ५६ ॥</p>
<p>यतः सर्वमुपासकहृद्गतमपि स्वभावत एव जानाति अतस्तत्काले<br>
उपासनारम्भकाले एव । अत्रार्थार्थार्थिनोरपि [क्, घ्: र्तार्थि] नैव<br>
सत्वरं फलं प्रयच्छति किन्तु कर्मपरिपाकानन्तरमित्याह - आर्तमिति ।<br>
तदर्थेन कामितार्थेन ॥ ५६ ॥</p>
<p>स्वनियत्या कर्मपाकं प्रतीक्ष्य फलमादिशेत् ।<br>
निर्हेतुकोपासकं स्वमनन्यशरणं विभुः ॥ ५७ ॥</p>
<p>स्वनियतिः स्वकृत [ख्: स्वकृत] इदमित्थं भवेदिति सङ्कल्पः । तया<br>
युतः । तामनुल्ल्ङ्घ्येति यावत् । कर्मपाकमिति । अत्रेदमवधेयम् - कर्मणः<br>
पाकः फलप्रदानसामर्थ्यम् । तच्च क्वचित् कर्मणां कालविशेषकृतम् क्वचित्<br>
कर्मान्तरसहकारकृतम् । कर्मान्तरसहकृतमेवोत्कटं कर्मेत्युच्यते ।<br>
यदुक्तं शिवागमे - कर्मणः परिपाकस्तु कालात् कर्मान्तरादपि इति ।<br>
अन्यत्रापि - अत्युत्कटैः पुण्यपापैरिहैव फलमश्नुते इति ।<br>
एवंविधकर्मपाकं प्रतीक्ष्येत्यर्थः । स्वं स्वीयमित्यर्थः ॥ ५७ ॥</p>
<p>प्। १००)</p>
<p>ज्ञात्वा सर्वात्मना तस्य योगक्षेमवहो भवेत् ।<br>
अप्रतीक्ष्य [क्: अप्रतीक्ष्यम्] कर्मपाकं नियतिं स्वां विधूय च ॥<br>
५८ ॥</p>
<p>तं स्वीयं ज्ञात्वा । सर्वात्मना मनोवागादिभिः । योगक्षेमवहः । अप्राप्तस्य<br>
प्राप्तिर्योगः प्राप्तस्य रक्षणं क्षेमः । एतदुभयं तस्य स्वयमेव करोतीति<br>
भावः । नियतिरिति प्रारब्धोपलक्षकम् । नियतिं प्रारब्धं च विधूयेत्यर्थः ॥<br>
५८ ॥</p>
<p>तत्साधनं सम्प्रसाध्य द्रुतं संयोजयेत् फले ।<br>
एतदेव महेशत्वं स्वातन्त्र्यमहतं तु यत् ॥ ५९ ॥</p>
<p>तस्य निष्कामिनो यत् साधनं तद् विघ्नापनयनेन सम्यक् प्रसाध्य । ननु<br>
नियतिः सर्वथाऽनुल्लङ्घनीयेति चेदाह - एतदेवेति ।<br>
नियत्यादेरुल्लङ्घनमेवेत्यर्थः ॥ ५९ ॥</p>
<p>प्रारब्धं नियतिर्वापि महेशविमुखे [क्: विमुखम्] भवेत् ।<br>
एतन्मृकण्डुतनयेऽत्यन्तमीश्वरतत्परे [एका कथा पद्मपुराणे<br>
सृष्टिखण्डे त्रयस्त्रिंशेऽध्याये द्रष्टव्या ।] ॥ ६० ॥</p>
<p>ननु प्रारब्धनियत्योरप्युल्लङ्घने प्रारब्धं नो नाशमियान्नियतिर्नान्यथा<br>
भवेत् इत्यागमविरोध इति चेदाह - प्रारब्धमिति । महेशविमुखे एव<br>
प्रारब्धनियत्योर्माहात्म्यमित्यागमतात्पर्यमिति भावः ।<br>
नैतदागमैकसिद्धम् किन्त्वैतिह्यसिद्धमपीत्याह - एतदिति ॥ ६० ॥</p>
<p>सर्वैर्ज्ञातं महेशस्य नियत्यारब्धलङ्घनम् ।<br>
अत्रोपपत्तिं ते वक्ष्ये शृणु प्राणप्रियेरिताम् [क्: रितम्] ॥ ६१ ॥</p>
<p>नियत्यारब्धयोर्लङ्घनम् । अत्र अनुल्लङ्घ्यप्रारब्धनियत्युल्लङ्घने ।<br>
उपपत्तिं युक्तिम् ॥ ६१ ॥</p>
<p>यद्यप्यनुल्लङ्घनीये प्रारब्धनियती खलु ।<br>
तथाप्यपौरुषाणां तत् प्रारब्धमनपोहनम् ॥ ६२ ॥</p>
<p>अपौरुषाणां पुरुषयत्नरहितानाम् ॥ ६२ ॥</p>
<p>अत एव प्राणयमैः प्रारब्धं परिजीयते ।<br>
न तान् दृष्टेषु दुःखेषु प्रारब्धं योजयत्यलम् ॥ ६३ ॥</p>
<p>कुत एतदिति चेदाह - अत एवेति । प्राणयमैः प्राणायामपरैर्योगिभिः ।<br>
कथमेतज्ज्ञातमिति चेत् प्रत्यक्षेणेत्याह - न तानिति ॥ ६३ ॥</p>
<p>प्। १०१)</p>
<p>प्रारब्धाहिनिगीर्णास्ते ये पौरुषपराङ्मुखाः ।<br>
एतन्नियतिसङ्कॢप्तं तथैवानुभवान्ननु [ख्: न तु] ॥ ६४ ॥</p>
<p>कुत एवं पौरुषात् प्रारब्धपराभव इति चेत्तथैव नियतिस्वभावादित्याह -<br>
एतदिति । पौरुषेण प्रारब्धापोहनमित्यर्थः । तथैवेति । अनुभवानुरोधेन<br>
नियतेः कल्पनीयत्वादिति भावः ॥ ६४ ॥</p>
<p>नियतिः स्यादीशशक्तिः सङ्कल्पैकस्वरूपिणी ।<br>
सत्यसङ्कल्प एवेशोऽनुल्लङ्घ्या ह्यत एव सा ॥ ६५ ॥</p>
<p>अत एव सत्यसङ्कल्पत्वादेव ॥ ६५ ॥</p>
<p>कुण्ठिता सापि भवति परमेशपरायणे ।<br>
अकुण्ठितापि भवति यतः सा तादृशी भवेत् ॥ ६६ ॥</p>
<p>सापि अनुल्लङ्घ्या नियत्यपि । नन्वनुल्लङ्घ्यत्वं कुण्ठितत्वमित्युभयं<br>
विरुद्धमिति चेदाह - अकुण्ठितेति । यतः सा नियतिः तादृशी<br>
परमेशपरायणे कुण्ठितस्वभावैव । अयं भावः - प्रारब्धं हि<br>
फलोन्मुखं कर्म तच्च योगिना जीयत इति तथैव तन्नियत्या नियतं परिकल्प्यते ।<br>
प्रकृते निष्कायु(मो)पासकोऽपि कर्मयोगित्वेन योगी भवेदित्यनेनापि<br>
तज्जियते । तथा च प्रारब्धमयोगिन एवानुल्लङ्घ्यम् । नियतिश्च<br>
भगवत्सङ्कल्परूपा सा सर्वथानुल्लङ्घ्यस्वभावैव । तथापि<br>
भगवत्परायणे सा कुण्ठिता भवतीति च तस्याः स्वभाव एवेति सा<br>
सर्वत्राकुण्ठितैवेति ॥ ६६ ॥</p>
<p>तस्मात् कुतर्कं सन्त्यज्य महेशं शरणीकुरु ।<br>
अहेतुकतया स त्वां नियोजयति श्रेयसि ॥ ६७ ॥</p>
<p>यस्माद् भगवत्परे प्रारब्धनियत्योरप्यनन्तरायत्वं तस्मात् । अहेतुकतया<br>
निष्कामत्वेन । सः महेशः ॥ ६७ ॥</p>
<p>एतावदेव सोपानं प्रथमं क्षेमसौधके [क्: सौधकम्] ।<br>
एतद्विहाय [क्: एतद्विधाय] चान्यत्र नास्तीषत्फलसम्भवः ॥ ६८ ॥</p>
<p>एतावदेव अहेतुकत्वेनोपासनमेव । अन्यत्र साधने ॥ ६८ ॥</p>
<p>प्। १०२)</p>
<p>श्रुत्वेत्थं वचनं राम हेमचूडः प्रियोदितम् ।<br>
पप्रच्छ भूयस्तां कान्तामतिहृष्टमनास्तदा ॥ ६९ ॥</p>
<p>प्रिये महेश्वरं ब्रूहि यः शरण्यो भवेन्मम ।<br>
सर्वकर्ता स्वतन्त्रात्मा यच्छक्त्या नियतं जगत् ॥ ७० ॥</p>
<p>एवं जगदादिकर्ता परमेश्वरः सेव्य इति श्रुत्वा कर्तुर्हि शरीरवत्त्वं<br>
नियतमिति मत्वा शिवादिशरीरिषु ईश्वरत्वं क्व त्वया निश्चितमिति पृच्छति ##-</p>
<p>तं विष्णुमाहुः केचिद्वै शिवमन्ये [क्: केचित् शिव] गणेश्वरम् ।<br>
तथा सूर्यं नृसिंहादीन् बुद्धं सुगतमेव च ॥ ७१ ॥</p>
<p>कुतस्तवात्र शङ्केति चेत्तत्रापि शास्त्रानैक्यादित्याह - तमिति [क्:<br>
बुद्ध] । बुद्धं सुगतं च बौद्धैकदेशिनः ॥ ७१ ॥</p>
<p>अर्हन्तं वासुदेवं च प्राणं सोमं च पावकम् ।<br>
कर्म प्रधानमणव इत्यादि बहुधा जगुः ॥ ७२ ॥</p>
<p>अर्हन्तं जैना आहुः । वासुदेवं पाञ्चरात्राः । प्राणादीन् प्राणाद्युपासकाः ।<br>
कर्मादीनां कर्तृत्वं प्राक् परिहृतम् तथापि प्रसङ्गात् पुनस्तद्गणनम् ॥<br>
७२ ॥</p>
<p>जगत्कारणरूपं वै विचित्रमतभेदितम् ।<br>
तत्र क्वेश्वरबुद्धिस्तु कर्तव्या तत् समीरय ॥ ७३ ॥</p>
<p>एवं जगतः कारणस्य कर्तुः स्वरूपं विचित्रमतैर्भेदितम् [क्:<br>
मतभे] अत आह - तत्रेति ॥ ७३ ॥</p>
<p>न ते ह्यविदितं किञ्चिद् भवेदिति हि निश्चयः ।<br>
यतः स भगवान् व्याघ्रपादो दृष्टपरावरः ॥ ७४ ॥</p>
<p>व्याघ्रपादः ते पिता ॥ ७४ ॥</p>
<p>अतस्ते योषितोऽप्येवं ज्ञानमेतद्विराजते ।<br>
ब्रूहि मे श्रद्दधानाय प्रियायामृतभाषिणि क्:<br>
प्रियामृतप्रभाषिणी] ॥ ७५ ॥</p>
<p>अतः तत्सम्बन्धात् ॥ ७५ ॥</p>
<p>प्। १०३)</p>
<p>पृष्टैवं सा हेमलेखा प्रियेण प्राह हर्षिता ।<br>
नाथ ते सम्प्रवक्ष्यामि शृण्वीश्वरविनिर्णयम् ॥ ७६ ॥</p>
<p>ईश्वरो हि जगज्जालप्रलयोत्पादकृद् भवेत् ।<br>
स विष्णुः स शिवो धाता स सूर्यः सोम एव च ॥ ७७ ॥</p>
<p>स एव सर्वथा सर्वः सर्वैरपि निरूपितः ।<br>
न शिवो नापि विष्णुर्वा न धाता नान्य एव च ॥ ७८ ॥</p>
<p>सर्वैः वैष्णवाद्यैः निरूपितः सर्वोऽपि विष्णुशिवादिः स एव<br>
विष्णुशिवादिमूर्तिषु सर्वत्रानुगतं पारमेश्वरं स्वतन्त्रचिद्रूपमिति<br>
सर्वात्मतां तस्योक्त्वा परस्परं व्यवृत्तं दृश्यं स्थूलशरीरं न तस्य<br>
वास्तवं रूपमिति निषेधति - न शिव इत्यादि ॥ ७८ ॥</p>
<p>एतत्ते सम्प्रवक्ष्यामि शृण्वत्यन्तसमाहितः ।<br>
कर्तारं शिवमाहुस्ते पञ्चवक्त्रं त्रिलोचनम् ॥ ७९ ॥</p>
<p>एतत् शिवो न शिवश्चेत्येतत् । ते शैवाः ॥ ७९ ॥</p>
<p>स कर्ता घटकर्तेव चेतनः सशरीरकः ।<br>
लोकेऽपि चेतनः कर्ता सशरीरो हि दृश्यते ॥ ८० ॥</p>
<p>सः स्थूलशरीरसहकृतः । कुत एवमिति चेद्विभज्याह - लोक इति । कर्ता<br>
कुलालादिः ॥ ८० ॥</p>
<p>अशरीरोऽचेतनो वा न कर्ता क्वचिदीक्षितः ।<br>
तत्र मुख्यं हि कर्तृत्वं चेतनस्यैव सम्भवेत् ॥ ८१ ॥</p>
<p>एवं शरीरविशिष्टचेतनस्यैव कर्तृत्वमीक्षितम् तथापि तत्र<br>
शरीरचेतनयोर्मध्ये ॥ ८१ ॥</p>
<p>यतः स्वप्नेष्वयं जीवो हित्वा स्थूलं शरीरकम् ।<br>
चैतन्यमयदेहेन सर्वानभिमतान् सृजेत् ॥ ८२ ॥</p>
<p>कुत एवमिति चेद् भौतिकदेहस्य व्यभिचारान्न कर्तृत्वमित्याह - स्वप्नेष्विति<br>
। स्वाप्नो देहो नैवंविध इत्याह - चैतन्येति ॥ ८२ ॥</p>
<p>अतः शरीरं करणं कार्ये कर्तुश्चिदात्मनः ।<br>
जीवानां करणापेक्षा यतोऽपूर्णा स्वतन्त्रता ॥ ८३ ॥</p>
<p>अतः स्थूलशरीरं विनापि कार्यसम्भवेन व्यभिचारात् । अस्तु करणत्वेऽपि स्थूलं<br>
चिन्मयं वा शरीरमीश्वरस्यापेक्षितमिति चेन्नेत्याह - जीवानामिति ॥ ८३ ॥</p>
<p>प्। १०४)</p>
<p>भगवांस्तु जगत्कर्ता पूर्णस्वातन्त्र्ययोगतः ।<br>
अनपेक्ष्यैव यत्किञ्चित् सृजत्यविकलं जगत् ॥ ८४ ॥</p>
<p>जीवानामपूर्णस्वातन्त्र्येण करणाद्यपेक्षायामपि न<br>
पूर्णस्वातन्त्र्यस्येश्वरस्य यत्किञ्चिदपेक्षेत्याह - भगवानिति । अविकलं<br>
सम्पूर्णम् ॥ ८४ ॥</p>
<p>अतः शरीरं नास्त्येव ह्येष मुख्यविनिश्चयः ।<br>
अन्यथा लोकवत्कर्तुरुपादानाश्रयो भवेत् ॥ ८५ ॥</p>
<p>अतः शरीरकल्पने प्रयोजनाभावात् । अन्यथा कुलालादिवत् करणाद्यपेक्षत्वे ।<br>
कर्तुः ईश्वरस्य उपादानस्याप्याश्रयः अपेक्षा भवेत् ॥ ८५ ॥</p>
<p>तथा च देशकालादिकारणप्रचयैर्युतः ।<br>
जगत् सृजन्महेशानो जीव एव भवेत्तथा ॥ ८६ ॥</p>
<p>प्रचयैः समूहैः सामग्र्येति यावत् । ज्जिव एव भवेत् । ईश्वरत्वं विहन्येतेति<br>
भावः । तथा कुलालादिवत् ॥ ८६ ॥</p>
<p>प्। १०५)</p>
<p>पूर्णैश्वर्यं विहन्येत जगत्सृष्टेः पुरापि च ।<br>
सिद्ध्येत्तत्सर्वकर्तृत्वं विहतं स्यान्न संशयः ॥ ८७ ॥</p>
<p>इष्टापत्तावाह - जगदिति । उपादानादिकं [क्, घ्: दिकजग]<br>
जगत्सृष्टेः पूर्वमपि सिद्ध्येत् । ईश्वरस्य जगत्क्रियायामुपादानाद्यपेक्षणे<br>
उपादानादेर्नित्यता सिद्धेति भावः । तत् उपादानादिकम्। अस्त्विति चेदाह -<br>
सर्वकर्तृत्वमिति । उपादानादेः सृष्टेः पूर्वं सिद्धत्वेन तं<br>
प्रत्यकर्तृत्वेन सर्वकर्तृत्वं विहन्येतेत्यर्थः । तथा च<br>
कर्तुर्निमित्तत्वेनोपादानत्वाभावेनेश्वरत्वमेव न सङ्गच्छत इति<br>
[क्:च्छेत] भावः । यदुक्तं क्षेमराजाचार्यैः -</p>
<p>ये [एष श्लोकः स्पन्दप्रदीपिकायाम् (पृ० २३)<br>
आगमरहस्यश्लोकत्वेनोद्धृतः] त्वीश्वरं व्यपदिशन्ति निमित्तहेतुं<br>
दत्तस्तिलाञ्जलिरमीभिरिहेशितायै ।<br>
अन्याङ्गतोपगमनेन वशीकृतस्य<br>
कामीश्वरस्थितिममी बत सङ्गिरन्ते ॥ इति ।</p>
<p>अथ च नहीश्वरस्य केवलनिमित्तत्वे [क्: नित्यत्वे] कार्यं<br>
सम्भवितुमर्हति । तथा हि सृष्टेः पुरा विशरारवः परमाणव<br>
ईश्वरेच्छया सङ्घटिताः कार्यारम्भका भवन्तीति ह्यारम्भवादिन आहुः ।<br>
नैतदुपपन्नम् लोके चेतनो ह्यन्येच्छामनुरुध्य किञ्चित् करोति नाचेतनः । तथा<br>
च परमाणूनामीश्वरेच्छानुरोधोऽनुपपन्न एव । नन्वीश्वरस्यैवंविधमेव<br>
सामर्थ्यम् यत् परमाणवोऽपि तदिच्छामनुरुध्येरन्निति । सत्यमेतत्<br>
ईश्वरोऽपरिच्छिन्नसामर्थ्य एव । तेनैवालौककसामर्थ्येन<br>
भगवानुपादानाद्यनपेक्ष्यैव जगत्क्रियासमर्थः । एवं सत्यपि भगवतो<br>
जगत्क्रियायां परमाण्वाद्यपेक्षाभ्युपगमो द्वैतवादश्रद्धामात्रविलास<br>
इति ज्ञेयम् । एतेन सेश्वरसाङ्ख्योऽपि प्रत्युक्तो ज्ञेयः ।<br>
अस्माकमागमैकसमाश्रयाणामभ्युपगताखिलव्यवहारसमर्थनसमर्थप्<br>
अरमेश्वरैश्वर्याणां नानुपपत्तिगन्धोऽपि । ननु<br>
वैषम्यनैर्घृण्यदोषदूरीकरणाय जगत्क्रियायां कर्म निमित्तमिति<br>
सर्वैरभ्युपेयम् । तथा चान्यापेक्षेश्वरस्य सिद्धेति चेदुच्यते -<br>
सत्यमेतदप्रतिसमाधेयमेव द्वैतवादिनाम् । अद्वैतवादिनामस्माकं तु<br>
दर्पणप्रतिबिम्बन्यायेन सर्वस्य जगतश्चिदेकरसत्वेन कर्मणोऽपि<br>
परमेश्वरस्वरूपानन्यत्वेनान्यानपेक्षणान्न दोषावकाशलेशोऽपि ।<br>
नन्वेवमपि घटादिकर्तृत्वस्य कुलालादिनिष्ठत्वान्नेश्वरः सर्वकर्तेति चेन्न<br>
कुलालात्मन ईश्वरानन्यत्वेनादोषात् । अथ च राजपुरुषकृते राजकृतत्ववद्<br>
ब्रहादिकृतस्यापीश्वरकृतत्वात् । तदुक्तं प्रत्यभिज्ञायाम् -</p>
<p>तथा हि कुम्भकारोऽसावैश्वर्यैव व्यवस्थया ।<br>
तत्तन्मृदादिसंस्कारक्रमेण जनयेद् घटम् ॥ (१।४१) इति ॥ ८७ ॥</p>
<p>प्। १०६)</p>
<p>अतो हि दृश्यदेहाद्यमनपेक्ष्य जगत् सृजेत् ।<br>
नास्ति तस्मात् स्थूलदेहो वस्तुतः प्राणवल्लभ ॥ ८८ ॥</p>
<p>अतः शरीराद्यपेक्षायामैश्वर्यविहतेः ॥ ८८ ॥</p>
<p>पररूपे ह्यदेहेऽस्मिन् मुह्यन्ति स्थूलबुद्धयः ।<br>
भक्तुयुक्ताश्च तैर्ध्यातो यत्र यत्र यथा यथा ॥ ८९ ॥</p>
<p>ननु यदि वस्तुतो देहो नास्ति तर्हि कुतोऽयं विष्ण्वादिदेह इति चेदाह - परेति ।<br>
अस्मिन् ईश्वरे । मुह्यन्ति मोहं प्राप्नुवन्ति न विदन्तीति यावत् । ये [क्: ये<br>
नास्ति] एवंविधा भक्तियुक्ताश्च । यत्र यत्र कैलासवैकुण्ठादिदेशे । यथा<br>
यथा पञ्चवक्त्रैकवक्त्रादिरूपेण ॥ ८९ ॥</p>
<p>तथा धत्तेऽनेकरूपं भक्तचिन्तामणिः स्वयम् ।<br>
अतश्चेतन एवेशस्तद्देहः [क्: एतेन] स्याच्चितिः परा ॥ ९० ॥</p>
<p>स्वयमिति । न मातृपित्राद्यपेक्षयेति भावः । अतः<br>
एवंविधदेहानामिच्छामात्रपरिकल्पितत्वात् । परा अपरिच्छिन्ना चितिः ॥ ९० ॥</p>
<p>चितिरेव महासत्ता सम्राज्ञी [ख्, ग्, घ्: साम्राज्ञी]<br>
परमेश्वरी ।<br>
त्रिपुरा भासते यस्यामविभिन्नं [क्: भिन्ना] विभिन्नवत् ॥ ९१ ॥</p>
<p>चितिरेवेति । चितिर्हि स्वरूपपरिनिष्ठिता निस्तरङ्गाब्धिकल्पा तुरीया त्रिपुआ । सैव<br>
यदा स्वस्वातन्त्र्याच्चितिक्रियाकर्तृत्वरूपचेतनतामासादयति तदेश्वर इत्युच्यते<br>
। कार्यब्रह्मेति [क्: कार्यं ब्रह्मेति] यं वेदान्तिन आहुः । सा<br>
चितिर्महासत्ता अपरिच्छिन्नसद्रूपा । सम्राज्ञी [ख्, ग्, घ्:<br>
साम्राज्ञी] स्वतन्त्रा । परमेश्वरी अनुत्तरैश्वर्यवती । त्रिपुरा तुर्या । भासते<br>
अविशेषात् सर्वत्र सर्वदेत्यर्थः ॥ ९१ ॥</p>
<p>आदर्शनगरप्रख्यं जगदेतच्चराचरम् ।<br>
तद्रूपैकत्वतस्तत्र नोत्तमाधमभावना ॥ ९२ ॥</p>
<p>ननु न [क्: न नास्ति] सा चितिः क्वचिद्भासते किन्तु जगदेव भासत इति<br>
चेदाह - आदर्शेति । यथा ह्यादर्शाऽविभिन्नमपि प्रतिबिम्बनगरमादर्शं<br>
भिन्नवद्भासते एवमस्यां चिति [क्: चितिश्चरा] चराचरात्मकं<br>
जगत्तदभिन्नमपि विभिन्नवद्भासते । यथा हि बालाः प्रतिबिम्बं पश्यन्तो<br>
दर्पणं न विदुरेवं मूढा जगत् पश्यन्तोऽपि न चितिं विदुः । एवं च<br>
विष्णुशिवादिष्वपीयमेवेश्वराख्या एका अतस्तत्र विष्णुशिवादौ<br>
नोत्तमाधमभावना कर्तव्या ॥ ९२ ॥</p>
<p>प्। १०७)</p>
<p>अपरे तु स्वरूपे हि कल्पितं [ख्: कल्पिता] मुख्यतादि हि [ख्:<br>
नहि] ।<br>
तस्मात् प्राज्ञ उपासीत परं रूपं हि निष्कलम् ॥ ९३ ॥</p>
<p>ननु शास्त्रेषूत्तमत्वादि कथमुक्तमिति चेदाह - अपरे इति । स्थूले । तस्मात्<br>
यतः सा मुख्यता कल्पिता न वास्तवी । निष्कलमशरीरम् ॥ ९३ ॥</p>
<p>असमर्थः स्थूलरूपं यद् बुद्धौ सङ्गतं दृढम् ।<br>
तदुपास्याहेतुतस्तु श्रेयः प्राप्नोत्यनुत्तमम् ।<br>
नान्यथास्य गतिः क्वापि भवेद्वै कोटिजन्मभिः ॥ ९४ ॥</p>
<p>ननु तद्रूपं प्राज्ञेनोपासितुं शक्यमन्येन किं कर्तव्यमिति चेदाह -<br>
असमर्थ इति । यद् बुद्धौ दृढं सङ्गतमिति । यद्रूपे बुद्धिर्दृढानुरक्ता<br>
सा मूर्तिरुपास्येति भावः । अन्यथा ईश्वरमनाराध्य । गतिः<br>
परश्रेयःसाधनप्राप्तिः । षट्चरणः श्लोकः ॥ ९४ ॥</p>
<p>इति श्रीमज्ज्ञानखण्डे हेमचूडोपाख्याने ईश्वरस्वरूपनिरूप<br>
सप्तमोध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
सप्तमोऽध्यायः ॥</p>
<p>प्। १०८)</p>
<h2 id="०८">०८</h2>
<p>अथ अष्टमोऽध्यायः</p>
<p>एवं प्रियावचः श्रुत्वा ज्ञात्वा तत्त्वं महेशितुः ।<br>
त्रैपुरं चिन्मयं हेमलेखावाक्येन निश्चितम् ॥ १ ॥</p>
<p>अत्राध्याये भागमितपद्यैः स्तुत्वा विरागताम् ।<br>
हेमलेखोक्तिगूढार्थव्याख्यानं सुनिरूप्यते ॥</p>
<p>त्रैपुरं तुर्यम् । तद्रूपं चिन्मयमेवेश्वरस्य तत्त्वमिति परोक्षतया ज्ञात्वा ॥<br>
१ ॥</p>
<p>आश्वस्तचित्तस्त्रिपुरां गुणरूपां महेश्वरीम् ।<br>
ज्ञात्वा गुरुभ्यः परमां माहैश्वर्यविभावितः ॥ २ ॥</p>
<p>गुणरूपां सगुणरूपां सगुणमूर्तिम् । गुरुभ्यस्तन्मन्त्रादिकं च ज्ञात्वेति<br>
शेषः । माहैश्वर्यविभावितः परमेश्वरानुग्रहशक्तिविद्धः । एतदुक्तम् ##-</p>
<p>तामेकभावानुगतो हेमचूडोऽभवद् दृढम् ।<br>
एवं परोपासनेन व्यतीयुः केऽपि मासकाः ॥ ३ ॥</p>
<p>तां [क्: तां त्रिपुराम् नास्ति] त्रिपुराम् । एकभावो दृढभक्तिः ।<br>
अनुगतिरुपासनम् ॥ ३ ॥</p>
<p>त्रिपुरा परमेशानी प्रसादमकरोद् हृदि ।<br>
विषयाद्विमुखं चित्तं विचारपरमं बभौ ॥ ४ ॥</p>
<p>किंविधं प्रसादमकरोत्तदाह - विषयादिति । विचारपरमं<br>
स्वरूपविचारतत्परम् ॥ ४ ॥</p>
<p>एतावद् दुर्लभं लोके परानुग्रहमन्तरा ।<br>
विचारप्रवणं चित्तं यन्मुख्यं मोक्षकारणम् ॥ ५ ॥</p>
<p>एतावद् विषयवैमुख्यपूर्वकं विचारप्रवणत्वम् । कुत एतस्य दुर्लभता<br>
तदाह - यदिति ॥ ५ ॥</p>
<p>राम यावन्न जायेत विचारपरमं मनः ।<br>
न तावच्छ्रेयसा योग उपायानां शतैः क्वचित् ॥ ६ ॥</p>
<p>प्। १०९)</p>
<p>अथ भूयः स कस्मिंश्चिद्दिने रहसि वै तया ।<br>
सङ्गतः प्रिययाऽत्यन्तविचारपरमानसः ॥ ७ ॥</p>
<p>अथ विचारपरतासम्पत्त्यनन्तरम् ॥ ७ ॥</p>
<p>आयान्तं स्वनिकेतं तं दूरात् कान्तं ददर्श सा ।<br>
उत्थाय तं समानीय स्वासने विनिवेश्य च ॥ ८ ॥</p>
<p>निकेतं गृहम् ॥ ८ ॥</p>
<p>पादप्रक्षालनाद्यैस्तं पूजयित्वा यथाविधि ।<br>
प्रोवाचामृतनिष्यन्दसुन्दरं परमं वचः ॥ ९ ॥</p>
<p>प्रेष्ठ ! त्वामद्य पश्यामि चिराय ननु ते वपुः ।<br>
नीरुजं कच्चिदासीद्वै यतो रोगास्पदं वपुः ॥ १० ॥</p>
<p>प्रेष्ठ अतिप्रियतम ॥ १० ॥</p>
<p>तन्ममाचक्ष्व [क्: तन्मामा] वृत्तान्तं यतो नाहं स्मृता<br>
त्वया ।<br>
ननु मामसमालोक्य चाप्रभाष्य कदापि ते ॥ ११ ॥</p>
<p>तत् शरीरवृत्तान्तम् [ग्: शारीरम्] । कुतस्तवेयं सम्भावनेति चेदाह</p>
<ul>
<li>यत इति ॥ ११ ॥</li>
</ul>
<p>नात्यगाद्दिनभागोऽपि तदेवं कुत आस्थितम् ।<br>
मन्येऽहं तेऽनभिमते वर्तनं नहि वर्त्मनि ॥ १२ ॥</p>
<p>एवं मामस्मृत्वा अदृष्ट्वा [क्: अदृष्ट्वा नास्ति] वा त्वया आस्थितं<br>
तत् कुतः । स्वप्नेऽपि न मन्ये ॥ १२ ॥</p>
<p>स्वप्ने वापि कुतोऽन्यत्र कुत एवमभूद् वद ।<br>
कथं रात्रिस्त्वया नीता चैकापि युगसम्मिता ॥ १३ ॥</p>
<p>अन्यत्र जाग्रति कुत एतत्सम्भावनेति भावः । एवं सति कुत एवं ते स्थितिरभूत् ॥<br>
१३ ॥</p>
<p>मां [क्: विना मां च क्षणो] विना प्राक् क्षणोऽप्येको युगकल्पः<br>
सुदुःसहः ।<br>
इत्युक्त्वा सा समाश्लिष्य खिन्नेवाभूत्क्षणं ततः ॥ १४ ॥</p>
<p>मां विना क्षणोऽपि [क्: क्षणमपि सुदुःसहमिति] ॥ १४ ॥</p>
<p>प्। ११०)</p>
<p>सोऽपि प्रियासमाश्लिष्टो नेषद्विकृतिमाययौ ।<br>
प्राह प्रिये न मामेवं विमोहयितुमर्हसि ॥ १५ ॥</p>
<p>दृढवैराग्येण नेषदपि [क्: नैषोऽपि] प्रियाश्लेषादिना विकृतिं<br>
प्राप्तवान् । मामियं मोहयितुं प्रवृत्तेति ज्ञात्वा आह - प्रिये इति ॥ १५ ॥</p>
<p>ज्ञाता मयाऽसि सुदृढं नास्ति ते शोककारणम् ।<br>
परावरज्ञा त्वं धीरा मोहस्त्वां वै कथं स्पृशेत् ॥ १६ ॥</p>
<p>कुतस्त्वद्वियोगे शोको न भवेत्तदाह - परावरेति ॥ १६ ॥</p>
<p>तत्त्वां प्रष्टुं समायातो यत्तद्वक्ष्यामि संशृणु ।<br>
यत् प्राक् स्ववृत्तं कथितं तत् स्फुटं मे समीरय ॥ १७ ॥</p>
<p>नाहं प्रागिव क्रीडितुं समागत इत्याह - तत्त्वामिति । महासती मे जननी<br>
(५।१०८) इत्यादि प्रागुक्तं स्ववृत्तम् ॥ १७ ॥</p>
<p>का सा ते जननी प्रोक्ता सखी वा तत्पतिश्च कः ।<br>
तत्पुत्राद्या अपि च के मम वा ते क्व संवद ॥ १८ ॥</p>
<p>ते जनन्यादयः ॥ १८ ॥</p>
<p>न तनया सुविदितं न तन्मन्ये मृषोदितम् ।<br>
किन्तु त्वया निगदितं व्यपदेशेन सर्वथा ॥ १९ ॥</p>
<p>तत् त्वदुक्तम् । न तन्मृषोदितम् किन्त्वन्यव्यपदेशेनोक्तम् ॥ १९ ॥</p>
<p>तद्विविच्य प्रकथय यथा ज्ञास्ये त्वहं स्फुटम् ।<br>
अहं त्वां सुप्रपन्नोऽस्मि [क्, ख्: सुप्रसन्नो] छिन्धि मे हृदि<br>
संशयम् ॥ २० ॥</p>
<p>एवमुक्ता हेमलेखा प्रसन्नवदनेक्षणा ।<br>
मत्वा सुनिर्मलधियं परानुग्रहसंयुतम् ॥ २१ ॥</p>
<p>परायास्त्रिपुराया अनुग्रहयुतम् ॥ २१ ॥</p>
<p>नूनमेषोऽतिविमुखो विषयेभ्योऽतिधैर्यतः ।<br>
विद्धः [क्: विष्णुशक्त्या] शक्त्या महेशान्या [ख्, ग्,<br>
घ्: महैश्वर्या] फलितः पुण्यसञ्चयः ॥ २२ ॥</p>
<p>अनुग्रहशक्त्या ॥ २२ ॥</p>
<p>प्। १११)</p>
<p>कालः प्रबोधने चायं बोधयामि ततस्त्विमम् ।<br>
नाथ तेऽहो महाभाग्यं प्राप्तमीशकृपावशात् ॥ २३ ॥</p>
<p>यतोऽयं बोधने कालस्तत इति मत्वा प्राहेति शेषः । ते त्वया ॥ २३ ॥</p>
<p>अन्यथा नैव विषयवैरस्यं पश्यति क्वचित् ।<br>
एतल्लक्षणमीशस्यानुग्रहे ज्ञेयमादितः ॥ २४ ॥</p>
<p>अन्यथा भाग्याभावे क्वचित् कालादौ । एतत् वक्ष्यमाणम् । लक्षणं ज्ञापकम् ।<br>
आदित इति । ईशानुग्रहे सत्यादावेव [ख्, ग्, घ्: वेत] तज्जायत इति<br>
भावः ॥ २४ ॥</p>
<p>भोगवैरस्यमपरं विचारप्रवणं मनः ।<br>
हन्त ते सम्प्रवक्ष्यामि वृत्तिं प्रोक्तां सदात्मनः ॥ २५ ॥</p>
<p>अपरं द्वितीयम् । वृत्तिं स्थितिम् सदा स्थितामिति शेषः ॥ २५ ॥</p>
<p>परा चितिर्मे जननी सखी बुद्धिर्मता मम ।<br>
अविद्या त्वसती सोक्ता यया बुद्धिः सुसङ्गता ॥ २६ ॥</p>
<p>अविद्यायास्तु सामर्थ्यं लोके स्पष्टं विचित्रितम् ।<br>
यद्रज्जौ सर्पमाभास्य महाभीतिं प्रयच्छति ॥ २७ ॥</p>
<p>महामोहस्तु तत्पुत्रो मनस्तस्य सुतोऽभवत् ।<br>
तस्य पत्नी कल्पना स्यात्तत्सुताः पञ्च येऽभवन् ॥ २८ ॥</p>
<p>ज्ञानेन्द्रियाणि ते पञ्च तत्स्थानं गोलकं भवेत् ।<br>
विषयाणां प्रमोषस्तु संस्कारो मनसो भवेत् ॥ २९ ॥</p>
<p>तद्भोगः स्वप्नभोगः स्यात् कल्पनायाः स्वसा तु या ।<br>
महाशना भवेदाशा तस्या यौ तनुजावुभौ ॥ ३० ॥</p>
<p>तद्भोगः प्रमुषितविषयभोगः ॥ ३० ॥</p>
<p>क्रोधो लोभश्च तावुक्तौ तत्पुरं तु शरीरकम् ।<br>
मम यस्तु महामन्त्रः स्वरूपस्फुरणं हि तत् ॥ ३१ ॥</p>
<p>प्राणः प्रचारः सम्प्रोक्तो मनसस्तु प्रियः सखा ।<br>
कान्ताराद्यास्तु नरका [क्: नवका] एवं सर्वं प्रकीर्तितम् ॥ ३२ ॥</p>
<p>प्। ११२)</p>
<p>मया बुद्धेः सङ्गमस्तु समाधिरभिधीयते ।<br>
मन्मातृलोकसम्प्राप्तिर्मोक्षः प्रिय उदाहृतः ॥ ३३ ॥</p>
<p>एवं प्रोक्तः स्ववृत्तान्तस्त्वमप्येवंविधो [क्: विधौ] ननु ।<br>
तद्युक्त्यैतत् सुविज्ञाय परं श्रेयः समाप्नुहि ॥ ३४ ॥</p>
<p>एतत् स्ववृत्तान्तम् ॥ ३४ ॥</p>
<p>इति श्रीमज्ज्ञानखण्डे हेमचूडोपाख्याने संसाराख्यायिकाविवरणे<br>
अष्टमोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्<br>
अष्टमोऽध्यायः ॥</p>
<p>प्। ११३)</p>
<h2 id="०९">०९</h2>
<p>अथ नवमोऽध्यायः</p>
<p>श्रुत्वेत्थं प्रियया प्रोक्तं हेमचूडोऽतिविस्मितः ।<br>
हर्षगद्गदया वाचा पुनर्वक्तुं प्रचक्रमे ॥ १ ॥</p>
<p>अत्र नोनाकपद्यैः [क्: नोनाङ्क] स्वमात्मतत्त्वं विविच्य वै ।<br>
हेमचूडः स्वात्मसंस्थां प्राप्त इत्येतदुच्यते ॥</p>
<p>पुनः हेमलेखां वक्तुम् ॥ १ ॥</p>
<p>धन्या प्रियेऽसि निपुणा अहो ते ज्ञानवैभवम् ।<br>
किं वर्णयामि यत् प्रोक्तमाख्यारूपतयाऽखिलम् ॥ २ ॥</p>
<p>ज्ञानस्य वैभवं माहात्म्यम् । यत् यस्मात् ।<br>
स्वात्मवृत्तमखिलमन्यापदेशेनाख्यानतया प्रोक्तम् अतः किं वर्णयामि ॥ २<br>
॥</p>
<p>एवंविधं स्ववृत्तं मे नाभवद्विदितं क्वचित् ।<br>
त्वदुक्त्याऽहं सम्प्रति तत् करामलकवत् स्फुटम् ॥ ३ ॥</p>
<p>क्वचित् काले । तत् स्वात्मवृत्तं क्रोधलोभादिना दुःखानुभवरूपम् ॥ ३ ॥</p>
<p>स्मराम्यनुभवाम्यन्तरहो लोकक्रियाऽद्भुता ।<br>
का सा परा चितिर्माता कथं तस्यास्तु नो जनिः ॥ ४ ॥</p>
<p>स्फुटमतीतं स्मरामि वर्तमानमनुभवामि । अन्तः स्वात्मनि । लोकानां क्रिया<br>
व्यवहारः ॥ ४ ॥</p>
<p>के वा वयं स्वरूपं किमस्माकं तद् ब्रवीहि मे ।<br>
इति पृष्टा हेमलेखा रामोवाच प्रियं प्रति ॥ ५ ॥</p>
<p>महासती मे जननी (५।१०८) इत्याद्याख्यानेन परचितेरुपेयतोक्ता स्वस्य<br>
तदंशात्मत्वं चोक्तम् । तत्र का सा परा (९।४) इत्युपेयस्वरूपं<br>
पृष्ट्वा स्वात्मरूपं पृच्छति - के वा वयमिति । देहस्य<br>
पुरत्वश्रवणेन प्राणादेः परिवारत्वश्रवणेन [क्: परीवारत्व] च<br>
देहादेरनात्मत्वनिश्चयात् पुरुषादिसञ्ज्ञायाः सङ्घातनिष्ठत्वेन के<br>
इत्यात्मनः सञ्ज्ञाविषयोऽयं प्रश्नो ज्ञेयः ॥ ५ ॥</p>
<p>प्। ११४)</p>
<p>नाथ शृणु प्रवक्ष्यामि गूढार्थमिदमादरात् ।<br>
विचारयात्मनो रूपं बुद्ध्याऽत्यन्तविशुद्धया ॥ ६ ॥</p>
<p>गूढार्थमिति । अयं प्रश्नार्थो गूढो वक्तुमशक्य एव तथापि किञ्चिदुत्तरं<br>
वक्ष्यामि । तदेवाह - विचारयेति । आत्मनः शुद्धस्वरूपे विदिते परा<br>
चितिर्विदितप्रायैवेति प्रथमप्रश्नमुपेक्ष्य द्वितीये उत्तरं क्रियत इति भावः ।<br>
स्वयमेव विचारय । तत्रोपायमाह - अत्यन्तविशुद्धयेति ।<br>
बुद्धेरन्तःकरणस्येन्द्रियादिद्वारा बहिर्मुखत्वमशुद्धिः<br>
तत्परित्यागेनान्तर्मुखत्वं हि शुद्धिः । तथा च वाह्यदेहादावनात्मत्वं<br>
निश्चित्य बुद्धेरन्तर्मुखतासम्पादनेनात्मस्वरूपं स्वयमेव ज्ञातुं<br>
शक्यमिति भावः ॥ ६ ॥</p>
<p>न दृश्यं नापि तद्वाच्यमतो वक्ष्यामि तत् कथम् ।<br>
ज्ञाते [क्: ज्ञातस्वात्मस्वरूपो] स्वात्मस्वरूपे वै ततो ज्ञास्यसि<br>
मातरम् ॥ ७ ॥</p>
<p>ननु त्वया विदितमात्मतत्त्वं कुतो नोच्यत इति चेदशक्यं वक्तुमित्याह - न<br>
दृश्यमित्यादि । न ज्ञेयमित्यर्थः । ज्ञेयमन्योपदेशेन [क्: मन्या]<br>
ज्ञातुं शक्यमिति भावः । तस्य निर्धर्मत्वेन<br>
वचनप्रवृत्तिनिमित्तधर्माभावान्नापि तद्वाच्यमिति तात्पर्यम् । ननु तर्हि परा<br>
चितिर्या माता तां वदेति चेदाह - ज्ञात इति ॥ ७ ॥</p>
<p>नह्यादेशः [क्: देशस्व] स्वरूपेऽस्ति तत आदेष्टृवर्जितम् ।<br>
स्वं [ग्, घ्: स्वरूपम्] रूपं स्वात्मना पश्य<br>
शुद्धबुद्धिसमाश्रयम् ॥ ८ ॥</p>
<p>यतो न दृश्यं न वाच्यमात्मरूपमतस्तस्य न साक्षादुपदेश इत्याह -<br>
नहीति । आदेश उपदेशः । ननु तर्हि तत् कथं ज्ञेयमिति चेदाह - स्वात्मनेति ।<br>
शुद्धात्मरूपेण स्थितमित्यर्थः । विषयविनिर्मुक्तं शुद्धचिद्रूपेण स्थितमिति<br>
भावः । यद्वा स्वात्मना स्थितं दृश्याऽनात्मव्यावृत्तद्रष्टृमात्रात्मना<br>
स्थितमिति भावः । एवंविधं क्व पश्यामीति चेदाह - शुद्धेति ।<br>
शुद्धायां विषयाकाररहितायां बुद्धौ करणव्यापारानपेक्षमेव<br>
स्वरूपं ज्ञेयमिति भावः ॥ ८ ॥</p>
<p>प्। ११५)</p>
<p>देवादितिर्यगन्तानां भान्तं भानैरभासितम् ।<br>
भान्तं सर्वत्र सर्वस्य सर्वदा मानवर्जितम् ॥ ९ ॥</p>
<p>नन्वदृश्यं तत् कथं पश्यामीति चेदाह - देवेति । देवः सदाशिवो<br>
हिरण्यगर्भः तिर्यग् [क्: तिर्यग्गति] अतिसूक्ष्मस्तम्बाख्यः कृमिः<br>
देवादितिर्यगन्तानामात्मत्वेन भासमानः । ननु तर्हि मम कुतो न भासत इति<br>
चेदाह - भानैरभासितम् । भानैः परिच्छिन्नैर्दृश्याकारैर्ज्ञानैः ।<br>
नास्ति भासितं यस्य । बुद्धेर्दृश्याकारैराच्छादितत्वान्नात्यन्तं भासते<br>
किन्तु घनाच्छन्नार्कवद्भासत [ख्, ग्, घ्: घन] एव ।<br>
दृश्याकाररहितायां बुद्धौ तु निरभ्रनभोगतार्कवदत्यन्तं भासत इति<br>
भावः । ननु बुद्धावेव भासमानत्वात् परिच्छेदः प्राप्त इति चेदाह -<br>
सर्वत्रेति । सर्वस्य सर्वत्र सर्वदा घटादिकं भासमानं तद्भासैव भासते ।<br>
सर्वत्र भासमानसूर्यालोकस्य [क्: मानसूर्यो लो]<br>
भित्तावत्यन्ताभिव्यक्तिवच्छुद्धबुद्धावभिव्यक्तिरिति भावः । ननु<br>
प्रमाणव्यापारोपरमे [क्: ब्रह्मणि] न तस्य भासनं स्यात्तत् कथं<br>
सर्वदेति चेदाह - मानवर्जितमिति । प्रमाणव्यापाराविषयमित्यर्थः ।<br>
करणव्यापारस्य [क्: कारण] कर्तर्यप्रवृत्तेरत एवादृश्यमपीति<br>
भावः ॥ ९ ॥</p>
<p>कथं कुत्र कदा केन निरूप्येतापि लेशतः ।<br>
मन्नेत्रं दर्शयेत्येवमुक्तमेतत् प्रियाधुना ॥ १० ॥</p>
<p>तत्र प्रमाणाप्रवृत्तेः कथं केन रूपेण कुत्र देशे कदा काले केन<br>
प्रमाणेन लेशतोऽपि निरूप्येत [क्: निरूप्यते] ?<br>
प्रमाणाविषयत्वादत्रेदानीमीदृशोऽयमिति [क्: दानीं मादृ]<br>
निरूपयितुमशक्य एवेति तात्पर्यम् । अत्र दृष्टान्तः - मन्नेत्रमिति । एतत्<br>
आत्मानं निरूपयेति [ख्, ग्: यति] ॥ १० ॥</p>
<p>प्। ११६)</p>
<p>नात्राचार्यस्योपयोगो यथा नयनदर्शने ।<br>
निपुणोऽपि महाचार्यः कथं नेत्रं प्रदर्शयेत् ॥ ११ ॥</p>
<p>आत्मनोऽनिरूपणीयत्वादेवात्मदर्शने [क्, ख्: निरू] न<br>
साक्षादाचार्यस्योपयोग इत्याह - नात्रेति । निपुणः कुशलः । महान्<br>
तपोमाहात्म्यादियुक्तः ॥ ११ ॥</p>
<p>अतो गुरुरुपायोऽत्र तदुपायप्रदर्शनात् ।<br>
तत्ते वक्ष्याम्युपायं तच्छृणु संयतमानसः ॥ १२ ॥</p>
<p>नन्वेवं चेद् गुरुः शिष्यस्य किं कुर्यात्तदाह - अत इति ।<br>
निरूपणासमर्थत्वात् । उप समीपे अयति गच्छति येन सः । शिष्यस्य पराग्<br>
दृशोऽतिदूरायितमात्मानं प्रत्यग्दृष्ट्युत्पादनेन समीपीकरोति गुरुरिति<br>
तात्पर्यम् । अत्र आत्मावगमे । गुरावुपायपदं योजयति - तदुपायेति ।<br>
तस्यात्मदर्शनस्योपायः साधनं तस्य प्रदर्शनात् । तत्तस्माद्<br>
गुरोरुपायप्रदर्शकत्वात् । उपायमहं वक्ष्यामि ॥ १२ ॥</p>
<p>यावत् त्वमात्मनि ममेत्येवं तु प्रतिपश्यसि ।<br>
ततः परं निजं रूपं यन्ममेति न भाति ते ॥ १३ ॥</p>
<p>आत्मविषये यावन्ममेति पश्यसि ततः परं तेभ्यो भिन्नं यत्तव ममेति न<br>
भाति तन्निजं रूपं विविच्येति सम्बन्धः ॥ १३ ॥</p>
<p>गत्वैकान्ते विविच्यैतद्यद्यद् भाति ममत्वतः ।<br>
तत्तत् परित्यज्य परं स्वात्मानमभिलक्षय ॥ १४ ॥</p>
<p>एकान्तस्थाने गत्वा । एतत् मयोक्तं यन्ममेति न भाति तत् । विविच्य विवेचय । एवं<br>
विवेचनकाले ममत्वेन यद् यद् भाति तत्तत् परित्यज्य अनात्मेति निश्चित्य ततः परं<br>
यन्ममत्वाऽनाक्रान्तं तत् स्वात्मत्वेनाभिलक्षय ॥ १४ ॥</p>
<p>यथाहं ते ममत्वेन भासनान्नात्मता मयि ।<br>
सम्बन्धमात्रादात्मीया न स्वरूपगता [ख्: तास्म्य] ह्यहम् ॥ १५ ॥</p>
<p>एतदेव विविच्योपपादयति - यथेति । न स्वरूपगता न स्वरूपान्तर्भूता ॥ १५ ॥</p>
<p>प्। ११७)</p>
<p>ममार्थमखिलं त्यक्त्वा यत्त्यक्तुं नैव शक्यते ।<br>
तमात्मानं समालक्ष्य परं श्रेयः समाप्नुहि ॥ १६ ॥</p>
<p>एवं ममेति भासमानमखिलमर्थं नाहमिति निश्चयेन त्यक्त्वा यत्त्यक्तुः<br>
स्वरूपं केवलचित्प्रकाशरूपमखिलत्यागावधिभूतं त्यक्तुं न शक्यते ॥ १६<br>
॥</p>
<p>इत्युक्तः प्रियया हेमचूड उत्थाय वै द्रुतम् ।<br>
ययावश्वं समारुह्य तत्क्षणे नगराद् बहिः ॥ १७ ॥</p>
<p>उद्यानं नन्दनसमं प्रविश्य क्षणमात्रतः ।<br>
वनान्तः सौधमुन्नम्रं स्फाटिकं प्रविवेश ह ॥ १८ ॥</p>
<p>उद्यानं क्रीडावनम् । उन्नम्रमुच्चम् ॥ १८ ॥</p>
<p>विसृज्यानुचरान् सर्वान् द्वारपालानशासयत् ।<br>
न कोऽप्यत्र प्रविशतु मय्येकान्तविचारणे ॥ १९ ॥</p>
<p>अत्र मत्समीपे । एकः अद्वितीयः अन्तः सर्वनिषेधावधिभूत आत्मा तस्य<br>
विचारणं विवेचनम् । तत्परे मयि सतीति यावत् ॥ १९ ॥</p>
<p>राजामात्याश्च गुरवो राजा वाऽप्यत्र सङ्गतः ।<br>
अप्रवेश्या एव यावदहमाज्ञां दिशामि वः ॥ २० ॥</p>
<p>इत्युक्त्वारुह्य सौधाग्र्यं नवमीं भूमिमाविशत् ।<br>
तत्र वातायने चित्रे सर्वलोकावलोकने ॥ २१ ॥</p>
<p>उपर्युपरि विद्यमानभूमिषु नवमीं भूमिम् । सर्वलोकानामवलोकनं यत्र ।<br>
अत्युच्चामिति यावत् ॥ २१ ॥</p>
<p>आसने मृदुतूलाढ्ये विवेशान्यविवर्जितः ।<br>
मनः समाधाय दृढं विचारमकरोत्तदा ॥ २२ ॥</p>
<p>नूनमेते जनाः सर्वे कथमेवं विमोहिताः ।<br>
नैकोऽप्यत्र [क्: न को] विजानाति स्वात्मानं लेशतोऽपि वै [क्:<br>
च] ॥ २३ ॥</p>
<p>प्। ११८)</p>
<p>सर्वोऽपि स्वात्मनो हेतोः करोति विविधाः क्रियाः ।<br>
केचित् पठन्ति शास्त्राणि साम्नायाङ्गानि [क्: यानि च] नित्यशः ॥ २४ ॥</p>
<p>स्वत्मनः सुखहेतोः । आम्नायो वेदः ॥ २४ ॥</p>
<p>केचिद्धनान्यर्जयन्ति केचिच्छासति चावनिम् ।<br>
अन्ये युध्यन्ति रिपुभिरन्ये भोगैकलम्पटाः ॥ २५ ॥</p>
<p>कुर्वन्त्येतत् स्वार्थमेते स [क्, घ्: स्वस्वात्मा] कतमो भवेत् ।<br>
नैनं जानाति कोऽप्यत्र कुत एवमयं भ्रमः ॥ २६ ॥</p>
<p>अहो यथावदात्मानमविदित्वैव वै कृतम् ।<br>
व्यर्थं स्वप्ने कृतमिव तदद्य विमृशामि तम् ॥ २७ ॥</p>
<p>मया कृतम् । यस्मादज्ञानात् कृतं व्यर्थं तत् तस्मात् ॥ २७ ॥</p>
<p>गृहधान्यराज्यधनयोषित्पश्वादि [घ्: धान्यम्; क्: दिकञ्च न]<br>
किञ्चन ।<br>
न मे स्वरूपं भवति त्वनहन्ताश्रयत्वतः ॥ २८ ॥</p>
<p>विमर्शनप्रकारमाह - गृहेत्यादि । अनहन्तेति ।<br>
अहमित्यभासनेनाहन्ताश्रयत्वाभावात् ॥ २८ ॥</p>
<p>मदर्थं भूतताहेतोर्देहोऽहं स्यां हि सर्वथा ।<br>
नूनं क्षत्रियदायादो गौराङ्गोऽहं न संशयः ॥ २९ ॥</p>
<p>मदर्थेति । अहमित्यस्मत्प्रत्ययविषयभूतत्वाद्धेतोर्देहोऽहं स्याम् । एतदेव<br>
द्रढयति - नूनमिति ॥ २९ ॥</p>
<p>अहन्तया समाक्रान्तास्तथैतेऽपि जनाः परे ।<br>
इति निश्चित्य दध्यौ तं देहं राजकुमारकः ॥ ३० ॥</p>
<p>एतेषां जनानामप्यात्मा [क्: प्यात्मदेह] देह एवेति सम्भावयति -<br>
अहन्तेति । तथैते देहात्मान एव । देहमात्मत्वेन दध्यौ चिन्तयामास ॥ ३० ॥</p>
<p>अथ देहस्य चात्मत्वं प्रतिषेद्धुं प्रचक्रमे ।<br>
अहो कथं देह एष ममतायाः समाश्रयः ॥ ३१ ॥</p>
<p>अथ ध्यानानन्तरम् । देहस्वभावमुपलभ्य ममताश्रयस्याऽनात्मत्वमिति<br>
हेमलेखोक्तं स्मृत्वाह - अहो इति ॥ ३१ ॥</p>
<p>प्। ११९)</p>
<p>रुधिरास्थ्यादिसङ्घातः प्रतिक्षणविकारवान् ।<br>
मम रूपं भवेन्नूनं छिन्नमेतत्तु लक्ष्यते ॥ ३२ ॥</p>
<p>कथं मम रूपं भवेत् । हेत्वन्तरमप्याह - छिन्नमिति ॥ ३२ ॥</p>
<p>काष्ठलोष्टसमत्वेन स्वप्नादौ चान्यथा स्थितः ।<br>
नाहं देहोऽन्य एव स्यां प्राणोऽप्येष तथाविधः ॥ ३३ ॥</p>
<p>देहैकदेशरूपं हस्ताद्यङ्गं छिन्नं सदहन्तानाश्रयत्वेन<br>
काष्ठलोष्टसमत्वेन यस्माल्लक्ष्यते अतो मम रूपं देहः कथम् ? अथ च<br>
स्वप्नादौ अन्यथैवायं देहः स्थितो लक्ष्यते । अनुसन्धानेन<br>
जाग्रत्स्वप्नयोरेकात्मत्वनिश्चयाद्देहस्य पृथग्रूपत्वान्नात्मत्वमिति भावः<br>
। आदिपदेन सुषुप्तिर्जन्मान्तरं वा । तथाविधो ममत्वाद्याश्रयः ॥ ३३ ॥</p>
<p>मनो बुद्धिश्च नाहं स्यां यत एतन्ममेरितम् ।<br>
अतो देहादिबुद्ध्यन्तादन्य [क्: द्ध्यन्तस्त] एव न संशयः ॥ ३४ ॥</p>
<p>ममेरितं ममत्वेनोक्तम् । अतो देहादेर्ममत्वाश्रयत्वात् ॥ ३४ ॥</p>
<p>अहं कदाचिन्नास्मीति भासनाभावहेतुतः ।<br>
सर्वदाऽहं भासमानः स्थित एव न संशयः ॥ ३५ ॥</p>
<p>देहादीनां ममत्वाश्रयत्वेनाऽनात्मत्वादन्यस्याऽनुपलम्भात् सुषुप्तौ<br>
शून्योपलम्भाच्च शून्यमात्मेति प्राप्ते आह - अहमिति । अहं नास्मीति<br>
कदाचिदपि भासनाभावाद्धेतोः सर्वदा भासमानोऽहं स्थित एव सद्रूप एव<br>
न शून्यरूप इत्यर्थः । सुषुप्तावपि नास्मीति न प्रामाणिकः प्रत्ययः ।<br>
तदाऽनुभवितुरभावे व्युत्थितस्य न किञ्चिदवेदिषम् इति<br>
दृश्यसामान्यादर्शनस्मृत्यनुपपत्तेः । तथा चात्माऽशून्यरूपः<br>
सर्वदाऽस्मीति भासत एव । कदाचिदपि नाहमस्मीति भासनाभावादिति भावः ॥ ३५<br>
॥</p>
<p>भासमानस्य तु मम केन भानमिति स्फुटम् ।<br>
नहि जानामि तत् कस्मादेतन्न विदितं मया ॥ ३६ ॥</p>
<p>केन हेतुना । घनाच्छन्नार्कवत् सामान्येन भासमानस्य केन विशेषहेतुना<br>
स्फुटं भानमयमहमस्मीति विज्ञानं स्यादिति नहि जानामि तदेतत्<br>
कस्मान्निमित्तान्न विदितम् ॥ ३६ ॥</p>
<p>प्। १२०)</p>
<p>घटादिकं चक्षुराद्यैर्भासते भुवि नान्यतः ।<br>
प्राणस्त्वचा विभात्येष मनो ज्ञानेन चोहितम् ॥ ३७ ॥</p>
<p>ज्ञानेन ज्ञानात्मककार्यहेतुना । ऊहितं कार्यकारणत्वेनानुमितम् ॥ ३७ ॥</p>
<p>एवं बुद्धिः केन च मे भासनं नाविदं त्विदम् ।<br>
अथैषां भासनादेव नात्मा भासेत मे यदि ॥ ३८ ॥</p>
<p>एवं बुद्धिः कार्येणानुमितेत्यर्थः । मे मम । अथेति<br>
निमित्तसम्भावनाद्योतकम् । यथा हि प्रतिबिम्बभासनकाले शुद्धदर्पणो न<br>
भासते एवमेषामनात्मना भासनादात्मा न भासत इति सम्भावयति -<br>
एषामिति ॥ ३८ ॥</p>
<p>तर्हि नो विमृशाम्येतांस्ततो मे भासनं भवेत् ।<br>
इति निश्चित्य मनसा जहौ मानसगोचरम् ॥ ३९ ॥</p>
<p>एवं दृश्यभासनसामान्या भावमात्मविज्ञाने [घ्: सामान्य]<br>
निमित्तं निश्चित्याह - तर्हीति । यद्यनात्मभासनादात्मा न भासते<br>
तर्ह्येताननात्मभावान्न विमृशामि । नह्येते स्वतो भासन्ते<br>
अविमृष्टानामभासनात् । यथा हि घटविमर्शनकाले ततोऽन्यन्न भासते<br>
तथा अनात्मविमर्शनकाले [क्: अन्त्य] आत्मा न भासत इति ।<br>
अन्याविमर्शने [क्: विमर्शनेन] आत्मभासनं भवेदिति भावः ।<br>
विमर्शः अयमीदृश इत्यादि मानसोल्लेखः । मनसा मननात्मकेन<br>
सूक्ष्मबुद्धिरूपेणान्तःकरणेन मानसगोचरं [क्: सोऽगोचरः]<br>
मानसोल्लेखम् [क्: ल्लेखः] ॥ ३९ ॥</p>
<p>अथाऽपश्यदन्धकारं गाढं तत् क्षणमात्रतः ।<br>
इदं ममात्मनो रूपमिति निश्चितमानसः ॥ ४० ॥</p>
<p>अथ यत्किञ्चिद्भावमात्रानुल्लेखानन्तरम् तत् तमः तदिदमात्मनो रूपमिति<br>
योजना । क्षणमात्रतः अन्धकारदर्शनोत्तरक्षणे । निश्चितमानसः निश्चितं<br>
मानसं मनोविकारात्मक तमो येन ॥ ४० ॥</p>
<p>प्। १२१)</p>
<p>प्रहर्षमतुलं [क्, घ्: तुमुलम्] लेभे चाथ भूयो व्यचिन्तयत् ।<br>
नूनं पुनः प्रपश्यामीत्येवं चित्तं रुरोध वै ॥ ४१ ॥</p>
<p>प्रहर्षम् आत्मा दृष्ट इति भ्रमजनितम् [क्: श्रम] ॥ ४१ ॥</p>
<p>चञ्चलं हठयोगेन निरुद्धं [घ्: निरुद्धे] समवैक्षत ।<br>
तेजःपुञ्जमनाद्यन्तं भास्वरं क्षणमात्रतः ॥ ४२ ॥</p>
<p>चञ्चलं मनो हठयोगेन किञ्चिदनुल्लिखामीति<br>
दृढसङ्कल्परूपाभिनिवेशमात्रेण न तु [क्, ख्, ग्: ननु]<br>
प्राणायामनिरोधाद्यभ्यासेन । भास्वरं प्रकाशैकनिबिडम् ॥ ४२ ॥</p>
<p>प्रबुद्धश्चिन्तयामास किमेतदिति विस्मितः ।<br>
अहो पश्यामि विविधं किमात्मानं कथं त्विदम् ॥ ४३ ॥</p>
<p>क्षणमात्रतः प्रबुद्ध्य [क्: प्रबुद्धः] निरोधात् परावृत्त्य ।<br>
एतत्तमस्तेजश्च [क्: एतन्मे तेज] इदं विरुद्धरूपत्वमात्मनः कथमिति<br>
विस्मितः ॥ ४३ ॥</p>
<p>भूयः पश्यामि चेत्येवं रुरोध स्वमनस्तदा ।<br>
विलीनं निद्रया चित्तं बभौ चिरतरं दृढम् ॥ ४४ ॥</p>
<p>तदा रोधानन्तरम् [घ्: रोधना] निद्रया<br>
परिपक्वकर्मसामान्याभावरूपया [ख्: सामान्य] । हेतौ तृतीया ।<br>
निद्राहेतुना चित्तं विलीनम् ॥ ४४ ॥</p>
<p>तत्रापश्यत् स्वप्नजालं विचित्रानेकदर्शनम् ।<br>
अथ प्रबुद्धोऽत्यन्तं वै चिन्तां प्राप महत्तराम् ॥ ४५ ॥</p>
<p>किमहं निद्रयाच्छन्नः स्वप्नान् समवलोकयम् ।<br>
तमस्तेजश्चापि दृष्टमहो स्वप्नात्मकं [क्: त्मको] भवेत् ॥ ४६ ॥</p>
<p>तमः प्रमुखं दृष्टमपि स्वप्नात्मकमेव स्यादिति सम्भावयति - तम<br>
इति ॥ ४६ ॥</p>
<p>प्। १२२)</p>
<p>स्वप्नस्तु मानसोल्लासस्तदेतं वर्जये कथम् ।<br>
भूयो निगृह्य पश्यामीत्येवं निश्चित्य वै दृढम् ॥ ४७ ॥</p>
<p>मनो निग्रहीतुं प्रवृत्तस्य मे मानसं प्रसरत्येव तत् कथमत्र कर्तव्यमिति<br>
चिन्तयति - स्वप्न इति । एतं स्वप्नम् ॥ ४७ ॥</p>
<p>रुरोध चित्तं तु हठात्तदेतदभवत् स्थिरम् ।<br>
तदानन्दसमुद्रान्तर्निमग्न इव सोऽभवत् ॥ ४८ ॥</p>
<p>चित्तं दृढं रुरोधेत्यन्वयः । तदा रोधानन्तरम् । ईषत् किञ्चित्कालं चित्तं<br>
स्थिरमभवत् । तदा निरुद्धचित्तदशायाम् ॥ ४८ ॥</p>
<p>पुनश्चित्तप्रचलनात् प्रबुद्धोऽभवदञ्जसा ।<br>
किमेष मेऽभवत् स्वप्नश्चाऽथवा चित्तविभ्रमः ॥ ४९ ॥</p>
<p>प्रबुद्धः निरोधच्युतः । निरोधकालिकं सुखमात्ररूपं स्वात्मानमविदन्<br>
[क्: दन्निव कल्प] विकल्पयति - किमेष इति ॥ ४९ ॥</p>
<p>आहोस्वित् सत्य एष स्यादविचिन्त्यं विभाति मे ।<br>
नाऽन्वभूवं किञ्चिदपि सुखमाप्तं कथं मया ॥ ५० ॥</p>
<p>विषयानुभवेन सर्वत्र सुखानुभवः तत् कथं किञ्चिदप्यननुभूय<br>
निरोधकाले सुखानुभव इति शङ्कते - नान्वभूवमिति ॥ ५० ॥</p>
<p>अहोऽस्य सुखलेशस्य तुल्यं नास्त्यत्र किञ्चन ।<br>
अहं सुषुप्तवन्मूढः कथमेतत् सुखं स्थितम् ॥ ५१ ॥</p>
<p>किञ्चन सुखम् । सुषुप्तवत् बाह्यान्तराग्रहणेन मोहग्रस्तोऽहं स्थितः । तत्र<br>
कथमेष सुखानुभवः ॥ ५१ ॥</p>
<p>नात्र हेतुं कञ्चिदपि लक्षये तत् कथं भवेत् ।<br>
आत्मावगमनायाहं प्रवृत्तोऽप्यद्य नाविदम् ॥ ५२ ॥</p>
<p>अत्र सुखोपलब्धौ तत् सुखं हेतुं विना कथं भवेत् ॥ ५२ ॥</p>
<p>आत्मानमन्यच्चान्यच्च पश्यामि किमिदं भवेत् ।<br>
प्रकाशो वान्धकारो वा सुखं वान्यदथापि वा ॥ ५३ ॥</p>
<p>आत्मानं नाविदमित्यन्वयः । अन्यच्चान्यच्च तमःप्रकाशादिरूपम् । अपिरेवार्थे<br>
। अथ प्रकाशादिभ्योऽन्यदेव वेत्यर्थः ॥ ५३ ॥</p>
<p>प्। १२३)</p>
<p>आत्मा भवेन्मम तथा क्रमिकैतत्स्वरूपकः ।<br>
नान्तमेम्यत्र भूयस्तां पृच्छामि विदुषीं प्रियाम् ॥ ५४ ॥</p>
<p>अथवा तथाऽनुभूततमःप्रभृतिभावक्रमयुक्तसङ्घस्वरूपक आत्मा<br>
भवेत् । अत्रान्तं निश्चयं नैमि न प्राप्नोमि ॥ ५४ ॥</p>
<p>इति निश्चित्य द्वारेशमाहूयाज्ञां समादिशत् ।<br>
स्वसन्निधानमानेतुं हेमलेखां नृपात्मजः ॥ ५५ ॥</p>
<p>अथ प्राप्ता मुहूर्तेन द्वारिकस्य निदेशतः ।<br>
आरुरोह महासौधं मेरुमिन्दुप्रभेव सा ॥ ५६ ॥</p>
<p>अथापश्यद् राजसुतं प्रियं शान्तात्ममानसम् ।<br>
निश्चलं निर्विकारं च संहृतेन्द्रियमण्डलम् ॥ ५७ ॥</p>
<p>हेमलेखा अपश्यत् । शान्तं निश्चेष्टम् । आत्मा शरीरं मानसञ्च । चलनं<br>
[ख्, ग्, घ्: चलः] प्राणचारः । विकारः कामादिः ॥ ५७ ॥</p>
<p>समीपमुपसृत्याशु तद्विष्टरमुपारुहत् ।<br>
एकासनोपविष्टायां तस्यां स निमिषार्द्धतः ॥ ५८ ॥</p>
<p>भर्तृसमीपम् । तस्यां हेमलेखायां स हेमचूडः ॥ ५८ ॥</p>
<p>उन्मील्य नयने पार्श्वे समालोकयदास्थिताम् ।<br>
आलोकिता प्रियं शीघ्रं प्रणयात् परिषस्वजे ॥ ५९ ॥</p>
<p>प्रियां समालोकयत् । आलोकिता सा ॥ ५९ ॥</p>
<p>ततः प्राहामृतस्यन्दि सुन्दरं वचनं प्रिया ।<br>
नाथ किं भवताहूता कच्चित्ते नीरुजं तनौ ॥ ६० ॥</p>
<p>वदाहूतौ कारणं मे यदर्थमहमागता ।<br>
एवं प्रियानुयुक्तः स बभाषे स्वात्मनः प्रियाम् ॥ ६१ ॥</p>
<p>प्रिये त्वयानुशिष्टोऽहं विविक्तेऽत्र समास्थितः ।<br>
विचारपरमः स्वात्मरूपलक्षणहेतवे ॥ ६२ ॥</p>
<p>विचारः परम उपादेयो यस्य तत्पर इति यावत् । स्वात्मरूपस्य लक्षणं<br>
विज्ञानम् तद्धेतुर्यय मोक्षस्य तदर्थं विचारपरम इति सम्बन्धः ॥ ६२ ॥</p>
<p>प्। १२४)</p>
<p>तत्परेणापि चित्रं तु लक्षितं तत् पृथक् किमु ।<br>
आत्मनः सर्वदा प्राप्तेर्भासमानत्वतोऽपि च ॥ ६३ ॥</p>
<p>तत्परेणापि अनन्यमानसेनापि । चित्रम् अनेकविधम् । पृथग् अत्यन्तभिन्नम्<br>
प्रकाशान्धकारादिरूपम् । स्वेन यथा विचारितं तदाह - आत्मन इति ।<br>
आत्मत्वादेव प्राप्तत्वम् प्रकाशरूपत्वाद्भासमानत्वम् ॥ ६३ ॥</p>
<p>असम्यग् भासनं चान्यभासनस्य निमित्ततः ।<br>
इति मत्वा निरुध्यान्यभासनं सुव्यवस्थितः ॥ ६४ ॥</p>
<p>एवंविधस्याप्यसम्यग्भासनमन्यभासननिमित्तात् । अन्येषां भासनं<br>
भासनकरणमिन्द्रियादि [क्: दिनिरुक्तम्] निरुद्ध्य ॥ ६४ ॥</p>
<p>अपश्यमन्धकारं च प्रकाशमन्यदेव च ।<br>
क्वचित् सुखं महत् प्राप्तं किमेतद्वद मे प्रिये ॥ ६५ ॥</p>
<p>इदमेवात्मनो रूपमथवाऽन्यद् भवेत् क्वचित् ।<br>
सम्यग् विविच्य कथय यथा तमभिलक्षये ॥ ६६ ॥</p>
<p>इदमेव प्रकाशान्धकाराद्यन्यतमम् । अन्यत् प्रकाशान्धकारादिभ्यः । क्वचित्<br>
समाधेरन्यत्र ॥ ६६ ॥</p>
<p>इत्युक्ता साऽब्रवीद् हेमलेखा ज्ञातपरावरा ।<br>
शृणु प्रिय प्रवक्ष्यामि समाहितधियाऽखिलम् ॥ ६७ ॥</p>
<p>यस्त्वया बाह्यसंरोधे व्यवसायः समेधितः ।<br>
स शुभः सम्मतः सर्वैः सुमुख्यश्चात्मवेदिभिः ॥ ६८ ॥</p>
<p>व्यवसायः यत्नः । शुभफलप्रदत्वाच्छुभः । अनन्तरसाधनत्वात्<br>
सुमुख्यः ॥ ६८ ॥</p>
<p>विना तेन न तत् प्राप्तं केनापि कुत्रचित् क्वचित् ।<br>
न तत् कारणतामेति तत्प्राप्तौ प्राप्तभावतः ॥ ६९ ॥</p>
<p>तेन निरोधेन । तत् अद्वैतात्मविज्ञानम् । कुत्रचित् काले क्वचिद्देशे ।<br>
नन्वेवमात्मज्ञानस्य साधनसाध्यत्वेन घटादिज्ञानतुल्यत्वे<br>
घटवदात्मनो जडत्वमनात्मत्वञ्च स्यादित्यत आह - न तदिति । तत्<br>
निरोधनम् । तत्प्राप्तौ आत्मविज्ञानप्राप्तौ । प्रकृते आत्मरूपमेव विज्ञानं<br>
विवक्षितम् न त्वात्मनो विज्ञानम् । अतस्तस्य प्राप्तत्वमिति भावः ॥ ६९ ॥</p>
<p>प्। १२५)</p>
<p>अप्राप्तावात्मता न स्यादात्मत्वेऽनाप्तता कुतः ।<br>
अप्राप्यः सर्वथैवात्मा प्राप्तिस्तस्य न विद्यते ॥ ७० ॥</p>
<p>एतदेव साधयति - अप्राप्ताविति ॥ ७० ॥</p>
<p>अप्रातस्य भवेत् प्राप्तिरात्मत्वान्नाप्तिरस्त्यतः ।<br>
तन्निरोधोऽपि नाप्त्यर्थस्त्वत्र पश्य निदर्शनम् ॥ ७१ ॥</p>
<p>तन्निरोधः मनोनिरोधः । निदर्शनं दृष्टान्तम् ॥ ७१ ॥</p>
<p>अन्धकारसमाच्छन्नं किञ्चित् तस्य निरोधतः ।<br>
दीपाद्यैराप्यते प्राप्तमिव लोके यथा तथा ॥ ७२ ॥</p>
<p>किञ्चित् घटादि । तस्य अन्धकारस्य दीपसूर्यादिभिर्निरोधतः परिहारतः<br>
घटाद्याप्यते । अत्र स्थितमपि घटादि यथा तमोनिरोधात् प्राप्तमिव भवति<br>
तथा स्वप्रकाशचिदेकरूपमात्मतत्त्वं वासनोद्भूतविकल्पैराच्छन्नमिव<br>
स्थितं विकल्पनिरोधेन प्राप्तमिव भवति । तथा च निरोधस्य न<br>
स्वरूपप्रापकत्वमिति भावः ॥ ७२ ॥</p>
<p>यथा कश्चिद् भ्रान्तचित्तः क्वचिद्विस्मृतनिष्ककः [क्: कश्चि] ।<br>
अन्यचिन्तानिरोधेन समाहिततया पुनः ॥ ७३ ॥</p>
<p>नात्रान्धकारवत् स्वरूपातिरिक्तमाच्छादकं सम्भवतीत्याशयेन<br>
दृष्टान्तान्तरमाह - यथेति । निष्कं सुवर्णम् ॥ ७३ ॥</p>
<p>आसादयति तन्निष्कं नष्टं प्राप्तं यथा तथा ।<br>
न निरोधोऽत्र हेतुः स्यान्निष्काप्तौ तु यथा तथा ॥ ७४ ॥</p>
<p>प्राप्तं यथा प्राप्तमिवेति द्वितीयं यथापदं योजनीयम् । अत्र यथा अनष्टं<br>
निष्कं नष्टं प्राप्तमिति चोच्यते तथा अप्राप्त आत्मा प्राप्तो भवति । अत्र<br>
यथाऽन्यचिन्तानिरोधो न निष्कप्राप्तौ हेतुस्तथा प्रकृतेऽपि निरोधो न हेतुः ॥ ७४ ॥</p>
<p>प्। १२६)</p>
<p>आत्मलाभे न हेतुः स्यान्निरोधो बाह्यवस्तुनः ।<br>
त्वया न लक्षितः स्वात्मा तत्र व्युत्पत्तिवर्जनात् ॥ ७५ ॥</p>
<p>बाह्यवस्तुनो निरोधः । ननु तर्ह्यात्मा मया निरोधेनापि कुतो न लक्षित इति चेदाह</p>
<ul>
<li>तत्रेति । व्युत्पत्तिः वस्तुपरिचयः ॥ ७५ ॥</li>
</ul>
<p>यथा प्रकाशेऽव्युत्पन्नो रात्रौ राजसभां गतः ।<br>
पश्यन् सभ्यांश्च दीपांश्च न जानाति प्रकाशकम् ॥ ७६ ॥</p>
<p>अव्युत्पत्त्या दृश्यमानमपि नोपलक्षयतीत्यत्र दृष्टान्तमाह - यथेति ।<br>
अव्युत्पन्नः प्रकाशो हि प्रदीपप्रसृतो भास्वररूपवान् भावावभासक इति<br>
परिचयहीनः । एवं त्वया न लक्षित इति योज्यम् ॥ ७६ ॥</p>
<p>शृणु प्रिय निरोधान्ते ह्यन्धकारो विलोकितः ।<br>
अन्धकारावलोकादौ शेषभावस्तव स्थितः ॥ ७७ ॥</p>
<p>एवं स्वरूपानुपलक्षणेऽव्युत्पत्तिं निमित्तङ्क्त्वा तद्व्युत्पत्त्यर्थमाह -<br>
शृण्विति । निरोधो ह्यविकल्पदशा ।<br>
तत्रान्धकारावलोकनरूपविकल्पासम्भवान्निरोधान्ते इत्युक्तम् ।<br>
तादृशान्धकारावलोकनस्यादौ [ख्, ग्, घ्: लोकस्यादौ]<br>
पूर्वदशायां निर्विकल्परूपायाम् । यस्तव शेषभावः स्थितः परिशिष्टं<br>
रूपं स्थितम् । तथा [क्: यथा] हि देहाद्यतिरिक्तं ज्ञानमात्मनो रूपम्<br>
तच्च विकल्पकाले दृश्यसंवलितमेव [क्, ख्: दृश्यं सम्]<br>
प्रकाशते । निरोधकाले दृश्यपरिच्युतौ यद् ज्ञानमात्रं स्थितं<br>
तत्परिशिष्टं रूपं शेषभाव इत्युच्यते । न च तादृशशेषभावोऽपह्नोतुं<br>
शक्यः स्वप्रकाशत्वेन तस्य प्रकाशमानत्वात् व्युत्थितस्य तस्यैतावन्तं<br>
कालं किञ्चिदविदन्नासमित्यनुसन्धानाच्चेति ॥ ७७ ॥</p>
<p>तं भावं भावय सदा परमानन्ददायकम् ।<br>
अत्र सर्वे महामोहग्रहग्रस्ताः पराग्दृशः ॥ ७८ ॥</p>
<p>तं भावं शेषभावम् दृश्यरहितदृङ्मात्ररूपम् । सदा अहमस्मीति<br>
भावय अनुसन्धिपरो भव । दुःखमूलद्वैताभासवैधुर्येण [क्:<br>
दृश्य-; क्: भासन]<br>
दुःखादिरूपानन्दाच्छादकाभावादभिव्यक्तपरमानन्दरूपत्वेन [क्:<br>
दृश्या-; क्: व्यक्तदृश्यप] प्रकाशमानत्वात्<br>
परमानन्ददायकमिति । अत्र एवंविधे स्वरूपे सर्वं शास्त्रज्ञा योगिनश्च ।<br>
पराग्दृशः [क्: यः सदृशः] बहिर्मुखान्तःकरणाः [क्:<br>
करण] पश्यामीति परिच्छिन्नाभिनिवेशपरा [क्: पर] इति यावत् ।<br>
यदुक्तम् - पश्यामीति पराग्दृष्टेरलभ्यं तत् परं पदम् इति ॥ ७८ ॥</p>
<p>प्। १२७)</p>
<p>अन्विष्यान्विष्य विहता न तां प्रापुश्च भावनाम् ।<br>
सन्ति लोके शास्त्रविदः कुशलाश्च सुतार्किकाः ॥ ७९ ॥</p>
<p>यतः सर्वे तत्र महामोहग्रस्ताः अत आह - अन्विष्येति । तद्भावाप्राप्त्या<br>
विहताः श्रान्ताः । तां भावनां शेषभावानुसन्धिरूपाम् । ननु मास्त्वेषा<br>
भावना शास्त्राभयसतर्कादिभिरेव लब्धपुरुषार्था भवाम इति चेन्नेत्याह</p>
<ul>
<li>सन्तीति । शास्त्रविदः श्रवणपराः । कुशलाः तार्किका मननपराः ।<br>
एवंविधा अपि पराग्दृशो निदिध्यासनराहित्येन पुरुषार्थाप्राप्त्या<br>
शोचन्त्येवेति भावः ॥ ७९ ॥</li>
</ul>
<p>अविदित्वा भावममुं शोचन्त्येव दिवानिशम् ।<br>
शब्दार्थशिल्पमात्रेण नहि तत्पदमाप्यते ॥ ८० ॥</p>
<p>शब्दार्थे श्रुतार्थे शिल्पो मननं तन्मात्रेण ॥ ८० ॥</p>
<p>यावदन्वेषणं कुर्याद्विचारं वापि पण्डितः ।<br>
तावन्न प्राप्यते तद्वै यतो न ग्राह्यमेव तत् ॥ ८१ ॥</p>
<p>नन्वतिसूक्ष्मोऽपि शास्त्रार्थो भूयः श्रवणमननाभ्यां चित्तमुपारोहति<br>
एवमेष भावोऽपि श्रवणमननाभ्यामेव भूयःकृताभ्यां चित्तारूढो<br>
भवेत् किं रोधरूपनिदिध्यासनेनेति चेन्नेत्यह - यावदिति । अन्वेषणं<br>
श्रवणम् [क्: श्रवणम् नास्ति] विचारं मननम् । कुत एवमिति चेदाह</p>
<ul>
<li>यत इति । अस्याग्राह्यत्वेनालौकिकत्वान्न केवलश्रवणमननाभ्यां<br>
चित्तारूढतेति भावः ॥ ८१ ॥</li>
</ul>
<p>प्। १२८)</p>
<p>गत्वा दूरं न तत् प्राप्यं स्थित्वा प्राप्तं हि सर्वदा ।<br>
न तद्विचार्य विज्ञेयमविचाराद् विभासते ॥ ८२ ॥</p>
<p>अलौकिकत्वमेव तस्याह - गत्वेति [क्: यत इति] । अत्र<br>
गमनमिन्द्रियप्रसारः । स्थितिस्तदप्रसारः । विचारश्चिन्तनं चित्तप्रसारः<br>
[ख्: प्रसादो] अविचारस्तदभावः । पराग् वस्तु हि<br>
बाह्यमिन्द्रियव्यापारेण आन्तरं विचारेण ज्ञातुं शक्यम् अस्य तु<br>
प्रत्यग्रूपत्वेनेन्द्रियमनोनिरोधमन्तरा दुर्विज्ञेयत्वमिति भावः ॥ ८२ ॥</p>
<p>धावन् स्वमूर्धच्छायेव न प्राप्यं क्रियया क्वचित् ।<br>
यथा हि निर्मलादर्शे प्रतिबिम्बसहस्रकम् ॥ ८३ ॥</p>
<p>सव्यापारेण न प्राप्यमित्यत्र दृष्टान्तमाह - धावन्निति ।<br>
प्रमाणव्यापारस्य प्रमातर्यप्रसर इति तात्पर्यम् । वस्तुन्यव्युत्पन्नेन<br>
निरोधवतापि तद् दुर्विज्ञेयमिति वस्तुव्युत्पत्तये भूयः सदृष्टान्तं<br>
निरूपयति - यथेति ॥ ८३ ॥</p>
<p>पश्यन् बालोऽपि नादर्शं पश्यत्येवं जनः खलु ।<br>
पश्यन् स्वात्ममहादर्शे प्रतिबिम्बं हि जागतम् ॥ ८४ ॥</p>
<p>बालः आदर्शेऽव्युत्पन्नः पश्यन्नपीति सम्बन्धः । न पश्यति एष आदर्श इति न<br>
विजानाति । दार्ष्टान्तिके योजयति - एवं जन इति । जागतं जगत्सम्बन्धि<br>
प्रतिबिम्बम् ॥ ८४ ॥</p>
<p>स्वात्मानं न विजानाति तद्व्युत्पत्तिविवर्जनात् ।<br>
यथा परिचिताकाशः पश्यन्नाकाशसंश्रितम् ॥ ८५ ॥</p>
<p>चित्तसमारोहाय दृष्टान्तरमाह - यथेति । व्युत्पत्तिहि वस्तुपरिचयः । यथा<br>
ह्याकाशमवकाशात्मकमिति कथञ्चित् परिचिताकाशः पुरुषः सर्वत्र जगत्<br>
पश्यन् [क्, ख्: पश्येत्] तदाश्रयमाकाशं च पश्यति ।<br>
कथञ्चिदप्यपरिचिताकाशस्तु सर्वमाकाशाश्रितं जगत् पश्यन्नपि नाकाशं<br>
पश्यति । एवमपरिचितात्मस्वरूपः स्वात्मप्रतिबिम्बितं जगत् पश्यन्नपि<br>
नात्मानं पश्यतीति भावः ॥ ८५ ॥</p>
<p>प्। १२९)</p>
<p>जगन्नावैति चाकाशं तथा स्वात्मस्वरूपकम् ।<br>
नाथ सूक्ष्मदृशा पश्य ज्ञानज्ञेयात्मकं जगत् ॥ ८६ ॥</p>
<p>अव्युत्पत्त्या निरोधेनाप्यात्मा नोपलक्षित इति तत्र व्युत्पादनाय शेषभावस्तव<br>
स्थितः (९।७७) इत्याद्युक्तम् तथापि तत्र प्रियस्याव्युत्पत्तिमालक्ष्य<br>
प्रकारान्तरेण तत्र व्युत्पादयितुं भूय आह - नाथेति । जगदस्तीति शेषः ॥<br>
८६ ॥</p>
<p>तत्र ज्ञानं स्वतः सिद्धं तदभावे न किञ्चन ।<br>
प्रमाणानां प्रमाणं तदप्रमाणं स्वतो भवेत् ॥ ८७ ॥</p>
<p>अनेकविधमपि जगत् सङ्क्षेपेण ज्ञानं ज्ञेयमिति द्विरूपम् । तत्र ज्ञेयं<br>
प्रत्यक्षादिप्रमाणैः सिद्धमनात्मरूपं [ख्, घ्: स्वरूपम्] चेति<br>
तन्निरूपणमप्रयोजकमिति ज्ञानमेव निरूपयति - तत्रेति । तयोर्मध्ये<br>
इत्यर्थः । स्वतः प्रमाणमनपेक्ष्य । तदभावे न किञ्चिद् भायात् [क्,<br>
ख्: भूयात्; घ्: भायादिति तात्पर्यम्] अतस्तदपह्नोतुमशक्यमिति तात्पर्यम् ।<br>
ननु तदभावे न किञ्चनेत्यनुपपन्नम् प्रमाणैः [क्: प्रमाणम्]<br>
प्रमेयस्य सिद्धत्वादित्याशङ्क्य प्रमाणानां प्रमाणत्वे सिद्धे प्रमाणैः<br>
प्रमेयं सेत्स्यति प्रमाणत्वं च प्रमेये<br>
व्यावृत्ति(पृति)क्रियामन्तरा [क्: अव्या] न सिध्यति तस्यां च<br>
क्रियायां न [ख्, ग्: न नास्ति] प्रमाणस्य स्वातन्त्र्यम् करणत्वात्<br>
कुठारवत् । अतः प्रमाणानां प्रमातारमन्तरा प्रमाणत्वासिद्धौ प्रमेयं<br>
न सिध्यतीति तात्पर्येणाह - प्रमाणानामिति । प्रमाणानां प्रमाणं<br>
स्वरूपसाधकमित्यर्थः । ननु प्रमाणं प्रमितं ह्यस्ति तथा च प्रमातरि<br>
प्रमाणापेक्षायां तत्रापि प्रमात्रन्तरापेक्षायामनवस्थानं<br>
स्यादित्याशङ्क्याह - अप्रमाणमिति । न प्रमाणं यस्य तत् [क्, ख्:<br>
तम्] । ननु तर्हि कथं तदस्ति ? तदाह - स्वत इति ।<br>
स्वसत्तायामनन्यापेक्षमिति भावः ॥ ८७ ॥</p>
<p>प्। १३०)</p>
<p>यतः प्रमाणानपेक्षमादिसिद्धमतस्तु तत् ।<br>
सिद्धिसाधकभावेन [ग्: सिद्ध] न तत्सिद्धिः कदाचन ॥ ८८ ॥</p>
<p>कुत एवमिति चेदाह - यत इति । प्रमाणानपेक्षमिति । प्रमातु श्चिद्रूपत्वेन<br>
सदा प्रकाशमानत्वात् नहि वैकर्तनं ज्योतिर्दीपालोकमपेक्षते (प्० प्०<br>
१२) इति रीत्याऽप्रकाशितप्रकाशकप्रमाणस्य तत्रानुपयोग इति तात्पर्यम् । अतः<br>
साधनानपेक्षणात् । सिद्धिसाधकेति [क्: सिद्ध] । सिद्धिरुत्पत्तिर्ज्ञप्तिर्वा<br>
[क्: स्तत्प्रति] साधकं तयोः साधनम् उत्पत्तिसाधनं ज्ञप्तिसाधनं<br>
वेत्यर्थः । सिद्धिसाधकस्य भावः सत्त्वम् । उत्पत्त्यादिसाधकसत्त्वेन<br>
कदाचिदपि न तत्सिद्धिः चिदात्मन उत्पत्तिर्ज्ञप्तिर्वा न साधनान्तरेण युज्यत इति<br>
भावः । चिदात्मन उत्पत्तौ ज्ञप्तौ वा कर्तृकरणयोरपेक्षास्ति । तथा च<br>
चितिभेदासम्भवेनैक्यात् स्वस्य स्वसिद्धिकर्तृत्वकरणत्वानुपपत्तिः । अचिदात्मा<br>
तु चितिमन्तरा स्वयमेवासिद्धः कथं परसिद्धिं कुर्यादिति तात्पर्यम् । एतच<br>
श्रीप्रत्यभिज्ञायां कर्तरि ज्ञातरि (१।२) इति सूत्रेण [क्, घ्:<br>
सूत्रे] वितानितम् ॥ ८८ ॥</p>
<p>तत्र विप्रतिपन्नस्य न प्रश्नो नापि चोत्तरम् ।<br>
अनपह्नवनीयं तन्महादर्शतलं भवेत् ॥ ८९ ॥</p>
<p>तत्र ज्ञानस्वरूपे । विप्रतिपन्नस्य नास्ति ज्ञानमित्याक्षेपपरस्य । न प्रश्नो<br>
नापि चोत्तरम् । सिध्यतीति शेषः । ज्ञेयस्य जडस्य<br>
स्वरूपमात्रपरिनिष्ठितस्वभावस्यान्यत्रास्ति नास्तीति विकल्पनसामर्थ्याभावात् ।<br>
ज्ञानाधीनत्वादखिलसिद्धेस्तदाक्षेपे न प्रश्नादिकं सिद्ध्यतीति तात्पर्यम्<br>
यतस्तदपह्नवेऽस्ति नास्ति वेति प्रश्नाद्यसिद्धिरत आह - अनपह्नवनीयमिति ।<br>
ननु ज्ञानं ज्ञेयमिति वस्तुद्वयम् तत्र ज्ञानापह्नवे ज्ञेयस्य प्रकाश<br>
एवोपहतः स्यात् न तु ज्ञेयस्वरूपस्योपहतिः तथा च तदभावे न किञ्चनेति<br>
कथमित्याशङ्क्य ज्ञेयं ज्ञानान्न पृथगिति वक्तुमाह -<br>
तन्महादर्शेति ॥ ८९ ॥</p>
<p>प्। १३१)</p>
<p>तत्र सर्वं भासते वै दर्पणप्रतिबिम्बवत् ।<br>
देशेन वापि कालेन परिच्छित्तिर्न विद्यते ॥ ९० ॥</p>
<p>तत्र महादर्शतलनिभे ज्ञानात्मनि । यथा हि दर्पणं विना प्रतिबिम्बं न<br>
किञ्चित् एवं ज्ञानं विना ज्ञेयं न किञ्चिदिति भावः । ननु न तदन्तः सर्वं<br>
भासते येन सर्वं प्रतिबिम्बात्मकं भवेत् ।<br>
देशकालयोस्तत्परिच्छेदकयोस्तदनन्तर्गतत्वादित्याशङ्क्य नेत्याह -<br>
देशेनेति ॥ ९० ॥</p>
<p>तदन्तर्भासमानत्वात् कथं ताभ्यां परिच्छिदिः ।<br>
परिच्छेदस्य भानं तु गगने वस्तुभिर्यथा ॥ ९१ ॥</p>
<p>देशकालाभ्यां ज्ञातस्य [घ्: ज्ञानस्य] कुतो न परिच्छित्तिरिति चेदाह</p>
<ul>
<li>तदन्तरिति । यथा हि दीपेन प्रकाशमानो घटादिर्दीपप्रकाशान्तर्निमग्न<br>
एव यावान् [क्: यावान् नास्ति] घटादेरंशो<br>
दीपप्रकाशाव्याप्तस्तावान्न प्रकाशमानः तथा ज्ञानेन प्रकाशमानं<br>
ज्ञानान्तर्निमग्नमेव निखिलं ज्ञेयम् । एवं घटाकारं<br>
ज्ञानमित्याद्यनुभवादपि भासमानो घटाद्याकारो ज्ञानान्तर्गत एव । नहि<br>
ज्ञानान्तर्भाअमानघटाद्याकारादन्यो घटादिर्ज्ञानाद् बहिरभ्युपेयते<br>
प्रमाणाभावात् प्रयोजनाभावाच्च<br>
प्रतिबिम्बानुमितबिम्बात्मकघटादेरनुमितिज्ञानभास्यत्वेन<br>
तदन्तर्निमग्नत्वेन ज्ञानान्तर्गतत्वसिद्धेश्च । तथा च देशकालयोरपि<br>
ज्ञेयत्वेन ज्ञानान्तर्गतत्वे सिद्धे स्वान्तर्गतेन न स्वपरिच्छेद इति भावः ।<br>
परिच्छिदिः परिच्छित्तिः । ननु कथं तर्ह्यवेदानीमेतदज्ञानमिति<br>
परिच्छेदभानमिति चेद् व्यापकस्या परिच्छिन्नस्याकाशस्य [क्:<br>
परिच्छिन्नस्या नास्ति] स्वान्तर्निमग्नैर्घटाद्यैरिव परिच्छेदाभास<br>
एवेत्याह - परिच्छेदस्येति । वस्तुभिः घटाद्यैः ॥ ९१ ॥</li>
</ul>
<p>प्। १३२)</p>
<p>राजपुत्र ! सूक्ष्मदृशा तल्लक्षय निजं वपुः ।<br>
यत्र सामान्यचैतन्ये जगदेतद् विराजते ॥ ९२ ॥</p>
<p>एवमखण्डमपरिच्छिन्नं स्वप्रकाशञ्ज्ञानं निष्कृष्य तदेव समाधौ<br>
लक्षणीयं तव निजं वपुरित्याह - राजपुत्रेति । सूक्ष्मदृशेति<br>
विषयाकाररहितयाऽन्तर्मुख्येत्यर्थः । यथा हि घटादेः स्थूलं<br>
रूपमाकारः सूक्ष्मं तु निखिलपार्थिवविकारानुस्यूतं पृथिवीसामान्यम्<br>
एवं तत्तदाकाराखिलदृगनुस्यूता सामान्यचितिः सामान्यचैतन्यं तद्रूपं<br>
निजं वपुर्लक्षय । जगदिति । समाधौ सामान्यचिद्रूपं यत् प्रकाशते व्युत्थाने<br>
विकल्पदशायां तदेव प्रतिबिम्बानां दर्पणवद् जगदाश्रयमिति भावः ॥ ९२<br>
॥</p>
<p>तत्समावेशसंसिद्ध्या सर्वकर्तृत्वमाप्नुयात् ।<br>
तस्योपलब्धिं वक्ष्यामि यतः प्राप्नोषि [क्: प्राप्नोति] तत्पदम् ॥ ९३ ॥</p>
<p>नन्वेवं महता प्रयासेन स्वरूप उपलक्षितेऽपि न किञ्चित् फलं दृश्यत इति<br>
चेदाह - तत्समावेशेति । तस्य<br>
जगत्प्रकाशाधिष्ठानसामान्यचैतन्यस्योपलक्षितस्य समावेशः<br>
सोऽहमस्मीत्यविच्छेदेनानुसन्धानम् निदिध्यासनमिति यावत् । तस्य सिद्धिः<br>
परिपाकः अयत्नेनानुवृत्तिरित्येतत् । सर्वकर्तृत्वं परमेश्वरतन्मयत्वम् ।<br>
यदुक्तम् [घ्: तदुक्तम्] -<br>
ख्यातिमपूर्णाम्पूर्णख्यातिसमावेशदार्ढ्यतः क्षपय । सृज भुवनानि<br>
यथेष्टं [यथेच्छं स्थाप्य हर तिरय भासय च इति<br>
मुद्रितग्रन्थपाठः] भज शम्भुं भव गुरुर्जगतः ॥ (वि० प०<br>
५२) इति । ननु सामान्यचैतन्यमित्यपि सुषुप्तिवद्दशाविशेषः तत् कथं तस्य<br>
सर्वदशानुस्यूतत्वमिति चेत्तस्य [क्: चित्तस्य] सर्वत्रोपलब्धिरस्तीत्याह</p>
<ul>
<li>तस्येति । सामान्यचैतन्यस्येत्यर्थः । उपलब्धिम् उपलब्धिस्थानम् । यतः<br>
यस्माद् मद्वचनात् । तत्पदं सामान्यचैतन्यस्थानम् ॥ ९३ ॥</li>
</ul>
<p>प्। १३३)</p>
<p>निद्राजाग्रन्मध्यभागे संविद्भेदान्तरे तथा ।<br>
मध्ये संविद्वेद्ययोश्च सूक्ष्मबुद्ध्याऽभिलक्षय ॥ ९४ ॥</p>
<p>तदेवाह - निद्रेत्यादि । सामान्यचैतन्यं नाम विषयाकाररहितं<br>
निर्विकल्पं ज्ञानम् तच्च निद्राजाग्रन्मध्यभागे स्थितमभिलक्षयेति<br>
सम्बन्धः । निद्रा सुषुप्तिः । जाग्रद् विकल्पज्ञानधारा । अन्तःकरणात्<br>
पृथग्भृतैः स्थूलैरिन्द्रियैर्जाग्रति विषयग्रहणम् स्वप्ने तु [क्:<br>
अनु] मनोऽन्तःप्रविष्टैः प्राप्ततदैक्यकल्पैर्जलनिमग्नकरकासदृशैः<br>
संस्कारात्मकमानसविषयग्रहणम् । सुषुप्तौ पुनरिन्द्रियविशिष्टं मनः<br>
स्वयोनौ प्रकृतौ विलीयते । प्रकृतिश्च तदोन्मिषत्तम्ॐऽशेन सत्त्वांशं<br>
रज्ॐऽशं चाच्छाद्य तिष्ठति । तदा घनच्छन्नार्कवदात्मापि<br>
तमसाच्छन्नः स्वयं मन्दं प्रकाशते । तथा च<br>
जाग्रत्सुषुप्त्योर्मध्यक्षणे मनसो विलयाभिमुखत्वान्न विषयग्रहणम् ।<br>
प्राकृततमसोऽत्यन्तमनुन्मेषान्न स्वरूपाच्छादनमिति चिदात्मा<br>
विषयाकारमप्राप्तः [क्: समाप्तः] प्रकाशमानः<br>
सामान्यचैतन्यरूपः । एवं संविद्भेदान्तरे संविदां भेदो घटाकारता<br>
पटाकारतेत्यादि । एवं भिन्नसंविदामन्तरे मध्ये नहि ज्ञानस्य<br>
घटाकारतैव [क्, ग्: तैव] पटाकारता तद्भेदस्य प्रसिद्धत्वात् ।<br>
सिद्धे च तद्भेदे घटाद्याकारशून्या शुद्धान्तरालदशाऽनिवार्यैव । एवं<br>
संविद्वेद्ययोर्मध्ये संविदित्यहङ्कारात्मा द्रष्टा । यथा मुक्तद्वारं<br>
[क्: द्वारेण] तडाकोदकं कुल्याद्वारा केदारोदकेनैकीभवति तथा<br>
विषयग्रहणकाले द्रष्टृसंविद् दृश्यसंवित्पर्यन्तं करणद्वारैकीभवति<br>
। तत्र द्रष्टृ स्थाने शरीरादि (दौ) द्रष्ट्राकारं चैतन्यम् नभसि<br>
दृश्ये सूर्यमण्डले च तदाकारम् मध्ये तु शुद्धमाकारवर्जितमिति ।<br>
विषयाकारवर्जितं चैतन्यमात्मनो वास्तवं रूपम् ।<br>
तस्योअपलब्धिस्थानान्येतानीति भावः ॥ ९४ ॥</p>
<p>प्। १३४)</p>
<p>एतत्पदं निजं रूपं यत् प्राप्य न विमुह्यति [क्, ग्: ह्यसि] ।<br>
एतदज्ञानमात्रेण प्रवृत्तं जगदीदृशम् ॥ ९५ ॥</p>
<p>नन्वेतदात्मोपलब्धिस्थानम् तथा च [क्: च तत्रोपलभ्य नास्ति]<br>
तत्रोपलभ्य आत्मा कीदृश चेदाह एतदिति । एतत्पदमेव निजं रूपम् न<br>
ततोऽतिरिक्तं किञ्चित् । परित्यक्तदृश्याकारं शुद्धचैतन्यमेव<br>
द्रष्टुर्वास्तवं रूपमिति भावः । यत् प्राप्य अहमस्मीति दृढमुपलभ्य ।<br>
एतदज्ञानमात्रेण अहमस्मीत्यनुपलम्भनेन । ईदृशं महादुःखमयम् ।<br>
शुद्धचैतन्यं वास्तवमात्मनो रूपमिति ज्ञाते तत्तदाकारस्य दर्पणे<br>
प्रतिबिम्बवत् कल्पितत्वनिश्चये प्रतिबिम्बव्याघ्रादेर्यथा न दुःखदत्वमेवं<br>
दृश्याभासस्यापीति भावः ॥ ९५ ॥</p>
<p>नात्र रूपं रसो वापि न गन्धस्पर्शशब्दनम् [क्: कम्] ।<br>
न दुःखं न सुखं वा तु न ग्राह्यं ग्राहकं च न ॥ ९६ ॥</p>
<p>यत एवंविधदशासूपलभ्यं [घ्: दृशा सूप]<br>
शुद्धचैतन्यमेवात्मनो वास्तवं रूपमतो विषयाकाराभासदशायामपि<br>
दर्पणे प्रतिबिम्बवत् स्वरूपातिरिक्तं न किञ्चिदित्याह - नेति । अत्र आत्मनि ।<br>
शब्दनं शब्दः । न ग्राह्यमिति विशेषरूपेण निषिद्धानां रूपादीनां<br>
सामान्यरूपेण निषेधः । ग्राहकमिन्द्रियादि ॥ ९६ ॥</p>
<p>सर्वाश्रयं सर्वरूपमपि सर्वविवर्जितम् ।<br>
एष सर्वेश्वरो धाता विष्णुरीशः सदाशिवः ॥ ९७ ॥</p>
<p>प्रतिबिम्बानां दर्पण इव सर्वस्य दृश्यस्याश्रयम् तथा सर्वरूपम् ।<br>
एवमपि वस्तुतः सर्वविवर्जितम् । दर्पणस्य यथा सर्वप्रतिबिम्बाश्रयादित्वेऽपि<br>
वस्तुतः सर्ववर्जितत्वं तथेति भावः । का सा परा चितिर्माता (९।४) इति के<br>
वा वयम् (९।५) इति च पृष्टम् । ततः ज्ञाए स्वात्मस्वरूपे वै ततो<br>
ज्ञास्यसि मातरम् (९।७) इत्युत्तरमुक्तं प्राक् । तत्र पुनः पृष्टा<br>
हेमलेखा महता प्रबन्धेन स्वात्मरूपं विविच्य प्रोवाच ।<br>
सम्प्रत्येवंविधं शुद्धं स्वात्मरूपमेव परचिदात्मकं<br>
मातृरूपमित्युपदिशति - एषेति । शुद्धः सामान्यचैतन्यरूप<br>
आत्मेत्यर्थः । सर्वेषां ब्रह्मादीनाम् ईश्वरस्तुर्य ईशस्तिरोधानक्रिय ईशो<br>
रुद्रः । सदाशिवः पञ्चमोऽनुग्रहकारी । यथा हि दर्पणे<br>
तत्तत्प्रतिबिम्बपरिच्छिन्नदर्पणांशानां तत्तद्रूपेण भेदेऽपि<br>
दर्पणसामान्यरूपेणाऽखिलदर्पणानुस्यूतता तस्य तथा [क्: यथा]<br>
प्रतिबिम्बकल्पतत्तद्देहाद्यवच्छिन्नचैतन्यरूपेण भेदेऽपि<br>
समाध्याद्युपलब्धसामान्यचैतन्यरूपेण सर्वानुस्यूतत्वादेष एव<br>
सर्वेश्वरादिरिति भावः ॥ ९७ ॥</p>
<p>प्। १३५)</p>
<p>पश्येषदन्तः संरुध्य स्वात्मानं स्वात्मना सता ।<br>
त्यक्त्वा बहिःप्रसरतामन्तःप्रसरणोद्यतः ॥ ९८ ॥</p>
<p>एवंविधमात्मतत्त्वं मदुपदेशैर्व्युत्पन्नस्य तव [क्, ख्: तव<br>
नास्ति] न दुर्लक्ष्यमित्याह - पश्येति । ईषदिति न चिरं संरोधापेक्षा<br>
किन्तु क्षणं दृश्याकारानुल्लेखेन मनः संरुध्य तद्रूपं पश्येति<br>
भावः । तद्रूपस्यादृश्यत्वात् कथं पश्यामीति चेदाह - स्वात्मना सतेति ।<br>
नहि तदिदमीदृशमिति द्रष्टुं शक्यम् किन्तु<br>
निरोधावधिभूतस्वात्माभिन्नसामान्यसद्रूपेण सद्यो<br>
जनितशिशोर्जडव्यावर्तकान्तरुल्लसत्स्वरूपाभिन्नविशेषवदस्मीति<br>
सामान्याभ्युपगमरूपेणेति भावः । कथं मनः संरोद्धव्यं तदाह ##-<br>
उद्यमवान् सन्नित्यर्थः । अत्रान्तःप्रसरणं बहिःप्रसरणत्यागस्य<br>
दृढावष्टम्भरूपोऽभिनिवेश एव नान्यद् व्यापारान्तरम् स्वरूपे<br>
[क्, ख्: स्वरूपम्] व्यापारानुपपत्तेः ॥ ९८ ॥</p>
<p>त्यक्त्वा पश्यामीति भावमन्धवन्निश्चलात्मना ।<br>
दर्शनादर्शने त्यक्त्वा योऽसि सोऽसि द्रुतं भज ॥ ९९ ॥</p>
<p>एवमप्यहं मां पश्यामीत्यभिनिविशतः स्वरूपं दुर्लक्ष्यमित्यत आह ##-<br>
निश्चलात्मना वृत्तिसामान्यशून्यरूपेण स्थितं पश्येति सम्बन्धः ।<br>
यदुक्तम् - पश्यामीत्यपि यावत्ते द्रष्टृभावो विजृम्भते ।<br>
तावद्यत्नशतैश्चापि न पश्यस्यात्मवैभवम् ॥ इति । एतदेव विविच्य पुनराह ##-<br>
सुषुप्तिरूपं मूढत्वम् तदुभयं व्यावृत्तरूपं त्यक्त्वा नाहमस्मीति<br>
दृढं निश्चित्य स्थितस्त्वं योऽसि यद्रूपोऽसि<br>
परिशेषादवस्थात्रयानुगतयादृश[क्: तया दृशा<br>
सा]सामान्यचैतन्यतुर्य[घ्: तुर्य नास्ति]रूपोऽसि सोऽसि तद्रूप एवासि<br>
तमेवात्मत्वेन भज । अवस्थात्रयसाक्षितुर्यरूपमात्मत्वेन<br>
कालविलम्बमपहाय द्रुतं भजेति भावः ॥ ९९ ॥</p>
<p>प्। १३६)</p>
<p>इत्युक्तः प्रियया हेमचूड आलक्ष्य तत् [ख्, ग्, घ्: तम्] पदम्<br>
।<br>
चिरं विश्रान्तिमालभ्य बहिर्विस्मरणं ययौ ॥ १०० ॥</p>
<p>तथा कृत्वा तत् [ख्, ग्, घ्: तम्] पदमालक्ष्य । विश्रान्तिः<br>
निर्विकल्पसमाधिः ॥ १०० ॥</p>
<p>इति श्रीत्रिपुरारहस्ये ज्ञानखण्डे हेमचूडविश्रान्तिर्नाम<br>
नवमोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
नवमोऽध्यायः ॥</p>
<p>प्। १३७)</p>
<h2 id="१०">१०</h2>
<p>अथ दशमोऽध्यायः</p>
<p>अथाऽपश्यद्धेमलेखा प्रियं प्राप्तपरस्थितिम् ।<br>
न चालयत् परपदात्ततः सोऽपि मुहूर्ततः ॥ १ ॥</p>
<p>अत्राध्याये धातुपद्यैः प्रियया बोधितः पुनः ।<br>
प्राप्य बाह्यसमाधिं स जीवन्मुक्तोऽभवद् दृढम् ॥</p>
<p>प्राप्ता परस्मिन् सामान्यचिद्रूपे स्थितिर्येन । न चालयत् नोद्वोधयत् ॥ १ ॥</p>
<p>प्रबुद्ध उन्मील्य नेत्रे अपश्यत् सप्रियं जगत् ।<br>
भूयस्तत्पदविश्रान्तिमीहमानोऽतिवेगतः ॥ २ ॥</p>
<p>सप्रियं प्रियासहितम् । तत्पदविश्रान्तिः समाधिः ॥ २ ॥</p>
<p>नेत्रे नि(न्य)मीलयद्यावदब्रवीत्तावदेव सा ।<br>
प्रियं हस्ते समादाय सुधासुन्दरभाषिणी ॥ ३ ॥</p>
<p>सा हेमलेखा ॥ ३ ॥</p>
<p>नाथ किं ते व्यवसितं ब्रूहि नेत्रनिमीलनात् ।<br>
उन्मीलनाद्वा किं स्यात्ते लाभालाभौ समीरय ॥ ४ ॥</p>
<p>व्यवसितं निश्चितम् । निमीलनादिना यद्भवेद् लाभोऽलाभो वा तौ समीरय ॥ ४ ॥</p>
<p>उन्मील्य न प्राप्यते किं निमील्य प्राप्यते च किम् ।<br>
तन्मे ब्रूहि प्रियतम श्रोतुमिच्छामि ते स्थितिम् ॥ ५ ॥</p>
<p>एतस्यैव विवेचनम् - उन्मील्येति । स्थितिम् अभ्युपगमम् ॥ ५ ॥</p>
<p>एवं पृष्टस्तया प्राह मदमत्त इवालसः ।<br>
अनिच्छन्नपि वक्तुं तामालस्यभरमन्थरः ॥ ६ ॥</p>
<p>मन्थरः मन्दव्यवहारः ॥ ६ ॥</p>
<p>प्रिये विश्रान्तिमत्यन्तं प्राप्तवानस्मि वै चिरात् ।<br>
न बाह्ये दुःखभूयिष्ठे विश्रमोऽस्ति क्वचिन्मम ॥ ७ ॥</p>
<p>विश्रान्तिं विश्रमणं दुःखासम्भिन्नसुखमित्येतत् । बाह्ये व्यवहारे ॥ ७ ॥</p>
<p>प्। १३८)</p>
<p>अलमृजीषरोमन्थप्रायव्यवहृतैर्बहिः [ग्, घ्:<br>
हृतेर्बहिः] ।<br>
दौर्भाग्यान्धो नाद्य यावदविदं स्वात्मसत्सुखम् [घ्: स्वात्मनः<br>
सुखम्] ॥ ८ ॥</p>
<p>ऋजीषं हृतरसेक्षुखण्डांशः । रोमन्थः चर्वितचर्वणं पशुषु<br>
प्रसिद्धम् । तदेवान्नं च पानं च प्रियाङ्गं मोहकं च तत् । एतदास्वादनं<br>
नूनं पशुरोममन्थवत् सदा ॥ इत्युक्तरीत्या नह्यपूर्वं किञ्चिदिति भावः ।<br>
अनन्धोऽपि दौर्भाग्येनान्धप्रायः । स्वात्मसम्बन्धि सत्सुखम् । न तु<br>
वैषयिकसुखवदसत् क्षणिकमिति भावः ॥ ८ ॥</p>
<p>यथा कश्चिदटन् भिक्षां निधानं स्वं न वेद वै ।<br>
तथाऽहं स्वसुखाम्भोध्मविदित्वा पुनः पुनः ॥ ९ ॥</p>
<p>स्वात्मसम्बन्धिसुखाम्भोधिम् ॥ ९ ॥</p>
<p>सुखं वैषयिकं श्रेष्ठं दुःखसङ्घाभिसम्प्लुतम् ।<br>
विद्युद्विलयनं मत्वा स्थिरं तत्परतावशात् ॥ १० ॥</p>
<p>श्रेष्ठं स्थिरं च मत्वेति योजना । विद्युद्विलयनं विद्युदिव क्षणमात्रेण<br>
विलयनं नाशो यस्य । तत्परता तदाश्रयणम् ॥ १० ॥</p>
<p>दुःखैरभिहतो नूनं विश्रान्तिं न तु लब्धवान् ।<br>
अहो जना दुःखसुखविवेकज्ञानवर्जिताः ॥ ११ ॥</p>
<p>विश्रान्तिं दुःखासम्भिन्नसुखम् । जनास्तु दुःखेषु सुखाभिमानाद्<br>
दुःखमेवानुभवन्तीत्याह - अहो इति ॥ ११ ॥</p>
<p>सुखार्थिनो दुःखसङ्घं सञ्चिन्वन्ति मुधा सदा ।<br>
तदलं दुःखभोगेन स्वयत्नासादितेन वै ॥ १२ ॥</p>
<p>दुःखसङ्घं दुःखसाधनजालं धनगृहादिकम् ॥ १२ ॥</p>
<p>प्रिये कृपां मयि कुरु प्रार्थयामि कृताञ्जलिः ।<br>
विश्रान्तिमभिवाञ्छामि चिरं स्वस्मिन् सुखात्मनि ॥ १३ ॥</p>
<p>विश्रान्तिं प्रोक्तसुखात्मकस्वस्वरूपावस्थानात्मकं समाधिम् ॥ १३ ॥</p>
<p>अहो दैवहता भासि ज्ञात्वापि त्वमिदं पदम् ।<br>
तद्विश्रान्तिं परित्यज्य मुधा दुःखाय चेष्टसे [ख्, ग्, घ्:<br>
चेष्टसि] ॥ १४ ॥</p>
<p>चेष्टसे [ख्, ग्, घ्: चेष्टसि] व्यवहारपरासि ॥ १४ ॥</p>
<p>प्। १३९)</p>
<p>इत्युक्ता सा प्रियं प्राह स्मयित्वेषन्मनीषिणी ।<br>
नाथ ते तन्न विदितं पदं परमपावनम् ॥ १५ ॥</p>
<p>स्मयित्वा स्मितं कृत्वा । तत् अपरिच्छिन्नं सामान्यसंविद्रूपम् । न विदितम्<br>
अहमस्मीति न प्रत्यभिज्ञातम् । परमपावनं द्वैतमललेशरहितम् ॥ १५ ॥</p>
<p>यत्र स्थिता न मुह्यन्ति पण्डिताः पावनाशयाः ।<br>
तत्पदं दूरतस्तेऽस्ति भूस्थस्येव नभस्तलम् ॥ १६ ॥</p>
<p>यत्र अद्वैतचिद्रूपे पूर्णे पदे । स्थिताः अहमस्मीति दृढाभिनिवेशं गताः ।<br>
न मुह्यन्ति नेत्रोन्मीलननिमीलनाभ्यां स्वरूपे विशेषं नाधिगच्छन्तीति<br>
भावः । पावनाशयाः द्वैतवासनोत्क्रान्तचित्तः । तत्पदं पण्डितासादितम् ॥ १६<br>
॥</p>
<p>त्वया किञ्चित् सुविदितं भवेदविदितोपमम् ।<br>
निमील्योन्मील्य वा नेत्रे तत्पदं न समीक्ष्यते ॥ १७ ॥</p>
<p>त्वया निरोधपरतन्त्रेण किञ्चित् परिच्छिन्नं विदितमपि तत्र<br>
परिच्छेदस्यावस्तुत्वेन शुद्धं न विदितमित्यविदितोपममेव । कुत एवमिति<br>
चेदाह - निमील्येति ॥ १७ ॥</p>
<p>अकृत्वा वापि कृत्वा वा न तल्लभ्येत कर्हिचित् ।<br>
अगत्वा चापि वा गत्वा न तदासादयेत् पदम् ॥ १८ ॥</p>
<p>अकृत्वेति । स्वप्रकाशत्वान्नित्यसत्त्वात् [क्: नित्यत्वात्] सर्वगतत्वाच्च ।<br>
तत्स्वरूपे निमीलनकरणगमनादिभिर्न विशेष इति भावः ॥ १८ ॥</p>
<p>निमील्य कृत्वा गत्वा वा प्राप्तं पूर्णं कथं भवेत् ।<br>
यवाष्टकमितेनैव पक्ष्मणोन्मीलितेन तु ॥ १९ ॥</p>
<p>अन्यथा पूर्णत्वादिहानिरित्याह - निमील्येति । पूर्णमिति स्वप्रकाशं<br>
नित्यमित्यनयोरुपलक्षणम् । पूर्णस्य नेत्रोन्मीलनेन तिरोहितताऽत्यन्तविरुद्धेति<br>
सोपहासमाह - यवाष्टकेति ॥ १९ ॥</p>
<p>प्। १४०)</p>
<p>अन्तर्हितं यदि तदा ननु पूर्णं भवेत्पदम् ।<br>
अहो ते मोहमाहात्म्यमाश्चर्यं किमहं ब्रुवे ॥ २० ॥</p>
<p>अन्तर्हितत्वे पूर्णं भवेत् ! नन्विति सावहेलं वाक्यम् । एतदेव स्पष्टमाह -<br>
अहो इति ॥ २० ॥</p>
<p>यस्मिन् ब्रह्माण्डकोटीनां कोटयः कोणसंस्थिताः ।<br>
पक्ष्मणोऽङ्गुलिमानस्योन्मीलनात्तत्तिरोहितम् ॥ २१ ॥</p>
<p>यस्मिन् सामान्यचिद्रूपे आत्मनि । तिरोहितमित्याश्चर्यमिति सम्बन्धः ॥ २१ ॥</p>
<p>शृणु राजकुमारैतत् तत्त्वसारं वदामि यत् ।<br>
यावत् ग्रन्थिविभेदो न न तावत् सुखमृच्छति ॥ २२ ॥</p>
<p>एवं मोहे हेतुं वक्तुमाह - शृण्विति । तत्त्वसारमिति । तत्त्वस्य<br>
सामान्यसंविदात्मनः सारं निष्कृष्टं रूपम् । यदेतद्वदामि<br>
तच्छृण्विति सम्बन्धः । ग्रन्थिभेदाभावाद्विदितमप्यविदितप्रायमित्याह ##-</p>
<p>ग्रन्थयः कोटिशः सन्ति मोहरज्जुविवर्तिताः ।<br>
तत्र स्वरूपासंवित्तिर्मोहरज्जुरुदीरिता ॥ २३ ॥</p>
<p>रज्ज्वादिविवर्तनेनोद्ग्रथिता ग्रन्थिरित्युच्यते । प्रकृतग्रन्थयस्तु<br>
मोहरज्जोर्विवर्तनोद्ग्रथनात्मिकाः । कतमा सा [क्, ग्: सा नास्ति]<br>
मोहरज्जुरिति चेदाह - तत्रेति ॥ २३ ॥</p>
<p>यत्र ता ग्रन्थयः सन्ति विपरीतग्रहात्म(त्मि)काः ।<br>
तत्राद्या देहमुख्येषु भवेदात्मत्वनिश्चयः ॥ २४ ॥</p>
<p>यत्र यस्यां मोहरज्जौ । तत्र तासु ग्रन्थिषु मध्ये । देहमुख्येषु<br>
देहेन्द्रियादिषु । देहादावात्मत्वनिश्चयस्य स्वरूपाज्ञानमूलकत्वेन<br>
तदाश्रयत्वम् । यथा सुदृढग्रन्थेः स्वाश्रयरज्जुच्छेदनमन्तरा न<br>
विस्रंसनम् एवं स्वरूपाज्ञानरज्जुच्छेदनमन्तरा देहाद्यात्मभावो<br>
दुष्परिहर इत्यस्य ग्रन्थित्वं ज्ञेयम् ॥ २४ ॥</p>
<p>यद्वशादेष संसार आततो दुष्प्रतिक्रियः ।<br>
तथा जगत्यनात्मत्वबुद्धिर्भानसमाश्रये ॥ २५ ॥</p>
<p>यद्वशात् देहाद्यहं भाववशात् । एस्ऽ प्रसिद्धः । संसारः [ख्, घ्:<br>
संसारः नास्ति] सुखदुःखानुभवप्रवाहः । द्वितीयां ग्रन्थिमाह तथेति<br>
। दर्पणप्रतिबिम्ब [क्: बिम्बाद्भा] वद्भानसमाश्रये<br>
भानमात्रात्मके जगति । अनात्मबुद्धिर्द्वितीयेत्यर्थः ।<br>
देहाद्यात्मकद्रष्टृभासनपूर्वकत्वादनात्मदृश्यभासनस्य<br>
द्वितीयग्रन्थित्वं ज्ञेयम् ॥ २५ ॥</p>
<p>प्। १४१)</p>
<p>एवं जीवेशभेदादिनिश्चया ग्रन्थयो मताः ।<br>
एतच्चिरात् समुद्भूतं भूयः संवर्तितं च वै ॥ २६ ॥</p>
<p>आदिना जीवपरस्परभेदनिश्चयादिः । एतत् स्वरूपाज्ञानम् । चिरात् अनादिकालात् ।<br>
भूयः संवर्तितं ग्रन्थिरूपं समापन्नमिति सम्बन्धः । तथा रज्जुरेव<br>
भूयःसंवर्तनेन ग्रथिता ग्रन्थिरित्युच्यते एवं स्वरूपाज्ञानमेव<br>
देहाद्याश्रयचिदात्मप्रदेशसंवर्तनेन परिच्छेदाद्याभासत्वेन ग्रथितं<br>
ग्रन्थिरित्युच्यत इति तात्पर्यम् ॥ २६ ॥</p>
<p>ग्रन्थिरूपं समापन्नं पुरुषः पाशितस्ततः ।<br>
तद्ग्रन्थिविस्रंसनतो बन्धान्मुक्तिः समीरिता ॥ २७ ॥</p>
<p>ततोऽज्ञानरज्ज्वा यथा रज्जुग्रन्थिविस्रंसनतः पाशिताः पशवो मुक्ताः एवं<br>
पुरुषा अपीति भावः ॥ २७ ॥</p>
<p>यत्त्वं निमील्य नेत्रे स्वे पदमासादयस्यलम् ।<br>
तत्पदं निजरूपं ते शुद्धसंविदनुत्तरम् ॥ २८ ॥</p>
<p>ननु केयं ममाज्ञानग्रन्थिर्या विस्रंसनीयेत्याशङ्क्यान्तःकरणानिरोधे<br>
मम न स्वरूपविश्रान्तिरित्येषैव भ्रमरूपेति वक्तुमाह - यत्त्वमिति । अलं<br>
पर्याप्तं पूर्णं पदमित्यर्थः । तदेव पदं ते निजरूपम् । अनुत्तरं<br>
सर्वनिषेधावधिभूतम् ॥ २८ ॥</p>
<p>तदेवाखिलसंसारचित्रादर्शतलं महत् ।<br>
कदा क्व केन रूपेण नास्ति तन्मे निरूपय ॥ २९ ॥</p>
<p>चित्रस्यादर्शतलम् । महत् अपरिच्छिन्नम् । कदा क्व केनेति<br>
कालदेशाकारपरिच्छेदनिरासः ॥ २९ ॥</p>
<p>प्। १४२)</p>
<p>यदा यद्रूपतो यस्मिन्नेति ब्रूयाः स्वसंविदम् ।<br>
तर्हि तत्कालदेशादेर्वन्ध्यापुत्रत्वमेव हि ॥ ३० ॥</p>
<p>कुत एवमिति चेदाह - यदेति । स्वसंविदं सामान्यचितिम् ।<br>
इदानीमत्रैतद्रूपेण संविन्नास्तीति यदि ब्रूयास्तर्हि तत्कालादीनां<br>
वन्ध्यापुत्रत्वमेव । यस्मिन् काले देशे वा यदाकारेण संविन्नास्ति तत्कालादिकं<br>
प्रकाशते न वा ? आद्ये कालादीनां जडत्वेनास्वप्रकाशानां<br>
संवित्तादात्म्यमृते प्रकाशानुपपत्तेः सिद्धा संवित् ।<br>
द्वितीयेऽप्रकाशमानानां तुच्छत्वं दुरपोहमित्यभिसन्धिः ॥ ३० ॥</p>
<p>प्रतिबिम्बो निरादर्शो यथा नाथ तथैव तत् ।<br>
तस्मात्तत्पदसन्त्यागान्नास्ति कुत्रापि किञ्चन ॥ ३१ ॥</p>
<p>संवित्तादात्म्यरहितानां कालादीनां निरादर्शप्रतिबिम्बवदसत्त्वमेवेत्याह</p>
<ul>
<li>प्रतिबिम्ब इति । तत्पदं सामान्यचैतन्यम् ॥ ३१ ॥</li>
</ul>
<p>तत्ते नेतोर्न्मीलनेन किमन्तरिततामियात् ।<br>
यावदेवं विजानामीत्येवं ग्रन्थिर्दृढा भवेत् ॥ ३२ ॥</p>
<p>तत् तस्मात् संविदात्मनोऽपरिच्छिन्नत्वादित्यर्थः । एवं क्रियया आत्मानं<br>
विजानामि इत्येवमभिमानरूपा ग्रन्थिः ॥ ३२ ॥</p>
<p>तावन्न तत्पदं प्राप्तं यत्प्राप्तं स्यान्न तद्भवेत् ।<br>
निमील्योन्मील्य वा नेत्रे यत्प्राप्तं मन्यसे पदम् ॥ ३३ ॥</p>
<p>प्राप्तं न भवति । नन्वनुभूयमानस्य कथमपलाप् इति चेदाह -<br>
यत्प्राप्तमिति । न तद्भवेदिति । सर्वत्रानुपलभ्यमानस्य परिच्छिन्नत्वेन<br>
सामान्यचैतन्यात्मकपूर्णपदत्वाभावादिति [क्: भावत्वा] तात्पर्यम् ।<br>
एतदेव विशदयति - निमील्येति ॥ ३३ ॥</p>
<p>तन्न पूर्णपदं यस्मात् परिच्छेदात् क्रियादितः ।<br>
कुत्र नाथ महासंविन्नास्ति कालानलप्रभा ॥ ३४ ॥</p>
<p>क्रिया निरोधरूपा । आदिना कालः । निरोधक्रियया तत्काले बाह्ये भासमानत्वेन<br>
परिच्छेद इति भावः ॥ ३४ ॥</p>
<p>प्। १४३)</p>
<p>स्वात्मीकरोति याऽनल्पकल्पनेन्धनसञ्चयम् ।<br>
न ते कर्तव्यसंशेषो विज्ञाय परमं पदम् ॥ ३५ ॥</p>
<p>कालानलत्वमेव निरूपयति - स्वात्मीति । यथा कालानलः स्वात्मनि पतितं<br>
सर्वं स्वात्मीकरोति तथा स्वात्मनि तादात्म्येन भासमानमखिलं स्वात्मीयं<br>
करोतीति भावः । मनो निरोद्धव्यमिति योऽयं भ्रमः स परिहर्तव्य इत्याह -<br>
न त इति । शेषो भवेदिति शेषः ॥ ३५ ॥</p>
<p>त्यज ग्रन्थिं सन्निरुध्य पश्यामीति हृदि स्थिताम् ।<br>
इदं नाहमिति ग्रन्थिमुन्मूलय परां दृढाम् ॥ ३६ ॥</p>
<p>सन्निरुध्यैव स्वरूपं पश्यामि नान्यथेति भ्रमरूपां ग्रन्थिं त्यज ।<br>
एतद्ग्रन्थिमूलभूतामपरां ग्रन्थिं त्यजेत्याह - इदमिति । यथा<br>
निरोधकाले भासमानं दृश्यासम्भिन्नमात्मरूपम् एवमनिरोधकाले<br>
भासमानमपि विषयसम्भिन्नरूपं स्वात्मन एव रूपम् । तच्चापि शुद्धमेव<br>
दृश्यस्य प्रतिबिम्बतुल्यत्वादिति भावः ॥ ३६ ॥</p>
<p>पश्य सर्वत्र चात्मानमखण्डानन्दबृंहितम् ।<br>
पश्यात्मन्यखिलं लोकं दर्पणप्रतिबिम्बवत् ॥ ३७ ॥</p>
<p>एतदेवोपपादयति - पश्येति । सर्वत्र दृश्यावभासजाले<br>
अभासमानस्यासिद्धेर्भासमानस्य [क्, ख्: आभास] सर्वस्य<br>
भानव्याप्तत्वाद् भानस्यैवात्मत्वादिति भावः । ननु सर्वत्र भानात्मा भासते<br>
तथाप्ययं निरोधे [ग्: निरोधे नास्ति] भासमान इव नानन्दैकरूप इति<br>
चेदाह - अखण्डानन्दबृंहितमिति । अपरिच्छिन्नानन्देन बृंहितं<br>
भरितमित्यर्थः । इदमत्राकूतम् - स्वात्मनः संविद्रूपतैवानन्दरूपता<br>
नातिरिक्ता द्वैतापत्तेः । अखण्डैकवस्तुन्यात्मनि निर्धर्मके<br>
जडात्मत्वव्यावृत्तये यथा संविच्छब्दव्यवहारः तथा<br>
दुःखरूपताव्यावृत्तये आनन्दशब्दव्यवहारः । यश्च निरोधकाले<br>
आनन्दानुभवः स न स्वरूपविशेषकृतः स्वरूपस्य निर्विशेषत्वात् । अपि तु<br>
काम [ख्, ग्, घ्: कामा] एव महद् दुःखं निष्कामस्य कुतस्तु<br>
तत् इति नीत्या कामवासनाऽनन्तसन्ततिसमाक्रान्तस्वभावो दावाग्निसङ्कीर्ण इव<br>
दुःखभागयं जनः । निरोधकाले पुनरयमेव<br>
द्वैतभासाभावात्तन्मूलककामवासनानामनुन्मेषान्मस्तकन्यस्तभारत्याग्<br>
अ इव सविशेष एव सुखी संवृत्तो भवति । तथा च कामवासनाहानमूलैव<br>
निरोधे सुखात्मतानुभूतिरित्यनिरोधेऽपि कामवासनाहाने प्रजहाति यदा कामान्<br>
(भ्० गी० २।५५) इति भगवदुक्तनीत्या आनन्दरूपतानुभूतिरनिवार्यैवेति ।<br>
नन्वनिरोधे कामवासनामूलस्य द्वैतभासस्यानपोह्यत्वेन<br>
कामवासनानामुन्मेषावश्यम्भावात्तन्निमित्तं दुःखं कथं न<br>
भवेदित्याशङ्क्याह - पश्येति । अनिरोधे भासमानमखिलं द्वैतं न<br>
स्वात्मनः पृथगस्ति दर्पणप्रतिबिम्बवदित्यर्थः । यथा हि प्रतिबिम्बत्वेन<br>
दृष्टे वस्तुनि न कामवासनोदयः तथा निखिलस्य दृश्यस्य<br>
स्वात्मादर्शप्रतिबिम्बत्वनिश्चये सति न कामवासना नापि दुःखमिति भावः ॥<br>
३७ ॥</p>
<p>प्। १४४)</p>
<p>सर्वत्राखिलमात्मानमिति भूयो न भावयन् ।<br>
शेषमभ्युपगम्यान्तः स्वस्थो भव निजात्मना ॥ ३८ ॥</p>
<p>ननु सर्वमात्मनि प्रतिबिम्बात्मकं चेत् सर्वत्राखिलमात्मानमेव पश्यामीति<br>
मन्वानं प्रत्याह - सर्वत्रेति । आन्तरे बाह्ये चेत्यर्थः । अखिलमिति ।<br>
भासमानमखिलं सुखादिकं घटादिकं चेत्यर्थः ।<br>
सर्वत्राखिलमात्मानं पश्यामीति शेषः । तथा च सर्वत्र<br>
भासमानमखिलमात्मानं पश्यामीति प्रथमं निश्चित्य । भूयः सर्वत्र<br>
अखिलमात्मानमित्याद्यंशं न भावयन् । शेषं रूपं भाव्यांशरिक्तं<br>
भावकरूपं सामान्यचैतन्यम् अहमस्मीत्यन्तरभ्युपगम्य ।<br>
चेत्यातिरिक्तचितिमात्ररूपोऽहमस्मीति संस्कारशेषः सन्निति भावः । एवंविधेन<br>
निजात्मना अकृत्रिमस्वस्वरूपेण स्वस्थो भव ।<br>
एवंविधस्वस्वरूपावष्टम्भादप्रच्युतो भवेत्यर्थः । यदाह वसिष्ठः ##-<br>
ज्ञात्वा नानुशोचति ॥ (यो० वा० ३।७।९) इति ॥ ३८ ॥</p>
<p>प्। १४५)</p>
<p>इति प्रियोदितं श्रुत्वा हेमचूडःसिताशयः ।<br>
विदित्वा पूर्णमात्मानं सर्वत्र भ्रान्तिवर्जितः ॥ ३९ ॥</p>
<p>सिताशयः सर्वभ्रान्त्यपगमाच्छुद्धान्तःकरणः । पूर्णमात्मानं<br>
निरोधेतरदशयोरेकरूपेण भासमानम् । निरोध एव शुद्धात्मा भासत इति<br>
भ्रान्तिविवर्जितः ॥ ३९ ॥</p>
<p>क्रमात् पूर्णसमावेशासादनात् स्थिरभावनः ।<br>
विहरन् सर्वदा हेमलेखादियुवतीगणैः ॥ ४० ॥</p>
<p>प्रोक्तरूपाहम्भावभावनाक्रमात् पूर्णे प्रोक्तरूपे समावेशो<br>
निष्प्रकम्पाभिमानः । प्राक्स्थितदेहसमावेशवत् । यदाहुः -<br>
देहात्मज्ञानवज्ज्ञानं देहात्मज्ञानबाधकम् । आत्मन्येव भवेद्यस्य स<br>
नेच्छन्नपि मुच्यते ॥ इति । स्थिरभावन इति । समावेशसिद्ध्युत्तरं<br>
स्थिरतत्संस्कार इत्यर्थः । विहरन् भुवि स्थित इति दूरस्थेन सम्बन्धः ॥ ४० ॥</p>
<p>शासन् राज्यं समृद्धं स्वं जित्वा शत्रुगणं रणे ।<br>
शास्त्राणि श्रावयन् शृण्वन्नर्जयन् धनसञ्चयम् ॥ ४१ ॥</p>
<p>अश्वमेधराजसूयाद्यैर्यजन् क्रतुमुख्यकैः ।<br>
वर्षाणामयुते द्वे वै जीवन्मुक्तो भुवि स्थितः ॥ ४२ ॥</p>
<p>जीवन्मुक्तदशासंस्थं निशाम्य तनयं नृपः ।<br>
मुक्ताचूडश्च तद्भ्राता मणिचूडोऽप्यचिन्तयत् ॥ ४३ ॥</p>
<p>हेमचूडपिता मुक्ताचूडो नृपः ॥ ४३ ॥</p>
<p>किमयं पूर्ववन्नेह लक्ष्यते सर्वथा किल ।<br>
सुखे न हृष्यत्यत्यन्तं दुःखे नोद्विजते तथा ॥ ४४ ॥</p>
<p>तच्चिन्तनप्रकारमाह - किमयमिति । अयं हेमचूडः ॥ ४४ ॥</p>
<p>लाभालाभौ शत्रुमित्रे साम्यात् पश्यति वै कुतः ।<br>
करोति राजकार्याणि नटवद् रङ्गमण्डले ॥ ४५ ॥</p>
<p>नटवच्छन्नान्तरभिप्रायः ॥ ४५ ॥</p>
<p>प्। १४६)</p>
<p>कापिशायनपायीव सदा मत्तोऽभिलक्ष्यते ।<br>
सदान्यत्र गतस्वान्त इव कृत्यं करोत्यलम् ॥ ४६ ॥</p>
<p>कापिशायनं मद्यम् ॥ ४६ ॥</p>
<p>तत्केन हेतुना चेति तमासाद्य रहः क्वचित् ।<br>
अपृच्छतां हेमचूडं कुत एवं भवानिति ॥ ४७ ॥</p>
<p>तं हेमचूडम् । मुक्ताचूडमणिचूडावपृच्छताम् ॥ ४७ ॥</p>
<p>ततः स्वस्थितिमाचख्यौ हेमचूडस्तयोः क्रमात् ।<br>
तावुभौ भ्रातृपितरौ हेमदूडेन बोधितौ ॥ ४८ ॥</p>
<p>तयोः पितृभ्रात्रोः ॥ ४८ ॥</p>
<p>आसादितपरन्तत्त्वौ [क्: परतत्त्वौ] जीवन्मुक्तौ बभूवतुः ।<br>
अथ मन्त्रिगणोऽप्येवं राज्ञः श्रुत्वा जगद्गतिम् ॥ ४९ ॥</p>
<p>जगद्गतिं जगत आत्माऽव्यतिरिक्तरूपत्वेन स्थितिम् ॥ ४९ ॥</p>
<p>विचार्य स्वात्मनो भावं ज्ञातज्ञेयोऽभवत्तदा ।<br>
एवं विशालनगरे क्रमेणैव परस्परम् ॥ ५० ॥</p>
<p>आत्मनस्तादृशं भावं विचार्य निश्चित्य । परस्परमुपदेशाद्विदुरिति<br>
सम्बन्धः ॥ ५० ॥</p>
<p>उपदेशाद् विदुः सर्वे तत्त्वमाबालगोपकाः ।<br>
नरा नार्यो बालवृद्धा दासा दासीगणा अपि ॥ ५१ ॥</p>
<p>तत्त्वं वस्तुयाथात्म्यम् ॥ ५१ ॥</p>
<p>ज्ञातज्ञेयास्त्यक्तदेहाहम्भावा अभवन् खलु ।<br>
न तत्र कस्यचित् कामः क्रोधो वा लोभ एव वा ॥ ५२ ॥</p>
<p>ज्ञातं ज्ञेयं शास्त्रेषु मुख्यज्ञेयत्वेनाभिमतं यैः । लोभ एव वा<br>
अनाहृतो नास्तीति सम्बन्धः ॥ ५२ ॥</p>
<p>अनाहृतोऽस्ति बालस्य स्थविरस्यापि वा क्वचित् ।<br>
आहृतैः क्रोधकामाद्यैर्व्यवहारपरायणाः ॥ ५३ ॥</p>
<p>बालस्येति । बालवृद्धयोरविचारस्वभावयोः प्रायः सदा<br>
क्रोधादिसम्भवस्तथापि सम्यक्तत्त्ववेदनमाहात्म्येन<br>
कामादिमूलदेहाहम्भावस्योन्मूलितत्वान्न तन्मूलकामादिरनाहृतोऽस्तीति<br>
तात्पर्यम् । किमर्थं कामादेराहरणमिति चेद् व्यवहारार्थमित्याह -<br>
आहृतेति । यथा हि नटानामाहृतकामाद्यैः प्रासङ्किको नाट्यव्यवहारः<br>
एवं तत्र सर्वेषामिति भावः ॥ ५३ ॥</p>
<p>प्। १४७)</p>
<p>बालं माता खेलयति अरतत्त्वस्य वार्तया ।<br>
दासा दास्यः स्वामिनं स्वं सदा परिचरन्ति वै ॥ ५४ ॥</p>
<p>ननु सदा व्यवहारपराणां केषाञ्चिदपरिपक्वचित्तानां तत्त्वानुसन्धानं<br>
शिथिलीभवेदित्याशङ्क्य तद्व्यवहारस्य तत्त्वानुसन्धानानुकूलत्वान्नेत्याह</p>
<ul>
<li>बालमित्यादि । परतत्त्वस्य वार्तया । मा रुद त्वं महेश्वरोऽसि न ते वस्तुतो<br>
दुःखमित्यादिरूपया । एवमग्रेऽपि ज्ञेयम् ॥ ५४ ॥</li>
</ul>
<p>परतत्त्वपरैर्वाक्यैर्व्याहरन्तः परस्परम् ।<br>
नटा नाट्यं वितन्वन्ति पात्रैस्तत्त्वप्रसङ्गजैः ॥ ५५ ॥</p>
<p>तत्त्वप्रसङ्गजैः पात्रैः विवेकमोहादिवेषैः ॥ ५५ ॥</p>
<p>विवेकवार्तापरमं वचो गायन्ति गायकाः ।<br>
विदूषका दूषयन्ति लोकव्यवहृतिं सदा ॥ ५६ ॥</p>
<p>शास्त्राणि पाठयन्ति स्म विद्वांसः पाठकान् जनान् ।<br>
परतत्त्वविचारार्हैरुदाहरणमण्डलैः ॥ ५७ ॥</p>
<p>एवं तत्र नरा नार्यो दासा दास्यो नटा विटाः ।<br>
भृत्या भटा मन्त्रिणश्च शिल्पिनो वारयोषितः ॥ ५८ ॥</p>
<p>सर्वे वेदितवेद्यान्ते विशालनगरेऽभवन् ।<br>
प्राक्संस्कारबलेनैव व्यवहारपरायणाः ॥ ५९ ॥</p>
<p>ननु सर्वेषां तत्र विदितवेद्यत्वे कथं तत्र भूपालादेः सर्वो<br>
राज्यादिव्यवहार इत्याशङ्क्याह - प्रागिति । यथा हि मदिरामत्तः शूरः<br>
प्राक्संस्कारमात्रेण शस्त्रवर्त्मस्वस्खलन् युध्यति तथेति भावः ॥ ५९ ॥</p>
<p>प्। १४८)</p>
<p>न संस्मरति संवृत्तं शुभं वाप्यशुभं तथा ।<br>
भविष्यद् नानुसन्धत्ते हर्षशोकादिसाधनम् ॥ ६० ॥</p>
<p>ननु तत्रत्यजनस्य कथं संस्कारमात्राद् व्यवहारः कीदृशश्चेति चेदाह</p>
<ul>
<li>न संस्मरतीति । संवृत्तम् अतीतम् दुःखादिसाधनं प्राप्तं दृष्ट्वा<br>
भविष्यशोकादि नानुसन्धत्ते ॥ ६० ॥</li>
</ul>
<p>वर्तमाने स्मयन् हृष्यन् खिद्यन् क्रुध्यन्निवान्वहम् ।<br>
मधुक्षीब इवात्यन्तं व्यवहारपरो जनः ॥ ६१ ॥</p>
<p>वर्तमाने हर्षसुखादौ ॥ ६१ ॥</p>
<p>एवंविधं तन्नगरमृषयः सनकादयः ।<br>
प्रसिद्धविद्यानगरमित्याख्यमूचुरागताः ॥ ६२ ॥</p>
<p>सनकादयः सनकवामदेवाद्याः । नगरमागता इति सम्बन्धः ॥ ६२ ॥</p>
<p>यत्र कीराः पञ्जरस्था अपि वाचो वदन्ति वै ।<br>
चितिरूपं स्वमात्मानं भजध्वं चेत्यवर्जितम् ॥ ६३ ॥</p>
<p>यत्रेत्यादिश्लोकचतुष्टयं चतुर्थाध्यायान्तगतं प्राग् व्याख्यातम् ॥ ६३ ॥</p>
<p>नास्ति चेत्यं चितेरन्यद् दर्पणप्रतिबिम्बवत् ।<br>
चितिश्चेत्यं चितिरहं चितिः सर्वं चराचरम् ॥ ६४ ॥</p>
<p>यतः सर्वं चितिमनु भाति सा तु स्वतन्त्रतः ।<br>
अतश्चितिं जनाः सर्वभासिनीं सर्वसंश्रयाम् ॥ ६५ ॥</p>
<p>भजध्वं भ्रान्तिमुत्सृज्य चितिमात्रं सुदृष्टयः ।<br>
तिर्यञ्चोऽप्येवमत्यन्तं यत्र वाचो वदन्ति वै ॥ ६६ ॥</p>
<p>प्रसिद्धविद्यानगरं तदद्यापि प्रचक्षते ।<br>
एवं तत्र पुरा हेमलेखया खलु बोधितः ॥ ६७ ॥</p>
<p>हेमचूडोऽभवद् विद्वान् जीवन्मुक्तस्तथेतरे ।<br>
स्त्रीबालप्रमुखाः सर्वे जाता ज्ञातपरावराः ॥ ६८ ॥</p>
<p>प्। १४९)</p>
<p>तस्माच्छ्रेयोनिदानं तु सत्सङ्गः प्रथमं भवेत् ।<br>
तस्माच्छ्रेयोवाञ्छने तु सत्संश्रयपरो भवेत् ॥ ६९ ॥</p>
<p>यस्माद्धेमलेखासङ्गात् सर्वे मुक्ता जातास्तस्मात् सज्जनसंश्रयपरः ॥ ६९ ॥</p>
<p>इति श्रीत्रिपुरारहस्ये ज्ञानखण्डे हेमचूडोपाख्यानसमाप्तिर्नाम<br>
दशमोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
दशमोऽध्यायः ॥</p>
<p>प्। १५०)</p>
<h2 id="११">११</h2>
<p>अथ एकादशोऽध्यायः</p>
<p>श्रुत्वैवं हेमचूडस्य कथामत्यद्भुतां तदा ।<br>
भार्गवः सन्दिग्धमनाः प्रष्टुं समुपचक्रमे ॥ १ ॥</p>
<p>अत्राध्याये मोदपद्यैर्दत्त आह भृगूद्वहम् ।<br>
उपलब्ध्युपपत्तिभ्यां चेत्यं नान्यच्चितेरिति ॥</p>
<p>ते त्वया । ज्ञानं शुद्धाद्वयात्मरूपम् । विषमं सर्वानुभवविरुद्धम् ।<br>
सर्वतः साधनैरसाध्यं च ॥ १ ॥</p>
<p>भगवन् श्रीगुरो यत्ते प्रोक्तं ज्ञानं महाद्भुतम् ।<br>
भाति मे विषमं ह्येतदसाध्यं चापि सर्वतः ॥ २ ॥</p>
<p>कथमेतज्जगद् दृश्यं चितिमात्रस्वरूपकम् ।<br>
अदृष्टं केवलं ह्येतच्छ्रद्धोपेयं न चान्यथा ॥ ३ ॥</p>
<p>विषमत्वमेवाह - कथमिति । दृग्दृश्ययोर्द्वित्वस्य प्रामाणिकत्वेन<br>
चितिमात्रत्वमदृष्टम् । एतच्च श्रद्धामात्रेणाङ्गीकर्तव्यं<br>
नोपलब्ध्युपपत्तिभ्यामिति तात्पर्यम् ॥ ३ ॥</p>
<p>चितिश्चेत्यविनिर्मुक्ता नानुभाव्या कथञ्चन ।<br>
नोपपन्नं सर्वथैतत् कथं चित्तं समारुहेत् ॥ ४ ॥</p>
<p>उपलब्ध्यभावमेवाह - चितिरिति । कथञ्चन केनापि प्रमाणव्यापारेण ।<br>
नानुभाव्या नानुभवविषयीकार्या । एवंविधा चितिरस्तीति सर्वथा नोपपन्नं न<br>
युक्तियुक्तम् । कथमिति । एवं चैवंविधा चितिरस्तीति कथं निश्चेतव्यमिति भावः<br>
॥ ४ ॥</p>
<p>कृपया बोधनीयोऽहमत्र सर्वात्मना खलु ।<br>
इत्यापृष्टो दत्तगुरुरवदद् भार्गवं प्रति ॥ ५ ॥</p>
<p>एवमाक्षेपेण स्वस्मिन् गुरोर्धार्ष्ट्यशङ्का भवेदिति मत्वाह - कृपयेति ।<br>
अत्र शुद्धचितिविषये ॥ ५ ॥</p>
<p>प्। १५१)</p>
<p>शृणु राम प्रवक्ष्यामि दृश्यतत्त्वं यथास्थितम् ।<br>
एतद् दृश्यमशेषं तु दृशिमात्रं न चेतरत् ॥ ६ ॥</p>
<p>चेत्यस्य [ख्: चैत्य] चिदतिरेकेण नरशृङ्गप्रायत्वात् चेत्यनिर्मुक्ता<br>
[ख्: चैत्य] चितिरुपपन्नैवेति वक्तुं दृश्यतत्त्वं निरूपयति -<br>
शृण्विति । दृश्यस्य चेत्यस्य तत्त्वं स्वरूपम् । यथास्थितम् अनन्यथेत्यर्थः ।<br>
तदेवाह - एतदिति ॥ ६ ॥</p>
<p>अत्रोपपत्तिं वक्ष्यामि शृणु सम्यक् समाहितः ।<br>
एतद् दृश्यं कार्यभूतमुत्पत्तेरुपलम्भतः ॥ ७ ॥</p>
<p>अत्र दृश्यस्य चितिमात्रत्वे [ग्, घ्: दृशि] । उपपत्तिं युक्तिम् ।<br>
उपलब्धिप्रकारस्य हेमचूडोपाख्यानेन सम्यगुक्तत्वेन प्रकृते<br>
उपपत्तिरेवोच्यत इति ज्ञेयम् । तत्रादौ दृश्यस्य दृक्कार्यतां साधयति -<br>
एतदिति । कार्यं कर्तृव्यापारविषयम् ॥ ७ ॥</p>
<p>उत्पत्तिर्नूतनाभासः प्रतिक्षणमिदं जगत् ।<br>
नूतनत्वेनैव भाति तत्क्षणोत्पत्तिमज्जगत् ॥ ८ ॥</p>
<p>ननु केयमुत्पत्तिरिति चेदाह - नूतनाभास इति । नूतनत्वेनाभासनमित्यर्थः<br>
। लोके हि नूतनत्वेनाभासमानमेवोत्पन्नमित्युच्यते । यस्मादिदं<br>
जगन्नूतनत्वेनैव प्रतिक्षणं भाति तस्मादित्यर्थः । एतच्चाग्रे भविष्यति ॥ ८ ॥</p>
<p>केचित् प्राहुर्जगदिदमखण्डैकक्षणोद्भवम् ।<br>
अन्ये पदार्थसङ्घातमयं स्थिरचरात्मकम् ॥ ९ ॥</p>
<p>ननु घटादिदृश्यसमुदायो हि जगदिति व्यवह्रियते समुदायातिरिक्तं न<br>
किञ्चिदेकं वस्तु जगदित्याशङ्क्य विज्ञानवाद्यभ्युपगतां जगतः<br>
क्षणिकैकरूपतां स्वाभिमतां प्रदर्शयति - केचिदिति । अत्र<br>
विज्ञानवादिनामयमभ्युपगमः क्षणिकविज्ञानसन्तानरूपाः प्रमातारः<br>
पूर्वपूर्वसंस्कारजन्य एवोत्तरोत्तरविज्ञाने दृश्याकाराः । घटाकारं<br>
ज्ञानं पटाकारं ज्ञानमित्याद्यनुभवेन<br>
विज्ञानेष्वाकारस्यावश्याभ्युपेयत्वेन तावतैव व्यवहारोपपत्तौ बाह्यं<br>
नाभ्युपेयम् । यस्मिन् ज्ञाने हि यावान् देशकालवस्त्वाकारो भासते<br>
तावानखण्डैकरसस्तत्क्षणे । कुण्डक्षणो बदरक्षणः कुण्डबदरक्षण इति<br>
क्रमेण जगत् क्षणिकं तत्तत्कालदेशाकारात्मकमखण्डैकरसं<br>
विज्ञानमेवेति । अन्ये हि काणादप्रभृतयः पदार्थसङ्घात एव जगत्<br>
तच्चाकाशादिरूपं स्थिरं नित्यम् घटादिरूपं चरमनित्यम् ।<br>
स्थिरचरोभयवस्तुसमुदाय एव जगदित्याहुः । अत्र<br>
काणादप्रमुखैर्वादिभिर्बाह्यार्थे न किञ्चित् प्रमाणं वक्तुं शक्यम्<br>
सर्वव्यवहारस्यावश्याभ्युपेयज्ञानाकारमात्रपर्यवसितत्वात् । एवमपि<br>
कथञ्चिद् व्यवहारास्पृष्टं बाह्यं कल्पितमजागलस्तनायितमेव<br>
[क्, ख्: मेवाह] । विज्ञानवादिमतं तु चिदात्मनि<br>
जगत्प्रतिबिम्बवादिनः स्वस्यानुकूलम् अंशेन प्रतिक्षणपरिणामिनो<br>
[प्रतिक्षणपरिणामिनो हि सर्वे एव भावाः ऋते चितिशक्तेः इति<br>
साङ्ख्यतत्त्वकौमुदीस्थितः पाठः । द्रष्टव्या - साम्० का० ५] हि<br>
भावा ऋते चितिशक्तिम् इत्याद्यन्यमताविरुद्धं चेति तस्य<br>
प्रथममुपपादनमिति ध्येयम् ॥ ९ ॥</p>
<p>प्। १५२)</p>
<p>सर्वथा तु समुत्पत्तिमदित्येव विनिश्चितम् ।<br>
तत्र स्वभाववादस्तु नोचितोऽतिप्रसङ्गतः ॥ १० ॥</p>
<p>अन्यैर्यथेच्छमुक्तमपि जगद् दृश्यत्वहेतुकानुमानेन<br>
वह्वागमानुकूलेनोत्पत्तिमदेव सिद्ध्यतीत्याह - सर्वथेति । स्थिरं<br>
क्षणिकमित्युभयथा [क्: भयं यथा] स्थितमपीत्यर्थः । दृश्यस्य<br>
नित्यत्वपक्षव्यावर्तकस्तुशब्दः । जगतो नरविषाणतुल्यतां सम्पादयितुं<br>
प्रवृत्तस्य तत्क्षणिकत्वाक्स्ऽणिकत्वसाधनं वध्यमण्डनतुल्यमिति<br>
तदुपेक्षणं सर्वथेत्यनेन सूचितम् । अथ जगतो न किञ्चिदुपादानं प्रमाणेन<br>
सिध्यतीति निरुपादानैन्द्रजालिकसृष्टभावतुल्यतां वक्तुमादौ जगतः<br>
सत्यत्वं सोपादानत्वं च वदतां मतं क्रमेण प्रतिक्षेप्तुमुपक्रमते -<br>
तत्रेति । जगतः [क्: जगतः नास्ति] कार्यत्वे सिद्धे [क्: सिद्धेति] सति ।<br>
स्वभाववाद इति । कारणमनपेक्ष्यैव कार्यमुत्पद्यते तथा स्वभावात्<br>
कार्यस्योत्पत्तेः पूर्वं कार्यस्यासत्त्वादेव कः कमपेक्षेत । उत्पन्नश्च<br>
स्वयंसिद्धोऽन्यं किमित्यपेक्षेत । तस्माद्यथा कारणस्य कार्यानपेक्षत्वं<br>
स्वाभाविकमुच्यते एवं कार्यस्यापीति हि चार्वाकः स्वभाववादमाह । तं<br>
दूषयति - नोचित इति । न युक्त इत्यर्थः । अतिप्रसङ्गत इति । कारणमनपेक्ष्य<br>
जायमानो घटः पटोऽपि भवेदिति भावः । मम तु<br>
घटपटकारणयोर्वैचित्र्यान्न घटः पटो भवेत् । ननु घटकारणमेव<br>
पटकारणं कुतो न भवेदिति चेत् स्वकारणवैचित्यादिति गृहाण ॥ १० ॥</p>
<p>प्। १५३)</p>
<p>अन्वयव्यतिरेकाभ्यां कार्यकारणनिश्चयात् ।<br>
संवादतः प्रवृत्तीनां कथमाकस्मिकं भवेत् ॥ ११ ॥</p>
<p>ननु कपालः कार्यं घटः कारणमिति कुतो न भवेदिति चेदाह - अन्वयेति ।<br>
अन्वयो हि कार्ये समग्रकारणव्याप्तिः । व्यतिरेकस्तु कारणाभावे<br>
कार्याभावव्याप्तिः । एतज्ज्ञानेन कार्यकारणयोर्नियतरूपतानिश्चयात् ।<br>
नन्वन्वयव्यतिरेकयोर्ज्ञानस्य भ्रमत्वसम्भवात् कथमुक्तनिश्चयः<br>
प्रमाणं स्यादिति चेदाह - संवादत इति । तज्ज्ञानस्य भ्रमत्वे<br>
कारणमुपादाय कार्यार्थं प्रवृत्तो विसंवाद्येतेति भावः । तस्मात्<br>
कार्यमाकस्मिकं निष्कारणं कथं भवेत् ॥ ११ ॥</p>
<p>क्वचित्तु कारणेऽदृष्टेऽप्यदृष्टं कल्प्यमेव तत् ।<br>
बहूनामनुरोधो हि न्याय्यः सर्वैरुदाहृतः ॥ १२ ॥</p>
<p>नन्वाकस्मिकदुःखादिसमागमे न किञ्चित् कारणं दृष्टमिति चेदाह -<br>
क्वचिदिति । अदृष्टं कारणम् । ननु दृष्टकारणदृष्टान्तेनादृष्टकारणे<br>
कारणं कल्पनीयम् अथवा दृष्टकारणाभावेनाकारणकमेव [क्:<br>
कारणमेव] कार्यं [क्, ख्, ग्: कारणम्] कल्पनीयमिति<br>
[वेति इति सार्वत्रिकः पाठः । स चानावश्यकः] चेदाह - बहूनामिति<br>
॥ १२ ॥</p>
<p>भूयो दृष्टं सपूर्वं हि कार्यं क्वचिददर्शने [घ्: नम्] ।<br>
दृष्टवत् परिकल्प्यं स्यादन्यथा सार्वलौकिकी ॥ १३ ॥</p>
<p>ननु कस्य बहुत्वमिति चेदाह - भूय इति । बहुश इत्यर्थः । प्रायः सर्वं हि<br>
जगद् दृष्टकारणकमेवेति भावः । विपरीते दोषमाह - अन्यथेति ।<br>
आकस्मिकत्वाभ्युपगम इत्यर्थः । सार्वलौकिकी सम्प्रवृत्तिरित्यन्वयः ॥ १३ ॥</p>
<p>प्। १५४)</p>
<p>सम्प्रवृत्तिर्विरुध्येत तस्मात् सर्वं सकारणम् ।<br>
अत एव कार्यहेतोः किञ्चित्कारणतत्परः ॥ १४ ॥</p>
<p>कार्यार्थं [क्, ख्: कार्यार्थ] कारणोपादाने समीचीना<br>
फलपर्यवसायिनी प्रवृत्तिर्विरुद्ध्येत विसंवाद्येत । नियमेन<br>
फलपर्यवसायिनी न भवेदिति यावत् । क्वचित् प्रवृत्तेः फलापर्यवसानं तु<br>
समग्रकारणवैकल्यादिति तात्पर्यम् । यस्मात् प्रवृत्तेः फलपर्यवसानं<br>
तस्मात् । कार्यार्थं कारणे प्रवृत्तिं निदर्शयति - अत एवेति । तत्परो [क्:<br>
तत्परा] दृश्यत इति सम्बन्धः ॥ १४ ॥</p>
<p>सर्वत्र दृश्यते लोकस्तस्मादेतन्न किञ्चन ।<br>
केचिदाहुरसत्कल्पैरणुभिः कार्यमुद्यतम् ॥ १५ ॥</p>
<p>एतच्चार्वाकाभ्युपगतं न किञ्चन विचारासहमित्यर्थः । अथात्र<br>
काणादमतमुत्थापयति निराकर्तुम् - केचिदिति । असत्कल्पैरदृष्टैः । उद्यतम्<br>
उत्पन्नम् ॥ १५ ॥</p>
<p>तेभ्योऽत्यन्तं विभिन्नं चाप्यसदत्यन्ततो भवेत् ।<br>
असत्सतोरेकता हि विरुद्धा [कुतो न विरुद्धा भवेदित्यन्वयः । विरुद्धा<br>
भवेदेवेति तात्पर्यम्] न कुतो भवेत् ॥ १६ ॥</p>
<p>तेभ्यः अणुभ्यः । विभिन्नं कार्यम् । परमाणवो हि<br>
जालमरीच्युपलब्धत्रसरेणोरारम्भकद्व्यणुककारणभूताः कार्यस्य<br>
द्व्यणुकस्य सावयवत्वहेतुनानुमिताः । तत्रायं सृष्टिक्रमः -<br>
परिपक्वप्राण्यदृष्टसहकृतेश्वरेच्छया विशरारुषु स्थिरेषु परमाणुषु<br>
क्रियोत्पद्यते ततः क्रमेण परमाणुद्वयं संयुज्यते । तस्मात् संयुक्ताद्<br>
द्व्यणुकम् । पुनरीश्वरेच्छयैव द्व्यणुकेषु क्रिया ततः क्रमेण<br>
त्रिभिर्द्व्यणुकैः संयुक्तैस्त्रसरेणुरिति रीत्या घटाद्यन्तकर्योत्पत्तिः ।<br>
द्व्यणुकादिकार्यं च परमाण्वादिकारणेभ्योऽत्यन्तभिन्नम् नाशानन्तरं<br>
चात्यन्तमसद् नरशृङ्गतुल्यमिति तन्मतम् । एतन्निराकरोति - असदिति ।<br>
नह्येक एव घट उत्पत्तेः पुरा असत् ततः सन्नाशोत्तरमसन्निति युक्तम्<br>
सत्त्वासत्त्वयोर्विरोधात् ॥ १६ ॥</p>
<p>प्। १५५)</p>
<p>नहि पीतमपीतं च प्रकाशं चाप्रकाशकम् ।<br>
एकं भवेद् विरुद्धत्वात् साङ्कर्यादिप्रसक्तितः ॥ १७ ॥</p>
<p>ननु सत्त्वासत्त्वयोर्भावाभावत्वेऽपि संयोगतदभावयोरिव न विरोध<br>
इत्याशङ्क्याह - नहीति । संयोगस्याव्याप्यवृत्तित्वान्न तदभावविरोधः ।<br>
सत्त्वं तु घटादौ समवायेन सत्तावत्त्वम् । तच्च व्याप्यवृत्तीति<br>
स्वाभावविरुद्धमेव [क्: स्वभाव] । पीतमिति । अत एव पीतमपीतं<br>
चैकं न भवेदिति भावः । ननु वस्तुस्वभावो ह्यनुभवानुरोधेन कल्पनीयः<br>
तथा च समवायिनामवयविनां दैशिकव्याप्यवृत्तित्वेऽपि घटोऽस्ति<br>
नास्तीत्यनुभवानुरोधात् कालिकाव्याप्यवृत्तित्वमिष्यत इति चेदाह -<br>
प्रकाशमिति । अप्रकाशकमिति स्वार्थं कः । प्रकाशमप्रकाशं च वस्तु<br>
नैकं भवेत् । अन्यथाऽनुभवमात्रानुरोधेनैकस्य<br>
विरुद्धोभयरूपत्वाभ्युपगमे नीलं तमश्चलतीत्यनुभवानुरोधेन तमसो<br>
द्रव्यत्वे एकस्मिन्नेव द्रव्ये भास्वरशुक्लरूपोत्पत्त्या प्रकाशत्वं<br>
कृष्णरूपोत्पत्त्या तमस्त्वमिति वक्तुं शक्यत्वेन<br>
तमःप्रकाशयोरैक्यप्रसङ्ग [क्: ङ्गादिति] इति भावः । पीतमपीतं<br>
प्रकाशमप्रकाशं च वस्तु नैकं भवेद्विरुद्धत्वादिति सम्बन्धः ।<br>
तस्माद्भावाभावयोः कालदेशभेदेनापि विरोध इति सिद्धम् । ननु तमसो<br>
द्रव्यत्वे द्रव्यचाक्षुषमालोकसहकृतमिति नियमभङ्गप्रसङ्ग इति चेन्न<br>
अनुभवानुरोधेन नियमस्यैवान्यथा कल्पयितुं युक्तत्वात् । अथ चावयविवादे<br>
दूषणान्तराण्यप्याह - साङ्कर्यादिप्रसक्तित इति ।<br>
सत्त्वासत्त्वादिरूपविरुद्धधर्माध्यासात्मकसाङ्कर्यप्रसक्तेरित्यर्थः । आदिना<br>
परमाणोरवयवसिद्धिः तत्संयोगस्याव्याप्यवृत्तित्वभङ्ग<br>
इत्यादिदोषोऽवसेयः । नौ प्रोक्तसाङ्कर्यादिदोषाणां सर्वमतसाधारण्येन<br>
नेदृशैर्दोस्ऽइरहमेव पर्यनुयोज्य इति चेत् सत्यमुक्तम् । अत [घ्: एत] एव<br>
द्वैतसत्यत्ववादिनः सर्वानधिक्षेप्तुमेवाणुवादनिरसनमिषेणेमानि<br>
दूषणान्युक्तानि [क्: न्युक्तानि…डूषणानि नास्ति] दत्तगुरुणा ।<br>
द्वैतानुपपत्त्यन्वेषणपराणामद्वैतिनां पुनरिमानि दूषणानि वासुदेवस्य<br>
भगदत्तप्रयुक्तवैष्ऽवास्त्रवद् [भगदत्तप्रयुक्तं वैष्णवास्त्रं<br>
वासुदेवस्योरसि वैजयन्तीरूपेण परिणतमित्येषा कथा महाभारते द्रोणपर्व।इ<br>
२९ अध्याये द्रष्टव्या] भूषणान्येवेति [क्: ददूषणा] ज्ञेयम्<br>
[ग्, घ्: ध्येयम्] ॥ १७ ॥</p>
<p>प्। १५६)</p>
<p>ईश्वरेच्छादितो वापि कथमादिक्रियोद्भवः ।<br>
गुणसाम्यप्रकृतिकं जगदित्यप्यसम्भवि ॥ १८ ॥</p>
<p>एवं परैः साधितं जगदभ्युपगम्य साङ्कर्यादिभिर्दूषयित्वा सम्प्रति<br>
जगदुत्पत्तिरेव न सम्भवतीति मूलच्छेदकं दूषणमाह - ईश्वरेति ।<br>
ईश्वरेच्छया हि परमाणुषु कथमादौ क्रियोद्भवः क्वचिदपि कस्यचिदिच्छया<br>
कस्मिंश्चिदचेतने क्रियोत्पत्त्यदर्शनात् । यदि प्रभोरिच्छामचेतना<br>
अनुरुद्ध्येरन् तर्हि भटान् विना राजेच्छामनुरुध्य शस्त्रण्येव<br>
शत्रुभिर्युध्येरन् । तस्मान्नैष आरम्भवादो युक्त इति भावः ।<br>
एवमारम्भवादं प्रतिक्षिप्य [क्: प्रक्षिप्य]<br>
परिणामवादमधिक्षेप्तुं तन्मतमनुवदति - गुणसाम्येति । अनीश्वराः<br>
साङ्ख्यास्तु सत्त्वरजस्तमोगुणानां साम्यावस्था प्रकृतिः स्वत एव<br>
गुणवैषम्यद्वारा जगदाकारेण परिणमत इत्याहुः । एतन्मतमप्यसम्भवि ॥<br>
१८ ॥</p>
<p>वैषम्यहेतोर्मृग्यत्वात् साम्यहेतोश्च हीनतः ।<br>
चेतनेनानधिष्ठानाद् दृष्टान्तानुपलम्भतः ॥ १९ ॥</p>
<p>कुत इति चेदाह - वैषम्येति । प्रकृतिर्हि प्रलये गुणसाम्यरूपा । प्रलयान्ते च<br>
निर्हेतुकं तद्गुणवैषम्यमयुक्तम् [क्, ख्: वैषम्ययुक्तम्] । नापि<br>
प्रकृतेरन्यत् प्रलये किञ्चिदस्ति यद्गुणवैषम्ये हेतुतामियात् ।<br>
कथञ्चिद्विषमगुणायाः प्रकृतेः पुनः सृष्ट्यन्ते<br>
प्रलयनिमित्तसाम्यहेतोरसम्भवश्च । नन्वस्ति हेतुर्गुणानां साम्ये वैषम्ये<br>
च यद्धि सेश्वरैः परैरीश्वरस्य वैषम्यनैर्घृण्यपरिहाराय<br>
कर्माभ्युपगतं तदेव गुणवैषम्यादौ हेतुरिति चेदाह - चेतनेति ।<br>
चेतनेनानधिष्ठानात् प्रकृतेः परिणामो नोपपद्यत इति शेषः । सर्वत्र<br>
चेतनव्यापारमन्तरा जडेषु क्रियाऽदर्शनात् स्वतः प्रकृतेर्जगद्रूपेण<br>
परिणतिः बन्धाय पुरुषं प्रति प्रवृत्तिः मोक्षाय निवृत्तिश्च नोपपद्यते ।<br>
चेतनप्रेरणं विना जडेष्वदृष्टमात्रेण प्रवृत्तिर्निवृत्तिर्वा न क्वचिद्<br>
दृष्टेति दृष्टान्ताभावान्नानुमानेनाप्येतत्सिद्धिरित्याह - दृष्टान्तेति ॥<br>
१९ ॥</p>
<p>प्। १५७)</p>
<p>तस्माज्जागतकार्यस्य कारणं नोपलभ्यते ।<br>
अदृष्टे तु श्रुतिर्मूलं नान्यमानस्य [क्, ख्: मानसुस]<br>
सङ्गमः ॥ २० ॥</p>
<p>यस्मादेवं जगतः कारणनिरूपणं नोपपद्यते तस्मादुपपन्नमुपादानं<br>
कारणं नोपलभ्यते । ननु जगद्रूपं कार्यं<br>
प्रमाणसिद्धमनपह्नवनीयम् तस्याकारणकत्वाभ्युपगमे<br>
परमतप्रवेशः तस्मात् कारणोपपादनं [क्: पादने]<br>
चास्मदुक्तमार्गेणैव भवतिअव्यमिति चेदाह - अदृष्टे त्विति । परोक्षे विषय<br>
इत्यर्थः । श्रुति आगमः । मूलं निश्चायकं प्रमाणमित्यर्थः । कुत एवमिति<br>
चेदाह - नान्येति [क्: नान्येति नास्ति] । अन्यस्य प्रत्यक्षादेर्नसङ्गमो<br>
[क्, ख्: क्षादिर्न] न प्रवृत्तिरित्यर्थः ॥ २० ॥</p>
<p>प्रमातॄणामपूर्णत्वात् प्रमाणस्यानवस्थितेः ।<br>
कार्यकर्त्रवियोगस्य [क्, ख्: कर्तृ] भूयोदर्शनहेतुतः ॥ २१ ॥</p>
<p>कुत एवमिति चेदाह - प्रमातॄणमिति । इन्द्रियसन्निकृष्टे हि प्रत्यक्षं<br>
प्रमाणम् तथा च प्रमातॄणां परिछिन्नत्वेनापूर्णत्वात् स्वर्गेन्द्रादौ<br>
तदिन्द्रियसन्निकर्षासम्भवान्न प्रत्यक्षप्रवृत्तिः । अनुमानस्य<br>
प्रत्यक्षमूलकत्वादेव नित्यपरोक्षे न प्रवृत्तिः । कथञ्चित्<br>
प्रवृत्त्युपपादने वाऽनुमानप्रमाणस्य<br>
बुद्धिकौशल्यायत्तत्वेनान्यथाप्यनुमानप्रवृत्त्याऽनवस्थितेर्न<br>
किञ्चिदनुमानेन प्रकृतं सेत्स्यति । दृश्यते च [क्, ख्: च नास्ति]<br>
तर्कमात्रसाधितेऽर्थे तैर्थिकानां पृथगभ्युपगम इत्यभिप्रेत्याह -<br>
प्रमाणस्येति । अनुमानस्येत्यर्थः । नन्वागमो हि शब्दः । सोऽपि<br>
परिच्छिन्नप्रमातृप्रयुक्तः स्वर्गादिपरोक्षे कथं प्रमाणमित्याशङ्क्य<br>
नादृष्टेऽर्थं शब्दमात्रस्य प्रामाण्यमुच्यते किन्त्वैश्वरस्यैव<br>
श्रुत्यादेरित्यभिप्रेत्य तस्यागमस्य प्रमाणेषु श्रेष्ठत्वं वक्तुं<br>
प्रसङ्गादीश्वरं साधयति कार्येति [क्: कार्येति नास्ति] । कार्यं<br>
कर्त्रविनाभूतमिति भूयोदर्शनाज्जगत् सकर्तृकमित्यर्थः ॥ २१ ॥</p>
<p>प्। १५८)</p>
<p>सकर्तृकं जगदिदं सम्भवाच्चेतनो हि सः ।<br>
कार्यस्याचिन्त्यरूपस्य कर्ता साधारणः कथम् ॥ २२ ॥</p>
<p>सकर्तृकमिति । नन्वनुमानेनेश्वरसाधनमनुपपन्नम् अनुमानं हि<br>
नित्यपरोक्षासाधकमित्यनुपदमुक्तत्वादिति [क्: परोक्ष] चेदुच्यते -<br>
कार्यस्य नोपादानाविनाभूतत्वनियमः योगिनिर्मितकार्यं व्यभिचारात् । ननु<br>
तत्रापि योगीच्छया झटिति सङ्घटितपरमाणव एवोपादानतां भजेरन्निति<br>
चेन्न नियतशिवकस्तूपककापालिकाकपालात्मकक्रमोल्लङ्घनेन<br>
व्यभिचारानपोहात् । नियतशिवकादिक्रमोल्लङ्घनं<br>
योगसामर्थ्यजनितमनपह्नवनीयम् । तेनैव सामर्थ्येन कार्यनिर्वाहे<br>
परमाणुसङ्घटनकल्पनस्य [क्, ख्: अपर] निर्युक्तिकत्वात् ।<br>
प्रसिद्धकारणादिक्रमेणैव घटं निर्मिमाणो योगी कुलाल एव भवेदिति च<br>
ज्ञेयम् । नहि कर्यस्य कर्त्रविनाभूतत्वानियमः अव्यभिचारात् । तस्मात् कार्यस्य<br>
सकर्तृकत्वानुमानं नानवस्थितम् । एवं साधितोऽपि कर्ता न जडः उपादान<br>
[क्, ख्: दाना] गोचरापरोक्षजाञादिमत्त्वरूपकर्तृत्वस्य<br>
जडेऽसम्भवादित्याह - सम्भवादिति ॥ २२ ॥</p>
<p>तस्मादचिन्त्यशक्तिः स आगमस्तद्विमर्शनम् ।<br>
पूर्णस्य त्वप्रतिहतं प्रमाणं सर्वतोऽधिकम् ॥ २३ ॥</p>
<p>यस्मादचिन्त्यरूपकार्यस्य प्राकृतः कर्ता न सम्भवति<br>
तस्मादचिन्त्यशक्तिर्जगत्कर्ता । तदिति लुप्तषष्ठ्यन्तं तस्य<br>
पूर्णस्याचिन्त्यशक्तेः । जगत्कर्तुर्विमर्शनं तत्त्वावगमको व्याहारात्मा<br>
व्यापार आगमः । अस्याचिन्त्यशक्तित्वादेवाशरीरिणोऽपि व्याहारात्मा व्यापार इति<br>
ज्ञेयम् । यस्मादेवंविधोऽयमागमः [क्, ख्: तस्मा]<br>
तस्मादप्रतिहतं सर्वथान्यैरबाधितं प्रमाणम् । अत एव सर्वतः<br>
प्रमाणेभ्योऽधिकं श्रेष्ठं प्रब्लमित्येतत् ॥ २३ ॥</p>
<p>प्। १५९)</p>
<p>तत्रैकस्तु महेशानः पुरा सृष्टेरुदाहृतः ।<br>
स्वतन्त्रो ह्यनुपादानः स्वातन्त्र्यभरवैभवात् ॥ २४ ॥</p>
<p>दृश्यं दृशिमात्रमिति अत्रोपपत्तिं वक्ष्यामि (११।७) इति प्रतिज्ञाय<br>
महता प्रबन्धेनागमस्य प्रमाणमूर्धन्यत्वं संसाध्य<br>
प्रतिज्ञातार्थनिर्वाहायागमोक्तार्थमनुवदति श्लोकदशकेन - तत्रेति ।<br>
आगमे इत्यर्थः । उपादानरहित इत्युदाहृतः । तथा चागमः - आत्मा वा<br>
इदमेक एवाग्र आसीन्नान्यत्किञ्चन मिषत् (ऐत० उ० २।१।१) नासदासीन्नो<br>
सदासीत्तदानीम् (ऋ १०।१२९।१) निरुपादानसम्भारः स्वात्मभित्तौ हि<br>
लीलया । जगच्चित्रं समुल्लिख्य क्रीडत्येष महेश्वरः ॥ इत्यादिः । स्वातन्त्र्यस्य<br>
भर उत्कर्षः तस्य वैभवान्माहात्म्यादवभासयदित्यन्वयः ॥ २४ ॥</p>
<p>स्वात्मभित्तौ जगच्चित्रं विलासायावभासयत् ।<br>
यथा स्वप्नमनोराज्ये कल्पितं स्वेन केवलम् ॥ २५ ॥</p>
<p>विलासाय क्रीडनाय । यथा स्वप्ने मनोराज्ये वा [क्: वा नास्ति] स्वेन<br>
केवलमुपादानाद्यनपेक्ष्य परिकल्पितं देहम् ॥ २५ ॥</p>
<p>अहन्त्वेनैव गृह्णाति देहं तद्वद्यं जगत् ।<br>
न ते रूपं यथा देहः स्वप्नव्यावृत्तिहेतुतः ॥ २६ ॥</p>
<p>तत्कालेऽहन्त्वेन गृह्णाति तद्वद् अयम् ईश्वरः स्वपरिकल्पितं जगदहन्त्वेनैव<br>
गृह्णाति । यदुक्तम् - स्वाङ्गभूतेषु [स्वाङ्गरूपेषु इति तत्रत्य<br>
पाठः] भावेषु प्रमाता कथ्यते पतिः (ई० प्र० ३।१४) इति । न त इति ।<br>
यथा हि मनोराज्यपरिकल्पितदेहो न ते स्वरूपम् स्वप्नादौ व्यावृत्तेः ॥ २६ ॥</p>
<p>प्। १६०)</p>
<p>तथास्य न जगद्देहो व्यावृत्तेः प्रलये ननु ।<br>
देहादिव्यतिरिक्तस्त्वं यथा केवलचिन्मयः ॥ २७ ॥</p>
<p>दार्ष्टान्तिके योजयति - तथेति । अस्य ईश्वरस्य । अहन्त्वेन गृहीतमपि जगन्न<br>
देहः प्रलये जगतो व्यावृत्तेः । यथा जाग्रदाद्यवस्थास्वनुवृत्तस्य<br>
चिदात्मनस्तवावस्थाननुवृत्तदेहादिव्यतिरिक्तत्वम् [क्: स्तता]<br>
एवमीश्वरोऽपि प्रलयाननुवृत्तजगद्व्यतिरिक्तशुद्धचिन्मय इत्याह -<br>
देहादीति ॥ २७ ॥</p>
<p>एवं देवो जगच्छून्यचिदेकवपुरव्ययः ।<br>
तेनेदं स्वात्मनि जगच्चित्रमुन्मीलितं ननु ॥ २८ ॥</p>
<p>अव्यय इत्यनित्यजगद्व्यतिरिक्तत्वनिर्वाहकं विशेषणम् । तेन चिदेकवपुषा<br>
ईश्वरेण ॥ २८ ॥</p>
<p>क्वोन्मीलयेज्जगच्चित्रं स्वान्यस्य क्वाप्यसम्भवात् ।<br>
ऋते चितिं कदाचिद्वा क्व किं भवितुमर्हति ॥ २९ ॥</p>
<p>पूर्णस्य त्वप्रतिहतम् (११।२३) इत्युक्तं पूर्णत्वं साधयति - क्वेति ।<br>
स्वस्मादन्यस्य दृश्यस्य क्वापि स्वस्मादन्यत्रासम्भवाज्जगच्चित्रं<br>
क्वोन्मीलयेदित्यर्थः । कुतः क्वापि स्वान्यस्यासम्भव इति चेदाह - ऋत इति ।<br>
कदा क्व मिमिति कालदेशाकारप्रतिषेधः ॥ २९ ॥</p>
<p>यत्राभावश्चितेर्ब्रूयात् स देशो नैव सिध्यति ।<br>
अभावश्च चितेः केन सिध्येत्तस्माच्चितिः परा ॥ ३० ॥</p>
<p>यत्रेति । यत्र चिदभावस्तद्देशप्रकाशासम्भवान्न सिद्ध्येत् सिद्धेः<br>
प्रकाशायत्तत्वादिति भावः । अभावश्चेति । चितः सर्वप्रकाशकत्वेन<br>
तदभावः केन सिध्येदिति भावः । तस्मात् चिदभावस्यासिद्धेः । परा अनिषेध्या<br>
निषेधावधिभूतत्वात् ॥ ३० ॥</p>
<p>महासत्ता जगद्ग्रासशीला पूर्णाऽवभासते ।<br>
समुद्रमन्तरा भङ्गा दिवानाथं विना प्रभाः [ख्, ग्:<br>
भा] ॥ ३१ ॥</p>
<p>अत एव महासत्ता । महती अपरिच्छिन्ना सत्ता यस्याः । अत एव जगतस्तया<br>
व्याप्तत्वाज्जगतो ग्रसनं शीलं यस्याः । अत एव पूर्णा । अत एव तदविनाभूतं<br>
जगदिति सदृष्टान्तमाह - समुद्रमिति ॥ ३१ ॥</p>
<p>प्। १६१)</p>
<p>यथा न सन्ति तद्वद् वै संविद्रूपं विना जगत् ।<br>
तस्मादेष महादेवः शुधचैतन्यविग्रहः ॥ ३२ ॥</p>
<p>यथा हि समुद्राद्यविनाभूतास्तरङ्गादयस्तथा [क्, ख्:<br>
समुद्रावि] संविद्रूपाविनाभूतं जगत् । यस्मात्संविदविनाभूतं जगत्<br>
तस्माच्छुद्धचैतन्यविग्रहो दृश्यलेशरहित आसीदिति सम्बन्धः ॥ ३२ ॥</p>
<p>आसीत् सृष्टेः पुरा तस्मादुत्पन्नं तत्र संस्थितम् ।<br>
तस्मिन् विलीयते चान्ते जगदेतच्चराचरम् ॥ ३३ ॥</p>
<p>तस्मात् महादेवात् यथा हि समुद्रादेरुत्पत्त्यादिमतां तरङ्गादीनां<br>
समुद्रादिमात्राद्यात्मत्वम् एवं जगतश्चिन्मात्रात्मत्वमिति भावः ॥ ३३ ॥</p>
<p>इत्यागमप्रसिद्धोऽर्थस्तन्न विप्रतिपद्यते ।<br>
अदृष्टार्थेषु संवादात् प्रमाणं ह्यागमो भवेत् ॥ ३४ ॥</p>
<p>इतीति । तत्रैकस्तु (११।२४) इत्यादिश्लोकदशकोक्तः । तत् आगमोक्तम् । न<br>
विप्रतिपद्यते संशयविषयतां न प्राप्नोति । कुत एवमिति चेदाह - अदृष्टेति<br>
। यत्प्रमाणं हि क्वचिद्विसंवादि तत्प्रमितोऽर्थो विप्रतिपद्यते । यत्प्रमाणं<br>
सर्वत्राविसंवादि तत्प्रमितोऽर्थो न विप्रतिपद्यत इति नियमः । आगमस्त्वदृष्ट<br>
एव प्रमाणं न क्वचिद्विसंवादि अतो न तत्सिद्धोऽर्थो विप्रतिपद्यते । अतः सर्वथा<br>
आगमः प्रमाणमेव भवेदिति भावः ॥ ३४ ॥</p>
<p>दृश्यन्ते मणिमन्त्रादिसिद्धयः सर्वतो यतः ।<br>
नाल्पप्रज्ञो विजानीयाद् मणिमन्त्रमहाफलम् ॥ ३५ ॥</p>
<p>ननु वेदाद्यागमो नेश्वरोक्तः प्रमाणाभावादिति चेदाह - दृश्यन्त इति ।<br>
मणिमन्त्रौषधानामागमोक्तानां सिधयः फलोत्पत्तयः सर्वतः [क्:<br>
सर्वत्र] साधकेषु यतो दृश्यन्ते तस्मादागमः सर्वज्ञगदित इति<br>
सम्बन्धः । यतो मण्यादिफलमीश्वरादन्योऽल्पप्रज्ञो ज्ञातुं [क्:<br>
दातुम्] न समर्थ इत्याह - नेति ॥ ३५ ॥</p>
<p>प्। १६२)</p>
<p>तस्मात् सर्वज्ञगदितो ह्यागमः सर्वदर्शनः ।<br>
तत्रोक्तो देव एवादौ सृष्टेर्जगत आस्थितः ॥ ३६ ॥</p>
<p>सर्वदर्शन इति । दृश्यतेऽनेनेति दर्शनं प्रमाणव्यापारः [क्, ख्:<br>
प्रमाणम्] सर्वत्र दर्शनं यस्य । दृष्टादृष्टविषय इति यावत् ।<br>
देवश्चिन्मात्रमूर्तिरीश्वरः एवकारेण प्रधानादिव्यावृत्तिः ॥ ३६ ॥</p>
<p>निरुपादान एवादौ सृष्टवानखिलं जगत् ।<br>
यस्माद् [क्: अस्मा] महेश्वरः पूर्णस्वच्छस्वातन्त्र्यसंयुतः ॥<br>
३७ ॥</p>
<p>आदौ स्वयमेकोऽपि सृष्टिकाले उपादानं कुतश्चित् सम्पादयतीति चेन्नेत्याह ##-<br>
घटादिकार्यमवभासयति ईश्वरो निरुपादानश्चेत् कथं क्वावभासयेदिति<br>
चेदाह - यस्मादिति । पूर्णमपरिच्छिन्नं स्वच्छमकृत्रिमं सहजं<br>
स्वातन्त्र्यम् तेन युतः ॥ ३७ ॥</p>
<p>चिदात्मभित्तावखिलं चित्रमुन्मीलयेद् [क्, ख्, घ्: लय] जगत्<br>
।<br>
न तज्जगत् सम्भवति बहिः क्वचिदवस्थितम् ॥ ३८ ॥</p>
<p>चिदात्मेति । यस्मात् स्वस्य पूर्णत्वेन स्वान्यस्यासम्भवः<br>
पूर्णस्वातन्त्र्ययुतश्च तस्मात् स्वस्मिन् चिदात्मरूपभित्तौ अखिलं<br>
जगच्चित्रमुन्मीलयेदिति भावः । नन्वात्मभित्तावुन्मीलयतीति कुत एतदिति चेदाह ##-</p>
<p>पूर्णत्वादीश्वरस्येह स्थानमन्यन्न विद्यते ।<br>
अन्यस्थानस्थितं तच्च कथञ्चिन्नैव सिध्यति ॥ ३९ ॥</p>
<p>कुतो न सम्भवतीति चेदाह - पूर्णत्वादिति । व्रीहिभिः पूर्णे घटेऽन्यस्य<br>
स्थानाभाव इव दिगादिनामात्मना पूर्णत्वेन नान्यस्य स्थानमस्तीत्यर्थः ।<br>
आत्मनोऽपूर्णत्वाभ्युपगमेऽपि [ख्, ग्: आत्मनः पू] न तदन्यत्र<br>
जगत्सिद्ध्यति चित्प्रकाशबहिर्गतस्याप्रकाशादित्याह - अन्यस्थानेति ॥ ३९ ॥</p>
<p>प्। १६३)</p>
<p>तथा च दर्पणाभोगे प्रतिबिम्बवदेव हि ।<br>
जगदुन्मीलितं देवे चैवं सर्वं समञ्जसम् ॥ ४० ॥</p>
<p>नन्वेतदसमञ्जसम् अन्यस्वरूपान्तरन्यावभासादृष्टेश्चिदात्मस्वरूपे<br>
जगदवभासानुपपत्तेरित्याशङ्क्याह - तथा चेति । दर्पणेति ।<br>
दर्पणस्वरूपान्तः प्रतिबिम्बावभासवद् देवे चिदात्मस्वरूपे<br>
जगदुन्मीलितमवभासत इत्येवमभ्युपगमात् [क्: इत्येवाभ्यु] सर्वं<br>
समञ्जसमिति भावः ॥ ४० ॥</p>
<p>जगदादेर्हि देवस्य योगीव जगतः क्रियाः ।<br>
सङ्कल्पनगरप्रख्या सृष्टिर्देवस्य सम्मता ॥ ४१ ॥</p>
<p>ननु निरुपादानानस्य कर्तुः कार्यक्रिया न क्वचिद् दृष्टेति चेदाह -<br>
जगदादेरिति । जगत्कर्तुरित्यर्थः । ननु तर्हि योगिनिर्मितवज्जगदपि<br>
स्वनिर्मातुर्भिद्येत । तथा च कथमुक्तं चिदतिरिक्तं जगन्नास्तीति चेदाह -<br>
सङ्कल्पेति । देवस्य जगत्कर्तुः सङ्कल्पनगरवत् कर्तुरनतिरिक्ता सृष्टिरिति<br>
भावः ॥ ४१ ॥</p>
<p>राम ते मानसी सृष्टिर्मनोमय्येव केवला ।<br>
अनेकमातृमेयादिप्रचुरा ह्यवभासते ॥ ४२ ॥</p>
<p>ननु सङ्कल्पनगरमपि कर्तुर्भिन्नमेवेति चेन्नेत्याह - रामेत्यादि । मानसी<br>
सृष्टिः सङ्कल्पनगरप्रचुरा याऽवभासते सा मनोमयीति सम्बन्धः ॥ ४२ ॥</p>
<p>अनेकभेदभिनापि मनसोऽन्या नहि क्वचित् ।<br>
उत्पना मनसस्तत्र स्थिता तत्रैव लीयते ॥ ४३ ॥</p>
<p>एतदेव साधयति - अनेकेति । भेदैर्व्यावृत्तधर्मैर्भिन्नापि मानसी<br>
सृष्टिर्यतो मनस्युत्पन्ना तत्रैव स्थिता लीना च ततो मनसो नह्यन्येति<br>
सम्बन्धः ॥ ४३ ॥</p>
<p>सा केवलमनोरूपा यथा तद्वज्जगच्छिवात् ।</p>
<p>सेति । मानसी सृष्टिः । यथा मनस उत्पत्त्यादिना मानससृष्टेर्मनोमयत्वम्<br>
तथा चिदात्मनः शिवादुत्पत्त्यादिमज्जगच्चिन्मयमित्यर्थः । ननु<br>
शिवादुत्पन्नस्य जगतः शिवरूपतैव न चितिरूपतेति चेदाह - स इति । ननु<br>
चितेः कुलालवद्विग्रहः स्यादित्याशङ्क्य नेत्याह - अविग्रहेति । नास्ति<br>
चिदतिरिक्तो विग्रहो देहो यस्याः ॥ ४४ ॥</p>
<p>प्। १६४)</p>
<p>त्रिपुरानन्तशक्त्यैक्यरूपिणी सर्वसाक्षिणी ।<br>
सा चितिः सर्वतः पूर्णा परिच्छेदविवर्जनात् ॥ ४५ ॥</p>
<p>सा चितिरेव प्रकरणप्रतिपाद्या त्रिपुरेत्याह - त्रिपुरेति । शक्तयोऽस्य<br>
[शक्तिश्च शक्तिमांश्चैव पदार्थद्वयमुच्यते । शक्तयोऽस्य जगत्सर्वं<br>
शक्तिमांस्तु महेश्वरः ॥ इत्ययं श्लोकः<br>
परमार्थसारस्याभिनवगुप्तकृतेर्योगराजकृतविवृतौ (पृ० १०)<br>
श्रीसर्वमङ्गलाशास्त्रश्लोकत्वेनोद्धृतः ।] जगत्सर्वम् इत्युक्तनीत्या<br>
घटाद्याभासरूपा अनन्ता याः शक्तयः तासामैक्यं सङ्घट्टः तद्रूपिणी<br>
। यथा हि दर्पणे प्रतिभासमानप्रतिबिम्बानां दर्पण एव सङ्घट्टमयं<br>
रूपम् तथेति भावः । ननु तर्हि दर्पणवच्चितेर्जडरूपत्वमपि स्यादिति चेदाह ##-<br>
ज्ञानशक्तिरूपं न जडस्य सम्भवतीति भावः । प्रागुक्तमपि पूर्णत्वं<br>
सम्यक् साधयितुमुपक्रमते - सा चितिरिति ॥ ४५ ॥</p>
<p>कालो देशश्च लोकेऽस्मिन् परिच्छेदकरः स्मृतः ।<br>
तत्राकारमयो देशः कालस्तु स्यात् क्रियामयः ॥ ४६ ॥</p>
<p>ननु कथं परिच्छेदवर्जितेति चेदाह - काल इति । कालदेशयोरेव<br>
परिच्छेदकत्वं [क्: कत्वं … परिच्छेद नास्ति] लोके प्रसिद्धमिति<br>
भावः । ननु परिच्छेदकाभिमतयोर्देशकालयोः किं रूपमिति चेदाह -<br>
तत्रेति । तयोर्मध्ये इत्यर्थः । इहेदानीं घटः इत्यत्र इहेति गृहादिरूपो देशः<br>
इदानीमिति प्रातरादिरूपः कालश्च भासते । तत्र गृहादिरूपो देशः<br>
पृथिव्यादेः संस्थानविशेषात्माकार एव । कालस्तु सूर्यादिपरिस्पन्दादिरूपा<br>
क्रियैव । यदुक्तं श्रीप्रत्यभिज्ञायाम् - मूर्तिवैचित्र्यतो<br>
देशक्रममाभासयत्यसौ । क्रियावैचित्र्यनिर्भासात् कालक्रममपीश्वरः ॥<br>
(२।५) इति । तथा कालः सूर्यादिसञ्चारस्तत्तत्पुष्पादिजन्मैवेति च ।<br>
नह्याकारक्रियाभ्यां देशः कालो वान्य उदयगिर्यादिरूपेण<br>
सूर्यादिक्रियारूपेण वोपाधिनोपहितोऽखण्डः सम्भवति यतः<br>
सर्वव्यवहारस्योपाधिनैव निर्वाहात्तत्कल्पने प्रमाणप्रयोजनयोरभावात् ॥ ४६<br>
॥</p>
<p>प्। १६५)</p>
<p>यां चितिं समुपाश्रित्य स्यादाकारः क्रियापि वा ।<br>
तस्याः परिच्छेदकत्वमनयोः स्यात् कथं वद ॥ ४७ ॥</p>
<p>एवं देशकालयोः स्वरूपं विविच्य ताभ्यां परिच्छेदाभावं चिदात्मनः<br>
साधयति - यामिति । लोके हि शतायुषो गृहस्थस्य पुरुषस्य ततो महतः<br>
कलियुगात्मककालस्य जम्बूद्वीपात्मकदेशस्यैकांशेन शतवर्षकालेन<br>
गृहरूपदेशेन च परिच्छेद एतावत्कालं स्थित एतद्देशे स्थित इति प्रसिद्धः ।<br>
प्रकृते चिदात्मैकदेशाश्रयेण सतोर्देशकालयोराकारक्रियारूपयोः<br>
कथञ्चिदात्मपरिच्छेदकत्वमित्यर्थः ॥ ४७ ॥</p>
<p>कस्मिन् देशे च काले च चितिर्नास्तीह तद्वद ।<br>
यत्र न स्याच्चितिः सोऽपि कथं स्यादिति वै भवेत् ॥ ४८ ॥</p>
<p>ननु न [क्, ख्, ग्: न नास्ति] चिदात्माश्रितौ देशकालौ<br>
यतस्तयोर्महत्तरयोरेकदेशस्थो [क्, ख्: यस्त] घटादिवच्चिदात्मेति<br>
चेदाह - कस्मिन्निति । यत्रेति । देशे काले चेत्यर्थः [ख्, घ्:<br>
वेत्यर्थः] । सोऽपीति देशः कालोऽपीत्यर्थः । यथा हि घटशरावादिकं<br>
मृदविनाभूतं मृदाश्रितं मृदं विना न भवति यथा [क्, ख्:<br>
तथा] च दर्पणाविनाभूतं प्रतिबिम्बवस्तु दर्पणाश्रितं दर्पणं विना<br>
न भवति तथा चिदविनाभूतौ देशकालौ न तां विना स्त इति तदाश्रितावेवेति<br>
भावः ॥ ४८ ॥</p>
<p>प्। १६६)</p>
<p>अस्तिता हि पदार्थानां प्रकाशो नापरः खलु ।<br>
प्रकाशस्तु चितिः प्रोक्ता नाचितेः स्यात् [क्: नाचितः] प्रकाशता ॥ ४९ ॥</p>
<p>ननु सौरालोकवच्चितिर्वस्तुप्रकाशिका तथा च यथा सौरालोकरहितो<br>
घटादिरन्धकारेऽस्ति तथा चितिं विनापि देशादिभावोऽप्यस्त्विति चेदाह -<br>
अस्तितेति । सत्त्वमित्यर्थः । वस्तूनां सत्त्वं हि प्रकाशनमेव नेतरत् ।<br>
सत्त्वात्मकप्रकाशो हि चितिरेव । नास्ति चितिर्यस्य सोऽचितिः चिदविषय इति तात्पर्यम् ।<br>
तस्याचितेः [क्: नाचितः] प्रकाशता यतो नास्ति ततश्चितिरेव प्रकाश<br>
इत्यर्थः । तथा च सौरालोकं विनाऽन्धकारे<br>
घटादेर्भासनादालोकादन्यदस्तित्वं घटादेः । चित्प्रकाशं [क्, ख्:<br>
अतश्चि] विना घटादेः कथञ्चिदपि व्यवहाराभावाच्चित्प्रकाश<br>
एवास्तित्वमिति भावः ॥ ४९ ॥</p>
<p>प्रकाशस्तु सुमुख्यः स्याद्यः स्वतन्त्रः प्रकाशते ।<br>
जडा न स्वप्रकाशा हि चितियोगप्रकाशनात् ॥ ५० ॥</p>
<p>नन्वस्तु भावानां सत्त्वं प्रकाश एवेति तथापि घटः प्रकाशते चितिः<br>
प्रकाशत इति व्यवहारसाम्यात् कथं चितिर्घटादेर्दृश्यस्याश्रयभूतेति<br>
चेदाह - प्रकाश इति । यः स्वतन्त्रः अन्यानपेक्षः प्रकाशते तस्य प्रकाश<br>
एव सुमुख्यः [घ्: मुख्यः] । जडा इति । जडाश्चिदात्मभिन्ना न<br>
स्वप्रकाशाः अन्यानपेक्षप्रकाशा न भवन्तीत्यर्थः । हि यस्मात् । चितियोगेन<br>
चिद्विषयतापत्त्या प्रकाशनात् । चित्तादात्म्यमप्राप्तानामप्रकाशनान्न<br>
जडानां स्वतन्त्रः प्रकाश इति भावः ॥ ५० ॥</p>
<p>अन्यानपेक्षणेनैव चितिः स्वस्मिन् प्रकाशते ।<br>
जडाश्चितिं समाश्रित्य प्रकाशन्ते न चान्यथा ॥ ५१ ॥</p>
<p>चितिस्तु न तथेत्याह - अन्येति । स्वस्मिन् अन्यतादात्म्यमनुपगते स्वस्वरूपे<br>
[क्, ख्: स्वरूपे] समाध्यादिदशासु प्रकाशते । तस्माच्चिज्जडयोः<br>
प्रकाशवैषम्याच्चितिमाश्रित्यैव जडाः प्रकाशन्ते न स्वातन्त्र्येणेत्यर्थः ॥<br>
५१ ॥</p>
<p>प्। १६७)</p>
<p>अप्रकाशेऽपि वस्तूनामस्तिता चेत्तदा शृणु ।<br>
अस्ति नास्तीति लोकेऽस्मिन् व्यवस्था नहि सेत्स्यति ॥ ५२ ॥</p>
<p>अस्तु भावानामाकाशाश्रितत्ववच्चिदाश्रितत्वम् तथाप्यस्ति प्रकाशते<br>
चेत्यादिव्यवहारादस्तिता प्रकाशाद् [क्: काशवद्] भिन्नैवेति चेदाह ##-<br>
[क्: सम…आद्ये नास्ति] वा ? आद्ये<br>
समनियतयोर्घटत्वकलशत्वयोरिवाभेदः सिद्ध एवेति मत्वा द्वितीये<br>
दूषणमाह - अस्तीति । यद्यप्रकाशेऽप्यस्तित्वं घटादेस्तर्हि अयं<br>
नास्त्यप्रकाशमानत्वात् इत्यादि व्यवस्था न सेत्स्यतीति भावः । ननु तर्ह्ययं<br>
प्रकाशतेऽस्ति च यतः प्रकाशते ततोऽस्तीत्यादिव्यवहारः कथमिति चेदुच्यते<br>
दृश्यः प्रत्यक्षत्वादित्यादिवन्नेय इति ॥ ५२ ॥</p>
<p>तस्माद्वस्त्वस्तिता लोके चित्प्रकाशो न चापरः ।<br>
यथा हि प्रतिबिबिम्बानां सत्त्वं दर्पण एव हि ॥ ५३ ॥</p>
<p>तस्मादिति । प्रकाशास्तित्वयोः समनियतत्वादित्यर्थः । अत्र दृष्टान्तः -<br>
अथेति । धर्मधर्मिणोस्तादात्म्याभिप्रायेणोक्तम् - दर्पण एवेति ।<br>
दर्पणसत्त्वमेव प्रतिबिम्बानां सत्त्वमित्यर्थः ॥ ५३ ॥</p>
<p>तथा चितिर्जगत्सत्ता ततः सर्वं चितिर्भवेत् ।<br>
अधिकं भासते यत्तु तन्नैर्मल्यमहित्त्वतः [क्: महत्त्वतः] ॥ ५४ ॥</p>
<p>एवं चित्प्रकाशयोस्तादात्म्यात् चितिर्जगत्सत्तेति सर्वं जगत् । ननु चितिरेव सर्वं<br>
चेत्तर्हि चितिरित्येव भासेत घटः पट इत्यधिकांशभासनं कथमिति चेदाह</p>
<ul>
<li>अधिकमिति । तन्नैर्मल्येति । तस्याश्चितेर्नैर्मल्यस्य महित्त्वतो [क्:<br>
महत्त्वतः] माहात्म्यादित्यर्थः ॥ ५४ ॥</li>
</ul>
<p>प्। १६८)</p>
<p>काठिन्यनिर्मलत्वाभ्यां प्रतिबिम्बावभासनम् ।<br>
तयोस्तु तारतम्येन प्रतिबिम्बः स्फुटोऽस्फुटः ॥ ५५ ॥</p>
<p>ननु दर्पणेऽधिकावभासः प्रतिबिम्बविधया भवेत् प्रकृते चिदात्मनि<br>
कथमधिकावभास इति चेत्प्रतिबिम्बविधयैवेति वक्तुं प्रतिबिम्बनिमित्तं<br>
विवेचयति - काठिन्येति । काठिन्यमरिक्तात्मत्वम् [क्, ख्:<br>
काठिन्यभरितात्मत्वम्] प्रतिबिम्बावभासनं भवेदिति शेषः । तयोः<br>
काठिन्यनिर्मलत्वयोः । तारतम्येन न्यूनाधिकभावेन ॥ ५५ ॥</p>
<p>दर्पणे च जले चापि स्पष्टमेतद्धि लक्ष्यते ।<br>
जडत्वाद् दर्पणादेस्तु स्वातन्त्र्यपरिवर्जनात् ॥ ५६ ॥</p>
<p>काठिन्यनिर्मलत्वयोराधिक्येन दर्पणे स्फुटः प्रतिबिम्बः न्यूनत्वेन<br>
जलेऽस्फुटः प्रतिबिम्बः । एतच्च सर्वैः स्पष्टं लक्ष्यते । भित्तौ<br>
नैर्मल्याभावादाकाशे काठिन्याभावाच्च न प्रतिबिम्बावभास इति भावः ।<br>
ननु चितेः स्वान्तः [क्: स्वतः] प्रतिबिम्बावभासने<br>
दर्पणवद्बिम्बापेक्षापि स्यादिति चेदाह - जडत्वादिति । परिवर्जनाद्<br>
बिम्बापेक्षेति सम्बन्धः ॥ ५६ ॥</p>
<p>बिम्बापेक्षा चितेः स्वच्छस्वातन्त्र्यादनपेक्षता ।<br>
निर्मलत्वं स्वतःसिद्धं चितेर्मालिन्यवर्जनात् ॥ ५७ ॥</p>
<p>स्वच्छं [क्: स्वच्छ] परिच्छेदमलरहितं सार्वत्रिकं यत् स्वातन्त्र्यं<br>
तस्मात् चितेर्बिम्बानपेक्षता । यदुक्तम् -</p>
<p>अन्तर्विभाति सकलं जगदात्मनीह<br>
यद्वद्विचित्ररचना मुकुरान्तराले ।<br>
बोधः [परं निज इति तन्त्रसारस्थः (पृ० १९)<br>
ईश्वरप्रत्यभिज्ञाविवृतिविमर्शिनीस्थश्च (भा० २ पृ० २०३) पाठः<br>
। परमार्थसारयोगराजविवृतौ (प्। ३९) तु मूलस्थित एव पाठो<br>
दृश्यते ।] पुनर्निजविमर्शनसारयुक्त्या [वृत्त्या इति तन्त्रसारस्थः<br>
पाठः]<br>
विश्वं परामृशति नो मुकुरस्तथा तु ॥ इति । (त० सा० पृ० १९)</p>
<p>ननु जलादेः कतकादिना नैर्मल्यं सम्भवति चितेः कथमिति चेदाह -<br>
निर्मलत्वमिति । आकाशवदसङ्गत्वेन मालिन्यवर्जनात् ॥ ५७ ॥</p>
<p>प्। १६९)</p>
<p>अनेकरसतैव स्याद् मालिन्यं तत् [ग्, घ्: सा] चितेर्नहि ।<br>
ऐकात्म्यरूप्याच्चिच्छक्तेरखण्डत्वाच्च सर्वथा ॥ ५८ ॥</p>
<p>जलादिगतं मालिन्यं किम् ? यच्चितिरूपे नास्तीत्युच्यते इत्याशङ्क्याह -<br>
अनेकेति । अनेकरसत्वं वस्त्वन्तरसम्मिलितत्वम् । यथा पार्थिवरजःसम्मिलितत्वं<br>
जले मालिन्यम् । यथा च दर्पणे काचान्यांशसम्मिलितत्वम् । नन्वेवंविधं<br>
मालिन्यं चितेः कुतो नेति चेदाह - ऐकात्म्यरूप्यादिति । अवयविनां<br>
स्वावयवान्तरालेषु स्वातिरिक्तांशमेलनान्मालिन्यसम्भवः । चिदात्मनो<br>
निरवयवत्वेनैकरूप्यान्न मालिन्यमिति भावः । एवं नैर्मल्ये निमित्तमुक्त्वा<br>
काठिन्येऽपि निमित्तमाह - अखण्डेति । अखण्डत्वादरिक्तात्मभावहेतोरिति<br>
सम्बन्धः । रिक्तात्मत्वमवकाशात्मत्वम् । अवकाशवत्त्वमिति यावत् । लोके<br>
ह्यवयवसंश्लेषतारतम्येन काठिन्यतारतम्यं दृष्टम् । यदवयवानां<br>
संश्लेषाधिक्यम् तत्र काठिन्याधिक्यम् । संश्लेषन्यूनत्वे काठिन्यन्यूनता ।<br>
दृष्टं चैतत्पाषाणजलयोः । संश्लेषे आधिक्यं चावयवांशानां<br>
सम्बन्धाधिक्यनिमित्तम् । तथाहि - यस्माद्यस्यावयवांशा<br>
यावन्तोऽधिकाः संयुक्तास्तस्य तावदधिकः संश्लेषस्तावदधिकं<br>
काठिन्यं च [क्, ख्, ग्: च नास्ति] तथा यस्य यावदवयवांशा<br>
असंयुक्तास्तस्य तावदंशावच्छेदेनान्तरवकाशवत्त्वाद्रिक्तात्मत्वाच्च<br>
तस्यानधिककाठिन्यवत्त्वमिति । चितेस्तु<br>
निरवयवत्वेनाखण्डत्वादरिक्तात्मत्वमिति भावः ॥ ५८ ॥</p>
<p>अरिक्तात्मभावहेतोर्नैर्मल्यं सर्वतोऽधिकम् ।<br>
अस्वतो भासमानस्य भानमन्यानुषङ्गतः ॥ ५९ ॥</p>
<p>अरिक्तात्मभावहेतोश्चितेर्नैर्मल्यं सर्वतोऽधिकम् । प्रकृते नैर्मल्यमिति<br>
काठिन्यस्याप्युपलक्षणम् । तथा च चितेर्नैर्मल्यं काठिन्यं च सर्वतो<br>
दर्पणादेरधिकमित्यर्थः ।<br>
अवयविनामवयवांशेष्ववकाशतारतम्यसम्भवात्तदवकाशेषु<br>
वस्त्वन्तरप्रवेशतारतम्यसम्भवाच्च काठिन्यनैर्मल्यतारतम्यम्<br>
चितेरखण्डत्वेन सर्वथा रिक्तात्मत्वाद्धेतोर्नैर्मल्यं काठिन्यं च<br>
सर्वतोऽधिकमिति भावः । ननु जगतः प्रतिबिम्बत्वे प्रमाणाभावान्न<br>
प्रतिबिम्बत्वमिति चेत् प्रतिबिम्बलक्षणयोगात् प्रतिबिम्बत्वमिति वक्तुं<br>
प्रतिबिम्बलक्षणमाह - अस्वत इति । अन्यासम्बन्धेऽभासमानत्वे<br>
सत्यन्यसम्बन्धेन भासमानत्वं प्रतिबिम्बत्वम् [क्: अन्यप्रति] । यथा<br>
प्रतिबिम्बघटो दर्पणं विनाऽभासमानो दर्पणसम्बन्धेनैव भासते एवं<br>
चितिं विनाऽभासमानं चितिसम्बन्धेनैव भासत इति जगत् प्रतिबिम्बात्मकमेव ॥<br>
५९ ॥</p>
<p>प्। १७०)</p>
<p>प्रतिबिम्बस्वरूपज्ञाः प्रतिबिम्बं प्रचक्षते ।<br>
जगदेतादृशं सर्वं सर्वैः समभिलक्षितम् ॥ ६० ॥</p>
<p>प्रतिबिम्बमिति । प्रतिबिम्बत्वमित्यर्थः । एतादृशं प्रतिबिमलक्षणवत् ॥ ६० ॥</p>
<p>स्वतो न भासते क्वापि भासते च चिदाश्रयात् ।<br>
अतो जगत् स्यादादर्शप्रतिबिम्बसुसम्मितम् ॥ ६१ ॥</p>
<p>लक्षणं जगति योजयति - स्वत इति । सुसम्मितं समम् ॥ ६१ ॥</p>
<p>चितिर्विचित्राऽन्यभावैरुपरक्तापि भासिनी ।<br>
स्वरूपादप्रच्युतैवादर्शवल्लेशतोऽपि हि ॥ ६२ ॥</p>
<p>एवं जगतः प्रतिबिम्बलक्षणयोगात् प्रतिबिम्बत्वमुपपाद्य<br>
चितेर्दर्पणतुल्यतां वक्तुं प्रतिबिम्बग्राहिणो लक्षणं चिति योजयति - चितिरिति ।<br>
अन्यस्वरूपोपरक्तत्वेन भासमानत्वे [क्: मानेत्यप्र]<br>
सत्यप्रच्युतस्वरूपत्वं प्रतिबिम्बग्राहित्वम् । भासिनीति । भासनमात्ररूपा । अत<br>
एव लेशतोऽप्यप्रच्युतेत्यन्वयः ॥ ६२ ॥</p>
<p>दर्पणप्रतिबिम्बानां दर्पणानन्यता यथा ।<br>
चिदात्मप्रतिबिम्बानां चिदात्मानन्यता तथा ॥ ६३ ॥</p>
<p>एवं महता प्रयत्नेन जगतः प्रतिबिम्बत्वे साधिते फलितमाह - दर्पणेति ॥<br>
६३ ॥</p>
<p>प्। १७१)</p>
<p>दर्पणे प्रतिबिम्बो हि बिम्बहेतुर्निरूपितः ।<br>
चितिः(ति) स्वातन्त्र्यहेतुः स्यात् प्रतिबिम्बो हि जागतः ॥ ६४ ॥</p>
<p>स्वच्छस्वातन्त्र्यादनपेक्षता (११।५७) इति चिति प्रतिबिम्बने [क्,<br>
ख्, ग्: प्रतिबिम्बे] न बिम्बापेक्षेत्युक्तम् तन्निर्वाहयितुमुपक्रमते -<br>
दर्पण इति । बिम्बं हेतुर्यस्य स बिम्बहेतुः । स्वातन्त्र्यं हेतुर्यस्य स जागतः<br>
प्रतिबिम्बः ॥ ६४ ॥</p>
<p>स्वसङ्कल्पाद्राम पश्य स्वात्मनि प्रतिबिम्बितान् ।<br>
भावान् बिम्बविनाभूतान्निर्निमितावभासनान् ॥ ६५ ॥</p>
<p>बिम्बं विना प्रतिबिम्बने दृष्टानमाह - स्वसङ्कल्पेति । स्वात्मनि<br>
अन्तःकरणपरिछिन्नचैतन्ये । निर्गतं निमित्तं यस्य निर्निमित्तमवभासनं<br>
येषाम् दर्पणप्रतिबिम्ब इव नालोकादिनिमित्तापेक्षापीति भावः ।<br>
सङ्कल्पान्मनोराज्ये भासमाना भावाः प्रतिबिम्बलक्षणयोगात्<br>
प्रतिबिम्बभूताः तेषामवभासनं बिम्बाद्यनपेक्षमेव प्रसिद्धम् एवं<br>
परचिति जगत्प्रतिबिम्बनमिति भावः ॥ ६५ ॥</p>
<p>सङ्कल्प एव स्वातन्त्र्यं चितेरुच्छूनमीर्यते ।<br>
असङ्कल्पदशायां सा चितिः स्वच्छैकरूपिणी ॥ ६६ ॥</p>
<p>सङ्कल्पपदार्थ विवृणोति - सङ्कल्प इति । चिदात्मनो यत्स्वातन्त्र्यं नाम<br>
शक्तिः तस्य शक्तित्वादेव चिदात्मानतिरेकत्वं सूक्ष्मरूपत्वं च ।<br>
तद्यदोच्छूनं पुष्टं भवति दृश्याकारत्वेन स्थूलतां प्राप्नोतीति यावत्<br>
तदा तत्स्वातन्त्र्यमेव सङ्कल्प इतीर्यते [क्: इतीर्यते…षङ्कल्प नास्ति] ।<br>
यथा हि तव स्वातन्त्र्यमेव सङ्कल्परूपम् । स [क्, ख्:<br>
तत्वमप्यनेक] त्वय्यनेकभावान् प्रतिबिम्बत्वेनावभासयति<br>
एवमेवेश्वरस्य स्वातन्त्र्यमपि जगदवभासयतीति भावः । असङ्कल्पकाले च<br>
यथा तवात्मभूता [क्, ख्: तथा चात्म] चितिः प्रतिबिम्बवर्जनेन<br>
स्वच्छैकचिन्मात्ररूपिणी ॥ ६६ ॥</p>
<p>प्। १७२)</p>
<p>एवं चितेर्विशुद्धैकरूपायाः सृष्टितः पुरा ।<br>
बृहत् स्वातन्त्र्यमभवत् सङ्कल्पात्मकमेव तत् ॥ ६७ ॥</p>
<p>एवं सृष्टेः पुरा प्रलये विशुद्धैकरूपा या परा चितिस्तस्या यद्<br>
बृहदपरिच्छिन्नं स्वातन्त्र्यं तदेव सृष्ट्यादौ सङ्कल्पात्मकमभवत् ।<br>
शुद्धचिद्दशायां स्वातन्त्र्यस्य तदेकरूपत्वेन स्थितस्य सृष्ट्यादौ<br>
जगद्रूपतापत्तिरेव सङ्कल्पत्वमिति भावः ॥ ६७ ॥</p>
<p>तत एतत्समाभातं प्रतिबिम्बात्मकं जगत् ।<br>
बृहत्सङ्कल्पसुस्थैर्याच्चिरमेतद् विभासते ॥ ६८ ॥</p>
<p>ततः सङ्कल्पादेतज्जगत्प्रतिबिम्बात्मकं समाभातं भवति । ननु<br>
यथाऽस्मत्सङ्कल्पभासितभावानामस्थिरत्वम्<br>
एवमीश्वरसङ्कल्पभासितस्याप्यस्थैर्यं कुतो नेति चेदाह - बृहदिति ।<br>
बृहतः सङ्कल्पस्य स्थिरत्वेनैतज्जगच्चिरं भासते सङ्कल्पजावभासस्य<br>
सङ्कल्पान्यूनकालत्वनियमादिति भावः ॥ ६८ ॥</p>
<p>साधारणं जगद् भाति पूर्णस्वातन्त्र्यहेतुतः ।<br>
अन्येषां तदपूर्णत्वाद् भात्यसाधारणात्मना ॥ ६९ ॥</p>
<p>ननु तथापि स्वसङ्कल्पजातं स्वात्मन एव भासते नान्यस्य ।<br>
ईश्वरसङ्कल्पजातजगतः कथं सर्वसाधारण्येन भसनमिति [घ्:<br>
भान] चेदाह - साधारणमिति । ईश्वरस्य पूर्णस्वातन्त्र्यात्<br>
सर्वस्वातन्त्र्याद्धेतोरित्यर्थः । तदपूर्णत्वात् स्वातन्त्र्यापूर्णत्वात्<br>
सर्वस्वातन्त्र्याभावादित्यर्थः । ईश्वर इदमीदृशं जगत्<br>
प्रमात्रन्तरदृश्यमिति सङ्कल्पयति ततस्तथा भासते । जीवेन तथा<br>
सङ्कल्पितेऽपि जगति प्रमात्रन्तरदृश्यमित्यंशेऽस्वातन्त्र्यान्न स्ॐऽशो भासत<br>
इति भावः ॥ ६९ ॥</p>
<p>अभ्यासान्मणिमन्त्राद्यैः स्वातन्त्र्यं तु यथा यथा ।<br>
त्यजेत् सङ्कोचमात्मस्थं तथा तत्र हि भासनम् ॥ ७० ॥</p>
<p>जीवानामपूर्णं स्वातन्त्र्यमिति तत्सङ्कल्पितानामसाधारण्यमुक्तम् । तस्यैव<br>
स्वातन्त्र्यस्योपायैर्यावत् सङ्कोचहानिस्तावत् पूर्णत्वमित्याह - अभ्यासादिति ।<br>
अभ्यासः शुद्धचिदात्मतत्त्वस्याहमित्यविच्छिन्नानुसन्धानम् । मणिमन्त्रौ<br>
प्रसिद्धौ । आदिनौषधिः । एतैः साधितैः । तत्र तत्स्वातन्त्र्यकल्पिते ॥ ७० ॥</p>
<p>प्। १७३)</p>
<p>पश्यैन्द्रजालिकं राम निरुपादानयोगतः ।<br>
भासयन्तं जगच्चित्रं सङ्कल्पादेव सर्वतः ॥ ७१ ॥</p>
<p>अत्रोदाहरणमाह - पश्येति । ऐन्द्रजालिको हि<br>
साधितमणिमन्त्राद्यैर्गजतुरगादिरूपं चित्रं जगदुपादानमनपेक्ष्यैव<br>
सङ्कल्पमात्रेण सर्वतो भासयतीति भावः । यद्वा<br>
मानससृष्टेरसाधारणमस्थैर्यमर्थक्रियाभावश्चेति [क्:<br>
सृष्टमसा-] बाह्यसृष्टिवैसादृश्याद् दृष्टान्तान्तरमाह ##-</p>
<p>साधारणं स्थिरं स्वार्थक्रियार्हं भूय एव तु ।<br>
स्वात्मन्युपसंहरेच्च जगदेवं विभसते ॥ ७२ ॥</p>
<p>स्वीया याऽर्थक्रिया घटादेरुदकाहरणादिरूपा तदर्हम् । एवंविधं<br>
जगदैन्द्रजालिकः सृष्ट्वा भूयः स्वात्मनि स्वसृष्टं सर्वमुपसंहरेच्च ।<br>
एवमीश्वरसृष्टमपि जगद्विभासते ॥ ७२ ॥</p>
<p>योगिनः पश्य सृष्टिं तां पूर्णस्थैर्यसमावृताम् ।<br>
योगिनस्तु मितत्वेन सृष्टिर्बाह्या विभाविता ॥ ७३ ॥</p>
<p>नन्वेवमप्यैन्द्रजालिकसृष्टेरतिस्वल्पकालस्थायित्वेन वैसादृश्यमेवेति<br>
मत्वाह - योगिन इति । विश्वामित्रादेर्योगिनो<br>
नक्षत्रादिसृष्टिमाप्रलयस्थायित्वरूपपूर्णस्थैर्यसमावृतां<br>
पश्येत्यर्थः । ननु तथापि योगिनः सृष्टिरीश्वरसृष्टिवत् स्वस्वरूपे कुतो नेति<br>
चेदाह - योगिनस्त्विति । साधारणयोगिन ईश्वरापेक्षया परिच्छिन्नत्वेन<br>
परिमितस्वरूपत्वेन बहिःस्थानलाभात् परिमितशक्तित्वाच्च बाह्या<br>
सृष्टिर्विभावितेत्यर्थः । यस्तु पूर्णयोगी स बाह्यमनपेक्ष्य श्रीकृष्णादिवत्<br>
[क्, ख्: श्रीकृष्णादिः] स्वस्वरूपे<br>
एवाऽखिलविश्ववैचित्र्यमवभासयितुं समर्थ इति ध्येयम् ॥ ७३ ॥</p>
<p>प्। १७४)</p>
<p>अमितत्वात् सृष्टिरियं चिन्नाथस्यान्तरेव हि ।<br>
अत एव चिदात्मत्वव्यतिरेकादसत्यता ॥ ७४ ॥</p>
<p>नैवमीश्वर इत्याह - अमितत्वादिति । अत एव अन्तःसृष्टत्वादेव ।<br>
अन्यान्तरन्यावभासनं प्रतिबिम्बतुल्यमेवेति [क्: प्रतिबिम्बतुल्यमेवेति<br>
नास्ति] प्रतिबिम्बस्य [ग्: प्रति नास्ति]<br>
दर्पणात्मत्वव्यतिरेकेणासत्यत्ववज्जगतोऽपि चिदात्मत्वव्यतिरेकादसत्यतामाह</p>
<ul>
<li>[क्, ख्: चिदात्मव्य] चिदात्मत्वेति ॥ ७४ ॥</li>
</ul>
<p>जगतः प्रतिबिम्बस्यादर्शात्मत्वं विना यथा ।<br>
अत एव विचारेणासत्यतां याति नान्यथा ॥ ७५ ॥</p>
<p>असत्यता जगत इत्यन्वयः । अत एवेति । प्रतिबिम्बरूपत्वादेवेत्यर्थः । नान्यथेति ।<br>
प्रतिबिम्बात्मकमेतज्जगदिति विचारे कृते न सत्यतां प्राप्नोतीत्यर्थः ॥ ७५ ॥</p>
<p>सत्यं स्वभावं नो मुञ्चेदसत्यं तं परित्यजेत् ।<br>
जगत् पश्य भार्गवैतत् स्वभावादतिचञ्चलम् ॥ ७६ ॥</p>
<p>एवं प्रतिबिम्बत्वेनासत्यत्वं प्रसाध्यासत्यलक्षणवत्त्वादपि जगतोअसत्यतां<br>
वक्तुं प्रसङ्गात् सत्यासत्यलक्षणमाह - सत्यमिति ।<br>
अव्यभिचरितस्वभावं सत्यम् अन्यदसत्यमिति तदर्थः । एतत् प्रत्यक्षं जगत् ।<br>
अतिचञ्चलं क्षणिकम् ॥ ७६ ॥</p>
<p>सत्यासत्ये विभागेन भासेते सर्वतोऽखिलम् ।<br>
प्रतिबिम्बादर्शभानमिव तत्प्रविचारय ॥ ७७ ॥</p>
<p>कथमयं निश्चय इति चेद्विचारेण भवेदित्याह - सत्येति । सर्वतः सर्वत्र ।<br>
अखिलं तज्जगत् प्रविचारय । कथमिति चेदाह - प्रतिबिम्बादर्शभानमिवेति ।<br>
प्रतिबिम्बादर्शयोरनियतनियतरूपत्वेन [ग्: नियत नास्ति] भानवद्<br>
जगच्चिदात्मनोर्भानं भवेदिति प्रविचारयेति भावः ॥ ७७ ॥</p>
<p>प्। १७५)</p>
<p>आदर्शो ह्यचलस्तत्र चलं हि प्रतिबिम्बकम् ।<br>
तथा जगच्चलं संविदचला सर्वभाविता ॥ ७८ ॥</p>
<p>एतदेव दृष्टान्ते विचारपूर्वकं दार्ष्टान्तिके योजयति - आदर्श इति ।<br>
यावत्प्रतिबिम्बेषु वादर्शस्याव्यावृत्तत्वेनापरित्यक्तस्वभावत्वेन सत्यता<br>
घटप्रतिबिम्बस्यपटादिप्रतिबिम्बकाले व्यावृत्तत्वेन परित्यक्तस्वभावत्वाद<br>
सत्यतेति भावः । तथेति । घटादेर्जगतः परस्परं व्यावृत्तेः संविदः<br>
सर्वत्राऽव्यावृत्तेर्जगदसत्यं संवित् सत्येति ज्ञेयम् ।<br>
जगत्संविदोश्चलाचलत्वं सर्वैर्ज्ञातमित्याह - सर्वेति ॥ ७८ ॥</p>
<p>अत एव हि भावानां विचारासहरूपता ।<br>
तथा हि सूर्यालोको हि वस्तूनामवभासकः ॥ ७९ ॥</p>
<p>अत एव असत्यत्वादेव । यद्धि असत्यं तन्मरुतोयकेशोड्रकादिवदविचारसहमेव<br>
। विचारेणेदमीदृशमिति निर्णीतं न [क्, ख्: न नास्ति] भवेदिति<br>
भावः । विचारासहत्वमेवोपपादयति भावेषु तथा हीति ॥ ७९ ॥</p>
<p>उलूकादिदिवान्धानां विपरीतोऽन्धकारवत् ।<br>
प्रकाशत्वान्धकारत्वे न विविक्तेऽनयोः [विविक्तेऽनयोः इत्यत्र<br>
सन्धिरार्षः] स्फुटे ॥ ८० ॥</p>
<p>विपरीतः अनवभासकः । न विविक्ते विवेकमप्राप्ते । अनयोः सौरालोकतमसोः ।<br>
वस्त्ववभासकत्वं प्रकाशत्वम् अनवभासकत्वं प्रकाशविरुद्धत्वं<br>
वान्धकारत्वम् । एवं च सौरालोकस्य मनुष्यादीन् प्रत्यवभासकत्वेन<br>
उलूकादीन् प्रत्यनवभासकत्वेन [क्: कत्वं नैवम्] एवं तमसोऽपि<br>
मनुष्यादीन् प्रत्यनवभासकत्वेनोलूकादिन् प्रत्यवभासकत्वेन कस्य<br>
प्रकाशत्वं कस्य वान्धकारत्वमिति विवेक्तुमशक्यत्वेन विचारासहत्वमिति<br>
भावः ॥ ८० ॥</p>
<p>प्। १७६)</p>
<p>एवं विषं कस्यचित् स्यादविषं कस्यचिद् भवेत् ।<br>
मनुष्यादेः प्रतिघातकरी भीतिर्हि लक्ष्यते ॥ ८१ ॥</p>
<p>एवमन्येषामपि स्वभावानवस्थितिमाह - एवमिति । विषं<br>
वत्सनाभादिर्मनुष्यादेर्मारकं स्यात् तदुत्पन्नकृम्यादेरविषममारकम् ।<br>
प्रतीघातो गमनप्रतिबन्धः ॥ ८१ ॥</p>
<p>योगिनां गुह्यकादीनामप्रतीघातलक्षणा ।<br>
कालो देशश्च दीर्घो यो मनुष्यादिप्रभावितः ॥ ८२ ॥</p>
<p>अप्रतीघातो लक्षणं यस्याः । प्रतीघातकरी न भवतीति तात्पर्यम् । यः कालो<br>
देशश्च मनुष्यादिभिर्दीर्घत्वेन ज्ञातः स एव देवादीनामदीर्घ इत्याह -<br>
काल इति ॥ ८२ ॥</p>
<p>स एव विपरीतो वै देवानां योगिनामपि ।<br>
दर्पणे भासमानस्य दूरादेर्दूरता यथा ॥ ८३ ॥</p>
<p>कथमेकस्यैव दूरत्वमदूरत्वं चेति चेत् सदृष्टान्तमाह - दर्पण इति ॥<br>
८३ ॥</p>
<p>तथैवास्य स्वभावोऽपि विचारे [क्, ख्, घ्: विचारो न<br>
स्थिरीभवेत्] न स्थिरो भवेत् ।<br>
अत आश्रयरूपेण विना नास्ति हि किञ्चन ॥ ८४ ॥</p>
<p>तथैवेति । दर्पणे दृश्यमानो यः सुदीर्घोऽपि देशस्तस्य दर्पणानतिरिक्तत्वेन<br>
यथा न दीर्घत्वम् एवमेवात्र चिति भासमानालोकादीनामप्रकाशत्वादिकं<br>
विचारितं सद् न स्थिरं [ग्: अस्थिरम्] भवतीत्यर्थः । अतः<br>
प्रतिबिम्बात्मकत्वाज्जगत आश्रयरूपेण चिदात्मना विना नास्तीत्यर्थः ॥ ८४ ॥</p>
<p>प्। १७७)</p>
<p>यदस्तीति भाति तत्तु चितिरेव महेश्वरी ।<br>
एवं जगच्चिदेकात्मरूपं ते सम्यगीरितम् ॥ ८५ ॥</p>
<p>यदिति । यथा दर्पणेऽस्तीति भासमानानां प्रतिबिम्बानां दर्पण एव स्वरूपम्<br>
एवं चिदात्मनि यदस्तीति भाति तत्सर्वं चितिरेव महेश्वरीति स्वस्मिन्<br>
प्रतिबिम्बात्मकवैचित्र्यभासने स्वैश्वर्यमेव निमित्तम् न तु दर्पणस्येव<br>
बिम्बमिति [क्, ख्: प्रतिबिम्ब] सूचितम् । अध्यायादौ यत्पृष्टं<br>
कथं चितेरन्यच्चेत्यं [क्, ख्: चैत्यम्] नास्तीति तदियता [क्,<br>
ख्: तदीयता] ग्रन्थेनोपपाद्योपसंहरति - एवमिति ॥ ८५ ॥</p>
<p>इति श्रीत्रिपुरारहस्ये ज्ञानखण्डे जगत्तत्त्वनिरूपणे एकादशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्<br>
एकादशोऽध्यायः ॥</p>
<p>प्। १७८)</p>
<h2 id="१२">१२</h2>
<p>अथ द्वादशोऽध्यायः</p>
<p>एवं दत्तात्रेयमुखाद् जगत्तत्त्वं निशम्य तु ।<br>
पप्रच्छ भार्गवो भूयः सन्देहकलिलान्तरः ॥ १ ॥</p>
<p>अत्राऽध्याये चाधिपद्यैर्जगत्सत्यत्वभासनम् ।<br>
दृढभावनयेत्युक्तं शैलाख्यानेन वै स्फुटम् ॥</p>
<p>एवं चितिरेवेति । सन्देहेन कलिलं [क्: कलिकलु] कलुषितमान्तरं मनो<br>
यस्य ॥ १ ॥</p>
<p>भगवन् संश्रुतं प्रोक्तं भवता जागतं ननु ।<br>
यथा ब्रवीषि भगवंस्तत्तथैव न चाऽन्यथा ॥ २ ॥</p>
<p>जागतम् स्वरूपमिति शेषः । तथैव चितिमात्ररूपमेव ॥ २ ॥</p>
<p>तथापि कुत एतद्धि भाति सत्यात्मकं सदा ।<br>
कुतो वाऽन्यैर्बुद्धिमद्भिः सत्यत्वेन विनिश्चितम् ॥ ३ ॥</p>
<p>तथापि असत्यमपि । कुतः कस्मात् कारणात् । सदा सत्यात्मकं भाति ।<br>
रज्जुसर्पादेरसत्यस्य कदाचिदसत्यत्वेन भानं दृष्टम् इदं हि जगत् कथं<br>
सदा सत्यात्मकं भातीति भावः । नन्वेतद् गगननैल्यतुल्यं मूढैरेव<br>
सत्यत्वेन विदितमिति चेदाह - कुतो वेति । अन्यैः परैर्द्वैतवादिभिः ।<br>
बुद्धिमद्भिस्तर्कनिपुणैः ॥ ३ ॥</p>
<p>त्वत्तः श्रुतं चापि भूयो भाति मे सत्यवत् कुतः ।<br>
ब्रूह्येतत् कृपया नाथ यथा नश्येदयं भ्रमः ॥ ४ ॥</p>
<p>अथ च त्वत्तः गुरोराप्ततमाद् असत्यमिदमिति सोपपत्तिकं श्रुतमपि भूयः कुतो<br>
मे जगत् सत्यत्वेन भाति एतद् ब्रूहि ॥ ४ ॥</p>
<p>इत्यापृष्टो भार्गवेण दत्तात्रेयो महाशयः ।<br>
जगत्सत्यभ्रान्तिमूलं प्रवक्तुमुपचक्रमे ॥ ५ ॥</p>
<p>महाशय इति । महान् अपरिच्छिन्नः चिदात्माकार आशयश्चित्तं यस्य । जगत्<br>
सत्यमिति या भ्रान्तिः तन्मूलं तन्निमित्तम् ॥ ५ ॥</p>
<p>प्। १७९)</p>
<p>शृणु राम जगद्भ्रान्तेर्मूलमेतत् सनातनम् ।<br>
वस्त्वविद्यापूर्वकं यद् दृढभावनमेव [घ्: दृढा; क्:<br>
हृदा] तत् ॥ ६ ॥</p>
<p>एतद्वक्ष्यमाणम् । सनातनम् अनादि । तदेवाह - वस्त्विति । वस्तुनोऽविद्या<br>
अयथावद्ग्रहणम् एतत्पूर्वकं यद्वस्तुनोऽन्यरूपेण दृढभावनम् ।<br>
भावनाया [घ्: नायाम्] दृढत्वं श्रद्धावत्त्वम् । तत्<br>
प्रोक्तभ्रमनिमित्तम् ॥ ६ ॥</p>
<p>पश्यात्मानमविज्ञाय स्वात्मबुद्धिं शरीरके ।<br>
क्व मांसरुधिरास्थीनि क्व चिदात्मातिनिर्मलः ॥ ७ ॥</p>
<p>अत्रोदाहरणमाह [क्: तत्रो] पश्येति ।<br>
आत्मानमपरिच्छिन्नचिद्रूपमविज्ञाय अयथावत् परिच्छिन्नत्वेन विज्ञाय ।<br>
शरीरमात्मेति दृढभावनादिति शेषः । स्वात्मबुद्धिमिति । शरीरमात्मेति<br>
बुद्धिम् । शरीरं कुतो नात्मेति चेदाह - क्वेति । अतिनिर्मलः चिदेकरसः ॥ ७ ॥</p>
<p>केवलं भावनादार्ढ्याच्चिदात्मा देहकोऽभवत् ।<br>
ज्ञातेऽप्यात्मनि चिद्रूपे भूयो भ्रान्तिः शरीरके ॥ ८ ॥</p>
<p>आत्मत्वेन दृढभावनाद् देहात्मत्वनिश्चयः [क्: देहात्मनि] । एवं<br>
भावनादेव आत्मा चिद्रूपो न देह इत्युपपत्त्युपलब्धिभ्यां ज्ञातेऽपि<br>
पुनर्भ्रान्तिः ॥ ८ ॥</p>
<p>एवमेव भावनया सत्यं भाति जगत् खलु ।<br>
विपरीतं भावयन् वै दृढभ्रान्तिं निवर्तयेत् ॥ ९ ॥</p>
<p>एवमेवेति । अनात्मनि देहे भावनयात्मबुद्धिवदेवेत्यर्थः ।<br>
दृढसत्यत्वभावनया असत्यमिति सम्यग् ज्ञातमपि जगत् सत्यमिति भाति ।<br>
नन्वेवं सति जगति सत्यत्वबुद्धिरनिवार्यैवेति चेन्नेत्याह - विपरीतमिति ।<br>
एतज्जगद् असत्यमिति सदा विपरीतं दृढं भावयन् सत्यत्वभ्रान्तिं निवर्तयेत्<br>
॥ ९ ॥</p>
<p>यो यथा भावयेदेतज्जगत्तस्य तथा भवेत् ।<br>
योगिनां धारणाध्यानैः पश्य तद्रूपसङ्गतिम् ॥ १० ॥</p>
<p>कुत एवमिति चेदेवमेव भावनासामर्थ्यमित्याह - यो यथेति । क्वैतद्<br>
दृष्टमिति चेदाह - योगिनामिति । धारणा ध्यानं च<br>
भावनापरिपाकविशेषः । बहुवचनं धारणादेरवान्तरभेदाभिप्रायम् ।<br>
तद्रूपसङ्गतिं जगतो भावनानुरूपताप्राप्तिम् ॥ १० ॥</p>
<p>प्। १८०)</p>
<p>अत्र ते वर्तयिष्यामि पुरावृत्तं [क्: पुनरावृत्तमद्भु]<br>
महाद्भुतम् ।<br>
अस्ति वङ्गे सुन्दराख्यं पुरं परमपावनम् ॥ ११ ॥</p>
<p>अत्र जगतो भावनानुरूपताप्राप्तौ । वर्तयिष्यामि उपक्रमिष्यामि ।<br>
परमपावनं तीर्थभूतम् ॥ ११ ॥</p>
<p>तत्रासीन्नृपतिर्धीमान् सुषेण इति विश्रुतः ।<br>
तस्य भ्राता महासेनो यवीयान् प्रियकृत् सदा ॥ १२ ॥</p>
<p>यवीयान् कनिष्ठः । भ्रातुः [क्: भ्राता] प्रियकृत् ॥ १२ ॥</p>
<p>शशास राज्यं नृपतिर्धर्मतः सर्वसम्मतः ।<br>
कदाचिदश्वमेधैः सोऽयजद् देवं महेश्वरम् ॥ १३ ॥</p>
<p>तत्र राजकुमारास्तु महाबलप्राक्रमाः ।<br>
महत्या सेनया यज्ञाऽश्वं सर्वे ह्यनुसंययुः ॥ १४ ॥</p>
<p>तत्र यज्ञे । अश्वचर्यायामश्वमनुगताः ॥ १४ ॥</p>
<p>अश्वस्य रोधकान् सर्वान् विजित्य बलिनो बलात् ।<br>
ययुरैरावतीतीरमन्वश्वं नृपतेः सुताः ॥ १५ ॥</p>
<p>रोधकान् शत्रून् । ऐरावती नदी । अन्वश्वम् अश्वपृष्ठतः ॥ १५ ॥</p>
<p>ददृशुस्तत्र राजर्षि तङ्गणाख्यं तपोनिधिम् ।<br>
बलोद्धता अवज्ञाय तमसङ्गम्य ते ययुः ॥ १६ ॥</p>
<p>तत्र ऐरावतीतीरे । अवज्ञाप्रकार [क्: ज्ञाकार] एव असङ्गम्येति ।<br>
प्रणामादिपूर्वकं समीपमगत्वेत्यर्थः । ते राजकुमाराः ॥ १६ ॥</p>
<p>तद्वीक्ष्य तङ्गणसुतः पित्रवज्ञां रुषान्वितः ।<br>
जग्राहाश्वं यज्ञियं तं राजपुत्रन् हि भर्त्सयन् ॥ १७ ॥</p>
<p>प्। १८१)</p>
<p>अथ राजकुमारास्ते रुरुधुः सर्वतो हि तम् ।<br>
तावत्तङ्गणपुत्रोऽपि गण्डशैलं पुरः स्थितम् ॥ १८ ॥</p>
<p>तं मुनिपुत्रम् ॥ १८ ॥</p>
<p>विवेशाश्वं समादाय पश्यत्सु राजसूनुषु ।<br>
साश्वं शिलाविलीनं तं दृष्ट्वा राजकुमारकाः ॥ १९ ॥</p>
<p>तं मुनिपुत्रम् ॥ १९ ॥</p>
<p>विभिदुर्गण्डशैलं तं शस्त्रैरुच्चावचैः पृथक् ।<br>
चूर्णिताद् गण्डशैलात् स महत्या सेनया वृतः ॥ २० ॥</p>
<p>उच्चावचैरुत्तमैरधमैश्च । चूर्णितात् चूर्णितैकदेशात् ॥ २० ॥</p>
<p>निर्गत्य तङ्गणसुतो जिगाय युधि तान् क्षणात् ।<br>
निहत्य सेनां सौषेणीं बद्ध्वा राजकुमारकान् ॥ २१ ॥</p>
<p>तान् राजकुमारान् ॥ २१ ॥</p>
<p>प्रविवेश गण्डशैलं भूयस्तङ्गणसम्भवः ।<br>
अथ सेनाभटाः शिष्टा गत्वा राज्ञे न्यवेदयन् ॥ २२ ॥</p>
<p>सुन्दरपुरं गत्वा ॥ २२ ॥</p>
<p>साश्वराजकुमाराणां हरणं गण्डशैलके ।<br>
सुषेणो विस्मितोऽत्यन्तमुवाचावरजं स्वकम् ॥ २३ ॥</p>
<p>तच्छ्रुत्वा विस्मितः ॥ २३ ॥</p>
<p>वत्साशु गच्छ तं देशं यत्रास्ते तङ्गणो मुनिः ।<br>
तपस्विनोऽचिन्त्यवीर्या अजेया देवमानुषैः ॥ २४ ॥</p>
<p>यतोऽजेयाः अतः प्रसाद्य । अश्वमेधस्य कालः ॥ २४ ॥</p>
<p>तं प्रसाद्य सुतानश्वं चासाद्यायाहि सत्वरम् ।<br>
न कालोऽतिव्रजेदेष वसन्तो यज्ञसम्मतः ॥ २५ ॥</p>
<p>अभिमानो न कर्तव्यस्तपस्विषु कदाचन ।<br>
क्रुद्धास्तपस्विनो लोकान् भस्मीकुर्युः क्षणेन वै ॥ २६ ॥</p>
<p>अतः प्रसादनपरो भूत्वा स्वार्थं प्रसाधय ।<br>
इत्यादिष्टो महासेनस्तं देशं शीघ्रमाययौ ॥ २७ ॥</p>
<p>स्वार्थम् अश्वादिमोचनम् । तं देशं तङ्गणेनास्तितम् ॥ २७ ॥</p>
<p>प्। १८२)</p>
<p>अपश्यत्तङ्गणं तत्र समाहितमतिं दृढम् ।<br>
काष्ठकुड्यात्मतां प्राप्तं शान्तेन्द्रियमनोधियम् ॥ २८ ॥</p>
<p>दृढं यथा तथा सम्यक् स्वात्मन्यप्रकम्पतया आहिता स्थापिता मतिर्येन ।<br>
अत एव काष्ठेत्यादि(ना)देहचाञ्चल्याभावः शान्तेत्यादिना<br>
बाह्यान्तःकरणयोश्चाञ्चल्याभाव उक्तो ज्ञेयः ॥ २८ ॥</p>
<p>निर्विकल्पदशाम्भोधिनिलीनस्वात्मभावनम् ।<br>
प्रणम्य दण्डवद् भूयः कृताञ्जलिपुटस्तदा ॥ २९ ॥</p>
<p>निर्विकल्पदशा निर्गता विषयाकारैः परिच्छेदात्मिका विकल्पदशा<br>
यस्याश्चितेस्तस्या अपरिच्छिन्नत्वेनाम्भोधिरूपता तत्र नितरां लीनं<br>
सूक्ष्मत्वेन स्थितमात्मनो भावनमहन्त्वेन स्फुरणं यस्य ।<br>
निर्विकल्पस्वरूपस्यापि व्युत्थानानुरोधेन सूक्ष्माहंविमर्शनाभ्युपगम इति<br>
ध्येयम् । एवंविधं तङ्गणं प्रणम्य ॥ २९ ॥</p>
<p>तुष्टाव विविधैः स्तोत्रैर्महासेनो मुनीश्वरम् ।<br>
तथा तस्य संस्तुवतो ह्यत्यगाद्वै दिनत्रयम् ॥ ३० ॥</p>
<p>अथाजगाम तत्पुत्रः सन्तुष्टः पितृसंस्तवात् ।<br>
प्रोवाच तं महासेनं राजंस्तुष्टोऽस्मि संस्तवात् ॥ ३१ ॥</p>
<p>अथ चतुर्थ दिने ॥ ३१ ॥</p>
<p>ब्रूहि किं तेऽभिलषितं साधयाम्यविलम्बितम् ।<br>
अहं पुत्रोऽस्म्यस्य विभोस्तङ्गणस्य महामुनेः ॥ ३२ ॥</p>
<p>नैतस्य मे पितुः कालो भाषणे शृणु भूमिप ।<br>
समाहितस्वान्त एष द्वादशाब्दादनन्तरम् ॥ ३३ ॥</p>
<p>अनन्तरं समुत्तिष्ठेदित्यन्वयः ॥ ३३ ॥</p>
<p>समाधितः समुत्तिष्ठेत्तत्र पञ्चाब्दका गताः ।<br>
सप्तावशेषा एवं हि समयोऽस्य पुरातनः ॥ ३४ ॥</p>
<p>समयः सङ्केतः सङ्कल्प इति यावत् । अस्य मे पितुः ॥ ३४ ॥</p>
<p>प्। १८३)</p>
<p>तत्तेऽभिवाञ्छितं ब्रूहि यदस्मात्तत् करोम्यहम् ।<br>
न मां बालं विजानीहि पितृतुल्यं तपस्विनम् ॥ ३५ ॥</p>
<p>तत् तस्मात् । यदस्मात्तेऽभिवाञ्छितं तदहं करोमि । अत्र बाल मामसमर्थं<br>
न विजानीहि ॥ ३५ ॥</p>
<p>नासाध्यं विद्यते लोके योगिनां हि तपस्विनाम् ।<br>
श्रुत्वा मुनिकुमारोक्तं महासेनोऽतिबुद्धिमान् ॥ ३६ ॥</p>
<p>अतिबुद्धिमानिति । बालानामनवस्थितत्वज्ञ इति भावः ॥ ३६ ॥</p>
<p>प्राह तं तङ्गणसुतं प्रणम्य च कृताञ्जलिः ।<br>
मुनिपुत्र ! प्रियं मेऽद्य करोषि यदि सत्यतः ॥ ३७ ॥</p>
<p>त्वत्पितुस्तेऽद्य वाञ्छामि समाधेर्व्युत्थितस्य वै ।<br>
सह सम्भाषणं किञ्चिदेतदत्यन्तवाञ्छितम् ॥ ३८ ॥</p>
<p>पितुरित्यादि षष्ठ्यन्तं तृतीयया विपरिणेयम् सहयोगात् [उत्तरार्धस्थितेन<br>
सहशब्देन योगादित्यर्थः ।] ॥ ३८ ॥</p>
<p>अनुकम्प्यो यद्यहं ते द्रुतमेतत् प्रसाधय ।<br>
श्रुत्वैतद्वचनं राज्ञः प्राह तापसजः पुनः ॥ ३९ ॥</p>
<p>राजन्नसाध्यं ह्येतत्ते वाञ्छितं सर्वथा भवेत् ।<br>
तथापि ते करोमीति प्रतिश्रुत्यान्यथा कथम् ॥ ४० ॥</p>
<p>कथं ब्रवीमीति सम्बन्धः ॥ ४० ॥</p>
<p>ब्रवीमि भूयस्तत् किञ्चित् प्रतीक्षस्वाभियाचितः ।<br>
मुहूर्तमात्रं मे पश्य सामर्थ्यं योगसम्भवम् ॥ ४१ ॥</p>
<p>एष मेऽद्य गुरुः शान्तपदे परमपावने ।<br>
संस्थितस्तं बाह्ययत्नैरपि को वै प्रबोधयेत् ॥ ४२ ॥</p>
<p>शान्तपदे निर्विकल्परूपे ॥ ४२ ॥</p>
<p>पश्याहं बोधयाम्येनं योगयुक्त्यैव सूक्ष्मया ।<br>
इत्युक्त्वाथ समाविश्य समाहृत्येन्द्रियाण्यलम् ॥ ४३ ॥</p>
<p>सर्वथाऽशक्यं चेत् त्वमेनं कथं बोधयिष्यसीति चेदाह - सूक्ष्मयेति ।<br>
मादृशस्य सूक्ष्मयोगयुक्तिविदो नाशक्यमिति भावः । समाविश्य उपविश्य ।<br>
अलमत्यन्तमिन्द्रियाणि समाहृत्य संरुद्ध्य ॥ ४३ ॥</p>
<p>प्। १८४)</p>
<p>प्राणेऽपानं सुसंयोज्य मुख्यप्राणेन निर्गतः ।<br>
देहं पितुः प्रविश्याशु प्रलीनं तस्य मानसम् ॥ ४४ ॥</p>
<p>प्राणो बहिर्निर्गच्छन्नान्तरो वायुः तस्मिन् । अपानं बाह्यमन्तर्गच्छन्तं<br>
वायुम् । सुसंयोज्य एकीकृत्य । अपानं निरुद्ध्य निःशेषेण<br>
प्राणवायुविरचनानन्तरं बाह्यकुम्भकं [घ्: बाह्यम्] कृत्वेति<br>
भावः । मुख्यप्राणोऽहङ्कारात्मान्तःकरणम् । तेन रूपेण देहान्निर्गतः ।<br>
तस्य पितुः । मरणे ह्यन्तःकरणं प्रलीनं संस्कारमयं [क्, ख्:<br>
मयप्रा] प्राणेन सह निर्गच्छति तदान्तःकरणस्य [क्: तदन्तः]<br>
लीनत्वादेव स न किञ्चिज्जानाति । परकायप्रवेशे [घ्: प्रवेशने] तु<br>
नान्तःकरणस्य विलयः किन्तु बाह्यकुम्भकाभ्यासपरिपाकेन स्वेच्छयैव<br>
प्राणमवष्टभ्यान्तःकरणं तेन सह स्वनिर्गमादिकं विदन्नेव<br>
निर्गच्छतीति ज्ञेयम् ॥ ४४ ॥</p>
<p>बोधयामास चाकृष्य प्रबोध्याशु विनिर्गतः ।<br>
देहं स्वमाविशद् यावत्तावत् स बुबुधे मुनिः ॥ ४५ ॥</p>
<p>पितुरात्मनि प्रलीनं निरुद्धं मन आकृष्य बोधयामास । अन्तःकरणस्य<br>
तमोमयत्वसम्पत्तिर्लयः रजोमयत्वसम्पत्तिः प्रबोधः<br>
सत्त्वमयतासम्पत्तिर्निरोध इत्यन्तःकरणस्य सुषुप्तिजाग्रत्समाधिषु<br>
दशात्रयं ज्ञेयम् । यद्यप्यन्तःकरणस्यातीन्द्रियत्वेन तदाकर्षणमशक्यम्<br>
तथापि योगिनामतीन्द्रियज्ञानं योगसामर्थ्यादिति ज्ञेयम् ।<br>
पितृदेहाद्विनिर्गतः । सः तङ्गणः ॥ ४५ ॥</p>
<p>अपश्यदग्रगं भूपं स्तुवन्तं प्रणतं तदा ।<br>
किमेतदिति सञ्चिन्त्य सर्वं योगदृशाऽविदत् ॥ ४६ ॥</p>
<p>सर्वं पुत्रादिचेष्टितम् ॥ ४६ ॥</p>
<p>प्रसन्नचित्त आमन्त्र्य पुत्रं प्राह सुशान्तधीः ।<br>
वत्स ! नैवं पुअः कार्यं क्रोधस्तु तपसो रिपुः ॥ ४७ ॥</p>
<p>प्रसन्नचित्त इति । शान्तबुद्धित्वाद् राज्ञि पुत्रे वा न तस्य क्रोध इति भावः । एवं<br>
क्रोधेनाश्वहरणादिकम् ॥ ४७ ॥</p>
<p>प्। १८५)</p>
<p>राज्ञा हि रक्षिते लोके तपो निर्विघ्नमेधते ।<br>
यज्ञविघ्नक्रिया दैत्यस्वभावो न मुनेः क्वचित् ॥ ४८ ॥</p>
<p>राजाऽस्माकमुपकारी तस्यापकरणेनास्माकं कृतघ्नता स्यादित्याह -<br>
राज्ञेति । अनुपकारिणोऽपि यज्ञे विघ्नोऽयुक्त इत्याह - यज्ञेति ॥ ४८ ॥</p>
<p>प्रयच्छाश्वं राजपुत्रानप्यस्मै सुमना द्रुतम् ।<br>
शीघ्रं यात्वेष यज्ञस्य न कालतिक्रमो भवेत् ॥ ४९ ॥</p>
<p>सुमना इति । रोषं [क्: शेषम्] त्यक्त्वेत्यर्थः । एष राजभ्राता ॥ ४९ ॥</p>
<p>इत्युक्तो गण्डशैलं स प्रविश्य क्षणमात्रतः ।<br>
साश्वान् राजसुतांस्तस्मै ददौ प्रीत्या गतक्रुधः ॥ ५० ॥</p>
<p>सः मुनिपुत्रः । तस्मै महासेनाय ॥ ५० ॥</p>
<p>ततः साश्वान् भ्रातृपुत्रान् सम्प्रेष्य नगरं प्रति ।<br>
महासेनस्तङ्गणं तं प्रणम्यात्यन्तविस्मितः ॥ ५१ ॥</p>
<p>अपृच्छत् प्राञ्जलिर्भूत्वा प्रसाद्य मुनिपुङ्गवम् ।<br>
भगवन् ज्ञातुमिच्छामि साश्वा मे भ्रातृनन्दनाः ॥ ५२ ॥</p>
<p>कथं गण्डशैलगर्भे संस्थितास्तत् समीरय ।<br>
एवं राज्ञाऽनुयुक्तोऽथ तङ्गणः प्राह भूपतिम् ॥ ५३ ॥</p>
<p>कथमिति । गण्डशैलस्य सघनत्वादित्यर्थः ॥ ५३ ॥</p>
<p>शृणु राजन् प्रवक्ष्यामि पुराऽहं पृथिवीपतिः ।<br>
समुद्रवलयां पृथ्वीमन्वशासं चिरं खलु ॥ ५४ ॥</p>
<p>महादेवप्रसादेन ज्ञात्वा चितिमधीश्वरीम् ।<br>
त्रिपुरां लोकसंस्थानं नीरसं विमृशंस्ततः [क्, ख्:<br>
तथा] ॥ ५५ ॥</p>
<p>आत्मरूपां चितिम् । लोकस्य दृश्यस्य संस्थानं स्थितिम् । नीरसमिति ।<br>
चितिप्रतिबिम्बत्वेन निस्तत्त्वभूतत्वात् ॥ ५५ ॥</p>
<p>प्। १८६)</p>
<p>निर्विण्णो लोकयात्राया न्यस्य राज्यं सुतेष्वथ ।<br>
प्राविशं वनमेतद् वै भार्या मामन्वगात् सती ॥ ५६ ॥</p>
<p>निर्विण्णो जातालम्बुद्धिः । लोकयात्राया व्यवहृतेः ॥ ५६ ॥</p>
<p>तस्याभितप्यतो मेऽद्य ययुरर्बुदवत्सराः ।<br>
भार्यापि मत्सेवनेन परां सिद्धिमुपागता ॥ ५७ ॥</p>
<p>परां सिद्धिं मोक्षम् ॥ ५७ ॥</p>
<p>कदाचिदथ भाव्यर्थगौरवान्मे प्रिया सती ।<br>
समाधावेव कामार्तमानसाऽभूत्ततस्तु सा ॥ ५८ ॥</p>
<p>भाव्यर्थगौरवात् भवितव्यस्यानपोह्यत्वात् [क्: स्याबोधत्वात्] ।<br>
समाधावेव निरुद्धं मनः कामकारेण प्रोद्बुद्धमिति भावः ॥ ५८ ॥</p>
<p>मां दृष्ट्वा रतिमिच्छन्ती समाधिस्थं स्थिरान्तरम् ।<br>
असहन्ती कामवेगं भावयामास मद्रतिम् ॥ ५९ ॥</p>
<p>स्थिरान्तरं झटित्युद्बोधयितुमशक्यम् । मया कृतां रतिं भावयामास ॥<br>
५९ ॥</p>
<p>गाढभावनया प्राप्य सम्भोगं तु मया सह ।<br>
दधार गर्भं सुषुवे पुत्रमेनं पुरः स्थितम् ॥ ६० ॥</p>
<p>पुत्रं न्यस्य मदुत्सङ्गे मां समाधेः प्रबोध्य च ।<br>
देहं भूतेषु सात्कृत्य परव्योमात्मतां ययौ ॥ ६१ ॥</p>
<p>एवं कामविहता देहेऽपि जातनिर्वेदा देहं त्यक्तवतीत्याह - पुत्रमिति ।<br>
सात्कृत्य संयोज्य । परव्योम परं ब्रह्म ॥ ६१ ॥</p>
<p>अथ दृष्ट्वोत्सङ्ग एनं ज्ञात्वा तस्या गतिं पराम् ।<br>
दयाक्रान्तमना जातस्तेनायं वर्द्धितो मया ॥ ६२ ॥</p>
<p>तस्याः पत्न्याः । अयं सुतः ॥ ६२ ॥</p>
<p>श्रुत्वा कदाचिन्मत्तोऽयं राज्यशास्तिं पुरा कृताम् ।<br>
राज्यशासनकामोऽभूत् प्रार्थयामास मामनु ॥ ६३ ॥</p>
<p>अयं पुत्रः । मया कृताम् ॥ ६३ ॥</p>
<p>प्। १८७)</p>
<p>ततो मदुपदेशेन प्राप्य योग्र्द्धिमुत्तमाम् ।<br>
निर्माय भावनायोगाद् लोकमस्मिन् महाश्मनि ॥ ६४ ॥</p>
<p>योगर्द्धि योगैश्वर्यम् । अस्मिन् पुरः स्थिते ॥ ६४ ॥</p>
<p>समुद्रवलयां पृथ्वीं शास्ति नित्यं सुतस्त्वयम् ।<br>
तल्लोकेऽश्वः सुता राज्ञो निरुद्धास्ते हि मोचिताः ॥ ६५ ॥</p>
<p>इत्येतत्ते समाख्यातं गण्डशैलेऽवरोधनम् ।<br>
इति श्रुत्वा मुनिवचो भूयः पप्रच्छ भूपतिः ॥ ६६ ॥</p>
<p>श्रुतं त्वदुक्तमेतद्वै महाश्चर्यकरं परम् ।<br>
तं लोकं द्रष्टुमिच्छामि कृपया मे प्रदर्शय ॥ ६७ ॥</p>
<p>इति सम्प्रार्थितो राज्ञा मुनिः पुत्रं समादिशत् ।<br>
वत्सास्मै दर्शय स्वीयं लोकं सर्वं यथेप्सितम् ॥ ६८ ॥</p>
<p>इत्युक्त्वा तङ्गणो भूयः प्रविवेश समाहितिम् ।<br>
अथ तं तङ्गणसुतः समासाद्य नृपं ययौ ॥ ६९ ॥</p>
<p>समाहितिं समाधिम् ॥ ६९ ॥</p>
<p>गण्डशैलं प्रति ततः प्राविशन्मुनिदारकः ।<br>
प्रवेष्टुं नाशकद् भूप आह्वयन्तं मुनेः सुतम् ॥ ७० ॥</p>
<p>गण्डशैले प्राविशत् । आह्वयन्तं राजानं मुनिपुत्रस्याह्वानकर्तारमिति<br>
भावः ॥ ७० ॥</p>
<p>सोऽपि गण्डशिलान्तःस्थो राजानं समुपाह्वयत् ।<br>
अथ भूयो विनिष्क्रम्य प्राह भूपं मुनेः सुतः ॥ ७१ ॥</p>
<p>सोऽपि मुनिपुत्रोऽपि ॥ ७१ ॥</p>
<p>नृपैष लोकस्तेऽसाध्यः प्रवेष्टुं खल्वयोगिनः ।<br>
अयोगाद् गण्डशैलोऽयं घनः सप्रतिघोऽभवत् ॥ ७२ ॥</p>
<p>अयोगात् भावनायोगसिद्धिं विना । घनः निबिडः । सप्रतिघः<br>
प्रवेशप्रतिबन्धकः ॥ ७२ ॥</p>
<p>नेतव्यस्त्वं [क्: तेन व्यस्तम्] सर्वथैव पितुर्वचनगौरवात् ।<br>
तदत्र देहं विन्यस्य कोटरे तृणसंवृते [ग्: सङ्कुले] ॥ ७३ ॥</p>
<p>यस्मादवश्यं नेतव्यः तत् तस्मात् । कोटरे भूबिले ।<br>
शरीरोपघातककाकादिभ्यो रक्षणाय तृणसंवृत इति ॥ ७३ ॥</p>
<p>प्। १८८)</p>
<p>मनोमात्रशरीरः सन् शैलं विश मया सह ।<br>
इत्युक्तः प्राह नृपतिरशक्तो देहनिर्गमे ॥ ७४ ॥</p>
<p>देहान्निर्गमे ॥ ७४ ॥</p>
<p>कथं मुने देहमिममुत्सृजामि समीरय ।<br>
उत्सृजामि यदि बलान्नाशमेष्यामि सर्वथा ॥ ७५ ॥</p>
<p>बलात् श्वासप्रतिरोधजिह्वोत्पाटनादिना [क्: रोधक] ॥ ७५ ॥</p>
<p>एवं वदन्तं नृपतिं प्रहस्याह मुनेः सुतः ।<br>
अहो योगानभिज्ञोऽसि चास्तु नेत्रे निमीलय ॥ ७६ ॥</p>
<p>इत्युक्त्वा मीलिताक्षं तं प्रविश्य निमिषार्धतः ।<br>
आकृष्य तल्लिङ्गतनुं क्षिप्त्वा श्वभ्रे च तत्तनुम् ॥ ७७ ॥</p>
<p>तं राजदेहम् । तत्तनुं राज्ञः स्थूलतनुम् ॥ ७७ ॥</p>
<p>योगसामर्थ्यतः शैले निविश्य नृपसंयुतः ।<br>
सुषुप्तं देहवैकल्यात् स्वसङ्कल्पोत्थदेहके ॥ ७८ ॥</p>
<p>स्थूलदेहवैकल्यात् । स्थूले स्वसङ्कल्पोत्थान्यदेहके ॥ ७८ ॥</p>
<p>संयोज्य बोधयामास प्रबुद्धो नृपतिस्तदा ।<br>
गृहीतं मुनिना।पश्यत् स्वं महागगने तदा ॥ ७९ ॥</p>
<p>लिङ्गदेहं संयोज्य । ननु प्राग् राजपुत्रादयः कथं स्थूलदेहयुता नीता इति<br>
चेदुच्यते - ते हि सुषुप्ता एव शैललोके नीताः । जाग्रतः<br>
स्वाभाविकस्थूलदेहवतोऽयोगिनस्तल्लोकावलोकनमशक्यमित्येव<br>
तद्योगसामर्थ्यमिति पूर्वोत्तरग्रन्थार्थसिद्धोऽभिप्रायो ज्ञेयः ॥ ७९ ॥</p>
<p>ऊर्ध्वं विष्वक् च सम्पश्यन् नभो भीममनन्तकम् ।<br>
भीतः प्राह मुनेः पुत्रं मुने मां न परित्यज ॥ ८० ॥</p>
<p>विष्वक् परितः ॥ ८० ॥</p>
<p>परित्यक्तो विनश्यामि पतिष्येऽहं निराश्रये ।<br>
इति भीतं नृपं दृष्ट्वा प्रहस्याह मुनेः सुतः ॥ ८१ ॥</p>
<p>प्। १८९)</p>
<p>परित्यज भयं भूप नोत्सृजामि निशामय ।<br>
एनं शैलान्तरस्थानं लोकं धैर्येण सर्वतः ॥ ८२ ॥</p>
<p>निशामय पश्य । लोकं प्राणिसमुदायम् ॥ ८२ ॥</p>
<p>अथ धैर्यं समालम्ब्य नृपः समवलोकयत् ।<br>
अधो दूरे सनक्षत्रमभ्रमन्धतमोवृतम् ॥ ८३ ॥</p>
<p>अथ मुनिवाक्यश्रवणानन्तरम् । अभ्रमाकाशम् । अन्धतमोवृतमिति ।<br>
नक्षत्रलोकोपर्यन्धकारस्य सर्वबाह्यस्य विद्यमानत्वादिति भावः ॥ ८३ ॥</p>
<p>प्रविश्य तं देशमपि ततोऽधस्तात् प्रपश्यत [अडभावः<br>
पदव्यत्ययश्चार्षः] ।<br>
चन्द्रमण्डलमास्फीतं तत्रागत्य जडीकृतः ॥ ८४ ॥</p>
<p>तं देशं नक्षत्रदेशम् । तत्र [क्: तत्र … भवत् नास्ति]<br>
चन्द्रमण्डलसमीपे आगत्य राजा शीतेन जडीकृतोऽभवत् ॥ ८४ ॥</p>
<p>चन्द्रमण्डलशीतेन मुनिपुत्रेण रक्षितः ।<br>
अथ प्राप्य सूर्यलोकं तत्करैरभितापितः ॥ ८५ ॥</p>
<p>मुनिपुत्रेण योगेन शिशिरीकृतदेहकः ।<br>
अपश्यल्लोकमखिलं स्वर्लोकप्रतिबिम्बवत् ॥ ८६ ॥</p>
<p>प्रतिबिम्बवत् स्थितम् ॥ ८६ ॥</p>
<p>अथ शृङ्गे हेमगिरेर्मुनिना सह संस्थितः ।<br>
मुनिप्रदर्शितं सर्वमपश्यत् पृथ्वीपतिः ॥ ८७ ॥</p>
<p>दूरान्तरावलोकाय [क्: देशा] मुनिदत्तशुभेक्षणः ।<br>
अपश्यद्वल्यात्मानं लोकालोकाख्यपर्वतम् ॥ ८८ ॥</p>
<p>दूरसान्तरयोर्देशयोरवलोकनाय [ख्: दूरतरयोः]<br>
शुभेक्षणोऽप्रतिहतनेत्रः [क्: हृतनेत्रः] ॥ ८८ ॥</p>
<p>तद्बहिर्ध्वान्तसन्दोहमन्तः सौवर्णमेदिनीम् ।<br>
समुद्रान् सप्तद्वीपांश्च नदीगिरिसमाकुलान् ॥ ८९ ॥</p>
<p>तद्वहिः लोकालोकबहिः । अन्तः लोकालोकान्तः ॥ ८९ ॥</p>
<p>प्। १९०)</p>
<p>भुवनान्यपि सर्वाणि चेन्द्राद्यान् विबुधोत्तमान् ।<br>
दैत्यान् मनुष्यान् रक्षांसि यक्षकिम्पुरुषादिकान् ॥ ९० ॥</p>
<p>तत्रापश्यत् सत्यलोके वैकुण्ठे राजते नगे ।<br>
मुनिपुत्रं स्वमात्मानं ब्रह्मविष्णुशिवात्मना [ख्, ग्, घ्:<br>
विधि] ॥ ९१ ॥</p>
<p>विभज्य संस्थितं सर्वलोकसृष्ट्यादिहेतवे ।<br>
अथाऽपश्यद् भूविभागे कृत्वा रूपान्तरं तथा ॥ ९२ ॥</p>
<p>भूविभागे भूलोके ॥ ९२ ॥</p>
<p>प्रशासनपरो भूमेः सार्वभौमत्वमास्थितः ।<br>
एवं मुनिकुमारस्य दृष्ट्वा योगर्द्धिमुत्तमाम् ॥ ९३ ॥</p>
<p>योगर्द्धि योगैश्वर्यम् ॥ ९३ ॥</p>
<p>विस्मितोऽभून्महासेनस्ततः प्राह मुनेः सुतः ।<br>
राजन्नेतल्लोकजातं पश्यतः काल अत्यगात् ॥ ९४ ॥</p>
<p>ततः स्वर्लोकप्रदर्शनानन्तरम् ॥ ९४ ॥</p>
<p>अर्बुदानां द्वादशकमितोऽप्यत्र दिनात्मकः ।<br>
गच्छावो बाह्यलोकं तं यत्रास्ते जनको मम ॥ ९५ ॥</p>
<p>बहिर्लोके द्वादशार्बुदवर्षमितोऽप्यत्र लोके एकदिनात्मकः ॥ ९५ ॥</p>
<p>इत्युक्त्वा भूभृता तेन सह भूयः खमाप्लुतः [क्: समागतः] ।<br>
पूर्ववत् तद्गण्डशैलान्निर्गत्याभ्याययौ बहिः ॥ ९६ ॥</p>
<p>भूभृता राज्ञा ॥ ९६ ॥</p>
<p>इति श्रीत्रिपुरारहस्ये ज्ञानखण्डे गण्डशैललोकावलोकने<br>
द्वादशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
द्वादशोऽध्यायः ॥</p>
<p>प्। १९१)</p>
<h2 id="१३">१३</h2>
<p>अथ त्रयोदशोऽध्यायः</p>
<p>मुनिपुत्रः पुनः शैलाद् महासेनं [क्: सेने] विनिर्गमे [क्:<br>
र्गते] ।<br>
विधाय मूर्च्छितं लिङ्गदेहं संस्कारमात्रकम् ॥ १ ॥</p>
<p>अत्राऽध्याये योधपद्यैः स्वप्नजागरयोः समा ।<br>
स्थितिर्दृश्यं भावनैकसिद्धं चेति निरूप्यते ॥</p>
<p>स्थूलेन्द्रियाद्यभावात् सुषुप्ताविव संस्कारमात्रकम् ॥ १ ॥</p>
<p>समादाय विनिर्गत्य प्राक्षिपत्तच्छरीके ।<br>
उत्थाप्यामास तु तं जीर्णदेहसुसङ्गतम् ॥ २ ॥</p>
<p>शैलाद् विनिर्गत्य । तच्छरीरके प्राक् तृणकोटरन्यस्ते । तं राजानम् ॥ २ ॥</p>
<p>अथोत्थितो महासेनो बाह्यलोकं समीक्ष्य तु ।<br>
भुवं जनांस्तरून् स्रोतोह्रदादींश्चापि नूतनान् ॥ ३ ॥</p>
<p>नूतनान् परिणामान्तरं गतान् ॥ ३ ॥</p>
<p>बभूव विस्मितोऽत्यन्तं पप्रच्छ मुनिनन्दनम् ।<br>
कतमो वै महाभाग ! लोकोऽयं मे प्रदर्शितः ॥ ४ ॥</p>
<p>शैलान्तरेवेदं [शैलान्तः शैलमध्ये एवेदं लोकान्तरम्]<br>
लोकान्तरमिति मत्वा पृच्छति - कतम इति । महान् भागो भाग्यं<br>
योगसम्पद्यस्य ॥ ४ ॥</p>
<p>पुरादृष्टादपूर्वोऽयं समाचक्ष्वैतदद्भुतम् ।<br>
इत्यापृष्टो मुनिसुतो महासेनमुवाच ह ॥ ५ ॥</p>
<p>शृणु राजन्नयं लोकः पूर्वं योऽस्माभिरास्थितः ।<br>
स एव चिरकालेन परिणामान्तरं गतः ॥ ६ ॥</p>
<p>शैललोकगतानां नो दिनमेकं यदत्यगात् ।<br>
तावतैवात्र कालेन द्वादशार्बुदवत्सराः ॥ ७ ॥</p>
<p>कुतः परिणामान्तरं गत इति चेदाह - शैलेति ॥ ७ ॥</p>
<p>प्। १९२)</p>
<p>अतिक्रान्त्रा अतो लोकस्त्वयं रूपान्तरं गतः ।<br>
भिन्नां व्यवहृतिं पश्य भाषां चापि समन्ततः ॥ ८ ॥</p>
<p>अतः बहुकालात्ययात् ॥ ८ ॥</p>
<p>एवमेव जनानां तु कालेन भिद्यते स्थितिः ।<br>
एवं मया तु बहुधा दृष्टा भिन्ना जगत्स्थितिः ॥ ९ ॥</p>
<p>पश्यैष मे स [क्, ख्: पश्यैवमेष] भगवान् समाहितमतिः<br>
पिता ।<br>
सोऽयं देशो यत्र पूर्वं त्वया मे संस्तुतः पिता ॥ १० ॥</p>
<p>एनं पश्य महाशैलं यत्र मे लोक ईक्षितः ।<br>
त्वद्भ्रातुर्वशपुरुषा अतिक्रान्ताः सहस्रशः ॥ ११ ॥</p>
<p>यत्ते पुरं वङ्गदेशे सुन्दराख्यं स्थितं पुरा ।<br>
तत्राभूत् सम्प्रति वनं व्याप्तं श्वापदमण्डलैः ॥ १२ ॥</p>
<p>तत्र तत्प्रदेशे ॥ १२ ॥</p>
<p>त्वद्भ्रातृवंशजः [क्: भ्रातुर्वंशजः] सद्यो वीरबाहुरिति<br>
श्रुतः ।<br>
मालवेशो विशालाख्ये क्षिप्रातीरे पुरेऽस्ति हि ॥ १३ ॥</p>
<p>त्वद्वंश्योऽपि सुशर्माख्यो द्राविदेष्वभवन्नृपः ।<br>
वर्धने नाम नगरे ताम्रपर्णीसरित्तटे ॥ १४ ॥</p>
<p>लोकस्थितिरियं चेत्थं सर्वदा परिवर्तते ।<br>
अल्पकालेनैवमेतद्भवद् नूतनं जगत् ॥ १५ ॥</p>
<p>परिवर्तते परिणामान्तरं प्राप्नोति ॥ १५ ॥</p>
<p>इतोऽपि चिरकालेन नगा नद्यो ह्रदा भुवः ।<br>
अन्यथाभावमायान्ति एवमेव जगद्गतिः ॥ १६ ॥</p>
<p>इतोऽपि द्वादशार्बुदसङ्ख्यातकालादपि । नगाः पर्वताः ॥ १६ ॥</p>
<p>गिरयो निम्नतां यान्ति निम्नदेशा महोच्चताम् ।<br>
मरुदेशास्त्वनूपाः स्युः पर्वता वालुकामयाः ॥ १७ ॥</p>
<p>एतदेवाह - गिरय इति । गिरयोऽत्युच्चपर्वताः । अनूपाः उदकप्रचुराः ॥ १७ ॥</p>
<p>प्। १९३)</p>
<p>कठिना भूः शिलाप्राया भवेदत्यन्तकोमला ।<br>
कोमला भूरपि भवेत् पाषाणसदृशी क्वचित् ॥ १८ ॥</p>
<p>ऊषरा भूरुर्वरा स्यूदुर्वरोषररूपिणी ।<br>
रत्नानि शर्कराः [क्: कर्कराः] स्युर्वै रत्नात्मानस्तु शर्कराः ॥<br>
१९ ॥</p>
<p>उर्वरा सस्यवती ॥ १९ ॥</p>
<p>क्षारं जलं स्वादुरसं मधुरं क्षारतां गतम् ।<br>
कदाचिन्नरबाहुल्यं कदाचित् पशुसञ्चयम् ॥ २० ॥</p>
<p>कदाचित् कृमिकीटादिप्रचुरं जगदीक्षितम् ।<br>
एवमेतज्जगत् कालभेदात् परिणतं पृथक् ॥ २१ ॥</p>
<p>परिणतं भवतीति शेऽः ॥ २१ ॥</p>
<p>तस्मादयं पुरास्माकं लोक एवेदृशः स्थितः ।<br>
इत्याकर्ण्य मुनिसुतवाक्यं स च महीपतिः ॥ २२ ॥</p>
<p>तस्मात् परिणामान्तरप्राप्तेः । ईदृशः अपूर्ववत् ॥ २२ ॥</p>
<p>महासेनोऽत्यन्तशोकाविष्टो मूर्च्छामुपागतः ।<br>
मुनिपुत्रसमाश्वस्तः प्रज्ञामासाद्य भूपतिः ॥ २३ ॥</p>
<p>अत्यन्तशोकसंविष्टो विललाप सुदीनवत् ।<br>
भ्रातरं भ्रातृपुत्रांश्च दारान् स्वात्मन एव च ॥ २४ ॥</p>
<p>स्वात्मनोऽपि पुत्रादीनिति सम्बन्धः ॥ २४ ॥</p>
<p>पुत्रादींश्च पृथक् स्मृत्वा विललापातिदुःखितः ।<br>
अथ तं मोहतो भ्रातृमुखान् शोचन्तमञ्जसा ॥ २५ ॥</p>
<p>तं राजानम् ॥ २५ ॥</p>
<p>मुनिपुत्रो वचः प्राह बुबोधयिषया नृपम् ।<br>
राजंस्त्वं बुद्धिमान्नूनं कं [क्: तत्कि] किमर्थं हि शोचसि ॥<br>
२६ ॥</p>
<p>बुबोधयिषया बोधयितुमिच्छया ॥ २६ ॥</p>
<p>प्। १९४)</p>
<p>बुद्धिमन्तो हि विफलं जातु कुर्वन्ति कर्म नो ।<br>
अविमृश्य फलं यस्तु कर्म कुर्यात् स बालिशः ॥ २७ ॥</p>
<p>शोचितस्य फलं कुतः पृच्छसीति चेदाह - बुद्धिमन्त इति । फलं किञ्चित्<br>
स्यादेवेति चेदाह - अविमृश्येति ॥ २७ ॥</p>
<p>तत्त्वं शोचसि कं ब्रूहि किमर्थं वा हि शोचनम् ।<br>
इत्युक्तः प्राह तं भूपो [ख्, घ्: भूयो] महासेनोऽतिदुःखितः<br>
॥ २८ ॥</p>
<p>तत् तस्मात् ॥ २८ ॥</p>
<p>किं न पश्यसि शोकस्य स्थानं मम महामुने ।<br>
सर्वं यस्य हतं [क्: हृतम्] तस्य कारणं पृच्छसीह किम् ॥<br>
२९ ॥</p>
<p>एकस्मिन्नपि शोकः स्याद्धते लोकस्य सर्वथा ।<br>
कुतस्त्वं पृच्छसि पुनः सर्वनाशे ह्य्पस्थिते ॥ ३० ॥</p>
<p>शोकस्य कारणं कुतः पृच्छसि मम सर्वनाशप्राप्तौ । ३० ॥</p>
<p>इत्युक्तो मुनिपुत्रोऽपि भूयः प्राह हसन्निव ।<br>
राजन् ब्रूहि किमेतत्ते कुलधर्मः सनातनः ॥ ३१ ॥</p>
<p>एतत् स्वजने नष्टे शोचितव्यमिति । सनातनः परम्परागतः ॥ ३१ ॥</p>
<p>यच्छोचनमकृत्वा तु प्रत्यवायो महान् भवेत् ।<br>
अथवा शोचिते नष्टं प्राप्यते भूय एव तत् ॥ ३२ ॥</p>
<p>यस्मात् कुलधर्माकरणे प्रत्यवायो भवेदतः शोचसि किम् ? तत् नष्टम् ॥ ३२<br>
॥</p>
<p>राजन् विमृश धैर्येण शोचिते किं फलं भवेत् ।<br>
नष्टेषु बन्धुषु यदि शोचितव्यं तदा शृणु ॥ ३३ ॥</p>
<p>नष्टं न प्राप्यते किन्तु शिष्टाचारत्वाच्छोचितस्य सफलत्वमिति चेदाह -<br>
विमृशेति । लोके शोचद्भिः किं फलं प्राप्तं यद् मम भवेदिति<br>
विमृशेत्यर्थः । फलं नास्ति अपि तु कुलधर्म एवेति चेदाह - शृण्विति ॥<br>
३३ ॥</p>
<p>अतीता बन्धवो नष्टाः पितामहमुखाः खलु ।<br>
तत् सर्वदा शोचितव्यं कुतः पूर्वं [क्: सर्वम्] न शोचितम् ॥ ३४ ॥</p>
<p>सर्वदेति अनन्तानां बन्धूनां मृतत्वेन तच्छोचनसम्मितं तवायुरेव न<br>
भवेदिति तात्पर्यम् ॥ ३४ ॥</p>
<p>प्। १९५)</p>
<p>अथ ते बन्धवः कस्य बन्धुत्वं वा कुतस्तव ।<br>
मातापित्रोः स्वस्य वापि पुरीषकृमयो हि ये ॥ ३५ ॥</p>
<p>ते भ्रात्रादयः । तद्बन्धुत्वं तव कुतो हेतोः । एकगर्भवासादिना<br>
भ्रात्रादिबन्धुत्वं ममेति चेदाह - मातेति ॥ ३५ ॥</p>
<p>असङ्ख्याताः स्वदेहोत्था देहसम्बन्धिनोऽपि च ।<br>
न ते स्युर्बन्धवः कस्मात् कुतो वा ते न शोचिताः ॥ ३६ ॥</p>
<p>राजन् विमृश कस्त्वं वै कान् विनष्टान् प्रशोचसि ।<br>
देहस्त्वं देहभिन्नो वा देहः सङ्घातरूपकः ॥ ३७ ॥</p>
<p>देह एवाहमिति चेदाह - देहः सङ्घातरूपक इति ॥ ३७ ॥</p>
<p>सङ्घातस्यैकदेशस्य वा नाशान्नाश उच्यते ।<br>
प्रतिक्षणं त्वेकदेशनाशो देहस्य भावितः ॥ ३८ ॥</p>
<p>सङ्घातरूपदेह एवाहं नष्टान् देहात्मकान् बन्धूनेव शोचामीति चेदाह ##-<br>
तदेकदेशनाशे वा त्वयोच्यत इति विकल्प्य द्वितीये [क्: द्वितो] दूषणमाह</p>
<ul>
<li>प्रतिक्षणमिति ॥ ३८ ॥</li>
</ul>
<p>मूत्रोच्चारश्लेष्मनखकेशादेः सन्ततं क्षयः ।<br>
सर्वात्मना तु सङ्घातनाशो नहि विभाव्यते ॥ ३९ ॥</p>
<p>कुतः प्रतिक्षणं नाश इति चेदाह - मूत्रेति । उच्चारो विट् । यतः सन्ततं<br>
क्षयो दृश्यते अतः प्रतिक्षणं नाशः सिद्धः । प्रथमपक्षं दूषयति ##-</p>
<p>भ्रात्रादेस्तव देहांशः स्यात् पृथिव्यादिषु स्फुटम् ।<br>
अन्ततो देहगगनमविनाश्यस्ति केवलम् ॥ ४० ॥</p>
<p>कुत इति चेदाह - भ्रात्रादेरिति । पृथिव्यादिरूपदेहांशः स्यादेवेति<br>
स्फुटं सर्वानुभवसिद्धम् । देहपृथिव्याद्यंशो नष्ट एव स्यादिति चेदाह</p>
<ul>
<li>अन्तत इति । देहांशपृथिव्यादिनाशाङ्गीकारेऽप्यन्ततः<br>
पर्यवसानेऽविनाशिनो गगनस्य केवलस्य शुद्धस्य नाशो दुरुपपाद इत्यर्थः ॥<br>
४० ॥</li>
</ul>
<p>प्। १९६)</p>
<p>न त्वं देहः किन्तु देही मद्देह इति भाषसे ।<br>
यथा मद्वस्त्रमित्येवं स देहस्त्वं कथं वद ॥ ४१ ॥</p>
<p>अथ च तव महानयं व्यामोह इत्याह - न त्वमिति । देहसम्बन्धी देहादन्य<br>
एवेत्यर्थः । कुत इति चेदाह - मद्देह इति । यतो मद्देह इति भाषसे । ननु<br>
मद्देह इति भाषणेन किं जातमिति चेदाह - यथेति । मद्वस्त्रमित्यादि<br>
मत्प्रत्ययविषयवस्त्राद्यं यथा त्वं न भवसि तथा [क्: तथा नास्ति]<br>
मत्प्रत्ययविषयधोऽपि [क्: तत्प्रत्यय] त्वं न । एवं सति कथं स<br>
देहस्त्वमित्यर्थः ॥ ४१ ॥</p>
<p>यदि त्वं देहभिन्नोऽसि सम्बन्धः कोऽन्यदेहकैः ।<br>
यथा भ्रात्रादिवासोभिर्नास्ति सम्बन्धलेशकः ॥ ४२ ॥</p>
<p>इति श्रुत्वा सत्यमहं देहभिन्नोऽस्मीति वदन्तं प्रत्याह - यदीति ।<br>
देहभिन्नस्यापि मे भ्रात्रादिदेहैः कुतो न सम्बन्ध इति चेदाह - यथेति ।<br>
यथा भ्रात्रादिवासोभिस्तव सम्बन्धो नास्ति ॥ ४२ ॥</p>
<p>अविशेषात्तच्छरीरैर्विनष्टैस्ते [क्: ष्टैस्तः] कथं शुचा ।<br>
मच्छरीरं मदक्षाणि मत्प्राणो मन्मनस्त्विति ॥ ४३ ॥</p>
<p>अविशेषादिति । शरीरवस्त्रयोर्ममत्वस्य तुल्यत्वाद् भ्रात्रादिवस्त्रनाशे<br>
शोकाभावाद् वस्त्रतुल्यदेहनाशे कथं शुचा शोक इत्यर्थः । अथ च<br>
मच्छरीरमित्यादि वदतः शरीरादिभिन्नस्य ते किं रूपमिति पृच्छति -<br>
मच्छरीरमिति । अक्षाणि इन्द्रियाणि ॥ ४३ ॥</p>
<p>वदन् भवान् किंस्वरूपो वद मे पृच्छते नृप ।<br>
एवमुक्तो महासेनो मुहूर्तं सुविचार्य तु ॥ ४४ ॥</p>
<p>एवं कस्त्वमित्यादि ॥ ४४ ॥</p>
<p>प्। १९७)</p>
<p>अप्राप्यान्तं [क्: अप्राप्य तम्] मुनेः प्रश्ने प्राह दीनतरस्ततः ।<br>
न जाने भगवन् कोऽहमिति सर्वात्मनाप्यहम् ॥ ४५ ॥</p>
<p>अन्तं निश्चयम् । दीनतर इति । बन्धुनाशेन दीनः<br>
स्वात्मानमविदन्नात्मनाशमपि प्राप्त इव दीनतर इत्यर्थः । ततः<br>
प्राहेत्यन्वयः । सर्वात्मना विचारपरोऽप्यहं न जाने ॥ ४५ ॥</p>
<p>स्वभावतस्तु शोचामि कारणं तत्र नाविदम् ।<br>
प्रपन्नस्त्वामहं दीनः किमिदं भगवन् वद ॥ ४६ ॥</p>
<p>शोचनेऽपि निमित्तमविदन्नाह - स्वभावत इति । यथा<br>
क्षुधातृषादिकमदृष्टहेतुकमेवं मम शोकोऽपीति भावः । हतबन्धुः<br>
प्रायो हतात्माहं दीनस्त्वां प्रपन्नः । अतः किमिदं शोकादिकं<br>
सकारणमुत निष्कारणं वेति वद ॥ ४६ ॥</p>
<p>सर्वे शोचन्ति यत् कस्मिन्नपि बन्धौ मृते सति ।<br>
न स्वात्मानं विजानन्ति नान्यं शोचन्ति चैव हि ॥ ४७ ॥</p>
<p>किमिदमिति सामान्यतः पृष्टमेव विवृणोति - सर्व इति । कस्मिन्नपि बन्धौ<br>
मृते सति सर्वे शोचन्तीति यत् तत्कुत इति शेषः ॥ ४७ ॥</p>
<p>एतन्मे ब्रूहि भगवन् शिष्याय तव वै स्फुटम् ।<br>
इति पृष्टो मुनिसुतो महासेनमथाब्रवीत् ॥ ४८ ॥</p>
<p>एतत् मृतबन्धुशोचनादिनिमित्तम् । तव शिष्याय मे । अथ प्रश्नानन्तरम् ॥ ४८ ॥</p>
<p>राजन् शृणु महादेव्या मायया मोहिता जनाः ।<br>
स्वात्मानमविदित्वैव व्यर्थं शोचन्ति सर्वदा ॥ ४९ ॥</p>
<p>त्रिपुरामायया मोहितत्वेनात्मानमविदित्वा शोचन्तीत्याह - राजन्निति । तथा च<br>
शोके आत्माज्ञानं हेतुः आत्माज्ञाने च चिदात्मन ईश्वरस्य मायाख्यं<br>
स्वातन्त्र्यमेव हेतुरित्युक्तं भवति । औपनिषदमतेऽपि मूलाज्ञानं<br>
भगवच्छक्तिर्माया तदंशत्वात्तद्धेतुकत्वं जीवावरकतूलाज्ञानस्येति<br>
ज्ञेयम् ॥ ४९ ॥</p>
<p>प्। १९८)</p>
<p>यावन्न विदितं स्वात्मसत्तत्त्वं [क्: सतत्त्वम्] तावदेव वै ।<br>
जनाः शोचन्ति विज्ञाय भूयः शोचन्ति न क्वचित् ॥ ५० ॥</p>
<p>एवमज्ञानस्याखिलानर्थहेतुत्वमुक्त्वा तन्निवर्तकमात्मविज्ञानमेवेत्याह</p>
<ul>
<li>यावदिति । सत्तत्त्वं [क्: सतत्त्वम्] स्वरूपम् । भूयः पुनः ।<br>
विज्ञानानन्तरं पूर्ववन्न शोचन्तीति भावः ॥ ५० ॥</li>
</ul>
<p>यथा निद्रामोहितात्मा स्वमविज्ञाय शोचति ।<br>
ऐन्द्रजालिकमन्त्रोत्थमायया मोहितो नरः ॥ ५१ ॥</p>
<p>अत्र दृष्टान्तमाह - यथेति । स्वमात्मानं पर्यङ्के सुप्तमविज्ञाय<br>
स्वप्ने क्वचिन्मार्गे स्वाप्नचोराद्यैर्हृतसर्वस्वः शोचति<br>
एवमैन्द्रजालिकमायया मोहितो मोहितमात्मानमज्ञात्वा<br>
तन्निर्मितसर्पादेर्भीत्या शोचतीत्यन्वयः ॥ ५१ ॥</p>
<p>तत्प्रकल्पितसर्पादिभीत्या यद्वद्धि शोचति ।<br>
तथैव मायया मुग्धः स्वमज्ञात्वा प्रशोचति ॥ ५२ ॥</p>
<p>मुग्धो मूढः । स्वमात्मानम् ॥ ५२ ॥</p>
<p>यथा स्वप्नात् प्रबुद्धो वा ज्ञातैन्द्रजालिकागमः ।<br>
न शोचति क्वचिच्चान्यान् शुचायुक्तान् हसत्यपि ॥ ५३ ॥</p>
<p>ज्ञानिनः शोको नास्तीत्यत्र दृष्टान्तमाह - यथेति । यथा स्वप्नात्<br>
प्रबुद्धः सन् पर्यङ्कस्थमात्मानं विदन् चोराद्यैः सर्वस्वहरणं<br>
वितथं मत्वा शोकमवधूय भूयस्तन्निमित्तं न शोचति अन्यान् तथा शोचतो<br>
हसत्यपि । ऐन्द्रजालिकस्यगमो मन्त्रः स मोहको ममेति ज्ञातो येन ॥ ५३ ॥</p>
<p>एवं स्वात्मविदो मायामुक्ताः शोचन्ति न क्वचित् ।<br>
शोचतस्त्वादृशान् मायामूढान् प्रविहसन्ति च ॥ ५४ ॥</p>
<p>दार्ष्टान्तिके योजयति - एवमिति ॥ ५४ ॥</p>
<p>तत् त्वं विज्ञायात्मतत्त्वं मायामुत्तीर्य दुर्गमाम् ।<br>
जहि शोकं महाबाहो मोहोत्थं सद्विमर्शनात् ॥ ५५ ॥</p>
<p>तत् तस्मात् । शोकस्याज्ञानमूलत्वादित्यर्थः । त्वमात्मतत्त्वं विज्ञाय<br>
मायामज्ञानरूपेण परिणतां दुर्गमामतिक्रम्य गन्तुमन्यैरशक्याम्<br>
उत्तीर्य मायावरणान्निर्गत्य सत आत्मतत्त्वस्य विमर्शनाद् भूयोऽनुसन्धानाद्<br>
जहि ॥ ५५ ॥</p>
<p>प्। १९९)</p>
<p>इत्युक्तः पुनरप्याह महासेनो मुनीश्वरम् ।<br>
भगवन् यस्त्वया प्रोक्तो दृष्टान्तो विषमः स हि ॥ ५६ ॥</p>
<p>दृष्टान्तः स्वप्नेन्द्रजालादिरूपः ॥ ५६ ॥</p>
<p>स्वाप्नो वा मायिको वापि शून्यात्मा भासते परम् ।<br>
अयं जाग्रत्प्रपञ्चस्तु सत्यः सर्वार्थसाधकः ॥ ५७ ॥</p>
<p>वैषम्यमेवोपपादयति - स्वाप्न इति । मायिकः ऐन्द्रजालिकोद्भावितः<br>
चोरसर्पादिः । शून्यात्मा असद्रूपः । परं केवलं भासत [क्: भास<br>
इत्येव] एव तद्भासनं वस्त्वविषयमिति तात्पर्यम् । अयमिति ।<br>
सर्वानुभवसिद्ध इत्यर्थः । सर्वार्थसाधकत्वेन सर्वानुभवसिद्धत्वात् सत्य<br>
इत्यर्थः ॥ ५७ ॥</p>
<p>अबाधितः स्थिरश्चापि कथं स्वाप्नसमो भवेत् ।<br>
इत्युक्तः पुनराचख्यौ मुनिपुत्रोऽतिबुद्धिमान् ॥ ५८ ॥</p>
<p>अबाधित इति । सर्वार्थसाधकत्वेनाबाधितत्वेन स्थिरत्वेन च<br>
सर्वानुभवसिद्धत्वाज्जाग्रत्प्रपञ्चः सत्यः एतद्विपरीतत्वात्<br>
स्वाप्नादिप्रपञ्चोऽसत्य इति भावः ॥ ५८ ॥</p>
<p>शृणु राजन् यत्त्वयोक्तं दृष्टान्तो विषमस्त्विति ।<br>
एष मोहो द्वितीयस्ते स्वप्ने स्वाप्नस्य यादृशः ॥ ५९ ॥</p>
<p>एष इति । दृष्टान्तो विषम इति निश्चय इत्यर्थः । द्वितीय इति । दृश्यं<br>
द्रष्टुर्विभिन्नं सत्यात्मकमस्तीत्याद्यो मोहः भ्रमः [क्: समः] ।<br>
तत्र दृश्येषु स्वाप्नादिरसत्य इति द्वितीयो भ्रमः । स्वप्नदशायां<br>
स्वाप्नपुरुषस्य रज्जौ सर्पभ्रमसदृश इत्यर्थः ॥ ५९ ॥</p>
<p>स्वाप्नवृक्षोऽपि तत्काले किं न साधयते हितम् [ग्: तीहितम्] ।<br>
पान्थानां किं न हरति ताप्रं छायाप्रदानतः ॥ ६० ॥</p>
<p>जाग्रत्प्रपञ्चवत् स्वाप्नस्यापि सर्वार्थसाधकत्वादिकं<br>
त्वदुक्तहेतुत्रयमस्तीत्युदाहरति - स्वाप्नेति । तत्काले स्वप्नकाले । यथा<br>
जाग्रद्वृक्षो जाग्रत्यर्थसाधकोऽबाधितः स्थिरश्च एवं स्वाप्नवृक्षोऽपि<br>
स्वप्नकाले [क्, ख्: प्रभात] सर्वार्थसाधकोऽबाधितः<br>
स्थिरश्चेत्यर्थः ॥ ६० ॥</p>
<p>प्। २००)</p>
<p>फलाद्यैः स्वाप्नमर्त्यादीन्न तर्पयति किं वद ।<br>
स्वप्ने क्व बाधितः स्वाप्नः क्वास्थिरश्चोपलक्षितः [क्: क्व स्थिर] ॥<br>
६१ ॥</p>
<p>अखिलं बाधितं जाग्रद्दशायामिति चेच्छृणु ।<br>
जाग्रत्प्रपञ्चोऽपि सर्वः सुषुप्तौ किं न बाधितः ॥ ६२ ॥</p>
<p>अखिलमिति । स्वाप्नवृक्षाद्यखिलं जाग्रत्यभासनाद्बाधितमिति<br>
चेज्जाग्रत्प्रपञ्चोऽपि सुषुप्तावभासनाद् बाधित एवेत्याह [क्: इत्याह] ##-</p>
<p>न बाधितः परदिनेऽप्यनुवृत्तेस्तथेति चेत् ।<br>
स्वाप्नस्यापि परदिने नानुवृत्तिः क्व वा वद ॥ ६३ ॥</p>
<p>ननु बाधो नाम नानवभासनम्<br>
किन्तूत्तरकालसम्बन्धरूपानुवृत्त्यभावः [क्: नुवृत्त्यभावः …<br>
हेतुना इत्यस्य स्थाने नुवृत्त्याद्यनुसन्धानहेतुता इति पाठः] । तथा च<br>
जाग्रत्प्रपञ्चस्य परदिने सोऽयमित्याद्यनुसन्धानहेतुनाऽनुवृत्तिसत्त्वान्न<br>
बाध [क्: बाधते न इत्या] इत्याशङ्कते - न बाधित इति । तथा<br>
[घ्: तथा] स्वप्नवन्न बाधित इति चेदित्यन्वयः ।<br>
स्वाप्नस्याप्येतत्तुल्यमित्याह - स्वाप्नस्येति ॥ ६३ ॥</p>
<p>नानुवृत्तिर्भाति स्वप्ने इति चेन्नृपते शृणु ।<br>
जाग्रत्यपि क्वानुवृत्तिभासो नव्यावभासके ॥ ६४ ॥</p>
<p>स्वाप्नस्यानुवृत्तिर्नानुभूयत इति चेज्जाग्रत्यपि तुल्यमित्याह - जाग्रतीति । कुत<br>
एतदिति चेदसम्भवादित्यभिप्रायेणाह - नव्यावभासक इति । जाग्रति हि<br>
प्रतिक्षणं वस्तु नव्यमवभासते एवं सति कथमनुवृत्तिसम्भव इति<br>
भावः ॥ ६४ ॥</p>
<p>नव्येऽनुवृत्त्यभानेऽपि भायन्यत्रेति चेच्छृणु ।<br>
तथा स्वप्नेऽपि भात्येवानुवृत्तिः स्थिरभासने ॥ ६५ ॥</p>
<p>ननु क्रियादिक्षणिकभावानां नव्यानामननुवृत्तावप्यन्येषां<br>
पृथ्वीगिरिसमुद्रादीनामनुवृत्तिरनिवार्यैवेति चेदेतच्च स्वप्नेऽपि तुल्यमित्याह</p>
<ul>
<li>तथेति । स्थिरभासन इति । स्थिरं वर्षादिरूपचिरकालस्थायि भासनं यस्य<br>
स्वप्नस्य । दीर्घस्वप्ने पुत्रकलत्रादीनामनुवृत्तेः सर्वानुभवसिद्धत्वादिति<br>
भावः ॥ ६५ ॥</li>
</ul>
<p>प्। २०१)</p>
<p>मृषानुवृत्तिस्तत्रेति चेज्जाग्रत्यपि सा तथा ।<br>
सूक्ष्मबुद्ध्या विमृश तद्वस्तु जाग्रति संस्थितम् ॥ ६६ ॥</p>
<p>स्वाप्नपुत्रकलत्रादीनामसत्यत्वेन तदनुवृत्तिभासनं भ्रमरूपमिति<br>
चेत्तुल्यमेतत्तवापीत्याह - जाग्रतीति । सा अनुवृत्तिः । अथा मृषेत्यर्थः ।<br>
जाग्रत्यप्यनुवृत्तिभासनं भ्रमरूपमेवेति भावः । कथमेतत् प्रत्येयमिति<br>
चेदाह - सूक्ष्मेति । अन्धपरम्परागतस्थिरत्वाभिमानवर्जितबुद्ध्येति<br>
भावः ॥ ६६ ॥</p>
<p>देहवृक्षनदीदीपादिकं क्षणविभेदितम् ।<br>
कथं तदनुवृत्तिर्वै भवेदवितथात्मिका ॥ ६७ ॥</p>
<p>देहेति । आदिना मेघमण्डलादि । देहादीनां सर्वैः सुस्पष्टं क्षणिकत्वेन<br>
ज्ञातानां [क्, घ्:: ज्ञानानाम्] कथमनुवृत्तिरवितथा<br>
भवेदित्यर्थः ॥ ६७ ॥</p>
<p>अचलानामपि नहि द्वितीयक्षणसङ्गतम् ।<br>
रूपमस्ति सर्वदैव निर्झरैर्भेदितात्मनाम् ॥ ६८ ॥</p>
<p>ननु देहादेरनुवृत्त्यभावेऽपि पर्वतादीनामनुवृत्तिः सम्भवेदिति चेदाह ##-<br>
निर्झरैरिति । अनवरतं निर्झरैर्भिद्यमानानां द्वितीयक्षणसङ्गतं रूपं<br>
नाचलानामस्तीत्यर्थः ॥ ६८ ॥</p>
<p>मूषकैरुपदीकाभिः सूकरैर्निर्झरादिभिः ।<br>
सर्वतस्तु विभिद्यन्ते पर्वताः सर्वदैव हि ॥ ६९ ॥</p>
<p>ननु निर्झराणां पर्वतभेदकत्वं न ग्रीष्मादिष्विति चेदाह -<br>
मूषकैरित्यादि । उपदीकाः येषां लालासम्बन्धेन काष्ठादीनि [क्:<br>
काष्थादिर्मृ] मृत्तिकात्वमापद्यन्ते [क्: द्यते] ते<br>
कृमिविशेषाः [दीमक इत्याख्यया भाषायां प्रसिद्धाः] । आदिना<br>
वनगजादिभिः [क्: दयः] ॥ ६९ ॥</p>
<p>प्। २०२)</p>
<p>पर्वताम्बुधिभूमुख्या [क्: पर्वता बुद्धि] अप्येवं<br>
क्षणभेदिनः ।<br>
अथ ते सम्प्रवक्ष्यामि पश्य सूक्ष्मधिया नृप ॥ ७० ॥</p>
<p>भूः भूमिः [क्: भूःर्भूमीति] । पर्वताम्बुधिभुवो [क्: तानां<br>
बुद्धिभुवो] मुख्याः [क्: मुख्यानाम्] स्थिरत्वेनाभिमतानां<br>
येषां देवलोकादीनाम् । अम्बुधेर्नदीतोयमेलनाद् भुवो नद्यादिभिर्भेदनात्<br>
क्षणिकत्वम् । प्रकारान्तरेण जाग्रत्स्वप्न भावयोरनुवृत्तिसाम्यं [ख्:<br>
स्वाप्न] वक्तुमाह - अथेति । पश्य विचारय ॥ ७० ॥</p>
<p>परिच्छिन्नानुवृत्तिर्हि समैव स्वाप्नजाग्रतोः ।<br>
अपरिच्छिन्नाऽनुवृत्तिः कार्येष्वत्यन्तदुर्लभा ॥ ७१ ॥</p>
<p>परिच्छिन्नेति । जाग्रद्भावस्यानुवृत्तिः कालपरिच्छिन्ना न वा ? आद्ये<br>
परिच्छिन्नानुवृत्तिः स्वाप्नजाग्रतयोः [क्: ग्रतोः] समैव । द्वितीये<br>
दृश्यत्वेन कार्यात्मना<br>
सिद्धजाग्रद्भावस्यापरिच्छिन्नानुवृत्तिर्दुर्लभैवेत्यर्थः ॥ ७१ ॥</p>
<p>अनुवृत्तिः कारणेन रूपेणास्ति हि सर्वदा ।<br>
इति चेत् [क्: तत्] कारणं रूपं पृथिव्यादिमयं किल ॥ ७२ ॥</p>
<p>ननु कार्यस्य कारणादत्यन्तभिन्नत्वमारम्भवाद्यभ्युपगतम् तत्र हि<br>
प्रोक्तदोषावकाशो भवेत् । परिणामवादाश्रये तु न कोऽपि दोषः ।<br>
जाग्रद्भावस्य कार्यरूपेण व्यावृत्तावपि<br>
कारणरूपेणानुवृत्तेरित्याशङ्क्य समाधातुमाह - इति चेदिति ।<br>
पृथिव्यादिती । कारणरूपं पृथिव्यादिमयम् भौतिकानां<br>
महाभूतकार्यत्वात् । यद्वा पृथिव्यादिमयं<br>
पृथिव्यादिनिखिलकार्यप्रचुरं प्रधानतत्त्वमित्यर्थः । कार्यमात्रस्य<br>
कारणे सूक्ष्मरूपेणावस्थानादिति भावः ॥ ७२ ॥</p>
<p>तच्चानुवृत्तं [क्: वृत्तस्व] स्वप्नेऽपि पृथिव्यादेर्हि भासनात् ।<br>
अथ स्वाप्नस्य बाधो हि जाग्रति ह्यनुभूयते ॥ ७३ ॥</p>
<p>एवमपि स्वाप्नभावानां तुल्यतेत्याह - तच्चेति । कारणरूपमित्यर्थः ।<br>
स्वप्नेऽपि प्रत्यहं पृथिव्यादिकारणरूपस्य<br>
भासमानत्वादनुवृत्तिरस्तीत्याह - अनुवृत्तमिति । यद्वा पृथिवीति<br>
कार्योपलक्षकम् । तथा च पृथिव्यादिकार्यस्यादिभूतं कारणं यत्प्रधानम्<br>
तस्य सुखदुःखमोहात्मकगुणत्रयमयस्य स्वप्ने भासनादिति [क्, घ्:<br>
भासमाना] । प्रकारान्तरेण पुनराशङ्कते - अथेति ।<br>
स्वाप्नभावानां बाधो जाग्रति सर्वैरनुभूयत इत्यर्थः ॥ ७३ ॥</p>
<p>प्। २०३)</p>
<p>न जागरस्य बाधस्तु भासते कस्यचित् क्वचित् ।<br>
इति चेच्छृणु वक्ष्यामि बाधो ह्यनवभासनम् ॥ ७४ ॥</p>
<p>न जागरस्येति । जागरभावस्य बाधस्तु न क्वचिदवस्थायां कस्यचित्<br>
प्रमातुर्भासत इत्यर्थः । समाधत्ते - शृण्विति । अनवभासनमिति ।<br>
अवभासनाभाव इयर्थः । यद्यपीदं रजतमित्यादौ नेदं<br>
रजतमित्यादिर्विपरीतग्रह एव बाध इत्युच्यते तथाप्यवभासमानमेव सदिति<br>
नियमादनवभासनस्यासत्त्वनियमाच्चानवभासनमेवासत्त्वप्रयोजकमिति<br>
बाध इत्युच्यत इति ज्ञेयम् ॥ ७४ ॥</p>
<p>सुषुप्तौ सर्वजगतोऽप्यनुभूतं ह्यभासनम् ।<br>
अथ बाधो ह्यप्रमाणदर्शनं चेत्तदा शृणु ॥ ७५ ॥</p>
<p>सुषुप्ताविति । अविशेषेण सर्वस्य जगतोऽनवभासनं [क्, ख्:<br>
भासनसर्वा] सर्वाऽनुभूतं बाधो भवत्येवेत्यर्थः । ननु<br>
नह्यनवभासनं बाधः घटावभासनप्राक्कालिकघटानवभासनस्य<br>
बाधत्वप्रसक्तेः । किन्त्वन्यदेवेत्याह - अथेति । अप्रमाणदर्शनमिति ।<br>
अप्रमाणमिति भावप्रधानो निर्देशः । अप्रामाण्यदर्शनं बाध इत्यर्थः ।<br>
प्रबुद्धस्य स्वाप्नदर्शने नेदं प्रमाणमिति ज्ञानं सर्वजनीनम् । एतदेव<br>
भादः । नह्येवंविधबाधो जाग्रत्यस्तीति भावः ॥ ७५ ॥</p>
<p>अप्रमाणदृशिर्नास्ति [क्: सदृशी नास्ति] भ्रान्तानं<br>
त्वादृशां [क्: त्वदृशाम्] खलु ।<br>
ज्ञातविज्ञेयतत्वानामप्रमाणदृशिः स्फुटा ॥ ७६ ॥</p>
<p>यथा हि स्वाप्नप्रमातुः स्वाप्नेष्वप्रामाण्यदर्शनं नास्ति<br>
एवमज्ञातज्ञेयतत्वानामेव जाग्रत्यप्रामाण्यदर्शनं नास्तीत्याह -<br>
अप्रमाणेति । जाग्रत्यप्रमाणदृशिः । ज्ञेयस्य तु परं तत्त्वं चितिरेव न<br>
चेतरत् इति नीत्या ज्ञातविज्ञेयतत्त्वानां जाग्रति स्फुटाऽप्रमाणदृशिः ॥ ७६ ॥</p>
<p>प्। २०४)</p>
<p>तस्मादिदं दृश्यजालं स्वाप्नदृश्यसमस्थिति ।<br>
दीर्घकालोऽपि च स्वप्ने भासते निर्विशेषतः ॥ ७७ ॥</p>
<p>तस्मादिति । स्वाप्नभावानामर्थक्रियादिसत्त्वेनावैषम्यादित्यर्थः । ननु<br>
जाग्रद्भावो दीर्घकालो भासते न तु स्वाप्न इति चेदाह - दीर्घकाल इति ।<br>
निर्विशेषत इति । जाग्रत्कालवदविशेषाद् [क्: दसत] भासत इत्यर्थः ॥ ७७ ॥</p>
<p>तस्मादबाधितो ह्यर्थर्क्रियाकारी स्थिरोऽपि च ।<br>
स्वाप्नभावस्तेन तुल्यो जाग्रभावोऽपि सर्वशः ॥ ७८ ॥</p>
<p>तस्मादिति । प्रोक्तदिशा वैषम्याभावादित्यर्थः । स्वस्वकालेऽबाधितत्वादेः<br>
सत्त्वात् स्वाप्नजाग्रद्भावयोः सर्वांशेन तुल्यत्वमिति भावः ॥ ७८ ॥</p>
<p>यथा जाग्रति जाग्रत्त्वं गृहीतं जागरे स्फुटम् ।<br>
स्वप्नेऽपि जागरत्वं तु गृहीतं तद्वदेव हि ॥ ७९ ॥</p>
<p>जन्वेवमपि जाग्रतो जाग्रत्त्वं [क्: त्वं विनैवम्] भाति नैवं स्वप्नस्य<br>
जाग्रत्त्वं भातीत्यस्ति वैषम्यमित्याशङ्क्य परिहरति - यथेति । अथ जाग्रति<br>
स्वाप्नानुसन्धानं स्वाप्नस्य स्वाप्नत्वग्रहः नैवं स्वप्ने<br>
जागरानुसन्धानादिरित्यस्ति वैषम्यमिति चेत् सत्यम् आपातदर्शिनामस्त्येव<br>
वैषम्यम् । सम्यग्दर्शिनां तु न तल्लेशोऽपि । तथा हि - स्वप्ने<br>
किमखिलजाग्रदनुसन्धानं नास्ति उत यत्किञ्चिज्जाग्रदनुसन्धानं<br>
नास्तीत्युच्यते । उभयथाऽपि न दोस्ऽः । जाग्रत्यपि निखिलस्वाप्नानुसन्धानस्य<br>
यत्किञ्चित्तदनुसन्धानस्य वाऽभावः सर्वानुभवसिद्ध एव । न च<br>
यत्किञ्चित्स्वप्नानुसन्धानमस्ति जाग्रति नैवं स्वप्न इति वाच्यम् अनुसन्धानं<br>
हि स्मृतिः तथा च पूर्वदिने [क्, घ्: दिनेऽनेन; ख्: दिने तेन] न<br>
मयेत्थं भाषितमित्यादिजाग्रद्व्यवहारस्मृतेरानुभविकत्वात् । एवं स्वप्ने<br>
सेयं जाग्रदासीदिति जागरस्य जाग्रत्त्वग्रहादिकं सर्वमप्रतिहतमेवेति<br>
सूक्ष्मविमर्शिभिर्ज्ञेयम् ॥ ७९ ॥</p>
<p>प्। २०५)</p>
<p>एवं स्थिते कुतो राजन् विशेषः स्वप्नजाग्रतोः ।<br>
तत्स्वाप्नान्निजबन्धूंस्त्वं नहि शोचसि वै कुतः ॥ ८० ॥</p>
<p>एवं [क्: एवं नास्ति] सर्वसाम्ये स्थिते । तत् तस्मात् स्वप्नजाग्रतोरविशेषात्<br>
॥ ८० ॥</p>
<p>केवलं भावनामात्रात् सत्यता जगति स्थिता ।<br>
शून्यताभावनेनापि शून्यं निष्प्रतिघं भवेत् ॥ ८१ ॥</p>
<p>नन्वेवं स्वप्नजाग्रतोः [क्, ख्: स्वाप्न] साम्ये सर्वेषां जगति<br>
सत्यताभासनं कुत इति चेदाह - केवलमिति । सत्यं जगदिति<br>
भावनानुसन्धानम् तन्मात्रात् । तदेकनिमित्ता सत्यतेत्यर्थः । केवलमिति ।<br>
असत्यमिति विपरीतभावनानन्तरितमित्यर्थः । स्थिता दृश्यत इति शेषः । अत एव<br>
शून्यत्वभावने इदमेव जगत् शून्यमभावप्रत्ययविषयं भवेत् ।<br>
निष्प्रतिघमाकाशवदप्रतिरोधकं च ॥ ८१ ॥</p>
<p>भावना ह्यप्रमाणत्ववैधुर्येण स्थिरीकृता ।<br>
भवेत्तदात्मभावेन सत्यमेतद् महीपते ॥ ८२ ॥</p>
<p>ननु मया सम्प्रति शून्यत्वेन भाव्यमानमपि जगत् कुतो न शून्यात्मतां<br>
यातीत्याशङ्क्य ते [क्: शङ्कते] भावनाऽसिद्धा तस्मान्न<br>
शुन्यात्मतासम्पत्तिरिति वक्तुं भावनायाः सिद्धिप्रकारमाह [क्: सिद्ध;<br>
ख्: असिद्धिः] भावनेति । भावना इदमीदृगिति प्रत्ययसन्तानः । तस्याः<br>
स्थैर्यमेव सिद्धिः । स्थैर्यं चाप्रमाणत्वनिश्चयेनोन्मूलनाभावः । यथा<br>
शुक्ताविदं रजतमिति भावना [क्, ख्: भावने] नेदं रजतमिति<br>
ज्ञानेनाप्रमाणत्वेन निश्चिते उन्मूलिता भवति छिन्नसन्ताना भवति । सेयं<br>
भावना असिद्धा । या त्वप्रमाण्यनिश्चयवैधुर्येण स्थिरीकृता अनुन्मूलिता<br>
स्यात्तदा तदात्मभावेन भावितवस्तुरूपेण सा भावनैव भवेत् । भावितं<br>
सर्वसाधारणं भायादित्यर्थः । स्वेनानुभूतत्वादाह - सत्यमेतदिति ॥ ८२<br>
॥</p>
<p>प्। २०६)</p>
<p>निदर्शनं त्वत्र [घ्: तत्र] चेदं मज्जगद् दृष्टमेव ते ।<br>
इमं शैलं परिक्रम्य चैहि [क्: यौ हि] पश्याव सम्प्रति ॥ ८३ ॥</p>
<p>निदर्शनमुदाहरणम् । ते त्वया । शैलान्तस्तावान् प्रदेशः स्यादिति तव शङ्का<br>
भवेदत इमं शैलं परिक्रम्य पश्यावेत्याह - इममिति ॥ ८३ ॥</p>
<p>इत्युक्त्वा नृपतिं हस्ते गृहीत्वा परिचक्रमे ।<br>
परिक्रम्य गण्डशैलं राज्ञा सह समेत्य तु ॥ ८४ ॥</p>
<p>शैलं परिचक्रमे । राज्ञा सह परिक्रम्य ततः समेत्य स्वस्थानमागत्य ॥ ८४ ॥</p>
<p>पुनः प्राह महासेनं मेधावी मुनिनन्दनः ।<br>
राजन् दृष्ट एष शैलः पादगव्युतिमात्रकः ॥ ८५ ॥</p>
<p>मेधावी शिष्यबोधनेऽतिकुशलः । गव्यूतिः क्रोशयुगम् ॥ ८५ ॥</p>
<p>दृष्ट एवास्य गर्भे ते लोकः सुविततः स्फुटः ।<br>
एष जाग्रदुत स्वप्नः सत्यो मिथ्यात्मकोऽपि वा ॥ ८६ ॥</p>
<p>स्फुटः जाग्रत्सदृशः । एष मल्लोकावभासः [क्: शैला] । सत्यो<br>
मिथ्यात्मक एव वा व्वेचयेति शेषः ॥ ८६ ॥</p>
<p>शैललोके यद् दिनैकं तदत्र द्वादशार्बुदाः ।<br>
वत्सरास्त्वनुभूतास्ते सत्यासत्ये विवेचय ॥ ८७ ॥</p>
<p>पादगव्यूतिपरिमितशैलेऽनन्तदेशस्य विरुद्धत्वान्नैतद्विवेचयितुं शक्यम्<br>
एवं कालस्यापि विरुद्धत्वादित्याह - शैललोक इति । बहिः पादगव्यूतिमात्रो<br>
देशो द्वादशार्बुदमितश्च कालः अन्तरनन्तो [क्, ख्: रनन्तरो]<br>
देशो दिनैकात्मकः कालश्चेति परस्परविरुद्धस्वरूपयोर्मध्ये । सत्यासत्ये<br>
विवेचय ॥ ८७ ॥</p>
<p>प्। २०७)</p>
<p>विवेचनं नास्य भवेत् स्वप्नयोर्भिन्नयोरिव ।<br>
अस्मादेतद्विद्धि जगद् भावनामात्रसारकम् ॥ ८८ ॥</p>
<p>ननु बाह्यविरुद्धमान्तरमसत्यमिति चेदुभयोर्भासनस्य<br>
तुल्यत्वेनान्तरविरुद्धं बाह्यमप्यसत्यमिति वक्तुं शक्यमिति नैतन्निर्णयः<br>
शक्यक्रिय इति सदृष्टान्तमाह - विवेचनमिति । भावनामात्रसारकं<br>
स्वप्नवद् भावनामात्रस्वरूपम् न ततोऽधिकं किञ्चिदित्यर्थः ॥ ८८ ॥</p>
<p>अभाव्यमानं चैतत्तु लीयेत क्षणमात्रतः ।<br>
तस्माच्छोकं जहि नृपावेत्य [क्: वेक्ष्य] स्वाप्नसमं जगत् ॥ ८९ ॥</p>
<p>मया अभाव्यमानमेतच्छैलजगत् क्षणमात्रेण लीयेत [क्, घ्: यते]<br>
एवं ब्रह्मणाऽभाव्यमानं बाह्यजगदपीति तात्पर्यम् । तस्मात्<br>
भावनामात्रसारत्वाज्जगतः ॥ ८९ ॥</p>
<p>स्वाप्नचित्रभित्तिभूतं स्वात्मानं संविदात्मकम् ।<br>
दर्पणप्रतिमं मत्वा संस्थितोऽसि यथा तथा ॥ ९० ॥</p>
<p>कथं शोकं त्यजामीति चेदाह - स्वाप्नेति । स्वाप्ना ये भावास्ते हि<br>
चित्रसदृशाः । चित्रस्य भासमानस्य न [क्: नासत्यातिरिक्तम्]<br>
भित्त्यतिरिकं स्वरूपमस्तीत्यविवादः । तथा च स्वाप्नचित्रभित्तिभूतं<br>
संविदात्मकं स्वात्मानं दर्पणप्रतिमं मत्वा यथा संस्थितोऽसि<br>
स्वाप्नबन्धुनाशे [क्, ख्, घ्: नाश] राज्यलाभे [ख्:<br>
भयोर्य] वा यथा न शोचसि न प्रहृष्यसि च ॥ ९० ॥</p>
<p>प्। २०८)</p>
<p>जागच्चित्रदर्पणं चावेह्यात्मानं चिदात्मकम् ।<br>
परमानन्दितस्वान्तो भव शीघ्रं महीपते ॥ ९१ ॥</p>
<p>तथाऽवेहीत्यन्वयः । स्वप्नजाग्रतोरत्यन्तसाम्यात् [क्, घ्: स्वाप्न]<br>
स्वाप्नभाववज्जाग्रद्भावा अपि चिदात्मदर्पणप्रतिबिम्बरूपा एवेति निश्चित्य<br>
स्वाप्नशोकाद्यैरस्पृष्ट इव जाग्रच्छोकाद्यैरस्पृष्टः । अत एव<br>
निखिलवासनाप्रहाणमात्रेण निःसारितोदघटान्तरभिव्यक्ताकाशवद्<br>
वासनारिक्तस्वान्ताभिव्यक्तात्मानन्दो [क्: नातिरि] भवेति भावः ॥ ९१ ॥</p>
<p>इति श्रीत्रिपुरारहस्ये ज्ञानखण्डे शैललोकदर्शनं नाम<br>
त्रयोदशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
त्रयोदशोऽध्यायः ॥</p>
<p>प्। २०९)</p>
<h2 id="१४">१४</h2>
<p>अथ चतुर्दशोऽध्यायः</p>
<p>इत्याकर्ण्य मुनिवचो विचार्य शुभया धिया ।<br>
जगत्स्थितिं स्वाप्नसमां ज्ञात्वा शोकं जहौ द्रुतम् ॥ १ ॥</p>
<p>अत्राध्याये साधुपद्यैर्भावनामात्रकं जगत् ।<br>
भावनायाः सिद्धिमपि प्राह तत्त्वान्यपि क्रमात् ॥</p>
<p>जगद् भावनामात्रसारमित्याकर्ण्य शुभया सत्तर्कयुतया धिया ॥ १ ॥</p>
<p>धैर्यमालम्ब्य निःशोको भूयोऽपृच्छन्मुनेः सुतम् ।<br>
मुनिपुत्र महाबुद्धे त्वं परावरदर्शनः ॥ २ ॥</p>
<p>जगतः स्वाप्नसाम्यज्ञानेऽपि वासनादार्ढ्याद् भूयः शोक आपतति अत आह ##-<br>
स्वप्न] । परावरदर्शनः सेन्द्रियातीन्द्रियज्ञः ॥ २ ॥</p>
<p>न [क्: ततो] तेऽप्यविदितं किञ्चिन्मन्ये स्यादिति लेशतः ।<br>
पृच्छामि यदहं तन्मे कृपया वक्तुमर्हसि ॥ ३ ॥</p>
<p>अत एवाह - न [क्: तत] त इति । लेशतोऽप्यविदितमिति योजना ॥ ३ ॥</p>
<p>भावनाप्रभवं ह्येतत् सर्वं वदसि तत् कथम् ।<br>
मया भूयो भावितं [क्, ग्, घ्: भाविते] च न बहिः सर्वथा<br>
भवेत् ॥ ४ ॥</p>
<p>सर्वं जगत् । तज्जगन्मया भूयो भावितमपि बहिः सर्वसाधारणं सर्वथा न<br>
भवेत् तत् कथमिति योजना ॥ ४ ॥</p>
<p>त्वया तु भावनासिद्ध्या शैले [क्: शैललोकः] लोकः प्रकल्पितः ।<br>
अथापि देशः कालश्च युगपद् विविधः कथम् ॥ ५ ॥</p>
<p>त्वया तु भावनासिद्धया कल्पितः । कथंविधा सा भावाअसिद्धिरिति<br>
पूर्वाध्याये सङ्क्षेपेणोक्तस्य सिद्धिहेतोर्विस्तरप्रश्न इति तात्पर्यम् ।<br>
प्रश्नान्तरम् - अथापीति । युगपदिति । एकस्मिन्नेव काले एक एव देशः कालश्च<br>
विविधः कथमित्यर्थः ॥ ५ ॥</p>
<p>प्। २१०)</p>
<p>तत्रातस्यमन्यतरत् कतमं तममेरय ।<br>
इति पृष्टो मुनिसुतः प्रवक्तुमुपचक्रमे ॥ ६ ॥</p>
<p>तत्र दीर्घादीर्घत्वाभ्यां भासमानयोर्मध्ये । यद्यपि पूर्वाध्याये [क्:<br>
पूर्वपूर्वा] द्वयोः स्वाप्नतुल्यत्वमुक्तम् तथापि जाग्रत्प्रपञ्चे<br>
सत्यवासनाविष्टो भूयः पृच्छति - अन्यतरत् सत्यं भवेदिति ॥ ६ ॥</p>
<p>सङ्कल्पो भावना प्रोक्ता सिद्धाऽसिद्धेति सा द्विधा ।<br>
सिद्धिर्विकल्पाऽसम्भेदो विकल्पस्त्वेकनिष्ठितेः [अविकल्पसुत् इत्यपि पाठो<br>
व्याक्यातष्टीकायाम्] ॥ ७ ॥</p>
<p>क्रमेणोत्तरमाह - सङ्कल्प इति भावना हि सङ्कल्पः । सङ्कल्पो<br>
नामेदमीदृशमित्यादिर्मानस उल्लेखः । सा भावना । तस्याः केयं सिद्धिरिति<br>
चेदाह - सिद्धिरिति । इदमीदृगिति सङ्कल्पधारामध्ये नेदमीदृगिति<br>
विरुद्धकल्पनया असम्भेदः अयोगः । एवं विकल्पासम्भेदसम्पादनाय<br>
विकल्पकारणमाह - विकल्पस्त्विति । एकनिष्ठितेः भवेदिति शेषः । एकत्र<br>
निष्ठितेः सत्यत्वग्रहादित्यर्थः । अयं भावः - बाह्यसृष्टौ<br>
सत्यत्वग्रहात् स्वमानससृष्टावसत्यत्वविकल्पोदयः यावदेवं<br>
विकल्पसम्भेदो भावनायास्तावन्न सिद्धिरिति । यद्वा विकल्पासम्भेदे उपायं<br>
वक्तुमाह - अविकल्पस्त्विति । नास्ति विकल्पो यस्य सः सङ्कल्प इत्यर्थः ।<br>
एकनिष्ठितेः एकत्र सङ्कल्पविषयमात्रे नितरां मनसः स्थितेः ।<br>
सङ्कल्पविषयान्मनसोऽप्रचलनेऽविकल्पः [ख्: लने विक] सङ्कल्पो<br>
भवेदिति भावः ॥ ७ ॥</p>
<p>ब्रह्मभावनया पश्य जातं जगदिदं ननु ।<br>
एतत् सर्वैः सत्यरूपं भावितं सुदृढत्वतः ॥ ८ ॥</p>
<p>तथा [क्, ख्: यथा] चाविकल्पसङ्कल्पात्मकसिद्धभावनाभावितं<br>
[क्: वा विक] सर्वसाधारणं भासेत [क्: भासते] । तत्र च यः<br>
कश्चिन्नेदं सत्यमित्यविकल्पसङ्कल्पपरो भवेत्तं प्रति तद् दृश्यं तथैव<br>
भवेत् । अत एवाह - ब्रह्मेति । ब्रह्मणश्चतुर्मुखस्य सिद्धभावनयेदं<br>
जगज्जातम् । एतज्जगत् सर्वैः प्रमातृभिरनेकजन्माभ्यासात् सुदृढत्वतः<br>
सत्यरूपं भावितम् अतः सर्वसाधारणं सत्यत्वेन भासत इति शेषः ॥ ८ ॥</p>
<p>प्। २११)</p>
<p>तथा स्वसङ्कल्पभवे नास्ति कस्यापि भावना ।<br>
विकल्पसम्भेद एषोऽसिद्धा तस्माद्विभावना ॥ ९ ॥</p>
<p>तथा ब्रह्मसृष्टे इव । तव स्वसङ्कल्पभवे जगति सत्यत्वभावना न कस्यापि ।<br>
एष तावक एव नेदं सत्यमिति यो विकल्पस्तत्सम्भेदोऽस्ति । तस्मात्ते भावनाऽसिद्धा<br>
॥ ९ ॥</p>
<p>भावनायाः सिद्धिरत्र बहुधा संस्थिता भवेत् ।<br>
जन्मना मणिना तद्वदौषधेन च योगतः ॥ १० ॥</p>
<p>कथं भावनासिद्धिर्ब्रह्मादीनामिति चेदाह - भावनाया इति । अत्र जगति ॥ १०<br>
॥</p>
<p>तपसा मन्त्रसिद्ध्या च वरेण च भवेन्नृप ।<br>
जन्मना ब्रह्मणः सा वै मणिना यक्षरक्षसाम् ॥ ११ ॥</p>
<p>कस्य कीदृशी भावनासिद्धिरित्येतदाह - जन्मनेति । सा भावनासिद्धिः ॥ ११<br>
॥</p>
<p>औषधेन तु देवानां योगिनां योगतो भवेत् ।<br>
तपसा तापसानां सा मान्त्रिकाणां तु मन्त्रतः ॥ १२ ॥</p>
<p>औषधेन अमृतेन ॥ १२ ॥</p>
<p>विश्वकर्ममुखानां च वरप्राप्त्या हि साऽभवत् [ख्: भवेत्] ।<br>
सङ्कल्पितं तथा भाव्यं पूर्वविस्मरणे सति ॥ १३ ॥</p>
<p>विश्वकर्ममुखा विश्वकर्ममयप्रभृतयः [क्: मय नास्ति] ।<br>
भावनासाधनप्रकारमाह - सङ्कल्पितमिति । सङ्कल्पनमित्यर्थः । तथा<br>
भाव्यं तथा कर्तव्यम् । पूर्वविस्मरणे सति यथा स्थिरं भवेदिति शेषः ।<br>
सङ्कल्पस्य पूर्वमारम्भः यस्य मया सङ्कल्प इत्थं कृत इत्यस्य<br>
विस्मरणे सति सङ्कल्पनं स्थिरं भवेत् । एवं सङ्कल्पनं कर्तव्यमिति<br>
भावः ॥ १३ ॥</p>
<p>प्। २१२)</p>
<p>स्थिरं तावद्भवत्येव यावत् पूर्वं नहि स्मरेत् ।<br>
एवमेव निर्विकल्पभावना यदि सुथिरा ॥ १४ ॥</p>
<p>एवं पूर्वविस्मरणमेव भावनासिद्धिसम्पादकमित्याह - स्थिरमिति ।<br>
पूर्वं न स्मरन् सङ्कल्पमेवानुवर्तयेत् । एवं चिराभ्यासेन यावत् पूर्वं<br>
[घ्: सर्वम्] न स्मरेत् तावद् भावनं स्थिरं भवतीति भावः । एवमेव<br>
निरन्तराभ्यासेनैव निविकल्पभावना विरुद्धविकल्पासम्भिन्न भावना यदि<br>
सुस्थिरा तदा महाफलं साधयेदिति व्यवहितेन सम्बन्धः ॥ १४ ॥</p>
<p>अनिच्छया विकल्पस्य यावत् सम्भेदनं नहि ।<br>
तावत् सा भावना सिद्धा साधयेद्वै महाफलम् ॥ १५ ॥</p>
<p>ननु कियत्कालं सुस्थैर्येण भावना सिद्धा स्यादित्याशङ्क्याह -<br>
अनिच्छयेति । विरुद्धविकल्पसम्भेदोऽनिच्छया नैव भवेदिति सुस्थिरा यदि [क्:<br>
यदा] तदा भावना सिद्धेत्यर्थः । अनिच्छया यावद्विकल्पसम्भेदो नास्ति<br>
तावत् सिद्धा भावना महाफलं ब्रह्माण्डादिकं सर्वसाधारणं साधयेत्<br>
॥ १५ ॥</p>
<p>सम्भेदात्तु विकल्पेन न सिद्धा तव भावना ।<br>
भावनां साधय क्षिप्रं यदि स्रष्टुं समीहसि ॥ १६ ॥</p>
<p>तव तु विकल्पसम्भेदाद् भावना न सिद्धेत्याह - सम्भेदादिति ॥ १६ ॥</p>
<p>शृणु राजन् देशकालद्वैविध्यं वदतो मम ।<br>
अव्युत्पन्नोऽसि लोकस्य व्यवहारे [क्: हारैह्यत] ततस्तव ॥ १७ ॥</p>
<p>एवं प्रथमप्रश्नोत्तरमुक्त्वा द्वितीयप्रश्नोत्तरमाह - शृण्विति ।<br>
तवैतच्चित्रं भासत इति सम्बन्धः ॥ १७ ॥</p>
<p>एतच्चित्रं भासते वै शृणु सम्यग् ब्रवीमि ते ।<br>
जगद्भावस्वभावोऽयं विविधत्वेन भासनम् ॥ १८ ॥</p>
<p>एतत् एकदैव देशकालयोर्दीर्घत्वं ह्रस्वत्वं च । अत्र कारणं ब्रवीमि ।<br>
भावस्य विरुद्धत्वेन भासनं स्वभाव एव ॥ १८ ॥</p>
<p>प्। २१३)</p>
<p>एक एव हि सूर्यस्य [क्: सर्वस्य] प्रकाशो द्विविधः स्थितः ।<br>
दिवान्धानामन्धकार इतरेषां तु भासकः ॥ १९ ॥</p>
<p>कुत एवं विदितमिति चेद् भूयो दर्शनादिति वक्तुं कांश्चित्तादृशान्<br>
भावानुदाहरति - एक एवेति । द्वैविध्यमेवाह - दिवान्धानामिति ॥ १९ ॥</p>
<p>जलं मनुष्यपश्वादेः श्वासस्य प्रतिरोधकम् ।<br>
मत्स्यादीनां बहिः श्वासप्रतिरोधो जले नहि ॥ २० ॥</p>
<p>स्वस्मिन्निमग्नमनुष्यपश्वादेः । बहिः निर्जले देशे ॥ २० ॥</p>
<p>अग्निर्दहति मर्त्यादींस्तं भक्षयति तित्तिरिः ।<br>
वह्निर्नश्यति तोयेन स जले ज्वलति क्वचित् ॥ २१ ॥</p>
<p>तित्तिरिर्भक्षयति तं न दहति । क्वचित् वडवानलकुण्डादौ ॥ २१ ॥</p>
<p>एवं सर्वे जागतास्तु भावा द्वैरूप्यतः स्थिताः ।<br>
एवं सेन्द्रियवृत्तान्तास्त्वन्ये केऽपि निरिन्द्रियाः ॥ २२ ॥</p>
<p>विरुद्धद्विरूपतया [ख्: तायाम्] सर्वे भावाः स्थिताः । तत्र केचित्<br>
प्रसिद्धाः । अन्येऽप्यप्रसिद्धा भूम्यादयो मर्त्यानां प्रतिरोधकाः<br>
पिशाचादीनामप्रतिरोधका बुद्धिमद्भिर्ज्ञेयाः । सेन्द्रियाः अपरोक्षाः<br>
निरिन्द्रियाः परोक्षाः भावानां विरुद्धस्वभावाः ॥ २२ ॥</p>
<p>स्वभावतो विरुद्धा वै शतशोऽथ सहस्रशः ।<br>
अत्रोपपत्तिं वक्ष्यामि समाहितमनाः शृणु ॥ २३ ॥</p>
<p>निरिन्द्रियाः सेन्द्रियाश्च भावा अन्येऽपि विरुद्धद्विस्वभावाः [क्: द्व<br>
नास्ति] सन्तीत्याह - स्वभावत इति । कथमेकस्य विरुद्धोभयरूपतेति<br>
चेदुपपत्तिपूर्वकं वक्तुमुपक्रमते - अत्रेति ॥ २३ ॥</p>
<p>एते हि चाक्षुषा भावाश्चक्षुर्विकृतिमात्रकाः ।<br>
न चाक्षुषादंशतोऽन्यद् दृश्यमस्ति क्वचिद् बहिः ॥ २४ ॥</p>
<p>भावानां बहिरसत्त्वान्नास्ति विरोध इति वदति - एत इति ॥ २४ ॥</p>
<p>प्। २१४)</p>
<p>यथा पित्तप्रदुष्टाक्षो बहिः पीतं प्रपश्यति ।<br>
यथा तैमिरिकोऽन्यस्तु पश्यत्येकं द्विधा स्थितम् ॥ २५ ॥</p>
<p>अत्र दृष्टान्तः - यथेति । तैमिरिकः तिमिरदोषोपहतनेत्रः ॥ २५ ॥</p>
<p>एवं विचित्रदुष्टाक्षाः पश्यन्ति विविधं जगत् ।<br>
अस्ति पूर्वसमुद्रस्य मध्ये कारण्डकाह्वयः ॥ २६ ॥</p>
<p>एवमन्येऽपि दृष्टिदोषवैचित्र्याद् विविधं जगत् पश्यन्तीति सोदाहरणमाह ##-</p>
<p>द्वीपस्तत्र जना भावान् रक्तान् पश्यन्ति वै सदा ।<br>
एवं रमणकद्वीपे सदा पश्यन्ति वै जनाः ॥ २७ ॥</p>
<p>सर्वभावान् रक्तान् पश्यन्ति ॥ २७ ॥</p>
<p>व्यत्यस्तमूर्ध्वाधरतो निखिलं भावमण्डलम् ।<br>
एवमन्येषु द्वीपेषु विविधं [क्: विविधा] भावमण्डलम् ॥ २८ ॥</p>
<p>व्यत्यस्तम् अधोमस्तकमूर्ध्वपादमित्यादि ॥ २८ ॥</p>
<p>जना नेत्रस्वभावेन पश्यन्ति खलु सर्वदा ।<br>
तत्र तेसामन्यथा तु दृश्यते यदि कुत्रचित् ॥ २९ ॥</p>
<p>तन्नेत्रस्य न स दोषः किन्तु स्वभाव एवेत्युपपादयति - तत्रेति । तेषु द्वीपेषु<br>
तेषां जनानां यद्यरक्तमव्यत्यस्तं वा दृश्यते तदा तैः (ते)<br>
स्वनेत्रमौषधैरञ्जनाद्यैरदुष्टं संसाध्य प्राग्वद्रक्तं व्यत्यस्तं च<br>
पश्यन्तीत्यर्थः ॥ २९ ॥</p>
<p>नेत्रं सुसाध्यौषधेन पश्यन्ति प्राग्वदेव हि ।<br>
अतस्तु चक्षुषा यावद् दृश्यते जगतीतले ॥ ३० ॥</p>
<p>तावद् भवेच्चाक्षुष्ॐऽशः पीतवत् पित्तचक्षुषः ।<br>
एवं घ्राणादीन्द्रियाणामंशा गन्धादयोऽपि हि ॥ ३१ ॥</p>
<p>पित्तचक्षुषो यथा दृश्यमानः पीतवर्णश्चाक्षुष्ॐऽशस्तथा पुरुषस्य<br>
चक्षुषा यावद् दृश्यते तावत् सर्वमपि चाक्षुष्ॐऽश एव । एवं<br>
चक्षुर्विषयस्य तदंशत्वं प्रसाध्यान्येन्द्रियविषयेप्येतदतिदिशति -<br>
एवमिति । येनेन्द्रियेण यत् प्रकाशते तस्य तदिन्द्रियांशत्वमिति भावः ॥ ३१ ॥</p>
<p>प्। २१५)</p>
<p>मानसाश्च मनोमात्रास्तथैवाखिलजागताः [ख्: सङ्गताः] ।<br>
क्रमोऽप्यक्षस्वभावोत्थस्ततः [क्: भावस्थ] किञ्चिद् बहिर्नहि ॥ ३२<br>
॥</p>
<p>एवं मनोविषयाणामपि मनोऽशत्वमित्याह - मानसाश्चेति । तथा च<br>
देशक्रमस्य कालक्रमस्य क्रिअयक्रमस्य च चाक्षुषत्वाच्चक्षुरंशत्वमित्याह</p>
<ul>
<li>क्रमोऽपीति । क्रमः पौर्वापर्येणावस्थितत्वम् । तथा च द्रव्यक्रमो हि दिक् ।<br>
प्रयागात् काशी पूर्वेति पूर्वव्यवहारविषयः [घ्: पूर्वस्य] क्रम एव ।<br>
एवं क्रियागतः क्रमः कालः । कासाञ्चित् क्रियाणां<br>
पौर्वापर्यावस्थितत्वरूपक्रमस्यैव घटिकादिकालव्यवहारविषयत्वं<br>
ज्ञेयम् । एवं च यद्यत्काले [क्: काले नास्ति] देशः कालो वा यथा यथा<br>
महत्त्वेनाल्पत्वेन वा भासते स सर्वोऽपि तत्तत्कालिकचाक्षुष्ॐऽश एव विभिन्न इति<br>
नैकस्य विरुद्धोभयरूपतादोष इति भावः ॥ ३२ ॥</li>
</ul>
<p>शृणु राजन् बहिरिति यल्लोके भाति केवलम् ।<br>
तदाद्यं सर्वजगतां जगच्चित्रस्य भित्तिवत् ॥ ३३ ॥</p>
<p>एवं पित्तादिदुष्टाक्षाणां भासमानपीतादिवर्णदृष्टान्तेन [क्, ख्:<br>
पित्ता] दृश्यं बहिर्नास्तीति प्रसाध्य<br>
बहिर्वस्त्वंश(र्वस्त्व)सम्भवादपि तन्नास्तीति साधयितुमुपक्रमते</p>
<ul>
<li>शृण्विति । चित्रस्य भित्तिरिव बहिःपदार्थो जगच्चित्रस्याश्रयत्वात्<br>
कारणत्वच्चाद्यमित्यर्थः ॥ ३३ ॥</li>
</ul>
<p>तस्य बाह्यस्य वक्तव्यमपादानं ध्रुवं ननु [ख्: न तु] ।<br>
शरीरं स्यादपादानं नेतरद् भवितुं क्षमम् ॥ ३४ ॥</p>
<p>तस्य प्रोक्तस्य बाह्यस्य बहिःपदार्थस्य ध्रुवमवधिभूतमपादानं<br>
वक्तव्यम् । कस्मात् ? बहिरित्यपादानस्याकाङ्क्षितत्वात् । घटादेः<br>
शरीरादन्यस्यापि बाह्यत्वेनापादानत्वासम्भवाच्छरीरमेवापादानं स्यादिति<br>
सम्भावयति - शरीरमिति ॥ ३४ ॥</p>
<p>प्। २१६)</p>
<p>तस्यापि बहिराभासादपादानं [क्: दुपा] कथं नु तत् ।<br>
पर्वताद् बहिरित्युक्ते पर्वतो न बहिर्भवेत् ॥ ३५ ॥</p>
<p>शरीरस्यापि बहिष्ठत्वेनाभासनान्नापादानतेत्याह - तस्यापीति । अत्र<br>
दृष्टान्तः - पर्वतादिति । पर्वतो न बहिष्ठो भवेदित्यर्थः ॥ ३५ ॥</p>
<p>यथा घटो भासते हि बहिस्तद्वच्छरीरकम् [क्, ख्: प्राहु] ।<br>
भासकाद् बहिरित्येवं वक्तुं वापि न सम्भवेत् ॥ ३६ ॥</p>
<p>शरीरस्य बहिष्ठत्वे दृष्टान्तमाह - यथेति । अथ<br>
घटादिशरीरान्तर्भासक आत्मैवापादानमिति शङ्कते - भासकादिति ।<br>
इत्येवं वा वक्तुमिति योजना ॥ ३६ ॥</p>
<p>दीपसूर्यालोकबहिर्गतानां [क्: र्गतान्तम्] नहि भासनम् ।<br>
अतस्तु भासकस्यान्तर्भास्यमस्तीति युज्यते ॥ ३७ ॥</p>
<p>ननु यदि भासकोऽपादानं तर्हि सूर्यालोकाद्<br>
बहिर्गतानामन्धकारस्थानामभासनमिव भासकाद् बहिष्ठानां<br>
भासनमेव न भवेदतो भासकान्तरेव भास्यमभ्युपेयम् । तथा च<br>
बहिष्ठानां भासक आत्मा नापादानमित्याह - दीपेत्यादि ॥ ३७ ॥</p>
<p>भासकं तु न देहादिर्भास्यत्वात् पर्वतादिवत् ।<br>
न सर्वथा यत्तु भास्यं तद्धि युज्यते ॥ ३८ ॥</p>
<p>एतावता बहिःपदार्थस्यापादानानिरूपणाद्दर्पणेऽतिविततगगनाभासवद्<br>
भासकान्तरेव बहिःपदार्थावभास इति सिद्धम् । अथ भासकमात्रात्मता<br>
भास्यस्येति हेतोश्च भास्यस्य बहिःपदार्थस्य न भासकमपादानमिति वक्तुं<br>
भासकस्वरूपं विवेचयति - भासकं त्विति । नन्वस्तु स्थूलोऽहं<br>
पश्यामीत्यनुभवाद्देहस्य भास्यत्वं भासकत्वं चेति चेदाह - न<br>
सर्वथेति ॥ ३८ ॥</p>
<p>भासकस्यापि भास्यत्वे भासकस्यानवस्थितिः ।<br>
स्वस्यैव भासकत्वं च भास्यत्वं नहि युज्यते ॥ ३९ ॥</p>
<p>ननु भास्यस्य भासकत्वे का हानिरिति चेत् यदि एक एव देहः स्वात्मनः<br>
स्वयंवेद्यो [क्: स्वयबोधो] वेदकश्चेति चेदेकस्य<br>
कर्तृकर्मत्वविरोधः देहान्तरस्य [क्: न्तरस्थभा] भास्यो<br>
भासकश्चेति चेत् [क्: चेत् नास्ति] स्वस्याभासमानस्य<br>
भासकत्वासिद्धेर्भासकदेहानां परम्परया<br>
भासकान्तरापेक्षणान्मूलक्षतिकरी भासकानवस्थेत्याह - भासकस्येति ।<br>
नहि युज्यत इति । कर्तृकर्मत्वविरोधादिति शेषः ॥ ३९ ॥</p>
<p>प्। २१७)</p>
<p>अतस्तु भासकं शुद्धं भासकैकस्वरूपकम् ।<br>
तच्च भारूपमेवेह पूर्णमेकरसात्मकम् ॥ ४० ॥</p>
<p>अतः अनवस्थादिदोषात् । शुद्धम् अभास्यमित्यर्थः [ख्: अभास्य; क्, घ्:<br>
आभास्य] । एतस्यैव स्पष्टोक्तिः - भासकैकस्वरूपकमिति । ननु<br>
भासकं भासनक्रियावत् क्रिया चानित्यो धर्मः तथा च भासकत्वस्य<br>
कालपरिच्छिन्नत्वात् कथं भासकैकस्वरूपकमिति चेदाह - तच्चेति ।<br>
भासकमित्यर्थः । भारूपमेवेहेति । लोकवदिह न कर्तृक्रिययोर्भेदः किन्तु<br>
क्रियात्मक एव कर्तेत्यर्थः । दर्पणप्रतिबिम्बवत् कार्यस्य<br>
स्वस्वरूपानतिरिक्तत्वेन स्वरूपातिरिक्तक्रियानुपयोग इति तात्पर्यम् । अत एव<br>
पूर्णमेकरसात्मकं च । एकरसः वस्त्वन्तरासम्भिन्न आत्मा यस्य ॥ ४० ॥</p>
<p>तेन व्याप्ता देशाकाला भासनात्तस्य पूर्णता ।<br>
अभारूपस्य चाभानाद् भारूपैकरसं हि तत् ॥ ४१ ॥</p>
<p>तेन भारूपभासकेन । कुत इति चेदाह - भासनादिति । सर्वत्र<br>
भासनाद्देशकाला व्याप्ता इत्यर्थः । अत एव तस्य पूर्णता । नहि घटपटयोरिव<br>
भासकभास्ययोर्भासनम् किन्तु दर्पणप्रतिबिम्बयोरिव । तथा च दर्पणस्य<br>
प्रतिबिम्बव्यापकत्वमिव भासकस्य भास्यव्यापकत्वमिति भावः । ननु<br>
दर्पणप्रतिबिम्बन्यायेन भास्यस्य [क्: भास्यभास]<br>
भासकानन्यत्वमलौकिकं कुतः कल्प्यत इति चेदाह - अभारूपस्येति ।<br>
भारूपतादात्म्यानापन्नस्येत्यर्थः । अभानादिति । यदि भास्यस्य<br>
भारूपभासकानन्यत्वं नोच्यते तदा तस्य भानमेव न स्यादित्यर्थः । अतो<br>
भास्यं भारूपैकरसमेव । अयमत्राऽभिप्रायः - यदि भास्यं<br>
भारूपबहिर्गतं तर्हि कथं तस्य भासनमुपपद्यते । नहि भासनं<br>
नीलादिरिव भास्यधर्मः सर्वदा भासनप्रसक्तेः मम भासत इति<br>
व्यवहारानुपपत्तेश्च । अन्यथा हि मम नील इति व्यवहारोऽपि स्यात् । ननु घटादौ<br>
सौरालोकवद् भास्ये भासनमन्यत उपनिपतितम् । तथा<br>
चान्यभासनसम्बन्धाद्भास्यभासनमुपपद्यत इति । स्यादेतद्<br>
घटसौरालोकयोः संयोग इव भस्यभासकयोस्तृतीयः सम्बन्धो यदि भवेत् ।<br>
स एव न सम्भवति । तथा हि - किं स सम्बन्धो भास्यात्मकः उत<br>
भासकात्मकः आहोस्विदुभयात्मकः अथवाऽनुभयात्मकः ?<br>
भास्यात्मकत्वे तद्भासनाय सम्बन्धान्तरापेक्षायामनवस्था ।<br>
भासकात्मकत्वे भासकस्य भानमात्ररूपत्वेन भानस्वरूपे [क्, ख्:<br>
भासन] भेदानुपपत्तेर्भूयो निरूपितत्वात् स्वस्य स्वसम्बन्धताऽनुपपत्तिः<br>
[क्: स्व नास्ति] । नोभयात्मकत्वम्<br>
भासनभास्ययोश्चिच्चिज्जडात्मत्वेनैकस्य तदुभयरूपताविरोधात् ।<br>
नाप्यनुभयात्मकत्वम् अपसिद्धान्तात् । अनुभयात्मकं ह्यनिर्वचनीयम् ।<br>
अनिर्वचनीयवादिनो हि भानात्मकब्रह्मरूपादन्यन्न किञ्चिदभ्युपगच्छन्ति ।<br>
ते हि पूर्णे ब्रह्मणि<br>
दृश्यमनिर्वचनीयमाभासमानमभ्युपगच्छन्तो(न्ति) [क्:<br>
सादृश्य] दृश्यस्य दर्पणप्रतिबिम्बतुल्यताभ्युपगतैव । यदाहुः ##-<br>
इति । तस्माद्दर्पणे प्रतिबिम्बवद्भानान्तरेव भास्यं भासत इति तज्जगदपि<br>
दर्पणैकरसात्मकप्रतिबिम्बवत् भारूपैकरसमिति सिद्धम् ॥ ४१ ॥</p>
<p>प्। २१८)</p>
<p>अन्तर्बहिर्वा यत् किञ्चिद् भारूपोदरसंस्थितम् ।<br>
अतस्तन्नापादानं स्यात् शृङ्गस्येव हि पर्वतः ॥ ४२ ॥</p>
<p>अन्त इति । अन्तःपदार्थो बहिःपदार्थो वा यत्किञ्चिदपि भानान्तर्गतमेवेति हेतोः ।<br>
तद् भासकमात्मरूपम् । यथा पर्वतान्तर्गतशृङ्गविशेषस्य पर्वतो<br>
नापादानं तथेति ॥ ४२ ॥</p>
<p>प्। २१९)</p>
<p>एवंविधं हि भारूपं ग्रस्तसर्वप्रपञ्चकम् ।<br>
भाति स्वतन्त्रतः स्वस्मिन् सर्वत्रापि च सर्वदा ॥ ४३ ॥</p>
<p>एवमखिलजगच्चित्रभित्तिभूतबहिःपदार्था(र्थोऽ)पादानासिद्ध्याऽसिद्ध<br>
इति भित्त्यसिद्धौ चित्रासिद्धिरिव देशकालादिभास्यरूपासिद्धावज्ञातरज्जोः<br>
[क्, ख्: रज्जौ] सर्पजलधाराभूच्छिद्रत्वादिरूपवद् [क्:<br>
च्छिद्रादि] भासकस्यैव भानात्मनो महदल्पदेशकालादिरूपतेति<br>
संसाध्य सम्प्रति गगनान्तर्भासमानभिन्नभाववद्भानान्तरमपि<br>
भास्यं भिन्नमेव कुतो न भवेदित्याशङ्कां [क्: शङ्क्य]<br>
शमयितुमुपक्रमते - एवंविधमिति । सर्वं स्वोदरे कृत्वा<br>
स्थितमित्यर्थः । तदेवाह - ग्रस्तेति । भातीति । सर्वत्र देशे सर्वदा काले<br>
स्वतन्त्रतोऽन्यानपेक्षं सदेवंविधं [क्: सदैवम्] भाति ॥ ४३ ॥</p>
<p>एतत् परा चितिः प्रोक्ता त्रिपुरा परमेश्वरी ।<br>
ब्रह्मेत्याहुर्वेदविदो विष्णुं [घ्: विष्णुर्वै] वैष्णवसत्तमाः ॥ ४४<br>
॥</p>
<p>सर्वेषु शास्त्रेष्वेतदेव मुख्यत्वेन प्रतिपादितमित्याह - एतदिति ।<br>
एतद्भारूपमेव परा चितिरपरिच्छिन्ना चिच्छक्तिस्त्रैपुरे शास्त्रे त्रिपुरा<br>
परमेश्वरीत्युच्यते ॥ ४४ ॥</p>
<p>शिवं शैवोत्तमाः प्राहुः शक्तिं शक्तिपरायणाः ।<br>
एतद्रूपादृते किञ्चिद् यदि ब्रूयुस्तदल्पकम् ॥ ४५ ॥</p>
<p>शक्तिपरायणाः शाक्ताः । ननु नीलमेघश्यामादिमूर्तिं वैष्णवाद्या<br>
मुख्यत्वेनाहुरिति चेदाह - एतदिति । परचितिरूपं [क्: परा] विना<br>
यद्यन्यत् किञ्चिन्मुख्यं ब्रूयुस्तर्हि तदल्पकं कालदेशपरिच्छिन्नमेव भवेत्<br>
। तस्मात् त्रिपुरादिनाम्नाप्येतदेव मुख्यमिति वक्तव्यमिति भावः ॥ ४५ ॥</p>
<p>तया व्याप्तं तु चिच्छक्त्या दर्पणप्रतिबिम्बवत् ।<br>
तस्य भास्यकृतं भासकत्वं च न स्वतः स्थितम् ॥ ४६ ॥</p>
<p>ननु ग्रस्तसर्वप्रपञ्चकमित्युक्त्या जगद्व्याप्तिराकाशस्येव [क्: स्यैव]<br>
स्यादिति चेन्नेत्याह - तयेति । ननु सर्वस्य जगतः स्वस्वरूपाव्यतिरिक्तत्वेऽपि<br>
चितेर्भासकत्वं घटादेर्नीलादिवद्विभिन्न एव धर्मः स्यात् । तथा च<br>
भारूपस्य चाभानमिति भासकत्वस्याभानप्रसक्तिरिति चेदाह - तस्येति ।<br>
भानस्येत्यर्थः । तस्य भास्यकृतत्वेनौपाधिकत्वात्<br>
स्फटिकस्थजपाकुसुमलौहित्यवत् तदपि प्रतिबिम्बात्मकमेवेति भावः ॥ ४६ ॥</p>
<p>प्। २२०)</p>
<p>भास्यं तु भाननिर्मग्नमादर्शे नगरादिवत् ।<br>
दर्पणे नगरं यद्वद् दर्पणान्नातिरिच्यते ॥ ४७ ॥</p>
<p>तस्मादादर्शे नगरादिवत् सर्वं भास्यं भाननिर्मग्नमेवेत्याह -<br>
भास्यं त्विति । दर्पणे भासमाननगरादेर्दर्पणानन्यत्ववच्चिति भासमानस्य<br>
प्रपञ्चस्य चिदव्यतिरिक्तत्वमित्याह - दर्पण इति ॥ ४७ ॥</p>
<p>तथा चिति जगद् भाति यत्तन्नैवातिरिच्यते ।<br>
दर्पणात्मनि सम्पूर्णे निबिडे चैकरूपिणि ॥ ४८ ॥</p>
<p>तथा प्रतिबिम्बत्वेन चिति [क्: चितिवज्ज] यज्जगद्भातीत्यन्वयः । ननु<br>
दर्पणप्रतिबिम्बवदेव चिति जगद्भासनमिति कोऽयं निर्बन्धः गगने<br>
जगद्भासनवदेव कुतो नाभ्युपेयत इति चेदाह - दर्पणेति । सम्पूर्णे<br>
छिद्ररहिते निबिडे अशिथिलावयवे एकरूपिणि वस्त्वन्तरासम्भिन्ने । सच्छिद्रे हि<br>
पृष्ठतः स्थितं भासते शिथिलावयवे ह्यवयवसन्धिसन्निविष्टं<br>
वस्त्वन्तरं भासते वस्तुसमुदाये च समुदितं विचित्रं भासते दर्पणस्य<br>
त्वनैवंविधत्वाद्दर्पऽनदिभिन्नस्य तत्र भानं नोपपद्यत इति भावः ॥ ४८ ॥</p>
<p>यथा हि भिन्नं नगरं सर्वथा नोपपद्यते ।<br>
तथा पूर्णे [क्: पूर्णेऽस्तु] सुनिबिडे चैकरूपे चिदात्मनि ॥ ४९ ॥</p>
<p>यथा नोपपद्यते तथोपपत्तिं न समश्नुत इत्यन्वयः । ननु दर्पणे न<br>
प्रतिबिम्ब इति कश्चन विशेषः किन्तु दर्पणप्रतिरुद्धैः<br>
परावृत्तैश्चाक्षुषरश्मिभिर्बिम्बस्यैव ग्रहणमिति चेन्न भित्तिप्रतिरुद्धैरपि<br>
तैर्मुखग्रहणप्रसङ्गात् । न च नैर्मल्यं हि प्रतिरोधे तन्त्रमिति वाच्यम्<br>
सौरालोकादौ भित्त्यादिप्रतिरोधदर्शनेन प्रतिरोधे काठिन्यस्यैव<br>
नियामकत्वस्य कॢप्तत्वात् रसासम्पृक्तेन निर्मलेनाऽपि दर्पणेन<br>
प्रतिरोधादर्शनाच्च दर्पणपार्श्वन्यस्तहस्तस्य प्रतिबिम्बेन सह<br>
युगपद्ग्रहणानुपपत्तेश्च<br>
प्रतिबिम्बमुखादेर्दर्पणाश्रयत्वसम्मुखत्वावभासानुपपत्तेश्च [घ्:<br>
श्रयत्वा] । न च चाक्षुषरश्मीनां दर्पणसम्पर्कदोषादेव मुखे<br>
दर्पणाश्रयत्वादेः पार्श्वन्यस्तहस्ते द्वित्वस्य च भ्रान्त्याभासः सम्भवति<br>
प्रतिबिम्बे यादृशदर्पणादिधर्मस्य निमित्तत्वं तादृशधर्मस्यैव<br>
चाक्षुषरश्मिप्रतिरोधनियामकत्वं चेति सर्वं समञ्जसमिति वाच्यम्<br>
दर्पणसामर्थ्यात् स्वसम्पृक्तचाक्षुषरश्मीनांहस्तमुखादौ<br>
द्वित्वदर्पणाद्याश्रयत्वावभासकत्वकल्पनातो दर्पणे प्रतिबिम्बकल्पनस्यैव<br>
युक्तत्वात् । एवं च मुखानुकारोऽयं दर्पण इत्याद्यभ्रान्तप्रत्यया<br>
अप्यनुगृहीता भवेरन्नि(युरि)ति ध्येयम् ॥ ४९ ॥</p>
<p>प्। २२१)</p>
<p>जगत् सर्वात्मना नैव ह्य्पपत्तिं समश्नुते ।<br>
आकाशस्त्ववकाशात्मा शून्यरूपत्वहेतुतः ॥ ५० ॥</p>
<p>जगदित्यस्य चिदात्मनो भिन्नमित्यादिः । आकाशस्य<br>
चिदात्मवैसादृश्यान्नैवमित्याह - आकाशस्त्विति । तुरिति<br>
सादृश्यव्यावर्तकः । अवकाशो रिक्त आत्मा यस्य । कुत इति चेदाह -<br>
शून्यरूपेति । अभावरूपत्वादित्यर्थः । पृथिव्यादिचतुष्टयाभाव एवाकाश<br>
इति तात्पर्यम् ॥ ५० ॥</p>
<p>द्वैतं जगत् प्रसहते सर्वत्रैव हि सर्वदा ।<br>
सती चितिरशून्यात्मरूपिण्येकरसा कथम् ॥ ५१ ॥</p>
<p>अत एव सर्वकाले सर्वत्र स्वदेहे द्वैतं स्वस्माद्भिन्नं जगत् प्रसहते । चिदात्मा<br>
त्वनैवंविधत्वात् स्वान्तर्द्वैतं कथं प्रसहेदित्याह - सतीति ।<br>
सद्रूपत्वादेवाशून्यात्मरूपत्वम् । एकरसत्वं निबिडस्वरूपता ॥ ५१ ॥</p>
<p>प्। २२२)</p>
<p>द्वितीयलेशं प्रसहेदादर्शात्मवदञ्जसा ।<br>
तस्मादादर्शवत् संवित् स्वातन्त्र्यभरवैभवात् ॥ ५२ ॥</p>
<p>आदर्शो यथा सद्रूपत्वेनाशून्यात्मा अशिथिलावयवत्वेनैकरसो यथा द्वितीयं<br>
स्वान्तर्न सहते एवं चितिरपीत्याह - आदर्शेति । तस्मादिति । चिदात्मनः<br>
स्वान्तर्द्वितीयस्यानुपपत्तेरित्यर्थः । आदर्शवत् संवित्<br>
स्वातन्त्र्यभरवैभवादात्मन्यद्वितीयेऽवभासयेदिति सम्बन्धः ॥ ५२ ॥</p>
<p>भासयेदद्वितीये स्वे रूपे सर्वं चराचरम् ।<br>
निमित्तोपादानहीनं द्वितीयमतिचित्रितम् ॥ ५३ ॥</p>
<p>दर्पणवन्न बिम्बापेक्षेत्युक्तम् - स्वातन्त्र्यभरवैभवाद् भासयेदिति ।<br>
स्वातन्त्र्यमनन्यापेक्स्ऽत्वम् । तस्य भर आधिक्यम् । अपरिच्छिन्नस्वातन्त्र्यमित्येतत्<br>
। तस्य वैभवान्माहात्म्यात् । अद्वितीये अखण्डे चिदेकरसे स्वे रूपे [क्:<br>
स्वरूपे] अद्वितीये । सर्वं चराचरं निमित्तोपादानाभ्यां हीनं रहितम् ।<br>
अतिचित्रितं परस्परविलक्षणं भासयेत् ॥ ५३ ॥</p>
<p>यथाऽनेकरूपविधे भासमानेऽपि दर्पणे ।<br>
एकत्वं भासते स्पष्टमविशेषाददूषितम् ॥ ५४ ॥</p>
<p>एवं विचित्रानेकरूपत्वेन भासमानस्यापि चिदात्मन एकत्वमबाधितमेवेति<br>
सदृष्टान्तमाह - यथेति । तत्तत्प्रतिबिम्बरूपेऽनानेकविधे । अविशेषात्<br>
दर्पणसामान्यरूपात् । अदूषितमबाधितम् ॥ ५४ ॥</p>
<p>तथा विचित्रे जगति भासमानेऽप्यनेकधा ।<br>
अनुसन्धानसंसिद्धमेकं दोषविवर्ज्जितम् ॥ ५५ ॥</p>
<p>विचित्रे जगति स्वात्मस्थे भासमानेऽपि योऽहं प्राक् [स्वाप्नानन्वभूवं<br>
[क्: स्वप्ना] स एवाहमिदानीं<br>
जागरमनुभवामीत्याद्यनुसन्धानशतेन सम्यक्सिद्धमेकमबाधितं<br>
स्वरूपम् ॥ ५५ ॥</p>
<p>राजन् स्वात्मनि सम्पश्य मनोराज्यदशास्थितिम् ।<br>
अनेकवैचित्र्यवपुरपि चैतन्यमात्रकम् ॥ ५६ ॥</p>
<p>एवं दर्पणदृष्टान्तेन साधितमपि जगच्चिदात्मैकरूपमिति सम्यग्<br>
हृदयङ्गमाय दृष्टान्तान्तरेण निरूपयति - राजन्निति ।<br>
अनेकवैचित्र्यरूपापि मनोराज्यस्थितिश्चैतन्यमात्रात्मिका । मनोराज्यं नाम<br>
[क्: वा] मानसः सङ्कल्परूपः । सङ्कल्पकाले हि स्वान्तरखिलं<br>
भासते । तच्च प्रतिबिम्बविधयैवेति वक्तव्यम् । न तत्र बिम्बाद्यपेक्षा दृश्यते<br>
। तथा चायं पूर्णो दृष्टान्त इति ज्ञेयम् । न च मनोराज्ये संस्कारस्य<br>
भावसूक्ष्मरूपस्यापेक्षास्तीति वाच्यम् संस्कारात्मकभावस्य<br>
प्रतिबिम्बाधायकत्वस्याकॢप्तत्वात् । अन्यथा घटसंस्कारवद्<br>
मृत्पिण्डसाम्मुख्येऽपि दर्पणे घटप्रतिबिम्बापत्तेः ॥ ५६ ॥</p>
<p>प्। २२३)</p>
<p>सृष्टौ वा प्रलये वापि निर्विकल्पैव सा चितिः ।<br>
प्रतिबिम्बस्य भावे वाप्यभावे वेव [ख्: चैव] दर्पणः ॥ ५७ ॥</p>
<p>यस्माद्दर्पणप्रतिबिम्बमनोराज्यतुल्यता दृश्यप्रपञ्चस्य तस्मादाह -<br>
सृष्टाविति । यथा प्रतिबिम्बस्य सत्त्वदशायामसत्त्वदशायां च दर्पणस्य<br>
दर्पणमात्रात्मत्वम् एवं सृष्टौ प्रपञ्चभासनकाले प्रलये<br>
तदभासनकाले च सा परा चितिर्निर्विकल्पैव । चितिमात्ररूपैवेति भावः ॥ ५७ ॥</p>
<p>एवंविधैकरूपापि चितिः स्वातन्त्र्यहेतुतः ।<br>
स्वान्तर्विभासयेद् बाह्यमादर्शे गगनं यथा ॥ ५८ ॥</p>
<p>प्। २२४)</p>
<p>एषा हि प्रथमा सृष्टिरविद्या तम उच्यते ।<br>
पूर्णस्यांशेनैव भानं बाह्याभासनमुच्यते ॥ ५९ ॥</p>
<p>एतावता ग्रन्थेनैकस्यैव कालस्य देशस्य च युगपदल्पत्वं [क्:<br>
दन्यत्वम्] बहुत्वं कथमिति कृतप्रश्नस्य<br>
बाह्यसृष्टेर्मनोराज्यतुल्यत्वेन कल्पनामात्रसारत्वान्न कश्चन विरोध इति<br>
समाधानमुक्तम् । सृष्टेः कल्पनामात्रसारत्वेन चितेः सदा<br>
निर्विकल्पकरूपत्वे कथं निर्विकल्पचितेरेषा विकल्पमयी सृष्टिः<br>
प्रवृत्तेत्याशङ्कायामागमाभ्युपगतषट्तिर्ंशत्तत्त्वक्रमेण सृष्टिं<br>
निरूपयितुमादौ सर्वसृष्टिनिदानाविद्योद्भवं वक्तुमुपक्रमते - एवमिति<br>
। निर्विकल्पचिदेकरसरूपापीत्यर्थः । आदर्शे यथा गगनं भासते एवं सा चितिः<br>
स्वान्तर्बाह्यं पदार्थ बहिरिति पदस्यार्थभूतमवभासयेत् । ननु दर्पणे<br>
बिम्बभूतबाह्यगगननिमित्तको गगनाभासः चिदात्मनि बाह्यभासे किं<br>
निमित्तमिति चेदाह - स्वातन्त्र्यहेतुत इति । स्वातन्त्र्यमनन्यापेक्षता<br>
तद्रूपहेतुत इत्यर्थः । दर्पणस्य जडत्वेन पारतन्त्याद् बिम्बापेक्षा ।<br>
चितेरजडत्वेन स्वातन्त्र्यान्न बिम्बापेक्षेति । यदाहुः -</p>
<p>अन्तर्विभाति सकलं जगदात्मनीह<br>
यद्वद् विचित्ररचना मुकुरान्तराले ।<br>
बोधः पुनर्निजविमर्शनसारयुक्त्या [अत्रैव १६८ पृष्थस्थे टिप्पण्यौ<br>
द्रष्टव्ये]<br>
विश्वं परामृशति नो मुकुरस्तथा तु ॥ इति ॥ ५८ ॥ (त० सा० पृ० १९)</p>
<p>एषेति बाह्यार्थावभासनरूपा । सर्वसृष्टेरेतदवभासनपूर्वकत्वात्<br>
प्रथमा । एतद्बाह्यावभासनमेवाविद्येति तम इति चोच्यते । ननु पूर्णस्य<br>
चिदात्मनः कथं बाह्यावभासनमिति चेदाह - पूर्णस्येति ।<br>
वस्तुत्ॐऽशाभावादंशेनेवेति । स्वस्य एकांशेनेव यद्भानं तदेव<br>
बाह्याभासनमिति । परमेश्वरो हि निर्विकल्पचिदेकवपुर्जडव्यावृत्तरूपत्वात्<br>
स्वतन्त्र इत्युच्यते । जडस्य स्वपराभासनेऽन्यापेक्षणात् पारतन्त्र्यमुच्यते ।<br>
चिदात्मनः स्वपरावभासनेऽन्यानपेक्षणात् स्वातन्त्र्यमुच्यते । एतत्<br>
स्वातन्त्र्यमेव शक्तिः क्रिया विमर्श इत्यादिशब्दैरागमेषूच्यते । एतच्च<br>
स्वातन्त्र्यं सृष्टौ जगदवभासनविषयम् । प्रलयादौ<br>
स्वरूपमात्रावभासनविषयम् प्रलयादावपि स्वरूपस्फूर्तेरक्षतत्वात् ।<br>
(तथा [कोष्ठान्तर्गतः पाठो घपुस्तके नास्ति । अप्रासङ्गिक इव च<br>
प्रतीयते] चैतत् स्वातन्त्र्यं नित्यानन्यधर्मः शिवस्योच्यते) प्रलयान्ते<br>
च तदेव स्वातन्त्र्यं परिपक्वप्राण्यदृष्टसहकृतं सद्<br>
अंशेनेवावभासयति स्वरूपम् । परिच्छिन्नत्वेनावभासयतीति यावत् । एतदेव<br>
बाह्यावभासनम् । यतः परिच्छिन्नात्माभासनं हि<br>
स्वव्यतिरिक्तदेशाभासनाविनाभूतमिति स्पष्टमेव ॥ ५९ ॥</p>
<p>प्। २२५)</p>
<p>पूर्णाहम्भावविच्छेदादनहम्भावऊपता ।<br>
एषैवाव्यक्तमित्युक्ता जडशक्तिश्च कथ्यते ॥ ६० ॥</p>
<p>बाह्यस्यैव स्वरूपं भूयो विवेचयति - पूर्णेति । स्वदेहं व्याप्ता<br>
पूर्णाहन्ता यथा छिन्ने हस्ते अनहम्भावरूपता अहम्भावरूपता न भवति<br>
एवमात्मनः परिच्छेदभासनेन परिच्छिन्नेतरांशेऽनहम्भावरूपता ।<br>
अहम्भावोऽहन्त्वं तद्रूपभिन्नत्वं भवति । अहम्भावरूपधर्मरहिततेति<br>
[घ्: रहितेति] तात्पर्यम् । आत्मन्येतद्भासनमेव बाह्यभासनम् ।<br>
एवंरूपतैवाव्यक्तं जडशक्तिरिति च कथ्यते । एवं च पूर्णचिदात्मनः<br>
स्वातन्त्र्यशक्त्या स्वात्मनः<br>
परिच्छेदावभासनात्मकमविद्याख्यबाह्यावभासनं भगवतः प्राथमिकी<br>
सृष्टिरित्युक्तम् । इदमेव बाह्याभासनमौपनिषदानां मते<br>
मूलाविद्येत्युच्यते । स्वातन्त्र्यं च भगवतश्चिच्छक्तिरेव ।<br>
तस्याश्चावस्थात्रयम् - प्रलयादिनिर्विकल्पदशायां चिच्छक्तिरूपता तदन्ते<br>
विकल्पाभिमुख्यदशायां मायाशक्तिरूपता<br>
विकल्पदशायामविद्यात्मकजडशक्तिरूपतेति । एतदेव क्वचित् चित्प्रकृतिः<br>
मायाऽविद्ययोरैक्येन जडप्रकृतिरिति च द्वैविध्येन निरूपितम् । यदाह भगवान्   -</p>
<p>भूमिरापोऽनलो वायुः खं मनो बुद्धिरेव च ।<br>
अहङ्कार इतीयं मे भिन्ना प्रकृतिरष्टधा ॥</p>
<p>अपरेयमितस्त्वन्यां प्रकृतिं विद्धि मे पराम् ।<br>
जीवभूतां महाबाहो ययेदं धार्यते जगत् ॥ इति । (भ० गी० ७।४-५)</p>
<p>भूम्याद्यष्टविधा प्रकृतिर्जडप्रकृतिरपरा कार्यभूता । परा प्रकृतिस्तु<br>
चिच्छक्तिः प्रतिबिम्बानां दर्पणतुल्यत्वाद् जगज्जीवभूता । अत एव<br>
ययाऽष्टप्रकृत्यात्मकं जगद्धार्यत इत्युक्तम् । ननु जडशक्त्यवभासनात्<br>
पूर्वमेतत् (मेव) कारणस्वातन्त्र्यसहकारित्वेन प्राण्यदृष्टम्<br>
तत्परिपाकः परिपाचकः काल इत्येतावदवश्यमभ्युपगन्तव्यम् अन्यथा<br>
वैषम्यादिदोषप्रसक्तिः । तथा चैतदभ्युपगमे सृष्टेः<br>
पूर्वमद्वितीयचिदात्ममात्रपरिशेषाभ्युपगमहानिः । अथ च<br>
प्राण्यदृष्टपरिपाचको हि कालः स चेश्वररूपो वाऽतिरिक्तो वा ?<br>
उभयथाऽपि तस्य प्रलये भेदकोपाध्यन्तराभावेन प्रलयारम्भात्<br>
समाप्तिपर्यन्तमविशेषादेकरूपत्वेन प्रलयारम्भद्वितीयादिक्षणे<br>
एवादृष्टपरिपाकेन सृष्ट्यापत्तिरिति चेदत्राहुः - सत्कार्यवादे हि<br>
सृष्टेः पूर्वमपि निखिलकार्यस्य सूक्ष्मरूपेण मायायां<br>
प्रलीनत्वान्मायाप्रलीनप्राण्यदृष्टस्य तत्प्रलीनसूक्ष्मकाल एव परिपाचकः ।<br>
तथाविधमायायाः शक्तित्वेनैव<br>
चिदात्माव्यतिरेकादद्वैताभ्युपगमनिर्वाहश्चेति । परे तु सृष्टेः<br>
स्वप्नमनोराज्यैन्द्रजालिकसृष्टितुल्यत्वेन न तत्रोपपत्तिप्रयोजनगन्धोऽपि ।<br>
यथा हि मरुचरीचिकातोयादेरनुपपद्यमान एव स्वभावः एवं सृष्टेरपि । अत<br>
एवागमएषु सृष्टिनिरूपणप्रक्रियाभेदोऽपि सङ्गच्छते । आत्मव्यतिरेकेण<br>
निषेध्यायाः सृष्टेः क्रमनिरूपणं कथञ्चिन्निषेध्यस्य चित्तारोहाय । अत<br>
एव - न सृष्टिर्नापि संहारो न स्थितिर्नापि च क्रमः । चिदानन्दघनं<br>
चेत्थमात्मतत्त्वं प्रकाशते ॥ इति पारमेश्वराद्यागमवचनसङ्गतिरिति<br>
प्राहुः ॥ ६० ॥</p>
<p>प्। २२६)</p>
<p>या चितिश्चात्र विच्छिन्नाभासिनी बहिरात्मनः ।<br>
शिवतत्त्वमिति प्रोक्ता शक्तिस्तद्भासनं भवेत् ॥ ६१ ॥</p>
<p>एवं सृष्टेराद्याविद्योल्लासमुक्त्वा तत्त्वक्रमेण सृष्टिं निरूपयिष्यन्नादौ<br>
शिवतत्त्वं विभजति - या चितिरिति । अत्र तत्त्वं नाम तस्य भावस्तत्त्वमित्या<br>
[क्, ख्: मित्याह महा] महाप्रलयस्थायि<br>
पृथिव्यादिसामान्यरूपम् । तथा हि - पृथिव्यादिसामान्यरूपमा<br>
महाप्रलयस्थायि भवति नैवं घटादिसामान्यम् । भूतलयो हि महाप्रलयः<br>
भौतिकघटादेस्ततः प्रागेव नाशात् । अत्र सृष्टिकाले । बहिरात्मनोऽविद्याख्या<br>
या चितिर्विच्छिन्नत्वेनावभासिनी सा शिवतत्त्वमिति प्रोक्ता भवति । अयं भावः ##-<br>
(तत्त्वांशेनावभासनं [कोष्ठान्तर्गतः पाठो घपुस्तके नास्ति ।<br>
अप्रासङ्गिक इव च प्रतीयते]) । यथा हि<br>
निस्तरङ्गैकरूपाम्बुधेरकस्मात् परस्परं भेदिनां तरङ्गानामुदयः<br>
एवं परचिदात्मन्यनन्तपरिच्छिन्नस्वांशानामुदयः । तथा च<br>
तत्तत्परिच्छिन्नचिदंशदृष्ट्या स्वेतरबाह्यभासः । पूर्णात्मनः<br>
परशिवस्य तु न बाह्याभास इति स्थितिः । तत्र<br>
परिच्छिन्नानन्तशुद्धचिदंशानुगतं सामान्यं शिवतत्त्वमुच्यते । न<br>
चेदमेव शिवतत्त्वं परशिवरूपमिति वाच्यम्<br>
सामान्यरूपस्याखिलविशेषगर्भितत्वेन परशिवरूपस्य<br>
निःसामान्यविशेषत्वादिति । तथा च परिच्छिन्ननिर्विकल्पचितिसामान्यं<br>
शिवतत्त्वमिति पर्यवसितम् । शक्तिरिति । तस्याः परिच्छिन्ननिर्विकल्पचितेरहमिति<br>
यद्भासनं तद्भासनसामान्यं शक्तितत्त्वं द्वितीयम् । यद्यपि<br>
प्रकाशस्यात्मविश्रान्तिरहम्भावो हि कीर्तितः (अज० प्र० सि० २२)<br>
इत्युक्त्याहम्भासनं चितेः स्वरूपमेव तथा च शिवशक्तितत्त्वयोर्न भेदः<br>
तथापि निर्विकल्पचितित्वेन शिवतत्त्वात्मता अहम्भासनत्वेन शक्तितत्त्वतेति<br>
ज्ञेयम् ॥ ६१ ॥</p>
<p>प्। २२७)</p>
<p>बहीरूपं महाशून्यं कल्पितं यत्तदेव तु ।<br>
अहम्भावाच्छादनेन सदाशिवमयं स्मृतम् ॥ ६२ ॥</p>
<p>यच्च परिच्छिन्नचितिदृष्ट्या बहिःपदार्थरूपमविद्याख्यं भाति<br>
तज्जगच्चित्राश्रयत्वेन महाकाशतुल्यत्वान्महाशून्यं स्वत्मनः<br>
परिच्छेदाभासमात्रोल्लसितत्वात् कल्पितम् । एवंविधं बहीरूपं<br>
यदाऽहमेवेदमित्यहम्भावेनाहन्त्वेनाच्छादयति तदा सदाशिवमयं<br>
तृतीयं तत्त्वं स्मृतम् । सैव परिच्छिन्नचितिः स्वस्माद् व्यावृत्तं<br>
बहीरूपमहमिदमिति सामानाधिकरण्येनाहम्प्रत्ययविषयत्वेनावभासयति ।<br>
एवमाभासात्मकपरिच्छिन्नचितिसामान्यं तृतीयं सदाशिवतत्त्वमिति भावः<br>
॥ ५२ ॥</p>
<p>प्। २२८)</p>
<p>तदेव जाड्यमुख्यत्वे ईश्वराख्यं प्रचक्षते ।<br>
अनयोः संवेदनं तु भेदाभेदविमर्शनम् ॥ ६३ ॥</p>
<p>तदेव सदाशिवतत्त्वमेव । जाड्यमुख्यत्वे तुर्यमीश्वराख्यं तत्त्वम् ।<br>
अहमिदमिति चिदात्मकाहमंशेन<br>
बहीरूपेदमंशनिषेकाच्चित्प्रधानाभासनरूपं सदाशिवतत्त्वम् ।<br>
ईश्वरतत्त्वं तु इदमहमिति जडात्मकेदमंशेन<br>
चिद्रूपाहमंशनिषेकाज्जाड्यप्रधानाभासनरूप(मीश्वरतत्त्व<br>
[ईश्वरतत्त्वम् इति पाठोऽनावश्यकः तथापि सर्वासु मातृकासु<br>
दृश्यते])मिति भावः । अनयोः<br>
सदाशिवेश्वरयोर्भेदाभेदविमर्शनरूपमहमिदमिदमहमिति<br>
यत्संवेदनमाभासनं तत् पञ्चमं तत्त्वं शुद्धविद्येति<br>
सम्प्रोक्तमित्यन्वयः । यद्यपि भेदाभेदविमर्शनात्मकाहमिदमिदमहमिति<br>
सामानाधिकरण्याभासनमेव क्रमात् सदाशिवतत्त्वमीश्वरतत्त्वं च<br>
तथाप्युभयविधाभासनानुगतसामान्यरूपेण ताभ्यां भिन्नं पञ्चमं<br>
शुद्धविद्यातत्त्वं ज्ञेयम् ॥ ६३ ॥</p>
<p>शुद्धविद्येति सम्प्रोक्तमेतावच्छुद्धमुच्यते ।<br>
भेदशक्तेरप्ररूढ्या चाभेदात्मावभासनात् ॥ ६४ ॥</p>
<p>एतावदिति । शिवादिशुद्धविद्यान्तं तत्त्वपञ्चकमित्यर्थः । शुद्धमिति ।<br>
शुद्धम् मिश्रम् अशुद्धमिति त्रिविधं तत्त्वम् । तत्रैतत्पञ्चकं<br>
शुद्धमित्यागमेषूच्यते । अत्र हेतुः - अभेदात्मावभासनादिति ।<br>
अद्वितीयचिन्मात्रात्मनाऽवभासनात् । अत्रापि हेतुमाह -<br>
भेदशक्तेरप्ररूढ्येति । भेदशक्तिः प्रोक्तजडशक्तिः तस्या अप्ररूढिः<br>
परिणतकार्यरूपत्वाभावः तयेत्यर्थः । बहिरवभासरूपा (या)<br>
जडशक्तिर्बीजाङ्कुरवृक्स्ऽवदवस्थात्रयवती । यथा हि<br>
बीजेऽङ्कुराद्यात्मकभेदस्याप्ररूढिरेवं जडशक्तौ<br>
स्वप्राधान्यकार्यरूपभेदाप्ररूढिस्तदा चिदात्मनोऽपृथग्भूय<br>
भासनाच्चित्प्राधान्याच्छुद्धत्वम् । यदा ह्यङ्कुरवज्जडशक्तेः [क्,<br>
ख्: जडचितोः] सूक्ष्मकार्यरूपभेदप्ररूढिः तदा<br>
चिदचिदुभयप्राधान्यान्मिश्रत्वं मायादिपुरुषान्ततत्त्वसप्तकस्य । यदा<br>
वृक्स्ऽवत् स्थूलकार्यरूपभेदप्ररूढिः तदाऽचित्प्राधान्यादशुद्धत्वं<br>
प्रकृत्यादिपृथिव्यन्तचतुर्विंशतितत्त्वस्येति भावः ॥ ६४ ॥</p>
<p>प्। २२९)</p>
<p>अथ चित्स्वातन्त्र्यभरात् प्ररूढे भेदभावने ।<br>
जडशक्तिर्धर्मिभावं चितिर्धर्मात्मतां ययौ ॥ ६५ ॥</p>
<p>अथ शुद्धतत्त्वसृष्ट्यनन्तरम् । चिदात्मनः स्वातन्त्र्यस्य भर आधिक्यम्<br>
तस्माद् भेदभावने प्ररूढे सति । शुद्धतत्त्वपञ्चके हि भेदस्य<br>
जडशक्तेरहमिदमित्यादिरूपेण [क्, ख्: मिद नास्ति]<br>
चितिनिर्मग्नत्वादप्ररूढिः सम्प्रति चितेरुन्मग्नत्वेन भेदभावने प्ररूढे सति<br>
। भेदभावनं भेदसङ्कल्पः । शुद्धतत्त्वेषु चिदंशस्य धर्मित्वं<br>
जडांशस्य तन्निर्मग्नत्वेनाभिन्नधर्मत्वम् । प्रक्र्टे हि तद्व्यत्यय इत्याह ##-</p>
<p>तदा सा जडशक्तिस्तु मायातत्त्वं प्रचक्षते ।<br>
माया विभेदबुद्धिस्तु भेदप्रचुरभावनात् ॥ ६६ ॥</p>
<p>तदा एवं धर्मधर्मिभावव्यत्यासे सति । सा धर्मित्वं प्राप्ता<br>
जडशक्तिर्मायातत्त्वम् । तत्स्वरूपमाह - मायेति । भेदस्य जडशक्तेः<br>
[क्, ख्: शक्तिप्रचु] प्रचुरत्वेन धर्मित्वेन<br>
भावनाद्विभेदबुद्धिसामान्यरूपिणी माया मायाख्यं तत्त्वम् ॥ ६६ ॥</p>
<p>भेदप्रचुरसंवीता चितिः सङ्कुचितात्मिका ।<br>
पञ्चकञ्चुकसंव्याप्ता पुरुषत्वं प्रपद्यते ॥ ६७ ॥</p>
<p>भेदस्य प्रचुरं प्राचुर्यम् तेन संवीता व्याप्ता चितिः भेदाधिक्ये<br>
चिदंशाच्छादनात् सङ्कुचितात्मिका चितिः वक्ष्यमाणपञ्चक्ञ्चुकैर्व्याप्ता<br>
कञ्चुकिता पुरुषत्वं प्रपद्यते प्राप्नोति । पञ्चकञ्चुकितचितिसामान्यं<br>
पुरुषतत्त्वं भवेदिति भावः । यद्यपि मायाऽनन्तरं कदादिपञ्चकं<br>
तदनन्तरमेव पुरुषतत्त्वमित्यागमिकः क्रमः तथापि कलादेः<br>
पुरुषधर्मत्वेन पुरुषस्य प्राधान्यादादौ निरूपणं ज्ञेयम् ॥ ६७ ॥</p>
<p>प्। २३०)</p>
<p>कलाविद्यारागकालनियतिः पञ्चकञ्चुकम् ।<br>
कला किञ्चित्कर्तृता स्याद्विद्या किञ्चिज्ज्ञता भवेत् ॥ ६८ ॥</p>
<p>कञ्चुकान्येवाह - कलेति । तेषां स्वरूपमाह - कला किञ्चिदिति ।<br>
किञ्चित्कर्तृत्वं कला । किञ्चिज्ज्ञत्वं विद्या ॥ ६८ ॥</p>
<p>रागतृष्णा परिच्छित्तिरायुषा काल उच्यते ।<br>
नियतिः परतन्त्रत्वमेतैर्युक्तस्तु पूरुषः ॥ ६९ ॥</p>
<p>तृष्णा इदं मे स्यादिति विषयसामान्येच्छा रागः । शतवर्षादिरूपायुषा<br>
परिच्छित्तिः परिच्छेदः कालः । किञ्चित्करणे तत्साधनापेक्षारूपपरतन्त्रत्वं<br>
नियतिः । एतैः कलादिनियत्यन्तैः प्रोक्तैः पञ्चभिः कञ्चुकैः युक्तो वेष्टितः<br>
परिच्छिन्नतामापादितः पुरुषः । परमशिवस्य सर्वकर्तृत्वं सर्वज्ञत्वं<br>
नित्यतृप्तत्वं नित्यत्वं स्वतन्त्रत्वं चेति पञ्च शक्तयः । ता इमाः<br>
सङ्कुचिताः पुरुषस्य पञ्च कञ्चुकानीत्युच्यन्ते । एवं च किञ्चित्कर्तृत्वादि<br>
प्रतिपुरुषं भिन्नं तत्सामान्यं कलादितत्त्वमिति भावः ॥ ६९ ॥</p>
<p>चितिशक्तिमधिष्ठाय विचित्रानादिकर्मणाम् ।<br>
जनानां वासनापिण्डः स्थितः प्रकृतिरुच्यते ॥ ७० ॥</p>
<p>चितिशक्तिमिति । विचित्राणि शुक्लकृष्णाद्यनेकविधानि अनादिकालतः पारम्पर्येण<br>
प्रवृत्तानि यानि जनानां कर्माणि तेषां वासनाः संस्कारा<br>
अदृष्टाभिधाः तासां पिण्डः समुदायः । चितिशक्तिं चिदात्मनो<br>
ज्ञानशक्तिरूपं प्रकाशांशमधिष्ठाय आश्रित्य स्थितः प्रकृतिरित्युच्यत<br>
इत्यर्थः । जीवसम्बन्धी प्राक्कृतकर्मसंस्कारपिण्ड एव प्रकृतिरिति तात्पर्यम्<br>
॥ ७० ॥</p>
<p>फलं तु त्रिविधं यस्मात् कर्मणां सा त्रिरूपिणी ।<br>
अस्या अवस्थाभेदो हि चित्तमित्यभिधीयते ॥ ७१ ॥</p>
<p>कर्मणां फलस्य सुखदुःखमोहरूपत्वेन त्रैविध्यात्<br>
तत्फलजनककर्मवासनापि त्रिविधेति सत्त्वरजस्तमोमयी प्रकृतिस्त्रिरूपिणीत्याह</p>
<ul>
<li>फलं त्विति । अस्याः प्रकृतेः ॥ ७१ ॥</li>
</ul>
<p>प्। २३१)</p>
<p>सुषुप्तौ प्रकृतिर्ज्ञेया तदन्ते चित्तमुच्यते ।<br>
वासनापिण्डसहिता चितिश्चित्तमुदीरितम् ॥ ७२ ॥</p>
<p>एतदेवाह - सुषुप्ताविति । सुषुप्तिकाले स वासनापिण्डः प्रकृतिरित्युच्यते ।<br>
तदन्ते सुषुप्त्यन्ते जाग्रत्स्वप्नयोरादौ स एव वासनापिण्डश्चित्तमित्युच्यते । या<br>
हि वासनापिण्डसहिता चितिशक्तिः प्रकृतिरित्युक्ता सुषुप्तौ सैव कालान्तरे<br>
चित्तमित्युच्यत इत्याह - वासनेति ॥ ७२ ॥</p>
<p>अव्यक्तमेतदेवोक्तं वासनापिण्डभावतः ।<br>
पुरुषाणां विभेदेन चित्तं बहुविधं भवेत् ॥ ७३ ॥</p>
<p>उभयोरेकतां द्रढयितुं प्रकृतिरेव चित्तमित्युक्त्वा भूयश्चित्तमेव<br>
प्रकृत्तिरित्याह - अव्यक्तमिति । वासनापिण्डभावत इति ।<br>
प्रकृतिचित्तयोर्वासनापिण्डत्वरूपैकरूप्यान्न भेद इति तात्पर्यम् । अथ<br>
चित्तप्रकृत्योः स्वरूपभेदं वक्तुमाह - पुरुषाणामिति । पुरुषभेदेन<br>
चित्तं भिन्नम् अतो बहुविधमित्यर्थः ॥ ७३ ॥</p>
<p>जीवानामविभेदेन सुषुप्तावेकधा हि तत् ।<br>
प्रकृतित्वं समायाति तदन्ते चित्ततामियात् ॥ ७४ ॥</p>
<p>एवं पुरुषभेदेन भिन्नमपि चित्तं सुषुप्तौ जीवानामभेदहेतुनैकधा<br>
भवति एवमेकीभूतं तत् चित्तमेव प्रकृतिः सैव सुषुप्त्यन्ते विभिन्ना<br>
चित्तमित्याह - जीवानामिति । तच्चित्तम् । तदन्ते सुषुप्त्यन्ते । जीवो हि<br>
परिच्छिन्नचिद्रूपः परिच्छेदश्च देहादिकृतः देहादेश्च<br>
जाग्रत्स्वप्नयोर्विभिन्नत्वाज्जीवानां भेदो युक्तः । सुषुप्तौ तु<br>
देहादेरनवभासनात् तत्परिच्छेदाभासनमप्यात्मनि नास्तीति<br>
निस्तरङ्गसमुद्रे तरङ्गानामभेद इव जीवानामभेदः । जीवानामभेदे च<br>
तद्गतकर्मवासनानामप्येकराशिता । सेयं प्रकृतिः । सुषुप्तिर्नाम<br>
परिपक्वकर्मणां भोगेन क्षयेऽन्येषामपरिपाके सति<br>
दग्धेन्धनानलवच्चिदात्मनो<br>
ज्ञानशक्तेर्विषयसंयोजकपरिपक्वकर्माभावेनाऽबहिर्मुखत्वे [क्,<br>
ख्: कर्मभावेन इति पाठोऽशुद्धः] मध्ये भोगरहितदशाविशेषः ।<br>
एवं स्थितेऽपरिपक्वकर्मसु तावता सुषुप्तिकालेन केषाञ्चित् परिपाके सति<br>
परिपक्वकर्मणा [क्, ख्: कर्मणाम्] ज्ञानशक्तिर्विस्ऽयाभासेन<br>
संयोज्यते । एवं विषयसंयोजककर्मवासनापिण्डविशिष्टा ज्ञानशक्तिरेव<br>
चित्तमिति भावः ॥ ७४ ॥</p>
<p>प्। २३२)</p>
<p>एतदेव पुमान् प्रोक्तश्चितिप्राधान्यहेतुना ।<br>
अव्यक्तप्राधान्यतस्तु चित्तप्रकृतितामियात् ॥ ७५ ॥</p>
<p>एतदेव चित्तमेव । चित्तमेव चित्प्राधान्यविवक्षायां पुरुष इत्युच्यते ।<br>
प्रकृतिप्राधान्यविवक्षायां चित्तमित्युच्यत इत्याह - पुमान् प्रोक्त इत्यादि ।<br>
चित्तप्रकृतितां चित्तरूपताम् । यद्वा चित्ततां प्रकृतितां चेत्यर्थः । एवं च<br>
चित्तं न तत्त्वान्तरम् किन्तु पुरुषे प्रकृतौ वाऽन्तर्भूतमिति<br>
विशिष्टग्रन्थतात्पर्यम् ॥ ७५ ॥</p>
<p>क्रियाभेदात् तत् त्रिविधमन्तःकरणमुच्यते ।<br>
अहङ्कारबुद्धिमनोरूपेण नृपसत्तम ॥ ७६ ॥</p>
<p>एवंविधं प्रकृतितत्त्वं त्रिगुणात्मकमेवान्तःकरणमित्युच्यते । तच्च<br>
त्रिविधम् अभिमाननिश्चयसङ्कल्पात्मकत्रिविधक्रियावत्त्वादित्याह -<br>
क्रियाभेदादिति । क्रियाभेदात् तत्प्रकृतितत्त्वमहङ्कारबुद्धिमनोरूपेण<br>
त्रिविधमित्यर्थः ॥ ७६ ॥</p>
<p>ज्ञानकर्मेन्द्रियाणां तु पञ्चकं स्यात्ततः पृथक् ।<br>
शब्दादिगगनादीनि भूतानि स्थूलसूक्ष्मतः ॥ ७७ ॥</p>
<p>प्। २३३)</p>
<p>एवं सा परमा संविद् बाह्याभासप्रपूर्वकम् ।<br>
क्रीडां करोति सृष्त्यादिक्रमेण सर्वसाक्षिणी ॥ ७८ ॥</p>
<p>ज्ञानेति । श्रोत्रत्वक्चक्षुर्जिह्वाघ्राणानि पञ्च ज्ञानेन्द्रियाणि ।<br>
वाक्पाणिपादपायूपस्थानि पञ्च कर्मेन्द्रियाणि । शब्दस्पर्शरूपरसगन्धाः<br>
पञ्च सूक्ष्मभूतानि । आकाशवाय्वग्निसलिलभूमयः पञ्च महाभूतानि ।<br>
तत इति । त्रिगुणात्मकादहङ्कारादित्यर्थः । अहङ्कारस्य<br>
सत्त्वरजस्तम्ॐऽशैर्ज्ञानेन्द्रियाणां कर्मेन्द्रियाणां सूक्ष्मभूतानां<br>
पञ्चकं पृथगासीत् । सूक्ष्मभूतेभ्यः स्थूलभूतान्यासन्निति भावः । एतत्<br>
षट्त्रिंशत्तत्त्वनिरूपणविस्तरः स्वच्छन्दाद्यागमेषु द्रष्टव्यः । एवं<br>
प्रसङ्गागतं तत्त्वक्रमं निरूप्य पुनः प्रकृतं [क्: प्रकृते]<br>
भावनामात्रसारत्वं जगतो निरूपयति - एवमिति । एवं<br>
षट्त्रिंशत्तत्त्वक्रमेण सा प्रसिद्धा परमाऽनवच्छिन्ना संविद्<br>
बाह्याभासप्रपूर्वकं सृष्टिस्थित्यादिकं क्रमेण कुर्वती क्रीडां करोति ।<br>
क्रीडां करोतीति परसंविदात्मनः सृष्ट्यादौ न प्रयोजनान्तरमिति सूचितम् ।<br>
सर्वसाक्षिणीति । यथा साक्षिणः साक्ष्यगतगुणदोषैरलेपः एवं<br>
सृष्ट्यादिगतगुणदोषैरलेपः संविदात्मनो ज्ञेयः ॥ ७८ ॥</p>
<p>तत्राद्यया श्रीत्रिपुराशक्त्या सृष्टौ प्रभावितः ।<br>
हिरण्यगर्भो यो ब्रह्मा तस्यैतद् भावनोत्थितम् ॥ ७९ ॥</p>
<p>ननु यथा शैलान्तर्लोको भवद्भावनोत्थित इति भवद्भावनामात्रसारः<br>
एवमयं बाह्यलोकोऽपि भावनामात्रसारश्चेत् कस्य भावनयोत्थित<br>
इत्याशङ्क्याह - तत्रेति । लोकस्य भावनासारत्वे सिद्ध इत्यर्थः । आद्यया<br>
सर्वकारणभूतया । सृष्टौ सृष्टिविषये सृष्ट्यर्थमिति यावत् । प्रभावितः<br>
भावनायोगाद् भावितः । हिरण्यगर्भाख्यो यो ब्रह्मा तस्य<br>
भावनयैतज्जगदुत्थितमिति सम्बन्धः ॥ ७९ ॥</p>
<p>जगत्तत्र तु या संवित् त्वमहंरूपभासिनी ।<br>
सा परैव हि चिच्छक्तिस्तद्भेदो न तु विद्यते ॥ ८० ॥</p>
<p>ननु ब्रह्माद्युद्भाविते लोके सति सर्वकर्तृता कथं त्रिपुरायाः<br>
स्यादित्याशङ्क्याह - तत्रेति । सृष्टिसामान्य इत्यर्थः । ब्रह्मभाविते<br>
मद्भावितेऽन्यभाविते वा लोके त्वमहमित्यादिरूपेण भासिनी सर्वापि<br>
परिच्छिन्नसंवित् त्रिपुरा परैव । यथा हि घटाद्यवच्छिन्नगगनस्य न<br>
महाकाशभेदः एवमत्रापि भेदो न विद्यते ॥ ८० ॥</p>
<p>भेदस्त्वौपाधिको भाति ह्य्पाधिर्ब्रह्मभावितः ।<br>
तद्भावनोपसंहारे नास्ति भेदस्य भासनम् ॥ ८१ ॥</p>
<p>ननु भेदाभावे कथं भेदभासनमिति चेदाह - भेदस्त्विति । औपाधिको<br>
गगनस्य घटादिभिरिव देहप्राणाद्युपाधिकृतो भेदः । ननूपाधेः कुत<br>
उत्थितिरिति चेदाह - ब्रह्मभावित इति । तत्तल्लोककर्तृभावनयोत्थित इत्यर्थः ।<br>
भेदस्यौपाधिकत्वादेवाह - तद्भावनेति । तेषां जगत्कर्तॄणां<br>
भावनाया उपसंहारे विरामे उपाधेर्लयात् तत्परिच्छिन्नसंविदां<br>
घटादीनां नाशे परिच्छिन्नगगनानामिव न भेदस्य भासनमस्ति<br>
[अत्रैव घमातृकाऽवसिता] ॥ ८१ ॥</p>
<p>प्। २३४)</p>
<p>चितो या भावनाशक्तिर्मायया ते समावृता ।<br>
तदावरणहाने तु तव सा सिद्धिमेष्यति ॥ ८२ ॥</p>
<p>ननु चिदात्मनो भावनायां स्वातन्त्र्यं नैसर्गिकम् तत् कुतो मम न दृश्यत<br>
इति चेदाह - चित इति । ते भावनाशक्तिर्मायया भगवतः स्वातन्त्र्यशक्त्या<br>
समावृताऽस्तीति शेषः । तस्या भावनायाः प्रोक्तयुक्त्या आवरणहाने सति । तव<br>
सा भावना सिद्धिं सर्वसाधारणसृष्टिसामर्थ्यम् एष्यति ॥ ८२ ॥</p>
<p>देशः कालोऽथवा किञ्चिद् यथा येन विभावितम् ।<br>
तथा तत्तत्र भासेत दीर्घसूक्ष्मत्वभेदतः ॥ ८३ ॥</p>
<p>किञ्चित् गजतुरगादिकम् । येन अनावृतभावनेन । तद् देशकालादिकम् । तत्र<br>
भावितप्रदेशादौ । भावनानुरोधेन दीर्घसूक्ष्मत्वभेदतो भासेत ॥ ८३ ॥</p>
<p>मयैकदिनरूपेण भावितं तद् दिनैककम् ।<br>
ब्रह्मणा तावदेवात्र द्वादशाऽर्बुदरूपतः ॥ ८४ ॥</p>
<p>एतदेव शैललोकबाह्यलोकयोरुपपादयति - मयेति । तावत् दिनैककमेव । अत्र<br>
ब्रह्मसृष्टलोके । रूपतो भावितमित्यन्वयः ॥ ८४ ॥</p>
<p>भावितं तेनैवमेतच्चिरशीघ्रत्वभासनम् ।<br>
ब्रह्मणा निर्मिते शैले पादगव्यूतिसम्मिते [अत्रैव<br>
घमातृकाऽवसिता] ॥ ८५ ॥</p>
<p>तेन भावनाभेदेनैव । एकस्मिन्नेव काले चिरशीघ्रत्वभासनम् । एवमेव<br>
देशेऽपीत्याह - ब्रह्मणेति ॥ ८५ ॥</p>
<p>मयाऽनन्तप्रदेशस्य भावितत्वादनन्तता ।<br>
एवं च द्वयमप्यत्र सत्यं चासत्यमेव च ॥ ८६ ॥</p>
<p>एवयमपि एतद्बाह्यलोकस्य देशकालौ शैललोकस्य देशकालौ च ।<br>
अर्थक्रियाकारित्वादिरूपव्यावहारिकसत्यलक्षणसत्त्वात् सत्यम्<br>
अनवभासनरूपबाधसत्त्वात् परमार्थतोऽसत्यमपि ॥ ८६ ॥</p>
<p>प्। २३५)</p>
<p>त्वमप्यन्तः क्रोशमितं देशं कालं कलात्मकम् ।<br>
विभाव्य भूयस्तत्रैव भावयानन्तयोजनम् ॥ ८७ ॥</p>
<p>नैतच्चित्रमित्याह - त्वमपीति । अन्तःसङ्कल्पभूमौ आदौ क्रोशमितं<br>
पर्वतादिरूपं देशं कलात्मकं सूक्ष्मकालं च विभाव्य भूयस्तत्रैव<br>
क्रोशमिते देशे कलात्मके काले चासङ्ख्ययोजनमनन्तकालं च भावयेति<br>
सम्बन्धः ॥ ८७ ॥</p>
<p>असङ्ख्यकालमपि च भासेद् यावद्धि भावनम् ।<br>
तस्माद् भावनमात्रात्मरूपमेतज्जगद् बहिः ॥ ८८ ॥</p>
<p>यथा वितस्तिमात्रदर्पणे गिरिनगरादिविपुलदेशस्य मुहूर्त्तमिते स्वप्ने<br>
वर्षात्मकचिरकालस्य च भासनम् एवं यावत्ते भावनमस्ति तावद्भासेदेव ।<br>
भावनावरणापगमे त्वेतदेव सर्वसाधारणतया भासेतेति भावः ।<br>
तस्माद्भावनारूपमेवैतज्जगच्चिदात्मरूपेऽव्यक्ते बहिरात्मनि भासत इति<br>
सम्बन्धः ॥ ८८ ॥</p>
<p>चिदात्मरूपेऽव्यक्ते वै भासते मनुजाधिप ।<br>
तस्माद् बाह्यात्मकाव्यक्तभित्तौ चित्रमयं जगत् ॥ ८९ ॥</p>
<p>तस्माद्भावनामात्ररूपतेनासत्यत्वाद्यथा चित्रस्य भित्त्मात्रात्मता<br>
तथाऽव्यक्तभित्तिचित्रकल्पं जगद्व्यक्तभित्तिमात्रमिति सम्बन्धः ॥ ८९ ॥</p>
<p>अव्यक्तभित्तिमात्रं स्यात् सा स्वभित्तिचिदात्मिका ।<br>
अत एव चिराद् गम्यो दूरदेशोऽपि योगिनः ॥ ९० ॥</p>
<p>साऽव्यक्तात्मिका जडशक्तिरपि चिदात्मभित्तौ चित्रकल्पा चिदात्मिकैव । अत एव<br>
चिदात्मव्यतिरेकेण जगतोऽसत्यत्वादेव । योगिनः पश्यन्तीत्यन्वयः ॥ ९० ॥</p>
<p>प्। २३६)</p>
<p>क्षणेन गत्वा पश्यन्ति करामलकवद् ध्रुवम् ।<br>
तस्माद् दूरं समीपं वा चिरं शीघ्रमथापि वा ॥ ९१ ॥</p>
<p>क्षणेनेति । दूरत्वस्य सत्यत्वे क्षणेन गमनमसम्भाव्यमिति भावः । तस्माद्<br>
दूरादेरसत्यत्वात् । दूरं समीपमित्यादि भावनामात्रसारं निश्चित्येत्यन्वयः<br>
॥ ९१ ॥</p>
<p>भावनामात्रसंसिद्धं चिद्दर्पणसमाश्रितम् ।<br>
निश्चित्यैवं त्यज भ्रान्तिं शुद्धचिद्भावनक्रमात् ॥ ९२ ॥</p>
<p>चिदात्मकदर्पणे प्रतिबिम्बवत् समाश्रितं तदतिरेकेणासत्यमेवैतज्जगदिति<br>
निश्चित्य देहाद्यतिरिक्तशुद्धचिन्मात्रस्य याऽहमस्मीति भावना तस्या<br>
दीर्घकालनैरन्तर्यानुवृत्तिरूपक्रमाद् जगत्सत्यत्वभ्रान्तिं त्यजेत्यर्थः ॥ ९२<br>
॥</p>
<p>ततस्त्वमप्यहमिव स्वतन्त्रसुत् भविष्यसि ।<br>
इति श्रुत्वा मुनिसुतवचनं मुनिसत्तमः ॥ ९३ ॥</p>
<p>ततः सत्यत्वाभिमाननिवृत्त्यनन्तरम् ॥ ९३ ॥</p>
<p>परित्यज्याखिलभ्रान्तिं ज्ञातज्ञेयः शुभाशयः ।<br>
समाध्यभ्यासयोगेन संसाध्य निजभावनाम् ॥ ९४ ॥</p>
<p>अखिलभ्रान्तिं जगत्सत्यत्वदेहात्मत्वादिभ्रान्तिम् । ज्ञातं ज्ञेयं<br>
जगत्प्रतिबिम्बदर्पणात्मकात्मतत्त्वं येन । अत एव शुभः कामक्रोधादिरहित<br>
आशयो यस्य ॥ ९४ ॥</p>
<p>स्वातन्त्र्यमधिगम्याथ चिरकालं विहृत्य तु ।<br>
देहाभासमथोन्मूल्य महागगनसंश्रयः ॥ ९५ ॥</p>
<p>सृष्ट्यादौ स्वातन्त्र्यमधिगम्य । अथ चिरकालविहारानन्तरम् ।<br>
देहाभासस्योन्मूलनं बाधितदेहाभासस्यापि त्यागः । महागगनं<br>
निर्विकल्पपरसंवित् ॥ ९५ ॥</p>
<p>निर्वाणं परमं प्राप्तो महासेनोऽपि भार्गव ।<br>
एवं जगत् सत्यभावभावनामात्रहेतुतः ॥ ९६ ॥</p>
<p>निर्वाणमिति । बाधितानुवृत्तिमपि देहाभासं परित्यज्य<br>
निर्विकल्पसंविन्मात्रमूर्तिः सन् परमं निर्वाणं विदेहमुक्तिं प्राप्त<br>
इत्यर्थः । एवमुक्तरीत्या । सत्यभावभावनामात्रहेतुतो जगद् भातीत्यन्वयः ॥<br>
९६ ॥</p>
<p>प्। २३७)</p>
<p>भाति सत्यात्मरूपेण विमृशैतद् भृगूद्वह ।<br>
विचारेण शमं यायाद् भ्रान्तिस्ते चित्तसंश्रया ॥ ९७ ॥</p>
<p>सत्यात्मरूपेण जगद् भाति । एतन्मयोक्तं विमृश विचारय । भूयो<br>
मननरूपविचारेण भ्रान्तिः शमं यायात् ॥ ९७ ॥</p>
<p>इति श्रीत्रिपुरारहस्ये ज्ञानखण्डे शैललोकाख्यानं नाम<br>
चतुर्दशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
चतुर्दशोऽध्यायः ॥</p>
<p>प्। २३८)</p>
<h2 id="१५">१५</h2>
<p>अथ पञ्चदशोऽध्यायः</p>
<p>इति श्रुत्वा शैललोकाख्यानमत्यद्भुतं तदा ।<br>
भूयोऽत्यन्तं विस्मितोऽभूद् रामो भृगुकुलोद्वहः ॥ १ ॥</p>
<p>अत्राष्टावक्रकथया पद्यैः कनकसम्मितैः ।<br>
प्राह वेद्यमवेद्यं च सङ्क्षेपादात्मनो वपुः ॥</p>
<p>पूर्वाध्याये विमृशेति गुरुणोक्तम् । स्वस्थानं [क्, ख्, ग्:<br>
स्वस्थाने] गत्वा सम्यक् कुतर्करहितया शुद्धया बुद्ध्या निश्चित्य<br>
पुनरागत्य संशयं पप्रच्छेत्याह - विमृश्येति ॥ १ ॥</p>
<p>विमृश्य गुरुणा प्रोक्तं बुद्ध्या निश्चित्य शुद्धया ।<br>
दत्तात्रेयं पुनर्गत्वा नत्वा पप्रच्छ सादरम् ॥ २ ॥</p>
<p>भगवन् यत्त्वया प्रोक्तमाख्यानैर्विविधैस्तु तत् ।<br>
तत्र सारमियज्ज्ञातं मयाऽत्यन्तं विचारतः ॥ ३ ॥</p>
<p>भगवन्निति । त्वया यत्प्रोक्तं तत्र मया विचारत इयज्ज्ञातमिति योजना ॥ ३ ॥</p>
<p>संवेदनं सत्यमेकं संवेद्यं तत्र कल्पितम् ।<br>
आदर्शनगरप्रख्यं मृषैव प्रविभावितम् ॥ ४ ॥</p>
<p>तदेवाह - संवेदनमिति । तत्र संवेदने । अत्र दृष्टान्तः - आदर्शेति ।<br>
अत एव मृषैव प्रविभावितं मिथ्याभूतमसदेव ज्ञातम् ॥ ४ ॥</p>
<p>सा चितिः परमा शक्तिः संविद्रूपा महेश्वरी ।<br>
स्वात्मभित्तौ जगच्चित्रमव्यक्तादिप्रभेदितम् ॥ ५ ॥</p>
<p>एवं मृषाप्रविभावने संविदात्मनः स्वातन्त्र्यमेव निमित्तमित्याह -<br>
सेति । यत्र वेद्यं कल्पितमेकस्मिन् संवेदने तस्य वेद्याद्वैलक्षण्यनिरूपणाय<br>
चितिरित्यादि विशेषणम् । चितिः स्वपरप्रकाशमयी [क्: पर नास्ति] परमा<br>
अपरिच्छिन्ना शक्तिर्दुर्लक्ष्या । संविदेव रूपं यस्याः । महतां<br>
ब्रह्मादीनामपीश्वरी नियन्त्री । अव्यक्तं बहिःपदार्थः ॥ ५ ॥</p>
<p>प्। २३९)</p>
<p>भासयेत् [क्: भावयेत्] स्वातन्त्र्यमात्राद् निरुपादानहेतुकम् ।<br>
एतावत्तु मया ज्ञातं विचार्य सूक्ष्मया धिया ॥ ६ ॥</p>
<p>स्वातन्त्र्यमात्रात् स्वातन्त्र्यैकनिमित्तात् । निरुपादानहेतुकं जगत् ॥ ६ ॥</p>
<p>किन्त्वेवंविधसंवित्तिर्वेद्यवन्ध्या निरूपिता ।<br>
उपलब्धुमशक्यैव सवेद्यायाः सदा स्थितेः ॥ ७ ॥</p>
<p>वेद्यं विना तु संवित्तेः कथं स्यादुपलम्भनम् ।<br>
उपलम्भं विना तस्याः पुरुषार्थो न विद्यते ॥ ८ ॥</p>
<p>एवमुपदिष्टेषु निर्णीतांशमुक्त्वा शेषमाह - किन्त्विति । वेद्यवन्ध्या<br>
शुद्धा निर्विकल्पा । या निरूपिता सोपलब्धुमशक्येत्यर्थः । अत्र हेतुः -<br>
सवेद्याया इति । सदा सवेद्यत्वेनैव तस्या उपलभ्यमानत्वादिति भावः । कथमिति<br>
? अयं घटोऽयं पट इति वेद्याकारेणैव तस्या उपलम्भनियमात् । माऽस्तु<br>
तस्या उपलम्भ इति चेदाह - उपलम्भमिति । तस्या<br>
वस्तुतस्तथाविधत्वेऽप्युपलम्भस्यैव पुरुषार्थसाधकत्वम् अन्यथा बन्ध एव<br>
न सम्भवेदिति भावः ॥ ८ ॥</p>
<p>पुरुषार्थोऽपि मोक्षः स्यात् स वा किंविध उच्यते ।<br>
विज्ञाने सति मोक्षः स्यान्मुक्ते व्यवहृतिः कथम् ॥ ९ ॥</p>
<p>संशयान्तरम् - पुरुषार्थ इति । सः मोक्षः । किंविधः किंरूपः ।<br>
विज्ञानोत्तरं जीवत एव मुक्तावनन्तरं तस्य कथं व्यवहार इति<br>
प्रश्नान्तरम् ॥ ९ ॥</p>
<p>ज्ञानिनोऽपि च दृश्यन्ते व्यवहारपरायणाः ।<br>
कथं तेषां हि संवेद्यमुक्तं संवेदनं स्थितम् ॥ १० ॥</p>
<p>ज्ञानिनां नास्ति व्यवहार इति चेन्नेत्याह - ज्ञानिन इति । ननु ज्ञानिनो<br>
व्यवहारे कोऽयं विरोध इति चेदाह - कथमिति । व्यवहारस्य<br>
सविकल्पज्ञानत्वेन [क्: कल्पकज्ञान] तत्काले संवेद्यमुक्तं<br>
निर्विकल्पसंवेदनं कथं स्थितं भवेत् ॥ १० ॥</p>
<p>प्। २४०)</p>
<p>स्थितायां शुद्धसंवित्तौ व्यवहारः कथं भवेत् ।<br>
विज्ञानमेकरूपं वै मोक्षोऽप्येकः फलं भवेत् ॥ ११ ॥</p>
<p>स्थितायामिति । निर्विकल्पसंवित्तौ स्थितायां वा कथं व्यवहारः परस्परं<br>
विरोधादिति भावः । मोक्षसाधनविज्ञानस्य विज्ञानफलमोक्षस्य च<br>
नानात्वाभावे कथं ज्ञानिनां भिन्ना स्थितिर्लोके दृश्यत इति प्रश्नान्तरम्</p>
<ul>
<li>विज्ञानमिति ॥ ११ ॥</li>
</ul>
<p>तत्कथं ज्ञानिनां भेदः स्थितौ लोके हि दृश्यते ।<br>
केचित् कर्म प्रकुर्वन्ति काले सच्छास्त्रचोदितम् ॥ १२ ॥</p>
<p>भिन्नां स्थितिमेवाह - केचिदित्यादि । काले तत्तत्काले ॥ १२ ॥</p>
<p>केचित् समाराधयन्ति देवतां भिन्नवर्त्मभिः ।<br>
केचित् समाधिपरमाः संहृतेन्द्रियमण्डलाः ॥ १३ ॥</p>
<p>भिन्नवर्त्मभिः वैदिकादिमार्गैः ॥ १३ ॥</p>
<p>केचित्तपः प्रकुर्वन्ति देहेन्द्रियविशोषणम् ।<br>
केचिच्छिष्यान् बोधयन्ति पृथक्प्रवचनैः स्फुटम् ॥ १४ ॥</p>
<p>प्रवचनैरुपदेशवाक्यैः ॥ १४ ॥</p>
<p>केचिद्राज्यं प्रशासन्ति दण्डनीत्युक्तवर्त्मना ।<br>
केचित् प्रवादं कुर्वन्ति सदस्सु प्रतिवादिभिः ॥ १५ ॥</p>
<p>केचिच्छास्त्राणि विविधान्यजस्रं रचयन्ति वै ।<br>
अन्ये केवलमुग्धत्वमावहन्ति सदैव हि ॥ १६ ॥</p>
<p>मुग्धत्वं मूढत्वम् ॥ १६ ॥</p>
<p>केऽपि लोकविगर्ह्यां तु वृत्तिं नित्यमिहास्थिताः ।<br>
त इमे ज्ञानिन इति प्रथिता भूरिशोचनैः ॥ १७ ॥</p>
<p>विगर्ह्यां निन्द्याम् । प्रथिताः विख्याताः ॥ १७ ॥</p>
<p>तत्कथं साधनफलाभेदेऽपि स्थितिभिन्नता ।<br>
किमेते समविज्ञानास्तारतम्यमुताश्रिताः ॥ १८ ॥</p>
<p>तत्कथमिति । एतेषां ज्ञानित्वं कथम् ? किमेकरूपमुत विविधमित्यर्थः ।<br>
एकविधत्वे कथं भिन्ना स्थितिरित्याह - साधनेति । साधनफले<br>
विज्ञानमोक्षे । तत्कथमित्यस्य विवरणम् - किमेत इति । ज्ञानतारतम्यम् ॥ १८<br>
॥</p>
<p>प्। २४१)</p>
<p>एतत्सर्वमशेषेण प्रवक्तुं मे समर्हसि ।<br>
शिष्येऽनन्यशरण्ये ते निसर्गसदयं मनः ॥ १९ ॥</p>
<p>सर्वं प्रश्नजातम् । यतो निसर्गसदयं मनः अतोऽर्हसीति सम्बन्धः ॥ १९ ॥</p>
<p>इत्यत्रिसूनुरापृष्टो भार्गवेण प्रसन्नधीः ।<br>
मत्वा योग्यं प्रश्नजातं प्रवक्तुमुपचक्रमे ॥ २० ॥</p>
<p>राम बुद्धिमतां श्रेष्ठ नूनं स्पृशसि तत्पदम् ।<br>
सविमर्शपरो यस्त्वमतो ज्ञातुं प्रभावितः ॥ २१ ॥</p>
<p>तत्पदं स्पृशसि । परसंविदात्मरूपं ज्ञातुं समर्थोऽसीत्यर्थः । कुत<br>
एतदिति चेदाह - सद्विमर्शेति । यद्यस्मात्त्वं सद्विमर्शपरः सत्तर्कपरः<br>
[क्, ख्: सत्तर्कपरः नास्ति] । प्रभावितः समर्थः ॥ २१ ॥</p>
<p>एतदेव हि तच्छक्तिपातो यत्सद्विमर्शनम् ।<br>
भगवच्छक्तिपातेन विना कः श्रेय आप्नुयात् ॥ २२ ॥</p>
<p>तस्येश्वरस्य शक्तिपातोऽनुग्रहशक्तिः [ग्: प्राप्तिः] ।<br>
शक्तिपातकार्यत्वाच्छक्तिपातत्वम् । श्रेयः श्रेयोमुख्यसाधनं सत्तर्कम् ॥ २२<br>
॥</p>
<p>कृत्यमात्मदेवताया जानीह्येतावदेव हि ।<br>
यत् सद्विमर्शनं नित्यं वर्धयेत् सुप्रसादिता ॥ २३ ॥</p>
<p>प्रसन्नेश्वरस्य सुतर्कोत्पादनमेव कृत्यमित्याह - कृत्यमिति ॥ २३ ॥</p>
<p>यत् त्वया विदितं तत्तु तादृक् सत्यं नहीतरत् ।<br>
किन्तु तत् तादृशमपि त्वयोक्तं अप्रचिद्वपुः ॥ २४ ॥</p>
<p>यदिति । तत्र सारमियज्ज्ञातम् (१५।३) इत्यादिना यत्त्वया विदितमुक्तं<br>
तत्तादृगेव इतरद् अन्यथा न भवतीति सत्यम् किन्तु त्वयोक्तं तादृशं<br>
परचिद्वपुर्न सुविदितमिति सम्बन्धः ॥ २४ ॥</p>
<p>न ते सुविदितं राम यत एवं वसयतः ।<br>
ताटस्थ्येन तु यो यावद्वेद तावन्न वेद वै ॥ २५ ॥</p>
<p>न ते त्वया । सुविदितमपरोक्षीकृतम् यतः सा परा<br>
चितिरात्मभित्तावादर्शनगरवद् जगदवभासयेदिति [क्: जगद् नास्ति]<br>
ताटस्थ्येनानुवदसि । अस्तु यथाकथञ्चिद्विदितमेवेति चेदाह - ताटस्थ्येनेति ।<br>
न वेदेति । वेदनमुख्यफलाभावान्न वेदेत्यर्थः ॥ २५ ॥</p>
<p>प्। २४२)</p>
<p>यतः सा विदिता सम्यक् ताटस्थ्यमुपशामयेत् ।<br>
तटस्थसंवेदनं तु स्वप्नसंवेदनोपमम् ॥ २६ ॥</p>
<p>सम्यग् मया विदित्वापि ताटस्थ्येन निरूपितमिति चेदाह - यत इति । सा परसंवित्<br>
। परसंविदः प्रत्यगात्मनः सम्यग्वेदनमहमस्मीति । एवं विदितेऽनन्तरं<br>
ताटस्थ्यनिमित्तकं सा जगदवभासयेदिति कथं निरूपणं स्यादिति तात्पर्यम् ।<br>
तटस्थसंवेदनं परोक्षज्ञानम् । अपरोक्षवस्तुनः परोक्षं [ग्:<br>
परोक्षज्ञानम्] ज्ञानं भ्रमरूपमेवेत्याह - स्वप्नेति ॥ २६ ॥</p>
<p>यथा स्वप्ननिधिप्राप्तिः पुरुषाणां निरर्थिका ।<br>
तथा तटस्थविज्ञानममुख्यफलदं भवेत् ॥ २७ ॥</p>
<p>परोक्षज्ञानं व्यर्थमित्याह - यथेति । अमुख्यफलदम् । शुक्तौ<br>
रजतदर्शनेन रजतप्राप्तिनिमित्तहर्षादिसम्भवेऽपि यथा हर्षो मुख्यं फलं<br>
न भवत्येवमत्रापीत्यर्थः ॥ २७ ॥</p>
<p>अत्र ते कथयिष्यामि प्राग्वृत्तमतिशोभनम् ।<br>
पुरा विदेहेषु कश्चिदासीद् राजा सुधार्मिकः ॥ २८ ॥</p>
<p>अत्र तटस्थविज्ञानस्यामुख्यफलत्वे ॥ २८ ॥</p>
<p>वृद्धप्रज्ञो हि जनकः प्रविज्ञातपरावरः ।<br>
स कदाचित् स्वात्मदेवीमीजे क्रतुभिरुत्तमैः ॥ २९ ॥</p>
<p>तत्राजग्मुर्ब्राह्मणाद्या विद्यावन्तस्तपस्विनः ।<br>
कलाभिज्ञा वैदिकाश्च यज्वानश्चापि सत्रिणः ॥ ३० ॥</p>
<p>तत्काल एव वरुणो यष्टुं समुपचक्रमे ।<br>
तेनोपहूता विप्राद्या न ययुस्तत्र भूरिशः ॥ ३१ ॥</p>
<p>तत्र वरुणयागे । भूरिशः बहवः ॥ ३१ ॥</p>
<p>प्। २४३)</p>
<p>जनके ह्यभिसम्प्रीताः पूजितास्तेन तर्पिताः ।<br>
अथाजगाम वरुणदायादो बौद्धसम्पदा ॥ ३२ ॥</p>
<p>अगमने हेतुभूतं विशेषणम् - जनक इति । तत्रापि हेतुः - पूजिता इत्यादि ।<br>
अथ ब्राह्मणाद्यनागमननिश्चयानन्तरम् वरुणस्य दायादः पुत्रः<br>
बौद्धसम्पदा बौधा बुद्धिसम्बन्धिनी सम्पत् तया सहित इत्यर्थः ।<br>
तर्ककुशल इति तात्पर्यम् ॥ ३२ ॥</p>
<p>विप्रवेषधरो नेतुं ब्राह्मणान् कूटवर्त्मना ।<br>
आसाद्य यज्ञसदनं नृपं संयोज्य चाशिषा ॥ ३३ ॥</p>
<p>नेतुमाजगाम । कूटवर्त्मना कपटमार्गेण ॥ ३३ ॥</p>
<p>आक्षिपत्तत्र [क्: अक्षि] सभ्यांस्तु शृण्वतां च सभासदाम् ।<br>
राजंस्ते यज्ञसदनमत्यन्तं नैव शोभते ॥ ३४ ॥</p>
<p>आक्षेपस्तिरस्कारः । आक्षेपं शृण्वतां सभासदां मध्ये स्थित इति शेषः ॥<br>
३४ ॥</p>
<p>कमलाकरवत् काककङ्कवृन्दस्य सञ्चयात् ।<br>
सभा विद्वत्समुदयैः शोभिनी शोभतेतराम् ॥ ३५ ॥</p>
<p>न शोभत इत्यत्र दृष्टान्तः - कमलेति । कुत इति चेदाह - सभेति ।<br>
शोभिनीति । स्वतः शोभमाना नितरां शोभते ॥ ३५ ॥</p>
<p>शारदं हंससङ्घातैः सपद्मं तु सरो यथा ।<br>
तदत्र विद्याविशदं न पश्याम्येकमप्यलम् ॥ ३६ ॥</p>
<p>दृष्टान्तः - शारदमिति । यस्मान्न पश्यामि तत् तस्मान्न शोभत इति<br>
सम्बन्धः ॥ ३६ ॥</p>
<p>स्वस्ति तेऽस्तु गमिष्यामि नात्र मे संस्थितिर्भवेत् ।<br>
कथं सभामिमां मूर्खप्रचुरां संविशाम्यहम् ॥ ३७ ॥</p>
<p>एवं वारुणिना प्रोक्ताः सभ्याश्चुक्रुधुरञ्जसा ।<br>
किमरे द्विजबन्धो त्वमधिक्षिपसि सर्वतः ॥ ३८ ॥</p>
<p>क्रुद्धानां वचनम् - किमरे इति । सर्वतः सर्वान् ॥ ३८ ॥</p>
<p>प्। २४४)</p>
<p>केयं तवेदृशी विद्या यया सर्वे वयं जिताः ।<br>
वृथा कत्थसि दुर्बुद्धे जित्वाऽस्मांस्त्वं गमिष्यसि ॥ ३९ ॥</p>
<p>जिता भवाम इति शेषः ॥ ३९ ॥</p>
<p>प्रायो भूलोकसंस्थाना विद्वांसः सङ्गताः खलु ।<br>
किं त्वं भूलोकमेवाद्य जेतुमिच्छसि दुर्मते ॥ ४० ॥</p>
<p>भूलोकसंस्थानाः भूलोकस्थाः । अत्र सङ्गताः मिलिता वर्तन्त इति शेषः ॥ ४० ॥</p>
<p>ब्रूहि का ते भवेद्विद्या ययाऽस्मान् जेतुमिच्छसि ।<br>
इत्युक्तवत्सु सभ्येषु वारुणिः पुनराह तान् ॥ ४१ ॥</p>
<p>समयेन विजेष्यामि सर्वान् वः क्षणमात्रतः ।<br>
अहं जितो भवद्भिस्तु समुद्रे स्यां निकज्जितः ॥ ४२ ॥</p>
<p>समयेन प्रतिज्ञया । समयमेवाह - अहमिति ॥ ४२ ॥</p>
<p>युष्मास्वहं मज्जयामि जितं जितमथापि वा ।<br>
उपेत्यैवं तु समयं विवदन्तु मया सह ॥ ४३ ॥</p>
<p>उपेत्य अङ्गीकृत्य ॥ ४३ ॥</p>
<p>इत्युक्ताः सम्मतिं चक्रुः सभ्या वादाय तेन तु ।<br>
विवादं चक्रुरत्यन्तं तेन वारुणिना द्विजाः ॥ ४४ ॥</p>
<p>सम्मतिं प्रतिज्ञाङ्गीकारम् ॥ ४४ ॥</p>
<p>जिजे(गा)य वारुणिर्विप्रान् वितण्डाजल्पवर्त्मना ।<br>
सिन्धौ जिमज्जिता विप्राः शतशोऽथ सहस्रशः ॥ ४५ ॥</p>
<p>वितण्डाजल्पवर्त्मनेति । कथा त्रिधा वादजल्पवितण्डाभेदात् । वादः<br>
स्वसिद्धान्तसंस्थापनमात्रोपयुक्ता कथा । जल्पः<br>
स्वसिद्धान्तस्थापनपरसिद्धान्तदूषणयोरुपयुक्त ।<br>
परसिद्धान्तदूषणमात्रोपयुक्ता वितण्डा । कांश्चिद्वितण्डामार्गेण<br>
कांश्चिज्जल्पमार्गेण जिजे(गा)य । तदनन्तरं जिता विप्राः सिन्धौ<br>
निमज्जिताः ॥ ४५ ॥</p>
<p>निमज्जितास्तु ये विप्रा दूतैस्तैर्वारुणैर्हृताः ।<br>
वारुणं यज्ञमासाद्य मुमुदुः पूजिता भृशम् ॥ ४६ ॥</p>
<p>वरुणेन पूजिताः ॥ ४६ ॥</p>
<p>प्। २४५)</p>
<p>मज्जितं पितरं श्रुत्वा कहोलं तत्सुतस्ततः ।<br>
अष्टावक्रः समागत्य ज्ञानवैतण्ड्यजल्पकः ॥ ४७ ॥</p>
<p>स्वपितरं मज्जितमष्टावक्रः श्रुत्वा । वैतण्ड्यं वितण्डा ॥ ४७ ॥</p>
<p>विजित्य वारुणिं सिन्धावादिदेश निमज्जने ।<br>
अथ प्रकाशमापन्नो वारुणिर्द्विजमुख्यकान् ॥ ४८ ॥</p>
<p>आदिदेश आज्ञापयामास । अथ आदेशानन्तरम् । प्रकाशं प्रकटताम् ।<br>
विप्रवेषं परित्यक्तवानिति यावत् ॥ ४८ ॥</p>
<p>समानयत् स्वलोकस्थानष्टावक्रेण निर्जितः ।<br>
अथागतेषु विप्रेषु कहोलतनयो भृशम् ॥ ४९ ॥</p>
<p>विप्रान् विमोचितान् सर्वानत्यवर्तत दर्पतः ।<br>
अष्टावक्रेण विमता विप्राः खेदमुपागताः ॥ ५० ॥</p>
<p>अत्यवर्तत अतिक्रान्तवान् । अवम(मा)नेन [ग्: अवमेन] इति यावत् ।<br>
विमताः अवमानिताः [क्: अप] ॥ ५० ॥</p>
<p>तत्काल आगतां काञ्चित् तापसीं शरणं ययुः ।<br>
तान् समाश्वास्य विप्रान् सा काषायाम्बरवासिनी ॥ ५१ ॥</p>
<p>अष्टावक्रदर्पभञ्जनाय शरणं ययुः ॥ ५१ ॥</p>
<p>जटिला नित्यतरुणी मनोहरवपुर्धरा ।<br>
सभामुपेत्य प्रोवाच नृपेणाभिसुपूजिता ॥ ५२ ॥</p>
<p>नित्यतरुणी योगेन जरावर्जिता ॥ ५२ ॥</p>
<p>कहोलसुत वत्स त्वमत्यन्तं बुद्धिमानसि ।<br>
त्वया विमोचिता विप्रा वादे निर्जित्य वारुणिम् ॥ ५३ ॥</p>
<p>अहं पृच्छामि किञ्चित्त्वां वद हित्वा सुकैतवम् ।<br>
यत्पदं विदितं सर्वामृतत्वप्रतिपादकम् ॥ ५४ ॥</p>
<p>कैतवं वितण्डाजल्पवर्त्म । विजिगीषां परित्यज्येति यावत् ।<br>
सर्वामृतत्वमपरिच्छिन्नामृतत्वम् ॥ ५४ ॥</p>
<p>यत्पदे विदिते सर्वसन्देहः प्रलयं व्रजेत् ।<br>
अविज्ञातं न किञ्चित् स्यादाशास्यं वा न किञ्चन ॥ ५५ ॥</p>
<p>आशास्यं वाञ्छितम् ॥ ५५ ॥</p>
<p>प्। २४६)</p>
<p>अवेद्यं विदितं तच्चेद् वद मामुप सत्वरम् ।<br>
तापस्यैवं समापृष्टः कहोलतनयोऽब्रवीत् ॥ ५६ ॥</p>
<p>एवंविधम् अवेद्यं तत्पदं विदितं चेद्वद । मामुप मत्समीपे ॥ ५६ ॥</p>
<p>विदितं तत्पदं भूयो वच्मि तापसि संशृणु ।<br>
न मे ह्यविदितं लोके ह्यस्ति किञ्चित् कियत्त्विदम् ॥ ५७ ॥</p>
<p>तत्पदं त्वया पृष्टं पदम् । भूयः असकृत् । इदं त्वत्पृष्टम् । कियत्<br>
अत्यल्पमिति यावत् ॥ ५७ ॥</p>
<p>मया शास्त्राणि सर्वाणि भूयः संलुठितानि वै ।<br>
यत् त्वं पृच्छसि तद्वक्ष्ये शृणु तापसि तत्त्वतः ॥ ५८ ॥</p>
<p>संलुठितानि संलोडितानि सम्यग् विमृष्टानीति यावत् ॥ ५८ ॥</p>
<p>तद्धि सर्वजगद्धेतुरादिमध्यान्तवर्जितम् ।<br>
देशकालानवच्छिन्नं शुद्धाखण्डचिदात्मकम् ॥ ५९ ॥</p>
<p>तत् त्वत्पृष्टं [क्: त्वत्पृष्टपदम्] पदम् ।<br>
आदिमध्यान्तरहितत्वादेवाह - देशेत्यादि । शुद्धमखण्डमिति<br>
विजातीयसजातीयवस्त्वन्तरासम्भेद उक्तः ॥ ५९ ॥</p>
<p>यदुपाश्रित्य वै सर्वं जगदेतद् विराजते ।<br>
आदर्शनगरप्रख्यं तदेतत्परमं पदम् ॥ ६० ॥</p>
<p>यत् प्रोक्तचित्तत्त्वमुपाश्रित्य । उपाश्रयणं च [क्: च नास्ति] न घटे<br>
नीलरूपादेरिवेत्याह - आदर्शेति ॥ ६० ॥</p>
<p>प्राप्नोति तद्विदित्वैव निश्चलामृतसंस्थितिम् ।<br>
आदर्शे विदिते यद्वन्न सन्देहः क्वचिद्भवेत् ॥ ६१ ॥</p>
<p>तत् परमं [क्: परमपदम्] पदं विदित्वा । तद्वेदनेन सर्वं<br>
सन्देहनिवृत्त्यादिकं सदृष्टान्तमाह - आदर्शेति । यथादर्शे विदिते<br>
तद्गतप्रतिबिम्बेषु क्वचिदपि न सन्देहो भवेत्<br>
प्रतिबिम्बानामादर्शमात्रात्मत्वात् ॥ ६१ ॥</p>
<p>प्। २४७)</p>
<p>प्रतिबिम्बेष्वनन्तेषु न स्यादविदितं तथा ।<br>
नाशास्यं वा भवेत् किञ्चिदेवं प्रविदिते परे ॥ ६२ ॥</p>
<p>एवमविदितमपि न किञ्चिद् भवेत् । एवमाशास्यं वा न किञ्चिद् भवेत्<br>
प्रतिबिम्बत्वेन ज्ञाते आशानुदयात् । एवं परे शुद्धे स्वात्मनि विदिते<br>
तदितरस्याखिलस्य प्रतिबिम्बत्वेन तदनन्यत्वात्तत्र सन्देहो वा किञ्चिदविदितं वा<br>
आशास्यं वा न भवेदिति भावः ॥ ६२ ॥</p>
<p>तच्चाप्यवेद्यमन्यस्य वेदकादेरभावतः ।<br>
एवं तापसि तत् तत्त्वं शास्त्रदृष्ट्या विभावितम् ॥ ६३ ॥</p>
<p>एवंविधमात्मतत्त्वमेवावेद्यम् अन्यस्य वेदकस्याभावात् । अन्यवेदकस्य<br>
जडत्वे वेदकत्वहानिरजडत्वे तत्रापि वेदकान्तरापेक्षायामनवस्थेति भावः ।<br>
आदिना करणमप्येवं ज्ञेयम् । शास्त्रदृष्ट्या न तु प्रत्यक्षेण विभावितं<br>
ज्ञातम् ॥ ६३ ॥</p>
<p>इत्यष्टावक्रवचनं श्रुत्वा सा पुनरब्रवीत् ।<br>
मुनिदारक सूक्तं ते यथावत् सर्वसम्मतम् ॥ ६४ ॥</p>
<p>ते त्वया यथावदुक्तं तत्सूक्तं सर्वसम्मतं च ॥ ६४ ॥</p>
<p>यदुक्तं वेदकाभावादवेद्यं तदिति त्वया ।<br>
प्राप्नोति तद्विदित्वैव चामृतं पदमव्ययम् ॥ ६५ ॥</p>
<p>तत्रैतावानंशो विरुद्ध इत्याह - यदुक्तमिति ॥ ६५ ॥</p>
<p>इति पूर्वोत्तरवचो मन्यसे सङ्गतं कथम् ।<br>
अवेद्यं चेन्न जानामि नास्तीति च निरूपय ॥ ६६ ॥</p>
<p>अवेद्यं तत्पदं विदित्वैवामृतं पदं प्राप्नोतीति पूर्वोत्तरवचः सङ्गतं<br>
कथं मन्यसे । कुत इति चेदाह - अवेद्यं चेदिति । अवेद्यं<br>
चेत्तज्ज्ञानसम्भावितमेव । अविदितस्याप्रकाशितत्वेन तत्सत्त्वमप्यसम्भवीति<br>
भावः [क्, ख्: तत्वेतरतत्सत्त्व] ॥ ६६ ॥</p>
<p>प्। २४८)</p>
<p>अस्ति जानासि यदि तदवेद्यमिति मा वद ।<br>
अथैतत्तु त्वया विप्र शास्त्रदृष्त्या विभावितम् ॥ ६७ ॥</p>
<p>दूषणान्तरमाह - अथेति । एतत् परमात्मतत्त्वं शास्त्रदृष्ट्या<br>
वाक्यज्ञानेन विभावितं विनिश्चितम् ॥ ६७ ॥</p>
<p>न तत् स्वयं विजानासि तस्मात्तन्नापरोक्षकम् ।<br>
दृष्ट्वा प्रत्यक्षतः सर्वं प्रतिबिम्बं यथास्थितम् ॥ ६८ ॥</p>
<p>स्वयं साक्षात् । तत् परात्मतत्त्वम् । न विजानासि । नापरोक्षकं न<br>
प्रत्यक्षविषयम् । तथा च सर्वं जगत्तत्रादर्शं प्रतिबिम्बं यथा<br>
प्रतिबिम्बकल्पं स्थितं प्रत्यक्षतो दृष्ट्वा आदर्शं [क्, ख्:<br>
आदर्श] प्रत्यक्षेण न विजानासीत्येतत् कथं वचः सङ्गतं भवेदिति<br>
भावः ॥ ६८ ॥</p>
<p>आदर्शं न विजानासि प्रत्यक्षेणेति तत्कथम् ।<br>
एवं वदन् सभामध्ये जनकस्यास्य वै पुरः ॥ ६९ ॥</p>
<p>एवं पूर्वोत्तरासङ्गतं [क्, ख्: तरसङ्गत] वचः ।<br>
विद्वत्सभामध्ये तत्रापि जनकस्य विद्वच्छिरोमणेः पुरोऽग्रतः ॥ ६९ ॥</p>
<p>परिभूतं स्वमात्मानं मन्यसे नो कथं वद ।<br>
एवमुक्तस्तया तत्र नैव प्रोवाच किञ्चन ॥ ७० ॥</p>
<p>आत्मानं परिभूतं तिरस्कृतं न कथं मन्यसे ।<br>
सभास्वसन्दर्भवाक्यनिरूपणमेव मौर्ख्यद्योतकम् । भूयस्तत्रैव वाक्ये<br>
सुसन्दर्भताभिमानस्तु सुतरां मौढ्यप्रद्योतक इति भावः ॥ ७० ॥</p>
<p>विमना इव सञ्जातो लज्जितोऽभवदञ्जसा ।<br>
अवाङ्मुखः क्षणं स्थित्वा विचार्यान्तस्तयेरितम् ॥ ७१ ॥</p>
<p>विमना इव व्यग्रचित्त इव । अन्तः मनसि ॥ ७१ ॥</p>
<p>तत्प्रश्नोत्तरमप्राप्य तां प्राह द्विजसत्तमः ।<br>
तापस्यहं न जानामि त्वत्प्रश्नस्योत्तरं वचः ॥ ७२ ॥</p>
<p>तस्यास्तापस्याः प्रश्नोत्तरम् । तां तापसीम् ॥ ७२ ॥</p>
<p>शिष्योऽहं ते वदैतन्मे कथमेतन्निरूपितम् ।<br>
नाहं वदाम्यनृतकं तपोहरमनर्थकम् ॥ ७३ ॥</p>
<p>एतत् त्वया पृष्टम् । अवेद्यं विदित्वाऽमृतत्वप्राप्तिरिति शास्त्रे निरूपितं कथं<br>
सङ्गतमेतद्वद । अविदितमपि जानामीत्यनृतकम् ॥ ७३ ॥</p>
<p>प्। २४९)</p>
<p>इत्यापृष्टा तापसी सा प्रसन्ना तस्य सत्यतः ।<br>
अष्टावक्रं प्रत्युवाच शृण्वतां च सभासदाम् ॥ ७४ ॥</p>
<p>तस्य अष्टावक्रस्य ॥ ७४ ॥</p>
<p>वत्सैतदविदित्वैव बहवो मोहमागताः ।<br>
शुष्कतर्कैरविज्ञेयं सर्वत्रैव सुगोपितम् ॥ ७५ ॥</p>
<p>एतत् प्रोक्तविरोधसमाधानम् । एतदविज्ञेयम् । सर्वत्र शास्त्रेषु ॥ ७५ ॥</p>
<p>एतावत्सु सभासत्सु न विजानाति कश्चन ।<br>
राजाऽयं वेत्त्यहं वापि वेद्मि नान्यस्तु कश्चन ॥ ७६ ॥</p>
<p>न विजानाति कश्चनेत्येतदेव भूयः स्पष्टार्थमाह - नान्यस्त्विति ॥ ७६ ॥</p>
<p>सर्वत्र हि विवादेषु नैतत्प्रश्नोत्तरं क्वचित् ।<br>
प्रायो विदुर्हि विद्वांसस्तर्कमात्रसमाश्रयाः ॥ ७७ ॥</p>
<p>नैतत्तर्केण सुज्ञेयमपि सूक्ष्मधिया क्वचित् ।<br>
विना सद्गुरुसेवाया देवतानुग्रहाद्विना ॥ ७८ ॥</p>
<p>सूक्ष्मधियापि । देवतानुग्रहपूर्वकसद्गुरुसेवनं विना<br>
शुद्धाऽद्वितीयात्मतत्त्वसाक्षात्कारं विनैतदर्थस्य दुर्विज्ञेयत्वादिति तात्पर्यम्<br>
॥ ७८ ॥</p>
<p>मुनिपुत्राभिधास्यामि शृण्वेतत्सूक्ष्मया धिया ।<br>
नेदं श्रुत्वापि विज्ञेयं ताटस्थ्यप्राणया धिया ॥ ७९ ॥</p>
<p>सूक्ष्मया एकाग्रया धिया । कुत इति चेदसमाहितबुद्धेरेतद् दुर्विज्ञेयमित्याह</p>
<ul>
<li>नेदमिति । ताटस्थ्यप्राण इव मुख्यधर्मो यस्याः । आत्मन्यसमाहितया<br>
बहिर्मुख्येति तात्पर्यम् ॥ ७९ ॥</li>
</ul>
<p>यावदेतद्धि विज्ञानमनुदाहृतमात्मनि ।<br>
तावत् सहस्रशः प्रोक्तं श्रुतं चापि निरर्थकम् ॥ ८० ॥</p>
<p>विज्ञानं विज्ञानसाधनोपपत्तिजालम् । अनुदाहृतमात्मनीति । आत्मा सूर्यवत्<br>
स्वप्रकाश इति गुरुवाक्यं श्रुत्वाऽहमेवंविधो भवामि न भवामि वेति<br>
विनिश्चयाय समाहितान्तःकरणः स्वरूपाभिमुखो यावन्न भवेदिति तात्पर्यम्<br>
। गुरुणा प्रोक्तं स्वेन श्रुतं च ॥ ८० ॥</p>
<p>प्। २५०)</p>
<p>यथा कश्चित् स्वकण्ठस्थं मुक्ताहारं प्रमादतः ।<br>
अविज्ञाय हृतं चौरैर्मन्यते मूढभावतः ॥ ८१ ॥</p>
<p>अत्र दृष्टान्तः - यथेति । प्रमादतः विस्मरणात् । अविज्ञाय अदृष्ट्वा ॥ ८१<br>
॥</p>
<p>प्रबोधितोऽपि स पुनः कण्ठेऽस्तीति हि केनचित् ।<br>
स्वात्मानमनुदाहृत्य यावत् कण्ठं न पश्यति ॥ ८२ ॥</p>
<p>तव कण्ठेऽस्तीति । स्वस्यात्मानं शरीरम् । अनुदाहृत्यासम्मुखीकृत्य ।<br>
तत्रेन्द्रियव्यापारमकृत्वेत्येतत् ॥ ८२ ॥</p>
<p>तावन्नाप्नोति कण्ठस्थं हारं सूक्ष्मविमर्श्यपि ।<br>
एवं मुनिसुतात्मानं स्वस्वभावं निशम्य च ॥ ८३ ॥</p>
<p>स्वस्वभावं स्वस्वरूपं निशम्य श्रुत्वा ॥ ८३ ॥</p>
<p>भूयोऽतिनिपुणोऽप्यन्तरात्मानमनुदाहरेत् ।<br>
यावत् तावद् बहिः कुत्र कथं तद्विदितं भवेत् ॥ ८४ ॥</p>
<p>भूयो निशम्येति सम्बन्धः । अन्तरात्मानमनुदाहरेत् समाहितचित्तः<br>
स्वरूपान्तः स्वात्मैवंविधो न वेत्यात्मरूपं निश्चेतुमभिमुखो न भवेत् ।<br>
तत् आत्मरूपम् ॥ ८४ ॥</p>
<p>यथा हि दीपो विषयान् प्रकाशयति सर्वतः ।<br>
स्वयं प्रकाश्यतां नैति क्वचिद्दीपस्य कस्यचित् ॥ ८५ ॥</p>
<p>एवं समाहितस्यान्तर्मुखस्यैव फलप्राप्तिरित्युक्त्वा<br>
प्रकृतमात्मतत्त्वस्यावेद्यस्य वेदनप्रकारं सदृष्टान्तं<br>
वक्तुमुपक्रमते - यथेति । सर्वतः सर्वत्र । कस्यचिदन्यस्य दीपस्य स्वयं<br>
प्रकाश्यतां नैति ॥ ८५ ॥</p>
<p>प्रकाशते स्वयं चैवानपेक्ष्यान्यं प्रकाशकम् ।<br>
एवं सूर्यादयः [क्, ख्: सूर्योदये] सर्वे प्रकाशकतया<br>
स्थिताः ॥ ८६ ॥</p>
<p>सूर्यादयोऽप्येवमन्यप्रकाशकाः [क्, ख्: सूर्योदये]<br>
स्वप्रकाशेऽन्यानपेक्षाः स्वतः प्रकाशन्ते ॥ ८६ ॥</p>
<p>प्। २५१)</p>
<p>एवं च किं दीपमुखा अप्रकाश्यत्वहेतुतः ।<br>
न सन्ति न प्रकाशन्त इति वक्तुं हि युज्यते ॥ ८७ ॥</p>
<p>एवं चेति । दीपादयोऽप्रकाश्यत्वहेतोः न सन्ति न प्रकाशन्त इति वक्तुं युज्यते<br>
किम् । न युज्यत इत्यर्थः ॥ ८७ ॥</p>
<p>एवं प्रकाश्यभूतेषु सत्सु दीपौखेषु वै ।<br>
अत्यन्तमप्रकाश्यं यच्चित्तत्त्वं तत्कुतो वद ॥ ८८ ॥</p>
<p>एवमिति । एवं चित्प्रकाश्येषु दीपादिषु सत्स्वत्यन्तमप्रकाश्यं<br>
यच्चित्तत्त्वमसंवेद्यं प्रकाशते चेत्यत्र कुतो विचिकित्सितं तव तद्वदेति<br>
सम्बन्धः ॥ ८८ ॥</p>
<p>असंवेद्यं प्रकाशेत चेत्यत्र विचिकित्सितम् ।<br>
तस्मात् त्वमन्तर्मुखया दृष्ट्या सम्यग् विचरय ॥ ८९ ॥</p>
<p>विचिकित्सितं संशयः । दीपादेर्जडस्याप्यप्रकाश्यस्य प्रकाशोऽस्तिता च दृष्टा<br>
चिदात्मन एवंविधत्वे कः संशय इति भावः । तस्मादप्रकाश्यस्य<br>
प्रकाशादिसम्भवाद् अप्राकाश्यचिदात्मनः प्रकाशनं स्वतोऽस्ति वा न वेति<br>
सम्यग्विचारय ॥ ८९ ॥</p>
<p>चिच्छक्तिरेषा परमा त्रिपुरा सर्वसंश्रया ।<br>
सर्वावभासिनी कुत्र कदा वा न प्रकाशते ॥ ९० ॥</p>
<p>प्रकाशात्मनो दीपादेः परिच्छिन्नस्य कदाचित् क्वचिदप्रकाशोऽपि स्यात्<br>
चितेस्त्वपरिच्छिन्नाया न कदाचिदप्रकाशनमित्याह - चिच्छक्तिरिति । परमा<br>
सर्वकारणत्वेन सर्वोत्कृष्टा । त्रिपुरा तुर्या । सर्वेषां संश्रया ।<br>
प्रतिबिम्बानां दर्पण इव जगदाश्रयभूता । अत एव<br>
सर्वमात्मन्यवभासयतीति सर्वावभासिनी । कुत्र देशे कदा काले केन रूपेण न<br>
प्रकाशते ? सर्वत्र सर्वदा सर्वरूपेण च प्रकाशत एवेत्यर्थः ॥ ९० ॥</p>
<p>यदा सा न प्रकाशेत प्रकाशेत तदा नु किम् ।<br>
अप्रकाशेनापि सैव चितिशक्तिः प्रकाशते ॥ ९१ ॥</p>
<p>सा चितिशक्तिः [क्, ख्: शक्ति नास्ति] । तदा किं प्रकाशेत ? न<br>
किञ्चित् प्रकाशेतेत्यर्थः । ननु सुषुप्तिप्रलयादौ न किञ्चित् प्रकाशते<br>
अतश्चित्प्रकाशः कालपरिच्छिन्न इति चेन्नेत्याह - अप्रकाशेनेति । न प्रकाशत<br>
इति रूपेणापि चितिरेव प्रकाशत इत्यर्थः । अन्यथा न प्रकाशत इति वा कथं<br>
सिद्ध्येदिति भावः ॥ ९१ ॥</p>
<p>प्। २५२)</p>
<p>अप्रकाशो यथा भाति सा न भायात् कथं वद ।<br>
भाति चेत् सा कथं भाति विमृशैतत् सुसूक्ष्मतः ॥ ९२ ॥</p>
<p>ननु सुषुप्तौ प्रकाशाभाव एव केवलं भासते न तु चितिरिति चेदाह -<br>
अप्रकाश इति । अप्रकाशो हि न स्वप्रकाशः विरोधात् । तस्माच्चितिरेव तत्प्रकाशिकेति<br>
सिद्धम् । तथा चाप्रकाशप्रकाशिका चितिः कथं न भायादित्यर्थः । एवं च<br>
चितेरभानेऽप्रकाशोऽपि न भायादिति चितिः सदा प्रकाशत इत्येव वक्तव्यम् । तथा<br>
च चितिः सर्वदा भाति चेत् ? सा चितिः स्वतो भाति वा परतो भाति वेत्येतत्<br>
सूक्ष्मदृशा त्वमेव विमृशेत्याह - भासत इति ॥ ९२ ॥</p>
<p>अत्र सर्वे न पश्यन्ति कुशला अपि पण्डिताः ।<br>
अनन्तर्दृष्टयस्तेन मोहिताः संसरन्ति च ॥ ९३ ॥</p>
<p>ननु कथमेतद्विमृशामि यतो दृष्टो घटो हि विमृश्यते । शुद्धा<br>
चितिरदृष्टेति कथं सा विमृश्या भवेदित्याशङ्कायामाह - अत्रेति ।<br>
स्वरूपे शुद्धचिद्विषय इत्यर्थः । कुशलास्तर्कनिपुणाः । कुत इति चेदाह -<br>
अनन्तर्दृष्टय इति । यतोऽनन्तर्दृष्टयस्ततो न पश्यन्तीत्यर्थः । तेन<br>
अनन्तर्दृष्टित्वेन हेतुना ॥ ९३ ॥</p>
<p>यावद् दृष्टिः प्रवृत्तिं तु न परित्यज्य तिष्ठति ।<br>
तावदन्तर्दृष्टितापि न स्यादेव कथञ्चन ॥ ९४ ॥</p>
<p>अन्तर्दृष्टिता कथं स्यादिति चेदाह - यावदिति । दृष्टिः मनः तस्याः<br>
प्रवृत्तिः सङ्कल्पः । तिष्ठतीति । न स्वप्नादिकं व्रजतीत्यर्थः । सङ्कल्पं<br>
परित्यज्य जाग्रद्दशायामेव तिष्ठति स्वप्नाद्यवस्थान्तरं न प्राप्नोतीति<br>
भावः ॥ ९४ ॥</p>
<p>प्। २५३)</p>
<p>यावन्नान्तर्दृष्टिमेति तावत्तां न प्रपश्यति ।<br>
अन्तर्दृष्टिर्निरीहा स्यात् सेहायाः सा कथं भवेत् ॥ ९५ ॥</p>
<p>एवमन्तर्दृष्टिं विना स्वरूपं न पश्यतीत्याह - यावदिति । तां<br>
शुद्धचितिम् । अन्तर्दृष्टिपदार्थं निष्कृष्याह - अन्तर्दृष्टिरिति । निरीहा<br>
निर्गता ईहा सङ्कल्पो यस्या दृष्टेर्मनसः सा अन्तर्दृष्टिः ॥ ९५ ॥</p>
<p>परिहृत्य तु तां सम्यक् स्वभावमुपसंश्रय ।<br>
क्षणं स्वं [क्, ग्: स्वभाव] भावमाश्रित्य निर्विमर्शस्ततः<br>
परम् ॥ ९६ ॥</p>
<p>ताम् ईहाम् । सम्यक् निःशेषेण परिहृत्य । स्वभावं स्वरूपम् । उपसंश्रयेति ।<br>
मनो हि प्रत्यगात्मना शुद्धचिद्रूपेणाकाशेन पूर्णो घट इव स्वभावादेव<br>
पूर्णम् । व्रीहिपूरितघटवद् भूयः सङ्कल्पैरपि पूर्णम् । तथा च<br>
व्रीहिमात्रनिरसन आकाशपूर्णघटवत् सङ्कल्पमात्रनिरसन आत्मना<br>
पूर्णमेव मन इति सङ्कल्पपरिहारानन्तरं स्वभावोपसंश्रये न<br>
व्यापारान्तरापेक्षेति ज्ञेयम् । एवं क्षणं किञ्चित्कालं स्वभावमाश्रित्य<br>
निर्विमर्शः स्थितः । ततः परम् ॥ ९६ ॥</p>
<p>विमृश्य स्मरणद्वारा ततो वेत्सि समस्तकम् ।<br>
असंवेद्यं सुवेद्यं च तदेवं तत्त्वमुच्यते ॥ ९७ ॥</p>
<p>स्मरणद्वारा स्वभावसंश्रयदशां स्मृत्वा तच्छुद्धचिद्रूपं<br>
सङ्कल्पाभावदशायां स्वतो भातं वा परतो भातं वेत्येतद्विमृश ।<br>
ततः एवं विमर्शनात् । तच्छुद्धचित्तत्त्वम् । असंवेद्यं सुवेद्यं चैवमुच्यत<br>
इति समस्तं त्वं स्वत एव वेत्सि ज्ञास्यसीत्यर्थः ॥ ९७ ॥</p>
<p>विदित्वैवमवेद्यं च प्राप्नुयादमृतां स्थितिम् ।<br>
एतत्तेऽभिहितं सर्वं मुनिपुत्र नमोऽस्तु ते ॥ ९८ ॥</p>
<p>जन एवमुक्तप्रकारेण इतरावेद्यं स्वतो विदित्वा प्रकाशामानमुपलक्ष्य ।<br>
अमृतां स्थितिं मोक्षदशाम् । उपसंहरति - एतदिति ॥ ९८ ॥</p>
<p>व्रजाम्यहं त्वया चैतन्न विज्ञातं सकृच्छ्रुतेः ।<br>
बोधयिष्यति त्वामेष राजा बुद्धिमतां वरः ॥ ९९ ॥</p>
<p>सकृच्छ्रुतेः सङ्क्षेपेणैकवारं श्रवणात् ॥ ९९ ॥</p>
<p>प्। २५४)</p>
<p>पृच्छ भूयः संशयं ते सर्वं छेत्स्यति वै नृपः ।<br>
इत्युक्त्वा पूजिता राज्ञा प्रणता च सभासदैः ॥ १०० ॥</p>
<p>अत्र यः संशयस्ते स्यात् तं पृच्छ । सभासदैः सभासद्भिः ॥ १०० ॥</p>
<p>वातनुन्नाभ्रलेखेव क्षणादन्तर्द्धिमाययौ ।<br>
एतत् तेऽभिहितं राम वेदनप्रक्रियात्मनः ॥ १०१ ॥</p>
<p>वातेन नुन्ना प्रेरिताऽभ्रलेखेव । अन्तर्धिमन्तर्धानम् । आत्मनो वेदनप्रक्रिया<br>
शुद्धचिदात्मोपलब्धुमशक्य इति यदध्यायादौ पृष्टं तदेवं<br>
वेदनप्रकार उक्त इत्युपसंहृतं गुरुणेति ज्ञेयम् ॥ १०१ ॥</p>
<p>इति श्रीत्रिपुरारहस्ये ज्ञानखण्डे अष्टावक्रीये पञ्चदशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
पञ्चदशोऽध्यायः ॥</p>
<p>प्। २५५)</p>
<h2 id="१६">१६</h2>
<p>अथ षोडशोऽध्यायः</p>
<p>श्रुत्वैतद् भार्गवो रामः प्राप्य विस्मयमान्तरे ।<br>
भूयः पप्रच्छात्रिसूनुमवितृप्तः कथाश्रुतेः ॥ १ ॥</p>
<p>अत्राध्याये वेधपद्यैर्वेद्याऽवेद्या च सा चितिः ।<br>
निरोधसुप्तिभेदश्च युक्त्या सम्यग् निरूप्यते ॥</p>
<p>कथाश्रुतेः कथाश्रवणात् ॥ १ ॥</p>
<p>भगवन्नद्भुतं ह्येतच्छ्रुतं वृत्तं पुरातनम् ।<br>
भूयः पप्रच्छ राजानमष्टावक्रो महामुनिः ॥ २ ॥</p>
<p>यत् पप्रच्छेत्यन्वयः ॥ २ ॥</p>
<p>यद्राजा प्रत्युवाचैनं तच्च मे वद सर्वशः ।<br>
अहोऽद्भुतं समाख्यानं न क्वचिच्च मया श्रुतम् ॥ ३ ॥</p>
<p>विज्ञानवृत्तसर्वस्वं दयया वद मे गुरो ।<br>
इत्येवानुयुक्तोऽथ दत्तात्रेयो महामुनिः ॥ ४ ॥</p>
<p>विज्ञानवृत्तं विज्ञानप्रक्रिया तदेव सर्वस्वं मुख्यार्थो यत्र ।<br>
जनकाष्टावक्रसंवादरूपमाख्यानम् । अनुयुक्तः पृष्टः ॥ ४ ॥</p>
<p>भार्गवाय समाचख्यौ कथं परमपावनीम् ।<br>
शृणु भार्गव यत् प्रोक्तं जनकेन महात्मना ॥ ५ ॥</p>
<p>निर्गतायां तु तापस्यामष्टावक्रो मुनेः सुतः ।<br>
संवृतो बहुभिर्विप्रैः समेत्य नृपपुङ्गवम् ॥ ६ ॥</p>
<p>नृपपुङ्गवं जनकम् ॥ ६ ॥</p>
<p>पप्रच्छ यत्तु तापस्या सङ्क्षिप्योक्तं [ख्: सङ्क्षेपो]<br>
महार्थकम् ।<br>
तदुच्यमानं तु मया सम्यक् शृणु समाहितः ॥ ७ ॥</p>
<p>महानर्थः मोक्षाख्यो यस्मात् । एवंविधं तापस्योक्तम् ॥ ७ ॥</p>
<p>प्। २५६)</p>
<p>राजन् विदेहाधिपते तापस्योक्तं तु यत्तया ।<br>
तदहं नाविदं सम्यक् सङ्क्षेपोक्तत्वहेतुतः ॥ ८ ॥</p>
<p>अष्टावक्रः पृच्छति - राजन्नित्यादिना । सङ्क्षेपेणोक्तत्वाद्धेतोर्नाविदम् ॥<br>
८ ॥</p>
<p>कथं विद्यामवेद्यं तत् समाचक्ष्व दयानिधे ।<br>
एवं जनक आपृष्टः प्राह तं विस्मयन्निव ॥ ९ ॥</p>
<p>अवेद्यं तच्छुद्धच्चित्तत्वं कथं विद्याम् । अवेद्यं तन्मम वेद्यं कथं<br>
भवेदिति भावः । विस्मयन्निव आश्चर्यं प्राप्त इव । तत्त्वप्रष्टुर्दुर्लभत्वात् ॥ ९<br>
॥</p>
<p>मुनिपुत्र शृणु वचो मया यत् प्रोच्यतेऽधुना ।<br>
नावेद्यं सर्वथा तद्धि वेद्यं चापि न सर्वथा ॥ १० ॥</p>
<p>तत् शुद्धचिदात्मतत्त्वम् ॥ १० ॥</p>
<p>अवेद्यं चेत् सर्वथैव तद् गुरुः किं वदेद्वद ।<br>
गुरुरावेदयेत् तत्त्वमत आदौ गुरुं श्रयेत् ॥ ११ ॥</p>
<p>अवेद्यमिति । सर्वथाऽवेद्यत्वे गुरूपदेशस्तत्फलं वा न भवेदिति भावः । यतो<br>
गुरुरावेदयेदतो गुरुं श्रयेच्च । अतो नात्यन्तमवेद्यम् ॥ ११ ॥</p>
<p>एतद्वेदनमत्यन्तं सुलभं दुःशकं च हि ।<br>
यः परावृत्तदृष्टिः स्यात्तस्य तत् सुलभं भवेत् ॥ १२ ॥</p>
<p>एतद्वेदनं शुद्धचिदात्मज्ञानम् । कुत एवमिति चेदाह - एतदिति [ग्: य<br>
इति] । परावृत्ता अन्तर्मुखी दृष्टिरन्तःकरणस्य (णं यस्य) ॥ १२<br>
॥</p>
<p>यः पराग्दृष्टिरेवास्ते तस्य तच्चातिदुर्लभम् ।<br>
अनिरूप्यं केवलं तदवेद्यमपि सर्वथा ॥ १३ ॥</p>
<p>पराग्दृष्टिर्बहिर्दृष्टिः । इदमिति सर्वथाऽनिरूप्यमवेद्यं च ॥ १३ ॥</p>
<p>कथञ्चिदन्यरूपेण निरूप्यं वेद्यमप्युत ।<br>
यद्यद् दृश्यं पश्यसीह तेन तद्वेद्यमुच्यते ॥ १४ ॥</p>
<p>एवमप्यन्यरूपेण इदं न इदं न इत्यतद्व्यावृत्तिरूपेण निरूप्यं वेद्यञ्च ।<br>
ननु परैर्हि ज्ञानं ज्ञानान्तरवेद्यमित्युच्यते तत् कथमिति चेदाह -<br>
यद्यदिति । यद्यद् घटादिदृश्यं पश्यसि तेन रूपेणैव परैरपि ज्ञानं<br>
वेद्यमित्युच्यते । तथा च घटज्ञानवानहमित्यादौ ज्ञानस्य<br>
घटाद्यन्यरूपेणैव वेद्यत्वं न स्वत इति भावः । ज्ञानस्य [ख्:<br>
ज्ञानस्य हि इत्यस्य स्थाने तान् पश्यसीह इति पाठः] हि<br>
तत्तदुपाधिपरिच्छिन्नानन्तज्ञानानुस्यूतं ज्ञानसामान्यमात्रं नैजं<br>
रूपम् । अत एव देशकालाकारैरपरिच्छिन्नम् । तच्चावेद्यमेव [क्, ख्:<br>
तच्च] तस्य तदतिरिक्तेन वेदनाप्रसिद्धेरिति ध्येयम् ॥ १४ ॥</p>
<p>प्। २५७)</p>
<p>यत्तेऽवभासते किञ्चित् तद्विभावय सद्धिया ।<br>
भानशक्तिर्भास्यहीना सर्वभानसमाश्रया ॥ १५ ॥</p>
<p>ननु तर्ह्येवंविधमपरिच्छिन्नज्ञानात्मकमात्मतत्त्वं कथमहं<br>
विजानामीति चेदाह - यत्त इति । यत्तव किञ्चिज्ज्ञानं<br>
घटाद्याकारमवभासते तत् सद्धिया कुतर्करहितया सच्छ्रद्धाविशदया<br>
धिया विभावय । कथं विभावनीयमिति चेदाह - भानेति । यद्धि<br>
घटज्ञानं तत्रांशद्वयमस्ति - घटः ज्ञानं चेति । तत्र घतः<br>
प्रकाश्यः ज्ञानं प्रकाशः । तदेव प्रकाशमात्रात्मकं ज्ञानं<br>
भानशक्तिरित्युच्यते । सा च भास्यहीना । तस्या भानशक्तेर्भास्यं हि घटस्य<br>
मृदिव वा नीलरूपमिव वा न [क्, ख्: न नास्ति] स्वरूपान्तर्गतमतो<br>
भास्यहीनेत्यर्थः । सर्वभानेति । विषयभेदेन पुरुषभेदेन वा यानि भानानि<br>
विभिन्नमिवावभासमानानि तेषां सर्वेषां समाश्रया । भानानां<br>
वेद्यांशं विहायान्यथा [क्, ख्: य तथा] स्वरूपेभेदस्य<br>
दुर्वचत्वेनाभेदात् [ग्: त्वेन] सर्वभानात्मत्वेन<br>
सर्वभानसमाश्रयेति भावः ॥ १५ ॥</p>
<p>सैव तत्तत्त्वमित्येव विजानीहि मुनेः सुत ।<br>
वेद्यमेव न वित्तिः स्यात् स्वतो यन्न प्रकाशते ॥ १६ ॥</p>
<p>सैव प्रोक्तभानशक्तिरेव । तत्तत्त्वं शुद्धचिदात्मतत्त्वम् ।<br>
एवमुपाधिपरिच्छिन्नाखिलज्ञानानुगतं<br>
भानशक्तिरूपमेवात्मतत्त्वमित्युक्तम् । सम्प्रति ज्ञाने भासमानभेदो हि न<br>
स्वाभाविकः किन्त्वौपाधिक इति साधयितुमारभते - वेद्यमेवेति ।<br>
घटादिज्ञाने भासमानो यो घटादिरूपो वेद्यांशः स एव न वित्तिः न<br>
ज्ञानम् । ज्ञानांशस्य वेद्यभूतो घटादिर्न स्वरूपमिति भावः । यत्<br>
यस्माद्वेद्यं स्वतो न प्रकाशते । वेद्यं न वित्तिरूपम् । अस्वप्रकाशत्वादिति<br>
भावः ॥ १६ ॥</p>
<p>प्। २५८)</p>
<p>वित्तिरन्या यया वेद्यं वेद्यते न स्वतः क्वचित् ।<br>
वेद्यं विभिन्नरूपं वै वित्त्यैव वेद्यते खलु ॥ १७ ॥</p>
<p>अतो वित्तिर्वेद्यादन्या । यया वित्त्या वेद्यं वेद्यते प्रकाश्यते । नहि वित्तिवद्वेद्यं<br>
स्वतः क्वचित् प्रकाशते । यत एवं वेद्यं वित्त्यैव वेद्यते अतो वेद्यं<br>
वित्तेर्विभिन्नरूपम् ॥ १७ ॥</p>
<p>तत्तद्रूपविभेदेन वित्तिर्नो भिद्यते क्वचित् ।<br>
भेदो हि वेद्यधर्मः स्यान्न वित्तिं संस्पृशेत् क्वचित् ॥ १८ ॥</p>
<p>अतस्तत्तद्वेद्यरूपविभेदेन वित्तिर्न क्वचिद्भिद्यते । ननु (यथा) अयं<br>
घटो न पट इतिवद् इदं घटज्ञानं न पटज्ञानमिति प्रत्ययाद् ज्ञानेऽप्यस्ति<br>
भेद इति चेन्नेत्याह - भेद इति । यथाऽयं घटाकाशोऽयं मठाकाश इति<br>
एवं स भेदो घटादिवेद्यधर्म एव वित्तेर्न भेदस्पर्शोऽपि ॥ १८ ॥</p>
<p>यत आकारभेदो हि वेद्यपक्षे विभासते ।<br>
पश्य वेद्यं पृथक्कृत्य बुद्ध्याऽकारविवर्जिताम् ॥ १९ ॥</p>
<p>प्रतीयमानो भेदो ज्ञानगत एव कुतो नेति चेदाह - यत इति । यतो भेदस्तु<br>
परस्परमाकारभेदाद्वक्तव्यः । तथा चाकारभेदस्य<br>
शुक्लनीलवर्तुलादिरूपस्य वेद्यपक्ष एव भासमानत्वान्न वित्तेर्निराकाराया<br>
भेदः । नायं परोक्षवादः किन्तु प्रत्यक्षत उपलभ्य इत्याह - पश्येति ।<br>
सूक्ष्मया बुद्ध्या असङ्कल्पयुक्त्या वित्तेर्वेद्यं पृथक्कृत्य<br>
आकारविवर्जितां वित्तिं पश्य ॥ १९ ॥</p>
<p>बिम्बानुकृतिरादर्शो यद्वत् तद्वदियं चितिः ।<br>
दृश्याकारधृतेर्नानारूपतां प्रतिपद्यते ॥ २० ॥</p>
<p>अत्र दृष्टान्तमाह - बिम्बेति । यथा ह्यादर्श एकरूपोऽपि<br>
विभिन्नबिम्बानुकृतिर्भवति तद्वदियं चितिरपि दृश्यानां घटादीनां य<br>
आकारो नीलवर्तुलादिरूपः तस्य धृतेर्धारणान्नानारूपतां प्रतिपद्यते न<br>
स्वत इति भावः ॥ २० ॥</p>
<p>प्। २५९)</p>
<p>एवं वित्तिरियं वेद्या वेद्यव्यावृत्तरूपतः ।<br>
न तु स्वभावतो वेद्या सा वित्तिर्विश्वसंश्रया ॥ २१ ॥</p>
<p>एवमिति । उक्तप्रकारेण वेद्यव्यावृत्ता । इयं [ग्: इयम् नास्ति] प्रक्रान्ता ।<br>
सेयं [ख्: सा] वित्तिः वेद्यव्यावृत्तरूपतः वेद्यानाम् इदं न इदं<br>
नेति व्यावर्तने निषेध(धे) कृते सति परिशेषरूपतो [क्, ख्:<br>
अपरि] वेद्या भवेत् न तु स्वभावतो वित्तिरियमीदृशीति वेद्या ।<br>
विश्वसंश्रयेति । घटादिपरिच्छिन्ना वित्तिः कथञ्चिदियमिति वेद्या स्यात् ।<br>
विश्वसंश्रयाऽपरिच्छिन्ना शुद्धवित्तिस्तु नेयमिति वेद्येति भावः ॥ २१ ॥</p>
<p>यत एतद्वेदितुः स्याद् रूपं तस्मान्न वेद्यते ।<br>
विमृशाष्टावक्र रूपं निजमेवंविधं स्फुटम् ॥ २२ ॥</p>
<p>अत्र हेतुमाह - यत इति । शुद्धा वित्तिर्यस्माद्वेदितुः स्वरूपं तस्मान्न<br>
वेद्यते । अयमत्राशयः - शुद्धवित्तेर्वेदितृरूपत्वेन कर्तरि<br>
करणव्यापाराप्रवृत्तेर्नेयमिति वेद्यता अपि त्वात्मत्वेन<br>
भासमानवेद्यदेहादेः सर्वस्य नायमात्मेति प्रतिषेदे कृते स्वात्मरूपस्य<br>
प्रतिषेद्धुमशक्यत्वेन तस्य प्रतिषेधावधिभूतस्य<br>
सर्वप्रतिषेधानन्तरमितरानुल्लेखे स्वतः प्रकाशमानत्वात्ततो व्युत्थितस्य<br>
तद्दशाविमर्शनेन वेद्यमिव भवेदिति । एवंविधं वेदित्रात्मकम् ॥ २२ ॥</p>
<p>न त्वं शरीरं प्राणो वा मनो वाप्यस्थिरत्वतः ।<br>
शरीरं धातुनिकरं तत्ते रूपं कथं भवेत् ॥ २३ ॥</p>
<p>विमर्शनप्रकारमेवाह - न त्वमिति । अस्थिरत्वतः शरीरप्राणमनसां<br>
स्थिरैकरूपत्वाभावात् । अनुसन्धानेनात्मनः स्थिरैकरूपत्वे सिद्धे<br>
धातुनिकराद्यस्थिरात्मकशरीरादि ते रूपं कथं भवेत् ॥ २३ ॥</p>
<p>प्। २६०)</p>
<p>तच्चान्यविषयाभासे त्वहन्धियमतिव्रजेत् ।<br>
एवं प्राणो मनोऽपि स्यादहम्बुद्धिव्यतिक्रमात् ॥ २४ ॥</p>
<p>हेत्वन्तरमप्याह - तच्चेति । शरीरादिकमित्यर्थः । आत्मनः स्वप्रकाशत्वेन<br>
सर्वदाऽहमिति स्फुरद्रूपत्वम् । शरीरादिकं तु न तथा ।<br>
घटाद्यन्यविषयभानकाले [क्, ग्: भासनकाले] हि शरीरादिकम्<br>
अहन्धियम् अहमिति स्फूर्तिम् अतिव्रजेत् अतिक्रम्य व्रजेत् । अहमिति न स्फुरेदिति<br>
तात्पर्यम् । न च घटादिज्ञानकालेऽपि देहादिकमहन्त्वेन स्फुरत्येवेति वाच्यम्<br>
घटादिज्ञानकाले गौरप्रांशुत्वादिगुणवतो देहादेः<br>
स्फुरणस्यानुभवासिद्धत्वात् घटादिज्ञानेषु देहः प्रांशुर्गौर<br>
इत्याद्युल्लेखप्रसक्तेश्च । यद्वाऽन्यविषयाभास इत्यस्यान्यविषयत्वेनायं<br>
[क्, ख्: सेऽन्यस्यान्य] देहो ममेत्यनात्मत्वेनावभासे इत्यर्थः । न<br>
चैवं घटाद्यवभासकाले शुद्धात्मनोऽप्यहैति स्फुरणं नास्तीति वाच्यम्<br>
तथा सति घटादेरप्रकाशप्रसङ्गात् । यतः प्रकाशकाभिमतो<br>
दीपादिरप्रकाशमानो न घटादिकं प्रकाशयन् दृष्टः । न च तदा<br>
प्रकाशमानोऽपि नाहमिति स्फुरतीति वाच्यम् । यतः प्रकाशनं हि<br>
केनचिद्वपुषैव युज्यते न केवलम् जाड्यापत्तेः । तथा च योग्यत्वादहमित्येव<br>
प्रकाशते । अल एव ज्ञानानां स्वतःप्रामाण्यवादिभिरहं घटं<br>
जानामित्येवाकारोऽभ्युपगतः । अथ च घटादिज्ञानेष्वहमिति<br>
स्वरूपस्फुरणानभ्युपगमेऽहमस्मि वा न वेति<br>
संशयविपर्यययोरभावनियमानुपपत्तिः । न च घटादिज्ञानकालेऽहमिति<br>
स्फुरणं देहादिविषयकमेवेति वाच्यम् घटादिज्ञानकाले<br>
तथात्वसम्भवेऽप्ययं मे देह इत्यादिदेहादिज्ञानकाले तदसम्भवात् । न च<br>
चैत्रोऽयमिति ज्ञानकाले<br>
चैत्रीयचिदात्मनोऽपीदम्प्रत्ययविषयत्वेनाऽहम्बुद्ध्यतिक्रमणमस्तीति वाच्यम्<br>
चैत्रस्य तत्कालेऽहम्प्रत्ययस्याक्षतत्वात् । न च सुषुप्तौ समाधौ<br>
वाऽहम्प्रत्ययो नास्तीति वाच्यम् स्मृत्यनुसन्धानानुरोधेन तत्कालेऽपि<br>
स्वरूपश्पूर्तेरभ्युपेयत्वेन सर्वैरिष्टत्वात् । ननु सुषुप्तिसमाध्योरात्मनो<br>
निर्विकल्पत्वेन तदाऽहमिति सविकल्पप्रत्ययो न सम्भवीति चेत् ?<br>
अत्राहुरागमतत्त्वविदः - अहं प्रत्ययो हि द्विविधः - निर्विकल्पः<br>
सविकल्पश्चेति । विकल्पो नाम भेदः तेन सहितः सविकल्पः । तदन्यो निर्विकल्पः ।<br>
तथा च देहादिपरिच्छिन्नविषयकोऽहम्प्रत्ययो भेदविषयकत्वेन सविकल्पः ।<br>
समाधिसुषुप्त्योः स्वरूपमात्रविषयकत्वेन भेदास्पर्शादहम्प्रत्ययो<br>
निर्विकल्प इति । न च समाध्यादावहम्प्रत्ययाभ्युपगमे त्रिपुटीप्रसक्तिरिति<br>
शङ्कनीयम् तदानीमहम्प्रत्ययमात्रपरिशेषेण<br>
प्रत्ययप्रत्ययिप्रत्येयभेदास्फूर्तेः । एतच्चोक्तं प्रत्यभिज्ञायाम् -<br>
अहम्प्रत्यवमर्शो यः प्रकाशात्मापि वाग्वपुः । नासौ विकल्पः स ह्युक्तो<br>
द्वयापेक्षी विनिश्चयः ॥ (१।५३) इति । एष एवाहम्प्रत्ययः<br>
पूर्णाहन्तापूर्णख्यातिरित्यादिपदैरागमेषु व्यवह्रियते । अस्याः<br>
पूर्णाहन्ताया भाविवाङ्निमित्तत्वदृष्ट्या वाग्वपुरित्यादिव्यवहारः ।<br>
वस्तुतस्तदानीं न स्थूलशब्दमयत्वमिति ज्ञेयम् । न<br>
चैवंविधपूर्णाहंरूपता निर्विकल्पचित्स्वभावस्य प्रत्याख्यातुं शक्या<br>
जडत्वापत्तेः । यदुक्तं भगवता हरिणा - वाग्रूपता<br>
चेदुत्क्रामेदवबोधस्य शाश्वती । न प्रकाशः प्रकाशेत सा हि प्रत्यवमर्शिनी<br>
॥ (वा० प० १।१२४) इति । श्रीप्रत्यभिज्ञायामपि -<br>
स्वभावमवभासस्य विमर्शं विदुरन्यथा । प्रकाशोऽर्थोपरक्तोऽपि<br>
[क्, ख्: प्रकाशार्थो … स्फटिको हि जडोपमः] ॥ (१।४२) इति ।<br>
एवं निर्विकल्पचिदात्मनोऽहंरूपता श्रीभगवत्पादैरप्युक्ता -<br>
बाल्यादिष्वपि जाग्रदादिषु तथा सर्वास्ववस्थास्वपि<br>
व्यावृत्तास्वनुवर्तमानमहमित्यन्तः स्फुरन्तं सदा (द० स्तो० ७) इति ।<br>
एवमिति । त्वद्रूपाद्भिन्नमित्यर्थः । तमेव हेतुमाह - अहम्बुद्धीति ॥ २४ ॥</p>
<p>प्। २६१)</p>
<p>अहम्बुद्धिं न व्यतीत्य तिष्ठत्येषा परा चितिः ।<br>
तस्माच्चितिः सर्ववेत्त्री त्वमष्टावक्र तत्त्वतः ॥ २५ ॥</p>
<p>यस्मादहम्बुद्धिं चितिर्न व्यतीत्य तिष्ठति तस्मात् सर्ववेत्त्री चितिरेव त्वम् ॥ २५ ॥</p>
<p>प्। २६२)</p>
<p>पश्य प्रत्यावृत्तचक्षुः स्वात्मानं केवलां चितिम् ।<br>
आदेशकाल एव स्वं पश्यन्त्युत्तमबुद्धयः ॥ २६ ॥</p>
<p>नैवंविधमात्मतत्त्वं परोक्षमित्याह - पश्येति । ननु श्रवणानन्तरं<br>
मननादिक्रमेण कालान्तरे पश्यामीति चेदाह - आदेश इति । उपदेशकाले<br>
श्रवणकाले एवेत्यर्थः । स्वम् आत्मानम् ॥ २६ ॥</p>
<p>चक्षुर्नैतद् गोलकं ते मनश्चक्षुरुदाहृतम् ।<br>
येन पश्यसि स्वप्नेषु तच्चक्षुर्मुख्यमुच्यते ॥ २७ ॥</p>
<p>ननु चक्षुषो बहिःप्रसरस्वभावस्य कथं प्रत्यावृत्तिः स्यादिति चेदाह -<br>
चक्षुरिति । प्रत्यावृत्तचक्षुरित्यत्र विवक्षितं चक्षुर्नैतद् गोलकं बहिः<br>
सर्वैर्दृश्यमानम् किन्तु मन एव चक्षुःशब्देनोच्यते । ननु मनसः कथं<br>
चक्षुष्ट्वत्वमिति [क्: चक्षुःशब्दत्व] चेत्तदेव मुख्यं चक्षुरित्याह</p>
<ul>
<li>येनेति । जाग्रति नेत्रव्यापारस्य मनोऽधीनत्वेन स्वप्नेषु मनस एव<br>
चक्षूरूपत्वेन च मन एव मुख्यं चक्षुरिति भावः ॥ २७ ॥</li>
</ul>
<p>तस्य प्रत्यावृत्तिरपि प्रोच्यते शृणु भूसुर ।<br>
अप्रत्यावृत्तचक्षुर्वै नैव पश्यति किञ्चन ॥ २८ ॥</p>
<p>तस्य मनोरूपमुख्यचक्षुषः । मनसः प्रत्यावृत्तिं विना न किञ्चिदपि<br>
पश्यतीत्यर्थः ॥ २८ ॥</p>
<p>दिदृक्षुश्चक्षुषा किञ्चित्तदन्येभ्यो ह्यशेषतः ।<br>
प्रत्यावृत्त्य दृढं तस्मिन्नेव संयोजयेद्यदि ॥ २९ ॥</p>
<p>एतदेव निरूपयति - दिदृक्षुरिति । किञ्चिद्दिदृक्षुः पुरुषो<br>
दिदृक्षितादन्येभ्योऽशेषेभ्यो मनः प्रत्यावृत्त्य तस्मिन् दिदृक्षित एव यदि<br>
निश्चलत्वेन दृढतया मनः संयोजयेत्तदा तद्भासत इत्यन्वयः ॥ २९ ॥</p>
<p>तदा तद्भासते स्पष्टं नान्यदा तु कदाचन ।<br>
अन्यदा तु पुरोवृत्ति न स्पष्टं भासते क्वचित् ॥ ३० ॥</p>
<p>तद् दिदृक्षितम् । अन्यदा मनसोऽप्रत्यावृत्तिकाले । भासमानमपि न<br>
विशेषरूपेण स्पष्टं भासत इत्याह - अन्यदेति ॥ ३० ॥</p>
<p>प्। २६३)</p>
<p>अभातकल्पमेव स्यादप्रत्यावृत्तचक्षुषा ।<br>
एवं श्रोत्रत्वगादीनां भूदेवावेहि संस्थितिम् ॥ ३१ ॥</p>
<p>एवमस्पष्टं भातमभाततुल्यमित्याह - अभातेति । एवं नेत्रवत् ।<br>
प्रत्यावृत्तमनस एव श्रोत्राद्यैः शब्दादिग्रहणमिति भावः ॥ ३१ ॥</p>
<p>मनसाऽप्येवमेव स्यात् सुखदुःखावभासनम् ।<br>
नाप्रत्यावृत्तमनसा किञ्चिद् वेदितुमर्हति ॥ ३२ ॥</p>
<p>मानससुखाद्यवभासनमप्येवमेवेत्याह - मनसेति । पुरुषो वेदितुमर्हति<br>
॥ ३२ ॥</p>
<p>तस्मात्तदेकपरता परावृत्तिश्च चक्षुषः ।<br>
प्रत्यावृत्तं मनः शुद्धं निजरूपावभासकम् ॥ ३३ ॥</p>
<p>तस्मादुक्तप्रकारेणान्वयव्यतिरेकदर्शनात् । दिदृक्षितैकपरता<br>
तदन्येभ्यःपरावृत्तिश्च मनसो दिदृक्षितावभासनेऽपेक्षितेति शेषः ।<br>
आत्मनो निजरूपावभासकं प्रत्यावृत्तं मन एव । न<br>
[एतच्चात्रैवाग्रेऽनुपदमेव स्पष्टीभविष्यति] तस्य तदेकपरताऽपेक्षितेति<br>
भावः ॥ ३३ ॥</p>
<p>अत्र ते सम्प्रवक्ष्यामि शृणु तन्नियतान्तरः ।<br>
अगोचरश्चेदात्मासौ मनसा गोचरोऽपि च ॥ ३४ ॥</p>
<p>अत्र आत्मावभासने । यद्विशेषं प्रवक्ष्यामि तच्छृणु । मनसः अगोचरो<br>
गोचरश्च ॥ ३४ ॥</p>
<p>अत्र मुह्यन्ति बहवः श्रुत्यगमविवेचकाः ।<br>
मनोगोचरता बाह्ये द्विप्रकारेण संस्थिता ॥ ३५ ॥</p>
<p>अत्र आत्मनो मनोगोचरत्वं तदभावश्चेत्यत्र । एतदेव निरूपयितुमुपक्रमते</p>
<ul>
<li>मन इति । बाह्ये अनात्मनि ॥ ३५ ॥</li>
</ul>
<p>आद्यान्येभ्यः परावृत्तिः परा तत्परता भवेत् ।<br>
अन्येभ्यस्तु परावृत्तिमात्रेऽपि मनसः सति ॥ ३६ ॥</p>
<p>द्विप्रकारतामेवाह - आद्येति । दिदृक्षितादन्येभ्यः परावृत्तिः । परा<br>
द्वितीया । तत्परता तदेकनिष्ठितिः । एवं द्विविधा मनोगोरचता मनोव्यापारः ।<br>
अन्यपरावृत्तिमात्रमेवास्तु तत्परता मास्त्विति चेदाह - अन्येभ्य इति ॥ ३६ ॥</p>
<p>प्। २६४)</p>
<p>न किञ्चिद्भासयेद्वस्तु तटस्थाअसरेषु यत् [क्: तत्] ।<br>
तस्मात्तत्परताप्यत्र व्यापारो मानसः परः ॥ ३७ ॥</p>
<p>तटस्थावसरेषु उदासीनदशासु । यद्यस्माद् न [क्: न नास्ति] किञ्चिद्वस्तु<br>
भासयेत् तस्मात्तत्परताऽप्यत्र वस्तुभासने मानसः परो द्वितीयो व्यापार<br>
एष्टव्य इति शेषः । यद्यपि तत्परत्वमात्रस्य मनोव्यापारत्वे न कश्चिद्दोषः<br>
तथापि तत्परत्वमात्रमित्यत्र मात्रपदार्थ एवान्यपरावृत्तिरिति ज्ञेया ॥ ३७ ॥</p>
<p>एवं व्यावृत्तभावानां व्यापारद्वयभासनम् ।<br>
अव्यावृत्ता चितिर्यस्मात्तस्मान्नात्र तथा भवेत् ॥ ३८ ॥</p>
<p>एवमुक्तरीत्या व्यावृत्तभावानां परिच्छिन्नानात्मवस्तूनां<br>
मानसव्यापारद्वयेन भासनम् । अत्र चिदात्मविषये । न तथा न<br>
व्यापारद्वयापेक्षं भासनं भवेत् ॥ ३८ ॥</p>
<p>अन्येभ्यस्तु परावृत्तिमात्रेणैवावभासयेत् ।<br>
यथा पुरःस्थितादर्शे किञ्चिद्दर्शनहेतवे ॥ ३९ ॥</p>
<p>तर्हि कथं तदवभासनमिति चेदाह - अन्येभ्य इति ।<br>
मनश्चिदात्मानमवभासयेत् । अत्र दृष्टान्तः - यथेति । किञ्चित्<br>
प्रतिबिम्बदर्शनहेतवे ॥ ३९ ॥</p>
<p>अन्येभ्यस्तु परावृत्तिराभिमुख्यं च तस्य वै ।<br>
अपेक्ष्यते दर्पणस्य प्रतिबिम्बदिदृक्षुणा ॥ ४० ॥</p>
<p>तत्प्रतिबिम्बादन्यप्रतिबिम्बेभ्यः परावृत्तिस्तत्प्रतिबिम्बाभिमुख्यं च<br>
बिम्बदिदृक्षुणाऽपेक्ष्यते ॥ ४० ॥</p>
<p>गगनं दर्पणे द्रष्टुं यदा समभिवाञ्छति ।<br>
तदाऽन्येभ्यः परावृत्तिमात्रेण हि कृतार्थता ॥ ४१ ॥</p>
<p>दर्पणान्तर्गतयत्किञ्चित्प्रतिबिम्बावभासने व्यापारद्वयापेक्षामुक्त्वा<br>
तदनतर्गतप्रतिबिम्बगगनदर्शने न व्यापारद्वयापेक्षेत्याह -<br>
गगनमिति । अन्येभ्यः प्रतिबिम्बेभ्यः । कृतार्थता<br>
प्रतिबिम्बगगनावभासनसिद्धिः ॥ ४१ ॥</p>
<p>प्। २६५)</p>
<p>गगनं सर्वतो व्याप्तं दर्पणे सर्वदा स्थितम् ।<br>
अव्यावृत्तं किन्तु चान्यैरभिच्छन्नं न भासते ॥ ४२ ॥</p>
<p>एतदेवोपपादयति - गगनमिति । दर्पणे प्रतिबिम्बगगनं सर्वतो व्याप्तं<br>
सदा स्थितं च तद्गतनिखिलप्रतिबिम्बेभ्योऽव्यावृत्तं च [क्: त्तेश्च] ।<br>
एवं स्थिते प्रतिबिम्बभासनकाले कुतो न भासत इति चेदाह - किन्तु चान्यैरिति ।<br>
अन्यैः प्रतिबिम्बैरित्यर्थः ॥ ४२ ॥</p>
<p>सर्वाश्रयं सर्वगतमपि तैश्छादितं यतः ।<br>
अतस्तेभ्यः परावृत्तिमात्रेणैव विभासते ॥ ४३ ॥</p>
<p>सर्वप्रतिबिम्बानामाश्रयमपि । दर्पणे सर्वत्र गतं स्थितमपि । तैः<br>
प्रतिबिम्बः । यतः छादितम् अतः प्रतिबिम्बेभ्यः परावृत्तिमात्रेण गगनं<br>
विभासते । यद्यप्यत्र तटस्थस्य तद्गगनावभासात्तत्परत्वमप्यपेक्षितमेव<br>
तथापि प्रतिबिम्बदिदृक्षोर्दरपणतत्परस्य अन्यप्रतिबिम्बपरावृत्तिमात्रेण<br>
दर्पणतत्परत्वेनैव गगनावभासनम् न तत्परतान्तरमपेक्षितमिति बोध्यम्<br>
[ख्, ग्: ध्येयम्] ॥ ४३ ॥</p>
<p>एव चितिः सर्वगता सर्वाश्रयतया स्थिता ।<br>
सर्वकाले समापूर्णा मनसि व्योमवद् द्विज ॥ ४४ ॥</p>
<p>दार्ष्टान्तिके योजयति - एवमिति । सर्वकाले समेति । दर्पणगगनवद्<br>
घटादिभासनकालेऽपि सर्वगतत्वादिकं न त्यजतीत्यर्थः । दर्पणे<br>
गगनवन्मनसि पूर्णा ॥ ४४ ॥</p>
<p>तस्मादन्यपरावृत्तिमात्र मनस इष्यते ।<br>
पश्य विप्र चितिः कुत्र कदा नास्त्यवभासिनी ॥ ४५ ॥</p>
<p>यस्मान्मनसि सर्वदा पूर्णा तस्मात् ।<br>
संविदात्मस्वभावभासनेऽनात्मवस्तुभ्यः परावृत्तिमात्रं मनसः<br>
प्रत्यावृत्तत्वमितीष्यते । अत्रेदं तात्पर्यम् - शुद्धचिदात्मनः<br>
सर्वगतत्वेन मनोगतत्वे सिद्धे चिदात्मनोऽन्येभ्यः परावृत्तस्य मनसः<br>
स्वप्रकाशस्य स्वानभिमुख्या घटना निसर्गसिद्धं स्वाभिमुख्यमिति<br>
नापूर्वस्य तत्परत्वस्यापेक्षेति । चितिः सर्वगतेत्येतत् साधयति - पश्येति ॥ ४५ ॥</p>
<p>प्। २६६)</p>
<p>यदा यत्र च सा नास्ति न यदा नापि यत्र च ।<br>
तस्माच्चिदात्मावभासे मनसोऽन्यपरावृतिः ॥ ४६ ॥</p>
<p>सा चितिः । न यदेति । यदेत्युक्तः कालो यत्रेत्युक्तो देशश्च तदा न सिद्ध्येदिति<br>
भावः । तस्मात् सर्वगतत्वादन्यपरावृत्तिः केवलाऽपेक्षितेति सम्बन्धः ॥ ४६ ॥</p>
<p>केवलापेक्षिता नैवाभिमुख्यं नूतनं क्वचित् ।<br>
आभिमुख्याभावहेतोरेवाऽवेद्यत्वमिष्यते ॥ ४७ ॥</p>
<p>आभिमुख्यस्य निसर्गसिद्धत्वान्नूतनं तन्नापेक्षितमित्याह - नैवेति ।<br>
चिदात्मनोऽवेद्यत्वमाभिमुख्यानपेक्षणादेवोच्यत इत्याह - आभिमुख्येति ॥<br>
४७ ॥</p>
<p>अत एव शुद्धमनोवेद्यं तत्तत्त्वमुच्यते ।<br>
अन्येभ्यस्तु परावृत्तिरेव शुद्धिर्हि मानसी ॥ ४८ ॥</p>
<p>अत एवेति । अवेद्यत्वस्याभिमुख्यानपेक्स्ऽणहेतुकत्वादेव । केयं शुद्धिरिति<br>
चेदाह - अन्येभ्य इति ॥ ४८ ॥</p>
<p>एतदेव परं तत्त्वज्ञाने साधनमुच्यते ।<br>
यावन्नहि मनः शुद्धं तावज्ज्ञानं कथं भवेत् ॥ ४९ ॥</p>
<p>एतदेव अन्यपरावृत्तिरेव । परं मुख्यं साधनम् । व्यतिरेकतोऽस्य<br>
मुख्यसाधनत्वमाह - यावदिति ॥ ४९ ॥</p>
<p>शुद्धे मनसि वै ज्ञानं कथं वा न भवेद् ध्रुवम् ।<br>
उपक्षीणं सर्वमत्र साधनं तस्य शोधने ॥ ५० ॥</p>
<p>अन्वयतोऽपि तस्य मुख्यतामाह - शुद्ध इति । कर्मोपासनादि सर्वं [क्:<br>
सर्व] शास्त्रोक्तसाधनं मनःशोधन एव विनियुक्तमित्याह -<br>
उपक्षीणमिति । अत्र अस्मिन् । तस्य मनसः शोधने ॥ ५० ॥</p>
<p>कर्म वोपासनं वापि वैराग्यादिकमेव वा ।<br>
मनसः शोधने एव विनियुक्तं न चान्यथा ॥ ५१ ॥</p>
<p>एतदेव स्पष्टमाह - कर्म वेति । आदिना भक्तिश्रद्धादि । न चान्यथा न<br>
साक्षाज्ज्ञाने विनियोगः ॥ ५१ ॥</p>
<p>प्। २६७)</p>
<p>तस्माच्छुद्धेन मनसा भासते तत् परं वपुः ।<br>
इति राज्ञेरितं श्रुत्वा त्वष्टावक्रः पुनर्जगौ ॥ ५२ ॥</p>
<p>तस्मात् सर्वसाधनानां मनःशोधने उपक्षीणत्वात् । परं वपुः<br>
शुद्धचिद्वपुरात्मा । राज्ञा जनकेन ॥ ५२ ॥</p>
<p>राजस्त्वयोक्तमन्येभ्यः परावृत्तिर्हि मानसी ।<br>
केवला चेत् सा परा चिद् मनसा प्रविभासते ॥ ५३ ॥</p>
<p>अन्येभ्यः अनात्मवस्तुभ्यः । तत्परत्वमनपेक्ष्य मनसोऽन्यपरावृत्तिः<br>
[ग्: न्या परा] केवला सम्पन्ना चेच्छुद्धात्मस्वरूपं भासत इति<br>
त्वयोक्तम् ॥ ५३ ॥</p>
<p>तत् सुषुप्तौ विभासेत परावृत्तं मनस्तदा ।<br>
ततः [क्: तत्र] किं साधनैरन्यैः सुप्तिमात्रात् कृतार्थता ॥ ५४ ॥</p>
<p>एवं चेत् सुषुप्तौ मनसोऽन्यपरावृत्तत्वात् तद् आत्मस्वरूपं विभासेत । ततः<br>
साधनानां वैयर्थ्यमित्याह - किं साधनैरिति ॥ ५४ ॥</p>
<p>इति पर्यनुयुक्तोऽथ विप्रेणोवाच भूपतिः ।<br>
समाहितः शृणु ब्रह्मन् समाधानं वदामि ते ॥ ५५ ॥</p>
<p>पर्यनुयुक्तः आक्षिप्तः ॥ ५५ ॥</p>
<p>सत्यं सुषुप्तौ मनसः परावृत्तिस्तु सर्वथा ।<br>
लीनं मनस्त्वं चाप्यस्य कथं तामवभासयेत् ॥ ५६ ॥</p>
<p>समाधानमाह - सत्यमित्यादि । सर्वथा परावृत्तिरस्तीति सत्यम् । अस्य<br>
मनसो मनस्त्वं वस्त्ववभासनसामर्थ्यं निर्मलतात्मकसात्त्विकत्वमिति<br>
यावत् । लीनं तमसाच्छन्नम् । तस्मात् तां शुद्धचितिं कथमवभासयेत्<br>
[क्: कथमनव] ॥ ५६ ॥</p>
<p>कज्जलेन समालिप्ते दर्पणे गगनं नहि ।<br>
अन्येभ्यस्तु परावृत्तिमात्रेण भासते क्वचित् ॥ ५७ ॥</p>
<p>अत्र दृष्टान्तः - कज्जलेनेति ॥ ५७ ॥</p>
<p>प्। २६८)</p>
<p>एवं विलिप्ते मनसि निद्रयाऽन्यपरावृतेः ।<br>
अयोग्यत्वादेव मनो भासयेन्न चितिं क्वचित् ॥ ५८ ॥</p>
<p>दार्ष्टान्तिके योजयति - एवमिति । निद्रया तमोरूपया जडशक्त्या ।<br>
अन्यपरावृत्तेरेव हेतोर्मनो न क्वचित् चितिं भासयेत् । कुत इति चेदाह -<br>
अयोग्यत्वादिति ॥ ५८ ॥</p>
<p>अन्यथा लोष्टकुड्यादेरपि भायात् कुतो न सा ।<br>
तस्माद्योग्येन मनसा शुद्धेन भासते हि सा ॥ ५९ ॥</p>
<p>योग्येन मनसाऽवभासेत । अयोग्येनापि यदि वस्तु भासेत तर्हि<br>
लोष्टादिभिर्हस्तगृहीतैरन्येभ्यो दूरमपसरणेन<br>
परावृत्तैर्घटाद्याभिमुख्येन स्थापितैरपि घटादिकं<br>
केवलपरावृत्तैर्वा सा चितिः कुतो न भायादित्याह - अन्यथेति । कुड्यादेः<br>
कुड्यादिभिः । ततो योग्यशुद्धमनसा शुद्धा चितिर्भासत इत्याह - तस्मादिति<br>
॥ ५९ ॥</p>
<p>अतः सद्योजातशिशोर्भासते नहि किञ्चन ।<br>
अथापि शृणु वक्ष्यामि मषीलिप्ते हि दर्पणे ॥ ६० ॥</p>
<p>अतः सद्योजातशिशोर्मनसोऽयोग्यत्वात् । समाधानान्तरं सदृष्टान्तमाह ##-</p>
<p>अलक्षितं चापि मषीप्रतिबिम्बनमस्ति वै ।<br>
संश्लेषान्न विलक्ष्येत स्वभावस्यानपोहनात् ॥ ६१ ॥</p>
<p>मषीलिप्ते दर्पणे मषीप्रतिबिम्बनं केनाप्यलक्षितमस्ति । अस्ति चेत् कुतो न लक्ष्यत<br>
इति चेदाह - संश्लेषादिति । कुत एवं कल्प्यत इति चेदाह - स्वभावस्येति ।<br>
सम्मुखस्थप्रतिबिम्बग्रहणस्वभावस्य । अनपोहनात् अनपायात् ।<br>
सम्मुखस्थप्रतिबिम्बग्रहणस्वभावे हि दर्पणे<br>
मषीप्रतिबिम्बनमावश्यकमिति भावः ॥ ६१ ॥</p>
<p>तथा मनः सुषुप्तिस्थं संश्लिष्टं निद्रयैव हि ।<br>
अतोऽन्येभ्यः परावृत्तेरभावाद् भासयेन्न ताम् ॥ ६२ ॥</p>
<p>दार्ष्टान्तिके योजयति - तथेति । मषीसंश्लिष्टदर्पणवन्मनो निद्रया<br>
संश्लिष्टम् । अतो निद्रासंश्लेषाद्धेतोः । निद्राकारग्रहणात्<br>
सुषुप्तावन्यपरावृत्तेरभावान्मनो न तां शुद्धां चितिं भासयेत् ॥ ६२ ॥</p>
<p>प्। २६९)</p>
<p>अतो निद्रास्मृतिरपि व्युत्थितस्य हि सम्भवेत् ।<br>
मूढतापि च या तस्यां दशायामनुभूयते ॥ ६३ ॥</p>
<p>अतः सुषुप्तौ निद्राकारग्रहणात् । सुषुप्तेर्व्युत्थितस्य न किञ्चिदवेदिषमिति<br>
निद्रास्मृतिः सम्भवेत् स्मृतेर्ग्रहणपूर्वकत्वनियमादिति भावः । सुषुप्तौ<br>
निद्रासंश्लेषाभ्युपगमादेव तस्यां सुषुप्तिदशायां<br>
निद्रात्मकमूढताऽनुभूयत इति स्मृत्यनुरोधेन यत् कल्पितं तदपि<br>
सम्भवेदिति ज्ञेयम् ॥ ६३ ॥</p>
<p>तत्ते सम्यक् प्रवक्ष्यामि शृणु सम्यक् समाहितः ।<br>
मनसस्तु द्विधाऽवस्था प्रकाशामर्शभेदतः ॥ ६४ ॥</p>
<p>एवं सुषुप्तावात्मावभासप्रसक्तिं सुषुप्तौ मनसो मनस्त्वस्य<br>
लीनत्वान्निद्रातत्परत्वेनान्यपरावृत्त्यभावाच्चेति हेतुना निराकृत्य भूयः<br>
सुषुप्त्यादिस्वरूपभेदविवेचनेनापि दोषनिराकरणायारभते - तत इति । तत्<br>
सुषुप्तिसमाध्योर्भेदम् । प्रकाशावस्था आमर्शो विमर्शावस्था चेति ॥ ६४ ॥</p>
<p>बहिरर्थेषु विश्रान्तिर्या प्रकाशः स उच्यते ।<br>
यस्तद्विचारः स्वस्मिन् वै स विमर्श उदाहृतः ॥ ६५ ॥</p>
<p>एतयोरेव स्वरूपं विशदयति - बहिरिति । बहिर्मनसो याऽर्थेषु विश्रान्तिः<br>
सम्बन्धः स प्रकाशः प्रकाशावस्थोच्यते । स्वस्मिन् मनसोऽन्तः<br>
प्रतिबिम्बत्वेन गृहीतस्य तस्यैवार्थस्यायमीदृश इति शब्दसम्भेदात्मा<br>
विचारः स विमर्शः विमर्शदशा । इदमत्र तात्पर्यम् - मनो<br>
हीन्द्रियादिद्वारा घटादिविषयसम्बद्धमादौ भवति । तत्काले हि घटादिवस्तु<br>
केवलमयं घट इति शब्दोल्लेखवर्जनेनाव्यावृत्तरूपेण प्रकाशते । एतदेव<br>
सविकल्पज्ञानहेतु [क्: ज्ञाने हेतु] निर्विकल्पकं नित्यानुमेयमिति<br>
ज्ञानानां परतःप्रामाण्यवादिन आहुः । एतदेव वस्तुप्रकाशो<br>
वस्तुदर्शनमित्यागमेषूच्यते । एवं वस्तुप्रकाशोत्तरक्षणे<br>
बाह्यघटादेर्यः प्रतिबिम्बात्मको मनस्याकारः तस्यायमीदृश इति<br>
शब्दसम्भेदेनेतरव्यावृत्तस्वरूपविचारात्मावभासो यः स विमर्शः<br>
सविकल्पकमिति चोच्यत इति । एतदुक्तं प्रत्यभिज्ञायाम् - इदमेतादृगित्येवं<br>
यद्वशाद्व्यवतिष्ठते । वस्तु प्रमाणं तत् सोऽपि स्वाभासोऽभिनवोदयः ॥<br>
सोऽन्तस्तथा विमर्शात्मा देशकालाद्यभेदिनि । एकाभिधानविषये<br>
मितिर्वस्तुन्यबाधिता [क्, ख्: प्रतिवस्तुन्यबाधिता] ॥ (२।१६##-</p>
<p>प्। २७०)</p>
<p>प्रकाशो निर्विकल्पः स्याद् वस्तूनामविभेदतः ।<br>
विमर्शः शब्दसम्भेदाद् विभेदात् सविकल्पकः ॥ ६६ ॥</p>
<p>एवदेव स्पष्टमाह - प्रकाश इति अविभेदतः अव्यावृत्तरूपेण वस्तूनां<br>
प्रकाशो निविकल्पको भवेदिति शेषः । विभेदाद् व्यावृत्तरूपेण<br>
शब्दसम्भेदाद् वस्तूनां विमर्शः सविकल्पको भवेत् ॥ ६६ ॥</p>
<p>अयमेवंविध इति शब्दसम्भेदवर्जितः ।<br>
वस्तुदर्शनरूपोऽसौ प्रकाशो निविकल्पकः ॥ ६७ ॥</p>
<p>पुनरेतस्यैव विवरणं श्लोकद्वयेन क्रियते - अयमिति ॥ ६७ ॥</p>
<p>अयमेवंविध इति वस्तुदर्शनमूलकः ।<br>
शब्दसम्भिन्नरूपोऽसौ विचारात्मावभासनः ॥ ६८ ॥</p>
<p>वस्तुदर्शनं निर्विकल्पकं मूलं कारणं यस्य । अयमेवंविध इति ।<br>
विचारात्मा अवभासनं यस्य सः सविकल्पक इति शेषः ॥ ६८ ॥</p>
<p>आन्तरोऽभिनवोऽन्यो वा विमर्श इति कीर्तितः ।<br>
तत्र योऽभिनवाभासः स प्रोक्तोऽनुभवात्मकः ॥ ६९ ॥</p>
<p>एवंविधो विमर्श आन्तरो मानसप्रतिबिम्बालम्बनः । सोऽपि - अभिनवः<br>
अन्यश्चेति द्विविधः कीर्तितः । तत्र तयोर्मध्ये योऽभिनवाभासः<br>
सोऽनुभवात्मकः ॥ ६९ ॥</p>
<p>अन्यः स्मृत्यनुसन्धानात्मकः संस्कारसम्भवः ।<br>
एवं मनो द्विप्रकारशक्तियुक्तं सदा स्थितम् ॥ ७० ॥</p>
<p>तदन्यो यः सविकल्पः स्मृतिरूपऽनुसन्धानरूपश्च विकल्पः<br>
संस्कारसम्भवः प्रागनुभवोत्थसंस्कारजन्यः । एवमुक्तरीत्या मनः<br>
प्रकाशामर्शात्मकनिर्विकल्पसविकल्पकाभासशक्तिद्वययुक्तं भवति ॥ ७० ॥</p>
<p>प्। २७१)</p>
<p>निद्राप्रकाशरूपाऽसौ सुषुप्तिश्चिरसंस्थिता ।<br>
जागरामर्शबहुला चेत्यमूढदशोच्यते [च इति अमूढ इति<br>
च्छेदः] ॥ ७१ ॥</p>
<p>एवं मनसो द्वैविध्यं प्रतिपाद्य<br>
सुषुप्तेर्मूढदशात्वमुपपादयितुमुपक्रमते - निद्रेति । निद्राविषयको यः<br>
प्रकाशो निर्विकल्पं ज्ञानम् तद्रूपा सुषुप्तिः । चिरसंस्थिता<br>
घटादिनिर्विकल्पवन्न क्षणिकेत्यर्थः । चस्त्वर्थे । जागरदशा तु आमर्शबहुला<br>
आमर्शाः सविकल्पज्ञानानि बहुलानि यस्यां सा<br>
एकैकनिर्विकल्पोत्तरमनेकसविकल्पोदयादामर्शबहुला जाग्रत् इत्यतो हेतोः सा<br>
अमूढदशोच्यते । सुषुप्तावामर्शाभावान्मूढतेति तात्पर्यम् ॥ ७१ ॥</p>
<p>प्रकाशनिबिडा यस्मात् सुषुप्तिर्मूढतात्मिका ।<br>
अत एव हि दीपादेः प्रकाशनिबिडत्वतः ॥ ७२ ॥</p>
<p>सुषुप्तिर्यस्माद्धेतोः प्रकाशनिबिडा केवलप्रकाशात्मिका विमर्शहीनेति<br>
तात्पर्यम् । तस्मात् सुषुप्तिर्मूढतारूपा । मूढदशेति यावत् । अत्रायं भावः</p>
<ul>
<li>चिदात्मा हि प्रकाशैकवपुरपि नहि<br>
शान्तात्मवादिनामिवाश्मशकलकल्पः जडत्वप्रसक्तेः । अपि तु<br>
स्फुरत्प्रकाशरूपः । स्फुरत्प्रकाशरूपत्वं हि न दीपादिष्विति जडतो<br>
व्यावृत्तिः । एषैव स्फुरद्रूपता चैतन्यं विमर्शश्चितिशक्तिः क्रिया स्पन्दः<br>
पराहन्तेत्यादिपदैरागमेषूच्यते । एवंरूपत्वादेव परात्मनो<br>
जगत्क्रियाप्रभविष्णुत्वम् । यदाहुराचार्याः - शिवः शक्त्या युक्तो यदि<br>
भवति शक्तः प्रभवितुं न चेदेवं देवोन खलु कुशलः स्पन्दितुमपि<br>
(सौ० ल० १।१) इति । नह्यत्र शिवोऽनिर्वचनीयमृषात्मकमायाशक्त्या<br>
युक्त इत्यर्थोऽभिप्रेतः तदैव त्वं तस्मै दिशसि निजसायुज्यपदवीम् (सौ० ल०<br>
१।२२) इति भजन्ति त्वां धन्याः कतिचन चिदानन्दलहरीम् (सौ० ल० १।<br>
८) इति तुरीया कापि त्वं दुरधिगमनिःसीममहिमा महामाये<br>
[महामाया इति मुद्रितग्रन्थपाठः] विश्वं भ्रमयसि<br>
परब्रह्ममहिषी (सौ० ल० २।५८) इति च<br>
प्रस्तुतशक्तिस्वरूपनिरूपणासामञ्जस्यप्रसक्तेः ।</li>
</ul>
<p>प्। २७२)</p>
<p>न च जगतः शशविषाणकल्पत्वेन तत्क्रियायाश्च तत्समशीलत्वान्न परात्मनो<br>
निरुक्तरूपताभ्युपगमः सप्रयोजन इति वाच्यम् शून्यवादप्रसक्तेः । जगतः<br>
शशविषाणकल्पत्वाभ्युपगमे हि - यतो वा इमानि भूतानि जायन्ते<br>
(तैत्ति० ३।१) जन्माद्यस्य यतः (ब्र० सू० १।१।२) एतद् यस्मात्<br>
समुत्पन्नम् इत्यादिश्रुतिस्मृत्यागमानामुन्मत्तप्रलपितत्वप्रसक्तेश्च । न च<br>
नास्ति शून्यवादप्रसक्तिः परचिदात्मनोऽभ्युपगमादिति वाच्यम्<br>
अभ्युपगमपदार्थस्य जगदन्तःपातित्वेन शशविषाणकल्पत्वेनासिद्धेः ।<br>
ननु जगत्स्वरूपाभ्युपगमे द्वैतप्रसक्तिः नेह नानास्ति किञ्चन (बृ० उ०<br>
४।४।१९) इत्यादिश्रुत्यादिव्याकोपश्चेति चेत् अतत्त्वज्ञोऽस्यद्वैतशास्त्रस्य । नहि<br>
जगतः शून्यतामाह क्वचिदद्वैतशास्त्रम् सदेव आसीत् (ऐत० उ० १।१)<br>
ऐतदात्म्यमिदं सर्वम् (छ० उ० ६।८।७)<br>
तदनन्यत्वमारम्भणशब्दादिभ्यः (ब्र० सु०० २।१।१४) एक एव<br>
परात्माऽसौ भासते जगदात्मना इत्यादिश्रुत्यादिभिर्जगतः सत्यतानिरूपणात् ।<br>
नास्त्यद्वैतहानिरपि । यतो दर्पणान्तर्भासमानप्रतिबिम्बनगरस्य विभिन्नत्वेन<br>
भासमानस्यापि दर्पणमात्रात्मता न ततो दर्पणस्याद्वितीयरूपताहानिरेवं<br>
परचिदात्मनि भासमानजगतः परचिदात्ममात्रता ततो<br>
नाद्वैतस्वरूपहानिश्च । नेह नानास्ति (बृ० उ० ४।४।१९) इत्यादिनिषेधस्तु<br>
द्वैतमात्रपर्यवसितोऽभिप्रेतः । अत एव - सर्वं मायेति यज्ज्ञानमज्ञानं<br>
परिकीर्तितम् । सर्वं शिव इति ज्ञानं ज्ञानं ज्ञानविदो विदुः ॥<br>
घट्पटशकटावभासजालमसदिति [क्: श्लोकस्य पूर्वार्धो नास्ति]<br>
विदितं भवेदविद्या । घटपटशकटावभासजालं सदिति सुविदितं भवेद्धि<br>
विद्या ॥ (यो० वा० ६ पू० ।१०।४५)<br>
इत्यादिसूतसंहितावासिष्ठाद्युक्तिसङ्गतिः । तथा च परचिदात्मा<br>
मायाऽपराभिधानस्वस्वातन्त्र्यमात्रात् स्वात्मानमेव<br>
विचित्रवैश्वरूप्येऽनावभासयति स्वावभासितपरिच्छिन्नचिदात्मकजीवदृष्ट्या<br>
। एवमवभासिते विश्वरूपे द्वैतदृष्टिर्जीवानां बन्धः<br>
अद्वैतदृष्टिर्मोक्षः । स्वातन्त्र्यं वैश्वरूप्यावभासनं जीवावभासनं<br>
तद्वन्धावभासो मोक्षावभासश्चेत्येतत्सर्वं दर्पणप्रतिबिम्बवद् भगवता<br>
स्वातन्त्र्येनावभासितं स्वप्नसङ्कल्पनगरवदवभासनमात्रसारम्<br>
[क्, ख्: स्वसम्० अवभासनं तु परचिदेकरूपमिति सर्वमनवद्यम् ।<br>
तथा च परचिदात्मनि जीवितभूतो विमर्शः । सुषुप्तौ<br>
निद्रारूपजडशक्तिप्रतिबिम्बेन [क्, ख्: बिम्बैर्न]<br>
विमर्शाशाच्छादनान्मूढतेति सर्वैर्विद्वद्भिर्निश्चितेति सम्बन्धः ।<br>
घटादिदृश्यानां चिदेकरसत्वेऽपि तत्र विमर्शांशानुन्मेषादेव जडत्वम् ।<br>
एवं दीपस्य प्रकाशनिबिडस्यापीति । तस्माद्विमर्शानुन्मेष एव जाड्यनिमित्तमिति<br>
तात्पर्यम् ॥ ७२ ॥</p>
<p>प्। २७३)</p>
<p>निश्चिता मूढता सर्वैर्विद्वद्भिरपि सर्वथा ।<br>
निद्रा प्रथमजाऽव्यक्तं महाशून्यमिहोच्यते ॥ ७३ ॥</p>
<p>सुषुप्तौ निद्रयाच्छादनाद् विमर्शानुन्मेष इत्युक्तम् । केयं सा निद्रेति चेदाह</p>
<ul>
<li>निद्रेति । प्रथमजाऽव्यक्तम् । सृष्टौ प्रथमतो यः<br>
स्वरूपसङ्कोचोऽवभासितस्तन्नान्तरीयको यो बाह्यावभासो<br>
जगच्चित्रभित्तिरूपत्वेन [क्: मिति] प्रागुदाहृतस्तदेव प्रथमं जातत्वात्<br>
प्रथमजम् । न केनचिदाकारेण क्वचिद् व्यज्यत इत्यव्यक्तम् । अत<br>
एवाकाराद्यभावाद् महाशुन्यम् । इह सुषुप्तौ निद्रेत्युच्यते ॥ ७३ ॥</li>
</ul>
<p>नास्ति सामान्यपदवी सुषुप्तिस्तत्प्रकाशनम् ।<br>
वस्तुदर्शनकालेऽपि जाग्रत्येवंविधं मनः ॥ ७४ ॥</p>
<p>नास्ति सामान्यपदवीति । नास्तीति यः प्रत्ययः तत्सामान्यस्य पदवी विषयः<br>
दृश्यसामान्याभाव इति यावत् । प्रोक्ताव्यक्तमेवात्यन्ताभावः । सुषुप्तौ न<br>
किञ्चिदवेदिषमिति स्मृत्यनुरोधेन न किञ्चिदिति दृश्यसामान्याभावः<br>
प्रकाशत इति भावः । सुषुप्तिर्हि एवंविधनिद्राप्रकाशनं<br>
निद्राप्रकाशावस्था । वस्तुदर्शनं घटादिनिर्विकल्पः । तत्कालेऽपि<br>
जाग्रद्दशायाम् । एवंविधं सुषुप्तिदशायामिव मूढमेव मनो भवति ॥ ७४<br>
॥</p>
<p>प्। २७४)</p>
<p>किन्तूत्तरक्षणोद्भूतविकल्पौघैस्तिरोहितम् ।<br>
सुषुप्तावव्यक्तशक्तिप्रकाशनिबिडत्वतः ॥ ७५ ॥</p>
<p>ननु सुप्ताविव जाग्रति न कदाचिदपि मूढताऽनुभूयत इति चेदाह - किन्त्विति ।<br>
जाग्रति निर्विकल्पस्य क्षणिकत्वेन तदुत्तरोद्भूतविकल्पज्ञानसमुदायेन<br>
मूढत्वं तिरोहितम् । ननु सुषुप्तौ मनो विलीयत इति प्रसिद्धमन्यत्र<br>
[सुषुप्तिकाले सकले विलीने (१।१३) इति कैवल्योपनिषदादौ] तत्<br>
कथं निद्राप्रकाशकं मन इत्युक्तमिति चेदाह - सुषुप्ताविति ।<br>
अव्यक्तशक्तिप्रकाशैकरूपत्वान्मनसो विमर्शांशानुन्मेषादिति तात्पर्यम् ।<br>
विविञ्चन्तीति सम्बन्धः ॥ ७५ ॥</p>
<p>मनो विलीनमित्येवं विविञ्चन्ति विवेचकाः ।<br>
वस्तुदर्शनकालेऽपि चैवं लीनं मनो भवेत् ॥ ७६ ॥</p>
<p>मन इति । तदानीं निर्विकल्पैकरूपत्वेन स्थिरत्वान्मनसः<br>
प्रतिक्षणभिन्नपरिणामाभावमात्रेण मनो विलीनमित्येवं [क्:<br>
मित्येव] विवेकनिपुणा विविञ्चन्ति निश्चिन्वन्ति । चेत्याभिमुखता प्राप्तं<br>
चित्तत्त्वं चित्तमुच्यते इत्याद्युक्त्या चिदात्मतत्त्वमेव विषयेषु प्रसरदिव स्थितं<br>
मन इत्युच्यते । सुषुप्तौ स्थिरत्वेन प्रसरद्रूपताभावान्मनो<br>
वस्तुदर्शनात्मकघटादिनिर्विकल्पकाले तुल्य इत्याह - वस्त्विति ॥ ७६ ॥</p>
<p>प्। २७५)</p>
<p>शृणु ब्रह्मन् रहस्यं ते वक्ष्यामि स्वानुभूतितः ।<br>
यत्र मुह्यन्ति विद्वांसोऽप्यतिसूक्ष्मविवेचकाः ॥ ७७ ॥</p>
<p>एवं सुषुप्तेर्जाड्यतामुपपाद्य समाधिसुषुप्त्योर्भेदौपपादयितुमुपक्रमते</p>
<ul>
<li>शृण्विति । स्वानुभूतितः स्वानुभवानुसारेण । रहस्यत्वे हेतुमाह -<br>
यत्रेति । सूक्ष्मवस्तूनां स्वरूपस्य विवेचनकुशला अपि यत्र वक्ष्यमाणार्थे<br>
मुह्यन्ति ॥ ७७ ॥</li>
</ul>
<p>निर्विकल्पसमाधिश्च सुषुप्तिर्वस्तुदर्शनम् ।<br>
त्रयमेतच्चैकविधं प्रकाशनिबिडत्वतः ॥ ७८ ॥</p>
<p>तदेवाह - निर्विकल्पेति । निर्विकल्पसमाधिः चिदात्मनः<br>
स्वप्रकाशमात्रात्मनाऽवस्थितिः । सुषुप्तिर्वस्तुदर्शनं<br>
चाव्यक्तघटादिभावयोः प्रकाशौ । एतत्त्रयमप्येकविधं समानम् । तत्र<br>
हेतुः - प्रकाशनिबिडत्वत इति । अनुद्भूतविमर्शात्मत्वादित्यर्थः । प्रोक्तासु<br>
तिसृष्वपि दशासु विमर्शात्मकविकल्पशक्तेः स्थूलाया अयमीदृश<br>
इत्यादिशब्दमय्या [क्, ख्: प्राप्त्या] अभावात् प्रकाशमात्रात्मत्वात्<br>
प्रकाशनिबिडत्वमितिभावः ॥ ७८ ॥</p>
<p>विमर्शभेदाद् भेदो हि लक्ष्यते व्यावहारिकैः ।<br>
तत्र हेतुर्भास्यभेदादित्येव प्रविनिश्चयः ॥ ७९ ॥</p>
<p>तर्हि कथमियं सुषुप्तिरयं समाधिरित्यादिव्यवहारभेद इति चेदाह -<br>
विमर्शभेदादिति । तत्स्वरूपसाम्येऽपि<br>
तत्तदुत्तरोद्भूतानुसन्धानादिरूपविमर्शभेदादित्यर्थः ।<br>
समाधेरुत्तरमेतावत्कालमहं तूष्णीमासमिति सुषुप्तेरुत्तरं न<br>
किञ्चिदवेदिषमिति वस्तुदर्शनोत्तरम् अयं घट इति च विमर्शभेदो ज्ञेयः ।<br>
ननु कारणसाम्ये कार्यसाम्यनैयत्यात् कथं विमर्शस्यापि भेद इति चेदाह ##-<br>
समाध्यादीनामपि स्वरूपभेदः स्यादिति वाच्यम्<br>
शब्दसम्भेदात्मकविकल्पत्वा भावेन तेषां स्वरूपभेदाभावात् ॥ ७९ ॥</p>
<p>समाधौ केवलचितिः सुप्तावव्यक्तमेव च ।<br>
दर्शने भिन्नभासो हि भास्यमेवं त्रिधा स्थितम् ॥ ८० ॥</p>
<p>भिन्नान् विषयानेवाह - समाधाविति । केवलचितिः<br>
दृश्यदेहाद्याकारासंवलितमात्मतत्त्वम् । अव्यक्तं प्रोक्तं<br>
बहिःपदस्यार्थभूतम् । भिन्नभासो व्यावृत्तत्वेन भासमानो घटादिः ।<br>
यद्यपि चितेः परप्रकाश्यत्वरूपवेद्यत्वं नास्त्येव तथापि<br>
शुद्धमनोव्यापारापेक्षाया निरूपितत्वात् कथञ्चिद्वेद्यत्वमस्तीत्यवसेयम् ॥ ८०<br>
॥</p>
<p>प्। २७६)</p>
<p>भास्यभेदेऽपि भासस्तु केवलं निर्विकल्पकः ।<br>
अतः प्रकाशनिबिड इत्येव सम्प्रचक्षते ॥ ८१ ॥</p>
<p>ननु भास्यभेदे समाध्यादेः स्वरूपभेद आवश्यक इति चेदाह - भास्येति<br>
। समाध्यादिभासस्तु न भिन्नः निर्विकल्पत्वात् । शब्दानुसम्भेदो हि<br>
विकल्पस्वरूपभेदकः । स प्रकृते नास्तीति न स्वरूपभेद इति तात्पर्यम् ।<br>
यस्माच्छब्दासम्भेदेन विमर्शरहितः अतः समाध्यादिदशाभेदः<br>
प्रकाशनिबिड इति प्रचक्षते ॥ ८१ ॥</p>
<p>समाधिश्च सुषुप्तिश्च चिरकालभवत्वतः ।<br>
अनन्तरं स्पष्टतया सर्वैरपि विमृश्यते ॥ ८२ ॥</p>
<p>ननु समाध्यादित्रयं तुल्यं चेत् समाधिसुषुप्ती इव वस्तुदर्शनमपि<br>
स्वोत्तरकाले सर्वैः स्पष्टं कुतो न विमृश्यत इति चेदाह - समाधिश्चेति ।<br>
चिरकालेभवत्वत इति । अक्षणिकत्वादित्यर्थः ॥ ८२ ॥</p>
<p>क्षणिकत्वाद् दर्शनं तु स्पष्टं नहि विमृश्यते ।<br>
एवं समाधिः सुप्तिश्च क्षणिका न विमृश्यते ॥ ८३ ॥</p>
<p>यथा वस्तुदर्शनं क्षणिकत्वादुत्तरकाले स्पष्टं न विमृश्यते एवं<br>
क्षणिकसमाधिसुषुप्ती न विमृश्येते इत्याह - एवमिति ॥ ८३ ॥</p>
<p>सुषुप्तिः क्षणिका तद्वत् समाधिरपि विद्यते ।<br>
सुषुप्तिर्लक्ष्यते सूक्ष्मदृग्भिः परिचयात् खलु ॥ ८४ ॥</p>
<p>सुषुप्तिः समाधिश्च जाग्रदादौ विद्येते । तत्र क्षणिका सुषुप्तिस्तु<br>
दीर्घसुषुप्तेरनुभवेन परिचयात् सूक्ष्मदृग्भिर्लक्ष्यत इत्याह - सेति<br>
(सुषुप्तिरिति) । क्षणिकेत्यर्थः ॥ ८४ ॥</p>
<p>प्। २७७)</p>
<p>समाधिस्त्वपरिचयात् सूक्ष्मो नहि विमृश्यते ।<br>
सर्वेषां प्राणिनां ब्रह्मन् व्यवहारदशास्वपि ॥ ८५ ॥</p>
<p>समाधिरननुभूतत्वेनापरिचयान्न विमृश्यत इत्याह - समाधिरिति<br>
[क्, ख्: समाधिरिति … सर्वेषामिति नास्ति] । सूक्ष्मः क्षणिकः । ननु<br>
क्षणिकः समाधिः कस्यास्तीति चेत् आह - सर्वेषामिति । दशास्वपीति ।<br>
जाग्रदादिष्वपीत्यर्थः । समाधयः सन्तीत्यन्वयः ॥ ८५ ॥</p>
<p>सूक्ष्माः समाधयः सन्ति चाव्युत्पत्त्या विभान्ति नो ।<br>
जाग्रत्यविमृशिर्या स्यात् स समाधिरुदीरितः ॥ ८६ ॥</p>
<p>तर्हि ते समाधयः कुतो न भान्तीति चेदाह - अव्युत्पत्त्येति ।<br>
स्वरूपापरिचयादित्यर्थः । जाग्रति समाधिः किंविध इति चेदाह - जाग्रतीति ।<br>
या अविमृशिः या विमर्शाभावदशा स समाधिः ॥ ८६ ॥</p>
<p>विमर्शाभावमात्रं तु समाधिरभिधीयते ।<br>
सुषुप्तौ दर्शने चापि समाधित्वमतः स्थितम् ॥ ८७ ॥</p>
<p>समाधिलक्षणमाह - विमर्शेति । अत एव सुषुप्तिवस्तुदर्शनयोः<br>
समाधित्वं स्थितम् ॥ ८७ ॥</p>
<p>किन्तु मुख्यसमाधित्वमनयोर्नहि विद्यते ।<br>
भेदामर्शनसंस्कारगर्भितत्वान्न मुख्यता ॥ ८८ ॥</p>
<p>ननु तर्हि सुषुप्त्यादिनैव समाधिफलं भवेदिति चेन्नेत्याह - किन्त्विति ।<br>
अनयोः सुषुप्तिवस्तुदर्शनयोः । भेदामर्शनेति । भेदोऽनात्मभूतं<br>
दृश्यवस्तु तद्विषयकं यदामर्शनं विकल्पज्ञानम् तस्य संस्कारः<br>
सूक्ष्मं शक्तिमयं रूपम् तेन गर्भितत्वाद् युक्तत्वात् । सुषुप्त्युत्तरं न<br>
किञ्चिदवेदिषमिति वस्तुदर्शनोत्तरमयं घट इति च<br>
निद्राघटरूपभेदविषयकमामर्शनं विकल्पज्ञानं भवति । एतयोः<br>
संस्कारात्मकं सूक्ष्मं यच्छक्तिमयं रूपं तत् स्वकारणे सुषुप्तौ<br>
वस्तुदर्शने चास्ति । कारणे कार्यस्य संस्कारात्मनाऽवस्थानस्य<br>
सत्कार्यवादिभिरङ्गीकृतत्वादिति भावः । समाध्युत्तरविमर्शनस्य<br>
चिदात्ममात्रविषयत्वेन भेदो ज्ञेयः ॥ ८८ ॥</p>
<p>प्। २७८)</p>
<p>दर्शनं जाग्रति भवेदविमर्शनरूपकम् ।<br>
तथापि ते प्रवक्ष्यामि मुनिपुत्रादराच्छृणु ॥ ८९ ॥</p>
<p>यथा सुषुप्तिसमाध्योरक्षणिकयोरविमर्शनरूपता तथा जाग्रति<br>
क्षणिकसुषुप्तिसमाध्योरपीत्याह - दर्शनमिति । जाग्रति निद्राचितात्मनोर्यत्<br>
क्सणिकसुषुप्तिसमाधिरूपं दर्शनम् तदपि<br>
घटादिदर्शनवदविमर्शनरूपमेवेत्यर्थः । ननु तर्हि समाधेरपि<br>
सुषुप्तिवज्जडावस्थात्वप्रसक्तिरिति चेदाह - तथापीति । यद्यपि साम्यमेव<br>
प्राप्तम् तथापि सूक्ष्मं विशेषं प्रवक्ष्यामीत्यर्थः ॥ ८९ ॥</p>
<p>अव्यक्तं यत्प्रथमजं नास्ति सामान्यकं हि तत् ।<br>
नास्तीत्येव हि तद्भानमत्यन्ताभावरूपकम् ॥ ९० ॥</p>
<p>एवं समाधेर्जडत्वव्यावृत्तये विशेषनिरूपणं प्रतिज्ञाय तदर्थमेव<br>
सुषुप्तिसमाध्योर्विषयं परीक्षितुमुपक्रमते - अव्यक्तमिति । सृष्टेरादौ<br>
प्रथमजातं बहिःपदस्यार्थभूतम् अव्यक्तं यत् तदेव नास्ति सामान्यं नास्ति<br>
सामान्यप्रत्ययविषयम् । दृश्यसामान्याभाव [क्: सामान्यभाव]<br>
इति यावत् । सुषुप्तौ दृश्यसामान्याभावो भासत इत्यत्रानुभवं निदर्शयति</p>
<ul>
<li>नास्तीति । हि यस्मात् । सुषुप्तौ यद्भासते तत् सामान्यतो नास्तीत्येव भासते ।<br>
अतस्तत्र दृश्यात्यन्ताभाव एव भासत इत्यर्थः । सुषुप्तेर्व्युत्थितस्य न<br>
किञ्चिदवेदिषमिति स्मरणानुरोधेन सुषुप्तौ नास्तीत्येवानुभवओ वक्तव्यः ।<br>
तथा च दृश्यसामान्याभाव एव तदा भासमानः सिद्ध्यतीति तात्पर्यम् ॥ ९० ॥</li>
</ul>
<p>एषा सुषुप्तिरित्युक्ता जडशक्तिर्भवेच्चितः ।<br>
दर्शने भासमानं च नास्त्याभासपदं यतः ॥ ९१ ॥</p>
<p>एवञ्च सुषुप्तेर्जडदशात्वं सिद्ध्यतीत्याह - एषेति । या चितः<br>
परचिदात्मनः दृश्यसामान्यात्यन्ताभावरूपाऽव्यक्तात्मकजडशक्तिः सैव<br>
[ग्: सैषा] सुषुप्तिरित्युक्ता भवेत् । यतः कारणात् सुषुप्तौ दर्शने ज्ञाने<br>
[क्: ज्ञानं भासमानं नास्त्याभासपदं नास्त्याभासो<br>
दृश्यात्यन्ताभावो जडशक्तिः पदं विषयो यस्य । न किञ्चिदवेदिषमिति<br>
स्मृत्याभासविषयस्यैव सुषुप्तिकालिकदर्शने भासमानत्वाद् ज्ञानस्य<br>
स्मृतिसमानाकारतानियमेन सौषुप्तज्ञानस्य जडशक्त्याकारतासिद्धौ<br>
सुषुप्तेर्जडरूपतेति भावः ॥ ९१ ॥</p>
<p>प्। २७९)</p>
<p>अतः सुषुप्तिरेव स्याज्जडदर्शनसङ्गता ।<br>
समाधौ भासमाना या चितिः सा ब्रह्मरूपिणी ॥ ९२ ॥</p>
<p>अत इति । सुषुप्तेर्व्युत्थितस्मृत्यनुरोधात् । सुषुप्तिरेव जडदर्शनेन<br>
जडशक्त्यात्मकात्यन्ताभावज्ञानेन सङ्गता युक्ता न समाधिरित्यर्थः ।<br>
ननु सुषुप्ताविव समाधौ भासमानस्यापि जडशक्तित्वं कुतो न भवेदिति<br>
चेदाह - समाधाविति । समाधिर्नाम मनसोऽनात्मविषयेभ्यः<br>
परावृत्तस्य प्रत्यक्चिदात्माकारतयाऽवस्थितिः । तथा च<br>
जडशक्त्यवभासाभावः । ननु प्रत्यक्चितेर्जीवस्य परिच्छिन्नरूपत्वेन<br>
परिच्छेदकोपाधेरपि जडशक्तिरूपस्य समाधौ भासनमस्तीति चेदाह - सा<br>
ब्रह्मरूपिणीति । समाधौ भासमाना चितिरनवच्छिन्नत्वेन बृहत्वाद्<br>
ब्रह्मरूपिणीत्यर्थः ॥ ९२ ॥</p>
<p>भक्षिणी कालदेशानां नास्त्याभासविनाशिनी ।<br>
सर्वथाऽस्तिमयो देवी सुषुप्तिः सा कथं भवेत् ॥ ९३ ॥</p>
<p>कुतः समाधौ भासमानचितेरपरिच्छिन्नतेति चेदाह - भक्षिणीति ।<br>
कालदेशानां भक्षिणी ग्रसनशीलेत्यर्थः ।<br>
आकाशपरिच्छेदकोपाधेर्घटादेर्भासनकाल एव<br>
परिच्छिन्नघटाकाशाद्यवभासनम् न त्वन्यदा एवं प्रकृतेऽपि चितेः<br>
परिच्छेदकदेशकालाकाराणां जडशक्तिपल्लवभूतानां दृश्येभ्यो<br>
[क्: देशेभ्यो] मनसः<br>
परावृत्तत्वेनावभासनाभावादपरिच्छिन्नत्वेन सामान्यचितिरूपत्वात्<br>
सर्वविषयावभासकतत्तत्परिच्छिन्नाखिलचित्यनुस्यूतरूपत्वेन<br>
कालदेशादिभक्षिणी ब्रह्मरूपिणी [क्: ब्रह्मरूपिणी नास्ति] सा चितिरिति<br>
भावः । परिच्छिन्नचितेर्हि अत्राधुनैवमाकाराऽस्ति अत्राधुनैवमाकारा नास्तीति<br>
[क्, ख्: नास्ति] ह्यभावरूपता सम्पद्यते अपरिच्छिन्नत्वेनैषा तु<br>
नास्तीत्याभासस्यात्यन्ताभावस्य विनाशिनी । नास्तीत्यत्र<br>
नेत्यंशस्यार्थभूतोऽत्यन्ताभावोऽनुपलब्ध्यात्मकप्रकाशजीवित-भूतोऽपि<br>
चित्प्रकाशसम्बन्धादस्तित्वाभिनिषिक्तः शून्यतां परित्यजति । नञर्थस्यापि<br>
शून्यस्य चित्सम्बन्धादस्तित्वप्राप्तेर्नास्त्याभासविनाशिनीति तात्पर्यम् ।<br>
तस्मान्नञर्थसम्बन्धासम्भवात् सर्वथा भावरूपेणाभावरूपेण वा देवी<br>
प्रकाशैकरूपा सा परचितिरस्तिमयी सत्त्वैकघना सुषुप्तिवज्जडात्मिका कथं<br>
भवेदित्यर्थः ॥ ९३ ॥</p>
<p>प्। २८०)</p>
<p>तस्मात् सुषुप्तिमात्रेण न भवेद्धि कृतार्थता ।<br>
बोधयामास जनक इत्यष्टावक्रमुक्तिभिः ॥ ९४ ॥</p>
<p>तस्माद् जडमयत्वेन समाधिविलक्षणत्वात् । उपसंहरति - बोधयामासेति ।<br>
इति बोधयामासेत्यन्वयः ॥ ९४ ॥</p>
<p>इति श्रीत्रिपुरारहस्ये ज्ञानखण्डे अष्टावक्रीये षोडशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
षोडशोऽध्यायः ॥</p>
<p>प्। २८१)</p>
<h2 id="१७">१७</h2>
<p>अथ सप्तदशोऽध्यायः</p>
<p>श्रुत्वैवं जनकेनोक्तमष्टावक्रः पुनर्नृपम् ।<br>
पप्रच्छ यत्तद्वदामि शृणु भार्गव यत्नतः [ग्: संयतः] ॥ १<br>
॥</p>
<p>अत्र मायिकपद्यैस्तु प्रोक्ता क्षणसमाधयः ।<br>
पुरुषार्थो न तैश्चेति ज्ञानप्राप्तिक्रमोऽपि च ॥</p>
<p>एवं जाग्रति क्षणिकसमाधयः सन्तीति ॥ १ ॥</p>
<p>राजन् यदुक्तं भवता व्यवहारदशास्वपि ।<br>
सूक्ष्माः समाधयः सन्तीत्येवं तन्मे [क्: तन्त्रे] वद स्फुटम् ॥ २<br>
॥</p>
<p>तत् क्षणिकसमाधिस्थानम् ॥ २ ॥</p>
<p>दशासु कासु ते सन्ति निर्विकल्पचिदात्मकाः ।<br>
एवं तेनानुयुक्तोऽथ प्राह राजा महाशयः ॥ ३ ॥</p>
<p>एतदेव विशदयति - दशास्विति । व्यवहारदशात्मकजाग्रत्स्वप्नयोः<br>
कास्वन्तरालदशासु । ते निर्विकल्पचिदात्मकाः समाधयः । महानपरिच्छिन्न<br>
आशयश्चित्तं यस्य । अपरिच्छिन्नचिदाकारमानसः नित्यसमाहित इति यावत् ॥ ३ ॥</p>
<p>शृणु ब्रह्मन् प्रवक्ष्यामि व्यवहारे समाधयः ।<br>
प्रियया सम्परिष्वक्तो नव्यया प्रथमं यदा ॥ ४ ॥</p>
<p>व्यवहारे ये समाधयस्तान् प्रवक्ष्यामि । तदेवाह - प्रिययेति । प्रियया<br>
मनःकान्तया । नव्यया अभुक्तपूर्वया । प्रथमं रत्यावेशोपक्रमे । यदा<br>
सम्परिष्वक्तः सम्यगालिङ्गितः ॥ ४ ॥</p>
<p>तदा न वेद बाह्यं वाऽप्यान्तरं वा क्षणं नरः ।<br>
तिष्ठेन्न निद्रयाक्रान्तः स समाधिरुदीरितः ॥ ५ ॥</p>
<p>तदा आलिङ्गनकाले । आदौ क्षणमात्रं बाह्यं दिग्देशकालाद्यम् । आन्तरं<br>
सुखदुःखादिकं वा न वेद । ननु बाह्यान्तरे [क्, ख्:<br>
बाह्यान्तरवेदनाभावः सुषुप्तौ] वेदनाभावे सुषुप्तो भवेदिति<br>
चेन्नत्याह - न निद्रयाक्रान्त इति । निद्राक्रान्त्या मूढतामप्राप्त एव<br>
यस्तिष्ठेत् सोऽयं व्यवहारदशायां क्षणसमाधिः ॥ ५ ॥</p>
<p>प्। २८२)</p>
<p>यच्चिराद्वाञ्छितं किञ्चिदलभ्यत्वेन निश्चितम् ।<br>
अकस्मात्तस्य सम्प्राप्तिर्यदा भवति वै मुने ॥ ६ ॥</p>
<p>यत्किञ्चिद् वस्तु चिरकालाद्वाञ्छितम् । अकस्मात् असम्भावितप्राप्तिकाल ॥ ६ ॥</p>
<p>तदा न वेद बाह्यं वाऽप्यान्तरं वा क्षणं नरः ।<br>
तिष्ठेन्न निद्रयाक्रान्तः स समाधिरुदीरितः ॥ ७ ॥</p>
<p>तदा न वेदेत्यादि कृतार्थम् ॥ ७ ॥</p>
<p>अतर्कितं व्रजन् क्वापि निर्भयो हृष्टमानसः ।<br>
अकस्माद्यदि सम्पश्येद् व्याघ्रादि मृत्युसम्मितम् ॥ ८ ॥</p>
<p>अतर्कितम् अत्र व्याघ्रादिकं भवेदिति सम्भावनाऽविषयम् । मृत्युसम्मितं<br>
मृत्युतुल्यम् ॥ ८ ॥</p>
<p>तदा न वेद बाह्यं वाऽप्यान्तरं वा क्षणं नरः ।<br>
तिष्ठेन्न निद्रयाक्रान्तः स समाधिरुदीरितः ॥ ९ ॥</p>
<p>अतिप्रियं स्वपुत्रादि विभुं च गृहकर्मणि ।<br>
अरोगिणं यदाऽकस्मात् संशृणोति मृतं किल ॥ १० ॥</p>
<p>गृहकर्मणि विभुं समर्थम् ॥ १० ॥</p>
<p>तदा न वेद बाह्यं वाऽप्यान्तरं वा क्षणं नरः ।<br>
तिष्थेन्न निद्रयाक्रान्तः स समाधिरुदीरितः ॥ ११ ॥</p>
<p>अथान्यथापि वक्ष्यामि समाधेः सम्भवं शृणु ।<br>
जाग्रत्स्वप्नसुषुप्तीनां मध्ये सन्ति समाधयः ॥ १२ ॥</p>
<p>एवं महासुखहर्षभयशोकानामकस्मात् सम्भवे तत्रारम्भक्षणे मनो<br>
निर्विमर्शं स्वरूपस्थितं भवति । सेयं क्षणिकसमाधिदशेत्युक्त्वा अन्या अपि<br>
वक्तुमुपक्रमते - अथेति । समाधेरन्यथा प्रकारान्तरेण सम्भवं<br>
स्थितिम् । तदेवाह - जाग्रदिति । जाग्रद् बाह्येन्द्रियव्यापारदशा । स्वप्नो<br>
मनोमात्रस्य स्थूलव्यापारदशा । सुषुप्तिर्मनसो निद्रायां व्यापारदशा ।<br>
तथा चैतासामन्तराले क्षणं मनो निर्विमर्शं भवति । त इमे समाधयः ॥<br>
१२ ॥</p>
<p>प्। २८३)</p>
<p>दूरे किञ्चित् पश्यतस्तु बुद्ध्या चैकग्रया मुने ।<br>
मनो दीर्घात्मतां याति जलूकेव तृणालिषु ॥ १३ ॥</p>
<p>प्रकारान्तरमाह - दूर इति । दूरे नभोमण्डले सूर्यं पश्यतः पुरुषस्य<br>
मनो यथा तृणजऌकाऽवष्टब्धतृणात् तृणान्तरावष्टम्भाय<br>
दीर्घीभवति तथा देहे स्थितं मनः सूर्यमण्डलपर्यन्तं दीर्घतां याति ।<br>
व्यग्रमनस इतस्ततश्चाञ्चल्याड् ऋजुरूपेण [क्: गुरु] दीर्घता न<br>
सम्पद्यत इत्येकाग्रया बुद्ध्येत्युक्तम् । सूर्यमण्डलैकतत्परमनसेत्यर्थः ॥<br>
१३ ॥</p>
<p>देहे देहाभासमयं भावे भावात्मकं तथा ।<br>
मध्ये तन्निर्विकल्पाख्यं मनो लक्षय सर्वदा ॥ १४ ॥</p>
<p>एवं मनसि सति । देहे देहाकारं सूर्यमण्डलरूपभावे भावाकारं च<br>
भवति । सोऽयं समाधिः । एवं बाह्यभावदर्शनकाले सर्वदा मनोऽस्ति<br>
तल्लक्षय । न च मनो देहसूर्ययोर्मध्ये गगनाकारमिति वाच्यम् गगनस्य<br>
निराकारत्वेन मनसो गगनाकारत्वासम्भवात् । न च गगनं चक्षुर्द्वारेण<br>
मनसा गृह्यत इति वाच्यम् रूपवत् एव चक्षुर्द्वारा ग्रहणसम्भवात् अन्यथा<br>
वायोरपि ग्रहणप्रसङ्गात् । न च मनसस्तत्काले देहाद्याकारस्य कथं<br>
स्वरूपमात्रस्थितिरिति वाच्यम् देहाद्यवच्छेदेन तत्तदाकारत्वेऽपि मध्ये<br>
निराकारत्वेन स्वरूपनिष्ठाया अक्षतत्वात् । एवंविधमन्ॐऽशस्य<br>
समाहितत्वं बहुमानसात्मकोत्तमज्ञानिनिरूपणावसरे वक्ष्यति [१९<br>
अध्याये ८० श्लोकतोऽध्यायसमाप्तिपर्यन्तमेतद् दृश्यते] । जनकादयो<br>
जीवन्मुक्ता अपि राज्यादिव्यापारं कुर्वन्तः स्थिताः तेषामेकांशेन मनो<br>
व्यवहारपरमेकांशेन समाहितमिति सदा समाहितास्ते इत्युक्तिरत एव<br>
सङ्गच्छते ॥ १४ ॥</p>
<p>प्। २८४)</p>
<p>बहुना किमिहोक्तेन शृणु सूक्ष्मविमर्शन [सूक्ष्मविमर्शनम् इति<br>
सार्वत्रिकः पाठः] ।<br>
व्यवहारे न कस्यापि ज्ञानमेकं तु भासते ॥ १५ ॥</p>
<p>बहुना प्रकारेण उक्तेन किम् । सर्वदैव सूक्ष्मसमाधयो वर्तन्ते ते प्रोच्यन्ते<br>
शृणु । सूक्ष्मविमर्शनेति सम्बोधनेन वक्ष्यमाणार्थस्य सूक्ष्मता ज्ञेया<br>
। व्यवहारे जाग्रत्स्वप्नयोर्घटाद्याकारज्ञानधारा सर्वानुभवसिद्धा । नहि<br>
तत् सर्वमेकमेव ज्ञानम् आकारभेदस्य सर्वानुभवसिद्धत्वात् ॥ १५ ॥</p>
<p>खण्डज्ञानसमूहात्मा व्यवहारोऽयमाततः ।<br>
अत एव वर्णयन्ति तैर्थिकाः सर्व एव हि ॥ १६ ॥</p>
<p>तत्तदाकारपरिच्छिन्नखण्डज्ञानसमुदाय एवायमाततः प्रसृतो<br>
व्यवहारः । ज्ञानैकत्वे व्यवहार एव न सम्भवेदिति तात्पर्यम् ।<br>
ज्ञानस्यानैक्यादेव तैर्थिका मतप्रवर्तका आचार्याः सुगतकणभुक्<br>
प्रभृतयः सर्वे वर्णयन्ति ॥ १६ ॥</p>
<p>आत्मानं बुद्धिमपि वा क्षणभेदविभेदितम् ।<br>
तदन्तरक्षणौघेषु निर्विकल्पदशा स्थिता ॥ १७ ॥</p>
<p>यद्वर्णयन्ति तदाह - आत्मानमिति । क्षणभेदेन भेदितज्ञानधारैवात्मेति<br>
सुगत आह = तादृशज्ञानधारैवात्मनो धर्मो बुद्धिरित्युवाच कणादः ।<br>
एतेन क्षणिकज्ञानसत्त्वे आचार्यान्तरसम्मतिरुक्ता ज्ञेया । एवं ज्ञानभेदे<br>
सिद्धे प्रकृतमाह - तदन्तरेति । क्षणिकज्ञानामन्तरालेषु निर्विकल्पता<br>
स्थिता । घटज्ञानमेव न स्वोत्तरं पटज्ञानम् एकत्वाप्रतीतेः<br>
समूहालम्बनत्वाद्यापत्तेश्च । एवं च सिद्धे<br>
ज्ञानभेदेऽन्तरालदशाऽवर्जनीयैवेति [क्: वर्जनैवेति] तदा मनसो<br>
निर्विकल्पताऽक्षतैव ॥ १७ ॥</p>
<p>कहोलात्मज जानीहि जानतां तु प्रतिक्षणम् ।<br>
समाधिरस्ति चान्यस्य समाधिः शशशृङ्गवत् ॥ १८ ॥</p>
<p>शशशृङ्गवदिति जानीहीत्यन्वयः । जानतां परिचितसमाधिस्वरूपाणाम् ।<br>
अन्यः अज्ञातसमाधिस्वरूपः ॥ १८ ॥</p>
<p>प्। २८५)</p>
<p>जनकोक्तमिति श्रुत्वा भूयः पप्रच्छ स द्विजः ।<br>
राजन्नेवं व्यवहृतौ समाधिर्निर्विकल्पकः ॥ १९ ॥</p>
<p>जनानां प्रतिक्षणं समाधिरिति श्रुत्वा । एवं प्रतिक्षणं समाधिश्चेदिति<br>
सम्बन्धः ॥ १९ ॥</p>
<p>सर्वेषामस्ति यदि चेत्तत् कुतः संसृतिर्भवेत् ।<br>
सुषुप्तौ दर्शने चापि जडाव्यक्तविभासतः ॥ २० ॥</p>
<p>समाधेरेव पुरुषार्थसाधकत्वेन कुतः संसृतिर्भवेदित्यर्थः । ननु<br>
सुषुप्त्यादेरिव नास्य पुरुषार्थसाधकत्वमिति चेदाह - सुषुप्ताविति ।<br>
निर्विकल्पके ज्ञानात्मकवस्तुदर्शने सुषुप्तौ च जडात्मकघटादेरव्यक्तस्य<br>
च विभासनात् [क्: भासनात्] पुरुषार्थासाधनत्वमिति सम्बन्धः ॥ २० ॥</p>
<p>पुरुषार्थासाधनत्वं समाधिस्त्वविकल्पकः ।<br>
शुद्धसंविद्विभातात्मा तद् भूयः संसृतिः कथम् ॥ २१ ॥</p>
<p>नैवं समाधिरित्याह - समाधिस्त्विति । अविकल्पकः<br>
स्वरूपातिरिक्तजडानवभासकः । कुत एवमिति चेदाह - शुद्धेति ।<br>
यस्मादविकल्पकः [क्: दविकल्पः] पूर्णस्वरूपावभासात्मकः तस्माद्<br>
भूय एवंविधसमाधिप्राप्त्यनन्तरं कथं संसृतिः ॥ २१ ॥</p>
<p>एतदेव हि विज्ञानमज्ञानकुलनाशनम् ।<br>
निर्विकल्पसमाध्याख्यं यन्निःश्रेयसकारणम् ॥ २२ ॥</p>
<p>नहीतोऽन्यज्ज्ञानमज्ञानकुलनाशनमित्याह - एतदेवेति । विज्ञानं<br>
स्वरूपभूतं समाधौ प्रकाशमानं ज्ञानं । यन्निःश्रेयस कारणं<br>
तदेतदेवेत्यन्वयः ॥ २२ ॥</p>
<p>एतन्मे शम्स राजेन्द्र सर्वसंशयनाशनम् ।<br>
इत्यापृष्टो महीपालः प्राह तं मुनिपुङ्गवम् ॥ २३ ॥</p>
<p>सर्वसंशयनाशनमेतत् प्रश्नोत्तरम् ॥ २३ ॥</p>
<p>प्। २८६)</p>
<p>शृणु ब्रह्मन् प्रवक्ष्यामि रहस्यं परमं त्विदम् ।<br>
अज्ञानात् संसृतिरियं प्रवृत्ताऽनादिकालतः ॥ २४ ॥</p>
<p>परममत्यन्तं रहस्यम् । समाधिना संसारकारणाज्ञानानिवृत्तिरिति<br>
वक्तुमुपक्रमते - अज्ञानादिति । इयं सर्वानुभवसिद्धा ॥ २४ ॥</p>
<p>सुखदुःखावभासानां प्रवाहात्मतया स्थिता ।<br>
स्वप्नवत् सन्तता सर्वैः सर्वदा ह्यनुभूयते ॥ २५ ॥</p>
<p>कीदृशी संसृतिरित्याह - सुखेति । ननु सर्वानुभवसिद्धत्वात् संसृतेः<br>
सत्यत्वेनानिवृत्त्याऽनिर्मोक्षप्रसङ्ग इत्यत आह - स्वप्नवदिति ।<br>
प्रवाहरूपेण सर्वदाऽनुवर्तमानापि सन्ततापि सर्वैः<br>
स्वप्नवदनुभूयमानत्वेन न सत्येति भावः ॥ २५ ॥</p>
<p>निवृत्तिस्तस्य तु ज्ञानादेवेति प्रविभावितम् ।<br>
तज्ज्ञानं संविकल्पं स्यादज्ञानस्य प्रभादनम् ॥ २६ ॥</p>
<p>स्वप्नवदनुभूयमानत्वादेवाज्ञानमूलकत्वेन तस्याज्ञानस्य सकार्यस्य<br>
[क्: सर्वकार्यस्य] ज्ञानादेव निवृत्तिरिति विद्वद्भिर्निश्चितमित्याह -<br>
निवृत्तिरिति । तच्चाज्ञाननिवर्तकं कीदृशं ज्ञानमिति चेदाह -<br>
तज्ज्ञानमिति । अज्ञानस्य प्रभाधनं निःशेषनाशनं [क्:<br>
षताज्ञानम्] यस्मात् तज्ज्ञानं सविकल्पाख्यं सोऽहमिति<br>
प्रत्यभिज्ञारूपमित्यर्थः । अत्रेदं तत्त्वम् -<br>
वैराग्यादिज्ञानसाधनवतः श्रवणेन परोक्षमात्मतत्त्वज्ञानम् । ततः<br>
परोक्षेण ज्ञाते सम्यङ्मननेन संशयनिवृत्तिः । ततो निदिध्यासनेन<br>
देहादावहम्बुद्ध्यादिरूपदृढवासनायत्तविपरीतभावनावेग##-<br>
शुद्धप्रत्यगात्मापरोक्षज्ञानम् । ततः<br>
शास्त्राधिगतपरात्मप्रत्यगात्मनोरखण्डैकत्वावगाहि [क्:<br>
परमात्म] प्रत्यभिज्ञानं सोऽहमिति । तदेतत् प्रत्यभिज्ञानं<br>
संसारमूलाज्ञाननाशकभिति [क्: भूता] । नन्वेतद्यदि सविकल्पकं<br>
तदा स ह्युक्तो द्वयापेक्षी विनिश्चयः (१।५३) इति प्रत्यभिज्ञोक्तरीत्या<br>
द्वैतविषयत्वेन [क्: यकत्वेन] भ्रमत्वान्नाज्ञाननिवर्तकं<br>
प्रोक्तप्रत्यभिज्ञानमिति चेत् अत्रोच्यते - नहीदं द्वैतविस्ऽयकं ज्ञानम् ।<br>
यथा हि प्राग् दशार्णेषु दृष्टश्चैत्रः क इति पृच्छन्तमाहान्यः सोऽयं<br>
चैत्र इति । ततश्च सोऽयं चैत्र इति वाक्येन न द्वैतमवगम्यते । प्रश्नस्य<br>
स्वरूपमात्रविषयत्वेनोत्तरस्य तदननुरूपतापत्तेः । न च<br>
तदिदंशब्दवाच्ययोर्विरुद्धयोरैक्यं घटते यतः<br>
प्रश्नसमत्वेनैकविषयत्वमुत्तरस्य सम्भवेत् ।<br>
तस्मात्तदिदमित्यंशद्वयेनापि निष्कृष्टं [क्, ख्: निकृष्टम्]<br>
चैत्रपिण्डमात्रं लक्ष्यते । तथा प्रकृतेऽपि सोऽहमित्यभिलापांशद्वयेनापि<br>
प्रत्यभिज्ञातमखण्डचिन्मात्रमेवेति न दोषः । नन्वस्य तर्हि कथं<br>
विकल्पत्वमिति चेच्छृणु सोऽहमित्यभिलापांशानैक्येन<br>
प्रसिद्धविकल्पतुल्यत्वात् । अभिलापांशहीनप्रसिद्धनिर्विकल्पविलक्षणत्वाद्वा<br>
सविकल्पत्वमिति । ननु निर्विकल्पसमाध्यात्मकं ज्ञानमपि<br>
प्रकृतप्रत्यभिज्ञासमानविषयमेवेति । ननु निर्विकल्पसमाध्यात्मकं<br>
ज्ञानमपि प्रकृतप्रत्यभिज्ञासमानविषयमेवेति<br>
कुतस्तस्याज्ञाननिवर्तकत्वमिति [ख्, ग्: ज्ञाना] चेदुच्यते<br>
समानविषयत्वेऽपि स्वोत्पादकसामग्रीभेदात् फलभेद इति । तथा हि -<br>
प्रत्यभिज्ञाने हि<br>
तच्छब्दार्थास्मच्छब्दार्थोपस्थितिसहकृतानात्मवस्तुपरावृत्तं मनः<br>
कारणम् । समाधौ तु निरुक्तोपस्थितत्यनपेक्षं मन एवेति । सोऽयं घट<br>
इत्यादिप्रत्यभिज्ञामात्रं हि अखण्डवस्तुविषयमेव । तथा च<br>
घटमात्रविषयकविकल्पसमानविषयत्वेऽपि सोऽयं घट इति प्रत्यभिज्ञानस्य<br>
फलभेदः सामग्रीभेदकृत एवेति सर्वैरभ्युपेयत्वेन नात्रापूर्वकल्पनं<br>
किञ्चिदस्तीत्यवधेयम् ॥ २६ ॥</p>
<p>प्। २८७)</p>
<p>निर्विकल्पकविज्ञानादज्ञानं न निवर्तते [क्, ग्: विव] ।<br>
निर्विकल्पकविज्ञानं केनचिन्न विरुद्ध्यते ॥ २७ ॥</p>
<p>निर्विकल्पकज्ञानं प्रत्यभिज्ञाभिन्नं समाधिरूपं नाज्ञाननाशकमिति<br>
निरूपयितुमुपक्रमते - निर्विकल्पकेति । कुतो न निवर्तत इति<br>
चेदविरुद्धत्वादित्याह - निर्विकल्पकेति ॥ २७ ॥</p>
<p>प्। २८८)</p>
<p>निर्विकल्पकविज्ञानं सविकल्पसमाश्रयम् ।<br>
विचित्रचित्राभासानां भित्तिवत् सुव्यवस्थितम् ॥ २८ ॥</p>
<p>अत्र दृष्टान्तः - विचित्रेति । चित्राभासानां भित्तिरिव विकल्पानां<br>
निर्विकल्पकं ज्ञानमाश्रयमित्यर्थः ॥ २८ ॥</p>
<p>निर्विकल्पं ज्ञानमिति केवलं ज्ञानमुच्यते ।<br>
तत्रैव हि विकल्पानामुल्लेखात् सविकल्पकम् ॥ २९ ॥</p>
<p>कथमेतदिति चेदाह - निर्विकल्पमिति । केवलं ज्ञानमिति ।<br>
ज्ञेयप्रतिबिम्बरहितं शुद्धं ज्ञानमित्यर्थः । तत्रैवेति । शुद्धज्ञान<br>
एवेत्यर्थः । यथा हि शुद्ध एव दर्पणे बिम्बसाम्मुख्यदशायां<br>
प्रतिबिम्बरूपता एवं शुद्ध एव ज्ञाने सङ्कल्पदशायां तत्तदाकारोल्लेखात्<br>
सविकल्पतेति [क्: ल्पकेति] भावः ॥ २९ ॥</p>
<p>अज्ञानं सविकल्पाख्यज्ञानमेव न चेतरत् ।<br>
तदनेकविधं कार्यकारणात्मतया स्थितम् ॥ ३० ॥</p>
<p>ननु निर्विकल्पज्ञानस्य सविकल्पाश्रयत्वेऽपि कुतो नाज्ञानविरोधित्वमिति चेदाह</p>
<ul>
<li>अज्ञानमिति । न चेतरदिति । न ज्ञानाभावः नाप्यनिर्वचनीयमित्यर्थः ।<br>
अत्रायमागमाभ्युपगमः भगवतः शुद्धचिद्वपुषो हि परमात्मनो<br>
जडव्यावृत्तं यत् स्फुरद्रूपत्वं तदेव स्वातन्त्र्यं मायाशक्त्यभिधम्<br>
तथैवाविद्यावभासनपूर्वकं जगदवभासितमिति । यद्वा न चेतरदिति<br>
ज्ञानाभावमात्रप्रतिषेधार्थः । तत् अज्ञानम् । कारणात्मकं<br>
कार्यात्मकमित्यनेकविधम् ॥ ३० ॥</li>
</ul>
<p>कारणं स्वात्मपूर्णत्वाख्यातिरूपमुदीरितम् ।<br>
चिदात्मा पूर्ण एव स्यादवच्छेदविवर्जनात् ॥ ३१ ॥</p>
<p>द्वैविध्यमेव विवेचयति - कारणमिति । स्वात्मपूर्णत्वाख्यातिरेव<br>
कारणरूपमज्ञानमित्यर्थः । ननु पूर्णत्वाख्यातिरिति ख्यात्यभावो हि<br>
ज्ञानाभाव एवोक्त इत्याशङ्कायां पूर्णत्वाख्याति पदार्थमेव<br>
विवेचयितुमादौ पूर्णतां निरूपयति - चिदात्मेति ॥ ३१ ॥</p>
<p>प्। २८९)</p>
<p>अवच्छेदनहेतूनां कलादीनां हि साधकः ।<br>
तथाविधात्मनः ख्यातिरपूर्णत्वेन या स्थिता ॥ ३२ ॥</p>
<p>कुतोऽवच्छेदवर्जनमिति चेदाह - अवच्छेदनेति । अवच्छेदनस्य हेतुर्निमित्तं<br>
कालो देश आकारो वा इदानीमत्रेत्थमिदमस्तीति त्रयमेव प्रसिद्धम् । नहीदं<br>
त्रयमपि चिदात्मनः परिच्छेदकं भवितुमर्हति प्रतिबिम्बानां दर्पण इव<br>
चिदात्मनस्तत्स्वरूपसाधकत्वात् । नहि स्वस्वरूपसाधकस्य दर्पणस्य<br>
प्रतिबिम्बं परिच्छेदकं भवितुमर्हति । एवं प्रकृतेऽपीति भावः ।<br>
तथाविधात्मनः कालाद्यपरिच्छिन्नस्य याऽपूर्णत्वेन ख्यातिः स्थिता सा<br>
पूर्णत्वाख्यातिरित्युक्ता मूलाज्ञानं भवेदिति सम्बन्धः ॥ ३२ ॥</p>
<p>अत्राधुनाऽस्मीतिरूपा मूलाज्ञानं हि सा भवेत् ।<br>
तस्यैव पल्लवप्रायं देहात्मत्वादिभासनम् ॥ ३३ ॥</p>
<p>अपूर्णख्यातेः स्वरूपमुल्लिखति - अत्रेति । तस्यैव मूलाज्ञानस्यैव ।<br>
पल्लवप्रायं कार्यात्मकं देहात्मत्वादिभासनम् अहं स्थूलोऽहमन्ध<br>
इत्यादिभासनम् कायाज्ञानमिति शेषः । अनिर्वचनीयाज्ञानपक्षे [क्:<br>
नीयज्ञान] तु अत्राधुनास्मीति वृत्तेरज्ञानप्रथमकार्यत्वेन [क्,<br>
ख्: निवृत्ते] मूलाज्ञानत्वमित्यादि ज्ञेयम् ॥ ३३ ॥</p>
<p>अज्ञानस्य निवृत्त्यन्तं संसारो न निवर्तते ।<br>
पूर्णात्मविज्ञानमृते त्वज्ञानं न [क्, ख्: नाति] निवर्तते ॥<br>
३४ ॥</p>
<p>संसारमूलमज्ञानं तन्निवृत्तिश्च ज्ञानादेवेत्याह - अज्ञानस्येति ॥ ३४<br>
॥</p>
<p>तच्च पूर्णात्मविज्ञानं द्विविधं सुव्यवस्थितम् ।<br>
परोक्षमपरोक्षं च परोक्षं गुरुशास्त्रतः ॥ ३५ ॥</p>
<p>तच्चेति । अज्ञाननिवर्तकं चेत्यर्थः । गुरुशास्त्रत गुरूक्तशास्त्रश्रवणात् ।<br>
जातमिति शेषः । गुरुशास्त्रत इत्यनाश्रितगुरोर्न ज्ञानमिति सूचनाय ॥ ३५ ॥</p>
<p>प्। २९०)</p>
<p>तत् साक्षात् पुरुषार्थस्य न कारणमिति स्थितम् ।<br>
यादृशं ते भवेज्ज्ज्ञानं शास्त्रश्रुतिसमुद्भवम् ॥ ३६ ॥</p>
<p>तत् परोक्षज्ञानम् । न साक्षात् पुरुषार्थस्य संसारदुःखनिवृत्तेः कारणम्<br>
[क्: कारणत्वम्] । अष्टावक्रं प्रति जनक आह - यादृशं त इति ।<br>
शास्त्रश्रुत्या शास्त्रश्रवणेन समुद्भवो यस्य । परोक्षमिति यावत् ॥ ३६ ॥</p>
<p>श्रद्धामात्राभ्युपगतं फलदं न प्रचक्षते ।<br>
अपरोक्षं हि विज्ञानं समाधिपरिपाकजम् ॥ ३७ ॥</p>
<p>श्रद्धामात्रेणाभ्युपगतं निश्चितं फलदं न परोक्षज्ञानस्य<br>
साक्षादपरोक्षसंसारभ्रमनिवर्तकत्वाभावादिति भावः । परोक्षज्ञानस्य<br>
साक्षात् पुरुषार्थासाधकत्वे केन द्वारेण तत्साधकत्वमिति<br>
चेदपरोक्षज्ञानद्वारेणेत्याह - अपरोक्षमिति । न तदप्यापातरूपं<br>
देहादिवासनाप्रतिबद्धं पुमर्थसाधकमित्याह - समाधीति । समाधेः<br>
परिपाकः प्रकर्षः तेन जातं निष्प्रकम्पमिति यावत् । अयं भावः -<br>
देहाद्यहम्भावादिरूपवासनायाश्चिरसङ्गतत्वेन मलिनधियां<br>
सकृदपरोक्षे जातेऽपि तस्यापातज्ञानस्य<br>
दृढसंस्कारानाधायकत्वेनाप्रयोजकत्वात् समाधिप्रकर्षसिद्धतज्ज्ञानेन<br>
दृढसंस्काराधानाद् दृढदेहाद्यहम्भावादिवासनाविगलनान्न<br>
भूयोऽनर्थसङ्गरिति ॥ ३७ ॥</p>
<p>सप्रपञ्चाज्ञाननाशक्षमं शुभफलावहम् ।<br>
समाधिर्ज्ञानपूर्वस्तु विज्ञानं जनयेत् खलु ॥ ३८ ॥</p>
<p>सप्रपञ्चेति । देहात्मज्ञानवद् दृढं संशयविपर्ययापराहतं<br>
शुद्धसंविदात्मविषयकमपरोक्षज्ञानमेव<br>
सप्रपञ्चाज्ञाननाशनसमर्थं मोक्षफलावहं चेत्यर्थः । ननु<br>
समाधिप्रकर्ष एवैवंविधमपरोक्षं ज्ञानं जनयति तथा च सर्वेषां<br>
जाग्रदादिषु प्रोक्तसमाधिपरम्परायाः सत्त्वाज्ज्ञानं कुतो नेति चेदाह -<br>
समाधिरिति । ज्ञानपूर्व इति । परोक्षज्ञानपूर्वक इत्यर्थः । विज्ञानम्<br>
अपरोक्षज्ञानम् ॥ ३८ ॥</p>
<p>प्। २९१)</p>
<p>तस्मादज्ञानिनां नार्थः समाधौ सम्भवत्यपि ।<br>
यथाऽविदितमाणिक्यः पश्यन् कोशगृहे मणिम् ॥ ३९ ॥</p>
<p>तस्मात् परोक्षज्ञानाभावात् । समाधौ सत्यप्यज्ञानिनां न पुरुषार्थः<br>
सम्भवतीति सम्भन्धः । नन्वेवमपि शास्त्रार्थज्ञानां<br>
परोक्षज्ञानसत्त्वेन तेषां निरुक्तस्वाभाविकसमाधिभिः कुतो न पुरुषार्थ<br>
इत्याशङ्क्य सदृष्टान्तं समाधातुमुपक्रमते - यथेति ।<br>
परोक्षतोऽविदितं माणिक्यं येन स पुरुषः । अर्थात् कोशगृहमुपगतो<br>
माणिक्यं पश्यन्नपिदं तन्माणिक्यमिति न जानातीत्यन्वयः ॥ ३९ ॥</p>
<p>न जानाति यथाण्यस्तु श्रुतज्ञातमणिः क्वचित् ।<br>
दृष्ट्वा प्रत्यभिजानाति तत्परो मणिमञ्जसा ॥ ४० ॥</p>
<p>यथा च श्रुतो लक्षणश्रवणेन ज्ञातः [क्: श्रुतेन लक्षणश्रवणे<br>
ज्ञातः; ख्: श्रुतः इत्येव] परोक्षतो ज्ञातो मणिर्येन स पूर्वस्मादन्यः<br>
पुरुषः क्वचित् कोशगृहादौ मणिं दृष्ट्वा तत्परः सन् [क्, ख्:<br>
स] मणिं सोऽयं मणिरिति प्रत्यभिजानाति ॥ ४० ॥</p>
<p>अतत्परः श्रुतमपि भूयः पश्यन् मणिं क्वचित् ।<br>
न विजानाति तदिह ब्रह्मन् सुनिपुणोऽपि सन् ॥ ४१ ॥</p>
<p>श्रुतमणिरप्यन्यो यदाऽतत्परो मणिं दृष्ट्वा किमिदमिति विचारपरस्तदा<br>
[ख्, ग्: विचारा] श्रुतमपि मणिं भूयः पश्यन्नपि सुनिपुणोऽपि सन्<br>
इह लोके तत् तस्माद् अतत्परत्वाद्धेतोः सोऽयं मणिरिति न विजानाति ॥ ४१ ॥</p>
<p>तथा मूढा न विन्दन्ति फलं विज्ञानसंश्रयम् ।<br>
अज्ञातत्वात् पण्डितास्तु श्रुतज्ञानयुता अपि ॥ ४२ ॥</p>
<p>एवं दृष्टान्तमुपपाद्य दार्ष्टान्तिके सङ्गमयति - तथेति । मूढाः<br>
परोक्षेणाज्ञातत्वात् स्वाभाविकसमाधिभिर्विज्ञानसंश्रयं<br>
फलमज्ञाननाशनं न विन्दन्ति । पण्डिताः शास्त्रज्ञास्तु<br>
श्रुतजनितपरोक्षज्ञानयुता अपि न विजानन्तीत्यन्वयः ॥ ४२ ॥</p>
<p>प्। २९२)</p>
<p>अतत्परत्वहेतोस्तु न विजानन्ति सर्वथा ।<br>
यथा हि तारकां पश्यन्नपि जानाति न क्वचित् ॥ ४३ ॥</p>
<p>अतत्परत्वहेतोरिति । देहादिविलक्षणं परचिन्मयं मद्वपुः शास्त्रोदितं<br>
सर्वथा तत्<br>
साधनसम्पादनेनापरोक्षीकर्तव्यमित्यभिनिवेशानासादनाद्धेतोरित्यर्थः ।<br>
पुनरस्यार्थस्यातिसूक्ष्मत्वाद् दृष्टान्तान्तरेण निरूपणमारभते -<br>
यथेति । मूढो न जानातीत्यन्वयः ॥ ४३ ॥</p>
<p>मूढः श्रुतज्ञानहीनः श्रुतज्ञानयुतोऽपि वै ।<br>
पश्यन्नपि च नो वेत्ति तत्परत्वविवर्जनात् ॥ ४४ ॥</p>
<p>श्रुतज्ञानहीन इति । शुक्रतारालक्षणश्रवणजन्यज्ञानहीन इत्यर्थः ।<br>
एवंविधो मूढ आकाशे क्वचित्काले शुक्रतारकां पश्यन्नपि सेयं<br>
शुक्रतारकेति न जानाति । अन्यः श्रुतज्ञानयुतोऽपि तत्परत्वविवर्जनाद् मया<br>
श्रुक्रतारका सर्वथा ज्ञातव्येत्यभिनिवेशवर्जनात् तत्तारकां पश्यन्नपि नो<br>
वेत्ति ॥ ४४ ॥</p>
<p>यस्तु श्रुत्वा शुक्रतारां दिगाकारादिलक्षणैः ।<br>
मया ज्ञेयं सर्वथेति तत्परो बुद्धिमान् नरः ॥ ४५ ॥</p>
<p>यस्तु दिगाकारादिलक्षणैः पश्चिमदिग्गता सूर्यास्तानन्तरं दृश्या<br>
भास्वराकारा शुभ्रवर्णा शुक्रतारेति लक्षणवाक्यैः श्रुत्वा मया<br>
शुक्रतारास्वरूपं सर्वथा ज्ञेयमिति तत्परो बुद्धिमानूहापोहकुशलो नरः<br>
प्रत्यभिज्ञास्यतीत्यन्वयः ॥ ४५ ॥</p>
<p>एकाग्रमानसः पश्यन् प्रत्यभिज्ञास्यति स्फुटम् ।<br>
एवमज्ञानतो मूढाश्चान्ये तात्पर्यवर्जनात् ॥ ४६ ॥</p>
<p>एकाग्रमानसः तदितरपरावृत्तमनस्कः । दृष्टान्तसिद्धार्थं<br>
दार्ष्टान्तिके योजयति - एवमिति । मूढाः परोक्षज्ञानाभावात् [ख्:<br>
परोक्षा] । अन्ये शास्त्रजनितपरोक्षज्ञानवन्तस्तात्पर्यस्य<br>
मयैतदात्मतत्त्वं सर्वथा ज्ञेयमिति तत्परत्व(त्वस्य) वर्जनान्न<br>
विजानन्तीति योजना ॥ ४६ ॥</p>
<p>न विजानन्ति स्वात्मानं ब्रह्मन् सत्सु समाधिषु ।<br>
भिक्षामटति दुर्दैवाद् यथा वै विस्मृताकरः ॥ ४७ ॥</p>
<p>क्षणिकसमाधिषु सत्स्वपि तात्पर्याभावाच्छास्त्रज्ञाः स्वात्मानं न विजानन्ति<br>
। अत्रेदं तत्त्वम् - आदौ शास्त्रादिना देहादिव्यावृत्तं प्रत्यगात्मतत्त्वं<br>
जगद्व्यावृत्तं परात्मतत्त्वं च चिदेकरसमपरिच्छिन्नमिति परोक्षतो जानाति ।<br>
ततः परोक्षतो ज्ञाते<br>
युक्त्यनुचिन्तनात्मकमननाभिधश्रुत्यनुगतसत्तर्केणाशेषसंशयमपोहति<br>
। ततो<br>
देहादिदृश्यव्यावृत्तापरिच्छिन्नचिद्रूपोऽहमित्याकारकचित्तवृत्तिप्रवाहीकर<br>
णात्मकध्यानाभिधनिदिध्यासनं करोति । तेन<br>
देहाद्यहम्प्रत्ययरूपविपरीतभावना शिथिलीभवति । ततः<br>
प्रोक्तनिदिध्यासनपरिपाकात्<br>
प्रोक्ताकारवृत्तेरयत्नेनानुवृत्तिरूपसविकल्पसमाधिर्भवति । अत्र<br>
सविकल्पसमाधौ ध्येयध्यात्रादिभेदपरिस्फूर्तिरस्ति [क्: ध्यानादि] ।<br>
एतस्यैवाभ्यासप्रकर्षेण परिपाके एवमहं ध्यायामित्यन्तः<br>
सूक्ष्माभिमानांशविगलने ध्येयशुद्धचिन्मात्रात्मकस्थितिपरिशेषो<br>
निर्विकल्पसमाधिः । एतद्धि शुद्धात्मतत्त्वस्यापरोक्ष(क्ष्य)म् । ततो<br>
व्युत्थाय समाधौ स्फुरितं शुद्धस्वात्मरूपं शास्त्रतो विदितं<br>
परात्मरूपञ्च प्रत्यवमृश्य स एवाहमिति प्रत्यभिजानाति । तथा च<br>
मूढशास्त्रज्ञयोः परोक्षज्ञानतत्परत्वयोरभावात् प्रत्यवमर्शानुदयेन<br>
प्रत्यभिज्ञानानुदयान्न पुरुषर्थसिद्धिरिति । (दुर्दैवादिति ।) एतदेव<br>
दृष्टान्तद्वारेणाह - भिक्षामिति । तथैते इति शेषः ॥ ४७ ॥</p>
<p>प्। २९३)</p>
<p>तस्मादेता दशाः सर्वाः समाधीनां निरर्थ(र्थि)काः ।<br>
अत एव शिशूनां हि सर्वदा निर्विकल्पकम् ॥ ४८ ॥</p>
<p>तस्मादिति । प्रत्यभिज्ञायामनुपयुक्तत्वादित्यर्थः । समाधीनामेताः<br>
प्रोक्तजाग्रत्स्वप्नाद्यन्तरालरूपा दशाः । अत एव निरर्थकत्वादेव ।<br>
सद्योजाग्रत्स्वप्नाद्यन्तरालरूपा दशाः । अत एव निरर्थकत्वादेव ।<br>
सद्योजनितशिशूनां सर्वदा अविच्छिन्नमक्षणिकमपि यच्छुद्धचिद्विषयकं<br>
निर्विकल्पकमस्तीति शेषः ॥ ४८ ॥</p>
<p>न फलं साधयेद् ब्रह्मन् अज्ञानस्यानिवृत्तितः ।<br>
प्रत्यभिज्ञात्मकं यत्तु ज्ञानं स्यात् सविकल्पकम् ॥ ४९ ॥</p>
<p>तन्नाज्ञाननिवृत्तिरूपं फलं स्वकार्यं साधयेत् । कुत एतज्ज्ञातमिति<br>
चेदज्ञानानुवृत्तेरित्याह - अज्ञानस्यानिवृत्तित इति । तस्मात्<br>
प्रत्यभिज्ञात्मकं प्रोक्तयुक्त्या सविकल्पकरूपं<br>
ज्ञानमेवाज्ञाननाशकमित्याह - प्रत्यभिज्ञात्मकमिति ॥ ४९ ॥</p>
<p>प्। २९४)</p>
<p>तदेव संसारमूलमज्ञानं विनिवर्तयेत् ।<br>
अनेकजन्मसु कृतैः सन्तुष्टा स्वात्मदेवता ॥ ५० ॥</p>
<p>एवंविधप्रत्यभिज्ञानस्य साधनदौर्लभ्यादतिदौर्लभ्यमाह - अनेकेति ।<br>
कृतैः सुकृतैरिति शेषः ॥ ५० ॥</p>
<p>यदा तदा मूक्षुत्वं नान्यदा कल्पकोटिभिः ।<br>
चेतनत्वं जन्मवत्सु परमं दुर्लभं भवेत् ॥ ५१ ॥</p>
<p>यदा भवतीति शेषः । अन्यदा सुकृताभावे काम्यनिषिद्धकर्मभिर्नीतैः<br>
कल्पकोटिभिरपि कालैर्न मुमुक्षुत्वं प्राप्यत इत्यर्थः ।<br>
मुमुक्षुत्वसाधनमप्यतिदुर्लभमित्याह - चेतनत्वमिति ॥ ५१ ॥</p>
<p>सुदुर्लभं तेष्वपि च मानुषं जन्म सर्वथा ।<br>
तत्रापि सूक्ष्मबुद्धित्वमत्यन्तं हि सुदुर्लभम् ॥ ५२ ॥</p>
<p>तेष्वपि चेतनेष्वपि । तत्रापि मानुषत्वे प्राप्तेऽपि ॥ ५२ ॥</p>
<p>पश्य ब्रह्मन् स्थावराणां शतांशेनापि सम्मितम् ।<br>
न दृश्यते जङ्गमं वै तेषामपि शतांशतः ॥ ५३ ॥</p>
<p>एतदेवोदाहरणेन विशदयति - पश्येति । तेषामपि जङ्गमानामपि ॥ ५३ ॥</p>
<p>समं नास्ति मनुष्यत्व्ऽम् तत्रापि परिभावय ।<br>
पशुतुल्याः प्रदृश्यन्ते मनुष्याणां हि कोटयः ॥ ५४ ॥</p>
<p>मनुष्यत्वं मनुष्यजातिः । तत्रापि मनुष्येष्वपि जन्मना [ख्: जन्मतो; ग्:<br>
जन्मनो] मनुष्या अपि व्यवहारे पशुतुल्याः ॥ ५४ ॥</p>
<p>ये न जानन्ति सदसत् पुण्यं वा पापमेव वा ।<br>
अन्येऽपि कोटिशो मर्त्याः प्रवृत्तः कामनापराः ॥ ५५ ॥</p>
<p>एतदेव स्पष्टमाह - य इति । सत् सुवृत्तम् । असद् दुर्वृत्तम् । अन्येऽपि<br>
ऊहापोहकुशला बुद्धिमन्तोऽपि । कामनापराः सन्तः प्रवृत्तः<br>
प्रवृत्तिमार्गाश्रिताः ॥ ५५ ॥</p>
<p>प्। २९५)</p>
<p>गतागतं रोचयन्ते पाण्डित्याभासगर्विताः ।<br>
एवंविधजनानां तु केऽप्यन्ये बुद्धिमद्विधाः ॥ ५६ ॥</p>
<p>गतागतं स्वर्गाद्यनित्यफलम् । तेऽपि शास्त्रज्ञाः कुतो न परमार्थफलं<br>
वाञ्छन्तीति चेदाह - पाण्डित्येति । पाण्डित्याभासेन ज्ञानाभासेन गर्विता<br>
अभिमानं प्राप्ताः । अभिमानवतां सदसद्विवेकाभावः स्पष्ट एवेति भावः ।<br>
एवंविधशास्त्रजनानां मध्ये केऽपि बुद्धिमद्विधाः किञ्चिद्विवेकनिपुणाः ॥<br>
५६ ॥</p>
<p>मालिन्यशेषचित्तास्तेऽप्यद्वैतपदनास्तिकाः ।<br>
भगवन्माययाच्छन्नमद्वैतं परमं पदम् ॥ ५७ ॥</p>
<p>पापसंस्कारमालिन्यशेषचित्ता द्वैतपरिनिष्ठयाऽद्वैतपदापह्नवपराः ।<br>
कथमेवमिति चेदद्वैतज्ञानमतिदुर्लभमित्याह - भगवदिति ॥ ५७ ॥</p>
<p>कथं सर्वैः समासाद्यं मायान्धैर्मन्दभाग्यकैः ।<br>
मायान्धानां तत्पदं तु न बुद्धिमुपरोहति [ख्: मव] ॥ ५८ ॥</p>
<p>मन्दभाग्यकैरिति [क्, ख्: रित्यर्थः] ।<br>
अत्यन्तपुण्यपाकादेवाद्वैतज्ञानमिति भावः ॥ ५८ ॥</p>
<p>अन्ये दुर्भागधेयास्ते बुद्ध्यारूढमपीह ये ।<br>
वृथाभिनिविशा [क्, ख्: निविशन्ति] भूयोऽपह्नुवन्ति<br>
कुकल्पनैः ॥ ५९ ॥</p>
<p>एवं मायान्धानां दुर्भाग्यानामद्वैतात्मपदं श्रुतमपि न<br>
बुद्ध्यारूढं भवतीत्युक्त्वा इतोऽप्यन्ये बुद्ध्यारूढमपि परित्यजन्तीत्याह ##-<br>
आग्रहं कुर्वन्ति ये तादृशाः कुकल्पनैः कुतर्कैरपह्नुवन्ति ।<br>
द्वैतमतमस्मदीयं न परित्याज्यमित्याग्रहेण निर्विषयकं ज्ञानं नास्त्येव<br>
अस्ति चेद् घट इवोपलभ्येत इत्यादि कुतर्कैरपलपन्तीति भावः ॥ ५९ ॥</p>
<p>प्। २९६)</p>
<p>अहो भगवती माया पश्यन्तोऽपि महत्पदम् ।<br>
चिन्तामणि हस्तगतं त्यजन्ति हि कुकल्पनैः ॥ ६० ॥</p>
<p>एतदपि मायाविलास एवेत्याह - अहो इति । महत्पदम्<br>
अप्रिच्छिन्नाद्वैतात्मपदम् । हस्तगतं चिन्तामणिं काचखण्डोऽयमिति<br>
कुकल्पनैरेव त्यजन्ति ॥ ६० ॥</p>
<p>येषां समाराधनेन तुष्टा [ख्: सन्तुष्टा पर] सा स्वत्मदेवता ।<br>
ते मायया विनिर्मुक्ताः सुतर्काः श्रद्धया युताः ॥ ६१ ॥</p>
<p>कुत एवमिति चेद्देवतानुग्रहाभावादित्याह - येषामिति । देवतानुग्रहेणैव<br>
सुतर्कश्रद्धाभ्यां श्रेयःप्राप्तिरिति भावः ॥ ६१ ॥</p>
<p>पराद्वये समाश्वस्ताः प्राप्नुवन्ति परं पदम् ।<br>
तत्क्रमं तेऽभिधास्यामि ब्रह्मन् संशृणु संयतः ॥ ६२ ॥</p>
<p>तत्क्रमं परश्रेयःप्राप्तिक्रमम् ॥ ६२ ॥</p>
<p>अनन्तजन्मसुकृतैर्देवताभक्तिराप्यते ।<br>
तया संराध्य सुचिरं तत्प्रसादात्ततः परम् ॥ ६३ ॥</p>
<p>अनन्तेति । अनन्तजन्मसुकृतैः सत्सङ्गाद्देवतामाहात्म्यश्रुतेर्भक्तिराप्यते ।<br>
तया भक्त्या । ततः परं वैरस्यं प्राप्नुयादित्यन्वयः ॥ ६३ ॥</p>
<p>वैरस्यं भोगवृन्देषु तत्परत्वं च प्राप्नुयात् ।<br>
वैराग्यतत्परत्वाभ्यां श्रद्धया चापि सङ्गतः ॥ ६४ ॥</p>
<p>देवताप्रासादाद् विचारोदयस्ततो भोगवृन्देषु विषयेषु दोषदृष्ट्या<br>
वैरस्यम् रसो रागस्तद्विगमो वैरस्यम् [क्, ख्: वैरस्यम् नास्ति]<br>
वैराग्यमिति यावत् । ततो विषयवैमुख्येन श्रेयःसाधनानां<br>
श्रद्धागुरुसेवादीनां तत्परो भवतीत्याह - वैरस्यमित्यादि ॥ ६४ ॥</p>
<p>सद्गुरुं प्राप्य तत्प्रोक्त्या वेत्त्यद्वैतं परं पदम् ।<br>
एतज्ज्ञानं परोक्षं वै ह्यस्त्यद्वैतमितीह यत् ॥ ६५ ॥</p>
<p>तत्प्रोक्त्या तद्वचनेन । एतज्ज्ञानं गुरुवाक्यश्रवणजन्यं ज्ञानम् ।<br>
कीदृशं तत् परोक्षज्ञानमिति चेदाह - अस्तीति ॥ ६५ ॥</p>
<p>प्। २९७)</p>
<p>ततो विचारयेत् सम्यगद्वैतं स्वात्मदैवतम् ।<br>
उपपाद्य सुतर्कैस्तु संशयांस्तेन नाशयेत् ॥ ६६ ॥</p>
<p>ततः श्रवणजनितपरोक्षज्ञानानन्तरम् ।<br>
परोक्षज्ञानमद्वैतात्मदैवतमेवमुपपद्यते [क्: मेवोपपद्यते] न<br>
वेत्यागमानुगतसुतर्कैरुपपाद्योपपत्तिं प्रापय्य [क्, ख्: प्राप्य]<br>
विचारयेत् निश्चयविषयं कुर्यात् । तेन एवंविधविचारेण मननात्मकेन<br>
संशयान् नाशयेत् । संशयानिति वचनेन<br>
साधनज्ञानाद्वैतमोक्षादिगताखिलसंशयस्य नाशनीयत्वं ज्ञापितम् ॥ ६६<br>
॥</p>
<p>अथ निश्चितमात्माख्यतत्त्वमद्वयमादरात् ।<br>
अनुधययेदाऽपरोक्षं हठवृत्त्यापि यत्नतः ॥ ६७ ॥</p>
<p>अथ एवं मननानन्तरम् । मननेन निश्चितमद्वयात्मतत्त्वमनुध्यायेत्<br>
तन्मात्राकारं चित्तं धारयेत् । तच्चादरात् । आदरोऽनुपेक्षणम् अवश्यं<br>
मयैतद् ध्यात्वा ज्ञेयमित्यभिमानः । यदि चित्तमतिचञ्चलमिति तन्मात्राकारं<br>
धारयितुं न शक्यते तदापि यत्नतो हठवृत्त्यापि धारयेदेव न ततो विरमेत् ।<br>
यत्नस्तु सुतीव्रः हस्तं हस्तेन सम्पेष्य दन्तान् दन्तैर्विचूर्णयन् ।<br>
अङ्गान्यङ्गैः समाक्रम्य जयेदादौ स्वकं मनः ॥ (यो० वा० सा० ४।<br>
१७) इति वासिष्ठोक्तः [क्, ख्: वासिष्ठोक्तेः] । हठवृत्तिस्तु<br>
प्राणसंयमधारणादिरूपा । कियत्कालमेवमनुध्येयमिति चेदाह -<br>
आपरोक्षमिति । अपरोक्षानुभवपर्यन्तमित्यर्थः ॥ ६७ ॥</p>
<p>ततो विकल्पविषयीकृत्य ध्यातं परं पदम् ।<br>
संसारमूलमज्ञानं नाशयेन्नात्र संशयः ॥ ६८ ॥</p>
<p>ततः एवं निदिध्यासनेन प्रत्यगात्मतत्त्वापरोक्षानन्तरम् । ध्यातं<br>
प्रत्यगात्मतत्त्वम् । परं पदं परात्मतत्त्वं [ख्: परमात्म] च<br>
विकल्पविषयीकृत्य सोऽहमिति प्रत्यभिज्ञायेति यावत् । अस्य<br>
प्रत्यभिज्ञानस्याखण्डवस्तुविषयत्वेन निर्विकल्पसमाधितुल्यत्वेऽपि<br>
सामग्रीफल्योर्भेदाद्विकल्पत्वमिति ज्ञेयम् । एवं<br>
विकल्पविषयीकृतमद्वैतात्मतत्त्वमज्ञानं नाशयेत् ॥ ६८ ॥</p>
<p>प्। २९८)</p>
<p>पक्वध्याने निर्विकल्पे समाध्याख्ये परं पदम् ।<br>
आसाद्य पश्चात् संस्मृत्य प्रत्यभिज्ञानवान् भवेत् ॥ ६९ ॥</p>
<p>एतदेव पुनर्विशदयति - पक्वेति । श्रवणमननाभ्यां निश्चितस्य<br>
प्रत्यगात्मतत्त्वस्यानुध्याने पक्वे सत्येवंविधपक्वध्यानमेव<br>
निर्विकल्पसमाधिः । अयमत्र विवेकः - ध्यानमेव परिपाकतारतम्येन<br>
सविकल्पसमाधिर्निर्विकल्पसमाधिश्च । तथा हि - शुद्धात्माकारमेव<br>
चित्तं चिरं तिष्ठत्विति सङ्कल्प्य तत्सङ्कल्पमविस्मरन्<br>
संस्काररूपेणानुवर्तयन् चित्ते ध्येयावष्टम्भानुवर्तनेन यावन्मध्ये<br>
मध्ये सङ्कल्पविस्मरणेन ध्येयाकारता चित्ते विच्छिद्यते तावत्तद् ध्यानम् ।<br>
एवंविधद्यानाभ्यासप्रकर्षेणाभिमतकालपर्यन्तं<br>
सङ्कल्पसंस्काराविच्छेदेन चित्ते ध्येयाकारतानुवृत्तौ सविकल्पसमाधिः ।<br>
एतत्समाध्यभ्यासप्रकर्षेण<br>
सङ्कल्पसंस्कारमनपेक्ष्याभिमतकालपर्यन्तं चित्ते ध्येयाकारतानुवृत्तौ<br>
निर्विकल्पसमाधिरिति [ख्: कल्पक] । यदुक्तं परमानन्दे -</p>
<p>संस्मृतावपि विच्छेदाद् ध्यानं प्रोक्तं महेश्वरि ॥<br>
अविच्छेदात् संस्मृतौ तु समाधिः स्याद् गुणात्मकः ।<br>
असंस्मृतावविच्छेदत् समाधिः फलमुच्यते ॥ इति ।</p>
<p>एवंविधपक्वध्यानात्मकनिर्विकल्पसमाधौ परं पदं शुद्धं<br>
प्रत्यगात्मतत्त्वमासाद्य विषयीकृत्य पश्चाद् व्युत्थानोत्तरक्षणे<br>
समाधावनुभूतं प्रत्यगात्मतत्त्वं शास्त्रतो निर्णीतं परात्मतत्त्वं च<br>
संस्मृत्य सोऽद्वैतात्माऽहमस्मीति प्रत्यभिज्ञानवान् भवेदित्यन्वयः । ननु<br>
समाधेर्निर्विकल्पप्रकाशत्वेन ततो व्युत्थितस्य कथं तत्स्मरणम्<br>
सविकल्पसंस्कारस्यैव स्मृतिजनकत्वात् । तथा हि - निर्विकल्पो हि केवलं<br>
घटादिविषयप्रकाश एव न तत्संस्कारः स्मृतिजनकः । अन्यथा मार्गे<br>
गच्छतो निर्विकल्पदृष्टनिखिलवस्तुस्मृतिप्रसङ्गः । नहि मार्गे निर्विकल्पं<br>
दृष्टं सर्वं स्मर्यते घटोऽयं पटोऽयमिति सविकल्पज्ञातस्यैव स्मरणात् ।<br>
अत एव निर्विकल्पदृष्टे यावदंशे सविकल्पसम्पत्तिस्तावदंशस्यैव किञ्चिदिति<br>
उच्च [क्, ख्: उच्चरति] इति मनुष्य इति पुरुष इति देवदत्त इति स्मृतिभेद<br>
उपपद्यत इति चेत् ? अत्र केचित् - समाध्युत्तरक्षणे सविकल्पद्वारैव<br>
स्मृतिरित्याहुः । परे तु शुद्धस्य प्रत्यगात्मनः सविकल्पविषयत्वायोगात्<br>
समाध्यनुभवादेव स्मृतिः । न च सविकल्पसमाधौ शुद्धस्य<br>
विषयत्वमस्तीति वाच्यम् सविकल्पसमाधेः प्रोक्तसङ्कल्पात्मकत्वेन<br>
शुद्धस्वरूपाविषयत्वात् । ननु निर्विकल्पसंस्कारस्य कथं<br>
स्मृत्याध्यायकत्वमिति चेदुच्यते - नहि सविकल्पादेव स्मृतिरिति नियमः ।<br>
विकल्पो हि भेदाभासः मार्गे निर्विकल्पदृष्टानामपि<br>
किञ्चिदित्यादिसमान्यरूपेण स्मृतिसम्भवात् । अत एव सुषुप्तौ निर्विकल्पद्रष्टुः<br>
प्रोक्ताव्यक्तस्मृतिरुपपादितोपपद्यते [क्, ख्: रूपतापा] ।<br>
निर्विकल्पसमाध्यस्मृतिप्रसङ्गाच्च । तथा च यज्ज्ञाने यस्य यावानंशः<br>
सम्यक् स्फुरति तावदंशेन तस्य कालान्तरे स्मृतिः । दृश्यस्य हि न<br>
सर्वोऽप्यंशः सर्वज्ञाने स्फुरति किन्तु यथारुचि यथार्थित्वम् (२।१८)<br>
इत्यादिप्रत्यभिज्ञोक्तरीत्या कश्चिदेवांशः स्फुरति । अत एव सर्वो विकल्पः<br>
स्मृतिरिति शास्त्रज्ञसमयसङ्गतिः । तथा च निर्विकल्पसमाधौ<br>
शुद्धस्वरूपस्फूर्त्या शुद्धस्वरूपस्मृतिरुपपद्यत इति प्राहुः ।<br>
एतद्विस्तरस्तु प्रत्यभिज्ञातात्पर्यविवृतौ द्रष्टव्यः ॥ ६९ ॥</p>
<p>प्। २९९)</p>
<p>सोऽद्वैतात्माऽहमस्मीति त्वपरोक्षविकल्पतः ।<br>
संसारमूलमज्ञानं साङ्गं नाशयति द्रुतम् ॥ ७० ॥</p>
<p>एवंविधप्रत्यभिज्ञारूपादपरोक्षविकल्पात् । साङ्गं समग्रं सकार्यमिति<br>
यावत् । प्रत्यभिज्ञातात्मतत्त्वो नाशयति ॥ ७० ॥</p>
<p>प्। ३००)</p>
<p>ध्यानस्य परिपाको हि विकल्पपरिवर्जनम् ।<br>
विकल्पो विविधख्यातिरेकधा निर्विकल्पकः ॥ ७१ ॥</p>
<p>पक्वध्यानमेव निर्विकल्प इति यदुक्तं तद्विवेचयति - ध्यानस्येति ।<br>
विकल्पपदार्थमेवाह -विकल्प इति । विविधा अनेकविधा ख्यातिर्विकल्पः ।<br>
एकधा एकविधा ख्यातिर्निर्विकल्पकः । नीलो घट इत्यत्र ज्ञानं घटो नील<br>
इत्याकारत्रैविध्याद् [क्: त्रैविध्यविक] विकल्पत्वम् ।<br>
समाधेर्घटाद्याकारत्वाभावेन ज्ञानैकरूपत्वान्निर्विकल्पत्वम् ॥ ७१ ॥</p>
<p>अन्यानुल्लेखमात्रेण विकल्पो वर्जितो भवेत् ।<br>
विकल्पे वर्जिते पश्चान्निर्विकल्पं स्वतः स्थितम् ॥ ७२ ॥</p>
<p>कथं ज्ञानस्य निर्विकल्पतासम्पत्तिरिति चेदाह - अन्येति ।<br>
अनात्मोल्लेखरूपमनोव्यापारवर्जनमात्रेण ज्ञाने विविधाकारता निवर्तत<br>
इत्यर्थः । मात्रशब्देन साधनाल्पत्वात् सुसाध्यत्वं द्योतितम् ।<br>
विकल्पवर्जनमात्रेण निर्विकल्पतासम्पत्तिरित्याह - विकल्प इति ॥ ७२ ॥</p>
<p>चित्रे विमृष्टे यद्वत्तु शुद्धा भित्तिर्हि संस्थिता ।<br>
सम्पादनं शुद्धभित्तेश्चित्रसम्मार्ष्टिरेव हि ॥ ७३ ॥</p>
<p>अत्र दृष्टान्तः - चित्र इति । सम्मार्ष्टिः सम्मार्जनम् ॥ ७३ ॥</p>
<p>एवं विकल्पस्यापोहे निर्विकल्पं मनः स्वतः ।<br>
निर्विकल्पात्मसम्पत्तिर्विकल्पत्याग एव हि ॥ ७४ ॥</p>
<p>दार्ष्टान्तिके योजयति - एवमिति । अपोहे अनुल्लेखनेन निरसने ॥ ७४ ॥</p>
<p>नातोऽधिकं [क्: ततो] किञ्चिदस्ति पदं प्राप्यं हि पावनम् [क्:<br>
पावकम्] ।<br>
अत्र मुह्यन्ति विबुधा अपि मायामहित्वतः ॥ ७५ ॥</p>
<p>यथा हि दर्पणसम्मुखतो बिम्बापसारणमात्रेण<br>
शुद्धदर्पणस्वरूपसिद्धिरेवमनुल्लेखमात्रेण निर्विकल्पतासिद्धिरित्युक्त्वा<br>
निर्विकल्पस्वरूपमेव परमं फलं नातोऽधिकं किञ्चिदस्तीत्याह - नात इति ।<br>
पावनमिति । संसारदुःखदोषवर्जितत्वात् पावनमित्यर्थः । अत्र<br>
नित्यप्राप्तैवंविधस्वरूपप्राप्तौ विबुधाः पण्डिता अपि महित्वतः<br>
माहात्म्यात् ॥ ७५ ॥</p>
<p>प्। ३०१)</p>
<p>सुबुद्धानां क्षणेनैव पदमेतद्धि लक्षितम् ।<br>
त्रिधाऽधिकारिणो ब्रह्मन् उत्तमाधममध्यमाः ॥ ७६ ॥</p>
<p>सुबुद्धानाम् उत्तमाधिकारिणाम् । लक्षितं भवेदिति शेषः । एतदेव विशदयति</p>
<ul>
<li>त्रिधेत्यादि ॥ ७६ ॥</li>
</ul>
<p>उत्तमाः सकृदादेशकाले बुद्ध्यन्ति तत्पदम् ।<br>
विचारो ध्यानमपि च श्रुतिकालसमं भवेत् ॥ ७७ ॥</p>
<p>सकृदादेशः प्रथमोपदेशः । विचारध्यानादिकं कथं क्षणेन स्यादिति<br>
चेदाह - विचार इति । श्रुतिकाले एव भवेत् ॥ ७७ ॥</p>
<p>उत्तमानां नहि क्लेशः प्राप्तौ तस्य पदस्य हि ।<br>
अहं पुरा निदाघस्य रात्रौ ज्योत्स्नासुमण्डिते ॥ ७८ ॥</p>
<p>अत्र स्वात्मानमेवोदाहरति - अहमिति । निदाघ उष्णकालः । मण्डिते<br>
वाटिकाङ्गण इति सम्बन्धः ॥ ७८ ॥</p>
<p>प्रियया सम्परिष्वक्तो विकसद्वाटिकाङ्गणे ।<br>
परार्द्ध्यशयनासीनो मदिरामदघूर्णितः ॥ ७९ ॥</p>
<p>परार्द्ध्यमुत्तमम् ॥ ७९ ॥</p>
<p>अश्रौषं खे सिद्धगणवचनं मधुपेशलम् ।<br>
अद्वैततत्त्वाश्रितं [क्, ख्: अद्वैतत्वाश्रितं वैव] वै तत्काले<br>
ह्यविदं पदम् ॥ ८० ॥</p>
<p>मधुवत् पेशलं सुन्दरम् । किंविधं वचनमिति चेदाह - अद्वैतेति । तत्काले<br>
श्रवणकाल एवाविदम् ॥ ८० ॥</p>
<p>विज्ञातं तद्विचारेण ध्यानेनापि तदैव हि ।<br>
एवमर्धमुहूर्तेन ज्ञात्वा तत्पावनं पदम् ॥ ८१ ॥</p>
<p>एवं तदैव श्रवणकाल एव विचारेण मननेन ध्यानेनापि<br>
निर्विकल्पसमाध्यन्तनिदिध्यासनेनापि विज्ञातं प्रत्यभिज्ञातम् ।<br>
एवमुक्तरीत्याऽर्धमुहूर्तेन कालेन तत् पावनं पदमद्वैतात्मपदं ज्ञात्वा ॥<br>
८१ ॥</p>
<p>प्। ३०२)</p>
<p>मुहूर्तमभवं भूयस्तत्समाहितमानसः ।<br>
परमानन्दवाराशिपरिमग्नो ह्यशेषतः ॥ ८२ ॥</p>
<p>तस्मिन्नेवाद्वैतात्मपदे सम्यगाहितं मानसं यस्य निर्विकल्पसमाधिमान्<br>
मुहूर्तमभवम् । परमानन्देति । निःशेषेण परमानन्दसमुद्रे मग्नो<br>
ब्रह्मानन्दैकरूप इति भावः ॥ ८२ ॥</p>
<p>अथ स्मृतिं समासाद्य विचारपरमोऽभवम् ।<br>
अहोऽद्भुतपदं ह्येतदानन्दामृतनिर्भरम् ॥ ८३ ॥</p>
<p>अथ समाध्यनन्तरं विचारपरमः विचारैकपरः ॥ ८३ ॥</p>
<p>अपूर्वमासादितं मे भूयस्तत् संविशाम्यहम् ।<br>
नैतस्य लेशमात्रंस्यादैन्द्रादिसुखमप्यलम् ॥ ८४ ॥</p>
<p>तदात्मपदं संविशामि । तत्र समाहितमानसो भवामीत्यर्थः । एतस्य<br>
समाधिसुखस्य । अलं पूर्णं सुखमपि ॥ ८४ ॥</p>
<p>आब्रह्म सुखमेतस्य लेशतोऽपि न सम्मितम् ।<br>
अद्यावधि व्यर्थ एष कालो मे ह्यतिवाहितः ॥ ८५ ॥</p>
<p>आब्रह्म सुखं हैरण्यगर्भानन्दान्तं सर्वं सुखम् । मे मया ।<br>
अतिवाहितोऽतिक्रामितः कालः प्रकृतानन्दानधिगमाद् व्यर्थः ॥ ८५ ॥</p>
<p>अविदित्वा स्वं निधानं चिन्तामणिगणान्वितम् ।<br>
यथा भिक्षामटति वै मुष्टिपिष्टप्रलिप्सया ॥ ८६ ॥</p>
<p>जनानां स्वात्मानन्दानभिज्ञानेन विषयानन्दाभीप्सां सदृष्टान्तं<br>
निरूपयति - अविदित्वेति । स्वं स्वीयम् ॥ ८६ ॥</p>
<p>अहो लोकास्तथा स्वात्मानन्दाज्ञानविमोहिताः ।<br>
बाह्यं सुखं लेशमात्रं प्राप्नुवन्ति महाश्रमैः ॥ ८७ ॥</p>
<p>स्वात्मानन्दाज्ञानेन विमोहिताः ॥ ८७ ॥</p>
<p>तदलं मे वृथा बाह्यसुखलेशपरिश्रमात् ।<br>
अनन्तानन्दसन्दोहतत्परः स्यां हि सर्वदा ॥ ८८ ॥</p>
<p>प्। ३०३)</p>
<p>अलमेतेन बाह्येन व्यवहारेण मे किमु ।<br>
पिष्टपेषणकल्पेन चोपालम्भपदेन वै ॥ ८९ ॥</p>
<p>एतेन विषयानन्देनालम् । अत एव तत्प्रापकेण बाह्यव्यवहारेण मे किमु<br>
प्रयोजनमिति शेषः । उपालम्भपदेन निन्दास्थानभूतेन ॥ ८९ ॥</p>
<p>तानि भोज्यानि तान्येव माल्यानि शयनानि च ।<br>
भूषणानि विचित्राणि योषित्सम्भोगकाश्च ते ॥ ९० ॥</p>
<p>पिष्टपेषणतुल्यतामेवाह - तानीति । असकृद् भुक्तानीत्यर्थः [क्:<br>
भूता] ॥ ९० ॥</p>
<p>चिरपर्युषितप्रायाण्यपि संसेव्यते पुनः ।<br>
गतानुगतिकत्वान्मे जुगुप्सा नहि जायते ॥ ९१ ॥</p>
<p>गतानुगतिकत्वाद् गतानां पितृपितामहादीनामनुगतिः समानाचरणं यस्य<br>
अविचारपरत्वादिति यावत् । पर्युषितप्रायविषयभोगे जुगुप्सा ॥ ९१ ॥</p>
<p>इति निश्चित्य भूयोऽहं यावदन्तर्मुखोद्यतः ।<br>
तावदन्यो विमर्शो मां सुशुभः प्रत्युपस्थितः ॥ ९२ ॥</p>
<p>अन्तर्मुखतायामुद्यतः । विमर्शो विचारः ॥ ९२ ॥</p>
<p>अहो मे चित्तमोहोऽयं किं मामेवमुपस्थितः ।<br>
आनन्दपरिपूर्णात्मा स एवाहं स्थितोऽपि सन् ॥ ९३ ॥</p>
<p>तमेवाह - अहो इति । समाध्यनुभूतसुखस्य स्वरूपत्वेन सर्वदा<br>
प्रकाशमानत्वात् पुनः क्वचित् प्रवृत्तिरियं मोहेनेति भावः । स एवानन्दरूप<br>
एव ॥ ९३ ॥</p>
<p>भूयः किं कर्तुमिच्छामि प्राप्तव्यं वाऽपि किं मया ।<br>
किमप्राप्तं मया कुत्र कदा वा प्राप्यते कथम् ॥ ९४ ॥</p>
<p>कथं केनोपायेन ॥ ९४ ॥</p>
<p>अप्राप्तस्यापि सम्प्राप्तिः कथं सत्या हि सम्भवेत् ।<br>
अहोऽनन्तचिदानन्दरूपे मे स्यात् कथं क्रिया ॥ ९५ ॥</p>
<p>अप्राप्तस्य सुखस्य प्राप्तिश्चेत् - जातस्य हि ध्रुवो मृत्युः (भ० गी० २।<br>
२७) इति न्यायेन तत्सुखमनित्यमेव स्यादित्याह - अप्राप्तस्येति । मम<br>
निष्क्रियस्य न कापि क्रिया सम्भवतीत्याह - अहो इति ॥ ९५ ॥</p>
<p>प्। ३०४)</p>
<p>देहेन्द्रियान्तःकरणान्यपि स्वाप्नसमानि [क्: स्वप्न] वै ।<br>
ममैव तानि सर्वाणि त्वखण्डैकचिदात्मनः ॥ ९६ ॥</p>
<p>ननु पूर्णचिदात्मनः साक्षात् क्रियाभावेऽपि देहादिद्वारा स्यादिति चेदाह -<br>
देहेति । तेषामसत्यत्वेन तद्द्वारापि न क्रियेति भावः । ननु तथापि - अर्थं<br>
ह्यविद्यमानेऽपि संसृतिर्न निवर्तते । ध्यायतो विषयान् पुंसः [अस्य इति<br>
प्रायिकः पाठः] स्वप्नेऽनर्थागमो यथा ॥ (भा० पु० २।२७।४)<br>
इत्युक्तरीत्या मनोनिरोधेन फलं भवेदिति चेदाह - ममैवेति । प्रत्येकं<br>
जीवानां यानि पृथग् देहाद्यन्तःकरणान्तानि सन्ति तानि सर्वाणि ममैव<br>
भवन्ति । कुत इति चेदखण्डैकचिदात्मन इति विशेषणम् ॥ ९६ ॥</p>
<p>तत्रैकमन्तःकरणं निरुद्ध्यापि च किं भवेत् ।<br>
अन्यान्यप्यनिरुद्धानि मनांसि च ममैव हि ॥ ९७ ॥</p>
<p>तथा च किमिति चेदाह - तत्रेति । तेष्वन्तःकरणेषु मध्ये<br>
एतद्देहान्तर्गतैकान्तःकरणनिरोधेन किं फलं भवेत् न किञ्चिदिति भावः ।<br>
अन्तःकरणनिरोधे विक्षेपनिवृत्तिः स्यादिति चेदाह - अन्यानीति । एकस्य<br>
निरोधेऽप्यन्येषामनिरोधान्न तेन विक्षेपनिवृत्तिरिति भावः ॥ ९७ ॥</p>
<p>तथा चैकस्य मनसो निरोधे मम किं भवेत् ।<br>
निरुद्धान्यनिरुद्धानि मनांसि मयि भान्त्यलम् ॥ ९८ ॥</p>
<p>एतन्मनोनिरोधे एतद्देहावच्छेदेन विक्षेपनिवृत्तिः स्यादिति चेदाह - तथा<br>
चेति । अनेकदेहावच्छेदेन विक्षेपसत्त्वे एकदेहे विक्षेपनिवृत्तिरप्रयोजिकेति<br>
भावः । नन्वेकमेव मनस्त्वदीयं नान्यदिति चेदाह - निरुद्धानीति । यथा<br>
ह्येकं मनो भाति तथा जगति निरुद्धानि योगिनां मनांसि अन्येषामनिरुद्धानि<br>
च मनांसि मय्येव भान्तीत्यविशेषाद् ममैव तानि सर्वाणीति भावः ॥ ९८ ॥</p>
<p>प्। ३०५)</p>
<p>निरोधे सर्वमनसामपि मे न निरोधनम् ।<br>
महाकाशात् सुवितते कुतो मयि निरोधनम् ॥ ९९ ॥</p>
<p>मनसो निरोधेऽपि मम निर्विशेषैकरूपस्य न कश्चन विशेषो भवेदित्याह ##-<br>
महाकाशस्यापि चिदात्मप्रकाश्यत्वेन ततो विततत्वं ज्ञेयम् ॥ ९९ ॥</p>
<p>एवं पूर्णानन्दरूपे समाधिः स्यात् कथं मयि ।<br>
चिदानन्दप्रपूर्णस्य पूर्णस्य गगनादपि ॥ १०० ॥</p>
<p>एवं मनोनिरोधेऽपि स्वरूपे विशेषाभावान्न समाधेरपि सम्भव इत्याह -<br>
एवमिति । समाधिर्नाम दृश्यानवभासे स्वरूपानन्दाविर्भावः । एतच्च न<br>
सम्भवति अपरिच्छिन्नानन्दरूपे मयि दृश्यावभासेऽप्यानन्दानिरोधाद्<br>
[क्: प्यानन्द] मयि शुभाशुभप्रापकक्रियाऽसम्भव इत्याह -<br>
चिदानन्देति । चिदानन्तप्रपूर्णस्येत्यनेन कयाचित्क्रियया स्वरूपप्रकाशो वा<br>
आनन्दाविर्भावो वा प्राप्यो नास्तीति सूचितम् ॥ १०० ॥</p>
<p>मम क्रिअय कथं का स्याद्ययापि [क्: स्यादद्वयाऽपि] स्तः<br>
शुभाशुभे ।<br>
अनन्तेषु शरीरात्माभासेषु मन्महित्वतः ॥ १०१ ॥</p>
<p>केति क्रियास्वरूपाक्षेपः [क्: पेक्षा; ख्: पेक्षः] । शरीरातिरिक्तस्य मे<br>
शरीरेऽप्याभासमानक्रियया न किञ्चिदित्याह - अनन्तेष्विति ।<br>
मन्माहात्म्यादेव क्रियाद्याभास इत्याह - मन्महित्वत इति ॥ १०१ ॥</p>
<p>क्रियाभासावभासेन तदभावेन वाऽपि किम् ।<br>
कर्तव्यं वाऽप्यकर्तव्यं मम नास्त्यपि लेशतः ॥ १०२ ॥</p>
<p>अतो मम न कर्तव्याकर्तव्ये इत्याह - कर्तव्यं वेति ॥ १०२ ॥</p>
<p>प्। ३०६)</p>
<p>तस्मान्निरोधने किं स्यादहमानन्दनिर्भरः ।<br>
समाधावसमाधौ वा सत्यपूर्णस्वभावकः ॥ १०३ ॥</p>
<p>यतोऽहं समाधावसमाधौ वा सत्यपूर्णस्वभाव आनन्दनिर्भरश्च ततो<br>
निरोधेन न किञ्चित् फलमित्याह - तस्मादिति ॥ १०३ ॥</p>
<p>यस्यां क्रियायां देहोऽयं स्थितस्तत्रैव तिष्ठतु ।<br>
इत्यहं सर्वथा स्वस्थः सुमहानन्दमन्दिरः ॥ १०४ ॥</p>
<p>यतो मयि क्रिया न सम्भाव्यते न वा तत्फलमत आह - यस्यामिति । स्वस्थः<br>
देहाहम्भाववर्जनात् स्वरूपस्थः ॥ १०४ ॥</p>
<p>अनस्तमितभारूपोऽहं सुपूर्णो निरञ्जनः ।<br>
उत्तमाधिकृतस्यैवं स्थितिर्मे सम्प्रकीर्तिता ॥ १०५ ॥</p>
<p>अनस्तमितेति । अपरिच्छिन्नचिद्रूप इत्यर्थः । निरञ्जनः क्रियामालिन्यरहितः । एवम्<br>
उक्तरीत्या स्थितिर्ज्ञानप्राप्तिप्रकारः ॥ १०५ ॥</p>
<p>अधमानामनेकैस्तु जन्मभिर्ज्ञानजं फलम् ।<br>
मध्यमानां [क्: अधमानाम्] तु क्रमतः श्रवणं च<br>
विचारणम् ॥ १०६ ॥</p>
<p>अधमानां नैकजन्मना ज्ञानफलम् । मध्यमानां कालक्रमेण ज्ञानम् ।<br>
न तूत्तमानामिवाक्रमेण तत्काले ॥ १०६ ॥</p>
<p>अनुधयनं च भवति ततो ज्ञानं प्रजायते ।<br>
विज्ञानफलसंयुक्तः समाधिर्दुर्लभो भवेत् ॥ १०७ ॥</p>
<p>ततोऽनुध्यानानन्तरं [क्, ख्: नन्तरज्ञानम्] ज्ञानं<br>
प्रत्यभिज्ञानम् ॥ १०७ ॥</p>
<p>विज्ञानफलहीनेन किं समाधिशतेन वा ।<br>
तस्माद्विज्ञानहीनैस्तैः फलं नास्ति समाधिभिः ॥ १०८ ॥</p>
<p>तस्माद् विज्ञानात्मकफलहीनसमाधेर्व्यर्थत्वात् । तैः जाग्रदादौ<br>
स्थितक्षणसमाधिभिः ॥ १०८ ॥</p>
<p>लोकेऽपि गच्छन् मार्गेषु निर्विकल्पप्रकाशितान् ।<br>
भावानविज्ञाय तेषामज्ञानं न निवर्तते ॥ १०९ ॥</p>
<p>कुत एवमिति चेन्निर्विकल्पस्याज्ञानानिवर्तकत्वादिति सदृष्टान्तमाह - लोक<br>
इति । अविज्ञाय विषयविकल्पमकृत्वा स्थितस्य तदज्ञानं न निवर्तते ॥ १०९ ॥</p>
<p>प्। ३०७)</p>
<p>निर्विकल्पाख्यविज्ञानं ज्ञानमात्रं निजं वपुः ।<br>
तत् सर्वदा भासमानमप्यभातविधं ननु ॥ ११० ॥</p>
<p>कुतो निर्विकल्पादज्ञानानिवृत्तिरिति चेत् समानविषयकत्वेनैव<br>
ज्ञानस्याज्ञाननिवर्तकमित्याह - निर्विकल्पेति । ज्ञानमात्रं<br>
निर्विषयकमित्यर्थः । तच्च शुद्धस्वरूपभूतम् । तत् निर्विकल्पम् । सर्वदा<br>
सविकल्पकालेऽपि ॥ ११० ॥</p>
<p>विकल्पाच्छादनादेव विकल्पानां व्यपोहने ।<br>
भासमानमेव भूयो भातकल्पमपूर्वतः ॥ १११ ॥</p>
<p>कस्मादभातविधमिति चेदाह - विकल्पेति । निर्विकल्पसमाधिरूपं ज्ञानं<br>
दर्पणतुल्यं सर्वविकल्पप्रतिबिम्बाश्रयम् । अतो विकल्पैराच्छन्नत्वात्<br>
प्रतिबिम्बपूर्णदर्पणवद् भातमप्यभातविधमित्यर्थः । अत एव विकल्पहाने<br>
भूयः सर्वदा भासमानमेवापूर्वतो भातकल्पो भवतीत्याह -<br>
विकल्पानामिति ॥ १११ ॥</p>
<p>ज्ञानज्ञेयाविभेदेन त्वज्ञातं ज्ञातमुच्यते ।<br>
एवमेष भवेदात्मविज्ञानक्रम उत्तमः ॥ ११२ ॥</p>
<p>पूर्वं ज्ञेयमिश्रितत्वाद् ज्ञानज्ञेययोरविभेदेन<br>
अपृथग्भावहेतुनाऽज्ञातं विकल्पनिरसने तदेव ज्ञातमित्युच्यते ।<br>
उपसंहरति - एवमिति । उत्तमफलदत्वादुत्तमः ॥ ११२ ॥</p>
<p>ब्रह्मन्नेवं श्रुतं भूयो विचार्य ज्ञातुमर्हसि [ग्: ध्यातु] ।<br>
अथ विज्ञायात्मतत्त्वं कृतार्थस्त्वं भविष्यसि ॥ ११३ ॥</p>
<p>भूयः पुनः । अथ विचारध्यानात्मकमनननिदिध्यासानन्तरम् । विज्ञाय<br>
सोऽहमिति प्रत्यभिज्ञाय ॥ ११३ ॥</p>
<p>जनकेनैवमादिष्टस्त्वष्टावक्रो महामुनिः ।<br>
पूजितस्त्वभ्यनुज्ञातो गत्वा स्वं स्थानमादरात् ॥ ११४ ॥</p>
<p>आदिष्टः उपदिष्टः जनकेन पूजितः । आदरात् विचारानुध्यानपूर्वमिति योजना ॥<br>
११४ ॥</p>
<p>प्। ३०८)</p>
<p>विचारानुध्यानपूर्वं विज्ञाय परमं पदम् ।<br>
विधूय सर्वसन्देहान् [सर्वसन्देहमिति टीकानुसारी पाठः]<br>
जीवन्मुक्तोऽभवद् द्रुतम् ॥ ११५ ॥</p>
<p>परमं पदम् अद्वितीयात्मतत्त्वम् । सर्वसन्देहम् अवेद्यं वेद्यं कथं<br>
भवेदित्यादि सन्देहम् । द्रुतमित्यष्टावक्रस्योत्तमाधिकारिता द्योतिता ॥ ११५ ॥</p>
<p>इति श्रीत्रिपुरारहस्ये ज्ञानखण्डेऽष्टावक्रीये सप्तदशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
सप्तदशोऽध्यायः ॥</p>
<p>प्। ३०९)</p>
<h2 id="१८">१८</h2>
<p>अथ अष्टादशोऽध्यायः</p>
<p>भार्गवैवं हि सा संविद् वेद्यवन्ध्या निरूपिता ।<br>
उपलब्धिदशास्तस्या बहुधा संश्रुता ननु ॥ १ ॥</p>
<p>अत्र सेतूपपद्यैस्तु स्वरूपं प्रोच्यते क्रमात् ।<br>
मोक्षस्य मनसो व्योमबन्धयोः सत्यवस्तुनः ॥</p>
<p>एवं जनकोक्तरीत्या । सा आत्मरूपिणी । तस्याः वेद्यरहितसंविदः ॥ १ ॥</p>
<p>अव्युत्पत्त्या न जानन्ति जना मायाविमोहिताः ।<br>
सा दशा भाव्यते सूक्ष्मदृशैव नान्यथा क्वचित् ॥ २ ॥</p>
<p>अव्युत्पत्त्या स्वरूपापरिचयेन । तां संविदं न जानन्ति । सा दशेति<br>
वेद्यरहितसंविद्दशा । सूक्ष्मदृशा अबहिर्मुखमनसा ॥ २ ॥</p>
<p>किं बहूक्तेन ते राम शृणु सारं ब्रवीम्यहम् ।<br>
मनसा वेद्यते वेद्यं मनसोऽतो न वेद्यता ॥ ३ ॥</p>
<p>पञ्चदशाध्यायादौ - किन्त्वेवेंविधसंवित्तिर्वेद्यवन्ध्या निरूपिता ।<br>
उपलब्धुमशक्यैव (१५।७) इति भार्गवेणोक्तं<br>
तदेतज्जनकाष्टावक्रसंवादेन निरूपितमपि चित्तारोहाय भूयो निरूपयति -<br>
किं बहूक्तेनेति । मनसेति । सर्वं वेद्यं मनसा वेद्यत इति प्रसिद्धम् । अतो<br>
मनह्स्वरूपवेदने करणाभावान्न मनसो वेद्यताऽस्ति ॥ ३ ॥</p>
<p>तथा च वेद्यनिर्मुक्तं मनोऽप्यस्तीति सम्भवेत् ।<br>
तन्मनो वेद्यनिर्मुक्ता वित्तिरित्यभिधीयते ॥ ४ ॥</p>
<p>तथा चेति । मनसोऽवेद्यत्वसिद्धावित्यर्थः । वेद्यानां वेदनान्तरालादौ [ग्:<br>
वेदना नास्ति] वेद्यनिर्मुक्तं मनोऽप्यस्तीति सम्भवेत् । कार्यान्तरालेषु<br>
कारणस्य [ख्, ग्: करणस्य] निर्व्यापारस्वभावत्वादिति भावः ।<br>
एवंविधं मन एव वेद्यनिर्मुक्ता वित्तिरित्युपलब्धुं सुशक्यैवेत्याह -<br>
तन्मन इति । वेद्यनिर्मुक्तं मन एव शुद्धमात्मतत्त्वमिति भावः ॥ ४ ॥</p>
<p>प्। ३१०)</p>
<p>उपलब्धिस्वरूपत्वाद्विदितैव हि सा सदा ।<br>
अन्योपलब्ध्यपेक्षायामान्ध्यं स्यादनवस्थितेः ॥ ५ ॥</p>
<p>नन्वेवंविधात्मतत्त्वस्यावेद्यत्वे पुमर्थसिद्धये<br>
तद्वेदनमसम्भाव्यमित्याशङ्क्याह - उपलब्धीति । स्वप्रकाशत्वेन<br>
विदितैव प्रकाशमानैव । न तत्प्रकाशे इतरापेक्षेति भावः । तस्याः<br>
स्वप्रकाशत्वानङ्गीकारे दोषमाह - अन्येति । अन्या<br>
स्वातिरिक्तोपलब्धिरन्योपलभ्दिः तदपेक्षायाम् । वित्तेर्वेदनं वित्त्यन्तरेण तस्य<br>
च वित्त्यन्तरेणेत्यनवस्थायां न किञ्चित् प्रकाशेतेति भावः ॥ ५ ॥</p>
<p>कञ्चिद्भावं [क्: किञ्चि] हि सम्पश्यन्न भासि किमु भार्गव ।<br>
न भासि चेन्न त्वमसि ततः प्रश्नस्तु ते कथम् ॥ ६ ॥</p>
<p>चिदात्मनः सदा स्वप्रकाशत्वमनुभावयति - कञ्चिदिति ।<br>
घटादिदर्शनकाले त्वं न भासि किमित्यर्थः । यदीतरभासनकाले त्वं न<br>
भासि तर्हि तदा त्वं नासि सत्त्वस्य भासनायत्तत्वात् । इष्टापत्तौ<br>
प्रश्नानुपपत्तिमाह - तत इति ॥ ६ ॥</p>
<p>अहो स्वयं खपुष्पात्मा सन् कथं हितमिच्छसि ।<br>
कथं तवत्मानमहं साधयामि विभावय ॥ ७ ॥</p>
<p>आत्मा नास्तीति वदन्तमुपहसति - अहो इति । स्वात्मनिषेधकस्य [क्:<br>
स्वात्मनिषेधकस्य नास्ति] तवात्मानमहं [क्: स्वात्मानमहम्]<br>
कथं साधयाम्येतद्विभावय । स्वयं मर्तुं प्रवृत्तस्यान्येन<br>
रक्षणमशक्यमिव स्वात्मानं निषेद्धुं प्रवृत्तस्य<br>
मूढस्यात्मसाधनमन्येन कर्तुमशक्यमिति भावः ॥ ७ ॥</p>
<p>सामान्येन विभान्तं मां न जानामि विशेषतः ।<br>
इति चेद् राम सामान्यमेव ते रूपमव्ययम् ॥ ८ ॥</p>
<p>नन्वहमात्मानं न निषेधामि किन्तु सामान्यतो भान्तमात्मानं<br>
विशेषरूपेण ज्ञातुमिच्छामीत्याक्षिपति - सामान्येनेति । लोकेऽपि<br>
सामान्यज्ञाने विशेषजिज्ञासयैव प्रश्नः अतो नाहं मूढ इति भावः ।<br>
समाधत्ते - सामान्यमेवेति । लोके सामान्यविशेषात्मकेषु घटादिष्वेवं<br>
प्रश्नः सम्भवति न तु निःसामान्यविशेषात्मकगगनतुल्येऽखण्डैकरूपे । अतो<br>
यत्त्वया सामान्यमात्मरूपं ज्ञातं तदेव वस्तुतो निःसामान्यं ते<br>
रूपमव्ययं नित्यम् । अन्यद्देहाद्यात्मना भासमानमनित्यं न ते रूपमिति<br>
भावः ॥ ८ ॥</p>
<p>प्। ३११)</p>
<p>विशेषलेशरहितमेतावद्ध्येव ते वपुः ।<br>
अहो जानन्नपि पुनरलं मुह्यसि वै वृथा ॥ ९ ॥</p>
<p>दृश्यद्रष्टृभावादिसर्वविशेषरहितं यदेतत् संवित्सामान्यं विभाति<br>
तदेतावदेव ते निजं वपुः । ततज्ज्ञात्वापि वृथाऽत्यन्तं त्वं मुह्यसीत्याह</p>
<ul>
<li>अहो इति ॥ ९ ॥</li>
</ul>
<p>भासकं सर्वमपि च विशेषविषयं भवेत् ।<br>
अतः सामान्यरूपस्त्वं विभासि स्वत एव हि ॥ १० ॥</p>
<p>ननु तर्हि घटपटादितत्तद्विषयभासकं ज्ञानसामान्यं मद्वपुः<br>
स्याच्चेन्नेत्याह - भासकमिति । तत्तद्भासकज्ञानस्य<br>
तत्तद्भास्यविशेषाकाररूपितत्वेन न तद्भासकत्वेन त्वद्रूपतेत्यर्थः । अतः<br>
केवलज्ञानसामान्यरूपस्त्वमन्यानपेक्षतया स्वत एव विभासि । सामान्यं<br>
वा विशेषो वा परस्परानुसम्पृक्तमेव भासते न तु स्वातन्त्र्येण । चिदात्मा तु<br>
निःसामान्यविशेषवपुषा भासत इति भावः ॥ १० ॥</p>
<p>शरीराद्यात्मना भासि चेच्छृणु प्रब्रवीमि ते ।<br>
शरीरात्मतया भासि सङ्कल्पेनैव नान्यथा ॥ ११ ॥</p>
<p>ननु न [क्: न नास्ति] मे त्वदुक्तचित्सामान्यवपुषा भासनमस्ति किन्तु<br>
देहेन्द्रियादिसङ्घातसामान्यरूपेणैवेत्याशङ्कां [क्:<br>
न्द्रियादिसात्मस] परिहर्तुमाह - शरीरेति ।<br>
शरीरादेरात्मत्वमहम्बुद्धिविषयत्वम् तच्च तत्तद्देहादिसङ्कल्पकाले<br>
एवेत्याह - शरीरात्मेति । देहाद्याकारोल्लेखसङ्कल्पेनैव शरीरात्मतया<br>
भासि न स्वत इत्यर्थः ॥ ११ ॥</p>
<p>विभावय सूक्ष्मदृशा सङ्कल्पेऽन्यस्य देहतः ।<br>
भाति किं तव देहत्वं देहस्तच्चापि ते भवेत् ॥ १२ ॥</p>
<p>एतदेवानुभावयति - विभावयेति । देहादन्यस्य घटादेः सङ्कल्पकाले<br>
भासाअनस्य तव देहरूपता भाति किम् ? न भातीत्यर्थः । ननु<br>
देहत्वस्याभासनेऽपि [क्: त्वस्य भासनेऽपि] वस्तुतो मम चिदात्मनः<br>
सम्बन्धाद्देहादिर्मम वपुरिति चेद् भास्यघटादेरपि<br>
सम्बन्धाविशेषात्तच्चापि तव देहो भवेदित्याह - देह इति ॥ १२ ॥</p>
<p>प्। ३१२)</p>
<p>एवं सङ्कल्प्यते यद्यच्छरीरं तत्तदेव हि ।<br>
तेन सर्वमयस्त्वं स्याः कथं देहात्ममात्रकः ॥ १३ ॥</p>
<p>ननु तथाप्यहम्प्रत्ययिनश्चिदात्मनः परिच्छेदकोपाधित्वादेव देहोऽपि<br>
स्वरूपमिति चेद् घटादिज्ञानकाले<br>
घटादिसङ्कल्पात्मकज्ञानस्यैवाहम्प्रत्ययित्वेन घटादीनामेव<br>
तत्परिच्छेदकोपाधित्वाद् घटाद्यमपि ते रूपं स्यात् अतो<br>
भासमानक्रमिकसर्वभावमयत्वमेव ते भवेन्न तु देहमात्रात्मत्वमित्याह</p>
<ul>
<li>एवमिति ॥ १३ ॥</li>
</ul>
<p>तस्माद् दृश्यं तव वपुर्नहि स्याद्व्यभिचारतः ।<br>
तस्माद् दृङ्मात्ररूपोऽसि न दृग् दृश्या कदाचन ॥ १४ ॥</p>
<p>तस्मादिति । सर्वमयत्वप्राप्तेरित्यर्थः । इष्टापत्तिरिति चेदाह - व्यभिचारत इति ।<br>
तत्तद्भासनकाले तदितरेषामहम्प्रत्ययिसम्बन्धाद्यभावादित्यर्थः । तस्माद्<br>
दृश्यस्य त्वद्रूपतानुपपत्तेः । अत एव तवात्मभूता दृग् दृश्यात्मिका न<br>
भवतीत्याह - न दृगिति ॥ १४ ॥</p>
<p>सा स्वप्रभा दृश्यरूपविशेषलेशवर्जिता ।<br>
देहदेशकालभेदचित्रवैचित्र्यचित्रिता ॥ १५ ॥</p>
<p>आत्मरूपमेव निष्कृष्याह - सेति । आत्मस्वरूपा दृग् इत्यर्थः । स्वप्रभा<br>
स्वप्रकाशरूपा स्वस्वरूपभासनेऽन्यापेक्षावर्जितेति भावः । दृश्यरूपेति ।<br>
शुद्धदृङ्मात्ररूपेति भावः । ननु देहदेशादिनिखिलविशेषस्य<br>
तदेकनिष्ठत्वात् कथं विशेषलेशवर्जितेति चेदाह - देहेति ।<br>
भेदात्मकचित्रस्य वैचित्र्येण चित्रिता प्रतिबिम्बचित्रितदर्पणवज्जगच्चित्रवतीति<br>
भावः ॥ १५ ॥</p>
<p>प्। ३१३)</p>
<p>तस्मात् सङ्कल्पमात्रस्य वर्जनात् परतः स्थितम् ।<br>
शेषं शुद्धचिते रूपं स्वात्मानमुपलक्षय ॥ १६ ॥</p>
<p>तस्मादिति । दर्पणे प्रतिबिम्बवैचित्र्यस्य बिम्बमूलकत्ववच्चिति जगद्वैचित्र्यस्य<br>
सङ्कल्पमूलकत्वादित्यर्थः । परतः स्थितं सङ्कल्पवर्जनोत्तरं<br>
स्वतोऽभिव्यज्यमानम् । शेषं सङ्कल्पत्यागावधिभूतम् ॥ १६ ॥</p>
<p>एवं सकृल्लक्षिते तु यत् स्थितं तदलक्षणात् ।<br>
अज्ञानं सर्वसंसारकारणं तद् विलीयते ॥ १७ ॥</p>
<p>एवं सङ्कल्पवर्जनेन स्वात्मनि सकृल्लक्षिते प्रत्यभिज्ञाते सति तस्मिन् यत्<br>
स्थितं देहाद्यं तस्यालक्षणात्तु स्थूलोऽहं ब्राह्मणोऽहमित्यनभिमननादेव<br>
तद्देहादावहम्भावकारणभूतमज्ञानं विलीयते ।<br>
देहात्मभावाद्युन्मूलनक्षमात्मप्रत्यभिज्ञानेनैवाज्ञाननिवृत्तिर्न<br>
क्षणिकसमाधिरूपान्निर्विकल्पादापातप्रत्यभिज्ञानाद् वेति भावः ॥ १७ ॥</p>
<p>न मोक्षो नभसः पृष्ठे न पाताले न भूतले ।<br>
सङ्कल्पवर्जनाच्छुद्धस्वरूपस्य प्रथैव सः ॥ १८ ॥</p>
<p>नन्वेवमज्ञाननिवृत्य्युत्तरं कदा कुत्र किंविधो मोक्षः प्राप्यत<br>
इत्याशङ्क्याह - न मोक्ष इति । सङ्कल्पवर्जनकाले एव स्वात्मन्येव<br>
स्वरूपप्रथात्मको मोक्षो भवेदिति भावः ॥ १८ ॥</p>
<p>स स्वरूपात्मकत्वात्तु नाप्राप्तः स्यात् कदाचन ।<br>
केवलं मोहमात्रस्य निरासेन कृतार्थता ॥ १९ ॥</p>
<p>नाष्येवंविधो मोक्षोऽपूर्वः प्राप्यते तस्य स्वरूपभूतप्रथात्मत्वादित्याह</p>
<ul>
<li>स इति । ननु तर्ह्येतावान् श्रवणादिप्रयासो व्यर्थ इति चेन्नेत्याह -<br>
केवलमिति । मोहोऽज्ञानम् ॥ १९ ॥</li>
</ul>
<p>अन्यो मोक्षो न सम्भाव्यः कृतकत्वाद्विनाश्यतः [क्: श्यते] ।<br>
स्वरूपादतिरिक्तश्चेच्छशशृङ्गसमो हि सः ॥ २० ॥</p>
<p>ननु निरुक्तज्ञानात् स्वर्गादिवदन्य एव मोक्षः कुतो नेष्यत इति चेत्तस्य<br>
कृतकत्वेन विनाश्यत्वप्रसक्तेरित्याह - अन्य इति । अतो नान्यो मोक्ष इति<br>
सम्बन्धः ॥ २० ॥</p>
<p>प्। ३१४)</p>
<p>स्वरूपं सर्वतः पूर्णमन्यो मोक्षः क्व सम्भवेत् ।<br>
स्वरूपे सम्भवन्(वेद्)मोक्षो दर्पणप्रतिबिम्बवत् ॥ २१ ॥</p>
<p>कुतः शशशृङ्गतुल्यत्वमिति चेदाह - स्वरूपमिति ।<br>
स्वरूपबाह्यस्यासिद्धेः सम्यङ्निरूपितत्वान्न मोक्षः क्वचित् सेत्स्यतीति भावः ।<br>
ननु जगदिव स्वरूप एव मोक्षोऽस्त्विति चेत्तर्हि प्रतिबिम्बवत् स्वरूपानतिरिक्त<br>
एवेत्याह - स्वरूप इति ॥ २१ ॥</p>
<p>लोकेऽपि बन्धविगमादृते मोक्षो न भावितः ।<br>
विगमोऽभाव एव स्यात् सत्योऽभावात्मकः कथम् ॥ २२ ॥</p>
<p>लोकेऽपि मोक्ष इति न वस्त्वन्तरमित्याह - लोकेऽपीति । विगमो हि बन्धनाशः ।<br>
नाशो नाम ध्वंसाभावः । तथा चाभावस्य सत्यत्वेन भावत्वे चैकमेव<br>
विरुद्धभावाभावोभयरूपं भवेदिति भावः ॥ २२ ॥</p>
<p>भावाभावात्मकं वस्तु नहि सम्भवति क्वचित् ।<br>
तथा च स्वाप्नभावाश्च भावाभावोभयात्मकाः ॥ २३ ॥</p>
<p>भावाभावात्मकमिति । विरुद्धोभयरूपं क्वचिन्न सम्भवति सत्यतां न<br>
प्राप्नोतीत्यर्थः । अयं भावः - भावत्वं सत्त्वम् अभावत्वमसत्त्वम्<br>
तदुभयरूपमेकं न सम्भवति विरोधादिति न बन्धाभावोऽतिरिक्तः किन्तु<br>
तदधिकरणस्वात्मरूप एवेति । ननु बन्धाभावस्यात्मरूपत्वे आत्मन एव<br>
भावाभावविरुद्धोभयरूपत्वं स्यादित्याशङ्क्य आत्मातिरिक्तस्य<br>
भावत्वाभावत्वादेरखिलस्यासिद्ध्या न विरुद्धरूपतेति वक्तुमेकस्य<br>
विरुद्धोभयरूपत्वाङ्गीकारे स्वाप्नभावानां तथाविधानां<br>
सत्यत्वप्रसक्तिरित्याह - तथा चेति । अस्ति<br>
नास्तीत्युभयप्रत्ययविषयत्वादुभयात्मत्वम् । सत्याः स्युरिति सम्बन्धः ॥ २३ ॥</p>
<p>सत्याः स्युर्बाधहेतोस्ते त्वसत्या इति चेच्छृणु ।<br>
बाधोऽभावप्रत्ययः स्यात् प्रत्ययाभावकालिकः ॥ २४ ॥</p>
<p>ननु स्वाप्नानां नोभयरूपेण सत्यता तद्गतभावरूपताया<br>
बाधितत्वादित्याशङ्क्य एवमात्मातिरिक्तस्याखिलस्यापि बाधसम्भवान्न<br>
मोक्षोऽप्यतिरिक्तः सेत्स्यतीत्याह - बाधहेतोरित्यादि । बाधितस्यासत्यतां<br>
वक्तुं बाधलक्षणमाह - बाध इति । नास्ति घट इत्यभावप्रत्यय एव<br>
भाधः । नन्वात्मनोऽपि नास्त्यात्मेति कस्यचित्<br>
प्रत्ययसम्भवाद्वाधितत्वेनासत्यताप्रसक्तिरित्यत आह -<br>
प्रत्ययाभावकालिक इति । आत्मनो नित्यप्रकाशत्वेन प्रत्ययाभावासम्भवाद्<br>
नासत्यतेति तात्पर्यम् ॥ २४ ॥</p>
<p>प्। ३१५)</p>
<p>यस्यैवं बाधयोगः स्यात् सोऽसत्यो नहि चेतरः ।<br>
अस्ति सर्वस्य दृश्यस्य बाधोऽप्रत्ययकालिकः ॥ २५ ॥</p>
<p>यस्य घटादेः । एवम् उक्तरीत्या ।<br>
तत्प्रत्ययाभावकालिकतदभावप्रत्ययरूपबाधयोगः स्यात् सोऽसत्यः । नहि<br>
चेतर इति । एवम्बाधयोगरहितो नासत्यः । अप्रत्ययकालिक इति । दृश्यमात्रस्य<br>
प्रत्ययाभावकालिकाभावप्रत्ययरूपबाधसत्त्वादसत्य(त्व)मित्यर्थ<br>
ः ॥ २५ ॥</p>
<p>तस्मादसत्यमेव स्याद् भावाभावात्मना स्थितम् ।<br>
यस्याभावस्पर्शलेशः कदाचित् कुत्रचिन्नहि ॥ २६ ॥</p>
<p>तस्मात् उक्तबाधयोगात् । भावाभावात्मना स्थितमिति । अस्ति<br>
नास्तीत्युभयप्रत्ययविषयीभूतं दृश्यमात्रम् । यस्य वस्तुनः । कदाचित् काले<br>
कुत्रचिद्देशे वा अभावस्पर्शलेशः<br>
प्रत्ययाभावकालिकाभावप्रत्ययसम्बन्धो नहि ॥ २६ ॥</p>
<p>एवंविधं तु चित्तत्त्वं सत्यं सर्वात्मना स्थितम् ।<br>
तस्माद्विभिन्नमोक्षस्तु न सत्यः स्यात् कथञ्चन ॥ २७ ॥</p>
<p>एवंविधं बाधविधुरं चिदात्मतत्त्वमेव सत्यम् । ननु घटादिप्रत्ययकाले<br>
नास्ति चिदात्मप्रत्यय इति चेदाह - सर्वात्मनेति । दर्पणप्रतिबिम्बन्यायेन<br>
सर्वात्मना तस्यैव भासमानत्वेन स्थितत्वान्न तदप्रत्ययः कदाचनेति भावः<br>
। तस्मादिति । आत्मभिन्नदृश्यमात्रस्यासत्त्वादित्यर्थः ॥ २७ ॥</p>
<p>मोक्षः पूर्णस्वरूपस्य सकृत् प्रथनमुच्यते ।<br>
चेत्यवर्जनमात्रेण चितिः पूर्णा प्रकीर्तिता ॥ २८ ॥</p>
<p>स्वरूपातिरिक्तस्य निखिलस्यासत्यत्वात् पूर्णमपरिच्छिन्नं यत् स्वरूपं तस्य यत्<br>
सकृत् प्रथनमपरिच्छिन्नं प्रथनम् । अविद्याया<br>
नष्टत्वादविद्याऽनावृतमिति यावत् । ननु सदा पूर्णस्वभावायाश्चितेः कथं<br>
मोक्षदशायामेव पूर्णत्वमिति चेदाह - चेत्येति । स्वभावतः पूर्णापि<br>
चेत्यसम्पर्कादपूर्णेव भवतीति भावः ॥ २८ ॥</p>
<p>प्। ३१६)</p>
<p>चेत्याभासनमेवास्याश्चितेः सङ्कोचनं भवेत् ।<br>
चेत्याभाने चितिः पूर्णा परिच्छेदविवर्जनात् ॥ २९ ॥</p>
<p>एतदेवाह - चेत्येति । अस्याश्चितेः । यथा हि दर्पणस्वरूपं प्रतिबिम्बैः<br>
सङ्कुचितमिव भवति तथेति भावः । यथा हि प्रतिबिम्बाभासने<br>
दर्पणस्यापरिच्छिन्नतेव भवति तथा चेत्येऽभाते चितिः पूर्णेव भवतीत्याह ##-</p>
<p>कालादिभिः परिच्छेदो यदि तस्या निरूप्यते ।<br>
अचेतितः परिच्छेदश्चेतितो वा भवेद् वद ॥ ३० ॥</p>
<p>एवं चितेः स्वान्तर्भातचेत्यैरेव परिच्छेदाभासो न वस्तुतः कालाद्यैः<br>
परिच्छेद इति वक्तुमुपक्रमते - कालादिभिरिति । तस्याः चितेः । परिच्छेदः<br>
परिच्छेदकः कालादिः । चेतितो वाऽचेतितः चितिप्रकाशितो वा न वेत्यर्थः ॥ ३० ॥</p>
<p>अचेतने ह्यसिद्धः स्याच्चेतने सैव व्यापिका ।<br>
लोके कालपरिच्छिन्नो भवो यः कोऽपि भावितः ॥ ३१ ॥</p>
<p>अचेतने अचेतितत्वे चित्याऽप्रकाशितत्व इति यावत् । असिद्धः स्यादिति । चिदविषयस्य<br>
शशशृङ्गतुल्यत्वादसिद्धिरिति भावः । चेतन इति । चेतितत्वे इत्यर्थः । सैव<br>
चितिरेव । व्यापिकेति । दर्पणव्याप्तैः प्रतिबिम्बैर्दर्पणस्येव [क्, ख्:<br>
स्यैव] चितिव्याप्तैः कालाद्यैश्चितेर्न परिच्छेद इति भावः । एतदेव<br>
सोदाहरणमुपपादयति - लोक इति भावितः दृष्टः ॥ ३१ ॥</p>
<p>प्। ३१७)</p>
<p>भावकालौ परिच्छेद्यपरिच्छेदकतां गतौ ।<br>
चिता व्याप्तौ भवेतां वै यदा तर्हि तथाविधौ ॥ ३२ ॥</p>
<p>तत्रैवं स्थितिरित्याह - भावकालाविति । चिता व्याप्तयोः प्रकाशितयोरेव<br>
भावकालयोस्तथाविधता परिच्छेद्यपरिच्छेदकता ॥ ३२ ॥</p>
<p>अव्याप्तौ तु चिता यर्हि कथं सिद्ध्येत् परिच्छिदिः ।<br>
चितेर्बहिर्यदा चेत्यमस्ति तत् स्यात् परिच्छिदिः ॥ ३३ ॥</p>
<p>तत्र परिच्छेद्यपरिच्छेदकयोर्मध्येऽन्यतरस्यापि चिताऽव्याप्तौ न<br>
परिच्छेदसिद्धिरित्याह - अव्याप्ताविति । एवञ्च प्रकृते<br>
परिच्छेदकाभिमतस्य कालादेश्चिद्व्याप्तत्वस्यावश्यमेष्टव्यत्वेन व्याप्येन<br>
कालादिना व्यापकस्य परिच्छेदो न सम्भवतीति भावः । यदि<br>
परिच्छेदकाभिमतकालादिचेत्यस्य चिदव्याप्तस्य चितेर्बहिः सत्त्वसम्भवे<br>
परिच्छेदस्तेन चितेः स्यादित्याह - चितेरिति । तत् तदा ॥ ३३ ॥</p>
<p>चितेर्बहिश्चेत्यसिद्धिः सर्वथा नोपपद्यते ।<br>
यो बहिः स कथं सिद्ध्येच्चितिसम्बन्धवर्जितः ॥ ३४ ॥</p>
<p>चिद्व्याप्त्या प्रकाशमानस्यैव स्वरूपसिद्धिर्नान्यस्येत्याह - चितेरिति ॥ ३४ ॥</p>
<p>सम्बन्धोऽपि नैकदेशः स्यादसिद्धस्तथेतरः ।<br>
तत्सम्बन्धांशमात्रस्य भानादन्यन्न सिद्ध्यति ॥ ३५ ॥</p>
<p>ननु चित्सम्बन्धाद्वस्तुस्वरूपसिद्धिः । तथा च घटे दण्डसम्बन्ध इव चितेः<br>
कालाद्येकदेशसम्बन्धेनापि कालादिस्वरूपसिद्धिश्चिदव्याप्तिश्च सिद्ध्यतीति<br>
चेदाह - सम्बन्ध इति । चित्सम्बन्धः कालादेरेकदेश इति वक्तुमयुक्तम् ।<br>
तथा सति चित्सम्बन्धादितरांशोऽसिद्धः स्यात् । कुत इति<br>
चेदन्यांशस्याभावादित्याह - तत्सम्बन्धेति ॥ ३५ ॥</p>
<p>अतो बहिः पदार्थोऽपि चितिनिर्मग्न इष्यताम् ।<br>
एवं च सर्वात्मनैव मग्नं चेत्यमपीष्यताम् ॥ ३६ ॥</p>
<p>यतश्चित्यनिर्मग्नो न सिद्ध्यति अतो<br>
यत्राव्यक्तभित्तावखिलदृश्यचित्रमवभासते तत्स्वरूपसिद्ध्यर्थं तदपि<br>
बहिःपदार्थरूपं चितिनिर्मग्नमिष्यताम् । एवञ्च<br>
दीपालोकनिर्मग्नभित्तिस्थचित्राणामर्थाद्यथा दीपालोकनिर्मग्नत्वं तथा<br>
चितिनिर्मग्नं चेत्यमिष्यतामित्याह - अत इति ॥ ३६ ॥</p>
<p>प्। ३१८)</p>
<p>कथं स्वान्तर्विनिर्मग्नं स्वपरिच्छेदकं भवेत् ।<br>
चेत्यमेवंविधं राम विचारय सुयुक्तितः ॥ ३७ ॥</p>
<p>एवं स्वान्तर्निर्मग्नेन कालादिना स्वपरिच्छेदोऽसम्भवीत्याह - कथमिति ।<br>
एवं परिच्छेदककालादेर्व्याप्यत्वादपरिच्छेदकत्वमुक्त्वा सम्प्रति<br>
गगनव्याप्तैर्घटाद्यैर्गगनस्य परिच्छेदवदपि चिदात्मनो न परिच्छेद इति<br>
सूचयितुं गगनाद् घटादिकमिव चिदात्मनो व्यतिरिक्तं दृश्यं नास्तीति<br>
साधयितुमुपक्रमते - चेत्यमिति । एवंविधं चितिनिर्मग्नम् ॥ ३७ ॥</p>
<p>चितेरन्तर्भासमानं प्रतिबिम्बात्मकं भवेत् ।<br>
न भावोदरगो भावो भवन् लोके सुदृश्यते ॥ ३८ ॥</p>
<p>विचारप्रकारमेवाह - चितेरिति । चितिनिर्मग्नत्वेनान्तर्भासमानं चेत्यं<br>
प्रतिबिम्बात्मकमेव भवेत् अन्यथा निरूपयितुमशक्यत्वत्<br>
प्रतिबिम्बलक्षणयोगाच्च । एतच्च प्राग् वितानितम् [द्वादशाध्याये<br>
चतुर्दशाध्याये च] । अन्यथाऽनुपपत्तिमेव दर्शयति - न भावेति ॥ ३८ ॥</p>
<p>भावानां स्याद्धि साङ्कर्यं तथा चेद् राम सरतः ।<br>
बहिःपदार्थस्ते प्रोक्तो भ्रममूलो हि सर्वथा ॥ ३९ ॥</p>
<p>भावशरीरे न भावान्तरमित्यत्र प्रत्यक्षानुपलब्धिं प्रदर्श्य<br>
तथाङ्गीकारे साङ्कर्यदोषमाह - भावानामिति । घटपटादेः<br>
परस्परस्वरूपान्तर्भावे घटः पटः स्यात् पटो घटः स्यादिति भावः । तथा<br>
च दर्पणप्रतिबिम्बतुल्यत्वाद् दृश्यं न चिदात्मनो व्यतिरिक्तमिति तात्पर्यम् ।<br>
प्रकारान्तरेणाव्यतिरिक्ततां साधयति - बहिःपदार्थ इति । अव्यक्तमित्यर्थः ।<br>
भ्रममूलः स्वरूपाज्ञानमूल इति प्राक् प्रोक्तम् [द्वादशेऽध्याये] ॥<br>
३९ ॥</p>
<p>प्। ३१९)</p>
<p>तदाश्रयाणां भावानां कथं स्यात् सत्यता वद ।<br>
चितिस्वरूपः स्वात्मैव तत्तद्भावात्मना सदा ॥ ४० ॥</p>
<p>तदाश्रयाणाम् अव्यक्तात्मकबहिःपदार्थाश्रयाणाम् ।<br>
भ्रान्त्यारोपितभित्तिगतचित्राणामिव नाधिष्ठानातिरिक्तत्वेन सत्यत्वमिति भावः ।<br>
तस्मात् स्वात्मैव चितिस्वरूपः सदा तत्तद्दृश्यभावात्मना भासत इत्यन्वयः<br>
॥ ४० ॥</p>
<p>भासते स्वाच्छन्द्यशक्त्या नाधिकं विद्यते क्वचित् ।<br>
इति वाक्यं समाकर्ण्य पुनः पप्रच्छ भार्गवः ॥ ४१ ॥</p>
<p>कुत एवं भासत इति चेदाह - स्वाच्छन्द्येति । मायाभिधानया<br>
स्वातन्त्र्यशक्त्या मायाविपरिकल्पितेन्द्रजालसृष्टिरिव भासते । अतः<br>
स्वरूपातिरिक्तं क्वचित् किञ्चिदपि नहि विद्यते ॥ ४१ ॥</p>
<p>भगवन् भवता प्रोक्तं दुर्घटं प्रतिभाति मे ।<br>
शुद्धा चितिर्विचित्रैका भासत इत्यसम्भवात् ॥ ४२ ॥</p>
<p>शुद्धाखण्डा [क्: खण्डचिति] चितिरेकापि विचित्रा भासत इत्यसम्भवाद्<br>
दुर्घटं प्रतिभाति ॥ ४२ ॥</p>
<p>चितिश्चेत्यमिति द्वेधा वस्तु सर्वैर्विभावितम् ।<br>
तत्र चेत्यं चिता भास्यं स्वप्रभा चितिरस्तु ते ॥ ४३ ॥</p>
<p>असम्भवमेव विशदयति - चितिरिति । सर्वैर्विभावितं<br>
सर्वानुभवसिद्धमनपह्नवनीयमिति तात्पर्यम् । तत्र तर्योमध्ये ते चितिः<br>
स्वप्रभैवास्तु । चितेः स्वप्रकाशत्वं त्वदुक्तमेवास्त्विति तात्पर्यम् ॥ ४३ ॥</p>
<p>यथाऽलोकभातमपि वस्तु तद्भिन्नमस्ति वै ।<br>
एवं चिता भासितं तु चेत्यमस्तु पृथग्विधम् ॥ ४४ ॥</p>
<p>चितेश्चेत्यं [ग्: चित] भिन्नमिति सदृष्टान्तं साधयति - यथेति ।<br>
आलोकभातमालोकाद्यथा भिन्नम् एवं चितो भिन्नं चेत्यमस्त्वित्यर्थः ॥ ४४ ॥</p>
<p>चेत्यं चिदात्मकमिति नानुभूतिं समारुहेत् ।<br>
अथ च प्रागभिहितं जनकेन महात्मना ॥ ४५ ॥</p>
<p>नानुभूतिं समारुहेत् सर्वानुभवविरोधाच्चिच्चेत्ययोरेकता<br>
नानुभवविषयेत्यर्थः । आक्षेपान्तरम् - अथेति । जनकेनोक्तमिति भवता<br>
यदभिहितं तत् कथमिति व्यवहितेन सम्बन्धः ॥ ४५ ॥</p>
<p>प्। ३२०)</p>
<p>सङ्कल्पवर्जनादेव निर्विकल्पं मनो भवेत् ।<br>
तदेव निर्विकल्पं स्याज्ज्ञानं संसारनाशनम् ॥ ४६ ॥</p>
<p>जनकोक्तिमेवानुवदति - सङ्कल्पेति । तदेव निर्विकल्पं मन एव ।<br>
संसारनाशनम् प्रत्यभिज्ञानद्वारा संसारनिवर्तकमित्यर्थः ॥ ४६ ॥</p>
<p>तदेव ह्यात्मनो रूपमित्युक्तं तत् कथं भवेत् ।<br>
आत्मनो हि मनः प्रोक्तं करणं ज्ञानकर्मणि ॥ ४७ ॥</p>
<p>कथं भवेदित्याक्षेपनिदानानुपपत्तिमाह - आत्मनो हीति । ज्ञानकर्मणि<br>
ज्ञानक्रियायाम् ॥ ४७ ॥</p>
<p>मनो यद्यात्मनो न स्याद्विशिष्येत जडात् कथम् ।<br>
मनो जडाद्विशेषः स्यादात्मनो भगवन्ननु ॥ ४८ ॥</p>
<p>चेतनस्यात्मनश्चितिक्रियाकरणं मनः । तदभावे आत्मनो<br>
जडत्वप्रसक्तिरित्याह - मन इति ॥ ४८ ॥</p>
<p>मनसैव हि बन्धः स्यान्मोक्षो वाऽप्यात्मनः स्फुटम् ।<br>
सविकल्पं मनो बन्धो [हेतुहेतुमतोरभेदेनोपचाराद् मनो बन्धो<br>
मनो मोक्ष इति चोच्यत इति भावः] मोक्षः स्यान्निर्विकल्पकम् ॥ ४९ ॥</p>
<p>आत्मनो बन्धमोक्षावपि मनोनिमित्तकावित्याह - मनसैवेति ।<br>
बन्धमोक्षयोर्मुख्यहेतुत्वाद् [हेतुहेतुमतोरभेदेनोपचाराद् मनो बन्धो<br>
मनो मोक्ष इति चोच्यत इति भावः] बन्धो मोक्ष इति ॥ ४९ ॥</p>
<p>तत् कथं मन एवात्मा करणं हि मनः स्मृतम् ।<br>
निर्विकल्पस्य संसिद्धावपि द्वैतं तु शिष्यते ॥ ५० ॥</p>
<p>निर्विकल्पं मन एवात्मेति प्रागुक्तं तत्कथमित्याह - तत्कथमिति । तत् तस्मात्<br>
। कर्तृकरणयोरभेदानुपपत्तेरित्यर्थः । अतो दर्पणप्रतिबिम्बन्यायेन<br>
दृश्यैक्येऽपि मनसो [ख्, ग्: मनसा] द्वैतं परिशिष्यत इत्यर्थः ॥<br>
५० ॥</p>
<p>प्। ३२१)</p>
<p>अथापि लोके दृष्टोऽस्ति यस्य भ्रान्तिरसन् हि सः ।<br>
नहि भ्रान्तिरसत्या स्यात्तदद्वैतं कथं भवेत् ॥ ५१ ॥</p>
<p>भ्रान्तिविषयस्यासत्यत्वेऽपि भ्रान्तिस्वरूपस्य सत्यत्वाद् द्वैतपरिशेष इत्याक्षिपति</p>
<ul>
<li>अथेति ॥ ५१ ॥</li>
</ul>
<p>अर्थक्रिया न क्वचिच्च दृष्टाऽसत्येन वस्तुना ।<br>
सर्वं हि जागतं वस्तु स्थिरमर्थक्रियाकरम् ॥ ५२ ॥</p>
<p>अर्थक्रिया स्थैर्यं चासत्ये रज्जुसर्पादौ न दृष्टम् तत्<br>
कथमर्थक्रियाकारिणोऽस्थि(णः स्थि)रस्य दृश्यमात्रस्यासत्यतेत्याह</p>
<ul>
<li>अर्थक्रियेति ॥ ५२ ॥</li>
</ul>
<p>तदसत्यं कथं ब्रूहि यतोऽद्वैतं प्रसिद्ध्यति ।<br>
सर्वं च भ्रान्तिविज्ञानं भ्रान्त्यभ्रान्तिभिदा कथम् ॥ ५३ ॥</p>
<p>यतः जगतोऽसत्यत्वात् अद्वैतं प्रकर्षात् सिद्ध्यति । यदि दृश्यज्ञानं सर्वं<br>
भ्रान्तिरूपं तर्ह्यन्यस्याभ्रान्तिज्ञानस्याभावाद् भ्रान्तिरभ्रान्तिरिति<br>
ज्ञानभेदव्यवहारः कथमित्याह - सर्वमिति ॥ ५३ ॥</p>
<p>भ्रान्तिः सर्वसमा वापि कथं स्याद् ब्रूहि मे गुरो ।<br>
सन्देह एष चिरतो [क्, ख्: विरतो] हृदि मे परिवर्तते ॥ ५४ ॥</p>
<p>सर्वेषामेकरूपा भ्रान्तिर्वा कथं स्यादित्याह - भ्रान्तिरिति ॥ ५४ ॥</p>
<p>इत्येवं प्रश्नमाकर्ण्य दत्तात्रेयः समस्तवित् ।<br>
साधुप्रश्नप्रहृष्टात्मा प्रवक्तुमुपचक्रमे ॥ ५५ ॥</p>
<p>समस्तवित् सर्वज्ञः ॥ ५५ ॥</p>
<p>राम साधु त्वया पृष्टं प्रोक्तप्रायमिदं पुनः ।<br>
यावन्न मनसस्तोषस्तावद् भूयो विशोधयेत् ॥ ५६ ॥</p>
<p>त्वया पुनः पृष्टमेतदतः प्रोक्तप्रायमेव । सर्वोऽप्येषोऽपूर्वः [क्:<br>
अपूर्व] प्रश्नो न भवतीति तात्पर्यम् । तर्हि कथमस्य साधुत्वमिति चेदाह</p>
<ul>
<li>यावदिति । संशयनिवृत्त्या तोषः । विशोधयेत् विचारयेत् ॥ ५६ ॥</li>
</ul>
<p>गुरुर्वापि कथं ब्रूयादपृष्टास्तन्मनोगतम् ।<br>
प्राणिनां हि बुद्धिभेदात्तर्कः पृथगवस्थितः ॥ ५७ ॥</p>
<p>तन्मनोगतं शिष्य जिज्ञासितम् । पुनः प्रश्नोऽप्युपपद्यत इत्याह -<br>
प्राणिनामिति । बुद्धिभेदेन तर्कभेदात् । शिष्यहृद्गततर्कस्य गुरुणा<br>
ज्ञातुमशक्यत्वेन सकृदुपदेशेन शङ्काऽनिवृत्तेरिति भावः ॥ ५७ ॥</p>
<p>प्। ३२२)</p>
<p>अपृष्ट्वा स्वस्वाभिमतं कः सन्देहाद्विमुच्यते ।<br>
अपृष्टुर्विद्या हि सुदृढा प्रश्नो बीजं निरूपणे ॥ ५८ ॥</p>
<p>अप्रष्टुः सन्देहानिवृत्तिस्तस्मात् [क्: सन्देह] प्रष्टुरेव विद्या भवति<br>
नान्यस्येत्याह - अपृष्ट्वेति । प्रश्नादेव निरूपणं भवतीत्याह -<br>
प्रश्न इति ॥ ५८ ॥</p>
<p>अप्रष्टुर्नैव विद्या स्यात् पृष्ट्वा विद्यात्ततो गुरुम् ।<br>
चितिरेकैव वैचित्र्याद्भासत इति सम्भवेत् ॥ ५९ ॥</p>
<p>ततः अप्रष्टुर्विद्याभावात् क्रमेणोत्तरं वक्तुमुपक्रमते - चितिरिति ॥ ५९ ॥</p>
<p>एकरूपो यथादर्शः प्रैबिम्बादनेकधा ।<br>
पश्य स्वप्नविकल्पादौ मन एकं हि केवलम् ॥ ६० ॥</p>
<p>कथं सम्भवेदिति चेद् [क्: च सदृ] दृष्टान्तमाह - एकरूप इति ।<br>
दर्पणस्य बिम्बसापेक्षत्वेन वैषम्यमिति दृष्टान्तरमाह - पश्य<br>
स्वप्नेति ॥ ६० ॥</p>
<p>द्रष्टृदर्शनदृश्यात्मवैचित्र्येण विभाति हि ।<br>
एवं शुद्धैव सा संविद्विचित्राकारभासिनी ॥ ६१ ॥</p>
<p>स्वप्नमनोराज्यविकल्पे मन एव बिम्बाद्यनपेक्ष्य द्रष्ट्रादिवैचित्र्येण विभाति ।<br>
एवमेव शुद्धसंविद्विचित्राकारभासिनी ॥ ६१ ॥</p>
<p>चितिश्चेत्यमिति द्वेधा स्वप्नेऽपि हि विभासते ।<br>
आलोकमन्तरा त्वन्धो भावं जानाति वै ननु ॥ ६२ ॥</p>
<p>एवं चितेर्वैचित्र्यमुपपाद्य द्वितीयाक्षेपं निराकरोति - चितिरिति ।<br>
चिच्चेत्ययोर्द्वैतं स्वप्ने सर्वेषां भासमानमपि यथा न वस्तुतोऽस्ति एवं<br>
जाग्रति सर्वेषां भासमानमपि द्वैतं नास्तीत्यर्थः । अथालोकेन<br>
भासमानघटादेस्तदन्यत्वमिव [क्: मेव] चिता भासमानदृश्यस्य<br>
चिदन्यत्वमिति तृतीयाक्षेपपरिहारायाह - आलोकमिति । यद्यद्विना न भासते<br>
तत्तदात्मकमिति व्याप्तेर्दृष्टान्ते व्यभिचारः अन्धस्यालोकं विना त्वचैव<br>
घटादेर्भासनात् ॥ ६२ ॥</p>
<p>प्। ३२३)</p>
<p>अन्धस्याभासमानं च रूपं भाति स्मृतौ किल ।<br>
नैवं चितेरभाने किं कदा कुत्र विभासते ॥ ६३ ॥</p>
<p>नन्वेवमप्यालोकं विना रूपस्याभासनादालोकरूपयोरभेदप्रसक्तिरिति चेदाह</p>
<ul>
<li>अन्धस्येति । जन्मान्धस्यरूपाभासनेऽपि तदन्येस्।आं<br>
सर्वेषामालोकमनपेक्ष्य रूपस्यापि स्मृतौ भासमानत्वाद् नालोकात्मता<br>
रूपस्येत्यर्थः । प्रकृते तु न क्वापि व्यभिचार इत्याह - नैवमिति ।<br>
एतदेवोपपादयति - चितेरिति । कदा काले [क्, ख्: लोके] कुत्र देशे<br>
चितिमनपेक्ष्य किं विभासते न किञ्चिदित्यर्थः ॥ ६३ ॥</li>
</ul>
<p>यथादर्शं विना किञ्चित् प्रतिबिबं न भाति वै ।<br>
आदर्शान्नातिरिक्तोऽतः प्रतिबिम्बो भवेद्यथा ॥ ६४ ॥</p>
<p>प्रकृतव्याप्तेर्दृष्टान्तमाह - यथेति । यथा आदर्शं विना प्रतिबिम्बो न<br>
भाति अतो हेतोरेव यथा प्रतिबिम्ब आदर्शान्नातिरिक्तः ॥ ६४ ॥</p>
<p>एवं चितिमृते किञ्चिदतिरित्कं न विद्यते ।<br>
अत एव मनोऽप्यन्यत् सर्वथ नास्ति वै चितेः ॥ ६५ ॥</p>
<p>दार्ष्टान्तिके योजयति - एवमिति । अत एवेति । मनसोऽपि दृश्यतुल्यत्वादित्यर्थः ॥<br>
६५ ॥</p>
<p>यथा स्वप्ने मनस्तद्वज्जाग्रत्यपि मनो नहि ।<br>
कल्पितं कार्यसंसिद्ध्यै करणं केवलं मनः ॥ ६६ ॥</p>
<p>अत्र दृष्टान्तः - यथेति । स्वप्ने हि<br>
ज्ञातृज्ञानकरणज्ञेयानामेकरूपत्वेन [क्: कारण] यथा<br>
पृथङ्मनो नास्ति तथा जाग्रन्मनोऽपीत्यर्थः । यथा स्वप्ने कल्पितमनसैव<br>
सकलकार्यनिर्वाह एवं जाग्रत्यपीत्याह - कल्पितमिति ॥ ६६ ॥</p>
<p>प्। ३२४)</p>
<p>यथा स्वप्नः कुठारः स्यात् करणं तरुछेदने ।<br>
राम क्रियाऽसत्यरूपा सत्यं तत्करणं कथम् [ख्: तथा] ॥ ६७ ॥</p>
<p>स्वाप्नतरुच्छेदनक्रियाया असत्यत्वाद् यथा तत्करणं कुठारोऽप्यसत्यः एवं<br>
दृश्यासत्यत्वेन तज्ज्ञानस्याप्यसत्यत्वात् तत्कारणमप्यसत्यमित्याह [क्:<br>
करण] - यथेति । तरुच्छेदने यथा कुठारस्तथा मन इति शेषः ।<br>
मनसोऽसत्यत्वमवर्ज्जनीयमित्याह - क्रियेति ॥ ६७ ॥</p>
<p>असता नरशृङ्गेण कः कदा सुविदारितः ।<br>
तस्मान्नास्ति मनो राम चासत् कार्यस्य कारणम् ॥ ६८ ॥</p>
<p>कार्यकारणयोरसत्यत्वे [ग्: करण] क्रिया सुतरामसत्येति<br>
सदृष्टान्तमाह - असतेति । कारकं करणम् ॥ ६८ ॥</p>
<p>स्वप्ने दृशिक्रियाकार्यकरणं [क्, ख्: कारणम्] मन उच्यते<br>
।<br>
यथा [ख्: तथा राम] तथा सर्वदापि मनो नास्ति क्रियाकरम् ॥ ६९ ॥</p>
<p>प्रोक्तमेव [क्: प्रोक्ता] पुनः सदृष्टान्तं द्रढयति - स्वप्न इति ॥<br>
६९ ॥</p>
<p>चिदात्मा केवलं स्वच्छस्वाच्छन्द्यान्मन आदिकम् ।<br>
परिकल्प्य व्यवहरेद् दृश्यद्रष्टृआदिभेदतः ॥ ७० ॥</p>
<p>तर्हि कथमेतद्बन्धमोक्षादिवैचित्र्याभासनमिति चेदाह - चिदात्मेति ।<br>
स्वच्छमप्रतिहतं स्वाच्छन्द्यं स्वातन्त्र्यम् । ऐन्द्रजालिक इव<br>
स्वीयमायशक्त्यैव सर्वं परिकल्प्य व्यवहरेदित्यर्थः ॥ ७० ॥</p>
<p>क्वचित् क्वचित् केवलं तु निर्विकल्पात्मना स्थितः ।<br>
शृणु भार्गव चित्तत्त्वं परिपूर्णमपि स्वयम् ॥ ७१ ॥</p>
<p>क्वचित् क्वचित् प्रोक्ताऽन्तरालदशासु । चिदात्मैव सर्वत्र सविकल्पनिर्विकल्परूपेण<br>
भासत इत्युपपादयितुमुपक्रमते - शृण्विति ॥ ७१ ॥</p>
<p>प्। ३२५)</p>
<p>नाकाशतुल्यं चैतन्यात् स्वप्रकाशमतः स्थितम् ।<br>
आकाशश्च चिदात्मा च न विलक्षणतां गतौ ॥ ७२ ॥</p>
<p>आकाशवत् पूर्णमपि चिद्रूपत्वान्नात्मवस्त्वाकाशतुल्यमित्याह -<br>
नाकाशतुल्यमिति । यतश्चैतन्यरूपमत आत्मतत्त्वं स्वप्रकाशम् ।<br>
नाकाशवज्जडम् । आकाशात्मनोः सर्वसाम्येऽपि<br>
चैतन्यमात्रमेवात्मनोऽधिकमित्याह - आकाशश्चेति ॥ ७२ ॥</p>
<p>पूर्णः सूक्ष्मो निर्मलश्चाजोऽनन्तोऽपि निराकृतिः ।<br>
सर्वाधारोऽप्यसङ्गात्मा सर्वान्तरबहिर्भवः ॥ ७३ ॥</p>
<p>तयोः साधारणधर्मानाह - पूर्ण इत्यादि । पूर्णो व्यापकः । सूक्ष्मः<br>
अप्रतिघरूपः । निर्मलः एकरसः । अजोऽनन्त इति<br>
प्रागभावध्वंसाभ्यामस्पृष्टः । निराकृतिरवयवसंस्थानहीनः ।<br>
सर्वाधारोऽप्यसङ्गात्मा सर्वाश्रयोऽप्यसंस्पृष्टः । सर्वान्तरबहिर्भवः<br>
सर्वानुस्यूतः ॥ ७३ ॥</p>
<p>विशेषस्तत्र चैतन्यमाकाशे तन्न विद्यते ।<br>
वस्तुतश्चैतन्यपूर्ण आत्मैवाकाश उच्यते ॥ ७४ ॥</p>
<p>एवं सर्वसाम्येऽपि चैतन्यमेवात्मनि विशेष इत्याह - विशेष इति । तत्<br>
चैतन्यम् । अवास्तवो ह्याकाशात्मनोर्भेद इत्याह - वस्तुतस्त्विति ॥ ७४ ॥</p>
<p>नह्यात्माकाशयोर्बेदो लेशतोऽपि हि विद्यते ।<br>
य आकाशः स आत्मैव यश्चात्माकाश एव सः ॥ ७५ ॥</p>
<p>अज्ञाः पश्यन्त्यात्मरूपमाकाशमिति वै भ्रमात् ।<br>
सौरालोकं यथोलूकस्तमोमात्रं प्रपश्यति ॥ ७६ ॥</p>
<p>आत्मानमेवाज्ञा आकाशं पश्यन्ति । अत्र दृष्टान्तः - सौरेति । यथोलूकः<br>
स्वनेत्रदोषात् सौरालोकमेवान्धकारात्मकं पश्यति<br>
एवमविद्यादोस्।आदात्मानमेवाकाशं पश्यन्ति जनाः ॥ ७६ ॥</p>
<p>आकाशमेव विज्ञास्तु पश्यन्त्यात्मचिदात्मकम् ।<br>
परा चितिः परेशानी स्वच्छस्वातन्त्र्यवैभवात् ॥ ७७ ॥</p>
<p>विज्ञाः पण्डितास्त्वाकाशमेव आत्मचिद्रूपं पश्यन्ति । एतदेवोपपादयति -<br>
परा चितिरिति । परचिद्रूपः परमेश्वरः स्वच्छस्वातन्त्र्यस्य वैभवाद्<br>
माहात्म्याद् अवभासयेदिति सम्बन्धः ॥ ७७ ॥</p>
<p>प्। ३२६)</p>
<p>अवभासयेदात्मानं परिच्छिन्नमनेकधा ।<br>
यथा राम स्वमात्मानं स्वप्ने बहुविधं पृथक् ॥ ७८ ॥</p>
<p>अत्र दृष्टान्तः - यथेति । पृथग् भासयसीत्यन्वयः ॥ ७८ ॥</p>
<p>मनुष्यादिविभेदेन भासयस्येवमेव हि ।<br>
अनेकधाऽवभासोऽपि परिच्छिन्नदृशैव हि ॥ ७९ ॥</p>
<p>एवमेव चिदात्मनो ह्येनकधाऽवभासनम् । स्वात्मनोऽनेकधाऽवभासोऽपि न<br>
स्वदृष्ट्येत्याह - अनेकधेति ॥ ७९ ॥</p>
<p>स्वयं स्वदृष्ट्या पूर्णात्मरूपिण्येव परा चितिः ।<br>
ऐन्द्रजालिक एकोऽपि स्वमात्मानमनेकधा ॥ ८० ॥</p>
<p>अत्र दृष्टान्तः - ऐन्द्रजालिक इति ॥ ८० ॥</p>
<p>भासयंस्तत्र द्रष्टॄणां स्वदृष्ट्या भासते [क्: भासयेत्]<br>
स्वयम् ।<br>
एक एव निर्विकार एवं सा परमा चितिः ॥ ८१ ॥</p>
<p>यथा ऐन्द्रजालिकः स्वमाययाच्छन्नो मायावृतदृष्ट्या स्वयमनेकधा<br>
भासमानोऽपि मायाऽप्रतिबद्धस्वदृष्टय स्वयमेक एव भासते एवं परा<br>
चितिः स्वमायोद्भाविताविद्याच्छन्नदृशामनेकधा भासमानापि<br>
स्वदृष्ट्या निर्विकारैकरूपेत्याह - एवं सेति ॥ ८१ ॥</p>
<p>शुद्धैकरूपभासापि परिच्छिन्ना ह्यनेकधा ।<br>
परिच्छिन्नस्वरूपाणां भासयेद् [ख्: भासयन्] माययावृता ॥<br>
८२ ॥</p>
<p>शुद्ध एकरसः एकः अखण्डः भासो यस्याः सा ॥ ८२ ॥</p>
<p>मायावरणमप्येतत् परिच्छिन्नदृशो भवेत् ।<br>
यथैन्द्रजालिको मायावृतश्चान्यदृशो भवेत् ॥ ८३ ॥</p>
<p>यथाऽनेकरूपताऽन्यदृष्ट्या एवं मायावृतत्वमप्यन्यदृष्ट्यैवेति<br>
सदृष्टान्तमाह - मायेति । स्वदृष्ट्याऽनावृतत्वम् [ख्:<br>
स्वदृष्ट्यना] अनेकत्वं चेति भावः ॥ ८३ ॥</p>
<p>प्। ३२७)</p>
<p>माया परचितोऽत्यन्तं स्वातन्त्र्यमतिदुर्घटम् ।<br>
लोकेऽपि योगिनोऽन्ये च मान्त्रिका ऐन्द्रजालिकाः ॥ ८४ ॥</p>
<p>ननु परचिदात्मनः शुद्धचिदेकरूपस्यैवमात्मनोऽनेकरूपतावभासनं न<br>
घटत इत्याशङ्क्य मायाशक्त्या सर्वं घटत इति वक्तुं मायास्वरूपमाह</p>
<ul>
<li>मायेति । परचिदात्मनो यद् दुःसाध्यं घटयति<br>
एवंविधमत्यन्तमत्युत्तमं [क्, ख्: तमस्वात] स्वातन्त्र्यं सा<br>
मायेत्यर्थः । अत्र दृष्टान्तः - लोकेऽपीति ॥ ८४ ॥</li>
</ul>
<p>आच्छादितं स्वस्वातन्त्र्यं प्राप्य किञ्चित् सुयुक्तितः ।<br>
दुर्घटं घटयन्त्येव ततो नैतद्विचित्रितम् ॥ ८५ ॥</p>
<p>आच्छादितमिति । योगिप्रमुखा हि वस्तुतः परचिदात्मान एवेति पूर्णस्वातन्त्र्ययुता<br>
एव तथापि परचिन्माययाच्छन्नं तत् स्वातन्त्र्यं<br>
योगादिसुयुक्त्याच्छन्नस्वातन्त्र्याद् यत्किञ्चित् स्वातन्त्र्यांशाभिव्यक्तिं प्राप्य<br>
नियतकारणाभावेन दुर्घटमपि गजतुरगादिकं ते घटयन्ति । तथा च<br>
प्रकृते परचिदात्मनोऽपरिच्छिन्नमायाशक्तेरेतज्जगदवभासनं न<br>
विचित्रमित्यर्थः ॥ ८५ ॥</p>
<p>एवं परचितेः स्वच्छस्वातन्त्र्यात् स्वात्मनो वपुः ।<br>
अनेकधा परिच्छिन्नं भासितं भृगुनन्दन ॥ ८६ ॥</p>
<p>एवं प्रोक्तोपपत्त्या ॥ ८६ ॥</p>
<p>परिच्छेदोऽभिमानस्य त्वेकदेशे सुविश्रमः ।<br>
साऽप्यपूर्णत्वविख्यातिर्याऽविद्या परिगीयते ॥ ८७ ॥</p>
<p>ननु पूर्णस्य चिदात्मनः परिच्छेदः किंविध इति चेदाह - परिच्छेद इति ।<br>
अभिमानोऽहम्भावः । चिदात्मा हि दीपादिजडप्रकाशविलक्षणः<br>
स्फुरत्प्रकाशरूपः । तादृशस्फूर्त्यात्मकप्रकाशस्यानात्मविश्रम<br>
एवेदम्भावः । स्वात्मविश्रमोऽहम्भावः । यदुक्तमजडप्रमातृसिद्धौ ##-<br>
योऽहम्भावः स परचिदात्मनोऽखिलस्वरूपविश्रान्तत्वाद् अपरिच्छिन्नत्वात्<br>
[क्, ख्: अपरिच्छिन्नपूर्णा] पूर्णाहम्भाव इत्युच्यते ।<br>
एवंविधपूर्णाखण्डस्वरूपस्यापि स्वस्वातन्त्र्याख्यमायावशतो<br>
यदेकदेशभासनं तत्र च यः स्वात्मविश्रमः स परिच्छेद इत्युच्यते ।<br>
पूर्णाहम्भावतः परमात्मनः स्वमायाशक्त्या यः<br>
स्वात्मैकदेशाहम्भावः स परिच्छेद इति तात्पर्यम् । अपिरेवार्थे ।<br>
याऽपूर्णत्वख्यातिः अविद्या इति च शास्त्रेषु परिगीयते स एव अपूर्णाहम्भावः<br>
[क्: पूर्णा] ॥ ८७ ॥</p>
<p>प्। ३२८)</p>
<p>अत्र मुह्यन्ति बहवस्तार्किकाः पण्डिता अपि ।<br>
स्वात्मानमनुदाहृत्य बहिर्दृष्टितया स्थितेः ॥ ८८ ॥</p>
<p>एवं चैकदेशेऽहम्भाव विश्रमात् तदतिरिक्ताखिलचिदात्मर्पदेश एव<br>
आकाशत्वेन भासते अतो नात्मनोऽतिरिक्त आकाश इति सिद्धम् । अत्र<br>
आकाशस्यात्मानन्यत्वे मुह्यन्ति । कुतो मुह्यन्ति इति चेदाह - स्वात्मानमिति ।<br>
अनुदाहृत्येति । श्रुते मतेऽप्यर्थे प्रत्यग्रूपे निदिध्यासनमकृत्वेत्यर्थः ।<br>
तत्रापि हेतुर्बहिर्दृष्टितया स्थितेरिति ॥ ८८ ॥</p>
<p>गुरूपदिष्टं यत् किञ्चित् सद्वाऽप्यसदपीतरत् ।<br>
अनुदाहृत्य चात्मानं यावन्न ह्यवलोकयेत् ॥ ८९ ॥</p>
<p>तस्माद् [क्: तस्य] निदिध्यसनपूर्वकापरोक्षं विना<br>
नाज्ञाननिवृत्तिरूपफलप्राप्तिरित्याह - गुरूपदिष्टमिति । सद्वा<br>
प्रकाशादिरूपता वा इतरदसद्वा अप्राक्शादिरूपता वा ॥ ८९ ॥</p>
<p>तावन्न फलमाप्नोति परोक्षात्मतया श्रुतेः ।<br>
अतो मयोक्तं राम त्वं सम्पश्यात्मनि सद्दृशा ॥ ९० ॥</p>
<p>तावत् अपरोक्षपर्यन्तम् फलम् अज्ञानाशादिः । परोक्षात्मतया श्रुतेरेव<br>
श्रवणजनितपरोक्षतामात्रादेव न फलम् । सद्दृशा<br>
त्यक्तबहिर्मुखत्वदृष्ट्या ॥ ९० ॥</p>
<p>चितिर्या परमा देवी सर्वसामान्यरूपिणी ।<br>
सा प्रकाशमयी यस्माज्जडव्यावृत्तरूपिणी ॥ ९१ ॥</p>
<p>पुनः परिच्छेदकारणमायास्वरूपनिरूपणपूर्वकमाकाशस्वरूपं<br>
सुस्पष्ऽतं निरूपयितुमुपक्रमते - चितिरिति । सर्वसामान्यरूपिणी<br>
दृश्याकारपरिच्छेदरहिता । यस्माज्जडव्यावृत्तरूपिणी । प्रकाशमयीति<br>
दीपादिजडव्यावृत्तप्रकाशमयीत्यर्थः ॥ ९१ ॥</p>
<p>प्। ३२९)</p>
<p>अतः स्वात्मनि विश्रान्तिस्त्वहन्ता पररूपिणी ।<br>
जडाश्चिदात्मविश्रान्ताश्चिदत्मनि विभासतः ॥ ९२ ॥</p>
<p>अतः स्वात्मनि विश्रान्तिरूपा पररूपिण्यहन्ताऽपरिच्छिन्ना पराहन्ता तस्या<br>
भवेदिति शेषः । जडानां न स्वात्मविश्रान्तिरित्याह - जडा इति ॥ ९२ ॥</p>
<p>न स्वरूपे स्वतो भान्ति तस्मान्न स्वात्मविश्रमः ।<br>
चितेस्तु केवलं स्वस्मिन्ननन्यापेक्षया सदा ॥ ९३ ॥</p>
<p>एतदेव स्पष्टमाह - न स्वरूप इति । स्वतः अनन्यापेक्षतया जडानां<br>
चिदात्माश्रयेणैव भासनात् स्वात्मनि स्वतो भासनाभावान्न स्वात्मविश्रमः<br>
चितेस्तु केवलं जडमनपेक्ष्यानन्यापेक्षया स्वातन्त्र्येण सदा स्वस्मिन्<br>
भासमानत्वात् स्वस्मिन् विश्रान्तिरुपपद्यत इति सम्बन्धः ॥ ९३ ॥</p>
<p>भासमानत्वतः स्वस्मिन् विश्रान्तिरुपपद्यते ।<br>
पूर्णाहन्ता परा सेयं या जडेषु न विद्यते ॥ ९४ ॥</p>
<p>उपपद्यत इति । जडवदन्यापेक्षा स्वस्वरूपप्रकाशे या नास्ति एष एव<br>
स्वात्मविश्रम इति भावः । सेयं स्वत्मविश्रान्तिरेव पूर्णाहन्ता ॥ ९४ ॥</p>
<p>व्यावृत्तिस्पर्शहीनेयं परिच्छेदविवर्जनात् ।<br>
सर्वमस्यां यतः संस्थमादर्शे नगरं यथा ॥ ९५ ॥</p>
<p>अस्या अहन्तायाः पूर्णत्वं कुत इति चेदाह - व्यावृत्तीति । व्यावृत्तेर्भेदस्य<br>
स्पर्शेन हीना सर्वथा भेदसम्बन्धविधुरेति भावः । कुत एवमिति चेदाह ##-<br>
प्रतिबिम्बनगरवदस्यामेव पूर्णाहन्तात्मकचिति तादात्म्येन स्थितं सर्वं<br>
दृश्यम् । अतः परिच्छेदकस्य स्वातिरिक्तस्यान्यस्याभावात् परिच्छेदाभावेन<br>
[क्, ख्: परिच्छिन्ना] व्यावृत्तिस्पर्शो नास्तीति ॥ ९५ ॥</p>
<p>प्। ३३०)</p>
<p>व्यावृत्तिर्वा परिच्छेदः कथं केन हि सम्भवेत् ।<br>
एवं पूर्णस्वरूपायाः पूर्णं यत्स्फुरणं स्थितम् ॥ ९६ ॥</p>
<p>अतो व्यावृत्त्यादिकं न सम्भवतीत्याह - व्यावृत्तिरिति । पुनः<br>
पूर्णाहन्तां निष्कृष्याह - एवमिति । पूर्णस्वरूपायाश्चितेः<br>
पूर्णमपरिच्छिन्नं यत् स्वरूपस्फुरणं तदेव कथ्यत इति सम्बन्धः ॥ ९६ ॥</p>
<p>तदेव स्वात्मविश्रान्तिः पूर्णाहन्ता च कथ्यते ।<br>
अखण्डैकरसं ह्येतदेतावद् राम वै भवेत् ॥ ९७ ॥</p>
<p>ननु तथापि चितिः पूर्णाहन्तेति च वस्तुद्वैविध्यात् परिच्छेदः<br>
स्यादित्याशङ्क्याह - अखण्डेति । एतावत् चितिः पूर्णाहन्ता चेति<br>
द्वयमप्येतदखण्डैकरसम् । अखण्डमेकम् एकरसं चिन्मात्रम् ॥ ९७ ॥</p>
<p>निरूपणे बहुविधमिव तत् प्रतिभासते ।<br>
एवावदेव स्वातन्त्र्यं यतः शक्तिर्हि तन्मयी ॥ ९८ ॥</p>
<p>तर्हि कथं द्विधा निर्देश इति चेदाह - निरूपण इति । तत् चित्तत्त्वम् । एतावदेव<br>
अखण्डैकरसमेव स्वातन्त्र्यमपि । पूर्णाहन्ता स्वातन्त्र्यञ्च शक्तिरेवेति<br>
तन्मयं तदेकरसमित्यर्थः ॥ ९८ ॥</p>
<p>प्रकाशास्तेजो यद्वदौष्ण्यं चैवापृथक् स्थितम् ।<br>
एवं स्वातन्त्र्यविश्रान्तिसहितैकरसात्मिका ॥ ९९ ॥</p>
<p>भेदव्यवहारविषयशक्तेरपृथक्त्वे दृष्टान्तमाह - प्रकाश इति ।<br>
सहिता चितिः ॥ ९९ ॥</p>
<p>इयमेव हि मायाख्या शक्तिः परमदुर्घटा ।<br>
आदर्शवद्यत्स्वरूपे चिदेकरसरूपिणी ॥ १०० ॥</p>
<p>इयमेव पूर्णाहन्तैव । दुर्घटा दुःसाध्यमपि घटयति । दुर्घटतामेव<br>
निरूपयति - आदर्शवदिति ॥ १०० ॥</p>
<p>सत्यप्यनेकवैचित्र्याभासनेन विभासते ।<br>
तथा भासनकालेऽपि स्वरूपादनिवर्तनम् ॥ १०१ ॥</p>
<p>प्रतिबिम्बविचित्रोऽप्येकरूपादर्श इव स्वरूपे चिदेकरूपिणी सत्यपि<br>
जगद्वैचित्य्राभासनेन विभासनं वैचित्र्यभासनकालेऽपि<br>
चिदेकरसस्वरूपादनिवर्तनमिति यत् एतदेव तस्या अतिदुर्घटत्वमिति शेषः ॥ १०१ ॥</p>
<p>प्। ३३१)</p>
<p>परिच्छेदावभासो यः सोऽनात्माभास उच्यते ।<br>
साऽविद्या जडशक्तिः सा शून्यं प्रकृतिरेव च ॥ १०२ ॥</p>
<p>एवं स्वातन्त्र्याख्यमायया यः स्वात्मनः परिच्छेदावभासः स<br>
एवानात्माभासः । आभासाभास्ययोस्तादात्म्यादाह - साऽविद्येति ॥ १०२ ॥</p>
<p>अत्यन्ताभाव आकाशास्तमः प्रथमसर्गकः ।<br>
सर्वं तदेव सम्प्रोक्तं परिच्छेदनमादिमम् ॥ १०३ ॥</p>
<p>सर्वम् अनात्माभासादिप्रथमसर्गान्तं तदादिमं परिच्छेदनमेवोक्तम् ।<br>
मायया<br>
आद्यपरिच्छेदवासनाऽविनाभूतमनात्मभासनमेवाविद्यादिशब्दैरुच्यत<br>
इत्यर्थः ॥ १०३ ॥</p>
<p>राम यः परिपूर्णात्मा विश्रमो वै समास्थितः ।<br>
तस्यैकदेशताभ्रान्तिकृतमाकाशभासनम् ॥ १०४ ॥</p>
<p>एवमुक्तमेवाकाशस्वरूपं निष्कृष्य श्लोकद्वयेन भङ्ग्यन्तरेणाह -<br>
राम य इति । तस्य पूर्णात्मविश्रमस्य । एकदेशताभ्रान्तिकृतम् ॥ १०४ ॥</p>
<p>अत आत्मप्रदेशो य आत्माभिमतिवर्जितः ।<br>
आकाशः स हि सम्प्रोक्तः स हि संसारकारणम् ॥ १०५ ॥</p>
<p>अतः अहन्ताया एकदेशत्वभ्रान्तेः । आत्माभिमतिरहम्भावः<br>
आत्माभिमतिवर्जितो य आत्मप्रदेशः स एवाकाशः । स एवाकाशः<br>
संसारकारणम् ॥ १०५ ॥</p>
<p>एष एव भवेद् भेदः पशुदृष्ट्येकगोचरः ।<br>
राम सूक्ष्मदृशा पश्य य आकाशस्त्वयेक्ष्यते ॥ १०६ ॥</p>
<p>नन्वाकाशः कथं संसारकारणमिति चेदाह एष इति । आकाश एवेत्यर्थः ।<br>
संसारकारणपरिच्छिनात्मज्ञानभासिताकाशावभासनान्तरीयकत्वाद्<br>
भेदाभासस्य भेद एवाकाशः संसारकारणं चेति भावः ।<br>
आकाशात्मनोरभेदमनुभावयति - रामेति ॥ १०६ ॥</p>
<p>प्। ३३२)</p>
<p>तत्रत्यजीवराशीनामात्मा चैतन्यमेव सः ।<br>
यथाऽन्यदेहेष्वाकाशो भासते यः सदा तव ॥ १०७ ॥</p>
<p>तत्रत्येति । तादृशाकाशप्रदेशस्येत्यर्थः । जीवराशीनां शरीरिणाम् । स<br>
आकाशः । यः स एवात्मेत्यन्वयः ॥ १०७ ॥</p>
<p>स एव तेषामात्मा स्याच्चिदानन्दघनात्मकः ।<br>
एवं स्वकल्पिताकाशग्रस्तं यच्चिद्वपुः स्थितम् ॥ १०८ ॥</p>
<p>अन्यदेहेषु सदा तवाकाशो भासते यः स एवाकाशस्तेषां चिदानन्दघनात्मक<br>
आत्मा स्यात् वस्तुनोरेकदेशस्थत्वायोगादिति यथा तथा तवाप्यात्मेति शेषः ।<br>
एवं च यत्र यत्र यो य आकाशो भासते तत्रत्यशरीरिणां स एवात्मेति भावः ।<br>
एवमाकाशात्मनोरैक्यमुपपाद्य मनःस्वरूपं निरूपयति - एवमिति ।<br>
आकाशग्रस्तम् आकाशपरिच्छिन्नम् ॥ १०८ ॥</p>
<p>तदेव मन इत्युक्तमात्मैव नहि चेतरत् ।<br>
तत्रावरणमुख्यत्वात् प्रमाणं मन उच्यते ॥ १०९ ॥</p>
<p>तदेव आकाशपरिच्छिन्नं चिद्वपुरेव । अत आत्मैव मनो रेतरत् । नन्वात्मन एव<br>
मनस्त्वे कथं प्रमातृप्रमाणभेद इत्याशङ्कापनोदनायाह - तत्रेति ।<br>
आत्मन एव मनस्त्वे सिद्धे सतीत्यर्थः । आवरणमुख्यत्वादिति ।<br>
जडशक्त्यावृतं चित्तत्त्वं हि जीवः । तत्रावरणात्मकजदशक्तिप्राधान्येन<br>
प्रमाणं ज्ञानकरणं मन इत्यर्थः ॥ १०९ ॥</p>
<p>आवृतप्राधान्यतस्तु प्रमाता जीव उच्यते ।<br>
एवमाकाशावृतोऽपि चिदात्मा भूय एव तु ॥ ११० ॥</p>
<p>आवृतचित्तत्त्वप्राधान्येन जीव एव प्रमातेत्याह - आवृतेति । एवं<br>
स्वस्वातन्त्र्यपरिकल्पिताकाशात्मकजडशक्त्या आवृतोऽपि भूयः<br>
पञ्चभूतात्मकदेहेनाप्यावृत इत्याह - एवमिति ॥ ११० ॥</p>
<p>आकाशे कोमलेऽत्यन्तशिथिले निर्घनेऽमले ।<br>
कठिनश्लिष्टघनतामालिन्यानां प्रकल्पनैः ॥ १११ ॥</p>
<p>तत्रादावाकाशस्यैव गुणान्तरोल्लासनेन वाय्वादिरूपतेत्याह - आकाश इति ।<br>
आकाशे कोमले स्पर्शाभाववति शिथिलेऽसंश्लिष्टावयवे निर्घनेऽनिबिडे अमले<br>
मालिन्यरहिते । कठिनत्वं स्पर्शः श्लिष्टता संश्लिष्टावयवता घनता<br>
निबिडता मालिन्यं समलता एतेषां प्रकल्पनैः । भूतान्याभास्येति सम्बन्धः<br>
॥ १११ ॥</p>
<p>प्। ३३३)</p>
<p>भूतान्याभास्य देहात्मा देहेनापि समावृतः ।<br>
कुम्भोदरगतो दीप उदरं व्याप्य भासते ॥ ११२ ॥</p>
<p>भूतानीति । अस्पर्शस्याकाशस्य स्पर्शकल्पनेन वायुत्वम् । तस्यैव<br>
वायोरसंश्लिष्टावयवस्य संश्लिष्टावयवत्वकल्पनेन तेजस्त्वम् । भवति हि<br>
वाय्वपेक्षया तेजसः संश्लिष्टावयवत्वम् यतः संश्लिष्टावयवस्य<br>
पृथ्वीसङ्क्रान्तस्य चक्षुर्गोचरतोपपद्यते । तस्यैव तेजसो निर्घनत्वस्य<br>
घनताकल्पनेन जलत्वम् । भवति हि जलस्य [क्: जलस्य नास्ति] घनत्वम्<br>
यतोऽभिघात उपपद्यते । तस्यैव जलस्य निर्मलस्य मालिन्यकल्पनेन पृथ्वीत्वम्<br>
। भवति च पृथिव्यां मालिन्यम् यतो जले निर्मग्नघटादिकमिव<br>
पृथ्वीनिर्मग्नं न दृश्यत इति । एवंविधभूतराशिमयदेहेनापि<br>
समावृतः सन् देहतादात्म्येन देहात्माऽभवदिति शेषः । एवं देहात्मतां<br>
प्राप्तोऽपि चिद्रूपतां न परित्यजतीति सदृष्टान्तमाह - कुम्भेति । यथा<br>
भासत इति योजनीयम् ॥ ११२ ॥</p>
<p>एवमेष शरीरान्तरवभासनमात्रकः ।<br>
आस्ते गूढप्रदीपात्मा तदन्तर्मात्रभासनः ॥ ११३ ॥</p>
<p>एष चिदात्मा अवभासनमात्रकः । चित्प्रकाशमात्ररूपो [क्: रूपकः]<br>
घटान्तर्गूढप्रदीपवदात्मा स्वरूपं यस्य । यथा घटान्तर्मात्रभासनो<br>
दीपः एवं देहान्तर्मात्रभासनः ॥ ११३ ॥</p>
<p>दीपप्रभा घटच्छिद्राद्यथा निर्याति वै बहिः ।<br>
एवमक्षद्वारमुखाद् भूयो निर्याति वै चितिः ॥ ११४ ॥</p>
<p>नेत्रादिकरणसरणिसमुदितमपि घटादिज्ञानमात्मभूतमेवेति<br>
सदृष्टान्तमाह - दीपप्रभेति । भूय इति । अतः सदा प्रकाशमाना<br>
चितिस्तत्तद्विषयाकारेण पुनर्नूतनत्वेनापि प्रकाशत इत्यर्थः ॥ ११४ ॥</p>
<p>प्। ३३४)</p>
<p>निर्याणं तु चितेर्नास्ति पूर्णत्वादक्रियत्वतः ।<br>
स्वात्मावरणमाकाशं स्फूर्तिशक्तिश्चिदात्मनः ॥ ११५ ॥</p>
<p>ननु चितेराकाशतुल्यायाः कथं निर्याणसम्भव इति चेदाह - निर्याणमिति ।<br>
न वस्तुतश्चितेर्निर्याणमस्ति किन्तु तदाभासनमात्रमित्याह - स्वात्मेति ॥ ११५ ॥</p>
<p>यावन्निवारयेत्तावद् निर्याणं प्रविभासते ।<br>
मनोव्यापार एष स्यात् स्फूर्त्त्यापहतिरावृतेः ॥ ११६ ॥</p>
<p>यावदिति । स्वात्मन आवरणभूतमाकाशात्मकं जडशक्तिरूपमज्ञानम्<br>
चिदात्मनः स्फूर्तिरूपा ज्ञानशक्तिर्यावद् दूरं निवारयेत् तावच्चितेर्निर्याणं<br>
प्रविभासते । अत्रेदं तत्त्वम् - परचिदात्मनः<br>
स्वातन्त्र्योद्भासितपरिच्छिन्नाहम्भावावभासनेन परिमितप्रमाता जीवः । स<br>
घटान्तर्गतदीपवद्देहान्तर्गतचित्प्रकाशमयः ।<br>
घटच्छिद्रान्निर्गतदीपप्रभया निष्क्रियस्य तमसोऽपसरणवत् चिदात्मनः<br>
स्फूर्तिशक्तेर्यत्र यत्रेन्द्रियादिसम्प्रयोगनिमित्ताभिव्यक्तिस्तत्र तत्र<br>
तदावरकाकाशाद्यभिधाज्ञाननिवृत्त्या चितिः प्रसृतेव भातीति ।<br>
एवमावरणनिवृत्तिरेव मनोव्यापारोऽपीत्याह - मन इति ॥ ११६ ॥</p>
<p>तस्माद्राम मनो नान्यदात्मैव मन उच्यते ।<br>
चला चितिर्मनोनाम्नी निश्चलात्मस्वरूपिणी ॥ ११७ ॥</p>
<p>तस्मादिति । आवरणमुख्यचिदात्मन एव मनस्त्वादित्यर्थः । एतदेव<br>
पुनर्निष्क्र्ष्याह - चलेति ॥ ११७ ॥</p>
<p>आवृत्त्यभिहतिः स्फूर्त्या चलनं राम वै चितेः ।<br>
एतदेव विकल्पः स्याद् विकल्पपरिवर्जने ॥ ११८ ॥</p>
<p>चलनपदार्थमाह - आवृत्तीति । एतदेव चलनमेव । विकल्पस्य चलनस्य<br>
परिवर्जने कृते सतीति शेषः ॥ ११८ ॥</p>
<p>निर्विकल्पं पूर्णरूपं विज्ञानं मुक्तिनामकम् ।<br>
राम त्यजात्र सन्देहं विकल्पस्य विवर्जने ॥ ११९ ॥</p>
<p>पूर्णरूपम् । परिच्छेदस्य विकल्पकृतत्वात् पूर्णरूपता ।<br>
एवंविधपूर्णरूपतैव मुक्तिरित्यर्थः । अत्र निर्विकल्पविज्ञानस्य मुक्तिरूपत्वे ॥<br>
११९ ॥</p>
<p>प्। ३३५)</p>
<p>अप्यावरणशेषः स्यादिति नास्त्येव चावृतिः ।<br>
आवृतिर्नहि सत्याऽस्ति यतः स्वेनैव कल्पिता ॥ १२० ॥</p>
<p>सन्देहस्वरूपमाह - विकल्पवर्जनेऽप्यावरणशेषह् स्यादिति । अस्य<br>
सम्भावनारूपत्वात् सन्देहत्वम् । ननु निर्विकल्पस्थितिमात्रेणावरणनिवृत्तिः<br>
कथं स्यादित्याशङ्क्याह - नास्त्येवेति । रज्जुसर्पवदावृतेः स्वेनैव<br>
कल्पितत्वादिति भावः ॥ १२० ॥</p>
<p>यथा मनोरथे बद्धः केनचिच्छत्रुणा स्वयम् ।<br>
ताड्यमानस्तर्ज्यमानो यावत् सङ्कल्पवर्जनम् ॥ १२१ ॥</p>
<p>अत्र दृष्टान्तमाह - यथेति । मनोरथे मनोराज्यावसरे । सङ्कल्पवर्जने<br>
कुर्यादिति सम्बन्धः ॥ १२१ ॥</p>
<p>कुर्यात्तावत्ताडनं वा तर्जनं वापि लीयते ।<br>
किं तत्र शिष्यते बन्धस्तथाऽत्रापि विभावय ॥ १२२ ॥</p>
<p>यावत्तावदिति यदा तदेत्यर्थकम् । एवं सङ्कल्पवर्जनेन ताडनादेर्विलये सति<br>
तत्र तस्मिन् काले बन्धनं शिष्यते किम्? न शिष्यत इत्यर्थः । तथाऽत्रापीति ।<br>
सङ्कल्पवर्जने बन्धो न शिष्यत इत्यर्थः ॥ १२२ ॥</p>
<p>अनादिकालाद्रामात्र बन्धो नास्त्येव कस्यचित् ।<br>
जदात्मभ्रान्तिमुत्सृज्य कोऽयं बन्धो विचारय ॥ १२३ ॥</p>
<p>कल्पनातिरिक्तो बन्धः कस्यापि कदापि कुत्रापि नास्तीत्याह - अनादीति । अत्र<br>
संसारे । ननु तर्हि व्यर्थोऽयमुपदेशादिक्रम इति चेन्नेत्याह - जडेति ।<br>
जडात्मकद्वैतभ्रान्तिकृत एव बन्ध इति भावः ॥ १२३ ॥</p>
<p>एष एव महाबन्धो बन्धसत्यत्वनिश्चयः ।<br>
मृषा भीतस्य बालस्य यक्षग्रह इव स्थितः ॥ १२४ ॥</p>
<p>बन्धसत्यत्वनिश्चय एवापोह्यो बन्ध इत्याह - एष इति । स्वरूपज्ञाने सत्यपि<br>
बन्धसत्यत्वभ्रान्त्यनुवृत्तौ [क्, ख्: भ्रान्त्यावृत्तौ]<br>
ज्ञानफलानुदयादेष एव मुख्यो बन्ध इति भावः । तस्यानर्थकरत्वे<br>
दृष्टान्तः - मृषेति ॥ १२४ ॥</p>
<p>प्। ३३६)</p>
<p>यावद् बन्धभ्रान्तिमेनां नोत्सृजेद् बुद्धिमानपि ।<br>
न तावत् संसृतेर्मुक्तो भवेत् क्वापि महोद्यमैः ॥ १२५ ॥</p>
<p>बन्धसत्यत्वभ्रान्तिम् क्वापि काले देशे वा ॥ १२५ ॥</p>
<p>कोऽयं बन्धः कथं वा स्यान्निर्मलस्य चिदात्मनः ।<br>
प्रतिबिम्बात्मकैः स्वात्मादर्शान्तःप्रविभावितैः ॥ १२६ ॥</p>
<p>अनारोपितो बन्धो न सिद्ध्यतीत्याह - कोऽयमिति ।<br>
निर्मलस्याकाशतुल्यस्यासङ्गस्य चिदात्मनः कोऽयं बन्ध इति<br>
बन्धस्वरूपाक्षेपः कथं वा स्यादिति तत्सम्बन्धाक्षेपः । ननु बन्धस्य<br>
चिदात्मातिरेकेणासत्त्वेऽपि तदन्तः प्रतिबिम्बभूतैर्दृश्याभासैः स्यादिति<br>
चेन्नेत्याह - प्रतिबिम्बात्मकैरिति ॥ १२६ ॥</p>
<p>बन्धो यदि तदादर्शप्रतिबिम्बाग्निरादहेत् ।<br>
बन्धस्य सत्यताबुद्धिर्मनसोऽस्तित्वनिश्चयः ॥ १२७ ॥</p>
<p>स्वात्मान्तः प्रतिबिम्बात्मभूतैर्दृश्यैर्बन्धस्यात्यन्तासम्भवमाह -<br>
तदादर्शेति । बन्धः [क्, ख्: बन्धसत्यः] सत्यः मनोऽस्तीति<br>
द्विविधभ्रमातिरिक्तो बन्धो नास्तीत्याह - बन्धस्येति ॥ १२७ ॥</p>
<p>एतद् द्वय्मृते नास्ति बन्धः कस्यापि कुत्रचित् ।<br>
यावदेतद् द्वयमलं सद्विचारमहाजलैः ॥ १२८ ॥</p>
<p>द्वयमलं प्रोक्तभ्रमद्वयात्मकमलम् ॥ १२८ ॥</p>
<p>नोन्मार्जितं तावदिह तस्य संसारनाशने ।<br>
अहं वा ब्रह्मदेवो वा विष्णुर्वापि च शङ्करः ॥ १२९ ॥</p>
<p>यस्य प्रोक्तद्विविधभ्रमो विचारेण न नष्टस्तस्य संसारो दुष्परिहर इत्याह ##-</p>
<p>विद्यात्मिका वा त्रिपुरा नैव शक्ताः कथञ्चन ।<br>
तस्माद्राम द्वयं चैतत् परित्यज्य सुखी भव ॥ १३० ॥</p>
<p>द्वयं प्रोक्तभ्रमद्वयम् ॥ १३० ॥</p>
<p>प्। ३३७)</p>
<p>तस्माद्राम निर्विकल्परूपे मनसि संस्थिते [क्: संस्थितः] ।<br>
आत्ममात्रत्वतस्तस्य द्वैतं न परिशिष्यते ॥ १३१ ॥</p>
<p>एवं प्रसङ्गागतं प्रतिपाद्य निर्विकल्पदशायामपि मनसः सत्त्वाद्<br>
द्वैतापत्तिरिति दोषपरिहारमुपसंहरति - तस्मादिति ।<br>
मनसोऽनन्यत्वादित्यर्थः । तस्य मनसः ॥ १३१ ॥</p>
<p>इदं तदितिरूपेण भासनान्यन्मनो नहि ।<br>
इदमादिपरित्यागे भासनात्मैव [क्: मनसा; ख्: भानमा] शिष्यते ॥<br>
१३२ ॥</p>
<p>मनसो रूपं निष्कृष्याह - इदमिति । भासनादन्यत् । दृश्याकारसंवलित<br>
आत्मैव मन इति तात्पर्यम् ॥ १३२ ॥</p>
<p>रज्जुसर्पपरिभ्रान्तिः सत्याभिमतवस्तुनि ।<br>
रज्जुरूपे हि सर्पस्य भासिनीति विनिश्चयः ॥ १३३ ॥</p>
<p>भ्रान्तिस्वरूपेणापि द्वैतं परिहरति - रज्ज्विति । रज्जुरूपे सत्याभिमतवस्तुनि<br>
रज्जुसर्पस्य भ्रान्तिः सर्पस्य भासिनी ॥ १३३ ॥</p>
<p>तत्र सर्पस्य बाधेऽपि रज्ज्वालम्बनहेतुतः ।<br>
चिद्रूपादात्मनोऽन्यत्तु रज्जुज्ञानं स्थितं भवेत् ॥ १३४ ॥</p>
<p>तत्रेति । रज्जुसर्पभ्रान्त्यादौ सर्पादेरारोपितस्य बाधेऽपि भ्रान्तिज्ञानं<br>
रज्जुविषयत्वहेतोः प्रमातुरन्यत्तद्रज्जुज्ञानमबाधितं स्थितं<br>
भवेदित्यर्थः ॥ १३४ ॥</p>
<p>सापि [ख्: सार्परज्जु] रज्जुश्चिति यदा स्वप्नदृष्टान्तकल्पिता ।<br>
रज्जुबाधे हि तज्ज्ञानं कथं शिष्येत् किमाश्रयम् ॥ १३५ ॥</p>
<p>नैवं प्रकृते इत्याह - सेति । स्वप्नदृष्टान्तेन यदा सा रज्जुश्चिति कल्पितेति<br>
निश्चयः तदा रज्जोरपि बाधे निरालम्बनं तज्ज्ञानं प्रमातृव्यतिरेकेण<br>
किमाश्रयं कथंरूपं वा शिष्येदित्यर्थः । घटनाशे घटाकाशवन्न<br>
पृथक् शिष्यत इति तात्पर्यम् ॥ १३५ ॥</p>
<p>तस्माद् दृश्यस्य बाधे तु तज्ज्ञानं केवला हि दृक् ।<br>
चिदात्मानतिरिक्तत्वाद् द्वैतं तेन कथं भवेत् ॥ १३६ ॥</p>
<p>तस्माद् भ्रान्तिज्ञानापरिशेषात् । तज्ज्ञानं दृश्यज्ञानम् । अतस्तस्य<br>
चिदात्मानतिरेकात्तेन भ्रमज्ञानेन कथं द्वैतं भवेत् ॥ १३६ ॥</p>
<p>प्। ३३८)</p>
<p>अर्थक्रिया हि सन्दृष्टा स्वप्नवस्तुषु सुस्थिरा ।<br>
स्वाप्नवस्तु स्थिरमिति स्वप्ने सर्वैर्विभावितम् ॥ १३७ ॥</p>
<p>अर्थक्रियाकारित्वाद् दृश्यं सत्यमिति पक्षं प्रतिक्षिपति - अर्थक्रियेति ।<br>
सुस्थिरा तत्कालेऽभाधिता । स्वाप्नवस्तुनः स्थैर्यं च<br>
स्वाप्नानुभवसिद्धमित्याह - स्वाप्नेति ॥ १३७ ॥</p>
<p>एतावानेव भेदः स्यात् स्वप्नजाग्रद्विभासयोः ।<br>
जाग्रति स्वप्नमिथ्यात्वनिश्चयो भवति ध्रुवम् ॥ १३८ ॥</p>
<p>ननु स्वप्नजागरयोः [क्: स्वाप्न] को भेद इति चेदाह - एतावानेवेति ।<br>
स्वप्नानुभूतस्य मिथ्यात्वनिश्चयः ॥ १३८ ॥</p>
<p>स्वप्ने न जायते जाग्रन्मिथ्यात्वस्य विनिर्णयः ।<br>
नैतावतैव सत्यत्वं जाग्रद्व्यवहृतेर्भवेत् ॥ १३९ ॥</p>
<p>स्वप्ने जाग्रदनुभूतस्य न मिथ्यात्वनिर्णयः । एतावता भेदेनैव ॥ १३९ ॥</p>
<p>यथा जाग्रति वस्तूनां स्थिरतार्थक्रियापि च ।<br>
दृश्यते किं तथा स्वप्ने दृश्यते नहि वा वद ॥ १४० ॥</p>
<p>अर्थक्रिया स्थैर्यं च जाग्रत्स्वप्नयोस्तुल्यमित्याह - यथेति । स्वप्ने तथा न<br>
दृश्यते किमिति योजना ॥ १४० ॥</p>
<p>न स्वप्ने जागरा भावाः स्वाप्ना ना नैव जागरे ।<br>
अर्थक्रियाकरा वापि स्थिरा वा भान्ति तत्समम् ॥ १४१ ॥</p>
<p>तत् तस्मात् । समं जाग्रत् स्वप्नश्चेति द्वयं तुल्यम् ॥ १४१ ॥</p>
<p>विभावय सूक्ष्मदृशा को भेदोऽतीतस्वप्नयोः ।<br>
पश्यैन्द्रजालिककृते स्थैर्यमर्थक्रियामपि ॥ १४२ ॥</p>
<p>अतीतस्वप्नयोः को भेदः ? न कोऽपीत्यर्थः । चित्तारोहाय<br>
जाग्रत्यनुभूयमानं दृष्टान्तरमाह - पश्येति । ऐन्द्रजालिककृते<br>
गजतुरगादौ ॥ १४२ ॥</p>
<p>प्। ३३९)</p>
<p>किं तावतैव तत् सत्यमैन्द्रजालिकनिर्मितम् ।<br>
सत्यासत्यविभागो वै प्राक्र्टैर्विदितो नहि ॥ १४३ ॥</p>
<p>तावतैव अर्थक्रियास्थैर्याभ्यामेव । ननु तौल्येऽपि तयोः कथमेकं<br>
सत्यमपरमसत्यमिति व्यवहार इति चेत् सत्यासत्यविवेकाभावादित्याह -<br>
सत्येति ॥ १४३ ॥</p>
<p>अत एव मोहितास्ते प्रोचुः सत्यं हि जागतम् ।<br>
कदाप्यभावासंस्पृष्टं सत्यं राम प्रचक्षते ॥ १४४ ॥</p>
<p>तर्हि किं तयोर्लक्षणमिति चेत् सत्यलक्षणमाह - कदापीति ।<br>
प्रतियोगित्वेनाभावासंस्पृष्टम् । अभावाप्रतियोगीत्यर्थः ॥ १४४ ॥</p>
<p>अभावः स्यादभानाद्वै त्वभानं न चितेः क्वचित् ।<br>
अभानमचितामस्ति ह्यनेकत्वावभासतः ॥ १४५ ॥</p>
<p>कुतश्चिदात्मनोऽभावासंस्पृष्टत्वमिति चेदनुपलम्भस्याभावगमकत्वेन<br>
चिदात्मनस्तदसम्भवात्तदभावासिद्धेरित्याह - अभाव इति । अभानात्<br>
प्रतियोग्यनुपलब्धेः । अभावः प्रमितत्वेन सिद्धः स्यात् । अचितां<br>
दृश्यानामभानं सर्वतोऽस्तीत्याह - अभानमिति । तत्र हेतुः -<br>
अनेकत्वेति ॥ १४५ ॥</p>
<p>परस्पराभावभासा अचिद्भावा हि सर्वथा ।<br>
चिदभानं कदा कुत्र स्याद् राम प्रविचारय ॥ १४६ ॥</p>
<p>दृश्यानामनेकत्वावभासेऽपि कथमभानमिति चेदाह - परस्परेति ।<br>
अचिद्भावा दृश्यभूता घटादयोऽनेकत्वात् परस्पराभावभासाः ।<br>
घटादीनां परस्परं व्यावृत्तानां स्वेतरभिन्नत्वेनैव भानम् । तथा च<br>
स्वेतरान्योन्याभाववतामेव दृश्यानामवभासनात् परस्पराभावभासा<br>
[ग्: राभासा] अचिद्भावा इति भावः । नैवं चिदात्मेत्याह -<br>
चिदभानमिति । घटादीनां प्रतिबिम्बतया चिदात्मनिर्मग्नानामेव भानान्न<br>
तस्याभानं कदाचिद्वा सेत्स्यतीति भावः ॥ १४६ ॥</p>
<p>यदा चितिर्न भायाद्वै तदा भायात् कथं वद ।<br>
न भायाद्वा कथं भायादभाने यदि तद्द्वयोः ॥ १४७ ॥</p>
<p>ननु दृश्यसामान्यानुपलम्भदशासु सुषुप्त्यादिषु<br>
चिदनुपलम्भाच्चितेरप्यभावः स्यादित्याशङ्क्याह - यदेति । यस्मिन् काले<br>
चितिर्न भायात् तदा यदेतिशब्दवाच्यतत्कालः कथं भायात् । किञ्च न भायादिति<br>
प्रोक्तचिदनुपलब्धिर्वा कथं भायात् । तत्कालानुपलब्ध्योरपि<br>
चित्प्रकाश्यत्वादिति तात्पर्यम् । ननु तत्कालानुपलब्ध्योरभानेऽपि चिदभावः<br>
सेत्स्यतीति चेदाह - अभान इति । तद्द्वयोः तत्कालतदनुपलब्ध्योः ॥ १४७ ॥</p>
<p>प्। ३४०)</p>
<p>राम भायादेव चितिस्तस्मात् सत्यैव सा चितिः ।<br>
राम सत्यासत्यभेदं शृणु सङ्क्षेपतो ब्रुवे ॥ १४८ ॥</p>
<p>भायादेवेति । तत्कालतदनुपलब्ध्योरभानेनासिद्ध्या तदुपलब्धिरेव सिद्ध्यतीति<br>
भावः । तस्मात् तदभावासिद्धेः । एवं चिदात्मनः सत्यतां तद्व्यतिरेकेण<br>
दृश्यस्यासत्यतां प्रतिपाद्य पुनरेतस्यैव दार्ढ्याय सत्यासत्यलक्षणं<br>
प्रकारान्तरेण वक्तुमाह - रामेति ॥ १४८ ॥</p>
<p>अन्यानपेक्षभासं स्यात् सत्यमन्यदसत्यकम् ।<br>
अन्यथा रज्जुसर्पाद्यमपि सत्यं भवेन्ननु ॥ १४९ ॥</p>
<p>अन्यानपेक्षेति । स्वप्रकाशं सत्यमितरदसत्यमिति फलितार्थः । अन्यथेति ।<br>
नास्तीत्यभावप्रत्ययेन बाधितमसत्यमबाधितं सत्यमिति चेदित्यर्थः । रज्ज्विति ।<br>
यत्र रज्जुसर्पादिज्ञानोत्तरं नायं सर्प इत्यादिबाधज्ञानमनुत्पन्नं तत्<br>
सर्पाद्यमपि सत्यं भवेदित्यर्थः ॥ १४९ ॥</p>
<p>बाधो ह्यभावविज्ञानं तद्भावेऽपि हि सम्भवेत् ।<br>
अभावे भावविज्ञानमपि सम्भवति स्फुटम् ॥ १५० ॥</p>
<p>एतदेवोपपादयति - बाध इति । भवदभ्युपगतो बाधोऽभावविज्ञानम् तच्च<br>
भावे सत्याभिमतेऽपि सम्भवेत् । अभावेऽसत्याभिमते<br>
भावविज्ञानमस्तीत्यबाधितसत्यज्ञानं च सम्भवतीति स्फुटं<br>
सर्वानुभवसिद्धम् । सत्याभिमतस्य बाधितत्वमसत्याभिमतस्याबाधितत्वं<br>
तन्मते स्यादिति भावः ॥ १५० ॥</p>
<p>प्। ३४१)</p>
<p>ततो न बाधितं सत्यमसत्यं बाधितं भवेत् ।<br>
इति पक्षो न युक्तः स्यात् सर्वथा व्यभिचारतः ॥ १५१ ॥</p>
<p>ततः उक्तातिप्रसङ्गात् । यन्न बाधितं तत् सत्यं यद्बाधितं तदसत्यमिति<br>
त्वत्पक्षो न युक्तः प्रोक्तरीत्या सर्वथा व्यभिचारात् ॥ १५१ ॥</p>
<p>चितोऽभाने न किञ्चित् स्यान्न स्यात्तदपि सर्वथा ।<br>
तस्माद्यश्चिन्न भातीति वदेत् तार्किकसत्खरः ॥ १५२ ॥</p>
<p>मत्पक्षे चिदतिरिक्तस्वास्वप्रकाशत्वेन चितः स्वप्रकाशत्वेन न दोष इत्याह ##-<br>
स्वप्रकाशाऽभ्युपगन्तव्येति भावः । चितः परप्रकाश्यत्वेन<br>
नित्यप्रकाशत्वमनभ्युपगच्छन्तं तार्किकमुपहसन्नधिक्षिपति -<br>
तस्मादिति । उक्तानुपपत्तेरित्यर्थः ॥ १५२ ॥</p>
<p>स ब्रुयान्नाहमस्मीति तत्र केन किमुच्यते ।<br>
यस्यात्मनि स्यात् सन्देहो भानाभावेन सर्वदा ॥ १५३ ॥</p>
<p>केन किं समाधानमुच्यते । अतिमूढत्वेन समाधानोत्तरानर्ह इति तात्पर्यम् ॥<br>
१५३ ॥</p>
<p>सोऽन्येषां नाशयेन्मोहं निपुणैस्तर्कगुम्फनैः ।<br>
तदा गण्डशिलाऽप्येषाऽप्यन्यमोहं विनाशयेत् ॥ १५४ ॥</p>
<p>यदि मोहं तर्कगुम्फनैरुपलक्षितशास्त्रप्रणयनेन जनानां नाशयेत् तदेति<br>
योजयेत् ॥ १५४ ॥</p>
<p>तस्मादर्थक्रियाभासमात्रेण नहि सत्यता ।<br>
सर्वमेव हि विज्ञानं भ्रान्तिरेव न संशयः ॥ १५५ ॥</p>
<p>तस्मात् सत्यासत्यविभेदस्य प्रोक्तविधत्वात् । सर्वस्य ज्ञानस्य भ्रान्तित्वे<br>
भ्रान्त्यभ्रान्तिविभेदो न स्यादिति शङ्कां निराकर्तुमुपक्रमते -<br>
सर्वमेवेति ॥ १५५ ॥</p>
<p>अपरेयं महाभ्रान्तिस्तेष्वभ्रान्तत्वनिश्चयः ।<br>
यथा हि बाधविज्ञानात् पूर्वं भ्रान्तिर्भवेत्तथा ॥ १५६ ॥</p>
<p>तेषु जागतभ्रान्तिज्ञानेषु । ननु सर्वं ज्ञानं भ्रान्तिरूपं चेदभ्रान्तित्वेन<br>
कथं भातीति चेदाह - यथेति ॥ १५६ ॥</p>
<p>प्। ३४२)</p>
<p>सर्वजागतविज्ञानमभ्रान्तिरिव हि स्थितम् ।<br>
यथा च रजतज्ञानं शुक्तिज्ञानाद् भ्रमात्मकम् ॥ १५७ ॥</p>
<p>तर्हि कदैतेषां भ्रान्तित्वं गृह्यत इति चेदाह - यथेति ॥ १५७ ॥</p>
<p>एवं चिदात्मविज्ञानात् सर्वं ज्ञानं भ्रमात्मकम् ।<br>
नभोनीलभ्रमः सर्वसमानो भासते तथा ॥ १५८ ॥</p>
<p>चिदात्मविज्ञानाद् अद्वितीयपूर्णचिदात्मापरोक्षात् । सर्वं जागतं ज्ञानम् ।<br>
भ्रमस्य कथं सर्वसाधारणत्वमिति शङ्कामपनुदति - नभ इति । यथा<br>
तथेति योजनीयम् ॥ १५८ ॥</p>
<p>जागतो भ्रम एष स्यात् सर्वेषां दोषहेतुतः ।<br>
अभ्रान्तिः शुद्धविज्ञानं यच्चिदात्मतया स्थितम् ॥ १५९ ॥</p>
<p>दोषहेतुत इति । दूरत्वदोषवदविद्यादोषस्य साम्यदिति भावः ।<br>
अभ्रान्तिमुपपादयति - शुद्धविज्ञानमिति । सर्वज्ञानानुस्यूतं<br>
चिन्मात्ररूपम् ॥ १५९ ॥</p>
<p>एवमेतत्त्वया पृष्टं प्रोक्तं युक्त्यनुसङ्गतम् ।<br>
सन्देहमत्र सन्त्यज्य राम प्रोक्तं विनिश्चिनु ॥ १६० ॥</p>
<p>उपसंहरति - एवमिति । युक्त्यनुसङ्गतं युक्तियुक्तम् । मया प्रोक्तम् ॥ १६० ॥</p>
<p>कथं मुक्ते व्यवहृतिरिति पृष्टं पुरा तु यत् ।<br>
तत्ते प्रवक्ष्यामि राम शृणु सम्यक् समाहितः ॥ १६१ ॥</p>
<p>पुरा पञ्चदशाध्यायादौ मुक्ते कथं व्यवहृतिरिति पृष्टम् ॥ १६१ ॥</p>
<p>मुक्ता हि ज्ञानिनो लोके ह्युत्तमाधममध्यमाः ।<br>
प्रारब्धोपनतैर्भोगैः खिद्यमानाः क्षणे क्षणे ॥ १६२ ॥</p>
<p>अधमानाह - प्रारब्धेति । प्रारभेनोपनतैः<br>
प्राप्तैर्भोगैर्विषयजनितसुखदुःखैः ॥ १६२ ॥</p>
<p>प्। ३४३)</p>
<p>स्वरूपज्ञास्तु ये राम ते मन्दज्ञानिनः स्मृताः ।<br>
येतु प्रारब्धसम्प्राप्तान् भुञ्जाना अपि नो विदुः ॥ १६३ ॥</p>
<p>पूर्णात्मस्वरूपज्ञा अपि वैषयिकसुखे दोषग्रहात् सुखे दुःखे च तत्तत्काले<br>
खिद्यमाना मन्दज्ञानिनोऽधमज्ञानिन इत्यर्थः । सम्प्राप्तान् विषयान् ॥ १६३ ॥</p>
<p>मधुक्षीबा रसमिव मध्यास्ते ज्ञानिनःस्मृताः ।<br>
ये तु प्रारब्धकोटीनां फलैरपि विचित्रितैः ॥ १६४ ॥</p>
<p>कथं नो विदुरिति चेदाह - मधुक्षीबेति । सततसमाहित[क्:<br>
हितः]स्वान्ताः [क्: स्वान्ताः नास्ति] । सुषुप्तौ<br>
मन्दमारुतमशकदंशनजातसुखदुःआनुभववद्<br>
आपातसुखदुःखानुभवो मध्यज्ञानिनामित्यर्थः [ख्:<br>
मध्यमाना] ॥ १६४ ॥</p>
<p>न स्वस्थितेः प्रच्यवन्ते नोद्विजन्त्यापदां गणैः ।<br>
न विस्मयन्ति चाश्चर्यैर्न हृष्यन्ति महासुखैः ॥ १६५ ॥</p>
<p>स्वस्थितेः स्वरूपसमाहितेः ॥ १६५ ॥</p>
<p>अन्तःशान्ता बहिर्लोकसमास्ते ज्ञानिषूत्तमाः ।<br>
एवं बुद्धिविभेदेन ज्ञानपाकविभेदतः ॥ १६६ ॥</p>
<p>अन्तःशान्ताः कामक्रोधादिजनितक्षोभरहिताः ।<br>
बहिरज्ञानिलोकसमव्यवहारवत्त्वेन तत्समाः । अधमज्ञानिनो न सन्ततं<br>
स्वरूपसमाधिः अपि तु प्रारब्धेन वासनाशेषेण च मध्ये समाधिविच्छेदात्<br>
क्लेशयोगः । नायं जीवन्मुक्तः अपि तु केवलज्ञानी । इतरौ द्वौ जीवन्मुक्तौ । तत्र<br>
द्वितीयस्तु परिपक्वनिरोधसमाधिः । तृतीयस्तु परिपक्वबाह्यसमाधिः । एवं<br>
बुद्ध्यादिभेदेन तृतीयेष्वपि व्यवहारवचित्र्यमित्याह - एवमिति ॥ १६६ ॥</p>
<p>प्। ३४४)</p>
<p>प्रारब्धशेषमाहात्म्याद् व्यवहारा विचित्रिताः ।<br>
मधुमत्तादिवत्तेषां व्यवहारोऽपि सम्भवेत् ॥ १६७ ॥</p>
<p>तेषां ज्ञानिनाम् ॥ १६७ ॥</p>
<p>इति श्रीत्रिपुरारहस्ये ज्ञानखण्डे अष्टादशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्<br>
अष्टादशोऽध्यायः ॥</p>
<p>प्। ३४५)</p>
<h2 id="१९">१९</h2>
<p>अथैकोनविंशोऽध्यायः</p>
<p>इति दत्तात्रेयमुखाच्छ्रुत्वा भार्गवनन्दनः ।<br>
भूयः पप्रच्छ मुक्तानां व्यवहारक्रमं क्रमात् ॥ १ ॥</p>
<p>पूर्वाध्यायान्ते सङ्ग्रहेणोक्तां जीवन्मुक्तस्थितिं तद्भेदनिमित्तं च<br>
निरूपयितुं रामप्रश्नमवतारयति - इतीति ॥ १ ॥</p>
<p>भगवन् भूय एतन्मे विस्तरेण निरूपय ।<br>
यथा बुद्धिविभेदेन ज्ञानपाकविचित्रता ॥ २ ॥</p>
<p>एतदित्युक्तमेव विशदयति - यथेति । ज्ञानपाकः ज्ञानसिद्धेरप्रकम्प्यता<br>
॥ २ ॥</p>
<p>ज्ञानं त्वेकविधं स्वात्ममात्रभानात्मकं ननु ।<br>
उपेयं च तदेव स्याद्यन्मोक्षस्तत्प्रथात्मकः ॥ ३ ॥</p>
<p>ज्ञानपाकवचित्र्यमाक्षिपति - ज्ञानमिति । यत् यस्मात् । तत्प्रथात्मकः<br>
ज्ञानात्मप्रथात्मकः ॥ ३ ॥</p>
<p>तत् कथं बुद्धिभेदेन पाकभेदसमाश्रयम् ।<br>
साधनान्यपि भिद्यन्तेऽथवा नेति तदीरय ॥ ४ ॥</p>
<p>तत् तस्मात् मोक्षोपायमोक्षयोरेकरूपत्वात् ।<br>
बुद्धेस्तीव्रमन्दत्वभेदेऽप्युपायोपेययोरेकविधत्वेन ज्ञाने कथं [क्:<br>
कथं नास्ति] पाक विचित्रतेति भावः ॥ समाश्रयं ज्ञानं ज्ञानस्य<br>
साधनानि ॥ ४ ॥</p>
<p>इति पृष्टः पुनस्तेन दत्तात्रेयो दयानिधिः ।<br>
विस्तरेण तमेवार्थं प्रवक्तुमुपचक्रमे ॥ ५ ॥</p>
<p>तेन रामेण । तमेवार्थं ज्ञानपरिपाकभेदम् ॥ ५ ॥</p>
<p>शृणु राम प्रवक्ष्यामि रहस्यं ह्येतदुत्तमम् ।<br>
साधने न विभेदोऽस्ति ज्ञानं न चित्रसाधनम् ॥ ६ ॥</p>
<p>ज्ञानसाधने विभेदो नास्ति । एतदेव स्पष्टमाह - ज्ञानमिति ॥ ६ ॥</p>
<p>प्। ३४६)</p>
<p>तारतम्यात् साधनानां फलप्राप्तिर्विभेदिता ।<br>
पूर्णे तु साधने ज्ञानमनायासेन सिद्ध्यति ॥ ७ ॥</p>
<p>साधनानां तारतम्याद् अल्पानल्पत्वहेतोः । फलप्राप्तिः ज्ञानसिद्धिः । पूर्णे<br>
त्विति । अनेकप्राग्जन्मार्जितसाधनपूर्तिसम्पत्तौ ॥ ७ ॥</p>
<p>अपूर्तितारतम्येन त्वया सा(त्वायासा)पेक्षणाद्भवेत् ।<br>
वस्तुतः साधनं किञ्चिद् ज्ञाने नैवोपयुज्यते ॥ ८ ॥</p>
<p>साधनपूर्तौ ज्ञानमाकाशफलपातवदनायासेन [क्: फलपात<br>
नास्ति] सिध्यति अपूर्तिपक्षेऽप्यपूर्तितारतम्येनायासतारतम्यापेक्षेत्याह ##-</p>
<ul>
<li>वस्तुत इति ॥ ८ ॥</li>
</ul>
<p>ज्ञानं क्वचिन्नैव साध्यं सिधत्वात्तु स्वभावतः ।<br>
चैतन्यमेव विज्ञानं तत् सदा स्वप्रकाशकम् ॥ ९ ॥</p>
<p>स्वभावतः स्वरूपत्वात् साधनानां तदुत्पत्तावनुपयोगेऽपि ज्ञप्तावुपयोगः<br>
स्यादिति चेदाह - चैतन्यमिति ॥ ९ ॥</p>
<p>तत्र का साधनापेक्षा नित्यभानस्वरूपके [क्: नित्या] ।<br>
चैतन्यं [ख्: चैतन्यं … निर्मले नास्ति] निहितं<br>
चित्तकरण्डेऽतिसुनिर्मले ॥ १० ॥</p>
<p>तदावरणनिवारण एव साधनोपयोगं ज्ञानस्य मणिरूपकत्वेन निरूपयति</p>
<ul>
<li>चैतन्यमिति । अतिसुनिर्मल इति ।<br>
स्फटिककरण्डान्तर्गतपद्मरागवच्चित्तान्तर्गतमपि चैतन्यमनावृतमेवेति<br>
[ख्, ग्: वृत्तमेवेति] तात्पर्यम् ॥ १० ॥</li>
</ul>
<p>अनन्तवासनापङ्कमग्नं नैवोपलक्ष्यते ।<br>
निरोधसलिलैः सम्यग् वासनापङ्कमार्जने ॥ ११ ॥</p>
<p>अनन्तेति । पङ्कतुल्यवासनौघपूरितस्फटिककरणडतुल्यचित्तान्तर्गतत्वात्<br>
पद्मरागतुल्यमपि चैतन्यं न स्वरूपेणोपलक्ष्यत इत्यर्थः ।<br>
तदुपलक्षणयुक्तिमाह - निरोधेति । मार्जने कृते सति ॥ ११ ॥</p>
<p>प्। ३४७)</p>
<p>विचारशितयन्त्रेण यत्नाच्चित्तकरण्डके ।<br>
चिरात् सङ्घटिते राम सुयुक्त्योद्घाटिते ततः ॥ १२ ॥</p>
<p>विचारेति । ततः पङ्कमार्जने कृत इत्यन्वयः ।<br>
श्रवणादिरूपविचारानन्तरमेव निदिध्यासनरूपनिरोधसम्भवात् ।<br>
चिरादनादिकालात् सङ्घटिते चित्तकरण्डे देहादितादात्म्यमापन्ने<br>
विचारतीक्ष्ययन्त्रेण युक्त्या मननसहितश्रवणेन उद्घाटिते देहादिभ्यो विवेचिते<br>
। दृश्यदेहादितादात्म्यहाने इति तात्पर्यम् ॥ १२ ॥</p>
<p>भासमानं तु मणिवच्चैतन्यमुपलभ्यते ।<br>
राम तस्माद् वासनानां निरासे साधनं स्मृतम् [ख्: स्थितम्] ॥<br>
१३ ॥</p>
<p>देहादितादात्म्यापन्नमेव चैतन्यं चित्तमित्युच्यते । तस्य देहादितादात्म्यमेव<br>
सङ्घट्टनम् । तस्य देहादिभ्यो विवेचनमुद्घाटनम् निरोधेन वासनापगमे<br>
[क्: वासनापगमे नास्ति] भूयो देहादितादात्म्यानासादनम् । एवं<br>
विचारेण देहादिभ्यो विवेचितं चैतन्यमात्मतत्त्वं निरोधेन मणिवत् स्वतो<br>
भासमानमेवोपलभ्यत इत्याह - भासमानमिति । तस्मात् स्वरूपे<br>
साधनानुपयोगात् । साधनमुपयुक्तं स्मृतम् ॥ १३ ॥</p>
<p>वासनाल्पाधिक्यभावाद् [क्, ख्: नात्म्या] बुद्धिस्तु विविधा<br>
भवेत् ।<br>
यस्य यावद् वासनौघो बुद्धिमाच्छाद्य संस्थितः ॥ १४ ॥</p>
<p>यस्य जन्मान्तरसमर्जितपुण्यादिसाधनादिना चित्ते यावद्वासना न्यूनाऽधिका वा<br>
तस्य तावत् साधनापेक्षाऽल्पानल्पतेत्याह [क्, ख्: क्षात्मानात्म्यते]</p>
<ul>
<li>यस्येति ॥ १४ ॥</li>
</ul>
<p>साधनापेक्षणं तस्य तावदेव भृगूद्वह ।<br>
वासना विविधाः प्रोक्तास्तत्र मुख्या वदामि ते ॥ १५ ॥</p>
<p>तत्र यत्नेनापोहाय [ख्: यत्नेनापोहाय नास्ति] प्रबलाः काश्चन<br>
वासनाः परिगणयति - वासनेति । वासनाः संस्काराः ॥ १५ ॥</p>
<p>प्। ३४८)</p>
<p>अपराधकर्मकामभेदेन त्रिविधा हि सा ।<br>
अश्रद्धैवापराधः स्याद् मुख्यः स्वात्मविनाशनः ॥ १६ ॥</p>
<p>ता एव क्रमेण विवेचयन्नाद्यमपराधमाह - अश्रद्धेति । श्रद्धा<br>
गुर्वागमोक्तं यत् तत्तथैवेति दृढनिश्चयः तदभावोऽश्रद्धा ॥ १६ ॥</p>
<p>विपरीतग्रहश्चापि ह्य्पराधस्तु पौरुषः ।<br>
प्रायः कलासु कुशला अपराधवशान्ननु ॥ १७ ॥</p>
<p>अज्ञानबीजपल्लवभूतविपरीतग्रहोऽपि पुरुषापराध इत्याह - विपरीतेति ।<br>
पौरुषः पुरुषस्वभावाभ्युपगतः । महतां<br>
शास्त्रज्ञानामप्येतद्वशादेव ज्ञानानुदय इत्याह - प्राय इति ॥ १७ ॥</p>
<p>सत्सङ्गशास्त्रयोगैश्च परं तत्त्वं हि नो विदुः ।<br>
निर्विशेषं परं तत्त्वं नास्ति नैव च सम्भवेत् ॥ १८ ॥</p>
<p>सत्सङ्गादिसाधनसत्त्वेऽपि [क्: सत्यत्वेऽपि] । विविधविपरीतग्रहानाह ##-</p>
<p>अस्ति तन्नैव विज्ञातं शक्यते केनचित् क्वचित् ।<br>
ज्ञात्वापि परमं तत्त्वं नैतत्तत्त्वं [क्: नैव तत्त्वम्] परं<br>
भवेत् ॥ १९ ॥</p>
<p>न ज्ञातुं शक्यमिति द्वितीयः । निदिध्यासनान्तसाधनेन ज्ञात्वापि नैतत्परं<br>
तत्त्वमिति तृतीयः ॥ १९ ॥</p>
<p>एतज्ज्ञानात् कथं मोक्ष इत्यादि बहुधा स्थितः ।<br>
विपरीतग्रहो वापि चैतत्संशय एव वा ॥ २० ॥</p>
<p>एतस्य निदिध्यासनेनापरोक्षीकृतस्य ज्ञानात् । आदिना [क्, ख्:<br>
अनादिर्नास्ति] नास्ति कैवल्यमोक्ष इत्यादिसङ्ग्रहः ।<br>
प्रोक्तविपरीतग्रहवत्तत्संशयोऽपि पुरुषापराध इत्याह - एतत्संशय इति ॥<br>
२० ॥</p>
<p>अपराधह् पौरुषस्तु वासनाद्या प्रकीर्तिता ।<br>
शास्त्रविद्यासु कुशलाः शतशोऽथ सहस्रशः ॥ २१ ॥</p>
<p>एषोऽपराध एवाद्या वासनेत्याह - अपराध इति ॥ २१ ॥</p>
<p>प्। ३४९)</p>
<p>अनया विहता राम संसृतिं समुपागताः ।<br>
पुरा दुष्कृतसंस्कारवशाद् बुद्धौ तु यत् स्थितम् ॥ २२ ॥</p>
<p>अनया अपराधरूपवासनया । द्वितीयां वासनामाह - पुरेति ॥ २२ ॥</p>
<p>मालिन्यमुपदेशस्य ग्रहणप्रतिबन्धकम् ।<br>
येनाचार्यैः सम्यगुक्तमपि नो गृह्यते खलु ॥ २३ ॥</p>
<p>मालिन्यं मौढ्यम् । येन बुद्धौ स्थितेन ॥ २३ ॥</p>
<p>सा कर्मवासना प्रोक्ता दुर्जेयापि निरोधतः ।<br>
कामः कर्तव्यशेषः स्यादनन्तो बहुशाखकः ॥ २४ ॥</p>
<p>सेयं कर्मवासना । दुर्जेयेति । प्रायः सर्ववासना निरोधाज्जेयाः इयं तु<br>
दुर्जेयेत्यर्थः । तृतीयामाह - काम इति । इदं कर्तव्यमिदं कर्तव्यमिति<br>
कर्तव्यशेषात्मकः संस्कारगणः । अनन्तो विस्तीर्णः । बहुशाखकः<br>
असङ्ख्येयभेदः ॥ २४ ॥</p>
<p>रामाभोधौ तरङ्गाणां सङ्ख्यां कुर्याद्धि कश्चन ।<br>
पार्थिवानामणूनां वा तथा तारागणस्य वा ॥ २५ ॥</p>
<p>असङ्ख्येयत्वमेव निरूपयति - रामेति ॥ २५ ॥</p>
<p>एकस्यापि हि कामानां सङ्ख्यातुं नैव शक्यते ।<br>
इयं राम तृतीया ते सम्प्रोक्ता कामवासना ॥ २६ ॥</p>
<p>एकस्यापि पुरुषस्य ॥ २६ ॥</p>
<p>आकाशादपि विस्तीर्णा ह्यचला भुधरादपि ।<br>
आशापिशाची प्रोक्तेयं राम [ग्: रामेयम्] या कामवासना ॥ २७ ॥</p>
<p>अनन्तत्वमेवाह - आकाशादिति । सर्वजगद्व्यापकत्वाद् दुष्पूरत्वाद्वा<br>
विस्तीर्णा । निरसितुमशक्येत्याह - अचलेति । पिशाची इति प्रोक्ता । इयं कामवासना<br>
॥ २७ ॥</p>
<p>अनयैव हि सर्वोऽयं लोक उन्मत्तवत् स्थितः ।<br>
येन दन्दह्यमानोऽयं लोक आक्रन्दते सदा [क्, ख्: तदा] ॥ २८ ॥</p>
<p>पिशाचीत्वमुपपादयति - अनयेति । ग्रस्त इति शेषः । येन आशापिशाचीग्रसनेन<br>
॥ २८ ॥</p>
<p>प्। ३५०)</p>
<p>केऽपि लोके धन्यतमा महामन्त्रसमाश्रयात् ।<br>
विनिर्मुक्तास्तया भान्ति नराः सर्वाङ्गशीतलाः ॥ २९ ॥</p>
<p>केऽपीति । लोकोत्तमा इत्यर्थः । महामन्त्रः परवैराग्यम् ॥ २९ ॥</p>
<p>एताभिस्तिसृभी राम वासनाभिर्यतो मनः ।<br>
समाक्रान्तमतो नूनं तत्तत्त्वं नावभासते ॥ ३० ॥</p>
<p>एताभिः अपराधकर्मकामरूपाभिः । तत्तत्त्वं नित्यापरोक्षमप्यात्मतत्त्वम् ॥<br>
३० ॥</p>
<p>अतः सर्वसाधनस्य वासनानाशनं फलम् ।<br>
तत्राद्या ह्यपराधत्वनिश्चयाद् विनिवर्तते ॥ ३१ ॥</p>
<p>अतः नित्यापरोक्षप्रत्यगात्मतत्त्वे साधनानुपयोगात् । त्रिविधवासनानाशे<br>
प्रत्येकं साधनमाह - तत्रेति । तास्वित्यर्थः । आद्या<br>
अश्रद्धाद्य्पराधरूपा । अपराधत्वनिश्चयाद् मम<br>
ज्ञानानुत्पत्तिरेतदपराधमूलिकैवेति निश्चयात् ॥ ३१ ॥</p>
<p>द्वितीया जन्मनैकेन निवर्तेतापि जन्मभिः ।<br>
ऐश्वरेण प्रसादेन नान्यथा कोटियुक्तिभिः ॥ ३२ ॥</p>
<p>द्वितीया मौढ्यरूपा कर्मवासना । ऐश्वरप्रसादेनाल्पाया एकन जन्मना<br>
अनल्पाया अनेकजन्मभिर्निवृत्तिः । नान्यथा ईश्वरप्रसादं विना ॥ ३२ ॥</p>
<p>तृतीया विनिवर्तेत वैराग्यादिसुसाधनैः ।<br>
दोषदृष्ट्यैव वैराग्यं भवेन्नैवान्यथा क्वचित् ॥ ३३ ॥</p>
<p>तृतीया कामवासना । वैराग्यविषयवैमुख्यादितीव्रसाधनैः । वैराग्ये<br>
कारणमाह - दोषदृष्ट्यैवेति । विषयेषु सदा दोषचिन्तनादित्यर्थः ।<br>
एतेनापराधत्वनिश्चये ऐश्वरप्रसादे च गुरूपदेशविचारयोश्च<br>
ईश्वराराधनं क्रमात् कारणं ज्ञेयम् ॥ ३३ ॥</p>
<p>प्रोक्तानां वासनानां वै स्वल्पानल्पविभेदतः ।<br>
तस्याश्चाल्पानल्पभावापेक्षा भवति भार्गव ॥ ३४ ॥</p>
<p>प्रोक्तानां कामवासनानाम् । तस्याश्च दोषदृष्टेश्च । अल्पानल्पभावापेक्षा<br>
। वासनाल्पत्वे दोषदृष्ट्यल्पसत्त्वाद्यपेक्षेति ॥ ३४ ॥</p>
<p>प्। ३५१)</p>
<p>तत्राद्यं सर्वमूलं स्यान्मुमुक्षुत्वं न चेतरत् ।<br>
मुमुक्षामन्तरा यत्तु श्रवणं मननादिकम् ॥ ३५ ॥</p>
<p>तत्र साधनेषु मध्ये सर्वमूलं सर्वसाधनसम्पत्तिहेतु । अत एवाद्यम् । ननु<br>
मुमुक्षामन्तरापि शास्त्रकुशलानां श्राणादिसाधनमस्तीति चेत् तन्न<br>
फलपर्यन्तमित्याह - मुमुक्षेति । आदिना निदिध्यासनम् ॥ ३५ ॥</p>
<p>न मुख्यफलसंयुक्तं केवलं शिल्पवद् भवेत् ।<br>
न शिल्पज्ञानमात्रेण प्राप्यते परमं पदम् ॥ ३६ ॥</p>
<p>फलीभूतापरोक्षज्ञानाभावेन शास्त्रप्रक्रियाज्ञानमात्रसम्पत्त्या [क्:<br>
सम्पत्त्यादिशिल्प] शिल्पवत् तावता न संसारनिवृत्तिरूपमहाफलमित्याह</p>
<ul>
<li>न शिल्पेति ॥ ३६ ॥</li>
</ul>
<p>मुमुक्षामन्तरा यैस्तु श्रुतं सम्यग् विचारितम् ।<br>
शवालङ्कारवत् सर्वं तेषां व्यर्थं भवेत् खलु ॥ ३७ ॥</p>
<p>अमुमुक्षोः साधनसम्पत्तिर्व्यर्थेत्याह - मुमुक्षामिति ॥ ३७ ॥</p>
<p>व्यर्था सापि भवेन्मन्दा मुमुक्षा राम सर्वथा ।<br>
यथा फलश्रुतेरिच्छा सामान्या न फलावहा ॥ ३८ ॥</p>
<p>मुमुक्षाऽप्यतीव्रा व्यर्थेत्याह - व्यर्थेति । सा मुमुक्षा । फलश्रुत्या<br>
सर्वेषामनुत्कटा [क्: कण्ठा] सामान्या इच्छा भवत्येव । सा यथा न<br>
तत्तत्फलावहा एवं प्रकृतेऽपीत्याह - यथेति ॥ ३८ ॥</p>
<p>फलश्रुत्युत्तरोद्भूता नेच्छा कर्मफलावहा ।<br>
फलश्रुत्या कस्य नाम न स्यात् सा जीवधर्मिणः ॥ ३९ ॥</p>
<p>एतदेव स्पष्टमाह - फलेति । इच्छाऽनुत्कटा । सा इच्छा । तस्याः फलावहत्वे<br>
[क्: वहवत्त्वे] सर्वेषां सर्वं फलं शयो भवेदिति भावः ॥ ३९ ॥</p>
<p>तस्मादापातरूपाया मुमुक्षाया न वै फलम् ।<br>
यथा मुमुक्षा तीव्रा स्यात्तथा तस्याऽचिरं [तस्या अचिरमिति च्छेदः ।<br>
सन्धिरार्षण्] फलम् ॥ ४० ॥</p>
<p>तस्माद् मन्दमुमुक्षायाः फलाभावात् । अमन्दापि सा तीव्रा तीव्रतरेत्यादिरूपेण<br>
यथोत्कटा तथा तस्या अचिरं फलं भवेदित्याह - यथेति ॥ ४० ॥</p>
<p>प्। ३५२)</p>
<p>मुमुक्षा या मुख्यतमा सा साधनगणेष्वलम् ।<br>
प्रवृत्तिमुत्पादयेद् वै सा हि तत्परतोच्यते ॥ ४१ ॥</p>
<p>अलम् अत्यन्तम् । सा साधनेष्वत्यन्तप्रवृत्तिः ॥ ४१ ॥</p>
<p>यथा सुदग्धसर्वाङ्गो न शीतान्यदपेक्षते ।<br>
तथा यदा विमुक्त्यन्यन्नापेक्षेत हि सर्वथा ॥ ४२ ॥</p>
<p>तीव्रमुमुक्षायां दृष्टान्तः - यथेति । शीतजलादेरन्यन्नापेक्षते ॥ ४२ ॥</p>
<p>सा मुमुक्षा भवेत्तीव्रा समर्था फलसाधने ।<br>
एषा विमुक्तेरन्यत्र दोषदृष्ट्यैव जायते ॥ ४३ ॥</p>
<p>तीव्रमुमुक्षायां कारणमाह - एषेति । तीव्रमुमुक्षेत्यर्थः ॥ ४३ ॥</p>
<p>तीव्रवैराग्यमुखतः क्रमेण तीव्रतामियात् ।<br>
दोषदृष्ट्या हि वैराग्यं विषयप्रीतिनाशनम् ॥ ४४ ॥</p>
<p>दोषदृष्ट्या मुमुक्षोदयक्रममाह - तीव्रेति । वैराग्यमुखतः<br>
वैराग्यद्वारतः । सामान्या मुमुक्षैव तीव्रतां क्रमेण प्राप्नुयात् ।<br>
तत्क्रममाह - दोषदृष्ट्येति । वैराग्यं विषयवैमुख्यम् ॥ ४४ ॥</p>
<p>वैराग्येण मुमुक्षुत्वं तीव्रं तत्परतोदयम् ।<br>
तत्परत्वं साधनेषु प्रवृत्तिरतितीव्रतः [क्: तीव्रता] ॥ ४५ ॥</p>
<p>तत्परताया उदयो जननं यस्मात् ॥ ४५ ॥</p>
<p>अतितीवरप्रकृत्यैव द्रुतं फलमवाप्नुयात् ।<br>
इति दत्तात्रेयवचो निशम्य भार्गवः पुनः ॥ ४६ ॥</p>
<p>तीव्रमुमुक्षुत्वं तीव्रप्रवृत्तिद्वारेणैव फलसाधकमित्याह अतितीव्रेति ॥ ४६ ॥</p>
<p>प्। ३५३)</p>
<p>पप्रच्छ सन्दिग्धमनाः संशयं सुमहत्तरम् ।<br>
भगवन् भवता प्रोक्तं सत्सङ्गो मूलकारणम् ॥ ४७ ॥</p>
<p>मूलकारणम् आदिकारणम् ॥ ४७ ॥</p>
<p>ईश्वरानुग्रहश्चापि दोषदृष्टिरपीति च ।<br>
किमादिकारणं मुख्यं तत्प्राप्तिर्वा कथं भवेत् ॥ ४८ ॥</p>
<p>सत्सङ्ग ईश्वरानुग्रहो दोषदृष्टिश्च मूलकारणमित्युक्तम् । तेषु मध्ये<br>
मुख्यमादिकारणं किम्? तस्यापि किं कारणमिति पृच्छति - किमादीति<br>
॥ ४८ ॥</p>
<p>नहि निष्कारणं किञ्चिद् भवेदिति हि निश्चयः ।<br>
तत् कथं स्याद्विना हेतोरेतन्मे वद विस्तरात् ॥ ४९ ॥</p>
<p>ननु न तस्य किञ्चित्कारणमिति चेदाकस्मिकत्वप्रसक्तिरित्यभिप्रायेणाह -<br>
नहीति ॥ ४९ ॥</p>
<p>इति पृष्टः प्राह रामं दत्तात्रेयो दयानिधिः ।<br>
भार्गव शृणु ते वक्ष्ये श्रेयसः परमोद्भवम् ॥ ५० ॥</p>
<p>परमोद्भवमिति । परमं प्रकृष्टम् आद्यम् उद्भवमुत्पत्तिम् । श्रेयस<br>
आदिकारणमिति यावत् ॥ ५० ॥</p>
<p>परा सा या चितिर्देवी स्वस्वातन्त्र्यस्य वैभवात् ।<br>
स्वात्मन्येव जगच्चित्रं दर्पणप्रतिबिम्बवत् ॥ ५१ ॥</p>
<p>सत्सङ्ग एव मूलकारणम् । स च<br>
प्राकृतविचित्रसुकृतपरिपाकवशादित्येतत्कर्मप्रवृत्तिनिरूपणपूर्वकं<br>
वक्तुमाह - परेति । सा प्रकरणप्रतिपाद्यत्वेन प्रसिद्धा । स्वीयस्वातन्त्र्यस्य<br>
मायाशक्तेर्वैभवान्माहात्म्याद् जगच्चित्रम् उन्मेषयदिति योजयेत् ॥ ५१ ॥</p>
<p>सैव हैरण्यगर्भाख्यां तनुमास्थाय वै परा ।<br>
अनाद्यज्ञानसञ्च्छन्नजीवानां हितकाम्यया ॥ ५२ ॥</p>
<p>सैव परा चितिरेव ॥ ५२ ॥</p>
<p>उन्मेषयदागमाब्धिं सर्वकामपूरणम् ।<br>
तत्र जीवाः स्वभावेन विचित्रकामवासनाः ॥ ५३ ॥</p>
<p>तेषां कामा एव हिता इति सर्वकामप्रपूरणम् आगमाब्धिमुन्मेषयत् । कुतो<br>
जीवानां कामहितत्वमिति चेदाह - तत्रेति । सृष्टौ स्वभावेन । अनादिकालिक<br>
कामवासनया [क्, ख्: कामवासनाया इत्यधिकम्] कामानुभवः<br>
तदनुभवाद् वासनोत्पत्तिरिति भावः ॥ ५३ ॥</p>
<p>प्। ३५४)</p>
<p>कथं तेषां शुभं भूयादेवं चिन्तापरायणः ।<br>
असृजत् काम्यकर्माणि फलचित्राणि सर्वशः ॥ ५४ ॥</p>
<p>कामवासनयैव जननमरणप्रवाहपतितानां तेषां चिन्तापरायणो<br>
हिरण्यगर्भ आगमाब्धौ काम्यकर्माण्येवासृजत् प्रतिपादितवान् । सर्वशः<br>
सर्वत्र ॥ ५४ ॥</p>
<p>सदसद्वापि हि जनः करोत्येव स्वभावतः ।<br>
तथा च केनापि कर्मपरिपाकवशेन तु ॥ ५५ ॥</p>
<p>तत्रादौ मानुष्यप्राप्तिप्रकारमाह - सदसद्वेति । स्वभावतः<br>
कर्मवासनया ॥ ५५ ॥</p>
<p>भ्रमन् योनिविभेदेषु मानुष्यमुपसङ्गतः ।<br>
कामनावशतः काम्ये कर्मण्यभिमुखो भवेत् ॥ ५६ ॥</p>
<p>उपसङ्गतः प्राप्तः । कर्मण्यभिमुखः प्रवृत्तः ॥ ५६ ॥</p>
<p>कामनाया विशेषेण यदेश्वरपरो भवेत् ।<br>
तदैश्वराणि शास्त्राणि प्रसङ्गादवलोकयेत् ॥ ५७ ॥</p>
<p>कामनाया विशेषेण काम्यकर्मफलं निर्विघ्नेन मे भूयादितीच्छाविशेषेण<br>
॥ ५७ ॥</p>
<p>काम्यकर्मफलश्रुत्या प्रवृत्तः काम्यकर्मणि ।<br>
विहतस्तत्फलाप्राप्त्या [ग्: प्राप्तिवैगु] वैगुण्यात् सूक्ष्मकर्मणः<br>
॥ ५८ ॥</p>
<p>एतदेव विविच्याह - काम्येति । कामवासनया काम्यप्राप्त्युपायमन्विष्यन्<br>
आगमस्थकाम्यफलश्रुतेः तत्र प्रवृत्तः । तत्र सूक्ष्मकर्मणः<br>
कर्मैकदेशलेशस्यापि वैगुण्याद् लोपादवश्यसम्भाव्य(व्यात्)<br>
तत्फलाप्राप्त्या विहतो दुःखितः । कथं कृत्वा कर्मफलं प्राप्नुयामिति<br>
कर्तव्यजिज्ञासया प्रष्टुं कञ्चित् सत्पुरुषं पूर्णाशयं प्राप्तकामं व्रजेत्<br>
शरणीकुर्याद् इत्यन्वयः ॥ ५८ ॥</p>
<p>प्। ३५५)</p>
<p>कर्तव्यजिज्ञासयैव कञ्चित् सत्पुरुषं व्रजेत् ।<br>
तत्प्रसङ्गवशात् क्वापि माहात्य्मं शृणुयात् क्वचित् ॥ ५९ ॥</p>
<p>तत्प्रसङ्गवशादिति । सत्पुरुषाः कामिषु विमुखा एव तिष्ठन्ति । तथापि<br>
सत्पुरुषाणां क्वापि देशे क्वचित् काले यः प्रसङ्गः परस्परं<br>
प्रश्नप्रतिवचनात्मकः कथाविशेषस्तत्र महेश्वरस्य माहात्म्यं<br>
शृणुयात् । एतदुक्तं वासिष्ठे - सदा सन्तोऽभिगन्तव्या यद्यप्युपदिशन्ति<br>
नो । या हि स्वैरकथास्तेषामुपदेशा भवन्ति ताः ॥ (यो० वा० सा० १।७) इति ॥<br>
५९ ॥</p>
<p>महेश्वरस्य च ततः प्राक्पुण्यपरिपाकतः ।<br>
तस्य प्रसादने भूयत् प्रवृत्तिरपि भार्गव ॥ ६० ॥</p>
<p>यस्य [यस्य स्मृत्या च नामोक्त्या तपोयज्ञक्रियादिषु ।<br>
न्यूनं सम्पूर्णतामेति सद्यो वन्दे तमच्युतम् ॥ इति सम्पूर्णः श्लोको<br>
भक्तिग्रन्थेषु बहुशो दृश्यते ।] स्मृत्या च नामोक्त्या<br>
इत्यादिमाहात्म्यं श्रुत्वा तत ऐश्वराणि शास्त्राण्यवलोकयेत् । ततः<br>
पुण्यपरिपाकवशात् तत्प्रसादने [क्, ख्: तत्प्रतिपादने]<br>
प्रवृत्तिर्भूयात् ॥ ६० ॥</p>
<p>तस्मात् प्राक्पुण्यपाकेन सत्सङ्गमभिगम्य तु ।<br>
प्राप्नोति श्रेयःसोपानपङ्क्तिमत्यन्तदुर्लभाम् ॥ ६१ ॥</p>
<p>एवं प्राक्पुण्यपरिपाकादेव सत्सङ्गपूर्वकं क्रमेण<br>
श्रेयःप्राप्तिरित्युपसंहरति - तस्मादिति ॥ ६१ ॥</p>
<p>प्रायः सत्सङ्गमूलैव श्रेयःप्राप्तिरुदीरिता ।<br>
क्वचिदुत्कृष्टपुण्येन चोत्कृष्टतपसापि वा ॥ ६२ ॥</p>
<p>उत्कृष्टपुण्येन उत्कृष्टतपसा परमेश्वरप्रीतये कृतेन ॥ ६२ ॥</p>
<p>श्रेयः प्राप्नोति सहसा ह्याकाशफलपातवत् ।<br>
तस्मात् कारणवैचित्र्याच्छ्रेयःप्राप्तिविचित्रता ॥ ६३ ॥</p>
<p>प्राग्जन्मकृतेन पुण्यादिना । सहसा अकस्मात् सत्सङ्गादिकं विनैव । तस्मात्<br>
कारणवैचित्र्यात् स्वरूपावरकवासनानाशकसाधनानामल्पानल्पत्वेन<br>
वैचित्र्यात् श्रेयःप्राप्तिविचित्रता ज्ञानावरकवासनानिवृत्तितारतम्येन<br>
ज्ञानवैचित्र्यमिति भावः ॥ ६३ ॥</p>
<p>प्। ३५६)</p>
<p>तथा च बुद्धिभेदेन वासनातारतम्यतः ।<br>
साधनानां तारतम्याद् विचित्रा ज्ञानिनां स्थितिः ॥ ६४ ॥</p>
<p>तथा च चेति । ज्ञानतारतम्ये सिद्धे चेत्यर्थः । बुद्धिभेदेन<br>
वासनातारतम्यतः । सर्वबुद्धौ वासनासाम्याभावात् । अत एव<br>
साधनसाम्यं नास्तीत्याह - साधनानामिति ॥ ६४ ॥</p>
<p>स्वभावाद्यस्य वै बुद्धेर्वासना विरला भवेत् ।<br>
तस्याल्पसाधनेनैव ज्ञानसिद्धिर्भवेदलम् ॥ ६५ ॥</p>
<p>एतदेव विविच्याह - स्वभावादिति । प्राक्कृतपुण्यकर्मादिसंस्कारात् । विरला<br>
अल्पा । अलमत्यन्तमप्रतिबद्धा ज्ञानसिद्धिः ॥ ६५ ॥</p>
<p>यस्य स्वभावात् संशुद्धं वासना नहि लेशतः ।<br>
तस्य स्वल्पनिमित्तेन भवेज्ज्ञानं महत्तरम् ॥ ६६ ॥</p>
<p>स्वभावात् पुण्यकर्मादिप्रकर्षसंस्कारात् संशुद्धं मन इति शेषः ।<br>
स्वल्पनिमित्तेन जनकस्येव सकृच्छ्रुतमात्रेण महत्तरं निष्प्रकम्पं<br>
चिराभ्यासपरिपक्वज्ञानसदृशम् ॥ ६६ ॥</p>
<p>यस्य स्वभावादत्यन्तवासनानिबिडं मनः ।<br>
तस्य ज्ञानं जातमपि समाच्छादितकल्पकम् ॥ ६७ ॥</p>
<p>स्वभावात् अतिपापकर्मसंस्कारात् । आच्छादितकल्पकम्<br>
अज्ञाननाशनासमर्थम् ॥ ६७ ॥</p>
<p>तेनैव साधितं भूयश्चिरादभ्येति पूर्णताम् ।<br>
अत एव ज्ञानिनां तु दृश्यते विविधा स्थितिः ॥ ६८ ॥</p>
<p>तेनैव आच्छादितज्ञानवतैव । निदिध्यासनप्रकर्षेण साधितम् । चिरात् [क्:<br>
चिरात् नास्ति] एकेन अनेकेन वा जन्मना । पूर्णतामज्ञाननाशनसमर्थताम्<br>
। अत एव कर्मसंस्कारभेदेन बुद्धिस्थिति भेदादेव ॥ ६८ ॥</p>
<p>प्। ३५७)</p>
<p>चित्तपाकविभेदेन स्थितिभेदो भृगूद्वह ।<br>
तस्माद् बुद्धौ वासनाभिस्त्वावृत्तेस्तारतम्यतः ॥ ६९ ॥</p>
<p>एतदेव स्पष्टमाह - चित्तेति । ज्ञानिस्थितिभेदः । एतदेव भूयो विवेचयति ##-</p>
<p>ज्ञानं भिन्नं लक्ष्यते हि स्थितिभेदस्तथा भवेत् ।<br>
राम पश्य स्थितेर्भेदं ज्ञानिनां तु परस्परम् ॥ ७० ॥</p>
<p>ज्ञानिस्थितिभेदः । एतदेव उदाहरति - रामेति ॥ ७० ॥</p>
<p>ब्रह्मविष्णुमहेशानां स्वभावज्ञानिनस्तु ते ।<br>
तेषां पश्य स्थितेर्भेदं स्वभावप्रभवैर्गुणैः ॥ ७१ ॥</p>
<p>स्वभावज्ञानिनः । तेषां चित्ते कर्मादिवासनाभावाद् अनावृतज्ञानाः ।<br>
स्थितिभेदं सृष्ट्यादितत्परत्वं सत्त्वादिप्राकृतगुणैः ॥ ७१ ॥</p>
<p>नैषां ज्ञानस्य मालिन्यं वक्तुं शक्यं कथञ्चन ।<br>
स्वभावगुणमाहात्म्यं भिन्नमेव तथापि हि ॥ ७२ ॥</p>
<p>ज्ञानमालिन्यं ज्ञानावरणं न वक्तुं शक्यम् सर्वज्ञत्वाद्यैश्वर्यस्य<br>
प्रसिद्धत्वात् । तथापि विशुद्धज्ञानित्वेऽपि ॥ ७२ ॥</p>
<p>यथा ज्ञानिशरीरं तु गौरं न श्यामतां व्रजेत् ।<br>
एवं चित्तस्वभावोऽपि नान्यभावं प्रपद्यते ॥ ७३ ॥</p>
<p>ज्ञानस्य स्वभावानभिभावकत्वमाह - यथेति ॥ ७३ ॥</p>
<p>अस्मान् राम तथा पश्य ज्ञानिनोऽत्रिसुतान् स्थितान् ।<br>
दुर्वाससं चन्द्रमसं मां च भिन्नस्थितिं गतम् ॥ ७४ ॥</p>
<p>स्वात्मानं चोदाहरति - अस्मानिति ॥ ७४ ॥</p>
<p>क्रोधिनं कामिनं त्यक्तसर्वलिङ्गपरिग्रहम् ।<br>
वसिष्ठं पश्य कर्मिष्ठं सनकादींश्च न्यासिनः ॥ ७५ ॥</p>
<p>भिन्नस्थितिमेवाह - क्रोधिनमिति । लिङ्गं वर्णाश्रमचिह्नम् । परिग्रहः<br>
स्त्रीधनादिः । न्यासिनः सन्न्यासिनः ॥ ७५ ॥</p>
<p>नारदं भक्तिसम्मग्नं कवयन्तं च भार्गवम् ।<br>
दैत्यपक्षसंश्रयिणं गुरुं देवसमाश्रयम् ॥ ७६ ॥</p>
<p>भार्गवं शुक्रं । कवयन्तं काव्यं रचयन्तम् ॥ ७६ ॥</p>
<p>प्। ३५८)</p>
<p>वाग्मिनं च व्यासमपि [ख्: वाग्मिनं व्यासमपि च]<br>
शास्त्रनिर्माणतत्परम् ।<br>
जनकं पश्य राजानं भरतं त्यागिनं तथा ॥ ७७ ॥</p>
<p>वाग्मिनं वादकुशलम् । भरतो जडभरतः ॥ ७७ ॥</p>
<p>भिन्नस्थितीन् स्वभावेन ज्ञानिनः पश्य चापरान् ।<br>
रहस्यं ते प्रवक्ष्यामि शृणु भार्गवनन्दन ॥ ७८ ॥</p>
<p>अपरान् च्यवनयाज्ञवल्क्यविश्वामित्रादीन् । एवं स्थितिभेदनिमित्तं वक्तुमाह</p>
<ul>
<li>रहस्यमिति ॥ ७८ ॥</li>
</ul>
<p>त्रिविधा [क्, ग्: विविधा] या वासनोक्ता द्वितीया तत्र या भवेत् ।<br>
कर्मजा मूढतारूपा सा सर्वेभ्यो महत्तरा ॥ ७९ ॥</p>
<p>त्रिविधा अपराधकर्मकामरूपा । सर्वेभ्यः अपराधकामवासनाभ्यः ॥ ७९ ॥</p>
<p>येषां तल्लेशकश्चित्ते नास्ति मेधाविनस्तु ते ।<br>
अपराधविहीनानां तेषां कामादिवासनाः ॥ ८० ॥</p>
<p>तस्याः कर्मवासनाया लेशः पूर्वसम्पादितसाधननष्तत्वान्नास्ति । ते<br>
मेधाविन इत्युच्यन्त इति शेषः । अपराधोऽपि स्वनिमित्तकर्मविशेषाभावान्नास्ति ।<br>
कामादिवासना अविलीना [क्: विलीना] इति सम्बन्धः ॥ ८० ॥</p>
<p>अभ्यासेनाविलीनाश्च ज्ञानस्याप्रतिबन्धिकाः ।<br>
ततो वैराग्यादिकं तु न तेषामुपयुज्यते ॥ ८१ ॥</p>
<p>अभ्यासेनेति । अभ्यासाभावेनाविलीना इति भावः । ज्ञानस्याप्रतिबन्धिका इति ।<br>
इदमत्र तात्पर्यम् -<br>
कर्मवासनयाऽत्यन्तमूढचित्तानामपराधादिवासनाभावेऽपि मौढ्यादेव न<br>
ज्ञानोदयः । स्वल्पकर्मवासनया ईषन्मूढचित्तानामपराधकामवासना<br>
ज्ञानप्रतिबन्धिकाः । येषां पुनरपराधकर्मवासने लेशतोऽपि न स्तस्तेषां<br>
कामवासना न ज्ञानप्रतिबन्धिका इति । तत इति कामवासनाया अप्रतिबन्धकत्वात्<br>
। आदिना दोषदर्शनम् ॥ ८१ ॥</p>
<p>प्। ३५९)</p>
<p>न वा भूयोऽपि मननं समाधिश्चोपयुज्यते ।<br>
सकृच्छ्रवणमात्रेण मननं ध्यानमेव च ॥ ८२ ॥</p>
<p>वैराग्यादेरिव मननादेरप्यनुपयोगमाह - न वेति । भूयः असकृत् ।<br>
तेषां ज्ञानोत्पत्तिक्रममाह - सकृदिति ॥ ८२ ॥</p>
<p>तत्काल ईषत् सम्प्राप्य ज्ञातासन्दिग्धतत्पदाः ।<br>
भवन्ति जीवन्मुक्तास्ते जनकप्रमुखा इव ॥ ८३ ॥</p>
<p>तत्काले श्रवणकाले । तत्पदं पूर्णात्मपदम् ॥ ८३ ॥</p>
<p>विपरीताभ्यासवशान्नैव तैः क्षपिताः खलु ।<br>
कामादिवासनाः सम्यक् सूक्ष्मा निर्मलबुद्धिभिः ॥ ८४ ॥</p>
<p>ज्ञानाप्रतिबन्ध(क)त्वादेव कामक्रोधादिवासना न क्षपिताः ॥ ८४ ॥</p>
<p>अतस्तैस्तत्पदे ज्ञाते चापि पूर्वस्थितास्तु ताः ।<br>
कामादिवासनाः प्राग्वत् प्रवर्तन्ते निरन्तरम् ॥ ८५ ॥</p>
<p>अतः अभ्यासेन अक्षपितत्वात् ॥ ८५ ॥</p>
<p>न ताभिरीषद्वा बुद्धेस्तेषां लेपो भवेत् क्वचित् ।<br>
विद्वद्भिस्ते हि सम्प्रोक्ता मुक्ताश्च बहुमानसाः ॥ ८६ ॥</p>
<p>लेपः स्वरूपच्युतिनिमित्तमालिन्यम् । एवं च येषां वैराग्याद्यभ्यासेन [क्:<br>
द्यनभ्यासेन] कामक्रोधादिवासनाः प्रारब्धविशेषजाता<br>
ज्ञानाप्रतिबन्धिका न नष्टास्तेषां ज्ञानोत्पत्त्यनन्तरमपि<br>
कामित्वक्रोधित्वादिकमिति भावः । एवं<br>
स्थितिभेदमुपपाद्योत्तमत्वादिभेदमपि ज्ञानिनामाह - ते हि सम्प्रोक्ताः ।<br>
बहुमानसा उत्तमा भवन्तीति शेषः ॥ ८६ ॥</p>
<p>राम कर्मवासनाभिरतिमूढं तु यन्मनः ।<br>
तस्य ज्ञानं नैव भवेत् शिवोदितमपि क्वचित् ॥ ८७ ॥</p>
<p>अपराधकर्मवासनयोर्दार्ढ्ये ज्ञानं न भवेदेवेत्याह - राम कर्मेति ॥<br>
८७ ॥</p>
<p>प्। ३६०)</p>
<p>दृढापराधयुक्तानामपि न स्यात् कथञ्चन ।<br>
यस्यापराधरूपापि कर्मरूपापि वासना ॥ ८८ ॥</p>
<p>ज्ञानं न स्यात् वासना स्वल्पेत्यन्वयः ॥ ८८ ॥</p>
<p>स्वल्पा कामात्मकाश्चापि बहुलास्तस्य भार्गव ।<br>
बहुलश्रवणैश्तद्वद् मननैश्च समाधिभिः ॥ ८९ ॥</p>
<p>कामात्मकाः वासनाः । बहुलेति । भूयः कृतश्रवणादिभिरित्यर्थः ॥ ८९ ॥</p>
<p>चिरकालेन विज्ञानं बहुक्लेशेन जायते ।<br>
तस्य व्यवहृतिः स्वल्पा तत्राभ्यासप्रकर्षतः ॥ ९० ॥</p>
<p>तस्य तत्र समाध्यभ्यासप्रकर्षाद्व्यवहृतिः स्वल्पा<br>
शारीरनिर्वाहमात्रोपयोगिनी [क्: शरीर] ॥ ९० ॥</p>
<p>मनो यदि भवेन्नष्टप्रायं निर्वासनत्वतः [क्: निर्वासनं<br>
ततः] ।<br>
ज्ञानिनस्त्वीदृशाः प्रोक्ता मध्यमा नष्टमानसाः ॥ ९१ ॥</p>
<p>एवं स्वल्पव्यवहृतिपराणां योगनिष्ठाप्रकर्षेण यदि<br>
कामादिवासनानाशाद् मनो नष्टप्रायं सदा निरुद्धं भवेत् तदा<br>
ईदृशज्ञानिनो ये ते मध्यमा नष्टमानसाः ॥ ९१ ॥</p>
<p>तेषामेव तु केषाञ्चिदभ्यासस्याप्रकर्षतः ।<br>
वासनाविरलं यस्मादनष्टं मानसं भवेत् ॥ ९२ ॥</p>
<p>तेषां योगनिष्ठानामेव येषां केषाञ्चिद् अलसानामभ्यासाप्रकर्षाद्<br>
वासनाविरलं मनोऽनष्टं भवेत् ॥ ९२ ॥</p>
<p>समनस्कास्तु ते प्रोक्ता मन्दज्ञानयुतास्तु वै ।<br>
केवलज्ञानिनस्त्वेते जीवन्मुक्तास्तथेतरे ॥ ९३ ॥</p>
<p>एते मन्दज्ञानिनो न जीवन्मुक्ता इत्याह - केवलेति । इतरे मध्यमा उत्तमाश्च<br>
ज्ञानिनः ॥ ९३ ॥</p>
<p>केवलज्ञानिनो दृष्टदुःखभाजो भवन्ति हि ।<br>
प्रारब्धतन्त्रास्ते प्रोक्ता देहान्ते मुक्तिभागिनः ॥ ९४ ॥</p>
<p>जीवन्मुक्त्यभावे दृष्टदुःखभोगो भवेदित्याह - केवलेति ।<br>
प्रारब्धतन्त्राः प्रारब्धा धीनाः ॥ ९४ ॥</p>
<p>प्। ३६१)</p>
<p>ये नष्टमानसाः प्रोक्तास्तैः प्रारब्धं पराकृतम् ।<br>
मनोभूमौ तु प्रारब्धबीजं भोगाङ्कुरं भवेत् ॥ ९५ ॥</p>
<p>अन्ये तु न प्रारब्धतन्त्रा इत्याह - य इति । पराकृतं जितम् । ननु तत्<br>
प्रारब्धं किं भवेदिति चेत् स्वत एव नश्यतीत्याह - मन इति ॥ ९५ ॥</p>
<p>मनोभूमेरभावेन तत् प्रारब्धं तु कालतः ।<br>
कुसूलस्थं बीजमिव विनश्येद् नष्टशक्तिकम् ॥ ९६ ॥</p>
<p>तन्नाशप्रकारं सदृष्टान्तमुपपादयति - मनोभूमेरिति ।<br>
कुसूलस्थबीजवद् मनःसम्बन्धाभावेन कालेन नष्टशक्तिकं<br>
सदाश्रयलिङ्गदेहनाशाद् विदेहमुक्तिकाले नश्यतीति भावः ॥ ९६ ॥</p>
<p>यथात्यन्तसुमेधावी युगपद् दश पञ्च च ।<br>
कार्याणि कुरुते क्वापि भवेदस्खलितोऽपि च ॥ ९७ ॥</p>
<p>अथोक्तमज्ञानिनां बहुमानसत्वनिरूपणमुपक्रमते - यथेति ।<br>
युगपदेककाले ॥ ९७ ॥</p>
<p>भूय एवंविधा दृष्टाः क्रियानैपुण्यसंश्रयाः ।<br>
यथा गच्छन् वदन् कुर्वन् युगपल्लक्ष्यते जनः ॥ ९८ ॥</p>
<p>एवंविधा मेधाविनो लोके भूयो बहुशो दृष्टाः । एतदेवोदाहरति - यथेति<br>
॥ ९८ ॥</p>
<p>तत्र चैकेन मनसा कथं स्यात् त्रिविधा क्रिया ।<br>
अध्येतृणां बहूनां च युगपल्लक्षयेद् गुरुः ॥ ९९ ॥</p>
<p>एवं युगपदेकमनसाऽनेकक्रिया कथं स्यादित्याह - तत्रेति ।<br>
प्रोक्तपुरुषेष्वित्यर्थः । उदाहरणान्तरम् - अध्येतॄणामिति ॥ ९९ ॥</p>
<p>अपभ्रांशानुच्चरितं(नूच्चरित)वर्णभेदव्यवस्थितम् ।<br>
राम यस्ते हतः शत्रुरर्जुनो हैहयाधिपः ॥ १०० ॥</p>
<p>अपभ्रंशेति । स्वोच्चारानन्तरोच्चरितवर्णानां भेदेनायथावर्णेन<br>
व्यवस्थितमपभ्रंशमपशब्दम् । उदाहरणान्तरम् - राम यस्त इति ॥ १००<br>
॥</p>
<p>सहस्रबाहुर्युगपद् हेतिभिर्बहुभिः पृथक् ।<br>
अयुध्यदस्खलन् क्वापि मेधावी दृष्ट एव ते ॥ १०१ ॥</p>
<p>हेतिभिरायुधैः । अस्खलन् तत्तच्छस्त्रप्रय्गमार्गादप्रच्युतः सन् । ते<br>
[क्, ख्: ते नास्ति] त्वया ॥ १०१ ॥</p>
<p>प्। ३६२)</p>
<p>तेषां मनो बहुविधं भूत्वा तत्तत्क्रमानुगम् ।<br>
यथा कार्यं बहुविधं साधयेत्तद्वदेव हि ॥ १०२ ॥</p>
<p>एवं युगपद्विविधक्रिया एकेन मनसा न सम्भवतीत्यत आह - तेषामिति ।<br>
अर्जुनादिमेधाविनामित्यर्थः । तत्तत्क्रमानुगं<br>
तत्तत्कर्मसाधनानुकूलव्यापारक्रमयुक्तम् ॥ १०२ ॥</p>
<p>उत्तमज्ञानिनामात्मदृष्टिर्बाह्यगतापि च ।<br>
अविरुद्धा सर्वदा स्याद्येषां ते बहुमानसाः ॥ १०३ ॥</p>
<p>आत्मदृष्टिः आत्माकारं मनः । बाह्यगतापि च विषयाकारमपि च ।<br>
मनसोऽनेकत्वाद् अविरुद्धेति ॥ १०३ ॥</p>
<p>तत् प्रारब्धं मनोभूमौ भवेदङ्कुरितं पृथक् ।<br>
भवेद् ज्ञानाग्निना दग्धं भूतं भूतं पुनः पुनः ॥ १०४ ॥</p>
<p>एवमुत्तमज्ञानिनो बहुमानसत्वमुपपाद्य प्रारब्धभोगाभावं निरूपयति</p>
<ul>
<li>तत् प्रारब्धमिति । अङ्कुरितं सुखदुःखाकाराङ्कुरवत् । तथापि<br>
फलपर्यवसायि न भवतीत्याह - भवेदिति । अङ्कुरात्मना भूतं भूतं<br>
तत्तत्प्रारब्धं पुनः पुनर्ज्ञानाग्निना दग्धं भवति न [क्, ख्: न<br>
तद्विलक्षण] तु द्विक्षणावस्थायि भवेदिति तात्पर्यम् ॥ १०४ ॥</li>
</ul>
<p>प्रारब्धबीजाङ्कुरः स्यात् सुखदुःखसमागमः ।<br>
तद्विमर्शः फलं प्रोक्तं कुतो दग्धाङ्कुरे फलम् ॥ १०५ ॥</p>
<p>प्रारब्धात्मकबीजस्याङ्कुरः सुखदुःखसम्बन्धः । सुखादि निर्विकल्पकं<br>
फलं सुखादेर्विमर्शः सविकल्पकम् । आपातत एव सुखादेर्भानमिति तात्पर्यम्<br>
॥ १०५ ॥</p>
<p>आहृतैरनुसन्धानैस्तेषां व्यवहृतिर्भवेत् ।<br>
यथा प्रौढो हि बालेन सह खेलन् हि दृश्यते ॥ १०६ ॥</p>
<p>नन्वेवं सर्वत्रापातप्रत्ययेनानुसन्धानाभावे कथं व्यवहार इति चेदाह<br>
आहृतेति । न तेषां स्वतोऽनुसन्धिरुदेति किन्तु व्यवहारोपयुक्तानुसन्धानं बलात्<br>
स्वेच्छया आहृत्य व्यवहरन्ति । एवं व्यवहारेऽपि<br>
तन्निमित्तहर्षादिर्नान्तरभ्युदेतीति सदृष्तान्तमाह - यथेति ॥ १०६ ॥</p>
<p>प्। ३६३)</p>
<p>हृष्टो विषण्णश्च शिलागजादीनां विनाशने ।<br>
एवं हृष्यन्ति सीदन्ति कार्येषु बहुमानसाः ॥ १०७ ॥</p>
<p>शिलागजादीनामिति । शिलादिनिर्मितगजतुरगादिसेनयोर्युद्धक्रीडायां<br>
स्वीयगजादिनाशे परगजादिनाशे च यथा बालो विसीदति हृष्यति च एवं प्रौढो<br>
बहिर्हृष्यन् विषीदन्नपि नान्तर्विकारमायातीत्यर्थः । एवमिति । प्राकृतानां हि<br>
दृश्यसत्यत्वनिश्चयात् संस्कारप्राबल्येनाऽनिच्छतोऽपि बलादनुसन्धिस्ततो<br>
हर्षविषादाश्च भवन्ति । उत्तमज्ञानिनस्त्वसत्यत्वनिश्चयात् [क्:<br>
निश्चयात्मसंस्कार] संस्कारशैथिल्येन स्वतः<br>
सर्वत्रानुसन्ध्याद्यभावेऽपि व्यवहारसिद्धये<br>
प्रयत्नेनाहृतधारणासंस्कारादनुसन्धिपूर्वको बाह्यव्यवहार इति भावः<br>
॥ १०७ ॥</p>
<p>यथाऽन्यकार्यसक्तस्य हर्षोद्वेगौ न चान्तरौ ।<br>
एवं तेषां व्यवहृतौ समा सर्वत्र संस्थितिः ॥ १०८ ॥</p>
<p>दृष्टान्तान्तरमाह - यथेति । न चान्तराविति । अन्यपुरुषव्यवहारे<br>
लाभालाभयोरन्तर्हर्षाद्यभावेऽप्यन्यहृदयरञ्जनाय हृष्यति खिद्यति<br>
चेत्यर्थः । तेषाम् उत्तमज्ञानिनाम् । समा अन्यकार्यवत् स्वकार्येऽपि ॥ १०८ ॥</p>
<p>मेधाविनां ज्ञानिनां तु वासनानाशहेतवे ।<br>
विरुद्धवासनाभ्यासनिरोधादेरभावतः ॥ १०९ ॥</p>
<p>ज्ञानिनां व्यवहारभेदे निमित्तं निष्कृष्योपपादयति - मेधाविनामिति ॥<br>
१०९ ॥</p>
<p>अनुवृत्तिर्भवेत् पूर्ववासनाऽनाशहेतुतः ।<br>
अतः केचित् कर्मनिष्ठाः कामिनः क्रोधिनोऽपरे ॥ ११० ॥</p>
<p>अनुवृत्तिरिति । प्राक्कृतकर्मानुरूपशुभाशुभान्तःकरणवासनाया<br>
ज्ञानाप्रतिबन्धिकाया अविनाशितत्त्वद् [क्, ख्: तत्त्वज्ञानो]<br>
ज्ञानोर्ध्वमपि तत्तद्वासनानुवृत्तिर्भवेदेवेत्यर्थः । अतः<br>
तत्तद्वासनानुवृत्तेः ॥ ११० ॥</p>
<p>प्। ३६४)</p>
<p>उत्तमज्ञानिनो भान्ति विविधाचारतत्पराः ।<br>
समनस्कस्तत्र यो वै मन्दज्ञानी निरूपितः ॥ १११ ॥</p>
<p>मन्दज्ञानिनोऽपि समाहितदशायामुत्तमज्ञानितुल्यत्वमेवेत्याह -<br>
समनस्क इति ॥ १११ ॥</p>
<p>तेनापि वेद्यमखिलमसत्यत्वेन निश्चितम् ।<br>
स्वरूपवित्तौ नो किञ्चिद्भासते हि समाधिषु ॥ ११२ ॥</p>
<p>तेनापि मन्दज्ञानिनाऽपि [क्: भेद] । समाधिषु समाहितदशासु ।<br>
स्वरूपस्याद्वयचिदात्मनो वित्तिरनुसन्धानं यस्मिन् काले तस्मिन् काले वेद्यं न<br>
किञ्चिद्भाति । तथा च तस्य तदेतरज्ञानिवदेव न [क्: न नास्ति]<br>
हर्षविषादादीति भावः ॥ ११२ ॥</p>
<p>समाधिर्वै स्वरूपस्य विमर्शो नान्य उच्यते ।<br>
निर्विकल्पस्वरूपं तु सर्वाश्रयतया सदा ॥ ११३ ॥</p>
<p>एवं मन्दज्ञानिनः समाधिदशां निरूप्योत्तमस्य समाधिम् -<br>
तत्त्वात्मबोध [तत्त्वात्मबोधो भगवन् इति मुद्रितपुस्तकपाठः]<br>
एवैकः सर्वाशातृणपावकः । प्रोक्तः समाधिशब्देन न तु तूष्णीमवस्थितिः<br>
॥ (यो० वा० ५।६२।८) इति वासिष्थोक्तरीत्या सहजसमाधिरूपं निरूपयति ##-<br>
मूढसमाधिः । ननु हठयोगिनामपि समाधौ ज्ञानिनामिव<br>
निर्विकल्पात्मतत्त्वमेव भासते तथा च कुतो न तस्य समाधित्वमिति चेदाह -<br>
निर्विकल्पेति । सदा स्फुरत्येवेति सम्बन्धः ॥ ११३ ॥</p>
<p>स्फुरत्येव हि सर्वेषां तदस्फूर्तौ न किञ्चन ।<br>
तथा विकल्पविकलं स्फुरेत् प्रोक्तदशासु च ॥ ११४ ॥</p>
<p>तदस्फूर्तौ न किञ्चन स्फुरेदिति शेषः । विकल्पविकलं निर्विकल्पात्मरूपम् ।<br>
प्रोक्तदशासु परिच्छिन्नज्ञानान्तरालादिदशासु ॥ ११४ ॥</p>
<p>प्। ३६५)</p>
<p>तावता नहि सर्वेषां समाधिः स्याद्धि भार्गव ।<br>
ये तद्विमर्शसंयुक्ताः स तेषामेव संस्मृतः ॥ ११५ ॥</p>
<p>स्वरूपज्ञानं विना निर्विकल्पस्वरूपस्फूर्तिमात्रेण न समाधिः<br>
सिद्ध्यतीत्याह - तावतेति । हठयोगिनो यदि स्वरूपस्फूर्तिमात्रं [क्:<br>
स्वस्वरूप] निरोधकालिकं समाधिः स्याच्चेत् सर्वेषामपि प्रोक्तदशानां<br>
समाधित्वं स्यादिति भावः । येषां<br>
निर्विकल्पात्मतत्त्वविज्ञानवतामनुसन्धानात्मकविमर्शपूर्वको निरोधः स<br>
एव तेषां समाधिरिति विद्वद्भिः संस्मृतः ।</p>
<p>अत्रेदं विज्ञानरहस्यम् - श्रवणादिभिरपरिचितनिर्विकल्पचिदात्मतत्त्वो<br>
हठयोगी द्विविधः - पातञ्जलोक्ताष्टाङ्ग संसिद्धः [क्: सं<br>
नास्ति]<br>
तन्त्रोक्तषट्कर्मादिसाधनपूर्वकप्राणायामप्रकर्षपरिपाककुण्डली##-<br>
समाध्यादावनात्मविकल्पोल्लेखहानं सङ्कल्प्य क्रमेण<br>
सर्वविकल्पमपहाय सर्वान्तेऽखिलविकल्पाभावमुल्लिखंस्ततस्तदुल्लेखमपि<br>
त्यक्त्वा तत्संस्कारशेषमात्रस्तिष्ठति । तथा च पातञ्जलं सूत्रम् -<br>
विरामप्रत्ययाभ्यासपूर्वः संस्कारशेषोऽन्यः (१।१८_ इति । द्वितीयस्तु<br>
सुषुम्णायां प्राणवायोरत्यन्तप्रवेशे तदादौ प्राणनिरोधजातायासस्य<br>
सुषुम्णाप्रवेशमात्रेण विनष्टत्वाद् भारापगम इव सुखी भवति । ततो<br>
मदमूर्च्छाग्रस्तमिव मनो मूर्च्छितप्रायं भवति । द्वयोरपि तत्काले<br>
सुषुप्ताविव सुखरूपतेति । श्रणादिभिर्विज्ञातनिर्विकल्पचिदात्मतत्त्वस्य<br>
ज्ञानयोगिनस्तु समाधेः पूर्वमप्यविद्यावरणनिर्मुक्तनिर्विकल्पात्मतत्त्वं<br>
प्रतिबिम्बक्रमचित्रितदर्पणदृश्यविकल्पविचित्रं सदा प्रस्फुरत्येव । ततः<br>
समाध्यादौ विकल्पांशमपहाय विकल्पांशापगमसाक्षी<br>
प्रस्फुरन्निर्विकल्पचिद्रूपः परिशिष्टस्तिष्ठतीति । न च हठयोग्यपि तदा<br>
तावतैव रूपेण तिष्ठतीति वाच्यम् तावदेव रूपं ज्ञानयोगिनः समाधौ<br>
परिहृताज्ञानवरणविक्षेपोभयभागं भवति । हठयोगिनस्तु तदा<br>
स्वरूपं परिहृताज्ञानविक्षेपांशमप्यज्ञानावरणांशावृतमेव<br>
भवेत् । ज्ञानिनस्त्व परोक्षज्ञानेनावरणांशस्य विनष्टत्वात् अनावृतं<br>
स्वरूपमिति भेदात् । ननु हठयोगिनां तर्हि सुषुप्तिसमाध्योः को भेद इति<br>
चेदुच्यते सुषुप्तौ मनसस्तमःपरिणामेन<br>
गाढघनच्छन्नाभ्रदर्शनैशान्धकारवद् गाढमौढ्ययुतम् समाधौ<br>
तु मनसः सत्त्वपरिणामेन<br>
प्रकाशमानमप्यात्मतत्त्वमभ्रच्छन्नसूर्यवदविद्यावृतं नालं<br>
भासते । ज्ञानिनस्तु मनसः सत्त्वपरिणामेनाविद्यावरणाभावेन च<br>
निरभ्रनिर्मलनभोमध्यगतद्युमणिरिवालं प्रद्योतमानं<br>
तदात्मतत्त्वमित्यादि प्रविदितात्मतत्त्वानामनुभवसरणिमवतीर्णमेवेति न<br>
किञ्चिदपूर्वमिति ध्येयम् ॥ ११५ ॥</p>
<p>प्। ३६६)</p>
<p>व्यवहारपरा वित्तिरपि वेद्यविवर्जिता ।<br>
विदितं नाभसं नैल्यं यथा भूयोऽवलोकने ॥ ११६ ॥</p>
<p>एवं ज्ञानिनामेव समाधेः समाधित्वमुपपाद्योत्तमज्ञानिनां<br>
व्यवहारकालेऽपि समाधिरव्याहत इत्याह - व्यवहारेति । समाधिर्नाम<br>
वेद्यसम्बन्धरहितवित्तिदशा । उत्तमज्ञानिनां व्यवहारेऽपि<br>
वेद्यसम्बन्धवर्जितैव वित्तिरित्यर्थः । एतदेवोपपादयति - विदितमिति ॥ ११६ ॥</p>
<p>असत्यत्वेन विज्ञातं न वित्तिस्तेन संयुता ।<br>
अन्यथा नैव भेदः स्यात्तत्त्वातत्त्वविभासयोः ॥ ११७ ॥</p>
<p>विदितं दृश्यमानमपि नैल्यमसत्यत्वेन विज्ञातं सद् भूयोऽसत्यत्वेन<br>
ज्ञानानन्तरं पुनरवलोकने तेन नैल्येन वित्तिः पूर्ववन्न संयुतेत्यर्थः ।<br>
ननु नैल्यवित्तेर्विषयसम्बन्ध आवश्यक एवेति चेदाह - अन्यथेति ।<br>
विषयसम्बन्धाभ्युपगम इत्यर्थः । तत्त्वातत्त्वविभासयोरिति । आकाशे नैल्यं<br>
नास्तीति नैल्यबाधज्ञानवतो य आकाशस्य तत्त्वात्मको यथार्थो विभासः यश्च<br>
प्रोक्तबाधज्ञानविधुरस्याकाशविषयकोऽतत्त्वात्मकोऽयथार्थो विभासः<br>
तयोरुभयोर्नैल्यसम्बन्धाभ्युपगमे भेदो न स्यात् । न चेष्टापत्तिः कर्तुं<br>
शक्या अर्थक्रियाभेदस्य सर्वानुभवसिद्धत्वात् । नहि<br>
मरुजलतत्त्वज्ञस्तदत्त्वज्ञ इव तज्जलाहरणादौ प्रवर्तते । अतस्तत्त्वज्ञस्य<br>
ज्ञाने न मरूदकसम्बन्ध इति भावः । न च भाधज्ञानात् प्रवृत्तिः<br>
प्रतिबध्यत इति वाच्यम् कॢप्तकारणाभावादेवाप्रवृत्तिसिद्धेः<br>
प्रतिबन्धकत्वकल्पनाया अन्याय्यत्वात् ॥ ११७ ॥</p>
<p>प्। ३६७)</p>
<p>तथाऽसत्यगृहीतस्य वेद्यस्य नहि वेदने ।<br>
सम्बन्धः कुत्रचिद्वा स्याज्ज्ञानिनामत एव हि ॥ ११८ ॥</p>
<p>दृष्टान्तसिद्धार्थं दार्ष्टान्तिके योजयति - तथेति । असत्यत्वेन गृहीतस्य<br>
वेद्यस्य ज्ञानिनः कुत्रचिद्वेदने सम्बन्धो नहि स्यात् । अत एव ज्ञानिनां<br>
वेद्यहीना वित्तिर्भवेदिति सम्बन्धः ॥ ११८ ॥</p>
<p>वेद्यहीना भवेद्वित्तिर्बाधितस्य विभासनात् ।<br>
अमनस्कस्य सुतरां यतः सा चोन्मनी दशा ॥ ११९ ॥</p>
<p>वेद्यहीनेति । वेद्यसम्बन्धरहितेत्यर्थः । अत्र हेतुः - बाधितस्य<br>
विभासनादिति । अयं भावः - अबाधितजलादेर्यथाऽज्ञस्य<br>
मर्वादिसम्बन्ध(द्ध)त्वेन भासनम् नैवं ज्ञस्य<br>
वित्तिसम्बद्धधर्मिसम्बद्धत्वेन भानमिति । अमनस्कस्य मध्यमज्ञानिनस्तु<br>
सुतरां वित्तौ वेद्यसम्बन्धाभावः । अत्र हेतुः - यत इति । तस्य सा<br>
स्थितिरुन्मनी दशेत्य्युच्यते ॥ ११९ ॥</p>
<p>मनो वै निश्चलं यत्र तदुक्तं चोन्मनी दशा ।<br>
मनसश्चलनं तत् स्यात् सत्यवेद्यस्य सङ्गतिः ॥ १२० ॥</p>
<p>एतदेव विशदयति - मन इति । यत्र यस्यां दशायाम् । मनसो<br>
विषयव्यापृतौ वित्तौ वेद्यसम्बन्धो भवेत् । मध्यज्ञानिनो<br>
मनोव्यापाराभावान्न वेद्यसम्बन्ध इति भावः । ननु तर्हि<br>
मनश्चलनमुत्तमज्ञानिनोऽस्तीति वेद्यसम्बन्धः इति भावः । ननु तर्हि<br>
मनश्चलन्मुत्तमज्ञानिनोऽस्तीति वेद्यसम्बन्धः स्यादिति चेदाह - मनस इति ।<br>
सत्यत्वेन ज्ञातवेद्यव्यापृतिरेव प्रकृते मनश्चलनं विवक्षितमिति भावः<br>
॥ १२० ॥</p>
<p>उत्तमज्ञानिनश्चैते दशे युगपदास्थिते ।<br>
स सर्वदा व्युत्थतश्च समाधिस्थश्च भार्गव ॥ १२१ ॥</p>
<p>एते दशे मनसोऽत्यन्तनिश्चलता असत्यवेद्यसङ्गतिरूपाभासचलता च ।<br>
युगपदेककाल एव । उत्तमज्ञानिनां बहुमानसत्वाद् मनसोऽनेकाकारता<br>
युगपत् सम्भवेदिति भावः । अत एवाह - सर्वदेति ॥ १२१ ॥</p>
<p>प्। ३६८)</p>
<p>तस्मात्तस्यापि वेद्येन रहिता वित्तिरास्थिता ।<br>
एवमेतद्धि सम्प्रोक्तं पृष्टं यद्यत् पुरा त्वया ॥ १२२ ॥</p>
<p>तस्माद् मनसो द्विविधत्वात् । तस्यापि उत्तमज्ञानिनोऽपि । उपसंहरति - एवमिति<br>
॥ १२२ ॥</p>
<p>इति श्रीत्रिपुरारहस्ये ज्ञानखण्डे ज्ञानिस्थितिविभेदकथनम्<br>
एकोनविंशोऽध्यायः ॥</p>
<p>इति त्रिपुरारहस्ये ज्ञानखण्डव्याख्यायां तात्पर्यदीपिकायाम्<br>
एकोनविंशतितमोऽध्यायः ॥</p>
<p>प्। ३६९)</p>
<h2 id="२०">२०</h2>
<p>अथ विंशोऽध्यायः</p>
<p>अत्र ते वर्तयिष्यामि पुरा वृत्तं शृणुष्व तत् ।<br>
पुरा ब्रह्मसभामध्ये सत्यलोकेऽतिपावने ॥ १ ॥</p>
<p>श्रीगुरुचरणद्वन्द्वं नत्वा स्मृत्वा परां चितिं त्रिपुराम् ।<br>
सर्वान्तरात्मरूपां विद्यागीतां स्फुटां च विवृणोमि ॥<br>
संशुद्ध्यै स्वस्य धियस्तद्दासत्वस्य संसिध्यै ।<br>
तत्परजनसन्तुष्ट्यै सिद्धः स्याद्यत्न एष तत्कृपया ॥</p>
<p>अत्र जालकपद्यैस्तु सर्वार्थस्यापि सङ्ग्रहः ।<br>
बोधसौकर्यसंसिद्ध्यै विद्यागीतात्मनोच्यते ॥</p>
<p>निखिलप्रकरणार्थं सङ्ग्रहेण विवक्षुर्विश्वासप्रकर्षसिद्धयेऽधिकारिणां<br>
सुखबोधाय च ससाधनं विज्ञानं ज्ञानिस्थितिनिरूपणापदेशेन<br>
साक्षाद्विद्याशक्तिप्रतिपादितां विद्यागीतामुपदेष्टुं दत्तगुरुरुपक्रमते -<br>
अत्रेति । ज्ञानिनां स्थितिर्या पृष्टा तत्रेत्यर्थः । पुरा पूर्वकाले । वृत्तमतीतम्<br>
॥ १ ॥</p>
<p>ज्ञानप्रसङ्गः समभूत् सूक्ष्मात्सूक्ष्मविमर्शनः [क्: नम्] ।<br>
सनकाद्या वसिष्ठश्च पुलस्त्यः पुलहः क्रतुः ॥ २ ॥</p>
<p>सूक्ष्मेति । अतिसूक्ष्मविचाररूपः । सनकाद्याः समुदिता इत्यन्वयः ॥ २ ॥</p>
<p>भृगुरत्रिरङ्गिराश्च प्रचेता नारदस्तथा ।<br>
च्यवनो वामदेवश्च विश्वामित्रोऽथ गौतमः ॥ ३ ॥</p>
<p>शुक्रः [ख्: शुकः] पराशरो व्यासः कण्वः काश्यप एव च ।<br>
दक्षः सुमन्तुः शङ्खश्च लिखितो देवलोऽपि च ॥ ४ ॥</p>
<p>एवमन्ये ऋषिगणा राजर्षिप्रवरा अपि ।<br>
सर्वे समुदितास्तत्र ब्रह्मसत्रे महत्तरे ॥ ५ ॥</p>
<p>ब्रह्मसत्रे ज्ञानयज्ञप्रसङ्गे ॥ ५ ॥</p>
<p>प्। ३७०)</p>
<p>मीमांसां चक्रुरत्युच्चैः सूक्ष्मात्सूक्ष्मनिरूपणैः ।<br>
ब्रह्माणं तत्र पप्रच्छुर्-ऋषयः सर्व एव ते ॥ ६ ॥</p>
<p>भगवन् ज्ञानिनो लोके वयं ज्ञातपरावराः ।<br>
तेषां नो विविधा भाति स्थितिः प्रकृतिभेदतः ॥ ७ ॥</p>
<p>प्रकृतिभेदतः प्राकृतसंस्कारभेदात् ॥ ७ ॥</p>
<p>केचित् सदा समाधिस्थाः केचिन्मीमांसने रताः ।<br>
अपरे भक्तिनिर्मग्नाश्चान्ये कर्मसमाश्रयाः ॥ ८ ॥</p>
<p>तदेवाह - केचिदिति ॥ ८ ॥</p>
<p>व्यवहारपरास्त्वेके बहिर्मुखनरा इव ।<br>
तेषु श्रेयान् हि कतम एतन्नो वक्तुमर्हसि ॥ ९ ॥</p>
<p>तेषु समाधिस्थादिषु । श्रेयान् श्रेष्ठः ॥ ९ ॥</p>
<p>स्वस्वपक्षं वयं विद्मः श्रेयांसमिति वै विधे ।<br>
इति पृष्टोऽवदद् ब्रह्मा मत्वाऽनाश्वस्तमानसान् ॥ १० ॥</p>
<p>ननु यूयं सर्वे विद्यापारङ्गता [क्, ख्: सर्वे तद्विद्या] एतद्<br>
[क्, ख्: एव] विज्ञातुं स्वतः समर्था एवेति चेदाह -<br>
स्वस्वपक्षमिति । स्वीयं स्वीयं पक्षमेवागमयुक्तिघटितत्वेन श्रेयांसं<br>
विद्म इति हेतोर्वक्तुमर्हसीति योजना । नाहमप्येतद्वेद्मीत्यन्वयः । कुत एवं<br>
सर्वज्ञो विधिरवदत् ? इति चेदाह - अनाश्वस्तमानसानिति ।<br>
अश्रद्धाहतचित्तान् । मयात्र समाधानमुक्तामपि स्वपक्षोऽनेनापि प्रोक्त इति न<br>
ग्रहीष्यन्तीति मत्त्वेति भावः ॥ १० ॥</p>
<p>मुनीन्द्रा नाहमप्येतद्वेद्मि सर्वात्मना ततः ।<br>
जानीयादिममर्थं तु सर्वज्ञः परमेश्वरः ॥ ११ ॥</p>
<p>सर्वात्मना सर्वांशेन असन्दिग्धतयेति यावत् । ततः तस्माद्धेतोः । तत्र याम<br>
इत्यन्वयः । तस्य परमेश्वरस्य न क्वचिदज्ञानमिति ज्ञापयितुम् - सर्वज्ञ<br>
इति ॥ ११ ॥</p>
<p>प्। ३७१)</p>
<p>तत्र यामोऽथ [क्: यामोऽर्थ] सम्प्रष्टुमित्युक्त्वा तत्र तैर्ययौ ।<br>
सङ्गम्य देवदेवेशं विष्णुनाभिसमागतम् [क्: विष्णु ना] ॥ १२ ॥</p>
<p>तत्र सर्वज्ञसमीपे कैलासे । इत्युक्त्वा अथ तदनन्तरमेव तत्काले तैः<br>
सनकाद्यैः सह ययौ । अर्थाद्विष्णुना समागतं सहितं देवदेवेशं<br>
महादेवं सङ्गम्य प्राप्य ॥ १२ ॥</p>
<p>पप्रच्छ ऋषिमुख्यानां प्रश्नं तं लोकसृड् विधिः ।<br>
प्रश्नं निशम्य च शिवो ज्ञात्वा विधिमनोगतम् ॥ १३ ॥</p>
<p>तं प्रश्नं ज्ञानिषु भिन्नस्थितिषु कः श्रेष्ठ इति ऋषिभिः कृतम् ।<br>
विधिमनोगतम् अनाश्वस्ता [क्: श्वासा] एते मद्वचो न ग्रहीष्यन्तीति ॥ १३ ॥</p>
<p>मत्वाऽनाश्वस्तमनस ऋषीन् देवो व्यचिन्तयत् ।<br>
किञ्चिदुक्तं मयाऽत्रापि व्यर्थमेव भवेन्ननु [क्, ग्: न तु] ॥<br>
१४ ॥</p>
<p>मत्वेति । योगदृशाऽनाश्वस्तमनस ऋषीन् ज्ञात्वेत्यर्थः ।<br>
चिन्तनप्रकारमेवाह - किञ्चिदिति । मयापीत्यन्वयः । अत्र<br>
प्रकृतप्रश्नविषये । नन्विति सम्भावनाद्योतकः ॥ १४ ॥</p>
<p>स्वपक्षत्वेन जानीयुर्-ऋषयोऽश्रद्धया युताः ।<br>
इति मत्वा प्रत्युवाच देवदेवो महेश्वरः ॥ १५ ॥</p>
<p>कुतस्त्वदुक्तं [क्, ख्: कुतस्त्वेत] व्यर्थं भवेदिति चेदाह -<br>
स्वपक्षत्वेनेति । महादेवस्य पक्षोऽयमिति जानीयुः । कुत एवमिति<br>
चेदश्रद्धाहतत्वादित्याह - अश्रद्धया युता इति । मदुक्तं व्यर्थं<br>
भवेदिति मत्वा ॥ १५ ॥</p>
<p>शृणुध्वं मुनयो नाहमप्येतद्वेद्मि सुस्फुटम् ।<br>
अतो विद्यां भगवतीं ध्यायामः परमेश्वरीम् ॥ १६ ॥</p>
<p>एतावता ग्रन्थेन सनकादिभिरप्यविदितत्वात्<br>
प्रकरणप्रतिपाद्यार्थस्यात्युत्तमत्वम् ब्रह्माद्युक्तेरपि<br>
वैयर्थ्यकथनादश्रद्धाया ज्ञानं प्रति प्रबलप्रतिबन्धकत्वम्<br>
ऋषिभिर्ब्रह्मादिष्वप्यज्ञानस्य सम्भावितत्वादज्ञानस्य दुर्निरसनत्वम्<br>
सगुणमूर्तीनां परिच्छिन्नत्वं च सूचितम् । अथ<br>
प्रकरणप्रतिपाद्यपरदेवतायाः शुद्धचिच्छक्तेः सर्वोत्तमत्वावगमनाय<br>
तद्ध्यानेनाश्रद्धानाशपूर्वकसर्वसंशयनिवृत्तिमृषीणां वक्तुं<br>
महादेववाक्यमुदाहरति - शृणुध्वमिति । एतद् भवत्प्र्ष्टम् । अतः<br>
प्रकृतार्थे संशयनिवृत्त्यभावात् । विद्याशक्तेरविद्याविरोधित्वान्न<br>
तदुक्तावश्रद्धा स्यादिति तात्पर्यम् । परमेश्वरीमिति तस्या वागाद्यभावेऽपि<br>
पूर्णस्वातन्त्र्ययुक्तत्वेनास्मत्संशयच्छेदने समर्थैवेति भावः ॥ १६ ॥</p>
<p>प्। ३७२)</p>
<p>तत्प्रसादान्निगूढार्थमपि विद्मस्ततः परम् ।<br>
इत्युक्ता मुनयः सर्वे विधिविष्णुशिवैः सह ॥ १७ ॥</p>
<p>निदूढार्थं रहस्यार्थम् । ततः परः ध्यानेन प्रसादनानन्तरम् । इति<br>
शिवेनोक्ताः ॥ १७ ॥</p>
<p>दध्युर्विद्यां महेशानिं त्रिपुरां चिच्छरीणीम् ।<br>
एवं सर्वैरभिध्याता त्रिपुरा चिच्छरीरिणी ॥ १८ ॥</p>
<p>महेशानीम् अभीष्टदाने स्वतन्त्राम् त्रिपुरां जाग्रत्स्वप्नसुषुप्त्यादित्रिकेभ्यः<br>
पुरां तुर्याम् अपरिच्छिन्नामिति तात्पर्यम् । चिच्छरीरिणीमिति ।<br>
अविद्यातत्कार्यलेशरहितत्वेनानावृतचिद्रूपत्वेन सर्वज्ञत्वात्<br>
प्रश्नार्थनिरूपणे समर्थत्वं द्योतितम् । एवं प्रोक्तरीत्या<br>
स्वाभिलषितदानयोग्यरूपेण [क्, ख्: ज्ञान] अन्यथा<br>
फलप्राप्त्यनुपपत्तेः । तदुक्तम् - यथा यथा ध्यायति तं तथैव<br>
चिन्तामणिस्त्वं समुपैषि देव इति ॥ १८ ॥</p>
<p>आविरासीच्चिदाकाशमयी शब्दमयी परा ।<br>
अभवद् मेघगम्भीरनिःस्वनो गगनाङ्गणे ॥ १९ ॥</p>
<p>चिदाकाशमयी अपरिच्छिन्नचिदेकरूपा अत एव दृश्यदोषलेशवर्जनात् परा<br>
उत्तमा । एवंविधायाः कथमाविर्भावसम्भव इति चेदाह - शब्दमयीति ।<br>
शब्दरूपेणेन्द्रियगोचरतां ब्रह्मादीन् प्रति स्वस्यावभासयदिति तात्पर्यम् ।<br>
तत्परकारमेवाह - अभवदिति । मेघानामिव गम्भीरो महान् निःस्वनः<br>
शब्दः । गगनाङ्गणे आकाशप्रदेशे ॥ १९ ॥</p>
<p>प्। ३७३)</p>
<p>वदन्त्वृषिगणाः किं वो ध्याता तद् द्रुतमीहितम् ।<br>
मत्पराणां हि केषाञ्चिन्न हीयेताभिवाञ्छितम् ॥ २० ॥</p>
<p>निःस्वनस्वरूपमेवाह [क्: स्वरूप नास्ति] वदन्त्विति । ब्रह्मादीन् विहाय<br>
ऋषिगणा इति सम्बोधनं प्रश्नरूपध्याननिमित्तस्य ऋषिगणनिष्ठत्वेन ।<br>
किं किमर्थम् । वः युष्माभिः । तदीहितमीप्सितम् वदन्त्विति सम्बन्धः । द्रुतमिति ।<br>
मयि प्रसन्नायां फलप्राप्तौ न कालविलम्बो भवेदिति तात्पर्यम् । तदेवाह ##-<br>
येषां तेषाम् मद्भक्तानामित्यर्थः । न हीयेत कालाद्यन्तरितं न भवेत् ॥ २० ॥</p>
<p>इति श्रुत्वा परां वाणीं प्रणेमुर्मुनिपुङ्गवाः ।<br>
ब्रह्मादयोऽपि तदनु तुष्टुवुर्विविधैः स्तवैः ॥ २१ ॥</p>
<p>वाग्रूपेणाभिव्यक्तां श्रुत्वा श्रवणेन्द्रियद्वारा हृदयङ्गमीकृत्य<br>
प्रणेमुः दण्डवन्नताः ब्रह्मादयोऽपि प्रणेमुः दण्डवन्नता तदनु<br>
प्रणामानन्तरम् ॥ २१ ॥</p>
<p>अथ प्रोचुर्-ऋषिगणा विद्यां तां त्रिपुरेश्वरीम् ।<br>
नमस्तुभ्यं महेशानि श्रीविद्ये त्रिपुरेश्वरि ॥ २२ ॥</p>
<p>अथ ब्रह्मादिस्तुत्यनन्तरं विद्यां तुष्टुवुरिति सम्बन्धः । श्रीमती दीप्तिमती<br>
अनवच्छिन्नप्रकाशरूपा विद्या चिद्रूपा अत एव त्रिपुरा तुर्या<br>
शुद्धचिदद्वयरूपा तथास्वरूपाप्यनन्तस्वातन्त्र्यशक्तिमत्त्वादीश्वरी ॥ २२ ॥</p>
<p>अशेषोत्पादयित्री त्वं स्थापयित्री निजात्मनि ।<br>
विलापयित्री सर्वस्य परमेश्वरि ते नमः ॥ २३ ॥</p>
<p>समस्तजगत्सृष्ट्यादिस्वातन्त्र्यमपि तवैव अतश्च त्वमेव परमेश्वरीत्याह</p>
<ul>
<li>अशेषेति । निजात्मनि दर्पणसदृशे स्वस्वरूपे स्थापयित्री<br>
प्रतिबिम्बसदृशजगद्धारयित्रीत्यर्थः । स्वात्मनीति<br>
योग्यतयोत्पादयित्रीत्यादावपि योजनीयम् ॥ २३ ॥</li>
</ul>
<p>अनूतना सर्वदाऽसि यतो नास्ति जनिस्तव ।<br>
नवात्मिका सदा त्वं वै यतो नास्ति जरा तव ॥ २४ ॥</p>
<p>उत्पत्तिनाशवदशेषजगदाश्रयभूताया अपि तव नोत्पत्तिनाशावित्याह -<br>
अनूतनेति । नूतनमुत्पत्तिमत् । यतो नास्ति जरेति । स्थितरूपनिवृत्त्या<br>
रूपान्तरप्राप्तिरूपविपरिणामावस्था नास्तीति भावः ।<br>
एतच्चाशेषविकाराभावोपलक्षकं ज्ञेयम् ॥ २४ ॥</p>
<p>प्। ३७४)</p>
<p>सर्वाऽसि सर्वसाराऽसि सर्वज्ञा सर्वहर्षिणी ।<br>
असर्वाऽसर्वगाऽसाराऽसर्वज्ञाऽसर्वहर्षिणी ॥ २५ ॥</p>
<p>तदैश्वर्यं वर्णयति - सराऽसीति । दर्पणस्य प्रतिबिम्बात्मत्ववत्<br>
स्वान्तरवभासितजगतस्त्वत्स्वरूपत्वात् त्वमेव सर्वाऽसि । ननु<br>
कथमविकृताद्वितीयरूपाया अपरिमितसर्वविकाररूपतेति चेदाह -<br>
सर्वसाराऽसीति । सारं दृढमनश्वरं रूपम् । तथा च घटादिषु मृदिव<br>
सर्वत्राव्यभिचरितसारात्मकसद्रूपेणानुवृत्तत्वात् [क्:<br>
भिचारवृत्तिसारा] सर्वसारात्मत्वम् । ननु किं प्रधानात्मक[क्:<br>
त्मकाजशक्ति]जडशक्तिरूपेणानुवृत्तत्वमिति [क्: नुक्तत्व]<br>
चेन्नेत्याह - सर्वज्ञेति । सर्वत्र<br>
ज्ञानात्मकचित्प्रकाशरूपेणानुवृत्तेत्यर्थः । ननु चित्प्रकाशोऽपि<br>
स्वातन्त्र्यवर्जित उदासीनो निमित्तभूतः कृतेः [ग्: प्रकृतः] स्वातन्त्र्ये<br>
जडतुल्ययोगक्षेमः साङ्ख्यानामिव भवेदिति चेन्नेत्याह - सर्वहर्षिणीति ।<br>
तस्य स्वातन्त्र्यमेवानन्दः । आनन्दो विश्वाहन्तापरिणामः (यो० हृ० दी० १।<br>
१३) इत्याद्युक्तनीत्या सर्वत्र स्वातन्त्र्यात् सर्वहर्षवती<br>
अपरिच्छिन्नानन्दरूपेत्यर्थः । लोकेऽपीह [ग्: लोकेऽपि हि] यस्य यावत्<br>
स्वातन्त्र्यं तावांस्तस्यानन्द इति स्पष्टमेव । यस्य यावत् पारतन्त्र्यं<br>
तावत्तस्यानन्दाच्छादनम् यावत्पारतन्त्र्यनिवृत्तिस्तावदानन्दाभिव्यक्तिरिति<br>
तात्पर्यम् । प्रोक्तविशेषणेषु<br>
सर्वपदार्थस्याभासनमात्रसारत्वेनाव्यतिरिक्तत्वाद्वस्तुतः सर्वात्मत्वादिकं<br>
नास्तीत्याह - असर्वेत्यादि । सर्वगतत्वे सारता स्यात् सर्वगतत्वाभावात्<br>
सारत्वाभाव इत्याह - असर्वगाऽसारेति ॥ २५ ॥</p>
<p>प्। ३७५)</p>
<p>देवि भूयो नमस्तुभ्यं पुरस्तात् पृष्ठतोऽपि च ।<br>
अधस्तादूर्ध्वतः पार्श्वे सर्वतस्ते नमो नमः ॥ २६ ॥</p>
<p>एवं स्तुत्वा नमस्कारस्य सम्मुखे कर्तव्यत्वेन परदेवताया अशरीरिण्याः<br>
साम्मुख्यदौर्लभ्यात् स्वपुरःपृष्ठाद्यखिलदिक्कालव्यापकत्वेन च सर्वतो<br>
नमस्कुर्वन्ति ऋषयः - देवीति । भूयः अपरिमितकृत्वः ॥ २६ ॥</p>
<p>ब्रूहि यत्तेऽपरं रूपमैश्वर्यं ज्ञानमेव च ।<br>
फलं तत्साधनं [क्: तस्माद्धनम्] मुख्यं साधकं<br>
सिद्धमेव च ॥ २७ ॥</p>
<p>एवं देवतां स्तुतिपूर्वकं नमस्कृत्य जिज्ञासितार्थं पृच्छन्ति -<br>
ब्रूहीति । यद्यपि ज्ञानिषूत्तमजिज्ञासयैव<br>
प्रवृत्तास्तथाप्यलभ्यपरदेवतासमागमपरितुष्टा ज्ञातस्याप्यर्थस्य<br>
दार्ढ्यसम्पत्तये दशधा मुनयः प्रश्नं चक्रुरिति ।<br>
परमित्यत्राकारप्रश्लेषाप्रश्लेषाभ्यां परं रूपमपरं रूपमिति<br>
प्रश्नद्वयम् उत्तरानुरोधात् । ते ऐश्वर्यं ते ज्ञानं ज्ञानस्य मुख्यं<br>
फलं साधनं साधकं च ज्ञाने [क्: ज्ञानम्] सिद्धम् ॥ २७ ॥</p>
<p>सिद्धेस्तु परमां काष्ठां सिद्धेषूत्तममेवच ।<br>
देव्येतत् क्रमतो ब्रूहि भूयस्तुभ्यं नमो नमः ॥ २८ ॥</p>
<p>सिद्धेरिति जात्येकवचनम् । निर्धारणे षष्ठी । सिद्धीनां मध्य इत्यर्थः ।<br>
परमां मुख्यां काष्ठां पर्यवसानभूमिम् यत्प्राप्त्यनन्तरं नास्ति<br>
प्राप्तव्यसिद्ध्यन्तरमिति तात्पर्यम् । ज्ञानसिद्धेषु [क्: ज्ञाना] ॥ २८ ॥</p>
<p>इत्यापृष्ता महाविद्या प्रवक्तुमुपचक्रमे ।<br>
दयमाना ऋषिगणे स्पष्टार्थं परमं वचः ॥ २९ ॥</p>
<p>आसमन्तात् सर्वैर्मुनिभिः पृष्टा । भूयः प्रणामेन भक्त्या च परितुष्टा<br>
प्रकर्षेण सर्वसंशयच्छेदनार्हयुक्तियोगेन वक्तुम् ।<br>
नन्वाप्तकामायास्तस्याः प्रतिवचने किं निमित्तमिति चेदाह - दयमानेति ।<br>
स्पष्टार्थम् असन्दिग्धम् । परममतिसुन्दरं श्रवणानन्दनम् ॥ २९ ॥</p>
<p>प्। ३७६)</p>
<p>शृणुध्वमृषयः सर्वं [क्: सर्वे] प्रवक्ष्यामि क्रमेण तत् ।<br>
अमृतं ह्यागमाम्भोधेः समुद्धृत्य ददामि वः ॥ ३० ॥</p>
<p>श्रोतॄनभिमुखयति - शृणुध्वमिति । तद् भवत्पृष्टम् ।<br>
आगमाम्भोधेः शास्त्रसमुद्रादमृतमिव सारांशं वो युष्मभ्यं<br>
ददामि ॥ ३० ॥</p>
<p>यत्र सर्वं जगदिदं दर्पणप्रतिबिम्बवत् ।<br>
उत्पन्नं च स्थितं लीनं सर्वेषां भासते सदा ॥ ३१ ॥</p>
<p>एवमभिमुखीकृत्याद्यं प्रश्नविषयं परं रूपमुपपादयति - यत्रेति<br>
। परा प्रतिभा मम परं रूपमीरितमिति षष्ठश्लोकेनान्वयः । इह<br>
घटपटादिविचित्रदृश्याकारा प्रतिभा ज्ञानशब्दवाच्या<br>
स्वप्रकाशाऽनपह्नवनीयास्ति । तस्या अपह्नवे न प्रश्नो नापि चोत्तरं घटते<br>
प्रश्नप्रतिवचनादेः प्रतिभायत्तत्वात् । नहि<br>
तस्यास्तत्तद्दृश्याकारक्षणिकप्रतिभामात्रपरिनिष्ठितं रूपम्<br>
स्मृत्यनुसन्धानाद्यनुपपत्तेः । अतस्तद्रूपं<br>
तत्तत्प्रतिबिम्बपरिच्छिन्नदर्पणांशराश्यनुस्यूतमहाप्रतिभैव । एवैष परा<br>
प्रतिभा सामान्यज्ञानरूपा देशकालाद्यपरिच्छिन्ना मम परं सर्वमौलं<br>
रूपमिति तात्पर्यम् । तदेव यत्रेत्यादिपञ्चभिः श्लोकैश्चित्तारोहाय विशिष्यते ।<br>
यत्र यस्यां परप्रतिभायाम् इदं सर्वं प्रत्यक्षसिद्धं जगत् उत्पन्नं<br>
नूतनाभासविषयं स्थितमाभासधाराविषयम् लीनम् आभासाविषयम् सदा<br>
सर्वेषां प्रमातॄणां क्रमाद्भासते । ननु भूतले घटादिरिव पृथक् सन्<br>
भासत इति चेन्नेत्याह - दर्पणप्रतिबिम्बवदिति । दर्पणे<br>
प्रतिबिम्बस्योत्पत्तिस्थितिलयावभासवत् परप्रतिभायामव्यतिरेकेणैव जगत<br>
उत्पत्त्यादिभासनमिति ॥ ३१ ॥</p>
<p>यदेव जगदाकारं भासतेऽविदितात्मनाम् ।<br>
यद्योगिनां निर्विकल्पं विभात्यात्मनि केवलम् ॥ ३२ ॥</p>
<p>ननु दर्पणे बिम्बनिमित्तकं प्रतिबिम्बभासनम् परप्रतिभायां कुतो<br>
जगदवभासनमिति चेत् स्वस्वातन्त्र्याख्यमायाशक्तिनिमित्तकमित्याह -<br>
यदेवेति । यदेव परप्रतिभाख्यतत्त्वमेव अविदितात्मनां<br>
मायाशक्त्यवस्थान्तरात्मकाविद्यावृतमनसां<br>
कामलादोषावृतनयनानां शङ्खे पीतिमेव [क्: पीतमिव; ख्:<br>
पीतमेव] जगदाकारं भासते । यदेव तत्तत्वं योगिनां<br>
विद्याविनष्टाविद्यानां निर्विकल्पं दृश्यद्वैताकारवर्जितं भाति । ननु<br>
तथापि तदस्य भातीति भास्यभासकद्वैतानपगम इति चेदाह - आत्मनि<br>
केवलमिति । स्वात्मनि चिद्रूपे देहादिदृश्याभासलेशविकले केवलमहमिति<br>
द्रष्टृमात्ररूपेण भासत इत्यर्थः ॥ ३२ ॥</p>
<p>प्। ३७७)</p>
<p>गम्भीरस्तिमिताम्भोधिरिव निश्चलभासनम् ।<br>
यत् सुभक्तैरतिशयप्रीत्या कैतववर्जनात् ॥ ३३ ॥</p>
<p>ननु तथापि तन्न [क्, ख्: तन्निर्वि] निर्विकल्पं भवितुमर्हति तदा<br>
क्षणिककेवलज्ञानधाराया एव भासमानत्वात्तत्र च<br>
क्षणिककेवलज्ञानानां परस्परं भिन्नत्वादित्याशङ्क्याह - गम्भीरेति<br>
। योगिनामात्मतत्त्वं गम्भीरस्तिमिताम्भोधिवद् निश्चलभासनं भवति ।<br>
गम्भीरमिति देशापरिच्छेदः स्तिमितमिति कालापरिच्छेद उक्तो ज्ञेयः ।<br>
अनन्ताद्वयरूपेणैव तद्भासनमिति [क्, ख्: भान] तात्पर्यम् । एवं<br>
तदेव तत्त्वं भक्तश्रेष्ठैरपि सेव्यत इत्याह - यत् सुभक्तैरिति । सेव्यत इति<br>
सम्बन्धः । सुष्ठु द्वैतमालिन्यवर्जनेन भजन्तीति सुभक्ताः<br>
परात्मतत्त्वविदः । अतिशयप्रीत्येति । प्रीतिरनुरक्तिः चित्तवृत्तिविशेषः तस्या<br>
अतिशयत्वमनवधित्वम् । सेयं प्रीतिर्द्वैतिनां न घटते । आत्मनस्तु कामाय<br>
सर्वं प्रियं भवति (बृ० उ० २।४।५) इत्युक्त्या तेषां<br>
परात्मप्रीतेरात्मार्थत्वेनात्मप्रीतेर्व्यावृत्तत्वेन न्यूनत्वेन<br>
चानवधित्वाभावात् । अद्वैतिनां परात्मनः स्वात्माभेदेन<br>
तत्प्रीतेरितरार्थत्वाभावान्नोक्तदोष इति ध्येयम् । कैतववर्जनादिति । कैतवं<br>
शाठ्यम् [ख्, ग्: कापट्यम्] । यथा हि वारयोषा विटेषु प्रीतिं<br>
कुर्वन्ति तत्कैतवम् । अर्थगता हि तासां मुख्या प्रीतिः । यतोऽमुख्यामपि<br>
विटगतां मुख्यामिव कृत्वा प्रदर्शयन्ति अतः सा प्रीतिः कैतवाद्भवति<br>
द्वैतिनामीदृश्येव भक्तिरिति सुधीभिर्विमर्शनीयम् ॥ ३३ ॥</p>
<p>प्। ३७८)</p>
<p>स्वभावस्य स्वरसतो ज्ञात्वापि स्वाद्वयं पदम् ।<br>
विभेदभावमाहृत्य [क्: मारुह्य] सेव्यतेऽत्यन्ततत्परैः ॥ ३४ ॥</p>
<p>अद्वैतिनां स्वात्मभूतपरात्मसेवनं कथं सम्भवेत्<br>
सेव्यसेवकयोर्भेदविमर्शमन्तरेति चेदाह - विभेदभावमाहृत्येति ।<br>
विभेदस्य [क्, ख्: विवेकभेदस्य] भावः सत्ता । तमाहृत्य<br>
बलाज्ज्ञात्वा । आहार्यभेदज्ञानेनेत्येतत् । एतदेवाह - ज्ञात्वापीति ।<br>
स्वस्मादद्वयमद्वितीयं पदं प्राप्यं परात्मतत्त्वं ज्ञात्वापि । एवं<br>
ज्ञानवतः कुतो विभेदभावाहरणमिति चेदाह - स्वभावस्य स्वरसत इति ।<br>
स्वभावस्य चित्तस्य स्वरसतः स्वाभाव्यात् । यथा हि केषाञ्चिज्ज्ञानिनां<br>
पूर्वसंस्कारवशाद्राज्यादिक्रिया एवं वासनावैचित्र्यादेतदपीति भावः ।<br>
नन्वेवंविधानां सेवनमनादरपूर्वकं स्यादिति चेदाह - तपरैति ।<br>
तत्परत्वयुतैरित्यर्थः ॥ ३४ ॥</p>
<p>अक्षान्तःकरणादीनां प्राणसूत्रं यदान्तरम् ।<br>
यदभाने न किञ्चित् स्याद्यच्छास्त्रैरभिलक्षितम् ॥ ३५ ॥</p>
<p>अक्षेति । अक्षाणीन्द्रियाणि अन्तःकरणं मनः आदिना बुद्ध्यादेर्देहस्य च [क्:<br>
च नास्ति] ग्रहणम् एतेषाम् । आन्तरं प्रतिबिम्बानां दर्पण इव यत्<br>
स्वभावभूतम् । यद्वा एतेषां यदान्तरं प्राणसूत्रम् । यथा हि<br>
सूत्रपाञ्चालिका स्वान्तरस्थेन प्राणतुल्येन सर्वचेष्टानिदानसूत्रेणैव<br>
तत्तच्चेष्टां करोति एवमक्षादीनां स्वस्वचेष्टानिदानभूतान्तरप्राणसूत्रम् ।<br>
अथ च यस्याभानेऽप्रकाशने किञ्चिदपि न स्यान्न सत्तां प्राप्नुयात् । एवंविधे<br>
परतत्त्वे किं प्रमाणमिति चेल्लक्षणावृत्त्या शास्त्रमेवेत्याह -<br>
यच्छास्त्रिरिति । एवं प्रोक्तरूपा पराऽनवच्छिन्न प्रतिभैव देव्या<br>
जगत्क्रीडापराया मम परं वास्तवं रूपमिति योजयेत् ॥ ३५ ॥</p>
<p>प्। ३७९)</p>
<p>परा सा प्रतिभा देव्याः परं रूपं ममेरितम् ।<br>
ब्रह्माण्डानामनेकानां बहिरूर्ध्वे सुधाम्बुधौ ॥ ३६ ॥</p>
<p>एवं परं रूपं प्रतिपाद्याऽपरं रूपमुपपादयितुमादौ त्रिपुरासगुणमूर्ति<br>
[क्, ख्: पुरा] प्रकृते प्रस्तुतां निरूपयति - ब्रह्माण्डानामिति<br>
। ब्रह्माण्डानामित्यादिकथनमनवधिकैश्वर्यनिरूपणद्वारा<br>
सगुणमूर्तिभ्य उत्कृष्टत्वेन प्रशंसितुम् । सुधाम्बुधौ अमृतजलार्णवे ॥<br>
३६ ॥</p>
<p>मणिद्वीपे नीपवने चिन्तामणिसुमन्दिरे ।<br>
पञ्चब्रह्ममये मञ्चे रूपं त्रैपुरसुन्दरम् ॥ ३७ ॥</p>
<p>मणिद्वीपे नवरत्नमणिस।कॢप्तनवखण्डात्मकद्वीपे । नीपाः<br>
कदम्बवृक्षविशेषाः तेषां [क्: तेषां नास्ति] वने विपिने ।<br>
चिन्तामणिः भक्तानां चिन्तितफलप्रदो मणिविशेषः अमृतमथनसमये<br>
महता प्रयत्नेन दैवैरेक आसादितः । तादृशमणिगणविरचिते सुन्दरे मन्दिरे<br>
। पञ्चब्रह्ममये ब्रह्मविष्णुरुद्रेश्वरात्मचतुष्पादे सदाशिवामफलके<br>
मञ्चे त्रैपुरसुन्दरं त्रिषु पुरेषु धामसु जाग्रदादिषु<br>
सर्वस्पृहणीयत्वेनातिसुन्दरम् अनुगतं यत्परं रूपं परचिदात्मतत्त्वम्<br>
तत्सम्बन्धि भक्तानुग्रहाय स्वस्वातन्त्र्यमात्रनिमित्तावभासितं रूपम् ॥ ३७ ॥</p>
<p>अनादिमिथुनं यत्तदपराख्यमृषीश्वराः [ख्: ह्येतद] ।<br>
तथा सदाशिवेशानौ विधिविष्णुत्रिलोचनाः ॥ ३८ ॥</p>
<p>अनादिमिथुनं प्राङ्माहात्म्यखण्डे प्रतिपादितम् उत्पत्तिवर्जितं<br>
कामेश्वरकामेश्वरीरूपम् । यद्यपि<br>
ब्रह्माद्यनुग्रहेणाविर्भावरूपोत्पत्तिस्तत्राभिहिता तथापि न आदिः कारणं<br>
यस्येति विग्रहेण कारणात् स्वस्वातन्त्र्यभिनादुत्पत्तिवर्जनं ज्ञेयम् ।<br>
एवंविधं यत्तदेव मेऽपरं रूपम् । एवं [क्, ख्: एवं नास्ति]<br>
प्रधानमपरं रूपमभिधाय यद्यद्विभूतिमत्सत्त्वम् (भ० गी० १०।<br>
४१) इति भगवदुक्तन्यायेनाप्रधानरूपाण्यप्याह - तथेति ।<br>
सदाशिवाद्याः पञ्च<br>
अनुग्रहतिरोधानसृष्टिस्थितिलयात्मकपञ्चकृत्याधिकारिणः ॥ ३८ ॥</p>
<p>प्। ३८०)</p>
<p>गणेशस्कन्ददिक्पालाः शक्तयो गणदेवताः ।<br>
यातुधानाः सुरा नागा यक्षकिम्पुरुषादयः ॥ ३९ ॥</p>
<p>गणेशो विनायकः । स्कन्दः षण्मुखः । दिक्पाला इन्द्रादयः । शक्तयः<br>
प्रागुक्ताः कुमारीलक्ष्मीप्रमुखा अन्याश्च । गणदेवताः वसुरुद्रादयो<br>
गणरूपाः । यातुधानादिकिम्पुरुषान्ताः पूज्या इत्यन्वयः ॥ ३९ ॥</p>
<p>पूज्याः सर्वा मम तनूरपराः परिकीर्तिताः ।<br>
मम मायाविमूढास्तु मां न जानन्ति सर्वतः ॥ ४० ॥</p>
<p>यातुधानासुरादिषु या याः पूज्या मूर्तयः ताः सर्वा ममापराः तनूः<br>
तन्वः । एवं सर्वत्र तत्तद्रूपेण स्थितां मायाविमूढा मां न जानन्तीत्याह</p>
<ul>
<li>ममेति । ताः सर्वा मूर्तयो मत्सम्बन्धिन्य एवेति न जानन्तीति भावः ॥ ४० ॥</li>
</ul>
<p>पूजिताऽहमेव [क्: पूजिता ह्येव सर्वैस्तैर्द] सर्वैर्ददामि<br>
फलमीहितम् ।<br>
न मत्तोऽन्या काचिदस्ति पूज्या वा फलदायिनी ॥ ४१ ॥</p>
<p>कुतस्ता मूर्तयस्त्वत्सम्बन्धिन्य इति चेत्तत्र तत्र पूज्या फलप्रदा चाहमेवेत्याह</p>
<ul>
<li>पूजितेति । ईहितं इच्छितम् । कुत एतदिति चेत् पूजानुरूपफलदातृत्वस्य<br>
संविदतिरिक्ते दुर्घटत्वमित्याह - न मत्त इति ॥ ४१ ॥</li>
</ul>
<p>यथा यो मां भावयति फलं मत् प्राप्नुयात्तथा ।<br>
ममैश्वर्यमृषिगणा अपरिच्छिन्नमीरितम् ॥ ४२ ॥</p>
<p>यथा यत्फलदातृत्वेन तत्फलं [क्, ख्: तत्फलं नास्ति] मत्<br>
मत्तः तथारूपायाः । तृतीयं प्रश्नमुत्तरयति - ममेति । अपरिच्छिन्नम्<br>
अनन्तम् ॥ ४२ ॥</p>
<p>प्। ३८१)</p>
<p>अनपेक्ष्यैव यत्किञ्चिद् अहमद्वयचिन्मयी ।<br>
स्फुराम्यनन्तजगदाकारेण ऋषिपुङ्गवाः ॥ ४३ ॥</p>
<p>तत्र मुख्यमैश्वर्यमाह - अनपेक्ष्यैवेति । स्वरूपाद्भिन्नं<br>
यत्किञ्चित्कारणमनपेक्ष्यैव जगदाकारेण स्फुरामीत्यर्थः । ननु<br>
स्वरूपातिरिक्तकारणाभावेऽपि स्वांशभेदापेक्षया जगदाकारता स्यादिति चेन्नेति<br>
बोधयितुम् - अद्वयचिन्मयीति । अखण्डचिन्मात्रत्वेन ममांशाभावादिति<br>
तात्पर्यम् ॥ ४३ ॥</p>
<p>तथा स्फुरन्त्यपि सदा नात्येम्यद्वैतचिद्वपुः ।<br>
एतन्मे मुख्यमैश्वर्यं दुर्घटार्थविभावनम् ॥ ४४ ॥</p>
<p>ननु पूर्वं तवाद्वयचिन्मात्रत्वेऽपि जगदाकारतापत्त्यनन्तरं<br>
विचित्रानेकरूपता स्यादिति चेदाह - तथेति । विचित्रजगदाकारेण सदा<br>
स्फुरन्त्यप्यहमद्वैतचिदात्मकं वपुः स्वरूपं नात्येमि न परित्यजामि ।<br>
विचित्रजगदाकारस्य र्पतिबिम्बतुल्यत्वान्न मे स्वरूपप्रतिहतिरिति भावः । एतद्<br>
अनपगताद्वैतचिन्मात्ररूपाया अपि विचित्रजगदात्मना स्फुरणम् ।<br>
दुर्घटार्थस्य विभावनं सम्पादनम् ॥ ४४ ॥</p>
<p>ममैश्वर्यं तु र्षयः पश्यध्वं सूक्ष्मया दृशा ।<br>
सर्वाश्रया सर्वगता चाप्यहं केवला स्थिता [क्: चितिः] ॥ ४५ ॥</p>
<p>सर्वेषां दृश्यानामाश्रया सर्वेषु गताऽनुस्यूता चापि<br>
केवलाद्वैतचिन्मात्रात्मनाहं स्थिता एवंविधं ममैश्वर्यं पश्यध्वम् ॥<br>
४५ ॥</p>
<p>स्वमायया स्वमज्ञात्वा संसरन्ती चिरादहम् ।<br>
भूयो विदित्वा स्वात्मानं गुरोः शिष्यपदं गता ॥ ४६ ॥</p>
<p>अपरमघटितघटनसामर्थ्यरूपमैश्वर्यमाह - स्वमाययेति ।<br>
स्वसम्बन्धिनी या मायाशक्तिः परमस्वातन्त्र्यरूपा तया अहं स्वं<br>
स्वात्मानमज्ञात्वाऽज्ञानावृतं कृत्वा संसरन्ती चिरादनादिकालाद्<br>
जननमरणप्रवाहपतिता सती शिष्यस्य पदं स्वरूपं प्राप्ता भूत्वा भूयः<br>
पुनः गुरोः सकाशात् स्वात्मानमात्मतत्त्वं विदित्वा मुक्ता भवामीति<br>
सम्बन्धः ॥ ४६ ॥</p>
<p>प्। ३८२)</p>
<p>नित्यमुक्ता पुनर्मुक्ता भूयो भूयो भवाम्यहम् ।<br>
निरुपादानसम्भारं सृजामि जगदीदृशम् ॥ ४७ ॥</p>
<p>एतद(एवम)विद्यादेर्मायिकत्वेन सत्यबन्धाभावान्नित्यमुक्तापि<br>
वारं वारं पुनर्मुक्ता भवामि । अथ च ईदृशमनन्तविचित्रं<br>
जगन्निरुपादानसम्भारं यथा तथा उपादानादिकारणसामग्रीं विनैव<br>
सृजामि ॥ ४७ ॥</p>
<p>इत्यादि सन्ति बहुधा ममैश्वर्यपरम्पराः ।<br>
न तद् गणयितुं शक्यं सहस्रवदनेन वा ॥ ४८ ॥</p>
<p>तद् ऐश्वर्यं सहस्रवदनेन आदिशेषेणापि न गणयितुं शक्यम् । अनन्तत्वादिति<br>
भावः ॥ ४८ ॥</p>
<p>शृण्वन्तु सङ्ग्रहाद् वक्ष्ये मदैश्वर्यस्य लेशतः ।<br>
जगद्यात्रा [क्: धात्रा] विचित्रेयं सर्वतः सम्प्रसारिता ॥ ४९ ॥</p>
<p>ऐश्वर्यस्यानन्तत्वमेव भङ्ग्यन्तरेणाह - शृण्वन्त्विति । जगद्रूपी<br>
यात्रा व्यवहारोऽवभास इति यावत् । इयमनाद्यनन्ता सर्वापरोक्षभूता<br>
सम्प्रसारिता सम्यगबाधितस्थिरार्थक्रियार्हरूपेण प्रसारिता अवभासितेत्यर्थः<br>
॥ ४९ ॥</p>
<p>मम ज्ञानं [क्: ममाज्ञानम्] बहुविधं<br>
द्वैताद्वैतादिभेदतः ।<br>
परापरविभेदाच्च बहुधा चापि तत्फलम् ॥ ५० ॥</p>
<p>एवं परात्मनः परापरम् ऐश्वर्यं च प्रतिपाद्य<br>
तदुद्भाविताविद्याबन्धान्मोक्षसिद्धये चतुर्थप्रश्नोत्तरमाह - ममेति ।<br>
बहुविधतामेवाह - द्वैवेति । द्वैतज्ञानमुपासनम् ।<br>
अद्वैतमनुभवरूपम् । परमपरोक्षम् [क्: परम् नास्ति] । अपरं<br>
परोक्षम् । एवं ज्ञानस्य बहुविधत्वात् फलमपि बहुविधमित्याह -<br>
बहुधेति ॥ ५० ॥</p>
<p>द्वैतज्ञानं तु विविधं द्वितीयालम्बनं यतः ।<br>
ध्यानमेव तु तत्प्रोक्तं स्वप्नराज्यादिसम्मितम् ॥ ५१ ॥</p>
<p>द्वैताज्ञानस्यानेकविधत्वे हेतुमाह - द्वितीयालम्बनं यत इति । यतो<br>
ध्यातुः स्वरूपातिरिक्तमूर्तिमन्त्रादिविविधविषयकध्यानमेव<br>
द्वैतज्ञानमित्यर्थः । अस्य ज्ञानस्याद्वैतज्ञानादपकृष्टत्वं द्योतयितुं<br>
विशेषणम् - स्वप्नराज्यादिसम्मितम् । आदिना मनोराज्यादिसङ्ग्रहः ।<br>
ध्यानस्य स्मृत्यनुसन्धानरूपत्वेनाप्रामाण्यात्<br>
स्वप्नराज्यभ्रमतुल्यत्वमिति ध्येयम् ॥ ५१ ॥</p>
<p>प्। ३८३)</p>
<p>तच्चापि सफलं ज्ञेयं नियत्या नियतं यतः ।<br>
अपरं चापि विविधं तत्र मुख्यं तदेव हि ॥ ५२ ॥</p>
<p>ननु ध्यानात्मकद्वैतज्ञानस्य भ्रमतुल्यत्वे निष्फलत्वापत्तिरिति चेदाह -<br>
तच्चापीति । स्मृतिरूपमपीत्यर्थः । सफलमित्येव ज्ञेयम् । कथमेतदिति चेदाह</p>
<ul>
<li>नियत्या नियतं यत इति । यद्यपि स्मृतेः<br>
सामान्यतोऽज्ञाननिवृत्तिरूपप्रकृतफलं साक्षात् पारम्पर्येण वा नास्ति<br>
तथापि प्रोक्तस्मृतिविशेषाणां<br>
भगवन्नियतिशक्तिनियमितत्वाच्चित्तशोधनद्वारा प्रोक्तफलवत्त्वमिति ज्ञेयम् ।<br>
ननु द्वैतज्ञानमालम्बनभेदान्नानाविधमित्युक्तम् । तत्र किं सर्वं समम्<br>
उत यत्किञ्चिन्मुख्यमिति चेदाह - अपरं चेति । द्वैतं चेत्यर्थः ॥ ५२ ॥</li>
</ul>
<p>प्रोक्तमुख्यापरमयध्यानं [क्: मयं ध्यानम्]<br>
मुख्यफलक्रमम् ।<br>
अद्वैतविज्ञानमेव परविज्ञानमीरितम् ॥ ५३ ॥</p>
<p>किं तदिति चेदाह - प्रोक्तेति । ब्रह्माण्दानामनेकानाम् (२०।३६)<br>
इत्यादिना प्रोक्तं यन्मुख्यमपरं रूपम् तन्मयं तदेकविषयकं<br>
यद्ध्यानं तदेव मुख्यम् । कुत इति चेदाह - मुख्यफलक्रममिति ।<br>
मुख्यः साक्षात्प्राप्यः फलस्य चित्तशुद्ध्यादेर्ज्ञानसाधनसमुदायस्य<br>
क्रमः परम्परा यस्मादित्यर्थः । मुख्याऽपररूपध्यानेन<br>
साक्षाज्ज्ञानसाधनसम्पत्तिः सदाशिवादिध्यानेन त्वेतद्ध्यानप्राप्तिद्वारेति<br>
ज्ञेयम् । ध्यानात्मकद्वैतज्ञानस्य साक्षादज्ञाननाशकत्वाभावेनैतस्मात्<br>
साक्षादज्ञाननाशकमद्वैतज्ञानमेव श्रेष्ठमित्याह - अद्वैतेति ।<br>
परविज्ञानं श्रेष्ठविज्ञानम् ॥ ५३ ॥</p>
<p>प्। ३८४)</p>
<p>मामनाराध्य परमां चिरं विद्यां तु श्रीमतीम् ।<br>
कथं प्राप्येत परमां विद्यामद्वैतसञ्ज्ञिकाम् ॥ ५४ ॥</p>
<p>नन्वलं द्वैतविज्ञानेनापकृष्टेन सर्वैरद्वैतविज्ञानं<br>
श्रेष्ठमेवाश्रयितव्यमिति चेदाह - मामिति । श्रीमतीं विद्यां<br>
श्रीविद्याभिधानां परमां शरीरेषु मूर्धेव इत्युक्तरीत्या सगुणमन्मूर्तिषु<br>
सदाशिवादिषु सुमुख्याम् । चिरं बहुकालमनाराध्य कथमद्वैतविद्या<br>
प्राप्येत ? नैव प्राप्येतेति भावः । विद्यां ज्ञानम् ॥ ५४ ॥</p>
<p>तदेवाद्वैतविज्ञानं केवला या परा चितिः ।<br>
तस्याः शुद्धदशामर्शो द्वैतामर्शाभिभावकः ॥ ५५ ॥</p>
<p>एवं द्वैतज्ञानं निरूप्यापरोक्षात्मकं परमद्वैतज्ञानमाह -<br>
तदेवेति । केवला दृश्यद्वैतलेशवर्जिता परा अनवच्छिन्ना या चितिः<br>
परस्वरूपत्वेन प्रोक्ता तदेवाद्वैतविज्ञानम् । ननु<br>
प्रोक्तपररूपात्मककेवलचितेः चित्रस्य भित्तिरिवाज्ञानसहितजगदाश्रयत्वेन<br>
कथमज्ञाननिवर्तकत्वं स्यादिति चेदाह - तस्या इति । परचितेः या<br>
शुद्धदशा वेद्याभाससम्भेदवर्जितरूपा ज्ञेयवर्जितसामान्यज्ञानरूपेति<br>
यावत् तस्या आमर्शो निर्दुष्टप्रमाणेनापरोक्षज्ञानम् । स<br>
द्वैतामर्शाभिभावकः द्वैतविषयो य आमर्शोऽवभासः<br>
तस्याप्रामाण्यग्रहोत्पादनेनाभिभावकः तिरस्कारजनकः<br>
अर्थक्रियोत्पादनानर्हत्वसम्पादक इति यावत् । यथा हि दर्पणे ज्ञाते<br>
तद्गतप्रतिबिम्बसर्पव्याघ्रादेर्भयाद्यर्थक्रियोत्पादनानर्हता एवमिति<br>
तात्पर्यम् ॥ ५५ ॥</p>
<p>चित्तं यदा स्वमात्मानं केवलं ह्यभिसम्पतेत् ।<br>
तदेवानुविभातं स्याद् विज्ञानमृषिसत्तमाः ॥ ५६ ॥</p>
<p>एतदेव भूयः स्फुटतयोपपादयति - चित्तमिति । यदा यस्मिन् काले केवलं<br>
दृश्याकारकलङ्करहितं परोक्षतो विदितं स्वं स्वरूपभूतमहं<br>
प्रत्ययिनमात्मानमखिलावस्थानुगतसामान्यचिद्रूपम् । केवलमिति<br>
चित्तेऽप्यन्वेति । केवलं विकल्पसंस्कारवर्जितं दृश्यविमुखोऽस्मि<br>
आत्माभिमुखोऽस्मीत्यादिसविकल्पसमाधिदशास्थसंस्कारेणापि वर्जितमिति यावत् ।<br>
एवंविधं चित्तं चितः प्रसरद्रूपज्ञानशक्तिः । अभिसम्पतेत् अभितः<br>
परिच्छेदवर्जनेन सर्वतः सम्यगेकीभावसमापत्त्या पते । चित्तस्य<br>
शुद्धचिदात्मनि मज्जनेन तदेकीभावप्राप्त्या निर्विकल्पसमाधिर्यदा भवेदिति<br>
तात्पर्यम् । ततः समाधेर्व्युत्थितस्य तदेव समाधावनुभूतं<br>
शुद्धचिद्रूपमनुविभातं स्यात्तदेवाहमित्यखण्डाकारेण प्रत्यभिज्ञातं<br>
स्याद् भवेत् । तदेव प्रोक्तप्रत्यभिज्ञानमेव परं विज्ञानमित्युच्यत इति शेषः<br>
॥ ५६ ॥</p>
<p>प्। ३८५)</p>
<p>श्रुतितो युक्तितो वापि केवलात्मविभासनम् ।<br>
देहाद्यात्मावभासस्य नाशनं ज्ञानमुच्यते ॥ ५७ ॥</p>
<p>एवं परं ज्ञानं निरूप्यापरज्ञानस्वरूपं निरूपयति - श्रुतित इति ।<br>
श्रुतितः साङ्गश्रवणेन । युक्तितो वापि केवलतर्केण वा । केवलात्मनो<br>
देहादिपरिच्छेदवर्जितचिदात्मनः । विभासनं विशेषतो निश्चयरूपेण<br>
परोक्षतो यद्भासनम् । तच्च किंविधं तदाह - देहादीति । देहप्राणादौ<br>
परिच्छिन्ने दृश्ये य आत्मत्वावभासोऽहम्प्रत्ययः [क्, ख्:<br>
आत्माव] तस्य नाशनं तत्राप्रामाण्यग्राहकम्<br>
एवंविधकेवलात्मविभासनमपरज्ञानमुच्यते । ननु युक्तितो वापीति<br>
केवलतर्केण ज्ञानोपपादनमद्वैतशास्त्रविरुद्धमिति चेदुच्यते -<br>
श्रवणादिकं विनोत्तमाधिकारिणामनुपायाख्यज्ञानस्य<br>
केवलतर्कमात्रजनितस्यागमेष्वभ्युपगतत्वात् । यदुक्तम् - उत्तमानां तु<br>
विज्ञानं गुरुशास्त्रानपेक्षणम् इति । प्रसिद्धाश्चाकृतश्रवणा ज्ञानिनो<br>
वामदेवकर्कटिकादयः ॥ ५७ ॥</p>
<p>तदेव भवति ज्ञानं यज्ज्ञानेन तु किञ्चन ।<br>
भासमानमपि क्वापि न विभायात् कथञ्चन ॥ ५८ ॥</p>
<p>एवं परापरज्ञाने क्रमान्निरूप्य भूयः फलोद्देशेन [क्:<br>
फलादेशेन] द्वैतज्ञानाद्विवेचनाय परं ज्ञानं श्लोकपञ्चकेनाह</p>
<ul>
<li>तदेवेति । यत्किञ्चन दृश्यं भासमानमपि क्वापि क्वचिदपि यज्ज्ञानेन<br>
कथञ्चन केनापि प्रकारेण न विभायाद् ज्ञातदर्पणतत्त्वस्य<br>
तत्प्रतिबिम्बमिव न पृथक्सत्त्वेन विशेषादबाधितत्वेन भायात् तदेव परं<br>
ज्ञानं भवतीत्यर्थः ॥ ५८ ॥</li>
</ul>
<p>प्। ३८६)</p>
<p>तदेवाद्वैतविज्ञानं यद्विज्ञानेन किञ्चन ।<br>
अविज्ञातं नैव भवेत् कदाचिल्लेशतोऽपि च ॥ ५९ ॥</p>
<p>यथा हि दर्पणतत्त्वज्ञानेन प्रतिबिम्बं लेशतोऽपि कदाचिदपि<br>
प्रतिबिम्बकालेऽन्यदा वाऽविज्ञातं न भवेत् तथा यद्विज्ञानेन यत्किञ्चनापि<br>
दृश्यमविज्ञातं न भवेत् तदेवाद्वैतविज्ञानम् ॥ ५९ ॥</p>
<p>सर्वविज्ञानात्मरूपं यद्विज्ञानं भवेत् खलु ।<br>
तदेवाद्वैतविज्ञानं परमं तापसोत्तमाः ॥ ६० ॥</p>
<p>सर्वेषां घटादिव्यावृत्तविषयाणां परिच्छिन्नविशेषज्ञानानां [क्:<br>
विषय] प्रतिबिम्बपरिच्छिन्नदर्पणांशानां महादर्पण इवात्मरूपं<br>
यद्विज्ञानं भवेत् । खल्वित्येवार्थः । आत्मस्वरूपमेव न कथञ्चिदन्यथेति<br>
तात्पर्यम् । तदेव परमद्वैतविज्ञानम् । ननु प्रत्य्भिज्ञात्मकं ज्ञानं<br>
कथं सर्वज्ञानात्मरूपम् प्रत्यभिज्ञाविषयस्य शुद्धचितस्तथात्वं<br>
स्यादिति चेदुच्यते -<br>
दर्पणान्तःप्रतिबिम्बदर्पणान्तरंशवत्तयोरत्यन्तमभेदप्रत्ययेन<br>
तथाव्यवहारसम्भवात् ॥ ६० ॥</p>
<p>जाते यादृशविज्ञाने संशयाश्चिरसम्भृताः ।<br>
वायुनेवाभ्रजालानि विलीयन्ते परं हि तत् ॥ ६१ ॥</p>
<p>यथा दर्पणतत्त्वे ज्ञाते तत्प्रतिबिम्बस्वरूपगताखिलसंशया<br>
दर्पणमात्रत्वनिश्चयेन विलीयन्ते तथा यादृशविज्ञाने जाते सति<br>
प्रधानप्रकृतिका वा सृष्टिः परमाणुप्रकृतिका वेति दृश्यगताः देहो<br>
वाहं प्राणो वेत्यादिद्रष्टृगताश्च संशयाश्चिरादनादिकालात् सम्भृता<br>
हृदि निहिता विलीयन्ते । वायुनेवाभ्रजालानीति विलये विलम्बाभावद्योतनाय । तत्<br>
ज्ञानम् ॥ ६१ ॥</p>
<p>प्। ३८७)</p>
<p>कामादिवासनाः सर्वा यस्मिन् सन्ति न किञ्चन ।<br>
स्युर्भग्नदंष्ट्राहिरिव तद्विज्ञानं परं स्मृतम् ॥ ६२ ॥</p>
<p>यथा ज्ञातदर्पणतत्त्वस्य तत्प्रतिबिम्बगताखिलकामद्वेषादिवासनाविलयः<br>
एवं यस्मिन् ज्ञाते सति दृश्यगतकामाद्यखिलवासना न किञ्चनेति<br>
निःस्वरूपा लुप्ता भवेयुरिति तात्पर्यम् । प्रारब्धादिवशात् काश्चन वासना<br>
अलुप्ता अपि भग्नदंष्ट्राहिरिव स्युः । यथा हि भग्नविषदंष्ट्रः सर्पो न<br>
मरणाद्यनर्थावहः तथा ता वासना न जन्मान्तररूपानर्थप्रदाः<br>
तदधिगम उत्तरपूर्वाघयोरश्लेषविनाशौ (ब्र सू० ४।१।१३) इति न्यायेन<br>
तत्कामादिवासनया कृतकर्मफलासंश्लेषात् ॥ ६२ ॥</p>
<p>विज्ञानस्य फलं सर्वदुःखानां विलयो भवेत् ।<br>
अत्यन्ताभयसम्प्राप्तिर्मोक्ष इत्युच्यते फलम् ॥ ६३ ॥</p>
<p>एवं ज्ञानं निरूप्य फलं निरूपयति - विज्ञानस्येति । सर्वदुःखानां<br>
शारीरादीनाम् । यद्यपि सर्वदुःखविलयः सुषुप्त्यादावस्ति तथापि<br>
भाविदुःखसम्भावनया भयमस्तीत्यत आह - अत्यन्तेति । एष एव मोक्ष<br>
इत्युच्यते ॥ ६३ ॥</p>
<p>भयं द्वितीयसङ्कल्पादद्वैते विदिते दृढम् ।<br>
कुतः स्याद् द्वैतसङ्कल्पस्तमः सूर्योदये यथा ॥ ६४ ॥</p>
<p>कुतोऽस्यात्यन्ताभयसम्प्राप्तिरिति चेदाह - भयमिति । अयं व्याघ्रोऽयं<br>
वृश्चिक इत्यादिद्वितीयसङ्कल्पादेव लोके भयं प्रसिद्धम् सुषुप्तौ<br>
द्वैतसङ्कल्पाभावेन भयाभावात् । अद्वैते दृढ विदिते सति<br>
निःसन्दिग्धाद्वैतज्ञाने सति तेन ज्ञानेनाविद्याया नष्टत्वेन निमित्ताभावान्न<br>
पुनर्द्वैतसङ्कल्प इत्याह - कुत इति । यथा दर्पणाद्वयतत्त्वे विदिते<br>
पुनस्तत्प्रतिबिम्बेषु न द्वितीयत्वनिश्चय एवं प्रकृतेऽपीति भावः ॥ ६४ ॥</p>
<p>ऋषयो न भयं क्वापि द्वैतसङ्कल्पवर्जने ।<br>
अतो यत्फलमन्यत् स्यात्तद्भयं सर्वथा भवेत् ॥ ६५ ॥</p>
<p>भयनिमित्तद्वैतसङ्कल्पवर्जने भयसम्भावनापि नास्तीत्याह - ऋसय इति<br>
। क्वापि देशे काले वा । एवं द्वैतसङ्कल्पवर्जितं स्वरूपमेव फलं<br>
मोक्षात्मकमित्युक्त्वा स्वरूपातिरिक्तस्य नाभयात्मकफलत्वमित्याह - अत इति<br>
। निरुक्तस्वरूपस्यैव फलत्वात् । स्वरूपादन्यत्तु भयप्रदत्वाद्<br>
भयमेवेत्यर्थः ॥ ६५ ॥</p>
<p>प्। ३८८)</p>
<p>अन्तवत्तु द्वितीयं स्याद् भूयो लोके समीक्षणात् ।<br>
सान्ते भयं सर्वथैवाभयं तस्मात् कुतो भवेत् ॥ ६६ ॥</p>
<p>तस्य भयप्रदत्वमेव साधयितुमाह - अन्तवदिति । नाशवदित्यर्थः ।<br>
द्वितीयम् अन्यत् । कुत एतदवगतमिति चेदाह - भूय इति । लोके<br>
पुत्रकलत्रगृहधनादेरन्यस्यान्तवत्त्वस्य बहुधा दृष्टत्वादित्यर्थः ।<br>
अतः सान्ते नश्वरे सर्वथैव भयं भवेत् । ततोऽभयं सान्तात् कुतो भवेत् ॥ ६६ ॥</p>
<p>संयोगो विप्रयोगान्तः सर्वथैव विभावितः ।<br>
फलयोगोऽपि तस्माद्धि विनश्येदिति निश्चयः ॥ ६७ ॥</p>
<p>एवमन्यस्य स्वरूपतोऽन्तवत्त्वेन भयप्रदत्वमुपपाद्य तत्सम्बन्धस्यापि<br>
तथात्वाद् भयप्रदत्वमहा - संयोग इति । सम्बन्ध इत्यर्थः ।<br>
विप्रयोगान्तः विप्रयोगो वियोगः स्वरूपनाशः सोऽन्ते यस्य सम्बन्धो नश्वर इति<br>
यावत् । एवंविधः सम्बन्धः सर्वैर्विभावितो दृष्टः । अतः फलस्य योगः<br>
सम्बन्धोऽपि नश्येदेव ॥ ६७ ॥</p>
<p>यावदन्यत् फलं प्रोक्तं भयं तावत्प्रकीर्तितम् ।<br>
तदेवाभयरूपं तु फलं सर्वे प्रचक्षते ॥ ६८ ॥</p>
<p>तस्मादन्यफलं स्वरूपतः सम्बन्धतश्चानित्यमिति [क्, ख्:<br>
सम्बन्धतस्तस्मादनि] भयप्रदमेवेत्याह - यावदिति ।<br>
तस्माद्यदात्मस्वरूपादनन्यदेव मोक्षाख्यं फलमद्वैतशास्त्रोक्तं<br>
तदेवाभयरूपं फलमिति सर्वे पण्डिताः प्रकृष्टत्वेन कथयन्तीत्याह -<br>
तदेवेति । यत्तदेवेति [ख्: एतदे] सम्बन्धः ॥ ६८ ॥</p>
<p>प्। ३८९)</p>
<p>यदात्मनोऽनन्यदेव फलं मोक्षः प्रकीर्तितः ।<br>
ज्ञाता ज्ञानं ज्ञेयमपि फलं चैकं यदा भवेत् ॥ ६९ ॥</p>
<p>यदात्मनोऽनन्यत्तदेवाभयरूपं फलं सर्वे प्रचक्षते । एवंविधं<br>
फलमेव मोक्षः प्रकीर्तित इति योजना । मोक्षाख्यं<br>
फलमद्वितीयात्मस्वरूपमेवेत्येतद्विविच्य प्रदर्शयितुमाह -<br>
ज्ञातेत्यादिना । यदा ज्ञातृज्ञानज्ञेयफलानां भेदानवभासादेकत्वं<br>
भवेत् तदेत्यन्वयः ॥ ६९ ॥</p>
<p>तदा हि परमो मोक्षः सर्वभीतिविवर्जितः ।<br>
ज्ञानं विकल्पसङ्कल्पहानं मौढ्यविवर्जितम् ॥ ७० ॥</p>
<p>परमः द्वैतशास्त्रप्रसिद्धादुत्कृष्टो मोक्षो भवेत् । अत्र हेतुगर्भं<br>
विशेषणम् - सर्वभीतिविवर्जित इति । इतोऽन्यो [क्: यतो] मोक्षो न<br>
सर्वभीतिविवर्जित इति तात्पर्यम् । ज्ञात्रादीनां<br>
स्वरूपोद्देशपूर्वकमेकत्वमुपपादयति - ज्ञानमिति ।<br>
विकल्पात्मकाद्वैतविषया ये सङ्कल्पाश्चित्तवृत्तिविशेषाः तेषां हानं<br>
वर्जनं यत्र । एतच्च सुषुप्त्यादावप्यस्तीति चेदाह - मौढ्यविवर्जितमिति ।<br>
शुद्धस्वरूपस्फुरणं ज्ञानमिति भावः ॥ ७० ॥</p>
<p>ज्ञातुः स्वच्छात्मरूपं तदादावनुपलक्षितम् ।<br>
उपलक्षक [क्: उपदेशक] एवातो गुरुः शास्त्रं च नेतरत् ॥ ७१ ॥</p>
<p>एतदेव ज्ञातुः स्वरूपमित्याह - ज्ञातुरिति । नन्वेवंविधस्वरूपमेव<br>
ज्ञानं चेत्तदादावपि स्थितमेवेति चेदाह - स्वच्छात्मरूपमिति ।<br>
सङ्कल्पमौढ्याभ्यां वर्जितं स्वरूपं पूर्वं न स्थितमिति भावः । ननु<br>
ज्ञानान्तरालादिनिविकल्पदशासु स्थितमेवेति चेदाह - आदावनुपलक्षितमिति ।<br>
स्थितमपि तन्नोपलक्षितं न परिचितम् निर्विकल्पत्वेनाननुभूतत्वादिति तात्पर्यम् ।<br>
अतो ज्ञानस्य स्वस्वरूपानतिरिक्तत्वाद् मोहेनानुपलक्षितस्वरूपस्य<br>
मोहनिरसनोपायेनोपलक्षक एव गुरुः शास्त्रं च । नेतरदिति । न<br>
तयोर्व्यापारान्तरमस्तीत्यर्थः ॥ ७१ ॥</p>
<p>प्। ३९०)</p>
<p>एतदेव हि विज्ञेयस्वरूपाभिधीयते ।<br>
ज्ञातृज्ञानज्ञेयगतो यावद् भेदोऽवभासते ॥ ७२ ॥</p>
<p>एतदेव सङ्कल्पमौढ्यवर्जितं संविद्रूपमेव । एवं<br>
ज्ञातृज्ञानज्ञेयानामेकरूपतामुपपाद्यैतदेव ज्ञात्रादीनां वास्तवं<br>
रूपमित्याह - ज्ञात्रेति । सङ्कल्पावर्जनेन यावद्भेदोऽवभासते ॥ ७२ ॥</p>
<p>तावज्ज्ञाता ज्ञानमपि ज्ञेयं वा न भवेत् क्वचित् ।<br>
यदा भेदो विगलितो ज्ञात्रादीनां मिथः स्थितः ॥ ७३ ॥</p>
<p>तावज्ज्ञात्रादीनां भासमानं स्वरूपं न वास्तवं भवेदित्याह -<br>
तावदिति । यदा सर्वथा सङ्कल्पवर्जनेन ज्ञात्रादीनां मिथो भासमानो भेदो<br>
विगलितो भवेत् तदा ज्ञात्रादीनां सत्यस्वरूपसम्पत्तिरित्यन्वयः ॥ ७३ ॥</p>
<p>तदा ज्ञात्रादिसम्पत्तिरेतदेव फलं स्मृतम् ।<br>
ज्ञात्रादिफलपर्यन्तं न भेदो वस्तुतो भवेत् ॥ ७४ ॥</p>
<p>एतदेवेति । एवंविधज्ञात्रादिरूपमेवेत्यर्थः । फलं परमोक्षाख्यं<br>
स्मृतम् । ननु ज्ञातृज्ञेयफलानामैक्येऽपि<br>
चित्तवृत्तिरूपप्रत्यभिज्ञात्मकज्ञानस्य कथं तदैक्यमिति चेदुच्यते -<br>
चित्तं हि जडशक्त्यावृतपरिच्छिन्नचैतन्यमेव । तद्वृत्तिविशेषो हि<br>
प्रत्यभिज्ञानमखण्डचैतन्याकारम् । तेनाज्ञाननिवृत्तौ<br>
परिच्छेदकजडशक्तेर्विलयाच्चित्तत्त्वे [क्: च्चित्ते] विलीने<br>
तत्प्रत्यभिज्ञानमेव पूर्णचैतन्यतां प्राप्तमिति तदैक्यमवर्जनीयमेवेति ।<br>
तस्मान्न ज्ञात्रादिफलान्तानां वस्तुतो भेद इत्याह - ज्ञात्रादीति ॥ ७४ ॥</p>
<p>व्यवहारप्रसिद्ध्यर्थं भेदस्तत्र प्रकल्पितः ।<br>
अतोऽपूर्वं लभ्यमत्र फलं नास्त्येव किञ्चन ॥ ७५ ॥</p>
<p>ननु तर्हि कथं शास्त्रेषु ज्ञात्रादिभेदव्यवहार इति चेत् ? उपदेशार्थं<br>
प्रकल्पित इत्याह - व्यवहारेति । तत्र शास्त्रेषु । अतः ज्ञात्रादीनामभेदात् ॥ ७५<br>
॥</p>
<p>आत्मैव मायया ज्ञातृज्ञानज्ञेयफलात्मना ।<br>
यावद्भाति भवेत्तावत् संसारो ह्यचलोपमः ॥ ७६ ॥</p>
<p>यावदविद्यया भेदसङ्कल्पनं तावदयमविद्यावभासितो<br>
जननमरणादिरूपः संसारः सुस्थिर इत्याह - आत्मैवेति । मायया अविद्यया<br>
॥ ७६ ॥</p>
<p>प्। ३९१)</p>
<p>यदा [क्: यथा] कथञ्चिदेतत्तु भायाद् भेदविवर्जितम् ।<br>
संसारो विलयं यायाच्छिन्नाभ्रमिव वायुना ॥ ७७ ॥</p>
<p>यदा यस्मिन् काले कथञ्चिद् अतिदुर्घटेन देवतानुग्रहैकमूलकेन<br>
सद्गुरुपदेशादिना । एतद् ज्ञात्रादिविभेदावभासं सर्वं भेदविवर्जितमेव<br>
भायात् । तदा विलयं यायात् । विलये निःशेषत्वविलम्बाभावयोर्द्योतनाय<br>
दृष्टान्तः - छिन्नाभ्रमिति ।<br>
महासमुदायाद्विच्छिन्नमभ्रखण्डमित्यर्थः ॥ ७७ ॥</p>
<p>एवंविधमहामोक्षे तत्परत्वं हि साधनम् ।<br>
तत्परत्वे तु सम्पूर्णे नान्यत् साधनमिष्यते ॥ ७८ ॥</p>
<p>एवं फलं प्रतिपाद्य साधनमाह - एवमिति । महामोक्षे पूर्णमोक्षे ।<br>
तत्परत्वस्यैव मुख्यसाधनत्वं वक्तुमाह - तत्परत्व इति । इष्यते<br>
फलसाधनायोपयुज्यते ॥ ७८ ॥</p>
<p>अपूर्णे तत्परत्वे तु किं सहस्रसुसाधनैः ।<br>
तस्मात्तात्पर्यमेव स्यान्मुख्यं मोक्षस्य साधनम् ॥ ७९ ॥</p>
<p>व्यतिरेकतोऽपि मुख्यतामाह - अपूर्ण इति । किं सहस्रसुसाधनैः<br>
सम्यक्साधनप्रचयैरपि न फलोदय इति भावः । तस्माद् एवमन्वयव्यतिरेकात् ॥<br>
७९ ॥</p>
<p>तात्पर्यं सर्वथैतत्तु साधयामीति संस्थितिः ।<br>
यस्तात्पर्येण संयुक्तः सर्वथा मुक्त एव सः ॥ ८० ॥</p>
<p>तातर्यं तत्परत्वम् । तत्स्वरूपमाह - सर्वथेति । एतत्तु एतदेव प्रकृतं<br>
मोक्षाख्यं फलमेव । एतदवश्यं साधयिष्यामीति तत्साधनसम्पादने<br>
विलम्बासहनप्रयोजकचित्तवृत्तिविशेषः । मुक्त एव स इति ।<br>
तत्साधनस्यावश्यफलपर्यन्तत्वाद् मुक्तप्राय एवेत्यर्थः ॥ ८० ॥</p>
<p>प्। ३९२)</p>
<p>दिनैर्मासैर्वत्सरैर्वा मुक्तः स्याद्वाऽन्यजन्मनि ।<br>
बुद्धिनैर्मल्यभेदेन चिरशीघ्रव्यवस्थितिः ॥ ८१ ॥</p>
<p>फलस्यावश्यम्भावित्वमेवाह - दिनैरिति । ननु कथं<br>
साधनपरिपूर्तावेकाकारायां कालविलम्बवैषम्यमिति चेदाह -<br>
बुद्धिनैर्मल्येति । बुद्धेर्मालिन्यतारतम्येन कालविलम्बतारतम्यमिति भावः ॥<br>
८१ ॥</p>
<p>बुद्धौ तु बहवो दोषाः सन्ति सर्वार्थनाशनाः ।<br>
यैर्जनाः सततं त्वेवं पच्यन्ते घोरसंसृतौ ॥ ८२ ॥</p>
<p>बुद्धिमालिन्यमेव निरूपयति - बुद्धौ त्विति । सर्वेषां<br>
धर्मादिपुरुषार्थानां नाशनाः । यैः दोषैः । एवं जननमरणादिप्राप्त्या ।<br>
पच्यन्त इति । दुःखमनुभवन्तीति तात्पर्यम् ॥ ८२ ॥</p>
<p>तत्राद्यः स्यादनाश्वासो द्वितीयः कामवासना ।<br>
तृतीयो जाड्यता प्रोक्ता त्रिधैवं दोस्ऽसङ्ग्रहः ॥ ८३ ॥</p>
<p>तानेव गणयति - तत्रेति । दोषेष्वित्यर्थः । अनाश्वासोऽविश्वासः<br>
शास्त्रार्थेष्विदमित्थमेव भवेदिति दृढसम्भावनाऽभावः । अस्याद्यत्वं<br>
साधनप्रतिबन्धकेषु मुख्यत्वेन । कामवासना विषयाभिलाषादिः । जाड्यता<br>
जडत्वम् शास्त्रार्थाग्रहणनिमित्तं चित्तस्य तम्ॐऽशरूपं मौढ्यम् ।<br>
सङ्ग्रह इति । विस्तारस्त्वेतेषां शाखोपशाखा भूतोऽनन्त [क्:<br>
शाखास्वाभु] इति भावः ॥ ८३ ॥</p>
<p>द्विविधः स्यादनाश्वासः संशयश्च विपर्ययः ।<br>
मोक्षोऽस्ति नास्ति वेत्याद्यः संशयः समुदाहृतः ॥ ८४ ॥</p>
<p>आद्यस्यावान्तरभेदमाह - द्विविध इति । तत्स्वरूपमेवाह - मोक्ष इति ।<br>
एतच्चोपलक्षणं मुक्तस्य पुनरावृत्तिरस्ति नास्ति वेत्यादेः ॥ ८४ ॥</p>
<p>नास्त्येव मोक्ष इत्याद्यो भवेदत्र विपर्ययः ।<br>
एतद्द्वयं तु तात्पर्ये मुख्यं स्यात् प्रतिबन्धकम् ॥ ८५ ॥</p>
<p>मोक्षो नास्त्येवेति विपर्ययः । आद्यशब्देन पुनरावृत्तिरस्त्येवेत्यादिः ।<br>
एवंविधानाश्वासस्य प्रतिबद्ध्यमाह - एतद् द्वयं त्विति ।<br>
द्वयमेवेत्यर्थः । प्रारब्धस्यापि साधारणप्रतिबन्धकत्वान्मुख्यमिति<br>
[क्: मुख्यत्वमिति] ॥ ८५ ॥</p>
<p>प्। ३९३)</p>
<p>विपरीतनिश्चयेन नश्येदेतद् द्वयं क्रमात् ।<br>
अत्रोपायो मुख्यतमो मूलच्छेदो न चापरः ॥ ८६ ॥</p>
<p>एतन्निरसने उपायमाह - विपरीतेति । मोक्षो भवेदेवेति<br>
दृढसम्भावनारूपः प्रोक्तसंशयादेर्विपरीतो निश्चयः । एतद् द्वयं<br>
प्रोक्तसंशयो विपर्ययश्च । क्रमादिति । निश्चयस्य<br>
स्वसंस्कारानुवृत्तिरूपदार्ढ्यतारतम्यक्रमात्<br>
संशयादिसंस्कारानुवृत्तेः क्रमान्नाश इति भावः । संशयविपर्ययसत्त्वे<br>
कथं निश्चयोदय इति चेत् साधनमाह - अत्रेति । निश्चये इत्यर्थः ॥ ८६ ॥</p>
<p>अनाश्वासस्य मूलं तु विरुद्धतर्कचिन्तनम् ।<br>
तत्परित्यज्य सत्तर्कावर्तनस्य प्रसाधने ॥ ८७ ॥</p>
<p>कोऽयं मूलच्छेद इति चेदाह - अनाश्वासस्येति । आश्वासविरुद्धतर्कचिन्तनम्<br>
। तद् विरुद्धतर्कचिनं [ग्: तद् विरुद्धतर्कचिनतनन् नास्ति] परित्यज्य ।<br>
सत्तर्कस्य प्रोक्तसम्भावनात्मकाश्वासानुकूलतर्कस्य । आवर्तनस्य<br>
प्रसाधनमभ्यसनं तदनुवर्तनानुकूलमानसव्यापारः । तस्मिन् कृते सति ॥<br>
८७ ॥</p>
<p>विपरीतो निश्चयः स्याद् मूलच्छेदनपूर्वकः ।<br>
ततः श्रद्धासमुदयादनाश्वासः प्रणश्यति ॥ ८८ ॥</p>
<p>विपरीतनिश्चयः प्रोक्तसम्भावनारूपः । मूलच्छेदनपूर्वकः<br>
विपरीततर्कनिमित्तसंस्कारच्छेदनपूर्वकः । ततः तदनन्तरम् । श्रद्धायाः<br>
प्रोक्तभावनाया उदयात् । अत्र विपरीतनिश्चयरूपभावनैव दृढ । सती<br>
श्रधेत्युच्यते । प्रणश्यति निवर्तते ॥ ८८ ॥</p>
<p>कामादिवासना बुद्धेः श्रवणे प्रतिबन्धिका ।<br>
कामादिवासनाविष्टा बुद्धिर्नैव प्रवर्तते ॥ ८९ ॥</p>
<p>द्वितीयदोषप्रतिबद्ध्यमाह - कामादीति । बुद्धेः प्रतिबन्धिका ।<br>
श्रुतार्थस्य बुद्धावनवतारनिमित्तम् । गुरूक्तार्थे सा बुद्धिर्नैव प्रवर्तते<br>
तमर्थं नैव गृह्णाति ॥ ८९ ॥</p>
<p>प्। ३९४)</p>
<p>लोकेऽपि कामी काम्यस्य सदा ध्यानैकतत्परः ।<br>
पुरःस्थितं न पश्येच्च श्रोत्रोक्तं शृणुयान्न च ॥ ९० ॥</p>
<p>अत्रार्थे लोकप्रसिद्धिमुपपादयति - लोकेऽपीति । काम्यस्य कामितस्य<br>
स्त्रीधनादेः । श्रोत्रोक्तं कर्णे उच्चरितमपि शब्दं न शृणुयात् ॥ ९० ॥</p>
<p>कामादिवासितस्यैवं श्रुतं चाश्रुतसम्मितम् ।<br>
कामादिवासना तस्माज्जयेद् वैराग्यसम्पदा ॥ ९१ ॥</p>
<p>तस्मात् कामादिवासितस्य कामादिवासनाविष्टचित्तस्य । एवं<br>
प्रोक्तध्यानतत्परत्वात् । श्रुतमपि हृदयानारोहादश्रुतेन सम्मितं तुल्यं<br>
भवेत् । तस्मात् श्रवणप्रतिबन्धकत्वात् । वैराग्यस्य वैतृष्ण्यस्य सम्पदा<br>
सम्पत्त्या जयेत् ॥ ९१ ॥</p>
<p>सन्ति कामक्रोधमुखा वासनास्तु सहस्रशः ।<br>
तत्र कामो मूलभूतस्तन्नाशे नहि किञ्चन ॥ ९२ ॥</p>
<p>कामादिवासनेत्यत्रादिपदार्थं कामवासनाया मुख्यत्वं चाह - सन्तीति ।<br>
कामवासना क्रोधवासना । आद्यर्थकमुखपदेन [क्, ख्: मुख्य]<br>
लोभमदमात्सर्यादिवासनाः । कामो विषयेच्छा । क्रोधोऽयं मेऽपकारी सर्वथा<br>
हन्तव्य इत्यादिचित्तवृत्तिः । तत्तद्विषयदर्शनमात्रेण झटिति<br>
कामाद्युद्भवनिमित्तः संस्कारश्चित्तगतो वासनेति ज्ञेयम् । क्रोधादीनां<br>
काममूलकत्वात् कामो मुख्य इत्याह - तत्रेति । तासु वासनास्वित्यर्थः । नहि<br>
किञ्चन क्रोधादिकं भवेदिति शेषः ॥ ९२ ॥</p>
<p>ततो वैराग्यसंयोगाद् [ग्: सम्पन्नो] नाशयेत् कामवासनाम् ।<br>
आशा हि कामः सम्प्रोक्त एतन्मे स्यादिति स्थिता ॥ ९३ ॥</p>
<p>ततः कामस्य मुख्यत्वात् । कामस्वरूपमाह - आशेति । इति स्थिता आशा ॥ ९३ ॥</p>
<p>शक्येषु स्थूलभूता सा सूक्ष्माऽशक्येषु संस्थिता ।<br>
दृढवैराग्ययोगेन सर्वां तां प्रविनाशयेत् ॥ ९४ ॥</p>
<p>तस्यानन्ततामाह - शक्येष्विति । प्राप्तुं शक्येषु स्त्रीधनादिषु ।<br>
स्थूलभूता इदं मे स्यादितीच्छारूपा । अशक्येषु ब्रह्माण्डभेदनादिषु ।<br>
सूक्ष्मा प्रोक्तसंस्काररूपा । दृढवैराग्ययोगेन सार्वकालिकस्य<br>
श्मशानवैराग्यादिभिन्नतीव्रवैराग्यस्य योगेन सम्पत्त्या । सर्वां स्थूलां<br>
सूक्ष्मां च । तां वासनाम् ॥ ९४ ॥</p>
<p>प्। ३९५)</p>
<p>तत्र मूलं काम्यदोस्ऽपरामर्शः प्रतिक्षणम् ।<br>
वैमुख्यं विषयेभ्यश्च वासना नाशयेदिति ॥ ९५ ॥</p>
<p>तत्र दृढवैराग्ये । काम्यस्य स्त्रीधनादेर्भोग्यविषयस्य दोषः<br>
[नश्वरत्वरूपः नाशेन दुःखप्रदत्वरूपः<br>
सम्भावितनाशानुसन्धानेन भयहेतुत्वादिरूपश्च दोष इति ग्रन्थयोजना ।<br>
] नश्वरत्व-नाशेन दुःखप्रदत्व-सम्भावित##-<br>
(नश्वरत्वेन नाशेन दुःखप्रदत्वेन सम्भावितनाशानुसन्धानेन<br>
भयहेतुत्वादिरूपः) इत्येवं कोष्ठके स्थापितः पाठो दृश्यते कपुस्तके<br>
। मूलमातृकायां टिप्पणीरूपेण स्थितः स्यादिति सम्भाव्यते ।] तस्य<br>
परामर्शोऽनुसन्धानम् । विषयेभ्यो वैमुख्यं<br>
विषयस्वरूपस्यानुसन्धानाभावो देहयात्रानुपयुक्ताधिकासेवनं च ॥ ९५ ॥</p>
<p>यस्तृतीयो बुद्धिदोषो जाड्यरूपो व्यवस्थितः ।<br>
असाध्यः सोऽभ्यासमुखैः सर्वथा ऋषिसत्तमाः ॥ ९६ ॥</p>
<p>जाड्यरूपः प्राक्कृतदुष्कर्मनिमित्तकतम्ॐऽशप्रचुरता ।<br>
अभ्यासाद्यैर्निवर्तयितुमसाध्यः ॥ ९६ ॥</p>
<p>येन तात्पर्यतश्चापि श्रुतं बुद्धिमनारुहेत् ।<br>
तज्जाड्यं हि महान् दोषः पुरुषार्थविनाशनः ॥ ९७ ॥</p>
<p>अस्तु किं तेनैकेन ? अन्यसाधनपौष्कल्यात् फलं भविष्यतीति चेदाह -<br>
येनेति । स्थितेन जाड्येनेत्यर्थः । चकारादितरनिखिलसाधनसङ्ग्रहः ।<br>
पुरुषार्थस्याज्ञाननिवृत्तेर्मोक्षस्य वा । विनाशनः प्रतिबन्धकः ॥ ९७ ॥</p>
<p>तत्रात्मदेवतासेवामृते नान्यद्धि कारणम् ।<br>
सेवायास्तारतम्येन जाड्यं तस्य हराम्यहम् ॥ ९८ ॥</p>
<p>तत्र जाड्यनाशने । ममात्मदेवतारूपायाः सेवां जपपूजाध्यानादिरूपाम्<br>
ऋते विना ॥ ९८ ॥</p>
<p>प्। ३९६)</p>
<p>जाड्याल्पानल्पभावेन सद्यो वा परजन्मनि ।<br>
भवेत्तस्य फलप्राप्तिर्जाड्यसंयुक्तचेतसः ॥ ९९ ॥</p>
<p>जाड्याल्पेति । जाड्याल्पत्वे सेवानल्पत्वे सद्यः जाड्यसेवयोरल्पत्वेऽनल्पत्वे वा<br>
चिरकालात् जाड्यानल्पत्वे [क्, ख्: जाड्याल्पत्वे] सेवाल्पत्वे परजन्मनि<br>
इति विवेकः ॥ ९९ ॥</p>
<p>सर्वसाधनसम्पत्तिर्ममैव प्रणिधानतः ।<br>
उपयाति च यो भक्त्या सर्वदा मामकैतवात् ॥ १०० ॥</p>
<p>एवं जाड्यनाशे मत्सेवाहेतुरित्युक्त्वा जाड्यरहितानामप्येतदावश्यकमित्याह</p>
<ul>
<li>सर्वेति । सर्वेषां तत्परत्ववासनानाशादिरूपाणां सत्सङ्गादीनां च<br>
साधनानां सम्पत्तिः । प्रणिधानतः द्यानादिरूपसेवनात् । भवेदिति शेषः ।<br>
एतदेव स्पष्टमाह - उपयातीति । सेवत इत्यर्थः । भक्त्या<br>
अनवच्छिन्नानुरागेण । अकैतवादकापट्यात् निष्कामनयेति भावः ॥ १०० ॥</li>
</ul>
<p>स साधनप्रत्यनीकं विधूयाशु कृती भवेत् ।<br>
यस्तु मामीश्वरीं सर्वबुद्धिप्रसरकारिणीम् ॥ १०१ ॥</p>
<p>स एवंविधोपासकः । प्रत्यनीकं विघ्नम् । कृती कृतार्थः । यः साधकः ।<br>
सर्वेषां बुद्धेः प्रसरः प्रवृत्तिः तत्करणशीलाम् ॥ १०१ ॥</p>
<p>अनादृत्य साधनैकपरः स्याद् मूढभावतः ।<br>
पदे पदे विहन्येत फलं प्राप्येत वा न वा ॥ १०२ ॥</p>
<p>अनादृत्य अनुपगम्य । अत एव मूढभावनः मूढचित्तः । विहन्येत<br>
विघ्नैर्हतो भवेत् । फलप्राप्तावपि संशय एवेत्याह - फलमिति ॥ १०२ ॥</p>
<p>तस्मात्तु ऋषयो मुख्यं तात्पर्यं साधनं भवेत् ।<br>
एवं तात्पर्यवानेव साधकः परमः स्मृतः ॥ १०३ ॥</p>
<p>साधननिरूपणमुपसंहरति - तस्मादिति । तात्पर्यवतः फलाभावस्य<br>
बुद्धिदोषकृतत्वादिति भावः । वैराग्यशमादिकं प्रतिबन्धनिवर्तकम् ।<br>
देवतोपासनं कार्यसाधारणकारणम् । अतस्तत्परत्वमेवात्र मुख्यं<br>
कारणमिति भावः । साधकमाह - एवमिति । प्रोक्तमुख्यतात्पर्यवानेव<br>
मुख्यसाधक इत्यर्थः ॥ १०३ ॥</p>
<p>प्। ३९७)</p>
<p>तत्र मद्भक्तियुक्तस्तु साधकः सर्वपूजितः ।<br>
सिद्धिरात्मव्यवसितिर्देहानात्मत्वभावना ॥ १०४ ॥</p>
<p>तत्र तत्परतावत्सु । मद्भक्तियुक्तः मय्यनुरक्तः मत्सेवापर इति यावत् ।<br>
सर्वपूजितः साधकोत्तम इत्यर्थः । तत्साधनस्यावश्यकफलान्तत्वात् । एवं<br>
साधकमुक्त्वा सिद्धिं निरूपयति - सिद्धिरिति । आत्मनो व्यवसितिर्व्यवसायो<br>
निश्चयः । सा व्यवसितिः किंविधेति चेदाह - देहेति । देहे<br>
देहादावनात्मत्वभावनं यतः<br>
शुद्धात्मस्वरूपनिश्चयाद्देहप्राणादावनात्मत्वाभिमानो भवेदिति<br>
तात्पर्यम् ॥ १०४ ॥</p>
<p>आत्मत्वभावनं नूनं शरीरादिषु संस्थितम् ।<br>
तदभावनमात्रं तु सिद्धिर्मौढ्यविवर्जितम् ॥ १०५ ॥</p>
<p>एतदेव [क्, ख्: तदेव] पुनर्विशदयति - आत्मत्वेति । आत्मत्वस्य<br>
भावनमनुवृत्तानुभवसंस्काररूपोऽभिमानः । सर्वेषां सदा संस्थितम् ।<br>
तदभावनमिति । शरीरादावात्मत्वस्याभावनं विपरीतनिश्चयेन<br>
तत्संस्कारानुवृत्त्युच्छेदनम् । एतन्मात्रमेव सिद्धिः ।<br>
नन्वेवंविधसंस्कारानुवृत्त्यभावः सुषुप्तावस्तीति चेदाह -<br>
मौढ्यविवर्जितमिति । यद्यपि सुषुप्तावप्यस्ति संस्कारस्तथापि तस्य<br>
विलीनत्वेनोच्छिन्नप्रायत्वम् ज्ञेयम् । यद्वा<br>
प्रकृतिलयरूपसाङ्ख्यादिमोक्षव्यावृत्त्यर्थमिति ज्ञेयम् ॥ १०५ ॥</p>
<p>आत्मा व्यवसितः सर्वैरपि नो केवलात्मना ।<br>
अत एव तु सम्प्राप्ता महानर्थपरम्परा ॥ १०६ ॥</p>
<p>देहानात्मभावने विशेषेण फलमुपपादयति - आत्मेति । सर्वैरपि<br>
व्यवसितः । नो केवलात्मना न देहादिव्यवच्छेदेन किन्तु देहादिमयत्वेन । अत<br>
एव देहाद्यविवेकादेव सर्वैरज्ञैः किन्तु देहादिमयत्वेन । अत एव<br>
देहाद्यविवेकादेव सर्वैरज्ञैः प्राप्ता ॥ १०६ ॥</p>
<p>तस्मात् केवलचिन्मात्रं यद् देहाद्यवभासकम् ।<br>
तन्मात्रात्मव्यवसितिः सर्वसंशयनाशिनी ॥ १०७ ॥</p>
<p>तस्मात् अविवेकस्यानर्थहेतुत्वात् । यत्प्रकाशेन देहप्राणाद्यवभासते<br>
एवंविधं यत्केवलं चिन्मात्रं तन्मात्रे आत्मव्यवसितिरहंविमर्शः ।<br>
सर्वेषां स्वात्मरूपादिविषयाणां संशयानां नाशिनी सिद्धिरित्युच्यत<br>
इत्यन्वयः । एवं च चिदात्मनः स्वप्रकाशरूपत्वेन सर्वदाऽहमिति<br>
भासमानत्वान्नापूर्वं तस्य भासनम् अपि तु देहाद्यविवेकेन भासमानस्य<br>
तद्विवेकेन तदभावनमेव सिद्धिरिति ॥ १०७ ॥</p>
<p>प्। ३९८)</p>
<p>सिद्धिरित्युच्यते प्राज्ञैर्नातः सिद्धिरनन्तरा ।<br>
सिद्धयः खेचरत्वाद्या अणिमाद्यास्तथैव च ॥ १०८ ॥</p>
<p>अतः आत्मव्यवसितिरूपसिद्धेः । अनन्तरा एतदनन्तरं फलत्वेन लभ्या नास्ति ।<br>
ननु खेचरत्वादिसिद्धयोऽन्याः सन्तीति चेदाह - सिद्धय इति ।<br>
खेचरत्वपरकायप्रवेशाद्या अणिमलघिमाद्याः ॥ १०८ ॥</p>
<p>आत्मविज्ञानसिद्धेस्तु कलां नार्हन्ति षोडशीम् ।<br>
ताः सर्वास्तु परिच्छिन्नाः सिद्धयो देशकालतः ॥ १०९ ॥</p>
<p>नैतदंशेनापि ताः समा इत्याह - आत्मेति । कला षोडशोऽशः । तत्साम्यमपि<br>
नार्हन्तीत्यर्थः । कुत एवमिति चेदाह - ता इति । खेचरत्वाद्याः तासां<br>
ब्रह्माण्डान्तर्ब्रह्मकल्पपर्यन्तमेव सत्त्वमिति देशकालपरिच्छिन्नाः ॥ १०९ ॥</p>
<p>इयं स्यादपरिच्छिन्नाः स्वात्मविद्या शिवात्मिका ।<br>
स्वात्मविद्यासाधनेषु ताः सर्वाः सुप्रतिष्ठिताः ॥ ११० ॥</p>
<p>इयमात्मज्ञानरूपा सिद्धिः । स्वात्मेति ।<br>
पूर्णचिदानन्दरूपशिवात्मकस्वात्मज्ञानरूपत्वान्न<br>
कालदेशव्यवधानमिति भावः । तासामेतदन्तर्भूतत्वं निरूपयति -<br>
स्वात्मेति । ताः सिद्धयः । तासामेतदन्तर्भूतत्वं निरूपयति - स्वात्मेति । ताः<br>
सिद्धयः । सुप्रतिष्ठिताः ज्ञानसाधनैकदेशसाध्या एवेत्यर्थः ॥ ११० ॥</p>
<p>आत्मविद्याविधावेतास्त्वन्तरायप्रयोजकाः ।<br>
किं ताभिरिन्द्रजालात्मसिद्धितुल्याभिरीहितम् ॥ १११ ॥</p>
<p>नन्वेवं चेज्ज्ञानिषु ताः सिद्धयः कुतो न दृश्यन्त इति चेदाह -<br>
आत्मविद्येति । आत्मविद्याया विधौ प्राप्तौ एताः सिद्धयः अन्तरायस्य विघ्नस्य<br>
प्रयोजकाः निमित्तभूताः । अतस्तीव्रमुमुक्षूणामन्तरायरूपासु तासु न<br>
प्रवृत्तिरिति भावः । कुत एवंविधमहाफलेषु न प्रवृत्तिरिति चेदाह -<br>
किं ताभिरिति । इन्द्रजालरूपसिद्धितुल्याभिः फल्गुभिस्ताभिः<br>
खेचरत्वादिसिद्धिभिरीहितमीप्सितं मोक्षाख्यं प्राप्यते किम् ? नाप्यत<br>
इत्यर्थः ॥ १११ ॥</p>
<p>प्। ३९९)</p>
<p>यस्य साक्षाद् ब्र्ह्मपदमपि स्यात्तृणसम्मितम् ।<br>
कियन्त्येताः सिद्धयो वै कालक्षपणहेतवः ॥ ११२ ॥</p>
<p>कुत एतदलौकिकं खेचरत्वाद्यप्यनीहितमिति चेदाह - यस्येति । मुमुक्षोः<br>
ब्रह्मपदं सत्यलोकः साक्षात् प्राप्तमपीति शेषः । सम्मितं तुल्यम् । तस्यैताः<br>
सिद्धयः कियन्ति ज्ञानान्तरायत्वेन कालक्षपणहेतवः ॥ ११२ ॥</p>
<p>तस्मात् सिद्धिर्नेतरा स्यादात्मविज्ञानसिद्धितः ।<br>
ययाऽत्यन्तशोकनाशो भवेदानन्दसान्द्रता ॥ ११३ ॥</p>
<p>तस्मात् फल्गुत्वाद् विज्ञानसिद्धेरन्याऽधिकानास्येवेत्यर्थः । कुत इति<br>
चेदसाधारणं ज्ञानफलमाह - ययेति । ज्ञानसिद्ध्येत्यर्थः ।<br>
आनन्दसान्द्रता आनन्दैकरसता ॥ ११३ ॥</p>
<p>सैव सिद्धिर्नेतरा तु मृत्युग्रासविमोचिनी ।<br>
इयमात्मज्ञानसिद्धिर्विविधाभ्यासभेदतः ॥ ११४ ॥</p>
<p>सैव एवंविधफलदैव । मृत्योर्ग्रसनं ग्रासः । तद्विमोचनं<br>
नान्यसिद्धेरिति भावः । एवं सिद्धिं निरूप्य तस्याः पूर्णत्वरूपपाकं<br>
वक्तुमुपक्रमते - इयमिति । अभ्यासस्य भेदतस्तारतम्यात् ॥ ११४ ॥</p>
<p>बुद्धिनैर्मल्यभेदाच्च परिपाकविभेदतः ।<br>
सङ्क्षेपस्तु त्रिविधा चोत्तमा मध्यमाऽधमा ॥ ११५ ॥</p>
<p>बुद्धीति । अभ्यासस्य बुद्धिनैर्मल्यस्य च तारतम्याद्<br>
ज्ञानसिद्धिपरिपाकोऽप्युत्तमादिभेदेन विविधः ।<br>
देहाद्यतिरिक्तशुद्धचिद्रूपस्याहमिति प्रत्यक्षविमर्शनं ज्ञानसिद्धिः ।<br>
तस्याभ्यासः तदेकाकारविमर्शधारानुरूपः परिपाकभेद इति भावः ॥ ११५ ॥</p>
<p>प्। ४००)</p>
<p>लोके द्विजानामृषयः पठितश्रुतिसम्मिता [क्: पठिता श्रुति] ।<br>
मेधया च महाभ्यासाद् व्यापारशतसङ्कुला ॥ ११६ ॥</p>
<p>एतदेव निरूपयितुं दृष्टान्तमाह - लोक इति । ऋषय इति सम्बोधनम् ।<br>
द्विजानां या पठिता धारणाध्ययनेन सम्यग् धृता श्रुतिर्वेदः तत्सम्मिता<br>
तत्तुल्या । पठितश्रुतेस्त्रैविध्यमाह - मेधयेति । धारणावत्या<br>
बुद्ध्येत्यर्थः । अभ्यास आवर्तनादिरूपः ॥ ११६ ॥</p>
<p>अप्यस्खलितवर्णा या पठिता श्रुतिरुत्तमा ।<br>
समाहितस्य व्यापारेऽसमाहितस्य चान्यदा ॥ ११७ ॥</p>
<p>अपीति । अतिमेधावतातिशयाभ्यासेन धृता श्रुतिः व्यापारशतसङ्कुलापि<br>
पठनसमयेऽनेकव्यापारं कुर्वतोऽपि अस्खलितवर्णा । वर्णेत्युपलक्षणं<br>
स्वरस्यापि । वर्णस्वरविपर्ययरहिता या श्रुतिः पठिता सोत्तमा । व्यापरकाले<br>
समाहितस्य श्रुत्यानुपूर्वीगतचित्तस्याऽव्यापारेऽसमाहितस्य याऽस्खलिता सा<br>
मध्यमा ॥ ११७ ॥</p>
<p>पूर्ववद्याऽप्यस्खलिता पठिता मध्यमा श्रुतिः ।<br>
या सदा ह्यनुसन्धानयोगादेव भवेत्तथा ॥ ११८ ॥</p>
<p>पूर्ववद् वर्णादिष्वस्खलिता या श्रुतिः । अनुसन्धानयोगात् समाहितत्वादेव ।<br>
तथा अस्खलिता ॥ ११८ ॥</p>
<p>पठिता श्रुतिरत्यन्तास्खलिता त्वधमा [क्: मध्यमा] हि सा ।<br>
एवमेवात्मविज्ञानसिद्धिरुक्ता त्रिधर्षयः ॥ ११९ ॥</p>
<p>अधमा । दृष्टान्तमुपपाद्य दार्ष्टान्तिके योजयति - एवमेवेति ॥ ११९ ॥</p>
<p>या महाव्यवहारेषु प्रतिसन्धानवर्जने ।<br>
अन्यदा तद्वर्जने वा सर्वदा प्रतिसन्धितः ॥ १२० ॥</p>
<p>या ज्ञानसिद्धिः ज्ञानस्थितिः । महाव्यवहारेषु राज्यकृत्यादिरूपव्यापारेषु<br>
सत्स्वपि । प्रतिसन्धानवर्जने समाहितत्वाभावेऽपि । अन्यदा व्यापाराभावे<br>
प्रतिसन्धानवर्जने । सर्वदा प्रतिसन्धाने सत्येव । अन्यूनाधिकभावा<br>
स्यादित्यन्वयः ॥ १२० ॥</p>
<p>प्। ४०१)</p>
<p>अन्यूनाधिकभावा स्यात्सोत्तमा मध्यमाऽधमा ।<br>
अत्रोत्तमैव संसिद्धेः परा काष्ठा निरूपिता ॥ १२१ ॥</p>
<p>अन्यूनेति । अविस्मरणादिनैकरूपतेति तात्पर्यम् । सा ज्ञानसिद्धिस्त्रयाणां<br>
क्रमादुत्तमा मध्यमाऽधमा चेत्यर्थः । अत्र तिसृषु ज्ञानसिद्धिषु मध्ये<br>
उत्तमैव ज्ञानसिद्धेः परा काष्ठा ॥ १२१ ॥</p>
<p>स्वप्नादिष्वप्यवस्थासु यदा स्यात्परमा स्थितिः ।<br>
विचारक्षणतुल्येव सिद्धिः सा परमोत्तमा ॥ १२२ ॥</p>
<p>एवं ज्ञानसिद्धेः परां काष्ठां सदृष्टान्तं निरूप्य भूय एतदेव<br>
प्रकारान्तरैः स्वगतपरगततत्सिधेर्ज्ञानाय निरूपयति - स्वप्नेत्यादि ।<br>
आद्यशब्देन बाह्यसङ्कल्पावस्था । विचारक्षणसदृशी<br>
शरीराद्यहम्भाववर्जनेन शुद्धचिन्मात्राहम्भावरूपा ॥ १२२ ॥</p>
<p>सर्वत्र व्यवहारेषु यत्नात् संस्कारबोधतः ।<br>
यदा प्रवृत्तिः सिद्धेः सा परा काष्ठा समीरिता ॥ १२३ ॥</p>
<p>स्वतः प्रवृत्तौ संस्कारो न प्रबुध्यते । किन्तु आहार्यज्ञान इव स्वप्रयत्नेन<br>
संस्कारोद्बोधेन यदा प्रवृत्तिः ॥ १२३ ॥</p>
<p>अयत्नेनैव परमे स्थितिः संवेदनात्मनि ।<br>
अव्याहता यदा सिद्धिस्तदा काष्ठां समागता ॥ १२४ ॥</p>
<p>अयत्नेनैवेति । यथा हि लौकिकानामयत्नेनैव बाह्यप्रवृत्तिः तथा<br>
संवेदनात्मनि परमे देहाद्यनवच्छिन्ने अव्याहताऽविच्छिन्न स्थितिः ॥ १२४ ॥</p>
<p>व्यवहारपरो भावान् पश्यन्नपि न पश्यति ।<br>
द्वैतं तदा हि सा सिद्धिः पूर्णतामभिसङ्गता ॥ १२५ ॥</p>
<p>एवं स्वगते ज्ञानसिद्धिपराकाष्ठाज्ञानाय तत्प्रकारमुक्त्वा<br>
परगतज्ञानायाह - व्यवहारेति । भावान् पश्यन्नपि द्वैतं न पश्यति ।<br>
द्वैतादर्शनप्रयुक्तव्यवहारस्खालित्यं कादाचित्कमन्यैर्ज्ञातुं शक्यमेव<br>
॥ १२५ ॥</p>
<p>जागरादौ व्यवहरन्नपि निद्रितवद् यदा ।<br>
स्थितिस्तदा हि सा सिद्धिः पूर्णतामभिसङ्गता ॥ १२६ ॥</p>
<p>जागरादाविति । पूर्वोत्तरानुसन्धानस्य विच्छेदान्निद्रितवत् स्थितिः ॥ १२६ ॥</p>
<p>प्। ४०२)</p>
<p>एवं सिद्धिमनुप्राप्तः सिद्धेषूत्तम उच्यते ।<br>
व्यवहारपरो नित्यं न समाधिं विमुञ्चति ॥ १२७ ॥</p>
<p>मुख्यभूतं चरमप्रश्नं प्रतिवदति - एवमिति ।<br>
प्रोक्तपराकाष्ठात्मकज्ञानसिद्धिमनुप्राप्तः । मुख्यप्रश्नार्थत्वाद् भूयो<br>
बहुप्रकारैरेतन्निरूपयति - व्यवहारेति । व्यवहारपरस्यापि न<br>
समाधिविच्छेद इति भावः ॥ १२७ ॥</p>
<p>कदाचिदपि मेधावी स सिधेषूत्तमो मतः ।<br>
ज्ञानिनां विविधानां च स्थितिं जानाति सर्वदा ॥ १२८ ॥</p>
<p>कदाचिन्न मुञ्चतीति सम्बन्धः । मेधावी एवंविधधारणाप्रकर्षवान् ।<br>
विविधानाम् उत्तममध्यमादीनां सर्वदा विद्यमानां स्थितिं जानाति ॥ १२८ ॥</p>
<p>स्वानुभूत्या स्वान्तरेव स सिद्धेषूत्तमो मतः ।<br>
संशयो वापि कामो वा यस्य नास्त्येव लेशतः ॥ १२९ ॥</p>
<p>स्वानुभूत्येति । अहेः पादानिवाहय इति न्यायेन स्वान्तःस्थितसर्वस्थित्यनुभवेन ।<br>
संशय इति । तन्मूलाविद्याया नष्टत्वादिति भावः ॥ १२९ ॥</p>
<p>निर्भयो व्यवहारेषु स सिद्धेषूत्तमो मतः ।<br>
सर्वं सुखञ्च दुःखञ्च व्यवहारञ्च जागतम् ॥ १३० ॥</p>
<p>निर्भय इति । हानिलाभाद्यनुसन्धानाभावादिति भावः । व्यवहारं<br>
दर्शनस्पर्शनादिरूपं जगत्सम्बन्धि ॥ १३० ॥</p>
<p>स्वात्मन्येवाभिजानाति स सिद्धेषूत्तमो मतः ।<br>
अत्यन्तं बद्धमात्मानं मुक्तं चापि प्रपश्यति ॥ १३१ ॥</p>
<p>स्वात्मनीति । दर्पणवज्जगद्व्यवहारप्रतिबिम्बाश्रयत्वेन स्वात्मनो ज्ञातत्वात् ।<br>
अत्यन्तेति । स्वात्मनः सामान्यचिद्रूपत्वेन ज्ञातत्वात् स्वात्मतादात्म्यापन्नमेव<br>
सर्वं बद्धं मुक्तं च जीवं पश्यति । तस्य सर्वानुस्यूतत्वेन सर्वात्मत्वात् ॥<br>
१३१ ॥</p>
<p>प्। ४०३)</p>
<p>यः स्वात्मनि तु सर्वात्मा स सिद्धेषूत्तमो मतः ।<br>
यः पश्यन् बन्धजालानि सर्वदा स्वात्मनि स्फुटम् ॥ १३२ ॥</p>
<p>स्वस्य सर्वात्मत्वेन सर्वाधिष्ठानत्वेन सर्वजीवबन्धं स्वात्मनि जानन्नपि<br>
त्दसत्यत्वनिश्चयान्मिक्षं नापेक्षते ॥ १३२ ॥</p>
<p>मोक्षं नापेक्षते क्वापि स सिद्धेषूत्तमो मतः ।<br>
सिद्धोत्तमोऽहमेवेह न भेदस्त्वावयोः क्वचित् ॥ १३३ ॥</p>
<p>क्वापि कदाचिदपि । सिद्धोत्तमं स्तौति - सिद्धोत्तम इति । इह जगति ॥ १३३ ॥</p>
<p>एतद्व ऋषयः प्रोक्तं सुस्पष्टमनुयुक्तया ।<br>
एतन्मयोक्तं विज्ञाय न क्वचित् परिमुह्यति ॥ १३४ ॥</p>
<p>उपसंहरति - एतदिति । प्रश्नानामुत्तरमित्यर्थः । अनुयुक्तया पृष्टया ।<br>
जनो न परिमुह्यति ॥ १३४ ॥</p>
<p>इत्युक्त्वा सा परा विद्या विरराम भृगूद्वह ।<br>
श्रुत्वैतदृषयः सर्वं सन्देहमपहाय च ॥ १३५ ॥</p>
<p>विद्यागीतामुपसंहरति - इत्युक्त्वेति । अपहाय त्यक्त्वा ॥ १३५ ॥</p>
<p>नत्वा शिवादीन् लोकेशान् जग्मुः स्वं स्वं निवेशनम् ।<br>
विद्यागीता मयैषा ते प्रोक्ता पापौघनाशिनी ॥ १३६ ॥</p>
<p>निवेशनं स्थानम् । गीतां स्तौति - पापौहेति । श्रुता अर्थतोऽवगता<br>
पापौघानाशिनी ॥ १३६ ॥</p>
<p>श्रुता विचारिता सम्यक् स्वात्मसाम्राज्यदायिनी ।<br>
विद्यागीताऽत्युत्तमेयं साक्षाद्विद्यानिरूपिता ॥ १३७ ॥</p>
<p>विचारिता भूयो मननेन हृदयङ्गमीकृता । स्वात्मसाम्राज्यं<br>
पूर्णानन्दस्वरूपात्मिका मुक्तिः । इतरगीताभ्योऽत्युत्तमा । तत्र हेतुः -<br>
साक्षाद्विद्येति । अन्यगीतानिरूपकश्रीकृष्णादेः शरीरित्वेन<br>
समायत्वसम्भवादिति ध्येयम् ॥ १३७ ॥</p>
<p>पठतां प्रत्यहं प्रीता ज्ञानं दिशति सा स्वयम् ।<br>
संसारतिमिराम्भोधौ मज्जतां तरणिर्भवेत् ॥ १३८ ॥</p>
<p>ज्ञातुमसमर्थानां केवलं पठतामपि विद्याप्रसादेन क्रमात् फलं<br>
स्यादित्याह - पठतामिति ।<br>
संसारनिमित्ताविद्यात्मकान्धकारसमुद्रमग्नानामुद्धारेण तारकमित्याह</p>
<ul>
<li>संसारेति । तरणिर्नौका सूर्यो वा ॥ १३८ ॥</li>
</ul>
<p>प्। ४०४)</p>
<p>इति श्रीत्रिपुरारहस्ये ज्ञानखण्डे विद्यागीतानाम विंशतितमोऽध्यायः ॥</p>
<p>यथामति मया गीता विद्योक्ता विवृता क्रमात् ।<br>
श्रीविद्यापादकमले सम्यग् भूयात् समर्पिता ॥</p>
<p>क्वाहं मन्दमतिर्विद्यागीता क्व गहनाशया ।<br>
यत्नोऽयं स्वात्मशुद्ध्यर्थं तत्संसर्गान्मया कुतः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायां<br>
विद्यागीताव्याख्यानं विंशतितमोऽध्यायः ॥</p>
<p>प्। ४०५)</p>
<h2 id="२१">२१</h2>
<p>श्रुत्वेत्थं भार्गवो रामो दत्तात्रेयमुनीरितम् ।<br>
अविद्याजालविभ्रान्तेर्मुक्तप्रायो बभूव ह ॥ १ ॥</p>
<p>अत्र वरिपपद्यैस्तु मुख्यं ज्ञानस्य साधनम् ।<br>
लक्षणं शास्त्रतत्त्वं च प्रश्नोत्तरतयोदितम् ॥</p>
<p>भार्गवप्रश्नमवतारयति - श्रुत्वेत्थमिति । सन्देहशेषस्य<br>
विद्यमानत्वादाह - मुक्तप्राय इति ॥ १ ॥</p>
<p>पुनः पप्रच्छात्रिसुतं किञ्चिन्नत्वा सुभक्तितः ।<br>
भगवन् ब्रूहि विज्ञानसाधनं [ख्: विज्ञानम्] सुविनिश्चितम् ॥ २ ॥</p>
<p>किञ्चित् पप्रच्छ ॥ २ ॥</p>
<p>सारभूतं च सुलभं यत् साक्षात् फलदायकम् ।<br>
ज्ञानिनां लक्षणं चापि येन ज्ञास्यामि तान् द्रुतम् ॥ ३ ॥</p>
<p>प्राक्साधनं भूयः प्रोक्तमिति चेदाह - सारभूतमित्यादि । तान् ज्ञानिनः ॥<br>
३ ॥</p>
<p>ज्ञानिनां देहसंयोगे वियोगे च स्थितिं तथा [क्: यथा] ।<br>
व्यवहारं कुर्वतां चाप्यनासक्तं मनः कथम् ॥ ४ ॥</p>
<p>देहसंयोगेत्यादि । देहसंयोगवियोगयोः [क्: वियोग नास्ति]<br>
देहभानाभानयोः स्थितिं देहद्वारा व्यवहारं कुर्वतां ज्ञानिनाम्<br>
अनासक्तं वासनारहितम् ॥ ४ ॥</p>
<p>एतत् सर्वं सुकृपया स्पष्टं मे वक्तुमर्हसि ।<br>
एवमत्रिसुतः पृष्टो जमदग्निसुतेन वै ॥ ५ ॥</p>
<p>एतत्सर्वं साधनादिकम् ॥ ५ ॥</p>
<p>सन्तुष्टः प्राह करुणासिन्धुः सम्बोध्य भार्गवम् ।<br>
शृणु राम प्रवक्ष्यामि रहस्यं ज्ञानसाधनम् ॥ ६ ॥</p>
<p>सम्यक्प्रश्नेन भक्तियुक्तेन सन्तुष्टः । रहस्यं शास्त्रेष्वप्रसिद्धम् ॥ ६ ॥</p>
<p>प्। ४०६)</p>
<p>ज्ञानस्य साधनं मुख्यं देवतानुग्रहः परः ।<br>
यः सर्वभावतः स्वात्मदेवतामुपसङ्गतः ॥ ७ ॥</p>
<p>परः मुख्योऽनुग्रहः । अयं मे परमभक्तः एतद्वाञ्छितमवश्यं<br>
पूरणीयमिति स्वीयत्वेन ग्रहणम् । अनुग्रहे कारणमाह - सर्वभावत इति ।<br>
वाङ्मनःकर्मभिः । उपसङ्गतः सामीप्यं सम्यक्प्राप्तः<br>
सततमत्यक्तदेवताभावन इति तात्पर्यम् । जपध्यानकर्मैकपरः<br>
स्वात्मदेवतां स्वान्तर्यामितया स्थिताम् ॥ ७ ॥</p>
<p>तस्य ज्ञानं सुसुलभं भवतीति विनिश्चयः ।<br>
एतत् सर्वोत्तमं राम प्रोक्तं ज्ञानस्य साधनम् ॥ ८ ॥</p>
<p>तस्य प्रोक्तदेवतातत्परस्य । एतत् देवतातत्परत्वम् । रहस्यशास्त्रेषु प्रोक्तम् ॥ ८ ॥</p>
<p>अन्यानपेक्षमेतत्तु फलसंसाधने क्षमम् ।<br>
एतद्विहायान्यदत्र न सम्यक् फलदं भवेत् ॥ ९ ॥</p>
<p>सर्वोत्तमत्वमुपपादयति - अन्येति । एतत् तत्परत्वम् । तुरवधारणे<br>
एतदेवेत्यर्थः । क्षमं समर्थम् । एतत् तत्परत्वम् । अन्यत् श्रवणादि । न<br>
सम्यक्फलदम् । देवतानुग्रहं विना केवलश्रवणाद्यैः फलपर्यवसायि<br>
ज्ञानं न भवेदिति भावः ॥ ९ ॥</p>
<p>शृण्वत्र कारणं राम सकारणमिदं भवेत् ।<br>
विज्ञानं केवलचितिर्या सर्वस्यावभासिका ॥ १० ॥</p>
<p>अत्र अनुग्रहं विना न फलमित्यत्र । इदं तत्परत्वेनावश्यं फलमिति ।<br>
सकारणं दृष्टकारणयुतम् । एतदेवोपपादयति - विज्ञानमिति ।<br>
फलभूतं विज्ञानम् । सर्वावभासिका केवला सामान्या चितिः ॥ १० ॥</p>
<p>तस्यावभासरूपायाः कल्पितावरणं तु यत् ।<br>
विचारात् तदपोहेन तत्स्वरूपोपलक्षणम् ॥ ११ ॥</p>
<p>तस्याः स्वप्रकाशात्मभूतायाः कथं फलत्वमिति चेदाह - तस्या इति ।<br>
सन्धिरार्षः । चितेः स्वस्वातन्त्र्यपरिकल्पितं यदावरणविद्याख्यम् ।<br>
विचाराच्छ्रवणादिरूपात् । तस्यावरणस्यापोहेन नाशेन । तस्याः केवलचितेः<br>
स्वरूपस्योपलक्षणं सोऽहमिति प्रत्यभिज्ञानं स्यात् ॥ ११ ॥</p>
<p>प्। ४०७)</p>
<p>तच्चान्येषां बहिर्भावतत्पराणां सुदुर्लभम् ।<br>
भक्तानामन्यपरताहानेन तत्परत्वतः ॥ १२ ॥</p>
<p>तच्च स्वरूपोपलक्षणं च । चकारेण फलं केवलात्मना स्थित्यादि ।<br>
देवतापराणां कथं सुलभमिति चेदाह - भक्तानामिति ॥ १२ ॥</p>
<p>सुलभं शीघ्रसम्प्राप्यं भवत्येव सुनिश्चितम् ।<br>
देवतातत्परस्त्वेवं भूत्वा स्वल्पान्यसाधनः ॥ १३ ॥</p>
<p>सुलभमिति । स्त्रीधनादिबहिर्भावपराणां मनसो बहिर्मुखत्वेन दुर्लभम्<br>
स्वात्मदेवतापराणां मनसो बहिर्मुखत्वाभावात् सुलभमिति भावः ।<br>
देवतातत्परस्य सुलभतयैव ज्ञानतत्फलोदयक्रममाह - देवतेति । एवं<br>
वाङ्मनःकर्मभिर्देवतातत्परो भूत्वा स्वल्पानि तात्कालिकानि<br>
वैराग्याद्यन्यसाधनानि यस्य ॥ १३ ॥</p>
<p>ज्ञात्वा कथञ्चिदात्मानमन्यान् प्रति निरूपयेत् ।<br>
निरूपयन् सदा राम समावेशं समाप्नुयात् ॥ १४ ॥</p>
<p>कथञ्चित् परोक्षतोऽपरोक्षतो वा । अन्यान् जिज्ञासून् । सदा सर्वकाले । समावेशं<br>
तदाकारचित्तताम् ॥ १४ ॥</p>
<p>एवं निरूपणाद्यैस्तु समावेशे दृढे सति ।<br>
शिवतामाप्य तच्चित्तं हर्षोद्वेगविवर्जितम् ॥ १५ ॥</p>
<p>एवं समाविष्टमनसा । निरूपणाद्यैः निरूपणस्वरूपानुसन्धानैः ।<br>
समावेशस्य दार्ढ्यम् अप्रयत्नेन चित्तस्य तदाकारताम् । शिवतां<br>
शुद्धचिदात्मैकरूपताम् । अत एव हर्षोद्वेगविवर्जितम् ॥ १५ ॥</p>
<p>यत्र यत्र व्रजति तत् सर्वं तच्छिवसात्कृतम् ।<br>
करोत्युत्तमविज्ञानी जीवन्मुक्तपदस्थितः ॥ १६ ॥</p>
<p>यत्र यत्र दृश्ये । तच्चित्तम् । तद् दृश्यं सर्वं शिवसात्कृतं<br>
शिवैकरूपं करोति । दृश्यसम्बन्धेऽपि [क्, ख्: दृश्ये]<br>
चिदात्माकारतां न परित्यजतीति भावः ॥ १६ ॥</p>
<p>तस्मात् सुभक्तियोगेनान्येभ्यो भूयो निरूपणम् ।<br>
श्रेष्ठं साधनमेतत्तु नान्यदेतत्समं भवेत् ॥ १७ ॥</p>
<p>तस्माद् एवंरीत्या महाफलप्राप्तेः । एतत्समं<br>
भक्तियोगपूर्वकदेवतातत्परतया सह स्वात्मतत्त्वनिरूपणसमम् ॥ १७ ॥</p>
<p>प्। ४०८)</p>
<p>भक्त्या निरूपणसमं न भवेदन्यसाधनम् ।<br>
ज्ञानिनां लक्षणं राम दुर्विज्ञेयं भवेत् खलु ॥ १८ ॥</p>
<p>द्वितीयप्रश्नोत्तरं वक्तुमाह - ज्ञानिनामिति ॥ १८ ॥</p>
<p>यतः सर्वान्तरं तत्तु नेत्रवागाद्यगोचरम् ।<br>
न निरूपयितुं शक्यं लक्षितुं वाऽपरैः क्वचित् ॥ १९ ॥</p>
<p>ज्ञानिनः शुद्धचिन्मात्ररूपेणावस्थितत्वात् तत्स्वरूपं देहादेः<br>
सर्वस्यान्तरम् । अत एवाह - नेत्रेत्यादि । अत एवाह - न निरूपयितुमिति ।<br>
लक्षितुं लक्षणयुक्तत्वेन ज्ञातुम् ॥ १९ ॥</p>
<p>यथा शास्त्रज्ञता लोके त्वन्यैर्न ज्ञायते क्वच्ति ।<br>
देहवस्त्रभूषणाद्यैरेवमन्यैर्न वेद्यते ॥ २० ॥</p>
<p>अत्र दृष्टान्तः - यथेति । ज्ञानित्वं न वेद्यते ॥ २० ॥</p>
<p>विद्वता हि स्वसंवित्तिमात्रवेद्या न चान्यथा ।<br>
यथा संस्वादितरसरसज्ञत्वं हि भार्गव ॥ २१ ॥</p>
<p>यथा मधुरादिरसज्ञता स्वानुभवमात्रवेद्यैवं ज्ञानित्वमपीत्याह -<br>
विद्वत्तेति । रससम्बन्धि रसज्ञत्वम् ॥ २१ ॥</p>
<p>तथापि चतुरैर्विद्यावद्भिस्तद्भाषणादिभिः ।<br>
वेद्यते हि यथा स्वस्य मार्गः सूक्ष्मपिपीलकैः ॥ २२ ॥</p>
<p>तथापि दुर्विज्ञेयत्वेऽपि । तस्य ज्ञानिनो भाषणमुखप्रसादाद्यैः । अत्र<br>
दृष्टान्तः - यथेति । सूक्ष्मपिपीलिकानां मार्गो यथा तैरेव वेद्यते एवं<br>
ज्ञानिलक्षणं ज्ञानिमात्रवेद्यमिति भावः ॥ २२ ॥</p>
<p>सन्ति स्थूललक्षाणानि त्वनेकान्तानि तानि तु ।<br>
सूक्ष्मलक्ष्माणि चान्यानि दुर्विज्ञेयानि वै परैः ॥ २३ ॥</p>
<p>ननु शान्त्यादिस्थूललक्षणानि सन्तीति चेत्तानि व्यभिचरितानीत्याह - सन्तीति ।<br>
परैः अज्ञानिभिः ॥ २३ ॥</p>
<p>प्। ४०९)</p>
<p>निरूपणं भाषणं च साधनाभिनयस्तथा ।<br>
ज्ञानिनामिव चान्यैस्तु कर्तुं शक्यो हि लक्ष्यते ॥ २४ ॥</p>
<p>स्थूललक्षणानां व्यभिचारमुपपादयति - निरूपणमित्यादि । साधनस्य<br>
वैराग्यादेरभिनयः परप्रदर्शनार्थं तच्चिह्नस्य धारणम् ।<br>
अन्यैरज्ञानिभिर्दाम्भिकैः ॥ २४ ॥</p>
<p>अनिर्मलान्तःकरणैरभ्यस्तं ज्ञानसाधनम् ।<br>
स्थिरीभवति यत्तेषां लक्षणं तत् प्रकीर्तितम् ॥ २५ ॥</p>
<p>अस्तु तानि स्थूललक्षणानि कानीति चेदाह - अनिर्मलेति । निर्मलान्तःकरणानां<br>
ज्ञानसाधनवैराग्याद्यभ्यासो नोपयुक्त इति तात्पर्यम् । यत्साधनं<br>
स्थिरीभवति अप्रयत्नेन स्थितं भवति ॥ २५ ॥</p>
<p>यस्य मानावमानौ च लाभालाभौ जयाजयौ ।<br>
नेषद्विशेषितुं शक्तौ विद्यात् तं ज्ञानिषूत्तमम् ॥ २६ ॥</p>
<p>तदेवाह - यस्येति । सम्मानादिभिर्यस्य मुखादौ प्रसादादिविशेषो न<br>
भवेदिति तात्पर्यम् ॥ २६ ॥</p>
<p>स्वात्मानुभववार्तासु पृष्टो गूढार्थमप्युत ।<br>
असन्दिग्धः प्रतिवदेद् झटिति ज्ञानिषूत्तमः ॥ २७ ॥</p>
<p>गूढार्थं समाध्यनुभवादिकम् । झटिति अविमृश्यैव । अनुभूतार्थस्य<br>
निरूपणे हि न सन्देहो नापि कालविलम्ब इति प्रसिद्धमेव ॥ २७ ॥</p>
<p>यस्योत्साहो भवेद् ज्ञानवार्तास्वतितरां किल ।<br>
निरूपणे ह्यवैमुख्यं ज्ञानिनो लक्षणं हि तत् ॥ २८ ॥</p>
<p>ज्ञानप्रक्रियानिरूपणे अविमुखता सोन्मुखता ॥ २८ ॥</p>
<p>अनारम्भः स्वभावेन सन्तोषः शुचिचित्तता ।<br>
महापत्स्वपि शान्तात्मा स भवेज्ज्ञानिषूत्तमः ॥ २९ ॥</p>
<p>अनारम्भः अप्रवृत्तिः । स्वभावेन यत्नं विनैव । चित्तस्याबहिर्मुखता<br>
शुचिचित्तता कामादिरहितता । शान्तात्मा उद्वेगहीनः ॥ २९ ॥</p>
<p>एतदादीनि लक्ष्माणि भार्गवोत्तम ज्ञानिनाम् ।<br>
स्वात्मनस्तु परीक्षायां सुस्थिराणि न संशयः ॥ ३० ॥</p>
<p>आदिना दृश्यानभिष्वङ्गादि । स्वात्मनो ज्ञानित्व परीक्षणे सुथिराणि<br>
अव्यभिचरितानि परस्यैतान्यारोपितान्यनारोपितानि च विवेक्तुमशक्यानि । ततो न<br>
परज्ञानित्वलक्षणानीति भावः ॥ ३० ॥</p>
<p>प्। ४१०)</p>
<p>साधकस्तु सदा स्वात्मपरीक्षातत्परो भवेत् ।<br>
यथा परीक्षणेऽन्यस्य निपुणः सम्प्रवर्तते ॥ ३१ ॥</p>
<p>ननु स्वपरीक्षणं व्यर्थमेवेति चेन्नेत्याह - साधक इति । निपुणः<br>
सूक्ष्मार्थविचारचतुरः ॥ ३१ ॥</p>
<p>तथा परीक्षन् स्वात्मानं सिद्धिं न कथमाप्नुयात् ।<br>
यदाऽन्यगुणदोषाणामविचारणतत्परः ॥ ३२ ॥</p>
<p>न कथमाप्नुयात् आप्नुयादेवेत्यर्थः । परीक्षाप्रकारमाह - यदेति ।<br>
परगुणदोषविचारपरस्य स्वगुणाद्यनुसन्धानं न भवेदिति भावः ॥ ३२ ॥</p>
<p>स्वीयानां गुणदोषाणां विचारपरमो भवेत् ।<br>
तदा सर्वसाधानानां प्राप्त्या सिद्धिमुपैष्यति ॥ ३३ ॥</p>
<p>विचारपरमः विचारपरः । तदा सगुणदोषविचारे कृते सति । दोषाणां हानेन<br>
गुणानामुपादानेन ज्ञानसाधनसम्पत्त्या सिद्धिमेष्यति ॥ ३३ ॥</p>
<p>एवं प्रोक्तानि लक्ष्माणि ज्ञानिनां भृगुनन्दन ।<br>
स्वात्मनस्तु परीक्षायामुपयुक्तानि सर्वथा ॥ ३४ ॥</p>
<p>प्रोक्तार्थमुपसंहरति - एवमिति ॥ ३४ ॥</p>
<p>अन्येषां तु परीक्षायामनेकान्तान्यमूनि तु ।<br>
यतो ये ज्ञानिनोऽत्यन्तशुद्धस्वान्ता भृगूद्वह ॥ ३५ ॥</p>
<p>अनेकान्तानि व्यभिचरितानि । अमूनि लक्षणानि । प्राग् दम्भिष्वन्वयव्यभिचार<br>
उक्तः सम्प्रति व्यतिरेकव्यभिचारमाह - यत इति । यस्मात् कारणादित्यर्थः ॥<br>
३५ ॥</p>
<p>तेषामापातसंसिद्धसाधनैः सिद्धिरास्थिता ।<br>
अतः पूर्ववासनानुरोधव्यापारतत्पराः ॥ ३६ ॥</p>
<p>स्वभावादेवापराधकर्मवासनारहिता ये तेषां तात्कालिकापातसाधनैरेव<br>
ज्ञानसिद्धौ पूर्वस्थितकामादिवासनाऽनिवृत्तेः पूर्ववदेव<br>
स्वव्यापारतत्परा अज्ञानितुल्यव्यवहारिणः तेषु प्रोक्तलक्षणाभावात् कथं ते<br>
परीक्षणीया इति भावः ॥ ३६ ॥</p>
<p>प्। ४११)</p>
<p>कथं परीक्षणीयास्ते सामान्यव्यवहारिणः ।<br>
ज्ञानिनस्तु तत्परीक्षां कुर्युरभ्यासवैभवात् ॥ ३७ ॥</p>
<p>सामान्यः सर्वसाधारणो व्यवहारो येषां ते । ज्ञानिनां परीक्षा ज्ञानिभिः<br>
कर्तुं शक्येत्याह - ज्ञानिनस्त्विति । ज्ञानाभ्यासस्य वैभवाद् माहात्म्यात्<br>
॥ ३७ ॥</p>
<p>आपातदर्शनादेव यथा रत्नपरीक्षकाः ।<br>
मन्दज्ञानवतां देहसंस्था मूढसमैव हि ॥ ३८ ॥</p>
<p>आपातदर्शनादेव परीक्षां कुर्युरिति सम्बन्धः । अत्र दृष्टान्तः - यथेति<br>
। रत्नपरीक्षका हि रत्नस्वरूपपरिचयाभ्यासप्रकर्षमाहात्म्याद्यथा<br>
आपातदर्शनेऽपि इदं कृत्रिममकृत्रिममिति रत्नपरीक्षां कुर्युरेवं<br>
ज्ञानिनोऽपीत्यर्थः । एवं ज्ञानिलक्षणं निरूप्य तृतीयप्रश्नोत्तरं<br>
तत्स्थितिमाह - मन्देति । देहसंस्था<br>
देहाभिमानस्तन्निमित्तव्यापारस्तत्फलं च । मूढसमा अज्ञानितुल्या ॥ ३८ ॥</p>
<p>यतो न तेषां सहजसमाधिप्राप्तिरस्ति हि ।<br>
यावद् विमर्शनपरास्तावत्ते पूर्णरूपिणः ॥ ३९ ॥</p>
<p>कुत एवमिति चेदाह - यत इति । सहजः सार्वकालिकः । तेषां कथं<br>
मूढसमत्वमिति चेदाह - यावदिति । विमर्शनं स्वरूपानुसन्धानं<br>
पूर्णचिन्मात्ररूपिणः ॥ ३९ ॥</p>
<p>यदा विचारविमुखास्तदा देहमयत्वतः ।<br>
सुखदुःखजुषोऽत्यन्तं पशुतुल्यतया स्थिताः ॥ ४० ॥</p>
<p>विचारविमुखास्त्यक्तानुसन्धानाः ॥ ४० ॥</p>
<p>मध्ये मध्ये पूर्णदशासादनान्निर्वृता अपि ।<br>
तेषां या सा पशुदशा सद्विमर्शान्तरालगा ॥ ४१ ॥</p>
<p>ननु तज्ज्ञानस्य बाधितत्वेन न ततो मोक्ष इति चेन्नेत्याह - मध्य इति ।<br>
पूर्णदशानुसन्धानेन । निर्वृताः नष्टसंसारतापाः । तेषां<br>
पूर्णदशान्तरालगा पशुस्थितिर्न बन्धायेत्याह - तेषामिति ॥ ४१ ॥</p>
<p>प्। ४१२)</p>
<p>न बन्धनाय भवति दग्धरज्जुरिव स्थिता ।<br>
लाक्षारसैर्यदा वस्त्रप्रान्तयुग्मं सुरञ्जितम् ॥ ४२ ॥</p>
<p>तत्र दृष्टान्तः - दग्धेति । तत्पशुदशाया बन्धकत्वाभावमुपपादयति</p>
<ul>
<li>लाक्षेति ॥ ४२ ॥</li>
</ul>
<p>व्याप्त्या वासोमध्यमपि सर्वं लाक्षारुणं भवेत् ।<br>
एवं तस्य व्यवहृतिश्चिदामर्शनमध्यगा ॥ ४३ ॥</p>
<p>व्याप्त्येति । यथा वस्त्राञ्चलद्वयं लाक्षारसैः सुष्ठु रञ्जितं चेद्<br>
लाक्षारसस्य व्याप्त्या सर्वं वासोमध्यमपि लाक्षारुणं भवेत् एवं तस्य<br>
मन्दज्ञानिनोऽनुसन्धानमध्यगः पशुदशाव्यवहारश्चिन्मात्रीभूतो न<br>
बन्धनायेति भावः ॥ ४३ ॥</p>
<p>चिद्रूपात्मैकतां याता न ततो ब्नधनाय सा ।<br>
मध्यविज्ञानिनां देहसंयोगो नास्ति सर्वथा ॥ ४४ ॥</p>
<p>मध्यज्ञानिनां स्थितिमाह - मध्येति ॥ ४४ ॥</p>
<p>देहात्मत्वग्रहो देहसंयोगः प्रोच्यते बुधैः ।<br>
स नास्ति मध्यविज्ञानवतो राम कदाचन ॥ ४५ ॥</p>
<p>कुतो विद्यमानदेहस्य सम्बन्धो नेति चेदाह - देहेति । स देहात्मत्वग्रहः ॥<br>
४५ ॥</p>
<p>अभ्यासातिशयात्तस्य मनो लीनं हि सर्वदा ।<br>
सदा समाहितस्वान्तो व्यवहारो न तस्य हि ॥ ४६ ॥</p>
<p>कुतो नेति चेन्मनसो लयादित्याह - अभ्यासेति । लीनं सङ्कल्पवर्जनेन<br>
निरुद्धम् । तस्य मध्यज्ञानिनः ॥ ४६ ॥</p>
<p>यो देहयात्रानिर्वाहः सोऽपि तस्य सुषुप्तिवत् ।<br>
यथा कश्चित् सुषुप्तिस्थो वासनामात्रतः क्वचित् ॥ ४७ ॥</p>
<p>भोजनादिव्यवहारस्तस्यास्तीति चेत् तस्याकिञ्चित्करत्वमाह - य इति । कुत एवमिति<br>
चेत्तस्याभासत्वादिति सदृष्टान्तमाह - यथेति । वासना संस्कारः ॥ ४७ ॥</p>
<p>किञ्चिदुक्त्वा च कृत्वा च न पश्चाद्वेद [ख्: पश्चाद्वेद न]<br>
किञ्च्न ।<br>
यथा च मदिरामत्तो वदन् कुर्वन्न वेद वै ॥ ४८ ॥</p>
<p>दृष्टान्तान्तरम् - यथेति ॥ ४८ ॥</p>
<p>प्। ४१३)</p>
<p>एवमेष [ख्: मेव] महायोगी लोकयात्राबहिर्गतः ।<br>
किञ्चित् कदाचित् कुर्वंश्च न विजानाति तत्पुनः ॥ ४९ ॥</p>
<p>लोकसम्बन्धिनी यात्रा व्यवहारः । तद्बहिर्गतः तद्रहितः । पुअर्न विजानाति<br>
नानुसन्धत्ते ॥ ४९ ॥</p>
<p>प्रारब्धवासनाभ्यां तु स देहो निर्वहेत् सदा ।<br>
यस्तूत्तमः सुविज्ञानी [क्: त्तमः स वि] देहस्तस्यापि नास्ति हि ॥ ५० ॥</p>
<p>नन्वनुसन्धानाभावे दैहिकव्यवहारः कथं निर्वहेदिति चेदाह -<br>
प्रारब्धेति । वासना संस्कारः । यथा शिशोः प्रारब्धोद्बुद्धसंस्कारेण<br>
स्तन्यपाने प्रवृत्तिरेवमिति भावः । उत्तमस्य स्थितिमाह - यस्त्विति ॥ ५० ॥</p>
<p>व्यवहारं करोत्येष रथसारथिवत् स्थितः ।<br>
यथा रथेन व्यापारं कुर्वन् न रथदेहकः ॥ ५१ ॥</p>
<p>तर्हि पूर्वस्मादस्य को विशेष इति चेदाह - व्यवहारमिति । कथं करोतीति<br>
चेदाह - रथेति । एतदेवोपपादयति - यथेति ॥ ५१ ॥</p>
<p>सारथिः स्यादेवमेव देहव्यापारतत्परः ।<br>
न देही नापि व्यापारी शुद्धसंवेदनात्मकः ॥ ५२ ॥</p>
<p>न देहीति । देहतद्व्यापारयोस्त्यक्ताभिमान इति तात्पर्यम् ॥ ५२ ॥</p>
<p>अन्तरत्यच्छसुस्वान्तो बहिर्व्यवहरत्यसौ ।<br>
यथा स्त्रीवेषितो नाट्ये [ख्: नान्द्ये] द्वैरूप्यमुपसङ्गतः ॥ ५३ ॥</p>
<p>अन्तरिति । अत्यच्छं दृश्याकारलेशरहितम् अत एव सुष्ठु स्वात्मरूपमात्रेण<br>
स्थितं स्वान्तं यस्य । अन्तरिति स्वात्ममात्रदृष्ट्या । बहिरिति लोकदृष्ट्यापि ।<br>
असौ उत्तमज्ञानी । अत्र दृष्टान्तः - यथेति । स्त्रीवेषितः पुरुषः ॥ ५३ ॥</p>
<p>यथा क्रीडन [ख्: क्रीडत्कु] कुमारेण प्रौढस्तद्दोषवर्जितः ।<br>
एवमेष जगत्क्रीडातत्परो निर्मलाशयः ॥ ५४ ॥</p>
<p>व्यवहारफलाभावे दृष्टान्तः - यथेति । तद्दोषेण<br>
क्रीडासम्बन्धिजयपराजयनिमित्तान्तरहर्षादिना वर्जितः । एष उत्तमज्ञानी ॥ ५४<br>
॥</p>
<p>प्। ४१४)</p>
<p>मध्यज्ञानी निरोधस्य प्रकर्षेणाचलस्थितिः ।<br>
अचलस्थितिरेतस्य विचारस्य प्रकर्षतः ॥ ५५ ॥</p>
<p>मध्यमोत्तमयोः स्थितिभेदनिमित्तमाह - मध्येति । निरोधस्य प्रकर्षः<br>
परा काष्ठा । एतस्य उत्तमज्ञानिनः । विचारस्य प्रकर्षः<br>
निष्प्रकम्पनिश्चयरूपफलपर्यवसायिता ॥ ५५ ॥</p>
<p>बुद्धेस्तु परिपाकेण मध्यमोत्तमयोर्भिदा ।<br>
अत्र ते शृणु वक्ष्यामि संवादं ज्ञानिनोर्मिथः ॥ ५६ ॥</p>
<p>कुत एवं साधनभेदेन भिन्ना स्थितिरिति चेदाह - बुद्धेरिति ।<br>
बुद्धावपराधादिरूपदोषाल्पत्वे विचारमात्रेणैव किञ्चिन्निरोधेन<br>
निष्प्रकपनिश्चयस्तदनल्पत्वे तु निरोधबाहुल्यापेक्षणमिति भावः ।<br>
व्यवहारेऽपि ज्ञानिनां मनः कथमनासक्तमिति प्रश्नस्योत्तरमुक्तप्रायमिति<br>
ज्ञेयम् । तदित्थं मन्दज्ञानिन आसक्तेर्मध्ये मध्येऽनुसन्धानेन<br>
विच्छेदेनादृढमूलासक्तिमत्त्वात्<br>
तदितरयोरनुसन्धानाभावशैथिल्याभ्यामनासक्तत्वं मनस इति । अत्र<br>
विज्ञानप्रक्रियाप्रसङ्गे । सर्वसन्देहनाशनं संवादम् ॥ ५६ ॥</p>
<p>पुरा हि पर्वतेशोऽभूद् [ख्, ग्: पार्व] राजा रत्नाङ्गदाह्वयः<br>
।<br>
स विपाशामनु पुरीमध्यासीदमृताभिधाम् ॥ ५७ ॥</p>
<p>विपाशामनु विपाशानदीतीरे स्थितां पुरीम् ॥ ५७ ॥</p>
<p>तस्य पुत्रौ मात्मानौ स्थितावतिमनीषिणौ ।<br>
रुक्माङ्गदहेमाङ्गदौ जनकस्यातिवल्लभौ ॥ ५८ ॥</p>
<p>मनीषिणौ निर्मलप्रज्ञौ । वल्लभौ प्रियौ ॥ ५८ ॥</p>
<p>तत्र रुक्माङ्गदो ह्यासीच्छास्त्राणां पारदर्शनः ।<br>
हेमाङ्गदोऽतिविज्ञानो ज्ञानिनामुत्तमोऽभवत् ॥ ५९ ॥</p>
<p>प्। ४१५)</p>
<p>तावुभौ निर्गतौ सर्वसेनाभिः परिवारितौ ।<br>
मृगयार्थं वसन्तेषु ययतुर्गहनं वनम् ॥ ६० ॥</p>
<p>वसन्तेष्विति । बहुवचनं बहुदिनबोधकम् । गहनं वनं महारण्यम् ॥ ६० ॥</p>
<p>तत्रानेकान् मृगान् व्याघ्रान् शशकान् महिषानपि ।<br>
हत्वाऽत्यन्तपरिश्रान्तावासाद्य ह्रदमास्थितौ ॥ ६१ ॥</p>
<p>कञ्चन ह्रदम् ॥ ६१ ॥</p>
<p>तद्ध्रदस्य परे पारे न्यग्रोधे ब्रह्मराक्षसः ।<br>
समस्तशास्त्रसारज्ञो [क्: पारज्ञो] विद्वद्भिर्विवदत्यलम् ॥ ६२ ॥</p>
<p>न्यग्रोधे वटवृक्षे स्थित इति शेषः । अलम् अत्यन्तम् ॥ ६२ ॥</p>
<p>निर्जितान् भक्षयन्नास्ते चिरकालाद्धि भार्गव ।<br>
रुक्माङ्गदश्चारमुखाद् निशम्य वादकौतुकी ॥ ६३ ॥</p>
<p>निर्जितान् विदुषः । चाराः वृत्तान्तप्रापकाः । ब्रह्मराक्षसवृत्तं निशम्य ॥<br>
६३ ॥</p>
<p>गत्वा तत्र भ्रातृयुतस्तेन वादपरोऽभवत् ।<br>
निर्जितस्तेन वादेषु गृहीतो ब्रह्मरक्षसा ॥ ६४ ॥</p>
<p>तत्र न्यग्रोधप्रदेशे । तेन ब्रह्मराक्षसेन ॥ ६४ ॥</p>
<p>रुक्माङ्गदोऽथ तद्दृष्ट्वा प्राह हेमाङ्गदस्तु तम् ।<br>
भो ब्रह्मराक्षसैनं त्वं न भक्षयितुमर्हसि ॥ ६५ ॥</p>
<p>रुक्माङ्गदो गृहीतः । तं ब्रह्मराक्षसम् । एनं मद्भ्रातरम् ॥ ६५ ॥</p>
<p>मां जित्वाऽवरजं ह्यस्य ततो नौ सह भक्षय ।<br>
हेमाङ्गदवचः श्रुत्वा प्रोवाच ब्रह्मराक्षसः ॥ ६६ ॥</p>
<p>अस्त्य त्वया गृहीतस्यावरजं माम् । नौ भ्रातरौ ॥ ६६ ॥</p>
<p>चिराय लब्धो ह्याहारो बुभुक्षा मां प्रबाधते ।<br>
एतेन पारणां कृत्वा विवदामि त्वया सह ॥ ६७ ॥</p>
<p>एतेन त्वद्भ्रात्रा । पारणाम् उपवाससमाप्तिम् ॥ ६७ ॥</p>
<p>ततस्त्वामपि निर्जित्य भक्षितेन त्वया ततः ।<br>
अत्यन्तं तर्पितो भूयामिति मे नृप निश्चयः ॥ ६८ ॥</p>
<p>प्। ४१६)</p>
<p>चिरादेष वरः प्राप्तो वसिष्ठात्तु महात्मनः ।<br>
कदाचिदागतः शिष्यो वसिष्ठस्य तु भक्षितः ॥ ६९ ॥</p>
<p>एष निर्जितस्य भक्षणात्मकः । वरप्राप्तिमेवाह - कदाचिदिति । अत्रागतो मया<br>
भक्षितः ॥ ६९ ॥</p>
<p>देवराताभिधस्तेन शप्तस्तेन महात्मना ।<br>
इतः परः भक्षयित्वा मनुष्यं ब्रह्मराक्षस ॥ ७० ॥</p>
<p>देवराताभिधः शिष्यः । तेन भक्षणनिमित्तेन । शापप्रकारमाह - इत इति<br>
॥ ७० ॥</p>
<p>दग्धं भवेत्तव मुखमिति पश्चाद् मया मुनिः ।<br>
भूयः सम्प्रार्थितो मह्यं प्रायच्छद् वरमुत्तमम् ॥ ७१ ॥</p>
<p>इति शप्त इत्यन्वयः । शापप्राप्तेः पश्चात् । भूयः बहुकृत्वः ॥ ७१ ॥</p>
<p>वादेषु निर्जितान् मर्त्यान् भक्षय त्वं समन्ततः ।<br>
इति तद्वादविजितान् भक्षयामि ततस्त्वहम् ॥ ७२ ॥</p>
<p>वरमेवाह - वादेष्विति । इति वरं प्रायच्छदित्यन्वयः । तत् तस्मात् । ततः<br>
तदनन्तरम् प्राप्त इत्यन्वयः ॥ ७२ ॥</p>
<p>चिरायैष [ख्: देष] मया प्राप्त आहारः सर्वतोऽधिकः ।<br>
भक्षयित्वा ततो वादे त्वां विजेष्यामि भूमिप ॥ ७३ ॥</p>
<p>ततः तस्मात् ॥ ७३ ॥</p>
<p>इत्युक्त्वा भक्षणोद्युक्तं पुनर्हेमाङ्गदोऽब्रवीत् ।<br>
ब्रह्मराक्षस मद्वाक्यं किञ्चिच्छृणु सुयाचितः [क्: मया<br>
चितः] ॥ ७४ ॥</p>
<p>अपि किञ्चित् प्राप्य चैनं परित्यजसि तद्वद ।<br>
दत्वा तुभ्यं तदेनं तु मोचयामि सहोदरम् ॥ ७५ ॥</p>
<p>किञ्चिदपि यत्प्राप्य । एनं मद् भ्रातरं तद्दत्त्वा ॥ ७५ ॥</p>
<p>इत्युक्तः प्राह भूयस्तं नृपं स ब्रह्मराक्षसः ।<br>
शृणु राजन्नास्ति तद्वै किञ्चिद् येनैनमुत्सृजे ॥ ७६ ॥</p>
<p>इतोऽधिकं प्रियं किञ्चिन्नास्तीत्याह - शृण्विति ॥ ७६ ॥</p>
<p>प्। ४१७)</p>
<p>कः प्राणप्रियमाहारं त्यजेत् कालोपसङ्गतम् ।<br>
किन्त्वेकः समयो मेऽस्ति प्रश्ना मे हृदि संस्थिताः ॥ ७७ ॥</p>
<p>तत्र हेतुः - कः प्राण इति । काले क्षुधाकाले । उपसङ्गतं प्राप्तम् ।<br>
समयः प्रतिज्ञा । तमेवाह - प्रश्न इत्यादि ॥ ७७ ॥</p>
<p>तान् मे यदि प्रतिब्र्यूस्तत्ते भ्रातरमुत्सृजे ।<br>
ततो हेमाङ्गदः प्राह पृच्छ तान् संवदामि ते ॥ ७८ ॥</p>
<p>तान् प्रश्नान् । तत् प्रश्नोत्तरप्राप्त्या । तान् प्रश्नान् ॥ ७८ ॥</p>
<p>इत्युक्तो नृपपुत्रं तं पप्रच्छ ब्रह्मराक्षसः ।<br>
गूढप्रश्नान् क्रमेणैव तद्वक्ष्ये शृणु भार्गव ॥ ७९ ॥</p>
<p>गूढप्रश्नान् गुप्तोत्तरवत्प्रश्नान् ॥ ७९ ॥</p>
<p>आकाशाद्वितता का [क्: या] स्यात् सूक्ष्मा च परमाणुतः ।<br>
सा किंरूपा स्थिता कुत्र वदैतन्नृपपुत्रक ॥ ८० ॥</p>
<p>तानेव प्रश्नानाह - आकाशादित्यादि । सा पृष्टरूपा ॥ ८० ॥</p>
<p>वितता चितिर्काशाशात् सूक्ष्मा च परमाणुतः ।<br>
स्फुरद्रूपा स्वात्मसंस्था शृणु त्वं ब्रह्मराक्षस ॥ ८१ ॥</p>
<p>क्रमेणोत्तरमाह - विततेत्यादि । चितिर्ब्रह्मरूपं सामान्यचैतन्यम् ।<br>
सर्वान्तरत्वादगोचरत्वाच्च सूक्ष्मत्वम् । स्वात्मसंस्था स्वरूप एव स्थिता ॥ ८१ ॥</p>
<p>एकापि साऽतिवितता कथं सूक्ष्मतरा भवेत् ।<br>
स्फुरत्त्वं किं किमात्मा च वदैतन्नृपनन्दन ॥ ८२ ॥</p>
<p>वितता सूक्ष्माप्येका च [ग्: च नास्ति] कथं भवेत् ॥ ८२ ॥</p>
<p>कारणत्वाद्धि वितता सूक्ष्माऽग्राह्यत्वतोऽपि च ।<br>
स्फुरत्त्वमात्मा च चितिः शृणु त्वं ब्रह्मराक्षस ॥ ८३ ॥</p>
<p>उपादानकारणत्वेन सर्वव्याप्त्या वितता । अग्राह्यत्वात् । स्फुरत्त्वमात्मा च<br>
चिन्मात्रमेव । न ततोऽधिकमिति तात्पर्यम् ॥ ८३ ॥</p>
<p>स्थानं तदुपलब्धौ किं कथं वा सोपलभ्यते ।<br>
उपलब्ध्या च किं वा स्याद् वदैतन्नृपनन्दन ॥ ८४ ॥</p>
<p>तस्याः चित उपलब्धौ । कथमिति । कथमिति साधनप्रश्नः । किमिति फलप्रश्नः<br>
॥ ८४ ॥</p>
<p>प्। ४१८)</p>
<p>धीः स्थानमुपलब्धौ तु स्वैकाग्र्यात् सोपलभ्यते ।<br>
उपलब्ध्या जनिर्न स्याच्छृणु त्वं ब्रह्मराक्षस ॥ ८५ ॥</p>
<p>सुष्ठौ परोक्षज्ञानेन मोहवर्जितमैकाग्र्यं दृश्याकारतानुल्लेखः ।<br>
यद्वा स्वविषयकमेकाग्र्यम् । चित्तस्य दृश्याकारतावर्जनेन<br>
स्वात्मचिन्मात्राकारतासम्पत्तिः । एतेन मूढसमाधिर्व्यावृत्तः ॥ ८५ ॥</p>
<p>धीः केयं ते [क्: ते नास्ति] समाख्याता तदैकाग्र्यं च कीदृशम् ।<br>
जनिर्वाऽपि भवेत् का सा वदैतन्नृपनन्दन ॥ ८६ ॥</p>
<p>चितिर्जाड्यावृता धीः स्यादैकाग्र्यं स्वात्मविश्रमः ।<br>
जनिर्देहात्मताबुद्धिः शृणु त्वं ब्रह्मराक्षस ॥ ८७ ॥</p>
<p>जाड्यं प्रागुक्ता जडशक्तिरव्यक्ताख्या । स्वात्मनि विश्रमो<br>
दृश्यानुन्मुखत्वम् ॥ ८७ ॥</p>
<p>कस्माच्चितेर्नोपलब्धिः केन वा सोपलभ्यते ।<br>
जनिः कथं वा सम्प्राप्ता वदैतन्नृपनन्दन ॥ ८८ ॥</p>
<p>कस्मान्निमित्तात् । केन करणेन [क्: कार] ॥ ८८ ॥</p>
<p>अविवेकाद् नोपलब्धिरात्मना सोपलभ्यते ।<br>
जनिः कर्तृत्वाभिमानाच्छृणु त्वं ब्रह्मराक्षस ॥ ८९ ॥</p>
<p>आत्मना स्वेनैव करणान्तरनैरपेक्ष्येणेति [क्: कार] यावत् ॥ ८९ ॥</p>
<p>कोऽविवेकस्त्वया प्रोक्तस्तथात्मा वापि को भवेत् ।<br>
को वा कर्तृत्वाभिमानो वदैतन्नृपनन्दन ॥ ९० ॥</p>
<p>अविवेकोऽपृथग्ज्ञानमात्मानं पृच्छ स्वात्मनि ।<br>
तद्वासनाभिमानः स्याच्छृणु त्वं ब्रह्मराक्षस ॥ ९१ ॥</p>
<p>अपृथग्ज्ञानमैक्याध्यासः । आत्मानमिति । तस्य दुर्निरूपत्वेन<br>
तदुपलब्धिसाधनस्य चोक्तत्वेन निषेद्धुमशक्यत्वेन प्रत्यग्रूपत्वेन च<br>
स्वेनैव ज्ञातुं शक्यमिति भावः । तस्याहं कर्तेति ज्ञानस्य वासना<br>
संस्कारः ॥ ९१ ॥</p>
<p>प्। ४१९)</p>
<p>अविवेकः केन नश्येत्तस्य किं वा हि कारणम् ।<br>
तस्याऽपि किं कारणं स्याद् वदैतन्नृपनन्दन ॥ ९२ ॥</p>
<p>तस्य अविवेकनाशकस्य । तस्यापि तत्कारणस्यापि ॥ ९२ ॥</p>
<p>विचारेण स नश्येद्वै वैराग्यं तस्य कारणम् [ख्: वारणम्] ।<br>
तत्कारणं दोषदृष्टिः शृणु त्वं ब्रह्मराक्षस ॥ ९३ ॥</p>
<p>विषयदोषदृष्टिः ॥ ९३ ॥</p>
<p>को विचारो भवेत् किं वा वैराग्यं सम्प्रचक्षते ।<br>
दोषदृष्टिश्च का प्रोक्ता वदैतन्नृपनन्दन ॥ ९४ ॥</p>
<p>दृग्दृश्ययोः परीक्षातो दृश्ये तत्परिवर्जनम् ।<br>
दुःखबुद्धिः सा हि दृश्ये शृणु त्वं ब्रह्मराक्षस ॥ ९५ ॥</p>
<p>दृग्दृश्ययोर्जिज्ञासापूर्वकस्वरूपविवेचनं परीक्षा । सः विचारः । तस्य<br>
रागस्य दृश्ये परिवर्जनं वैराग्यम् । दृश्ये दुःखसाधनत्वबुद्धिः सा<br>
दोस्ऽदृष्टिः ॥ ९५ ॥</p>
<p>एतत्सर्वं केन भवेत् स वा कस्मादवाप्यते ।<br>
तत्र वा किं निदानं स्याद् वदैतन्नृपनन्दन ॥ ९६ ॥</p>
<p>एतत्सर्वं विचारादिकम् । केन साधनेन । निदानं मूलकारणम् ॥ ९६ ॥</p>
<p>देवतानुग्रहात् सर्वं भक्त्या स [क: सा] हि समाप्यते ।<br>
निदानं सत्सङ्ग एव शृणु त्वं ब्रह्मराक्षस ॥ ९७ ॥</p>
<p>सः अनुग्रहः ॥ ९७ ॥</p>
<p>का देवता च सम्प्रोक्ता का च सा भक्तिरुच्यते ।<br>
सन्तश्च कीदृशाः प्रोक्ता वदैतन्नृपनन्दन ॥ ९८ ॥</p>
<p>देवता स्याज्जगद्धात्रो भक्तिस्तत्परतोच्यते ।<br>
सन्तः शान्ता दयावन्तः शृणु त्वं ब्रह्मराक्षस ॥ ९९ ॥</p>
<p>जगद्धात्री जगन्नियन्त्री । तत्परत्वं तत्प्रवणत्वम् ॥ ९९ ॥</p>
<p>सदा बिभेति को लोके सदा दुःखपरोऽपि कः ।<br>
सदा दैन्ययुतः को वा वदैतन्नृपनन्दन ॥ १०० ॥</p>
<p>प्। ४२०)</p>
<p>मधाधनी सदा भीतो दुःखी बहुकुटुम्बवान् ।<br>
आशाग्रस्तः सदा दीनः शृणु त्वं ब्रह्मराक्षस ॥ १०१ ॥</p>
<p>निर्भयः को भवेल्लोके निर्दुःखश्चापि को भवेत् ।<br>
अदीनः [क्: अहीनः] सर्वदा कः स्याद् वदैतन्नृपनन्दन ॥ १०२ ॥</p>
<p>निर्भयः सङ्गरहितो निर्दुःखो जितमानसः ।<br>
ज्ञातज्ञेयस्त्वदीनात्मा शृणु त्वं ब्रह्मराक्षस ॥ १०३ ॥</p>
<p>ज्ञातज्ञेयो ज्ञानी ॥ १०३ ॥</p>
<p>दुर्लक्ष्यः स्यात् को हि लोके विदेहो दृश्यते च कः ।<br>
निष्क्रियस्य क्रिया का स्याद् वदैतन्नृपनन्दन ॥ १०४ ॥</p>
<p>विदेहो देहरहितः ॥ १०४ ॥</p>
<p>जीवन्मुक्तो हि दुर्लक्ष्यो विदेहो देहवानपि ।<br>
तत्क्रिया निष्क्रियस्योक्ता शृणु त्वं ब्रह्मराक्षस ॥ १०५ ॥</p>
<p>अयं जीवन्मुक्त इति परेर्लक्षितुमशक्यः । देहक्रियायां<br>
चाभिमानाभावाद्विदेहो निष्किर्यश्च जीवन्मुक्तः ॥ १०५ ॥</p>
<p>किमस्ति किं नास्ति लोके कोऽत्यन्तासम्भवी भवेत् ।<br>
एतावदुक्त्वा नृपते मोचय द्रुतमग्रजम् ॥ १०६ ॥</p>
<p>एतावत् चरमं प्रश्नत्रयम् ॥ १०६ ॥</p>
<p>दृगस्ति नास्ति वै दृश्यं व्यवहारो ह्यसम्भवी ।<br>
उक्तमेतद् ब्रह्मरक्षो मुञ्च मद्भ्रातरं द्रुतम् ॥ १०७ ॥</p>
<p>दृक्सामान्यचैतन्यम् । दृश्याभावादेव<br>
तद्विषयकव्यवहारस्यासम्भवित्वम् ॥ १०७ ॥</p>
<p>श्रुत्वैतदथ सन्तुष्टो मुमोच ब्रह्मराक्षसः ।<br>
रुक्माङ्गदं ततः पश्चादभवद् ब्राह्मणो हि सः ॥ १०८ ॥</p>
<p>एतत् प्रश्नोत्तरम् । सः ब्रह्मराक्षसः ॥ १०८ ॥</p>
<p>तेजस्विनं तपोमूर्तिं दृष्ट्वा ब्राह्मणरूपिणम् ।<br>
पप्रच्छतू राजसुतौ को भवानिति शङ्कितौ ॥ १०९ ॥</p>
<p>ब्रह्मरक्षसो ब्राह्मणरूपतां दृष्ट्वा शङ्कितौ संशयं प्राप्तौ ॥ १०९ ॥</p>
<p>प्। ४२१)</p>
<p>अथ प्राह ब्राह्मणाग्र्यः स्वं वृत्तं वै यथातथम् ।<br>
अहं पुरा ब्राह्मणस्तु मगधेष्वभिविश्रुतः [ख्, ग्: माग] ॥<br>
११० ॥</p>
<p>यथातथं [क्: यथातथं नास्ति] यथार्थभूतम् ।<br>
पाण्डित्यादिगुणैर्विश्रुतः ॥ ११० ॥</p>
<p>वसुमानिति विख्यातः सर्वशास्त्रविशारदः ।<br>
सभासु निर्जिता भूयो मया विद्याभिमानिना ॥ १११ ॥</p>
<p>विद्वांसः शतशो विप्रास्ततोऽत्यन्तसुगर्वितः ।<br>
कदाचिद् मगधेशस्य [ख्, ग्: माग] सभायामष्टकं मुनिम्<br>
॥ ११२ ॥</p>
<p>ततो विद्वज्जयात् ॥ ११२ ॥</p>
<p>परावरज्ञं संशान्तं वादार्थी सङ्गतोऽभवम् ।<br>
शुष्कतर्कैकनिपुण आत्मविद्याविचारणे ॥ ११३ ॥</p>
<p>परावरज्ञत्वादेव संशान्तम् । विचारेण सङ्गतो वादार्थं प्रत्युपस्थितः ॥<br>
११३ ॥</p>
<p>ततो मया स आक्षिप्तः केवलं तर्कयुक्तिभिः ।<br>
समाधानवचस्तस्य वह्वागमसुबृंहितम् ॥ ११४ ॥</p>
<p>सः अष्टकः ॥ ११४ ॥</p>
<p>दूषयित्वा तर्कजालैरधिक्षेपपरोऽभवम् ।<br>
अधिक्षिप्तोऽपि बहुधा मया राजसभागतः ॥ ११५ ॥</p>
<p>समाधानवचनमपि दूषयित्वा । अधिक्षेपः तिरस्कारः ॥ ११५ ॥</p>
<p>शान्तस्तूष्णीं बभूवाथ शिष्यस्तस्य महात्मनः ।<br>
काश्यपो मां क्रोधवशाच्च्छशाप नृपसंसदि ॥ ११६ ॥</p>
<p>अष्टकः शान्तः ॥ ११६ ॥</p>
<p>आचार्य मेऽधिक्षिपसि त्वमस्थाने द्विजाधम ।<br>
यतस्तस्माच्चिरं कालं ब्रह्मरक्षो भविष्यसि ॥ ११७ ॥</p>
<p>अस्थाने अधिक्षेपनिमित्ताभावेऽपि ॥ ११७ ॥</p>
<p>शप्त एवमहं तेन भीतोऽत्यन्तं तदा मुनिम् ।<br>
वेपमानः प्रणम्याशु चाष्टकं शरणं गतः ॥ ११८ ॥</p>
<p>वेपमानः शापभीत्या कम्पितः ॥ ११८ ॥</p>
<p>प्। ४२२)</p>
<p>मयि सोऽथ दयां चक्रे विरोधिन्यपि शान्तधीः ।<br>
शापस्यान्तं ददौ मह्यं तन्मे निगदतः शृणु ॥ ११९ ॥</p>
<p>अन्तं शापमोक्षावधि । तत् शापान्तम् ॥ ११९ ॥</p>
<p>प्रश्नांस्त्वया [क्: त्वयापि हि] मयि कृतान् प्रत्युक्तांश्च मया हि<br>
तान् ।<br>
स्थापितान् केवलैस्तर्कैर्यदैकः प्रतिवक्ष्यति ॥ १२० ॥</p>
<p>त्वया स्थापितान् दूषितोत्तरत्वेनानुत्तरीकृतान् । एको [क्, ख्: एवम्]<br>
विद्वान् ॥ १२० ॥</p>
<p>कश्चिद् विद्वांस्तदा शापाद्विमुक्तस्त्वं भविष्यसि ।<br>
तच्छापादद्य [क्: दथ] ते मुक्तश्चिराय नृपनन्दन ॥ १२१ ॥</p>
<p>तच्छापात् तादृशाष्टकशिष्यशापात् । ते त्वत्तः ॥ १२१ ॥</p>
<p>तत्त्वां मन्ये महात्मानं ज्ञातज्ञेयं नृषूत्तमम् ।<br>
इत्युक्तस्तेन विप्रेण विस्मितोऽभून्नृपात्मजः ॥ १२२ ॥</p>
<p>तत् तस्माद्धेतोः ॥ १२२ ॥</p>
<p>ततो भूयो नृपसुतोऽनुयुक्तस्तेन सर्वशः ।<br>
वसुमन्तं बोधयित्वा सम्यक् प्रागात् पुरं स्वकम् ॥ १२३ ॥</p>
<p>अनुयुक्तः पृष्टः । तेन ब्राह्मणेन सम्यक् पृष्टार्थान् बोधयित्वा ॥ १२३ ॥</p>
<p>प्रणम्य वसुमन्तं तं सहितो भ्रातृसैनिकैः ।<br>
एतत्ते सर्वमाख्यातं यत्पृष्टं भार्गव त्वया ॥ १२४ ॥</p>
<p>उपसंहरति - एतदिति ॥ १२४ ॥</p>
<p>इति श्रीत्रिपुरारहस्ये ज्ञानखण्डे राक्षओपाख्याने एकविंशोऽध्यायः ॥</p>
<p>इति श्रीत्रिपुरारहस्ये ज्ञानखण्डव्याख्यायां तात्पर्यदीपिकायाम्<br>
एकविंशोऽध्यायः ॥</p>
<p>प्। ४२३)</p>
<h2 id="२२">२२</h2>
<p>अथ द्वाविंशोऽध्यायः</p>
<p>श्रुत्वैवं राक्षसकथां रामो भृगुकुलोद्वहः [क्: द्भवः] ।<br>
पुनः पप्रच्छावधूतकुलेशं प्रश्रयाश्रयः ॥ १ ॥</p>
<p>अत्र रूपकपद्यैस्तु प्रोक्तं ज्ञानिविचेष्टितम् ।<br>
प्रोक्तं ज्ञानप्रक्रियायास्तत्त्वं चात्यन्तसङ्ग्रहात् ॥</p>
<p>भार्गवप्रश्नमवतारयति - श्रुत्वेति । प्रश्रयो विनयः ॥ १ ॥</p>
<p>भगवन् किं तेन पृष्टं शापमुक्तद्विजेन वै ।<br>
हेमाङ्गदेन किं प्रोक्तमेतन्मे कृपया वद ॥ २ ॥</p>
<p>कौतुक्यत्यन्तमत्राहं न तदल्पं भवेत् क्वचित् ।<br>
इति पृष्टः पुनः प्राह दत्तात्रेयो दयापरः ॥ ३ ॥</p>
<p>अत्र तत्संवादश्रवणे । तत्र हेतुः - न तदिति । राजकुमारेण<br>
महाविदुषोक्तं तादृशेन ब्राह्मणेन पृष्टं च नाल्पं क्वचिदपि<br>
भवेदित्यर्थः ॥ ३ ॥</p>
<p>राम तत्ते प्रवक्ष्यामि महार्थं तत्प्रभाषितम् ।<br>
ततः पप्रच्छ वसुमान् हेमाङ्गदमुपस्थितम् ॥ ४ ॥</p>
<p>तेन राजकुमारेण प्रतिभाषितम् उप समीपे स्थितम् ॥ ४ ॥</p>
<p>राजपुत्र किञ्चिदहं पृच्छामि त्वं समीरय ।<br>
अहमष्टकयोगीशात् तदज्ञासिषमादितः ॥ ५ ॥</p>
<p>तत् परात्मतत्त्वम् । अज्ञासिषं ज्ञातवान् । आदितः आदौ ॥ ५ ॥</p>
<p>भूयस्त्वदुक्त्या च सम्यग् विदितं [क्: विहितम्] परमं पदम् ।<br>
किन्तु ते ज्ञाततत्त्वस्य कथं स्थितिरियं भवेत् ॥ ६ ॥</p>
<p>ते तव । इयं मृगयादिव्यवहाररूपा ॥ ६ ॥</p>
<p>कथं ज्ञातसुविज्ञेयो व्यवहारपरायणः ।<br>
ध्वान्तप्रकाशयोर्यद्वत् स्थितिरेकत्र सम्भवेत् ॥ ७ ॥</p>
<p>किमत्र बाधकमिति चेदाह - कथमिति । व्यवहारपरायणः कथं भवेदिति<br>
शेषः । शास्त्रज्ञानामिव परतत्त्वज्ञानामपि भवेदिति चेन्नेत्याह -<br>
ध्वान्तेति । ध्वान्तप्रकाशयोरेकत्र स्थितिर्यद्वद्विरुद्धैव<br>
सम्भवेदेवमेतदपीत्यर्थः ॥ ७ ॥</p>
<p>प्। ४२४)</p>
<p>एतन्मे राजतनय ब्रूहि सम्यग् यथास्थितम् ।<br>
इत्यापृष्टः प्राह हेमाङ्गदस्तं ब्राह्मणोत्तमम् ॥ ८ ॥</p>
<p>एतद् ज्ञानिनि विरुद्धं व्यवहरणम् ॥ ८ ॥</p>
<p>ब्रह्मन् ते भ्रान्तिरद्यापि न सम्यक् प्रविनाशिता ।<br>
व्यवहारेण किं ज्ञानं बाध्यते स्वात्मसम्भवम् ॥ ९ ॥</p>
<p>प्रविनाशिता प्रविनष्टा । कुत इति चेदाह - व्यवहारेणेति । किं<br>
व्यवहारेणात्मस्वरूपभूतज्ञानस्य विरोधः उताज्ञाननाशकसोऽहमिति<br>
प्रत्यभिज्ञात्मकज्ञानविशेषस्य विरोध [विरोधो वेति इति वाघटितः<br>
सार्वत्रिकः पाठोऽनावश्यकः उत इत्यनेन गतार्थत्वात् ।] इति विकल्प्य नाद्य<br>
[क्: विकल्पः । नाद्य] इत्याह - किं ज्ञानं बाध्यत इति ।<br>
स्वात्मरूपेण सम्भवः स्थितिर्यस्य तत् । किमित्याक्षेपे [क्, ख्:<br>
क्षेपः] । न बाध्यत इत्यर्थः ॥ ९ ॥</p>
<p>व्यवहारवशाद् ज्ञानं बाध्यते चेत् [क्: च] ततः कथम् ।<br>
पुरुषार्थस्य लाभः स्यात् स्वाप्नज्ञानसमेन वै ॥ १० ॥</p>
<p>कुत एवमिति चेदाह - व्यवहारेति । व्यवहारेण स्वरूपभूतज्ञानस्य बाधे<br>
स्वाप्नज्ञानवत्तस्यासत्यत्वेन [क्: सत्त्वेन] तादृशेन स्वरूपेण<br>
युतस्य मुमुक्षोः स्वरूपनाशात् कस्य कथं मोक्षाख्यपुरुषार्थः स्यादिति<br>
भावः ॥ १० ॥</p>
<p>सर्वोऽपि व्यवहारोऽयं ज्ञानमाश्रित्य सम्भवेत् ।<br>
तज्ज्ञानं बाध्यते तेन कथं तन्मे समीरय ॥ ११ ॥</p>
<p>अथ च स्वरूपभूतज्ञानाश्रितत्वाद्व्यवहारस्य कथं<br>
ज्ञानबाधकत्वमित्याह - सर्व इति । तेन स्वमिश्रितव्यवहारेण । तद्<br>
व्यवहारस्य ज्ञानबाधकत्वम् ॥ ११ ॥</p>
<p>प्। ४२५)</p>
<p>ज्ञानं तदेव हि भवेद् यत्रेदं भासते जगत् ।<br>
सङ्कल्पाद् व्यवहारो हि ज्ञाने सर्वः [क्: सर्वम्] प्रकाशते ॥ १२ ॥</p>
<p>प्रतिबिम्बानां दर्पणवत् सर्वव्यवहाराश्रयं ज्ञानमेव<br>
स्वरूपभूतमित्याह - ज्ञानमिति ।<br>
द्वितीयस्याप्यज्ञाननाशकज्ञानविशेषस्य किं व्यवहारः स्वरूपनिवर्तको<br>
वाऽप्रामाण्यग्राहको वेति विकल्प्य स्वरूपस्य क्षणिकत्वान्निवर्तकानपेक्षणाद्<br>
द्वितीयं निरसितुमाह - सङ्कल्पादिति । स्वरूपभूते ज्ञाने ॥ १२ ॥</p>
<p>असङ्कल्पेन तद्रूपमनुलक्ष्य धिया सकृत् ।<br>
कृतार्थो बन्धनिर्मुक्तो भवतीति सुनिश्चयः ॥ १३ ॥</p>
<p>असङ्कल्पेनेति ।<br>
तत्तच्छब्दोल्लेखरूपसङ्कल्पाद्धानोपादानाद्याभासरूपव्यवहारेण<br>
[क्, ख्: स्वस्वरूप] तिरोहितमिव सम्पन्नं स्वस्वरूपं [ग्:<br>
स्वरूपम्] श्रवणादिना परोक्षत्वेन विदितं निदिधयसनरूपसङ्कल्पेन<br>
स्वतोऽनुभूय ततो धिया सकृदनुलक्ष्य सोऽहमिति सकृत्प्रत्यभिज्ञाय<br>
कृतार्थो भवति । तथा च<br>
सकृदनुलक्षणरूपप्रत्यभिज्ञानादविद्यानाशेन बन्धान्नितरां मुक्तत्वात्<br>
पुनरबाधितविकल्पानुदयेनाप्रामाण्यग्रहानुदयादिति भावः ॥ १३ ॥</p>
<p>तस्माद् ब्रह्मन्न ते प्रश्नः सम्मतोऽयं सुबुद्धिभिः ।<br>
पुनस्तं प्राह वसुमान् नृपसूनुं महाशयम् [ख्: शयः] ॥<br>
१४ ॥</p>
<p>तस्माद् व्यवहारेण बाधाभावस्य स्पष्टत्वात् । इति श्रुत्वा पुनः प्राह ॥ १४ ॥</p>
<p>सत्यं राजकुमारैतद् मयापीत्थं सुनिश्चितम् ।<br>
स्वरूपं निर्विकल्पं हि संवेदनमिहोच्यते ॥ १५ ॥</p>
<p>इत्थं त्वदुक्तरीत्या । तथापि व्यवहारे क्रियमाणे भ्रान्तिः स्यादेवेत्युपपादयति</p>
<ul>
<li>स्वरूपमिति ॥ १५ ॥</li>
</ul>
<p>सविकल्पत्वमापन्ने पुनर्भ्रान्तिः कुतो नहि ।<br>
विकल्प एव हि भ्रान्तिर्यथा रज्जौ भुजङ्गमः ॥ १६ ॥</p>
<p>पुनर्भ्रान्तिरिति । तत्तदाकारोल्लेखसङ्कल्पमन्तरा व्यवहारासम्भवेनाकारस्य<br>
स्वरूपेऽसतो विरुद्धस्यावभासमानत्वे सति भ्रान्तित्वं स्यादेवेत्यर्थः । स्वस्य<br>
ज्ञानात्मनो विरुद्धविकल्पस्वरूपतैव भ्रान्तिरित्याह - विकल्प इति । ततः<br>
किमिति चेदाह - यथेति । यथा रज्जुभुजङ्गोऽनर्थावह एवं<br>
विकल्पाभासोऽनर्थावह इति भावः ॥ १६ ॥</p>
<p>प्। ४२६)</p>
<p>शृणु ब्रह्मन् न जानासि भ्रमाभ्रमविनिर्णयम् ।<br>
गगनं [क्: गगने नीलिमा भाति] नीलमाभाति गगनं जानतामपि ॥<br>
१७ ॥</p>
<p>उत्तरमाह - शृण्विति । ज्ञाततत्त्वानां व्यवहारो न भ्रम इत्याह -<br>
शृण्विति (भ्रमेति) । एतदेवोदाहरणेन विशदयति - गगनमिति ।<br>
गगनं न नीलमिति जानतामपि ॥ १७ ॥</p>
<p>व्यवहारं च कुर्वन्ति नीलं नभ इति क्वचित् ।<br>
तावतैव तु तज्ज्ञानं न भ्रान्तिरभिधीयते ॥ १८ ॥</p>
<p>क्वचित् समये । तावता व्यवहारमात्रेण तज्ज्ञानं तेषां गगनतत्त्ववेदिनां<br>
[क्: गगनत्व] नीलं नभ इति ज्ञानम् ॥ १८ ॥</p>
<p>अतत्त्वज्ञे हि सा भ्रान्तिस्तत्त्वज्ञे सा प्रमैव हि ।<br>
हतप्रामाण्यजीवं तज्ज्ञानं मृतमहाहिवत् ॥ १९ ॥</p>
<p>अतत्त्वज्ञे गगनतत्त्वानभिज्ञे सा [क्, ख्: सा नास्ति] नीलं नभ इति<br>
प्रतीतिः । ननु कथमेकविधमेव ज्ञानं पुरुषभेदेन<br>
भ्रमप्रमोभयरूपमिति चेत्तयोरस्ति भेद इत्याह - हतेति । ज्ञानां हि<br>
प्रमाण्यं जीवभूतमस्ति यद्वशादर्थक्रियोदयः । यथा हि सर्पज्ञानं<br>
भयकम्पाद्यर्थक्रियां करोति । विरुद्धज्ञानेन नायं सर्प इत्यादिरूपेण<br>
सर्पज्ञानस्याप्रामाण्यग्रहे तस्य हतप्रामाण्यजीवत्वेन मृतसर्पवद् न<br>
भयाद्यर्थक्रियाकरत्वम् । एवं च गगनतत्त्वज्ञानां नीलं नभ इति<br>
ज्ञानस्य हतप्रामाण्यजीवस्यार्थक्रियाकारित्वाभावाद्<br>
गगनतत्त्वाज्ञज्ञानवैलक्षण्येन [ख्: तत्त्वज्ञ] न भ्रमत्वमिति ॥ १९<br>
॥</p>
<p>प्। ४२७)</p>
<p>दर्पणप्रतिबिम्बस्य व्यवहारः समो [क्: हारसमो] भवेत् ।<br>
अभिज्ञस्यानभिज्ञस्य चाप्यतोऽस्ति भिदा तयोः ॥ २० ॥</p>
<p>दर्पणेति । विदितगगनतत्त्वस्य नीलं नभ इति व्यवहारो यस्तस्य<br>
दर्पणप्रतिबिम्बगजेऽयं गज इत्यादिव्यवहारः समो भवेत् । अतो<br>
गगनाभिज्ञस्यानभिज्ञस्यापि [क्: नभिज्ञस्य नास्ति] नीलं नभ इति<br>
ज्ञानयोर्भेदोऽस्ति ॥ २० ॥</p>
<p>ज्ञस्य प्रमैव तज्ज्ञानमज्ञस्य [ग्: मन्यस्य] तु भ्रमात्मकम्<br>
।<br>
ज्ञानिनां ज्ञानमेव स्यात् सर्वोऽपि व्यवहारकः ॥ २१ ॥</p>
<p>ज्ञस्येति । गगनतत्त्वज्ञस्य प्रमैवेति भ्रमप्रयुक्तार्थक्रियाभवादिति भावः<br>
। तज्ज्ञानं नीलं नभ इति ज्ञानम् । दार्ष्टान्तिके योजयति - ज्ञानिनां<br>
ज्ञानमेवेति । प्रोक्तवद् हतप्रामाण्यजीवत्वान्नानर्थावहः [क्:<br>
नार्थावहः] सर्वोऽपि व्यवहार इति भावः ॥ २१ ॥</p>
<p>दर्पणप्रतिबिम्बानां व्यवहारेण सम्मितः ।<br>
अभिज्ञानामतो भूयो नहि भ्रान्तेः समुद्भवः ॥ २२ ॥</p>
<p>ज्ञानिव्यवहारो दर्पणप्रतिबिम्बव्यवहारतुल्य इत्याह - दर्पणेति । अतः<br>
तद्व्यवहारस्य बाधितत्वात् । भ्रान्तेरिति । ज्ञानिव्यवहारस्य<br>
ज्ञानमात्ररूपत्वेन न तस्य भ्रान्तित्वमिति भावः ॥ २२ ॥</p>
<p>केवलाज्ञानजनितं ज्ञानेन विनिवर्तते ।<br>
दोषेऽन जनितं कस्माद्विलीयेद् ज्ञानमात्रतः ॥ २३ ॥</p>
<p>ननु रज्ज्वज्ञानजातसर्पस्य तज्ज्ञानान्निवृत्तिवदद्वयात्माज्ञानाद्<br>
अवभासमानदृश्यस्याद्वयज्ञानात् [क्, ख्: दभास] कुतो न<br>
निवृत्तिरिति चेदाह - केवलेति । कस्माद्विलीयेदिति । विलीयेतेत्यर्थः । ज्ञानस्य<br>
तद्विलयकारणत्वाभाव इति तात्पर्यम् ॥ २३ ॥</p>
<p>अत एव तैमिरिकः पश्येद् [ख्: पश्यन्] जानन्नपि द्वयम् ।<br>
जगदाभास एषस्तु कर्मदोस्ऽसमुद्भवः ॥ २४ ॥</p>
<p>अत्रोदाहरणमाह - अत एवेति । जगदुद्भवे कोऽयं दोषः कारणमिति चेदाह<br>
कर्मेति ॥ २४ ॥</p>
<p>प्। ४२८)</p>
<p>तस्मादाकर्मविलयं व्यवहारो न लीयते ।<br>
समाप्ते कर्मणि ततः शिष्येदद्वयचिन्मयम् ॥ २५ ॥</p>
<p>तस्मात् ज्ञानमात्रेणाविनाश्यत्वात् [क्: मात्रेण वि] । कर्मणि समाप्ते<br>
फलदानेन प्रक्षीणे सति । जगदाभासरहितमद्वयचिन्मयमात्मरूपं शिष्येत् ।<br>
अज्ञानमूलकदेहाद्यहम्भावोद्भूतकर्ममूलकत्वाज्जगतः । अज्ञानस्य<br>
ज्ञानेन निवृत्तावपि प्रवृत्तकर्मविलयादेव जगतः स्वरूपतोऽनवभास इति<br>
तात्पर्यम् ॥ २५ ॥</p>
<p>तस्मान्नास्त्येव विज्ञानां [क्: विज्ञानम्] कदापि भ्रान्तिसम्भवः<br>
।<br>
इति श्रुत्वा पुनर्विप्रः पप्रच्छ नृपनन्दनम् ॥ २६ ॥</p>
<p>तस्माद् व्यवहारस्य ज्ञानमात्रत्वान्न [क्: हारज्ञान]<br>
भ्रान्तिसम्भवः । कर्मशेषाद्वैताभास इति श्रुत्वा ॥ २६ ॥</p>
<p>अहो नृपात्मज कथं ज्ञानिनां कर्म सम्भवेत् ।<br>
ज्ञानाग्निसंस्पर्शनेऽपि कर्मतूलः कथं स्थितः ॥ २७ ॥</p>
<p>ज्ञानिनां कथं कर्मशेष इत्याक्षिपति - अहो इति ॥ २७ ॥</p>
<p>अथाह हेमाङ्गदोऽपि विप्रं तं नृपनन्दनः ।<br>
ब्रह्मन् शृणु प्रवक्ष्यामि त्रिविधं कर्म ज्ञानिनाम् ॥ २८ ॥</p>
<p>अथ विप्रप्रश्नानन्तरम् । ज्ञानिनां सर्वेषां त्रिविधं कर्म समानं स्यादिति<br>
सम्बन्धः ॥ २८ ॥</p>
<p>सर्वेषां च समानं स्यादपक्वं पक्वमेव च ।<br>
हतोदितं चेति तत्र नश्येद् ज्ञानादमध्यमम् ॥ २९ ॥</p>
<p>तन्नामान्याह - अपक्वमिति । सञ्चितं प्रारब्धं क्रियमाणमिति त्रिविधं<br>
कर्म । तत्र तेषु मध्ये ज्ञानात् पक्वात्मकप्रारब्धकर्मणो मध्यमादन्यद्<br>
द्वयं नश्येत् ॥ २९ ॥</p>
<p>कर्मणां पाचकः कालो नियत्या नियतः स्थितः ।<br>
कालेन पाचितप्रायं पक्वं कर्म समीरितम् ॥ ३० ॥</p>
<p>एतेषां स्वरूपं विवेचयति - कर्मणामित्यादि । एतावता कालेनास्य कर्मणः<br>
पाको भवेदिति भगवत्सङ्कल्पात्मकनियतिनियमितः क्रमिकक्रिअयराशिरूपः<br>
कालः कर्मणां पाचकः । पाचितप्रायमिति । अत्यन्तपरिपाके हि युगपत् सर्वं<br>
फलप्रदोन्मुखमेव भवेदिति तात्पर्यम् ॥ ३० ॥</p>
<p>प्। ४२९)</p>
<p>अपाचितमपाक्वं स्याद् ज्ञानोत्पत्तेरनन्तरम् ।<br>
कृतं हतोदितं विद्धि ज्ञानाद्धतसमुद्भवात् ॥ ३१ ॥</p>
<p>अपाचितमिति । तत्पुरुषायुषा परिपाकानर्हमित्यर्थः । अनन्तरं कृतं कर्म ।<br>
नाम्नोऽन्वर्थतामाह - हतेति । ज्ञानाद्धतफलप्रदशक्तिमत्त्वेन<br>
समुद्भवादित्यर्थः ॥ ३१ ॥</p>
<p>तत्र पक्वं तु यत् कर्म तदारब्धमितीर्यते ।<br>
आवेगं मुक्तशरवत्तिष्ठत्येव फलप्रदम् ॥ ३२ ॥</p>
<p>तिष्ठत्येवेति । न ज्ञानेन नश्यतीति भावः ॥ ३२ ॥</p>
<p>तन्मूलको जगद्भासो ज्ञानस्य तारतम्यतः ।<br>
स्थितोऽपि भ्रान्तितुल्योऽपि न भ्रान्तिः फलभेदतः ॥ ३३ ॥</p>
<p>तन्मूलकः प्रारभ्दकर्ममूलकः । स जगदवभासो ज्ञानिनामुत्तमादीनां<br>
ज्ञानपरिपाकतुल्यतया स्थित इत्याह - ज्ञानस्येति । तारतम्यतः<br>
मन्दातिमन्दत्वादिरूपेण [क्, ख्: रूपेणाकुतो] । कुतो न भ्रान्तिरिति<br>
चेदाह - फलभेदत इति । अर्थक्रियाभेदादित्यर्थः ॥ ३३ ॥</p>
<p>जनयेत् तत्कालफलं मन्दज्ञानवतां स्फुटम् ।<br>
मध्यानामस्फुटं [ख्: मध्यानां च स्फुटम्] तच्च<br>
ज्ञानिनां फलभासनम् ॥ ३४ ॥</p>
<p>जगदवभासफलभेदमेव मन्दमध्यमोत्तमज्ञानिनां क्रमेणाह -<br>
जनयेदिति । जगदवभासः स्वकाले मन्दज्ञानिनां सुखादिरूपं फलं जनयेत्<br>
। मध्यानां ज्ञानिनां तत्फलभासनं जगद्भासकाले मन्दज्ञानिवदेवास्ति<br>
परन्तु तदस्फुटम् । मन्दसुषुप्तौ<br>
मशकदंशनमन्दमारुतजदुःखसुखसममिति [क्: सुखं सम]<br>
भावः ॥ ३४ ॥</p>
<p>उत्तमानां तु तत्कालफलं च स्पष्टभासनम् ।<br>
शशशृङ्गसमं ब्रह्मन् नहि तत्फलमुच्यते ॥ ३५ ॥</p>
<p>उत्तमज्ञानिनां तु जगद्भसनकाले सुखादिफलम् अन्यदृष्ट्या<br>
स्पष्टावभासनमपि स्वदृष्ट्या शशशृङ्गसमम् अतो न<br>
तत्फलमित्युच्यते ॥ ३५ ॥</p>
<p>प्। ४३०)</p>
<p>अज्ञानिनां कर्मफलं पुष्टं पूर्वानुसन्धितः ।<br>
पूर्वापरानुसन्धानात् [ख्: पूर्वोपपुष्ट] पोषितं तत्फलं तु<br>
तैः ॥ ३६ ॥</p>
<p>एवं ज्ञानिनां जगदाभासफलभेदं सामान्येनोक्त्वा विशेषेणैतदेव<br>
भूयो निरूपयितुमादावज्ञानिनां फलप्रकारमाह - अज्ञानिनामिति ।<br>
पूर्वानुसन्धितः पुष्टमित्यस्यैव विवरणम् - पूर्वेत्यादि । सुखागमनात्<br>
पूर्वमीदृशं सुखं मे भविष्यतीति तदुत्तरं चैवं सुखं<br>
मयानुभूतमिति च चिरमनुसन्धानात् पोषितं संस्काररूपेण<br>
रागाद्युत्पादकतेनान्तः स्थितं भवति ॥ ३६ ॥</p>
<p>ज्ञानिनां फलसन्धानं छिन्नमात्मानुसन्धितः ।<br>
अतो न पुष्टं मन्दानामारब्धजनितं फलम् ॥ ३७ ॥</p>
<p>मन्दानां ज्ञानिनां तत्फलस्यानुसन्धानं मध्ये मध्य<br>
आत्मानुसन्धितश्छिन्नं भवति । अतोऽज्ञानिनामिव न तत्पुष्टं भवति ॥ ३७ ॥</p>
<p>मध्यानां ज्ञानिनां तच्च फलं मन्दसुषुप्तिषु ।<br>
मशकादिकृतं दुःखमिव तत् सूक्ष्मतां गतम् ॥ ३८ ॥</p>
<p>सदा निरोधसमाधिमतां मध्यज्ञानिनां समाधिविश्लेषदशासु<br>
प्रारब्धफलं दुःखं सुखं वा सुषुप्तौ<br>
मशकमन्दमारुतकृतदुःखसुखवत् सूक्ष्मतां प्राप्तं भवति ॥ ३८ ॥</p>
<p>उत्तमज्ञानिनां तत्तु फलं पूर्णमपि [ख्: पूर्वमिति] स्थितम् ।<br>
दग्धरज्जुरिव भवेत् स्थितात्मज्ञानवैभवात् ॥ ३९ ॥</p>
<p>उत्तमज्ञानिनां बाह्यसमाधिमतामन्यदृष्ट्या एष सुखी दुःखीति<br>
व्यवहारयोग्यत्वेन पूर्णं स्थितमपि दृश्याभसफलं [क्:<br>
दृश्य] सुखादिदृष्ट्या दग्धरज्जुवद्भवेत् । कुत एवमिति चेदाह -<br>
स्थितेति । मध्यज्ञानिनः समाधिविश्लेषात् स्वरूपानुसन्धानं विच्छिद्यते<br>
उत्तमस्य तु सदानुसन्धानात्मज्ञानस्थितिमाहात्य्माद्दग्धरज्जुवद्भवेदिति<br>
भावः ॥ ३९ ॥</p>
<p>प्। ४३१)</p>
<p>यथा नाटकवृत्तेषु नरो वेषान्तरं गतः ।<br>
हृष्यन् विषीदंश्च भूयो नान्तर्विकृतिमाप्नुयात् ॥ ४० ॥</p>
<p>उत्तमज्ञानिनस्तत्सुखाद्यनुभवप्रकारं दर्शयति यथेति । वेषान्तरं<br>
स्त्रीवेषम् । पुत्रोद्भवभर्तृवियोगाद्यभिनयैः हृष्यन् विषीदन् ॥ ४० ॥</p>
<p>एवमेष स्थितज्ञानी सुपूर्णफलसङ्गतः ।<br>
न फलैः स्पृश्यते तस्मात्तत्फलं शशशृङ्गवत् ॥ ४१ ॥</p>
<p>लोकदृष्ट्या राज्यलाभपुत्रमरणादौ हृष्यन् खिद्यन्<br>
सुपूर्णफलसङ्गतोऽप्यन्तः सर्वस्य स्वात्ममात्रत्वदृढनिश्चयेन फलस्य<br>
द्वितीयस्याभावान्न तैः स्पृश्यते । फलसम्बन्धाभिमानवान्न भवतीति<br>
तात्पर्यम् ॥ ४१ ॥</p>
<p>अज्ञानिभिस्तु शुद्धात्मा नोपलक्षित एव हि ।<br>
अतो देहात्मभूतास्ते दृश्यसत्यविमर्शनाः ॥ ४२ ॥</p>
<p>अज्ञानिनां कुतः फलसम्बन्धाभिमान इति चेदात्मज्ञानाभावेन<br>
दृश्यसत्यत्वनिश्चयादित्याह - अज्ञानिभिरिति । देहात्मभूताः स्वात्मानं<br>
देहादिमयं मन्यमानाः दृश्ये सत्यत्वविमर्शनं येषां ते ॥ ४२ ॥</p>
<p>मन्दज्ञानिभिरात्मा तु विदितः शुद्धचिन्मयः ।<br>
जगच्चासत्यतो दृष्टं तथाप्यभ्यासमान्द्यतः ॥ ४३ ॥</p>
<p>मन्दज्ञानिनां कथं फलभोग इति चेन्मध्ये मध्ये<br>
स्वरूपानुसन्धानविस्मृत्या देहात्मभावप्राप्त्येत्याह - मन्देति ।<br>
विस्मृतौ निमित्तमाह - अभ्यासमान्द्यत इति ॥ ४३ ॥</p>
<p>प्राग्वासनाहृतज्ञानास्ते देहात्मप्रभासनम् ।<br>
जगतः सत्यताभासं मध्ये मध्ये समाययुः ॥ ४४ ॥</p>
<p>वासनया हृतं विच्छिन्नमनुसन्धानात्मकं ज्ञानं येषां ते<br>
मन्दज्ञानिनः । देहे आतन्त्वप्रभासनं जगतः सत्यताभासं च मध्ये<br>
मध्ये प्राग्वद् ज्ञानोत्पत्तेः पूर्वमिव समाययुः ॥ ४४ ॥</p>
<p>प्। ४३२)</p>
<p>भूयो ज्ञानवसनया [क्: वासना या] विधुन्वन्त्यसतीं दृशम् ।<br>
वासनैवं सत्यमिथ्याज्ञानयोश्च परस्परम् ॥ ४५ ॥</p>
<p>नन्वेतेषां भूयः संसारप्रसक्तिरिति चेदाह - भूय इति ।<br>
अभ्यस्तज्ञानवसनया प्रोद्बुद्धया । असतीं देहात्मत्वादिविषयाम् । वासना<br>
परस्परं मिलितेति सम्बन्धः ॥ ४५ ॥</p>
<p>मिलिता मन्दज्ञानिनामतो मध्ये फलं स्फुटम् ।<br>
समेऽपि वासने चैते नहि तुल्ये महीसुर ॥ ४६ ॥</p>
<p>मध्ये मिथ्याज्ञानवासनोद्बोधकाले । नन्वेवं वासनयोस्तुल्यत्वेन<br>
तज्ज्ञानं प्रतिबद्धं मोक्षासाधकं [क्, ख्: मोक्षसा] भवेदिति<br>
चेन्नेत्याह - समेऽपीति । समानानुवृत्तिके अपीत्यर्थः ॥ ४६ ॥</p>
<p>सत्यज्ञानवासनया बाध्यते वासनाऽपरा ।<br>
न च मिथयवासनया बाध्यते सत्यवासना ॥ ४७ ॥</p>
<p>कुतो न तुल्येति चेदज्ञानवासनाया बाधितत्वादित्याह - सत्येति । अपरा<br>
अविद्यावासना । सत्यवासनायाः प्रबलप्रमाणजातत्वेन मिथ्यावासनया न<br>
बाध इत्याह - न चेति ॥ ४७ ॥</p>
<p>मिथ्यावासनयाविष्टो विस्मृतः केवलां पराम् [क्, परः; ख्:<br>
परम्] ।<br>
ततो मिथ्यावासनां तु विनिश्चित्य भ्रमात्मिकाम् ॥ ४८ ॥</p>
<p>ननु मिथ्यावासनाया बाधितत्वे सत्यवासनानिवृत्तिः [क्, ख्: नाया<br>
निवृत्तिः] कथं मिथ्यावासनाकाल इति चेदाह - मिथ्येति ।<br>
अभ्यासाप्रकर्षान्मिथ्यावासनाऽनन्तजन्माभ्यस्ता बाधिताऽप्यनुवर्तते । ततः<br>
प्रारब्धोद्बोधेन केवलां परां वासनां विस्मृतः सन् मिथ्यावासनाविष्टो<br>
भवति । ततः प्राप्तां मिथ्यावासनां सत्यवासनाविष्टो भ्रान्तिरूपां निश्चित्य<br>
॥ ४८ ॥</p>
<p>विधूय वासनां सत्यामुपैति ब्राह्मणोत्तम ।<br>
ततो न बाधिता सत्यवासना भवति क्वचित् ॥ ४९ ॥</p>
<p>मिथ्यावासनां भ्रमात्मिकां निश्चित्य ततो विधूयेति सम्बन्धः । सत्यां<br>
वासनामुपैति सम्प्राप्नोति । ततो मिथ्यावासनाया भ्रान्तित्वनिश्चयात् ॥ ४९ ॥</p>
<p>प्। ४३३)</p>
<p>मध्यमस्य विस्मृतिर्नो न मिथ्याज्ञानमेव च ।<br>
अविस्मृतस्येच्छयैव मिथ्याज्ञानं क्वचिद्भवेत् ॥ ५० ॥</p>
<p>एवं मन्दज्ञानिनः स्थितिमुक्त्वा मध्यस्य स्थितिमाह - मध्यमस्येति ।<br>
सत्यवासनाविस्मृतिर्नो । मध्ये शारिरव्यवहारदशायां<br>
सत्यवासनामविस्मृतस्यैव स्वेच्छया व्यवहारोपयुक्तं मिथ्याज्ञानं<br>
भवेत् ॥ ५० ॥</p>
<p>सिद्धस्यैषा स्थितिः प्रोक्ता साधकस्योच्यते शृणु ।<br>
यथा यथा तत्परः स्यात्तथाऽविस्मृतिरुच्छ्रिता ॥ ५१ ॥</p>
<p>एवं सामान्यतो मध्यमस्य स्थितिमुक्त्वा तस्य सिद्धसाधकत्वेन द्वैविध्याद्<br>
द्वयोः क्रमेण स्थितिं वक्तुमाह - सिद्धस्येति । तत्परः<br>
समाध्यभ्यासपरः । उच्छ्रिता दृढाऽविस्मृतिः ॥ ५१ ॥</p>
<p>पूर्णस्य विस्मृतिर्नास्ति [ख्: च स्मृति] मिथ्याज्ञानं<br>
प्रयत्नतः ।<br>
उत्तमस्य पुनर्ब्रह्मन् समाधिव्यवहारयोः ॥ ५२ ॥</p>
<p>पूर्णस्य समाध्यभ्यासपारङ्गतस्य प्रयत्नतः स्वेच्छया ।<br>
उत्तमज्ञानिस्थितिमाह - उत्तमस्येति ॥ ५२ ॥</p>
<p>न भेदो लेशतोऽप्यस्ति यतोऽविस्मरणं सदा ।<br>
यः समाधिपरो मध्यस्तस्य याऽविस्मृतिः स्थिता ॥ ५३ ॥</p>
<p>स्थितेर्न भेदः । अत्र हेतुः - यत इति । नन्वेवं चेन्मध्यमोत्तमयोः को<br>
भेद इति चेदाह - य इति । नन्वेवं चेन्मध्यमोत्तमयोः को भेद इति चेदाह</p>
<ul>
<li>य इति । अविस्मृतिः ॥ ५३ ॥</li>
</ul>
<p>सेषन्म्लाना [क्: सैषा] भवेन्मिथ्याज्ञानभूमिषु भूसुर ।<br>
यस्तूत्तमोऽपि स्वाच्छन्द्यात् प्रारब्धवशतोऽपि वा ॥ ५४ ॥</p>
<p>सा अविस्मृतिः । मिथ्याज्ञानदशासु ईषन्म्लाना भवेत् व्यवहारदशासु<br>
सत्यवासना विच्छिन्नेव भवेदिति तात्पर्यम् । उत्तमस्य<br>
कदाप्यविस्मृतेरम्लानतेत्याह - यस्त्विति । स्वाच्छन्द्यात् स्वेच्छया<br>
प्रारब्धाद्वा समाध्यतत्परो व्यवहारपरः ।<br>
ताअप्यविस्मृतिरम्लानैवेत्यर्थः ॥ ५४ ॥</p>
<p>प्। ४३४)</p>
<p>समाध्यतत्परो भूयात् तस्याम्लानैव चास्मृतिः ।<br>
वस्तुतः शृणु भूदेव मध्यमोत्तमज्ञानिनाम् ॥ ५५ ॥</p>
<p>एवं मध्यमोत्तमयोः प्रारब्धाभ्युपगमेन तत्फलं प्रतिपाद्य सम्प्रति<br>
तयोर्न प्रारभ्द्मपीत्याह [क्, ख्: मित्याह] वस्तुत इति ॥ ५५ ॥</p>
<p>कर्म नैवास्ति [क्: मर्णैवास्ति] यत्किञ्चिद्यतस्ते पूर्णतां गताः ।<br>
संविदात्मातिरिक्तं यन्न ते पश्यन्ति किञ्चन ॥ ५६ ॥</p>
<p>यत्किञ्चित् प्रारभ्दं कर्मापि । पूर्णत्वं गतानां कुतो न प्रारब्धमिति चेदाह</p>
<ul>
<li>संविदिति । यत् यस्मात् । ते मध्यमा उत्तमाश्च [क्: उत्तमा नास्ति]<br>
संविदात्मातिरिक्तं न किञ्चन पश्यन्ति । अत्रेदं तात्पर्यम् -<br>
कर्मादृष्टं [क्, ख्: कर्मादृष्टफला] फलानुरोधेन कल्प्यते<br>
। ज्ञानिषु फलदर्शनाज्ज्ञानेन प्रारब्धानिवृत्त्यभ्युपगमः । तच्च फलं<br>
मन्दज्ञानिन्येव सम्भवतीति तस्यैव कल्पनीयं प्रारब्धं नान्ययोः । फलं<br>
च [क्, ख्: चैतदेव] तदेव भवति यत्सुखाद्यन्तःकरणारूढं<br>
स्वीयत्वेन भासेत । नहि मध्यमोत्तमयोरन्तःकरणारूढं तत्स्वीयत्वेन<br>
भातीति वक्तुं युक्तम् समाधौ सुखादेरत्यन्तमभानात् व्युत्थाने च<br>
प्रतिबिम्बानां दर्पणमात्रात्मत्ववद्दृश्यमात्रस्यानात्मनः [क्:<br>
मात्रात् सत्त्व] स्वात्मदृङ्मात्रत्वप्रतीतेरात्ममात्रत्वेन<br>
भासमानसुखादेः स्वीयत्वेनाभानात् । न च स्वात्मेत्वेनापि भासमानं<br>
सुखादि प्रारब्धनिमित्तकमेवेति वाच्यम् परकीयत्वेन भासमानसुखादेरपि<br>
भासमानत्वसामान्यात् स्वप्रारब्धमूलकत्वप्रसङ्गात् । नहि<br>
तत्परप्रारब्धमूलकमेवेति वक्तुं शक्यम् परैः स्वीयत्वेन<br>
ज्ञायमानसुखादेरेव तत्प्रारब्धनिमित्तकत्वात् स्वीयत्वेन ज्ञायमानस्य तस्य<br>
स्वं प्रत्येवं फलत्वात् परकीयत्वेन ज्ञायमानस्य तस्य सुख्यहमिति<br>
स्वसम्बन्धानुभवानिमित्तस्य घटादितुल्यत्वेन तं प्रत्यफलत्वाच्च<br>
[क्, ख्: प्राप्य फल] ।</li>
</ul>
<p>प्। ४३५)</p>
<p>अतस्तेषां फलभूतसुखाभावान्न प्रारब्धकल्पने प्रयोजनमिति ।<br>
मन्दज्ञानिनस्तु सर्वं संविन्मात्रमिति सत्यवासनाऽनुसन्धानविस्मरणेन<br>
व्यव्हारप्रसक्तौ तात्कालिकसुखादेः स्वीयत्वेन भानादस्ति<br>
प्रारब्धकल्पनप्रयोजनम् । ननु मन्दज्ञानिनां<br>
वास्तवस्वरूपानुसन्धानविच्छेदेन विपरीतप्रत्ययसम्भवे<br>
तद्विपरीतप्रत्ययैः प्रतिबद्धतज्ज्ञानस्य न पुरुषार्थसाधकत्वं साक्षादिति<br>
चेत् सत्यमेवैतदिति [क्, ख्: सत्यमेवं वै तदिति] केचिदाहुः ।<br>
तत्त्वविदस्तु सम्यग्ज्ञानसमकालमेवाज्ञाननिवृत्तेः स्वरूपावरणस्य<br>
नष्टत्वात् प्रारब्धनिमित्तकाज्ञानविक्षेपशक्तेरेव किञ्चित्कालमनुवृत्तिः ।<br>
फलप्रदानमात्रेण प्रारब्धे स्वत उपक्षीणे सति देहान्तरप्रापककर्माभावात्<br>
स्वरूपावरकाज्ञानान्तरोत्पत्तिनिमित्ताभावाच्च<br>
विकल्पोत्पादकान्तःकरणस्याप्यनिन्धनानलवन्नाशे देहान्तरासम्भवो<br>
ब्रह्मात्ममात्रपरिशेष इति मोक्षोऽवर्जनीय एव । यस्य तु विपरीतप्रत्ययेन<br>
ज्ञानं बाधितमेव भवेन्न तस्य सम्यग् ज्ञानम् किन्तु ज्ञानाभास एव । अत<br>
एव केवलज्ञानिजीवन्मुक्तयोर्भेदः शास्त्रोक्तः सङ्गच्छते । मन्दज्ञानिनः<br>
सदानुसन्धानाभावेनाऽन्तकाले यं यं वापि स्मरन् भावम् (भ० गी० ८।<br>
६) इति न्यायेन प्रारब्धनिमित्त्कविपरीतस्मरणेन देहान्तरप्रसङ्ग इत्यपि न<br>
मध्यमोत्तमज्ञानिनोरपि प्रारब्धनिमित्तकविपरीतभावनाया दुर्निवारत्वात्<br>
[क्, ख्: दुर्निवारत्वात् इत्यस्याग्रे यं यं वापीत्येतस्य<br>
ज्ञान्यतिरिक्तपरत्वात् । अज्ञानस्य ज्ञानसमकालनष्टत्वेन प्रारब्धक्षये<br>
इत्यधिकः पाठः ।] तर्योरफलीभूतसुखादेराकस्मिकत्ववारणाय<br>
कथञ्चित् प्रारब्धस्याभ्युपेयत्वात् । तयोर्न प्रारब्धमिति तु<br>
मन्दज्ञानिप्रारब्धविसदृशत्वादिति [क्, ख्: विपरीतसदृशत्वात्]<br>
योजनीयम् । यं यं [क्, ख्: यं यं … प्रारब्धक्षये नास्ति]<br>
वापीत्येतस्य ज्ञान्यतिरिक्तपरत्वात् । अज्ञानस्य ज्ञानसमकालनष्टत्वेन<br>
प्रारब्धक्षये मनसोऽपि [क्, ख्: न सोऽपि] नाशादन्तकाले ज्ञानिनो<br>
विपरीतस्मृत्यसम्भवात् । तथा च<br>
केवलज्ञानिजीवन्मुक्तयोर्दृष्टदुःखसत्त्वासत्वाभ्यां भेदो ज्ञेयः । अत<br>
एवोक्तम् - तीर्थे श्वपचगृहे वा नष्टस्मृतिरपि परित्यजन् देहम् ।<br>
ज्ञानसमकालमुक्तः कैवल्यं याति हतशोकः ॥ (प० सा० ८३) इति । तथा</p>
<ul>
<li>एकवारं प्रमाणेन शास्त्राद्वा गुरुवाक्यातः । ज्ञाते [क्: इति]<br>
शिवत्वे सर्वस्थे प्रतिपत्त्या दृढात्मना ॥ करणेन [क्, ख्:<br>
कारणेन] नास्ति कृत्यं क्वापि भावनयापि वा [क्, ख्, ग्:<br>
च] ॥ (शि० दृ० ७।५-६) इति ॥ ५६ ॥</li>
</ul>
<p>प्। ४३६)</p>
<p>कर्म शेषं कथं शिष्येद् यतः सर्वं चिदग्निना ।<br>
भस्मीऋतमतस्तेषां न किञ्चित् परिशिष्यते ॥ ५७ ॥</p>
<p>सर्वस्य संविदात्मानतिरेकदर्शनाद् मध्यमोत्तमानां मन्दज्ञानिवत्<br>
शेषं [क्, ख्: शेषकर्मारब्ध] कर्म प्रारब्धरूपं न<br>
शिष्यतीत्याह - कर्मेति । सर्वं द्वैतम् । न किञ्चित् कर्म ॥ ५७ ॥</p>
<p>ऐन्द्रजालिककर्मेव त्वितरैरेव दृश्यते ।<br>
शृणु ब्रह्मन् रहस्यं ते प्रवक्ष्यामि समासतः ॥ ५८ ॥</p>
<p>ननूत्तमज्ञानिनां हर्षविषादादिप्रारब्धफलकार्यं दृश्यत इति चेदाह</p>
<ul>
<li>ऐन्द्रेति । ऐन्द्रजालिकस्य यत्कर्म स्वशिरश्छेदादिरूपं तद्यथेतरैरेव<br>
दृशय्ते स्वेन न दृश्यते एवमस्य हर्षादिकमिति भावः । ज्ञानिनां<br>
शिवतुल्यत्वान्न कर्मेत्याह - शृण्विति ॥ ५८ ॥</li>
</ul>
<p>शिवस्य या दृशिः सैव ज्ञानिनां दृष्टिरुच्यते ।<br>
नास्ति भेदो लेशतोऽपि सत्यमेतन्न संशयः ॥ ५९ ॥</p>
<p>दृशिः [क्: दृशिः नास्ति] शुद्धचिदात्मकस्वात्ममात्ररूपा । अतो न<br>
प्रारब्धशेष इति भावः ॥ ५९ ॥</p>
<p>प्। ४३७)</p>
<p>तस्मान्न किञ्चित् कर्मापि ज्ञानिनामनुवर्तते ।<br>
इति श्रुत्वा स वसुमान् हेमाङ्गदनिरूपितम् ॥ ६० ॥</p>
<p>किञ्चित् । ज्ञानिनां मध्यमोत्तमानाम् । इति राजकुमारोक्तं सर्वम् ॥ ६० ॥</p>
<p>सर्वसन्देहनिर्मुक्तो विज्ञानविशदाशयः ।<br>
पूजितो राजपुत्राद्यैः स्वं स्थानं प्रत्यपद्यत ॥ ६१ ॥</p>
<p>प्राप्तौ स्वनगरं राजपुत्रावपि ततः परम् ।<br>
एवं श्रुत्वा पुना रामः पप्रच्छात्रिसुतं मुनिम् ॥ ६२ ॥</p>
<p>श्रुतमेतद्धि विज्ञानं गुरो त्वन्मुखनिर्गतम् ।<br>
विनष्टो मम सन्देहो विदितं तन्महत्पदम् ॥ ६३ ॥</p>
<p>तन्महत्पदं शुद्धचिदद्वयात्मरूपम् ॥ ६३ ॥</p>
<p>सर्वानुस्यूतसंवित्तिमात्रात्मा भाति सर्वतः ।<br>
तथापि भवता प्रोक्तमादितः सर्वमेव तु ॥ ६४ ॥</p>
<p>स्वानुभवमेवाह - सर्वेति । सर्वेषु वेद्याकारपरिच्छिन्नज्ञानेषु<br>
यानुस्यूता संवित्तिः शुद्धचिद्रूपा तन्मात्ररूपो ममात्मा सर्वतो बहिरन्तश्च<br>
भाति । यद्यप्यहं कृतकृत्यः तथापि प्रोक्तार्थस्याविस्मर्तव्यत्वेन<br>
प्रोक्ताखिलार्थं सङ्क्षेपेण ब्रूहीति पृच्छति - तथापीति ॥ ६४ ॥</p>
<p>सङ्क्षेपेण पुनर्ब्रूहि विज्ञानं सारवत्तरम् ।<br>
यावद्धारयितव्यं मे गुरो सर्वात्मना मया ॥ ६५ ॥</p>
<p>मे सर्वात्मना यावद्धारयितव्यं तावद् ब्रूहि ॥ ६५ ॥</p>
<p>इत्यापृष्टः स रामेण पुनः प्राहात्रिनन्दनः ।<br>
शृणु राम प्रवक्ष्यामि सर्वसारतमं पुनः ॥ ६६ ॥</p>
<p>सर्वस्य प्रोक्तस्य सारतमम् ॥ ६६ ॥</p>
<p>या चितिः परमेशानी पूर्णाहन्तामयी परा ।<br>
सा स्वातन्त्र्याभिधमायाशक्तिमाहात्म्यतः सदा ॥ ६७ ॥</p>
<p>या त्वया स्वात्मत्वेनानुभूयमाना परमेशानी सर्वाधिकेशनशीला ।<br>
परमस्वातन्त्र्ययुतेति भावः । किं तत् स्वातन्त्र्यमिति चेदाह -<br>
पूर्णाहन्तामयीति । चितेर्हि जडवैलक्षण्याय कश्चन धर्मोऽवश्यमभ्युपेयः<br>
। स च स्वरूपस्फूर्तिरेव । स्फूर्तिश्च द्विविधा लोकसिद्धा - अहमिति<br>
[क्, ख्: अहमिदमिति] इदमिति च । तत्रेदमिति स्फूर्तेः परतन्त्रत्वेन<br>
परापेक्षायामनवस्थादिप्रसक्त्या चितेरहमित्येव स्फूर्तिर्वाच्या । सा<br>
चाहंस्फूर्तिदेहादावपूर्णा कालादिपरिच्छेदात् [क्: कला] । इयं<br>
त्वखिलकालादिस्वरूपसाधनभूतचिति विश्रान्तेति पूर्णा । अतः<br>
पूर्णाहन्तेत्युच्यते । स्वरूपानतिरिक्ता सेति तन्मयीत्युच्यते । अखण्डरूपाया एव<br>
चितेरुपदेशावसरे एवं विभज्य कथनं स्वरूपपरिचयाय । अत एव परा<br>
अनुत्तरा । परचितेर्यत् स्वातिरिक्ते दृश्ये विश्रमः [क्: विश्रामः]<br>
साऽहन्ता । सा च देहादिविश्रान्ता परिच्छिन्नेत्युच्यते । देहादिव्यावृत्तशुद्धचिति<br>
विश्रान्ता पूर्णाहन्तेत्युच्यते । एवंविधा सा चितिः<br>
स्वातन्त्र्याभिधमायाशक्तिमाहात्म्यतः पूर्णाहन्तैव सृष्ट्यादौ<br>
सिसृक्षोरिच्छात्मिका स्वातन्त्र्यमिति सृष्टिकाले कर्तुः क्रियात्मिका मायेति चोच्यते<br>
। प्रकृते [क्: न तु] क्रिया हि न [क्: क्रियाहीन] परिस्पन्दरूपा<br>
परिणामरूपा वा किन्तु दर्पणप्रतिबिम्बावभासवद(व)भासरूपा ।<br>
एवं च पूर्णाहन्ता स्वातन्त्र्यं मायेति ज्ञानेच्छाक्रियात्मकशक्तित्रयमुक्तम्<br>
। मायाशक्तेर्माहात्म्यं महित्वमुच्छूनता । ततो जगदवभासयेदित्यन्वयः ।<br>
सदेति पूर्णाहन्तायाः स्वरूपभूतत्वेन जगदवभासस्य कालपरिच्छेदो नास्तीति<br>
भावः । अत एवोक्तम् - सदा सृष्टिविन्होदाय (शि० स्तो० २०।९) इत्यादि ॥<br>
६७ ॥</p>
<p>प्। ४३८)</p>
<p>जगदाभासयेद् नूनं दुर्घटैकविधायिनः ।<br>
प्रतिबिम्बवदादर्शे तत्प्रकारं शृणु क्रमात् ॥ ६८ ॥</p>
<p>दुर्घटैकविधायिनो माहात्म्यत इति सम्बन्धः । दुर्घटस्यैकमसहायं<br>
यद्विधानकर्तृ तस्मादित्यर्थः । एवं जगदवभासनकालेऽपि<br>
स्वस्याद्वैतचिन्मात्रत्वं न प्रतिहतं भवतीत्येतद् दृष्टान्तद्वाराह -<br>
प्रतिबिम्बेति । तत्प्रकारं जगदवभासनप्रकारम् । क्रमात् कार्यकारणक्रमात् ॥<br>
६८ ॥</p>
<p>प्। ४३९)</p>
<p>या सा परा चितिः पूर्णा पूर्णाहम्भावबृंहिता ।<br>
स्वातन्त्र्यवशतः स्वात्मरूपं द्वेधाऽवभासयत् ॥ ६९ ॥</p>
<p>या सा अनुपदं निरूपिता । पूर्णाहम्भावेनापरिच्छिन्नस्वरूपस्फूर्त्या<br>
वृंहिता निर्भरा स्फूर्त्यैकघनेति [क्: स्फूर्त्येक] यावत् ।<br>
स्वात्मरूपं चित्स्फूर्तिघनम् ॥ ६९ ॥</p>
<p>तत्रैकांशेऽप्यहम्भावोऽपूर्ण आभासितो यदा ।<br>
तदा द्वितीयभागस्तदहम्भावविनिर्गतः ॥ ७० ॥</p>
<p>द्विविधतामेवाह - तत्रेति । स्वरूपे इत्यर्थः । अंशद्वयमवभास्य<br>
एकांशेऽपूर्णाहम्भावोऽपि यदाऽवभासितः तदा यो द्वितीयभागः<br>
स्वेतरभाग[क्, ख्: स्वेतरभागः नास्ति]<br>
स्तदहम्भावात्तस्मादपूर्णाख्यादपूर्णाहम्भावाद्विनिर्गतोऽभवत् [क्:<br>
भवेत्] । अपिना स्वरूपभूतपूर्णाहन्ताया इयमन्येति सूचितम् । अत एव<br>
स्वरूपलोपो नास्तीति ज्ञेयम् । स्वात्मन्यंशद्वयमवभास्य तत्रैकांशे<br>
परिच्छिन्नाहम्भावावभासनएनेतरांशमहम्भावानाक्रान्तमवभासयद्<br>
इति भावः ॥ ७० ॥</p>
<p>बाह्यमव्यक्तमभवत् तद्दृष्ट्यैव भृगूद्वह ।<br>
अपूर्णाहम्भावयुत एष प्रोक्तः सदाशिवः ॥ ७१ ॥</p>
<p>योऽयमंशोऽहम्भावानाक्रान्तः स बाह्यपदार्थरूपमव्यक्तमभवत्<br>
[क्, ख्: मेव भवेत्] । अंशद्वयादिबाह्यपर्यन्तविकल्पावभासः<br>
सर्वोऽपि परिच्छिन्नाहम्भावाक्रान्तचिदंशदृष्ट्यैव न तु<br>
पूर्णचिद्दृष्ट्येत्याह - तद्दृष्ट्यैवेति । एष<br>
परिच्छिन्नाहम्भावयुतचिदम्श एव सदाशिव इत्युक्तः यमौपनिषदा<br>
ईश्वरं प्राहुः ॥ ७१ ॥</p>
<p>स तमव्यक्तभागं तु पश्यन् भिन्नमपि स्वतः ।</p>
<p>सः सदाशिवः । स्वतः स्वस्मात् । भिन्नं पश्यन्नपि । अहमेतदिति सदा<br>
अनुसन्धिपरोऽभिमानपरोऽभवदिति [क्, ख्: अभिमानपरो नास्ति]<br>
शेषः । औपनिषदास्त्वेतमव्यक्तभागमेवाविद्यामायादिशब्दैर्व्यवहरन्ति ।<br>
यथास्मद्देहे विभेदेन भासमानेऽप्यहम्भावादस्माकं<br>
स्वामित्वमेवमस्याव्यक्त इति ज्ञेयम् ॥ ७२ ॥</p>
<p>प्। ४४०)</p>
<p>स एव भूयः स्वातन्त्र्यात् सिसृक्षुर्विविधं जगत् ।<br>
अव्यक्तमात्मनो देहमेतदेवाहमास्थितः ॥ ७३ ॥</p>
<p>स एव सदाशिव एव । स्वातन्त्र्यात् स्वाहम्भावरूपात् । अव्यक्तरूपमात्मदेहं<br>
दृष्ट्वेति शेषः । एतदेवाव्यक्तरूप एवाहमास्थित इत्येवं यदानुसन्धानपर<br>
इति सम्बन्धः ॥ ७३ ॥</p>
<p>इत्येवमनुसन्धानपर ईश्वर आबभौ ।<br>
अव्यक्तमभिमानेनाविष्ट ईश्वर एव तु ॥ ७४ ॥</p>
<p>तदा सदाशिव एवेश्वर आबभौ । अहमेतदिति चित्प्राधान्येनानुसन्धिपरः<br>
सदाशिवः एतदहमित्यव्यक्तप्राधान्यानुसन्धिपर ईश्वर इति भावः ।<br>
अव्यक्तमहमित्यभिमानेनाविष्ट ईश्वर एव त्रिधाऽभवदिति सम्बन्धः ॥ ७४ ॥</p>
<p>त्रिधा समभवद् रुद्रहरिद्रुहिणरूपतः ।<br>
दृष्टृदृश्याहाराशिसमुदायावभासकाः [क्: भासकः] ॥<br>
७५ ॥</p>
<p>तत्रेश्वरः स्वस्वातन्त्र्यादव्यक्तं तमःसत्त्वरजोगुणैर्बहुविधमाभास्य<br>
तत्तद्गुणपरिच्छिन्नाव्यक्तांशेष्वसङ्ख्यातेषु<br>
परिच्छिन्नाहन्तारूपाभिमानेन रुद्रहरिन्द्रुहिणरूपेण त्रिधा राशित्रयरूपेण<br>
समभवत् । त्रयाणां सृष्टिस्थितिसंहारक्रिया आह - द्रष्ट्रिति ।<br>
महाराशिर्ब्रह्माण्डम् । तदनेकत्वाभिप्रायेण - समुदाय इति ।<br>
उत्पत्त्यवभासकाः ॥ ७५ ॥</p>
<p>विधयो विविधा आसंस्तथा तद्रूपसंस्थिताः ।<br>
बहवो हरयोऽप्यासंस्तत्संहारपरायणाः ॥ ७६ ॥</p>
<p>तद्रूपसंस्थिता अण्डानां रूपं संस्थितं येभ्यः । स्थितिकर्तार इति यावत् ।<br>
संहारपरायणा रुद्रा आसन्निति सम्बन्धः ॥ ७६ ॥</p>
<p>प्। ४४१)</p>
<p>अनेकशोऽभवन् रुद्रा एवमेष जगद्विधिः ।<br>
एवंविधं जगत्तत्त्वं दर्पणप्रतिबिम्बवत् ॥ ७७ ॥</p>
<p>अनेकशो रुद्रा आसन्नित्यर्थः । अत्राण्डानामनन्तत्वेन ब्रह्मादीनामनन्तत्वं<br>
ज्ञेयम् । जगतो विधिर्विधानम् । एवं प्रोक्तवत् । एवंविधमपि जगत्तत्वं<br>
परचितेरव्यतिरिक्तमेवेत्याह [क्: परा] - दर्पणेति ॥ ७७ ॥</p>
<p>भासते केवलं राम नहि जातं तु किञ्चन ।<br>
परा चितिः प्रपूर्णाहम्भावरूपैव सर्वदा ॥ ७८ ॥</p>
<p>एवमवभासनमेव जगदुत्पत्त्यादि न तस्यारम्भः परिणामो वेत्याह -<br>
भासत इति एवमवभासनमात्रसारत्वाज्जगदवभासनेऽपि परचितेः [क्:<br>
परा] स्वरूपादप्रच्युतिमाह - परा चितिरिति ॥ ७८ ॥</p>
<p>स्थिताप्यनेका सम्पूर्णाहम्भावपरिबृंहिता ।<br>
यथा त्वं राम सर्वस्मिन् देहेऽहम्भावबृंहितः ॥ ७९ ॥</p>
<p>वस्तुतः सदाशिवादिकृम्यन्तानां<br>
तन्मात्ररूपत्वादनन्तपरिच्छिन्नाहम्भावपूर्णापि सेत्याह - स्थितेति ।<br>
रूपैव स्थितापीति सम्बन्धः । एतदेव सदृष्टान्तमुपपादयति - यथेति ॥ ७९<br>
॥</p>
<p>पृथग् नेत्राद्यहम्भावैरपि तत्तत्क्रियापरः ।<br>
एवमेव परा संवित् पूर्णाहन्तासमाश्रया ॥ ८० ॥</p>
<p>यथा त्वमखिलदेहव्याप्ताहम्भाववानपि<br>
रूपादिग्राहकनेत्रादितत्तदेकदेशाहन्तासमुदायवान् एवमेव सा परा संविदिति<br>
॥ ८० ॥</p>
<p>सदाशिवादिस्तम्बान्ताऽपूर्णाहन्ताश्रयापि वै ।<br>
वस्तुतः सैव परमा चितिरेवं हि भासिनी ॥ ८१ ॥</p>
<p>वस्तुत इति । वस्तुतः सा परसंविदेव<br>
पूर्णाहन्तापरिच्छिन्नाहन्तासदाशिवादिरूपेऽनवभासिनीत्यर्थः ॥ ८१ ॥</p>
<p>देहाहम्भावरूपस्त्वं स्वतो रूपरसादिकम् ।<br>
ग्रहीतुमसमर्थोऽपि चाक्षतादात्म्यमेत्य तु ॥ ८२ ॥</p>
<p>अधुना सर्वज्ञत्वं सर्वकर्तृत्वं सदाशिवस्य शुद्धपरचितेर्वस्तुतो न<br>
कर्तृत्वादिकमिति सदृष्टान्तं क्रमेणाह - देहेति । स्वतः<br>
चक्षुरादितादात्म्यमप्राप्य अक्षतादात्म्यमिन्द्रियतादात्म्यमेत्य सर्वं<br>
गृह्णासीति सम्बन्धः ॥ ८२ ॥</p>
<p>प्। ४४२)</p>
<p>सर्वं गृह्णासि सततमेवं देवः सदाशिवः ।<br>
स्वतः सर्वाभेदमयो ब्रह्मादिस्तम्बराशिषु ॥ ८३ ॥</p>
<p>दार्ष्टान्तिके योजयति - एवमिति । सर्वान्तर्यामित्वेन सर्वाभेदमयः ॥ ८३ ॥</p>
<p>अन्तस्तादात्म्यमापन्नो [क्: अतः] जानाति च करोति च ।<br>
यथा ते निर्विकल्पं तु रूपं सर्वाश्रयं हि सत् ॥ ८४ ॥</p>
<p>सर्वं जानाति करोति च । यथेति । दर्पणस्थानीयं तव निर्विकल्पं<br>
शुद्धचिद्रूपं प्रतिबिम्बस्थानीयं देहेन्द्रियाद्यखिलाश्रयं सदपि ॥ ८४ ॥</p>
<p>न किञ्चिदपि जानाति करोति च भृगुद्वह ।<br>
एवमेव परा संवित् सर्वलोकसमाश्रया ॥ ८५ ॥</p>
<p>न किञ्चिज्जानाति करोति च । ज्ञेयकार्ययोर्वस्तुतः स्वात्ममात्रत्वादिति भावः ।<br>
दार्ष्टान्तिके सङ्गमयति - एवमिति ॥ ८५ ॥</p>
<p>भेदलेशमपि क्वापि न जानाति करोति च ।<br>
एतावज्जागतं सर्वं तस्यामेवावभासते ॥ ८६ ॥</p>
<p>क्वापि काले । कुत एवमिति चेत् ? ज्ञेयकार्ययोस्तन्मात्ररूपत्वादित्याह -<br>
एतावदिति ॥ ८६ ॥</p>
<p>तत्स्वातन्त्र्यात् [ख्: स्वस्वा] प्रभूतं [क्: तश्च] च<br>
दर्पणप्रतिबिम्बवत् ।<br>
जगतो भासनं सर्वं तस्या एवावभासनम् ॥ ८७ ॥</p>
<p>अवभासनं भवनं च दर्पणे स्वशक्त्या प्रतिबिम्बानामिव परचिति<br>
[क्, ख्: पराचितिः] स्वस्वातन्त्र्येण जगत इत्याह - तत्स्वातन्त्र्यादिति<br>
। अवभासते प्रभूतं चेति सम्बन्धः । अवभासनं प्रकर्षेण । सर्वं [ग्:<br>
सत्त्वम्] च तदधीनमिति भावः । अत एवाह - जगत इति । तस्याः परचितेः ॥<br>
८७ ॥</p>
<p>प्। ४४३)</p>
<p>यथादर्शाभास एव [क्, ख्: एष] प्रतिबिम्बावभासनम् ।<br>
अत्र त्वमहमन्ये च द्रष्टारो दृङ्मयाः खलु ॥ ८८ ॥</p>
<p>दृश्यवद्द्रष्टृणामपि तन्मात्रतामाह - अत्रेति । जगतीत्यर्थः ॥ ८८ ॥</p>
<p>दृश्यासम्मेलने शुद्धचितिरेव न चेतरत् ।<br>
घटादिदर्पणो यद्वद् घटादीनामसङ्गमे ॥ ८९ ॥</p>
<p>ये दृङ्मया भासन्ते तेषां स्वरूपं दृश्यस्यासम्मेलनेऽनवभासे सति<br>
शुद्धा परा चितिरेव । एतद् दृष्टान्तद्वारोपपादयति - घटेति ।<br>
घटादिप्रतिबिम्बपरिच्छिन्नदर्पणांशः ॥ ८९ ॥</p>
<p>शुद्धदर्पणमात्रः स्याद्विभेदः प्रतिबिम्बतः ।<br>
एवं विकल्पसम्भूतदृश्याभासप्रमार्जने ॥ ९० ॥</p>
<p>प्रतिबिम्बकालेऽपि भेदः [क्: भेदप्रति] प्रतिबिम्बरूपौपाधिक इत्याह ##-</p>
<p>शेषिता परमा संविदद्वितीयस्वरूपिणी ।<br>
महानन्दघना चैषा दुःखलेशविवर्जनात् ॥ ९१ ॥</p>
<p>सङ्कल्पेन भासमानदृश्यस्यानुल्लेखेन प्रमार्जने कृते सति शेषिता<br>
अनुल्लेखसाक्षित्वेन स्थिता स्वात्मसंविदद्वितीयस्वरूपिणी परसंविदेव ।<br>
तद्रूपस्य पुरुषार्थत्वसिद्धये सुखरूपतामाह - महानन्देति ।<br>
महताऽपरिच्छिन्नेनानन्देन घना निबिडा । अखण्डानन्दरूपेति यावत् । कुत<br>
एवमिति चेदाह - दुःखेति । दुःखस्यौपाधिकत्वेन वस्तुतः स्वरूपे<br>
तदभावादखण्डानन्दरूपता ॥ ९१ ॥</p>
<p>सर्वानन्दघनाकारा यतः सर्वैरभीप्सिता ।<br>
सुखमात्मस्वरूपं स्यात् सर्वैर्यस्मादभीप्सितम् ॥ ९२ ॥</p>
<p>सर्वेति । सर्वेषां प्राणिनां ये आनन्दा विषयाभिव्यक्त्याऽवभासमानाः<br>
तैर्घनो निबिड आकारः स्वरूपं यस्याः सा ।<br>
सर्वैरनुभूयमानानन्दमात्रस्वरूपेति यावत् । एवमेवैतदिति हेतुप्रदर्शनेन<br>
सम्भावयति - यत इति [क्, ख्: यत इति नास्ति] । आत्मा<br>
आनन्दैकरूपः सर्वाभीप्सितत्वात् स्त्रीसुखवदिति प्रयोगः । ननु सर्वाभीप्सितं<br>
सुखं भोग्यम् । तत्कथं भोक्तृरूपं स्यादित्याक्षेपपरिजिहीर्षयाह -<br>
सुखमिति । आत्मस्वरूपमेव सुखं भवेत् सर्वाभीप्स्तितत्वात् यन्नैवं तन्नैवम्<br>
यथा दुःखमिति प्रयोगः ॥ ९२ ॥</p>
<p>प्। ४४४)</p>
<p>यदर्थो देहादिभावो यन्न कस्यापि नेप्सितम् ।<br>
यस्यैव लेशो विषयानन्द इत्यभिधीयते ॥ ९३ ॥</p>
<p>नन्वेष हेतुर्देहस्त्रीधनादिष्वीप्सितेषु [ग्: ईप्सितेषु नास्ति] व्यभिचरित<br>
इत्याशङ्कां शमयन्नाह - यदर्थ इति । देहादेर्मुख्येप्सितत्वाभावः<br>
[क्, ख्: देहादेर्देहमुखेय्] । यतो हि देहाद्यमात्मसुखार्थमीप्सितम्<br>
। एवं [ख्, ग्: अत एव] स्वर्गादिसुखार्थिनामनशनादिना<br>
देहादित्याग उपपद्यते । अत एव आत्मस्वरूपं कथञ्चिदपि कदाचिदप्यनीप्सितं<br>
नेत्याह - यदिति । आत्मस्वरूपमित्यर्थः । अत आत्मैव मुख्येप्सितत्वात्<br>
सुखात्मक इति भावः । ननु स्त्रीसुखादेः स्पष्टं<br>
भोग्यत्वानुभवात्तदतिरिक्तसुखस्याप्रामाणिकत्वान्नात्मनः सुखरूपतेति<br>
चेदाह - यस्यैवेति । यस्यात्मानन्दस्य लेश एव विषयानन्द<br>
इत्यागमेष्वभिधीयत इत्यर्थः । यथा गगनस्य निष्क्रियस्य<br>
घटादिपरिच्छिन्नांशे औपाधिकी क्रियोपलभ्यते यथा च चिदात्मनोऽवेद्यस्य<br>
दृश्यपरिच्छेदेनौपाधिकं वेद्यत्वम् एवं सुखस्य<br>
परिच्छेदनिमित्तमौपाधिकं भोग्यत्वमिति भावः ॥ ९३ ॥</p>
<p>स एव भारहानादौ सुषुप्तौ चावभासते ।<br>
चिदेव् स्पृहणीयत्वादानन्द इति प्रोच्यते ॥ ९४ ॥</p>
<p>नन्वात्मनः सुखार्थित्वमेव न सुखरूपता<br>
प्रमाणाभावादित्याशङ्कामपोहितुमाह - स एवेति । स्वरूपभूतानन्द<br>
एव । भारस्य हानं त्यागः । आदिनाऽसह्यशिरोव्यथादेः सद्यो निवृत्तिदशा ।<br>
सुषुप्तौ चावभासते । अत्रेदं तात्पर्यम् - भारत्यागोत्तरं<br>
सर्वैरनुभूयमानं सुखमनपह्नवनीयं स्वसंवेदनसिद्धमस्ति । तस्य<br>
स्त्र्यादिसङ्गनिमित्तकत्वाभावात् [क्, ख्: निर्निमित्त] स्वरूपभूतत्वम्<br>
।</p>
<p>प्। ४४५)</p>
<p>न च तद्भारत्यागप्रयुक्तमिति वक्तुं युक्तम् भारत्यागस्याभावत्वेन<br>
तस्माद्भावोत्पत्तेरनभ्युपगमात् । नहीतरत्तदा किञ्चिदस्ति सुखप्रयोजकम्<br>
अतस्तत्स्वरूपभूतमेव [क्: अतस्तत्त्व] सुखमिति । ननु तदा<br>
गाढदुःखनिवृत्तेरेव सुखत्वं भ्रान्त्या भासत इत्याशङ्क्याह -<br>
सुषुप्ताविति । स्वस्थोऽपि पुरुष सुषुप्तौ निर्निमित्तं महत्सुखमनुभवति ।<br>
व्युत्थितस्य सुखमहमस्वाप्समिति स्मृतिः तस्या अपह्नोतुमशक्यत्वात् । तच्च<br>
स्वरूपभूतमेव । तत्र हि सुखानभ्युपगमे पशुपामराद्यखिलानां<br>
सुषुप्तौ प्रवृत्तिर्नोपपद्येत [क्: द्यते] । ननु सुखस्य स्वरूपभूतत्वे<br>
तत्सर्वदा कुतो नानुभूयत इति चेदुच्यते - यथा हि सर्वेषामाधारध्वनिः<br>
सततं विद्यमानोऽपि बाह्यध्वनिना [क्, ख्: ध्वनिरितो] तिरोभूतः अत<br>
एव कर्णगाढपिधानादिना श्रूयते एवं स्वात्मसुखं<br>
कामकर्तव्यताद्यखिलवासनौघदावाग्निदन्दह्यमानस्य तद्दु।खात्तिरोहितम् ।<br>
तस्य वासनौघस्य सुषुप्तौ स्वकारणे विलयात् पिहितकर्णस्य<br>
ध्वनेरिवात्मसुखस्याभिव्यक्तिः । भारवहनसमये<br>
भारनिमित्तकमहादुःखेन वासनौघकृतदुःखस्य तिरोभावाद्<br>
भारदुःखमेव प्ररूढम् । भारत्यागेन तद्दुःखनिवृत्तौ<br>
वासनादुःखोद्भवपर्यन्तमात्मसुखमभिव्यक्तं भवति ।<br>
स्त्र्यादिविषयसुखमप्येवम् । तथा हि - अनन्ता हि वासनाः कण्टकवत्<br>
प्रतुदन्त्योऽजस्रं हृदि समाहिताः । तत्रान्यतरविषयप्राप्तिसम्भावनायां<br>
तद्विषयककामनाया उत्कटत्वेन तज्जनितसन्तापस्योत्कटस्योपस्थितौ अन्याः<br>
सर्वा वासनास्तिरोहिता इव भवन्ति । ततस्तद्विषयप्राप्तौ महादुःखप्रशान्त्या<br>
इतरकामनोद्भवपर्यन्तमात्मसुखमभिव्यक्तं भवतीति । तस्मात्<br>
सर्वस्पृहणीयत्वाच्चिदात्मैवानन्द इति प्रोच्यत इत्याह - चिदेवेति ॥ ९४ ॥</p>
<p>प्। ४४६)</p>
<p>मूढा नहि विजानन्ति स्वात्मभूतं महासुखम् ।<br>
विभिन्नमभिजानन्ति व्यञ्जकानां विभेदतः ॥ ९५ ॥</p>
<p>ननु तर्हि सर्वं सुखं स्वात्मभूतमिति [क्: सुखं स्व नास्ति] कुतो न<br>
जानन्तीति चेदाह - मूढा इति । मौढ्यादेव न जानन्तीति भावः ।<br>
स्वस्वरूपाद्विभिन्नम् । अत्र हेतुमाह - व्यञ्जकानामिति । व्यञ्जकस्य<br>
स्त्र्यादेर्भेदात्तत्तत्काले उत्पन्नं नष्टं चेति ज्ञानात् स्थिरात्मरूपं न<br>
जानन्तीति भावः ॥ ९५ ॥</p>
<p>यथा हि दर्पणे भावा भासमाना निमित्ततः ।<br>
यावद्दर्प्णविज्ञानं भिन्ना एव विभान्ति वै ॥ ९६ ॥</p>
<p>यथा स्वात्मभूतं सुखं विभिन्नं जानन्ति तथा स्वात्माभिन्नां<br>
जगदप्यज्ञा विभिन्नं जानन्तीति सदृस्।टान्तमाह यथेति ।<br>
बिम्बात्मकनिमित्ततः । यावद्दर्पणविज्ञानमिति । दर्पणस्यायं दर्पणः<br>
प्रतिबिम्बग्रहणसमर्थ इति विशेषेण ज्ञानपर्यन्तमित्यर्थः ।<br>
प्रतिबिम्बात्मका भावा भिन्ना एव विभान्ति । दर्पण एवैतत्सर्वमिति न भान्तीति<br>
भावः ॥ ९६ ॥</p>
<p>विदिते प्रतिबिम्बत्वे भासमानं च पूर्ववत् ।<br>
न दर्पणाद् भिन्नमस्ति त्वादर्शः शुद्ध एव हि ॥ ९७ ॥</p>
<p>तेषां प्रतिबिम्बत्वे दर्पणज्ञानपूर्वकं विदिते सति । ततः<br>
पूर्ववद्भासमानमपि तत्सर्वं न दर्पणाद्भिन्नमस्तीति जानन्ति किन्त्वादर्शः<br>
शुद्ध एवैतत्सर्वमिति हि जानन्तीति शेषः । ९७ ॥</p>
<p>एवं विदिततत्त्वस्य जगदेतावदीदृशम् ।<br>
भासमानमपि स्वात्ममात्रमेव न चेतरत् ॥ ९८ ॥</p>
<p>दार्ष्टान्तिके योजयति - एवमिति । न चेतरद्भासत इति शेषः ॥ ९८ ॥</p>
<p>घटादिकं मृदि यथा हेम्नि यद्वद्विभूषणम् ।<br>
प्रतिमाश्च यथा शैले जगदेवं चिदात्मनि ॥ ९९ ॥</p>
<p>जगच्चिदात्मनोऽनतिरिक्तमित्येतदसत्ख्यातिनिराकरणाभिप्रायेण<br>
दृष्टान्तैर्निरूपयितुमुपक्रमते - घटादिकमिति । चिदात्मनि भासत<br>
[क्: भासत नास्ति] इति शेषः ॥ ९९ ॥</p>
<p>प्। ४४७)</p>
<p>जगन्नास्त्येवेति दृष्टिरपूर्णैव भृगूद्वह ।<br>
नास्तीति विपरीतो हि निश्चयो नैव सिद्ध्यति ॥ १०० ॥</p>
<p>जगदिति । असत्ख्यातिवादिनो निरधिष्ठानमेव भ्रममभ्युपगच्छन्ति ।<br>
तन्मतनिराकरणार्थोऽयमारम्भः । तन्मते हि इदं रजतमित्यसदालम्बनं<br>
ज्ञानम् । एवं जगज्ज्ञानमप्यसदालम्बनमेव । जगन्नास्तीति निश्चयपूर्वकं<br>
शून्यस्यैव चिरभावनया जगद्भावनानिवृत्तौ शून्यात्मतापत्तिर्मोक्ष इति<br>
स्थितिः । एतद् दूषयति - जगन्नास्तीति । अपूर्णा भ्रमरूपेत्यर्थः । यथा हि<br>
सर्वात्मना घटादिकं नह्यसत् अपि तु मृदादिरूपेण सदेव एवं जगन्न<br>
सर्वथा ह्यसत् किन्तु चिद्रूपेण सदेव । अतो जगदत्यन्तं नास्तीति निश्चयो भ्रम<br>
एवेति भावः । कुत इति चेदाह - नास्तीति । सर्वथा नास्तीति यो विपरीतनिश्चयः स<br>
प्रमाणत्वेन यतो न सिद्ध्यति ॥ १०० ॥</p>
<p>साधकात्मजगद्दृष्टेर्भूयः सम्भवतः स्फुटम् ।<br>
नास्तीति शापमात्रेण कथं स्याज्जगतो लयः ॥ १०१ ॥</p>
<p>एतदपि कुत इति चेदाह - साधकेति । अस्ति नास्तीत्युभयपक्षसाधकस्य<br>
चिदात्मनः स्वरूपेण जगद्दृष्टेः सर्वनिषेधानन्तरमपि भूयः स्फुटं<br>
सम्भवात् । घटादीनां विकारात्मना नास्तीति निषेधेऽपि<br>
मृद्रूपेणानपोहनवद् दृश्यजगतो दृश्यत्वेन निषेधेऽपि<br>
दृग्रूपेणावभासनस्यानपोह्यत्वमिति क्: भासमानस्या] भावः ।<br>
अत्रेदं तत्त्वम् - जगद्धि मृदनुगतघटादिवच्चिदनुगतमेव भासते ।<br>
अत्र परः सर्वथा निषेधति भासमानम् असत्ख्यात्यभ्युपगमात् । तत्रोच्यते<br>
[क्, ख्: अत्रो] - निषेद्धुर्निषेध्यकोट्यन्तर्गतत्वे<br>
निषेधासिद्धेर्निषेद्धुरनुगतचिदात्मनोऽनिषेध इति । परस्य<br>
सर्वनिषेधेऽयमाशयः [क्: सर्व नास्ति] चितो हि सविकल्पः स्वभावः स<br>
एव हि संसार निर्विकल्पचितेरप्रामाणिकत्वात् सर्वनिषेधे मोक्षसिद्धिरिति ।<br>
निषेद्धुर्निषेधायोगादेव नास्तीति शापमात्रेण न जगतः सर्वात्मना लय<br>
इत्याह - नास्तीति । सर्वसाधकशुद्धचिदात्मनो निर्व्कल्पस्य स्वप्रकाशस्य<br>
सर्वनिषेधे समाध्यादौ भासमानत्वात् ॥ १०१ ॥</p>
<p>प्। ४४८)</p>
<p>आदर्शनगरं सर्वमस्त्यादशस्वभावतः ।<br>
एवं जगच्चिदात्मैकरूपं सत्यमुदीरितम् ॥ १०२ ॥</p>
<p>नन्वद्वैतमित्यत्र योऽयं निषेध्यांशः स किंविध इत्याशङ्क्याह -<br>
आदर्शेति । अत्राहुरौपनिषदाः - आदर्शप्रतिबिम्बवत्<br>
सदसदादिरूपैरनिर्वचनीयं जगन्निषेध्यमिति । आगमिकास्तु -<br>
आदर्शनगरावभासवज्जगदवभासनम् ।<br>
प्रतिबिम्बस्यादर्शात्मत्ववज्जगतश्चिदात्मत्वेन सत्यत्वमिति । ननु तर्हि किं<br>
निषेध्यमिति चेत् ? द्वैतमिति ब्रूमः । ननु द्वैतं जगदन्तःपाति न वा ?<br>
आद्ये सत्यत्वेन तन्निषेधायोगात् । द्वितीये तस्यानिर्वचनीयत्वमवर्जनीयमिति<br>
चेदुच्यते - द्वैतमपि जगदन्तर्गतमेव । ननु तर्हि कथं द्वैतस्य सत्यस्य<br>
निषेधः ? शृणु - अत्र नये हि भास्यस्य भासनानतिरिक्तत्वेन<br>
द्वैतस्य भ्रमभासनानतिरिक्तत्वाद् द्वैतनिषेधो<br>
द्वैतभ्रमनिरसनमपर्यवसायीति । अत एवोक्तम् - परमार्थे [एष श्लोको<br>
राजानकरामकण्ठकृतायां स्पन्दकारिकाविवृतावप्युद्धृतो दृश्यते ।<br>
द्रष्टव्यम् - पृ० १६३] तु नैकत्वं पृथक्त्वाद्भिन्नलक्षणम् ।<br>
पृथक्त्वैकत्वरूपेण तत्त्वमेकं व्यवस्थितम् ॥ इति । अनिर्वचनीयवादेऽपि<br>
निषेधः किमनिर्वचनीय उत सत्यः ? आद्ये जगदनिषेधः । द्वितीये<br>
द्वैतप्रसक्तिः । न च निषेधस्याधिकरणात्मकत्वेन ब्रह्मरूपत्वान्न<br>
द्वैतप्रसक्तिरिति वाच्यम् अनात्मत्वेन प्रतीयमानस्य<br>
निषेधस्यात्मरूपत्वाभ्युपगमे निखिलजगतोऽप्यात्मरूपत्वस्वीकारस्या<br>
स्मदुक्तस्याप्यदुष्टत्वात् [क्: स्वीकारस्या इत्यनन्तरं<br>
सत्त्वादेवमर्थपर्यवसायित्वं निषेधस्येति वक्तुं युक्तत्वादनिर्वचनीयत्वस्या<br>
इत्ययमधिकः पाठः] । न चाभावस्यैवाधिकरणात्मत्वमिति शङ्क्यम्<br>
स्वेतरभेदस्य स्वात्मरूपत्वमित्यादिरीत्या निखिलजगतो<br>
भाव(अभाव)त्वस्य सम्पादयितुं शक्यत्वात् । निषेधेन वान्यथा वा<br>
द्वैताभासात्मकभ्रमनिरसने [ग्: रसने … चिदात्मैक नास्ति]<br>
पुरुषार्थत्वमित्येवाद्वैतशास्त्रत्वम् । अतो मुमुक्षुभिर्मतभेदेषु<br>
तर्कमूलकेषु नाभिनिवि(वे)ष्टव्यमिति ध्येयम् ।<br>
यथादर्शप्रतिबिम्बनगरमादर्शानतिरिक्तम् एवं सत्यं चिदात्मैकरूपमेव<br>
जगदिति । नहि जगच्चिदात्मरूपेण सत्यमित्युक्तिमात्रेण जगच्चिदात्मरूपेणास्ति<br>
किमित्याक्षेप्तुं युक्तम् अनिर्वचनीयाऽविद्येति कथिते किमविद्यास्ति<br>
वेत्याक्षेपतुल्यत्वात् । अनिर्वचनीयत्वकथनादेव यथा तस्या अस्ति<br>
वेत्याक्षेपोऽयुक्तः एवं चिदनतिरिक्तं सर्वमित्युक्तौ [ग्: सर्वमित्युक्तौ<br>
नास्ति] सर्वमस्ति वेत्याक्षेपोऽप्यनुपपन्न एवेति ध्येयम् ॥ १०२ ॥</p>
<p>प्। ४४९)</p>
<p>पूर्णविज्ञानमेतत् स्यात् सङ्कोचपरिवर्जनात् ।<br>
दृगेव दृश्यतां प्राप्तं स्वमाहात्म्यप्रकर्षतः ॥ १०३ ॥</p>
<p>एवं सर्वं सत्यमिति ज्ञानमेव पूर्णज्ञानमित्याह - पूर्णेति । कुत इति<br>
चेदाह - सङ्कोचेति । दृश्यं दृगिति द्वयम् । तत्र दृश्यं नास्तीत्युक्तेऽपि<br>
दृश्याभावप्रयुक्तं सङ्कोचावभासनमस्ति [क्, ख्:<br>
सङ्कोचाभावभासन] । दृश्यं सर्वं दर्पणप्रतिबिम्बवद्<br>
दृङ्मात्रमित्युक्ते हि सङ्कोचावभासो नास्तीति [ग्: अस्तीति]<br>
पूर्णविज्ञानमेतदेवेति भावः । तस्मान्न दृगतिरिक्तं<br>
दृश्यमित्युपसंहरति - दृगेवेति । स्वमाहात्म्यं स्वस्वातन्त्र्यम् ॥ १०३ ॥</p>
<p>यथादर्शो नगरतामेष शास्त्रार्थसङ्ग्रहः ।<br>
न बन्धोऽस्ति न मोक्षोऽस्ति साधकः साधनं च न ॥ १०४ ॥</p>
<p>अत्र दृष्टान्तः - यथेति । आदित उक्तं सर्वं सङ्गृह्य<br>
वदेत्यक्तमुपसंहरति - एष इति । पुनः प्रोक्तार्थसारं सङ्गृह्य वदति</p>
<ul>
<li>न बन्धोऽस्तीति । दृगतिरिक्तत्वेन भासमानस्य सर्वस्य प्रतिबिम्बन्यायेन<br>
दृङ्मात्रत्वात् स्वरूपातिरिक्तबन्धनाभावान्न बन्धोऽस्ति । अत एव न मोक्षोऽस्ति ।<br>
साधकः साधनं च न ॥ १०४ ॥</li>
</ul>
<p>प्। ४५०)</p>
<p>अखण्डाद्वयचिच्छक्तिस्त्रिपुरैवावभासिनी ।<br>
सैवाविद्या च विद्या च बन्धो मोक्षश्च [ख्: मोक्षस्य] साधनम् ॥<br>
१०५ ॥</p>
<p>ननु तर्हि किमेतद्विचित्रत्वेनावभासत इति चेदाह - अखण्डेति । अखण्डेति<br>
स्वगतभेदस्य अद्वयेति विजातीयसजातीयभेदस्य च निरासः । एवंविधा<br>
चिच्छक्तिस्त्रिपरा तुर्या या सैव दर्पणवद्वैचित्र्येणावभासिनी । अतः सैव<br>
सर्वमित्याह - सैवेति ॥ १०५ ॥</p>
<p>एतावदेव विज्ञेयं नान्यद् भार्गव विद्यते ।<br>
एतत्तेऽभिहितं राम विज्ञानक्रममादितः ॥ १०६ ॥</p>
<p>तस्मादज्ञानमात्रादेव बन्धोदयः । एवं ज्ञानेनैव कृतार्थवेत्याह ##-</p>
<ul>
<li>एतत्तु इति । आदितः साधनप्राप्तिमाअभ्येत्यर्थः ॥ १०६ ॥</li>
</ul>
<p>एतत् सुविज्ञाय जनो भूयः क्वापि न शोचति ।<br>
नारदैष ज्ञानखण्डः सूपपत्त्युपलब्धिकः ॥ १०७ ॥</p>
<p>एतद् ज्ञानखण्डं सुष्ठु कुतर्करहितया बुद्ध्या विज्ञाय<br>
विचारपूर्वकमर्थतोऽनुभूय । जन इति नात्र<br>
वर्णाश्रमाद्यधिकारिविशेषनियम इति सूचितम् । क्वापि देहपातात्<br>
पूर्वमनन्तरं वा । नारदं प्रति हारितायन् आह - नारदेति । उपपत्तिर्युक्तिः<br>
उपलब्धिरनुभवः । सुष्ठुरूपम् उभयं यस्मिन् ॥ १०७ ॥</p>
<p>श्रुतो न नाशयेत् कस्य मोहमज्ञानसम्भवम् ।<br>
श्रुत्वाप्येतद् यस्य मोहो न शान्तिं प्राप्नुयात् क्वचित् ॥ १०८ ॥</p>
<p>मोहं भ्रमम् । कस्य मोहं न नाशयेत् । सर्वस्यापि मोहं<br>
नाशयेदेवेत्यर्थः । शान्तिं नाशम् ॥ १०८ ॥</p>
<p>स शैलपुरुषो लोके केन ज्ञानं पुनर्भवेत् ।<br>
सकृदेव श्रुतं [ख्: कृतम्] ह्येतद्विज्ञानं जनयेद्<br>
दृढम् ॥ १०९ ॥</p>
<p>स शैलमयः अतिमूढः पुरुषः । केन पुनस्तस्य ज्ञानं भवेत् ? न<br>
केनापीत्यर्थः । निर्मलधियां सकृच्छ्रुतेन ज्ञानं भवेदित्याह -<br>
सकृदेवेति ॥ १०९ ॥</p>
<p>प्। ४५१)</p>
<p>द्विधा त्रिधा वा मन्दस्य ज्ञातं न जनयेत् कथम् ।<br>
एतत् पापौघशमनं श्रुतं विज्ञानदं मतम् ॥ ११० ॥</p>
<p>मन्दस्य मन्दधियः । द्विधा त्रिधा वा श्रुतं ज्ञानं कथं न जनयेदपि तु<br>
जनयेदेवेत्यर्थः । ज्ञानखण्डं स्तौति - एतदिति । अर्थावगममन्तरा<br>
श्रुतम् । मतमर्थतोऽवगतम् ॥ ११० ॥</p>
<p>लिखितं दृष्टिदोषघ्नं पूजितं चित्तशोधनम् ।<br>
मूढतानाशनं चैतत् सर्वदा परिशीलितम् ॥ १११ ॥</p>
<p>दृष्टिदोषः । दृष्टेर्बाह्येन्द्रियस्य दोषो विषयप्रवणता । चित्तस्य<br>
रागादिदोषशान्त्या शोधनम् । मूढता कर्मवासना । परिशीलनं भूयो<br>
विचारः ॥ १११ ॥</p>
<p>सर्वात्मभूतं यद्रूपं विचार्यावगतं स्फुटम् ।<br>
मुक्तिः स्यादन्यथा बन्धः सा भवेत् त्रिपुरैव ह्रीम् ॥ ११२ ॥</p>
<p>ग्रन्थान्ते प्रकरणप्रतिपाद्यायाः स्वभावनिर्देशात्मकमङ्गलमारचयति</p>
<ul>
<li>सर्वेति । सर्वेषां स्थावरजङ्गमात्मकानां भावानाम् [क्, ख्:<br>
भावानाम् नास्ति] आत्मभूत्ं स्वभावभूतम् यद् रूपं परचितिरूपम्<br>
प्रतिबिम्बानां दर्पणवत् स्थितं विचार्य । चेत्यं सर्वं चितिमात्रम्<br>
तदननुगतत्वेनाभासनात् दर्पणमात्रात्मप्रतिबिम्बवद् इति सत्तर्केण निश्चित्य ।<br>
स्फूटमपरोक्षत्वेनावगतम् । सर्वात्मभूता चितिरहमिति प्रत्यभिज्ञातं चेदिति<br>
शेषः । संसारबन्धान्मुक्तिः स्याद् भवेत् । अन्यथा अनवगतं चेद्बन्ध एव<br>
स्थिरः स्यात् । यदाऽवगतं यद्रूपमेव मुक्तिः स्यादन्यथा बन्धः स्यादिति ।<br>
बन्धमोक्षयोः स्वरूपानतिरेकाद्युक्तमेवैतत् । यैवंविधा परा चितिः सा<br>
प्रकृतप्रकरणप्रतिपाद्या त्रिपुरैव । सा ह्रीमिति<br>
शक्तिप्रणवार्थभूतत्वात्तदरूपा [ग्: प्रणवार्ध]<br>
वाच्यवाचकयोरभेदात् । इति शिवम् ॥ ११२ ॥</li>
</ul>
<p>इति श्रीमदितिहासोत्तमे त्रिपुरारहस्ये द्वादशसाहस्र्यां संहितायां<br>
ज्ञानखण्डे द्वाविंशोऽध्यायः ॥</p>
<p>प्। ४५२)</p>
<h2 id="समपत">समाप्तिः</h2>
<p>तात्पर्यदीपिकाख्याना त्रिपुराया रहस्यके ।<br>
ज्ञानखण्डस्य सुव्याख्या त्रिपुराप्रीतये कृता ॥ १ ॥</p>
<p>द्राविडेष्वनुहालास्यनगरं [क्, ख्: नगरे] सन्ति सम्मताः ।<br>
पञ्च ग्रामास्तत्र महापुष्करग्रामसंस्थितिः ॥ २ ॥</p>
<p>द्राविडान्वयदुग्धाब्धिसमुद्यत्सुकलानिधिः ।<br>
बृहच्छरणसद्वंशप्रोद्यन्मुक्ताफलस्थितिः ॥ ३ ॥</p>
<p>वैद्यनाथमहायज्वा सद्विद्याविशदाशयः ।<br>
अभूत्तत्तनुजः श्रीमान् श्रीनिवासाभिधो बुधः ॥ ४ ॥</p>
<p>श्र्त्यागमसुतत्त्वज्ञस्त्रिपुरातत्पराशयः ।<br>
नेत्राग्निनन्दजलधि(४९३२)वर्षेऽतीते कलौ युगे ॥ ५ ॥</p>
<p>तात्पर्यदीपिकामेनां त्रिपुराया रहस्यके ।<br>
ज्ञानखण्डस्य सुव्याख्यामतनोदतिसुस्फुटाम् ॥ ६ ॥</p>
<p>स्यादत्र मेऽज्ञास्य कुतौ हि सर्वतो दोषो [क्, ख्: षोऽप्यप]<br>
ह्य्पभ्रंशमुखस्तु सर्वथा ।<br>
संशोधयिष्यन्त्यनुरक्तमानसाः शिष्यस्य मे प्रार्थनयैव तं बुधाः ॥ ७ ॥</p>
<p>क्वाहं मन्दमनीषः क्वेदं विज्ञानशास्त्रसर्वस्वम् ।<br>
श्रीत्रिपुरापरसुकृपामात्रान्मूकस्य वाग्मितेवेयम् ॥ ८ ॥</p>
<p>तात्पर्यदीपिका ह्येषा स्वात्मशुद्ध्यै विभाविता ।<br>
परचित्त्रिपुरानन्दोन्मेषणाय [क्: परा चि] भवेत् सदा ॥ ९ ॥</p>
<p>इति श्रीत्रिपुरारहस्यज्ञानखण्डव्याख्यायां तात्पर्यदीपिकायां<br>
श्रीनिवासविबुधविरचितायां [क्, ख्: बुध इत्येव]<br>
द्वाविंशोऽध्यायः ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_tripurA-rahasyam_jnAnakhaNDam_shrInivAsa-TIkA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/tripurA-rahasyam/jnAnakhaNDam_shrInivAsa-TIkA/">ज्ञानखण्डम् - श्रीनिवास-टीका </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_tripurA-rahasyam_jnAnakhaNDam_shrInivAsa-TIkA_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_tripurA-rahasyam_jnAnakhaNDam_shrInivAsa-TIkA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_tripurA-rahasyam_jnAnakhaNDam_shrInivAsa-TIkA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ज्ञानखण्डम् - श्रीनिवास-टीका</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
