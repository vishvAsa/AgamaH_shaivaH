<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | २</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="२">
  <meta property="og:description" content="गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
गणेशा विघ्नेश्वरादिगणेश्वरान्ता एकपञ्चाशद्विनायकमूर्तयः ।
ग्रहनक्षत्रराशयः प्रसिद्धाः ।
योगिन्यो डाकिन्याद्याः सप्त देवता ।
पीठानि कामरूपादिच्छायाछत्रान्तान्येकपञ्चाशत् ।
एवं सप्ताधिकं सार्धशतं देवताः ।
एतासामेव लघुषोढान्यासाख्यः स्वदेहे प्रक्षेपः परमेश्वरभावापादकोऽष्टमे पटले वक्ष्यते गणेशैः प्रथमो न्यास इत्यादिना स एव परमेश्वर इत्यन्तेन ।
ईदृशदेवतासमूहरूपिणीम् ।
देवीं व्यवहाररूपाम् ।
मन्त्रमयीं मन्त्रप्रचुरामिति मातृकाविशेषणानि ।
अकारादिक्षकारान्तवैखरीरूपाया मातृकासरस्वत्या एव सप्तकोटिमहामन्त्रघटकत्वात् ।
लौकिकवैदिकव्यवहारघटकत्वाच्च ।
एवं गणेशाद्याः पीठाद्याश्च प्रत्येकमेककाक्षररूपाः ।
ग्रहेषु तु सूर्यः षोडशस्वररूपः ।
मङ्गलबुधगुरुशुक्रशनैश्चराः कादिवर्गपञ्चकरूपाः चन्द्रराहू अन्तस्थोष्मरूपौ क्षकार एकः केतुरूपः ।
लकारस्तु लकारेणैव गतार्थ इति सम्प्रदायः ।">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="२">
  <meta itemprop="description" content="गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
गणेशा विघ्नेश्वरादिगणेश्वरान्ता एकपञ्चाशद्विनायकमूर्तयः ।
ग्रहनक्षत्रराशयः प्रसिद्धाः ।
योगिन्यो डाकिन्याद्याः सप्त देवता ।
पीठानि कामरूपादिच्छायाछत्रान्तान्येकपञ्चाशत् ।
एवं सप्ताधिकं सार्धशतं देवताः ।
एतासामेव लघुषोढान्यासाख्यः स्वदेहे प्रक्षेपः परमेश्वरभावापादकोऽष्टमे पटले वक्ष्यते गणेशैः प्रथमो न्यास इत्यादिना स एव परमेश्वर इत्यन्तेन ।
ईदृशदेवतासमूहरूपिणीम् ।
देवीं व्यवहाररूपाम् ।
मन्त्रमयीं मन्त्रप्रचुरामिति मातृकाविशेषणानि ।
अकारादिक्षकारान्तवैखरीरूपाया मातृकासरस्वत्या एव सप्तकोटिमहामन्त्रघटकत्वात् ।
लौकिकवैदिकव्यवहारघटकत्वाच्च ।
एवं गणेशाद्याः पीठाद्याश्च प्रत्येकमेककाक्षररूपाः ।
ग्रहेषु तु सूर्यः षोडशस्वररूपः ।
मङ्गलबुधगुरुशुक्रशनैश्चराः कादिवर्गपञ्चकरूपाः चन्द्रराहू अन्तस्थोष्मरूपौ क्षकार एकः केतुरूपः ।
लकारस्तु लकारेणैव गतार्थ इति सम्प्रदायः ।">
  <meta itemprop="wordCount" content="17122">
  <meta name="twitter:card" content="summary">
  <meta name="twitter:title" content="२">
  <meta name="twitter:description" content="गणेशग्रहनक्षत्रयोगिनीराशिरूपिणीम् ।
देवीं मन्त्रमयीं नौमि मातृकां पीठरूपिणीम् ॥ १ ॥
गणेशा विघ्नेश्वरादिगणेश्वरान्ता एकपञ्चाशद्विनायकमूर्तयः ।
ग्रहनक्षत्रराशयः प्रसिद्धाः ।
योगिन्यो डाकिन्याद्याः सप्त देवता ।
पीठानि कामरूपादिच्छायाछत्रान्तान्येकपञ्चाशत् ।
एवं सप्ताधिकं सार्धशतं देवताः ।
एतासामेव लघुषोढान्यासाख्यः स्वदेहे प्रक्षेपः परमेश्वरभावापादकोऽष्टमे पटले वक्ष्यते गणेशैः प्रथमो न्यास इत्यादिना स एव परमेश्वर इत्यन्तेन ।
ईदृशदेवतासमूहरूपिणीम् ।
देवीं व्यवहाररूपाम् ।
मन्त्रमयीं मन्त्रप्रचुरामिति मातृकाविशेषणानि ।
अकारादिक्षकारान्तवैखरीरूपाया मातृकासरस्वत्या एव सप्तकोटिमहामन्त्रघटकत्वात् ।
लौकिकवैदिकव्यवहारघटकत्वाच्च ।
एवं गणेशाद्याः पीठाद्याश्च प्रत्येकमेककाक्षररूपाः ।
ग्रहेषु तु सूर्यः षोडशस्वररूपः ।
मङ्गलबुधगुरुशुक्रशनैश्चराः कादिवर्गपञ्चकरूपाः चन्द्रराहू अन्तस्थोष्मरूपौ क्षकार एकः केतुरूपः ।
लकारस्तु लकारेणैव गतार्थ इति सम्प्रदायः ।">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/2\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/2.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> २</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२">२</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>गणेशग्रहनक्षत्रयोगिनीराशिरूपिणीम् ।<br>
देवीं मन्त्रमयीं नौमि मातृकां पीठरूपिणीम् ॥ १ ॥</p>
<p>गणेशा विघ्नेश्वरादिगणेश्वरान्ता एकपञ्चाशद्विनायकमूर्तयः ।<br>
ग्रहनक्षत्रराशयः प्रसिद्धाः ।<br>
योगिन्यो डाकिन्याद्याः सप्त देवता ।<br>
पीठानि कामरूपादिच्छायाछत्रान्तान्येकपञ्चाशत् ।<br>
एवं सप्ताधिकं सार्धशतं देवताः ।<br>
एतासामेव लघुषोढान्यासाख्यः स्वदेहे प्रक्षेपः परमेश्वरभावापादकोऽष्टमे पटले वक्ष्यते गणेशैः प्रथमो न्यास इत्यादिना स एव परमेश्वर इत्यन्तेन ।<br>
ईदृशदेवतासमूहरूपिणीम् ।<br>
देवीं व्यवहाररूपाम् ।<br>
मन्त्रमयीं मन्त्रप्रचुरामिति मातृकाविशेषणानि ।</p>
<p>अकारादिक्षकारान्तवैखरीरूपाया मातृकासरस्वत्या एव सप्तकोटिमहामन्त्रघटकत्वात् ।<br>
लौकिकवैदिकव्यवहारघटकत्वाच्च ।<br>
एवं गणेशाद्याः पीठाद्याश्च प्रत्येकमेककाक्षररूपाः ।<br>
ग्रहेषु तु सूर्यः षोडशस्वररूपः ।<br>
मङ्गलबुधगुरुशुक्रशनैश्चराः कादिवर्गपञ्चकरूपाः चन्द्रराहू अन्तस्थोष्मरूपौ क्षकार एकः केतुरूपः ।<br>
लकारस्तु लकारेणैव गतार्थ इति सम्प्रदायः ।</p>
<p>नक्षत्रेषु यथा युग्ममेकं त्रयं वेदा एकमेकं द्वयं ततः ॥<br>
एकं युग्मं युग्ममेकं युग्मं युग्मं युगं क्रमात् ॥<br>
एकं युग्मं त्रयं चैकं त्रयमेकैकमेककम् ।<br>
युग्ममेकं युगं त्रीणि युग्मं बिन्दुविसर्गयुक् ॥<br>
इति ।</p>
<p>अश्विन्यादिक्रमेणाकारादिवर्णेषु क्रमाद्युग्ममेकमित्यादि योज्यम् ।<br>
अं आं इत्यक्षरद्वयात्मिकाऽश्विनी ।<br>
इकाररूपा भरणी ईं उं ऊं इत्यक्षरत्रयरूपा कृत्तिकेत्यादिरर्थः ।<br>
परं तु बिन्दुविसर्गस्वरौ क्षकारान्ते योजनीयौ ।<br>
तेन लं क्षं अं अः इत्यक्षरचतुष्करूपा रेवती सिध्यति ।<br>
योगिन्यस्तु डरलकसहयाद्याख्या सप्त ।<br>
तासां स्वरूपं तु स्वराः षोडश, ककाराद्या द्वादश, डकाराद्या दश, वकाराद्याः षट्, वकाराद्याश्चत्वारो हकारक्षकारौ समष्टिश्चेत्येवंरूपं क्रमाद्भवति ।<br>
लकारः पूर्ववत् ।</p>
<p>राशिषु यथा चतुष्कं त्रितयं त्रीणि द्वितयं द्वितयं द्वयम् ।<br>
पञ्चकं पञ्चकं पञ्च पञ्चकं पञ्चकं ततः ॥<br>
चत्वारि मेरुर्मीने स्युः कन्यायां पञ्च शादयः ।<br>
इति ।</p>
<p>मेरुः क्षकारो यकारादिचतुष्कं चेति मीनराशिः ।<br>
शकारादिपञ्चकं बिन्दुविसर्गौ च कन्याराशिरित्यर्थः ।<br>
स्पष्टमन्यत ।<br>
अत्रैकैकस्यानेकरूपात्मकत्वे परस्परविरुद्धानामपि रूपाणामभेदे च न विप्रतिपत्तव्यम् ।<br>
देवतामहिम्नोऽप्रतर्क्यत्वात् ।<br>
मन्त्राणामचिन्त्यशक्तितेति कल्पसूत्रात् ।<br>
उक्तं च भारतेऽपि-</p>
<p>अचिन्त्याः खलु ये भावा न तांस्तर्केण योजयेत् ।<br>
इति ।<br>
श्रुतिरपि नैषा तक्रेण मतिरापनेयेति ।<br>
तस्मादीदृशनिखिलप्रपञ्चात्मकदेवतासमूहाभिन्नां</p>
<p>मातृकासरस्वतीं स्तौमीति श्लोकार्थः ।<br>
अत्र मातृकाया एव विशेष्यत्वे गणेशादिदेवतासमूहषट्करूपत्वविशेषणमपि लिङ्गं तस्यामेवोक्तरीत्या तत्सम्भवात् ।<br>
उत्तरश्लोके मातृकायाः परमेश्वरत्वविशेषणत्वमपि लिङ्गं लघुषोढान्यासस्य परमेश्वरभावापादकत्वात् ।<br>
यास्तु देवताः प्रपञ्चो भुवनं मूर्तिमन्त्रदैवतमातृका इत्युक्ते महाषोढान्यासे कीर्त्यमानास्तासामपि सर्वासां मातृकावर्णरूपत्वात्प्रकृतश्लोके देवीमन्त्रमातृकापदैस्तदेकदेशपरामर्शाल्लिङ्गादुपलक्षण- विधया महाषोढोदिताशेषदेवतागणसेवितमितिवचनान्तरोक्ततद- भेदोऽप्यत्रानुसन्धेयः ।<br>
यत्तु प्राञ्चः सहस्राणि सहस्रशो ये रुद्रा इति श्रुत्योक्ताः श्रीकण्ठादयो रुद्रगणाः पञ्चाशदिह गणेशपदेनाभिधीयन्त इति व्याचख्युः ।<br>
परे तु इन्द्रज्येष्ठा मरुद्गणा इति श्रुत्युक्ता एकोनपञ्चाशन्मरुद्गणा गणेशपदेन गृह्यन्त इति व्याचक्षते ।<br>
तदुभयमपि चिन्त्यम्, तयोः श्रुत्यो रुद्रगणमरुद्गणसद्भावे प्रामाण्येऽपि प्रकृतगणेशपदेन तेषामेवेह ग्रहणे मानाभावात् ।<br>
न चाकारादिमातृकास्वरूपत्वात्तेषामिह ग्रहणम् ।<br>
मातृकास्वरूपतायाः केशवादिगणेषु कामिन्यादित्रिपुरागणादिष्वप्यविशिष्टत्वेन तेषामपि गणेशपदेन परामर्शापत्तेः ।<br>
न च रुद्रवाचकेशपदेन गणपदस्य कर्मधारये श्रीकण्ठादिगणपरत्वमेवास्य सिध्यति ।<br>
विघ्नेश्वरादिपरत्वे तु षष्ठीतत्पुरुषापत्त्या निषादस्थपत्यधिकरणविरोध इति वाच्यम् ।<br>
विघ्नेश्वरादिषु गणेशपदस्य रूढत्वेन रथकाराधिकरणन्यायेन तेषामेव परामर्शस्योचितत्वात् ।<br>
निषादस्थपतिपदस्य पक्षद्वयेऽपि यौगिकत्वेन वैषम्यात् ।<br>
किं च ग्रहादिपदानामपि गृह्णन्ति गृह्यन्त इत्यादिव्युत्पत्त्या विषयेन्द्रियादिपरत्वमेवाऽपद्येत न पुनः सूर्यादिपरत्वे तेषु सूर्यादिपरत्वमेवाङ्गीकुर्वद्भिरपि भवद्भिराकस्मिकतया तत्प्रायपाठं लघुषोढादेवताप्रत्यभिज्ञां चानादृत्य कथमर्थान्तरं वर्ण्यत इत्याश्चर्यम् ।<br>
अपि च देव्याराधनप्रत्यूहनिरासकत्वद्योतनस्वारस्यभङ्गः ।<br>
विघ्ननिरासकानां बहूनां सत्त्वेऽपि गणेशाराधनेनैव श्रीविद्याराधनप्रत्यूहं निरस्येदिति नियमस्य क्रत्वर्थत्वेन द्योतनस्याऽवश्यकत्वात् ।<br>
अत एव कल्पसूत्रे वचनम् इत्थं सद्गुरोराहितदीक्षो महाविद्याराधनप्रत्युहापोहाय गाणनायकीं पद्धतिमामृशेदिति ।<br>
एवं गणपतिमिष्ट्वा विधूतसमस्तविघ्नव्यतिकरः शक्तिचक्रैकनायिकायाः</p>
<p>श्रीललितायाः क्रममारभेतेति कल्पसूत्रवचने त्वाप्रत्ययेन वाजपेयेनेष्ट्वा बृहस्पतिसवेन यजेतेत्यादाविवाङ्गाङ्गिभावस्य स्पष्टं बोधनात् ।<br>
गणेशक्रमस्य ललिताक्रमोपकारकत्वकथनेन ललिताक्रमस्यैव फलवत्त्वोक्त्या च विपरीताङ्गाङ्गिभावशङ्कायाः फलवदफलन्यायेन निरासात् ।<br>
एतस्यैव रेवतीषु वारवन्तीयमग्निष्टोमसाम कृत्वा पशुकामो ह्येतेन यजेतेतिवत् ।<br>
इयास्त्वितो विशेषः ललितोपास्तेर्यावज्जीवकर्तव्यत्वेन ब्राह्ममुहूर्तोत्थानादिकर्मसु परस्पर विरोधेनोपास्त्यन्तरस्यासम्भवाल्ललिताक्रमारम्भात्पूर्वमेव कतिपयदिवसैर्यथाशक्तिसङ्ख्याकजपरूपा महागणपतेरुपास्तिरन्वारम्भणीयावत्सकृदेव कार्या ।<br>
अत एवोक्तवचने क्रममारभेतेत्यारम्भस्यैव परतः कीर्तनमुपद्यते ।<br>
नचैवं सति श्यामाक्रमविमृष्टिः सदा कार्येतिवचनान्तरेण राजश्यामलोपास्तेरपि ललिताक्रमप्रकरणे विधानेन तदङ्गत्वादुक्तरीत्या विरोधात्समुच्चयस्य कथमुपपत्तिरिति वाच्यम् ।<br>
श्यामलायान्तरपकरणान्त एवं नित्यसपर्यां कुर्वलङ्क्षं जप्त्वेत्यादिना लक्षजपस्यैव विधानेनोपक्रमस्थस्य सदेतिपदस्य तत्परिमितकालमात्रपरत्वावश्यम्भावे पाठक्रमबोधेन ललितोपास्तेः पूर्वमेव श्यामलोपास्तेः कर्तुमुचितत्वात् ।<br>
अत एव प्रधानद्वारा राजप्रसादनं हि न्याय्यमितिवचने राजोपास्तेः पूर्वं प्रधानोपास्तिप्रदर्शनमुपपद्यते ।<br>
अत्र हि शब्देन लोकप्रसिद्धिमनुसरता भगवता परशुरामेण प्रधानोपसर्पणमन्तेरेणैव राजानुसरणस्यापि लोके बहुलं दर्शनात्तदुपास्तेः कृताकृतताऽपि सूचिता ।<br>
परं तु तदुपास्तिपूर्वकराजोपास्तौ फलभूमा लौकिकन्यायेन षोडशिग्रहणपक्ष इव वैदिक न्यायेनापि सिध्यति ।<br>
एवमेव सङ्गीतमातृकामिष्ट्वा कोलमुखीं विधिवद्वरियस्येदिति विहिता दण्डनाथोपास्तिरपि लक्षजपपरिमिता श्यामलोपास्त्या वद्धक्रमत्वात्तद्वदेव विकल्पितेति ज्ञेयम् ।<br>
नह्येवं गणेशोपास्तेर्विकल्पः ।<br>
तस्याः प्रधानारम्भं प्रति नित्याङ्गत्वात् ।<br>
तस्मादीदृशावश्यकाङ्गध्वनमविरोधादपि न गणेशपदस्य श्रीकण्ठादिपरत्ववर्णनं युक्तमिति दिक् ।<br>
यद्वा, उत्तरतन्त्रे प्रधानदेवताया मूलविद्यायाश्च प्रत्येकं</p>
<p>गणेशादिपञ्चात्मकत्वं मूल एव वक्ष्यते ।<br>
प्रकृतश्लोके च लघुषोढोक्तदेवतासमूहषट्के प्राथमिकानां पञ्चानामेव पीठदेवताभ्यो विमज्य कीर्तनाल्लिङ्गाद्देवी मित्यस्य मन्त्रमयीमित्यस्य वा विशेष्यत्वं सुवचम् ।<br>
तत्र देवताविशेषकस्तवनपक्षे मन्त्रमयीं मन्त्रप्रधानां मातृकां जगन्मातरमिति व्याख्येयम् ।</p>
<p>एकादशाधिकशतदेवतात्मतया पुनः ।<br>
गणेशत्वं महादेव्याः ।</p>
<p>इत्यादिभिरेतै राशिस्वरूपिणीमित्यन्तैः सार्धैः सड्भिः श्लोकेर्वक्ष्यमाणया दिशा गणेशादिपञ्चात्मिकाम् ।<br>
मन्त्रस्य विशेष्यतापक्षे देवीं द्योतमानाम् ।</p>
<p>अकथादित्रिपङ्क्यात्मा तार्तीयादिक्रमेण च ।<br>
सा गणेशो महाविद्या ।</p>
<p>इत्यादिभी राशित्वं चान्त्यवर्जितैरित्यन्तैः सार्धैस्त्रिभिः श्लोकैर्वक्ष्यमाणया दिशा गणेशादिपञ्चात्मिकामित्यर्थः ।<br>
नचानयोः पक्षयोर्गणेशादिपदानां रूढ्यर्थपरित्यागस्याऽवश्यकत्वे श्रीकण्ठादिपरत्वव्याख्यया किमपराद्धमिति वाच्यम् ।<br>
उक्तोपबृंहणानुरोधेन रूढित्यागस्यादोषत्वात् ।<br>
श्रीकण्ठादिपरत्वेनोपबृंहणस्य तैरप्यलेखनात् ।<br>
पीठरूपिणीमित्यस्य, ओजापूकाख्यपीठेषु स्वरूपमस्या इति देवीपक्षे, मन्त्रपक्षे तु लक्षणया कूटरूपिणीमित्यर्थो वर्णनीयः ।<br>
पीठे श्रीचक्रे रूपमस्या इति वाऽर्थः ।<br>
एवं त्रय एवार्थाः प्रामाणिकाः ।<br>
यत्तु प्राञ्चः पीठशब्दं जगदाधारपरत्वेन योगिनीशब्दं ब्राह्म्यादिपरत्वेन गणेशशब्दं श्रीकण्ठादिपरत्वेनेतरद्यथाप्रसिद्धमेव व्याख्यायैषा सकीलकसम्प्रदायरीत्यैका व्याख्येत्युक्त्वा निष्कीलकसम्प्रदायरीत्या त्वन्या अपि पञ्चविधा व्याख्या उच्यन्त इति प्रतिज्ञाय वर्णमन्त्रसंविचक्रधामपरत्वेनेमं श्लोकं पञ्चधा व्याचक्षते, तत्सर्वं मूर्खप्रतारणमात्रम् ।<br>
तथाहि ईच्छाज्ञानाक्रियाशान्ताश्चतस्रो वामाज्येष्ठारौद्याम्बिकाश्चतस्रस्तत्समष्टी द्वे एवं द्वे पञ्चकं क्रमादकारहकाराभ्यां जाते इत्यकारहकारयोः सामरस्यमेकमित्येकादशसङ्ख्या गणेशपदेनोच्यो ।</p>
<p>तदुक्तम् अकारः सर्ववर्णाग्र्यः प्रकाशः परमः शिवः ।<br>
हकारोऽन्त्यः कलारूपो विमर्शाख्यः प्रकीर्तितः ॥</p>
<p>इत्यादिरीत्या वर्णसङ्ख्यामात्रं श्लोकारूढं कृत्वा वर्णोद्धारः ।<br>
गणेशो हकारो ग्रहः सकारः ।<br>
नक्षत्रपदे ककार एको विपक्षितोऽन्यदुच्चारणार्थम् ।<br>
योगिनी लकारः ।<br>
राशिर्हकारः ।<br>
रूपिणीमित्यत्र रेफेङ्कारावेव विवक्षितावित्यादिरीत्या हादिविद्योद्धारः ।<br>
देवीमित्येकमेव विवक्षितम् ।<br>
इतरत्सर्वमुच्चारणार्थम् ।<br>
द्योतमानामित्यर्थः ।<br>
तेन सुषुम्णान्तर्वर्तितेजोदण्डरूपायाः संविद उद्धारः ।<br>
देवीपदेनैव तेजस्त्रितयमुपलक्षितमिति धामत्रयोद्धारः ।<br>
पीठपदेनैव चक्रोद्धार इत्यादिप्रकाराणां भवदुक्तानां सर्वत्र प्रदर्यितुं शक्यत्वात् ।<br>
गणेशादिपदानां हकारादिपरत्वे कोशाभावेन यस्य कस्यापि पदस्य यः कश्चिदेव स्वामिलषितोऽर्थः स्वानुपयुक्तः सर्वोप्युच्चारणमात्रार्थत्वादविवक्षित इति कल्पनाया अत्यन्तमप्रामाणिकत्वात् ।<br>
तत्र सम्मतत्वेन यस्य कस्यचिदेव वचनस्यानन्वितस्य लेखोऽपि बालसम्मोहनमात्रम् ।<br>
अत एव तद्दूषणाभिनिवेशोऽपि ग्रन्थविस्तरमात्रफलकत्वादनुचित एवेत्युत्तरत्र सर्वत्रापि बहुशो दृश्यमाना अपि तादृशो व्याख्या नो दृश्यन्तेऽस्माभिः ।<br>
लोकवेदाधिकरणन्यायेन पदपदार्थव्युत्पत्त्यनुरोधेनाऽपतत एवार्थज्ञानस्याभ्युदयकारित्वात् ।<br>
वैदुष्यबलादुन्नीतस्य सकलविद्वच्चमत्कारकस्याप्यर्थस्यातथात्वात् ।<br>
उपदर्शितस्यो पहसनीयस्यार्थस्य तु कैमुतिकन्यायेनापेक्ष्येत्वादिति द्रष्टव्यम् ।<br>
काश्मीरास्तु गणेशः कालरूपी विनायको योगिन्यो वशिन्याद्या इत्याहुरिति विशेषः ।<br>
अत्र श्लोके देवीस्तुतिः प्रतिज्ञाता ।<br>
सा च गुणिनिष्ठगुणाभिधानम् ।<br>
तन्त्रस्य सर्वस्यापि गुणाभिधानरूपत्वात्तन्त्रं प्रस्तौमीत्यप्यर्थः ।<br>
तत्र च विषयो देवीं मन्त्रमयीमिति पदाभ्यां दर्शितः ।<br>
देवतानिष्कर्षो मन्त्रनिष्कर्षश्चेह विषय इति यावत् ।<br>
उत्तरश्लोकेषु प्रयोजनानि प्रपञ्चयिष्यन्ते ॥ १ ॥</p>
<p>प्रणमामि महादेवीं मातृकां परमेश्वरीम् ।<br>
कालहल्लोहलोल्लोलकलनाशमकारिणीम् ॥ २ ॥</p>
<p>कालस्य हल्लोहलो वेगस्तस्योल्लोलो लोलत्वमधरोत्तरकरणं तस्य कलना तत्कर्तृको बन्धः ।<br>
यद्वा उल्लोलकलना पदपूर्वोत्तरसम्बन्धस्तस्य शमं नाशं करोतीति तथेति साम्प्रदायिकाः ।<br>
वस्तुतस्तु हतं करोतीति हत् ।<br>
तत्करोति</p>
<p>प् १५) तदाचष्ट इति ण्यन्ताद्धतशब्दात्क्विप् ।<br>
स चासौ लोहलश्च, लोहलः स्यादस्फुटवागित्यमरः हल्लोहलश्चासावुल्लोलश्च ।<br>
अथोर्मिषु ।<br>
महत्सूल्लोलकल्लोलावित्यमरः ।<br>
तेन कलनाऽक्रमणमित्यपि सुव्याख्यम् ।<br>
सर्वस्यैव जगतः कालेन कवलीकारात्तदविषयत्वप्रदानं कालातीतशिवभावे पर्यवस्यति ।<br>
अत एव (शिव) कर्तृककालकर्मककलनाऽपि देवीप्रभावादेवेत्युक्तमाचार्यैः</p>
<p>करालं यत्क्ष्वेडं कवलितवतः कालकलना ।<br>
न शम्भोस्तन्मूल तव जननि ताटङ्कमहिमा ॥<br>
इति ।</p>
<p>समुद्रे स्थूलतरङ्गस्य वेगेनाऽपततः परावर्तनस्यासाध्यत्वात्कालचपेटाया अपि तादृशत्वद्योतनायोल्लोलपदेन तदुक्तिः ।<br>
तरङ्गाक्रमणमात्रेण तरणनिपुणस्यानिष्टादर्शनाद्धतं करोतीति विशेषणम् ।<br>
हन्तुरपि स्फुटवक्तृत्वे पूर्वसूचनयातन्निरासोपायः सम्भाव्येतेति तद्व्युदासाय लोहलेति ।<br>
अत्रापि पूर्वश्लोकवद्विशेष्यत्रैविध्यम् ।<br>
तेन महादेवीशब्दो महाविद्यापरः ।<br>
वदेदानीं महादेव्या एकैकाक्षरसाधनमिति चतुर्थपटले प्रयोगात् ।<br>
महादेव्यादिपदत्रय एकस्य विशेष्यत्वे, इतरद्द्वयं विशेषणत्वेन योज्यम् ॥ २ ॥</p>
<p>यदक्षरैकमात्रेऽपि संसिद्धे स्पर्धते नरः ।<br>
रवितार्क्ष्येन्दुकन्दर्पशङ्करानलविष्णुभिः ॥ ३ ॥</p>
<p>यस्या मातृकाया विद्याया वैकमात्रस्याक्षरस्यापि सम्यक्सिद्धौ रव्यादिभिः सप्तभिर्नरः स्पर्धते तन्निष्ठासाधारणगुणलाभात् ।<br>
मातृकाविवेकादावेकैकाक्षरस्यापि पार्थक्येन साधनप्रकाराणामुक्तेः ।<br>
विद्यायामप्येकैकाक्षरसाधनस्य चतुर्थे वक्ष्यमाणत्वात् ।<br>
रवेस्तेजःप्रकर्षध्येयाधिष्ठानत्वकर्मप्रवर्तकत्वादयो गुणाः ।<br>
तार्क्ष्यस्य विष्णुभारवोढृत्वविषहरत्ववेगातिशयादयः ।<br>
इन्दोर्देवतातृप्तिकारित्वनिखिलौषधिजीवकत्वाहलादकत्त्वादयः ।<br>
कन्दर्पस्य मनःक्षोभकत्वान्तर्हितत्वसौन्दर्यादयः ।<br>
शङ्करस्याखिलाविद्याधिपत्वविश्वाधिकत्वविश्वसेव्यत्वादयः ।<br>
अनलस्य प्राणिजठरान्तस्थितत्वहविर्वोढृत्वसर्वसंहारकत्वादयः ।<br>
विष्णोर्विश्वपालकत्वलक्ष्मीर्पतित्वमायित्वादयः ।<br>
एवमवयवफलैः कैमुतिकन्यायेनावयविनः स्तुतिः ।<br>
नन्वेवं सति शिवविष्ण्वोर्जगद्व्यापारे नियुक्तयोर्धर्मस्य जगद्व्यापारलाभ उपासकानामयुक्तः ।<br>
जगद्व्यापारवर्जमितिवैयासिकसूत्रविरोधादिति चेत् ।<br>
न ।<br>
दहरादिविद्योपासकानां जगद्व्यापारालाभेऽपि त्रिपुरसुन्दर्युपासकानां तस्यापि सुलभत्वात् ।<br>
इदं च तस्मै श्रीललिता देवी स्वसाम्राज्यं प्रयच्छतीत्येतच्छ्लोकव्याख्यावसरे सौभाग्यभास्करे सोपपत्तिकमुपपादितमस्माभिः ।<br>
मनोरमायां त्वेकाक्षरमात्र इत्यस्यार्थो गुरुमुखादवगन्तव्य इत्युक्तम् ।<br>
नाथचरणास्तु त्रिमूर्तीशाक्षरं तथात्वेनोपदिशन्ति ।<br>
तस्यैव देवीरूपतया परिणामस्य तत्रैतल्लयस्य च वक्ष्यमाणत्वात् ।<br>
देवीपक्षे यस्या देव्या एकाक्षरमात्रस्य वाग्भवादेः सिद्धावित्यादिरर्थः ।<br>
मात्रपदेन बिन्द्वादिराहित्येन बीजत्वाभावेऽपीति ध्वन्यम् ।<br>
अत एव भयादैकारमात्रमुच्चरितवतः सत्यवचसो वाक्सिद्धिः ।<br>
क्लीबपदश्रवणेन विस्मयादाद्याक्षरमात्रमुच्चरितवतः सुदर्शनाख्यस्य देवीप्रसाद इति कथयोर्देवीभागवते तृतीयस्कन्धे प्रसिद्धेः ॥ ३ ॥</p>
<p>यदक्षरशशिज्योत्स्नामण्डितं भुवनत्रयम् ।<br>
वन्दे सर्वेश्वरीं देवीं महाश्रीसिद्धमातृकाम् ॥ ४ ॥</p>
<p>यस्या मातृकाया अक्षरेषु यः शशी, अनुस्वारः ।<br>
चन्द्रपर्यायाणां सर्वेषामनुस्वारे सङ्केतात् ।<br>
बिन्दुरिति यावत् ।<br>
तस्य ज्योत्स्नेव ज्योत्स्ना विस्तारस्तेन त्रैलोक्यं मण्डितं ।<br>
बिन्दोः सकाशादेव सकलजगदुत्पत्तेः कामकलाविलासादौ कथनात् ।<br>
भुवनत्रयं ज्ञातृज्ञानज्ञेयरूपम् ।<br>
तन्नानारूपं ग्राह्यग्राहकभेदादिति शाक्तसूत्रे तथैव विभागदर्शनात् यद्वा यस्या विद्याया अक्षरेषु ये शशिनो बिन्दुत्रयं तस्य ज्योस्नया शक्त्या भुवनत्रयं मण्डितं व्यक्तवाच्यतामापन्नं रुद्रेश्वरसदेशाख्या इत्यादिनोत्तरतन्त्रे बिन्दुत्रयस्य कतिपयत्त्वबोधकत्वकथनात् ।<br>
यद्वा यस्या देव्या अक्षरस्य नित्यस्य शशिनो भालस्थस्य ज्योस्नया सर्वोर्ध्वस्थत्वात्सकलभुवनत्रयप्रकाश इति ।<br>
अक्षराण्येव शशिन इति तु प्राञ्चः विद्यान्तर्गतसकारस्य चन्द्रबीजत्वात्तस्यैषा स्तुतिरित्यप्यन्ये ।<br>
तां महाश्रीसिद्धमातृकां श्रीकण्ठादिजननीं वा वन्दे ॥ ४ ॥</p>
<p>यदक्षरमहासूत्रप्रोतमेतज्जगत्त्रयम् ।<br>
ब्रह्माण्डादिकटाहान्तं तां वन्दे सिद्धमातृकाम् ॥ ५ ॥</p>
<p>यस्या मातृकाया अक्षरैरैकपञ्चाशत्सङ्ख्यैर्महासूत्रैर्ब्रह्माण्डादिकटाह- पर्यन्तं स्थूलतमादिसूक्ष्मतमान्तं प्रोतं स्यूतम् ।<br>
सर्वस्यापि जगतो वाचकाः शब्दा मातृका सङ्घटिता एवेति भावः ।<br>
विद्यापक्षे तदन्तर्गतावकारहकारौ ग्राह्यौ ।<br>
तयोर्मध्ये सर्वस्य जगतो निरूढताया वक्ष्यमाणत्वात् ।<br>
एतद्वै तदक्षरं गार्गि सूर्याचन्द्रमसौ विधृतौ तिष्ठत इति श्रुतौ तथा निर्णयादित्युक्तमक्षरमम्बरान्तधृतेरित्यधिकरणे ।<br>
सिद्धमातृकामिति सिद्धा च सा मातृका च सिद्धा मातृका ययेति वा ।<br>
सिद्धानां मातरमिति वाऽर्थः ॥ ५ ॥</p>
<p>यदेकादशमाधारं बीजं कोणत्रयोद्भवम् ।<br>
ब्रह्माण्डादिकटाहान्तं जगदद्यापि दृश्यते ॥ ६ ॥</p>
<p>यस्या मातृकाया एकादशमेकाराक्षरं कोणत्रयवदुद्भवो लेखो यस्य तत् ।<br>
नागरलिप्यां साम्प्रदायिकैरेकारस्य त्रिकोणाकारतयैव लेखनात् ।<br>
तद्ब्रह्माण्डादिजगत्प्रति आधारो बीजं च सदद्यापि सन्धिशास्त्रैर्दृश्यते ।<br>
अकारः परम शिवः ।<br>
तस्य स्त्री, ई ।<br>
पुंयोगलक्षणो ङीष् ।<br>
तयोः संयोगेनैकारनिष्पत्तिः ।<br>
शिवशक्तिसमायोगस्यैव जगद्वीजत्वात्तदभेदेन ताडशाक्षरस्यापि तद्बीजत्वम् ।<br>
सुन्दरीतापिन्यां प्रथमोपनिषदि गायत्र्यन्तर्गतस्य सवितुर्वरेण्यमिति पदद्वयस्य जगदुत्पादकोत्तमार्थकस्य पर्या एवैकार इति श्रवणात् ।<br>
आधारमिति नपुंसकमार्षम् ।<br>
आधारबीजमित्येकपदत्वेन केषाञ्चित्पाठस्तु टीकान्तरासम्मतत्वात्तन्त्रराजविसंवादाच्च नाऽदेयः ।<br>
यत्तु त्रिंशिकाशास्त्रे वचनम्-</p>
<p>अनुत्तरानन्दचितिरिच्छाशक्तौ नियोजिता ।<br>
त्रिकोणमिति तत्प्राहुर्विसर्गामोदसुन्दरम् ॥<br>
इति,</p>
<p>तत्राप्यनुत्तरेच्छापदयोरकारेकारवेवार्थौ साम्प्रदायिकौ ।<br>
एवं कादिविद्यायामपि द्वितीयाक्षरस्यैषा स्तुतिः ।<br>
एतद्वै तदक्षरमित्युक्तश्रुतावप्येकारस्तदिति च भिन्ने पदे ।<br>
तेन तत्राप्येकारस्यैव सर्वजगदाधारत्वेन स्तुतिः ।<br>
केचित्तु यदेकादशमक्षरं योन्याकारं तस्मिन्सर्वं जगदद्यापि सिद्धैर्दृश्यत इति योजयन्ति ।<br>
योनिजन्यत्वांशे प्रत्यक्षसिद्धत्वोक्तिरिति तु काश्मीराः ।<br>
अत्र मातृकाविद्यादेवीनां मध्ये यस्या विशिष्य यस्मिञ्श्लोके कथनं न दृश्यते तस्यास्तदितराभ्यां सहाभेदाभिप्रायेण तस्या अपि स्तवनमुपक्रमाविरोधाय द्रष्टव्यम् ॥ ६ ॥</p>
<p>अकचादिटतोनद्धपयशाक्षरवर्गिणीम् ।<br>
ज्येष्ठाङ्गबाहुपादाग्रमध्यस्वान्तनिवासिनीम् ॥ ७ ॥</p>
<p>आदिशब्दोऽकारादित्रयेऽन्वेति तेनाकारादयः षोडश ककारादयश्चकारादयश्च पञ्च पञ्च ।<br>
एवमुन्नद्धशब्दः सन्नद्धवाचक आरम्भपरष्टकारतकारयोरन्वेतीति तेऽपि पञ्च पञ्च ।<br>
पयशाक्षरात्मकाश्च ते वर्गाश्च ।</p>
<p>फलशब्दस्य यश्चाऽदिर्वर्गशब्दादिरेव च ।<br>
भकारो मनुशब्दादिः पवर्ग इति कथ्यते ॥</p>
<p>इत्यादिकालिकापुराणवचनात्पवर्गः पादयः पञ्च ।<br>
यवर्गो यादयश्चत्वारः ।<br>
शवर्गः शादयः षडित्यर्थः ।<br>
ईदृशवर्गाष्टकवती वक्ष्यमाणस्थानाष्टकवासिनीत्युक्त्या यथासङ्ख्यन्यायेन ज्येष्ठाङ्गे शिरसि स्वरा दक्षिणबाहौ कवर्ग इत्यादि सिध्यति ।<br>
ज्येष्ठाङ्गं च बाहू च पादौ चाग्रं चेत्यादिर्विग्रहः ।<br>
ज्येष्ठं प्रथममङ्गं शीर्षादिघण्टिकान्तभागः ।<br>
अग्रं चरममङ्गं हृदयादिसीवन्यन्तभागः ।<br>
मध्यं कण्ठादिस्तनान्तभागः ।<br>
शरीरपदवाच्यं ह्येतद्भागत्रयात्मकं प्रकाण्डमेव मुख्यम् ।<br>
केशा हस्तौ पादौ चेति क्रमेण भागत्रयस्य शाखाः ।<br>
अत एव कामकलान्यासे कूटत्रयस्य तत्तच्छाखविशिष्टतत्तद्भागेषु त्रिष्वेव क्रमेण न्यासः सङ्गच्छते ।<br>
तेनाग्रषदस्य पार्श्वद्वयपृष्ठभाजि (नाभि) जठरात्मकस्तृतीयो भाग एवार्थो युज्यते ।<br>
एतद्द्योतनायैव शीर्षस्य प्रथमाङ्गत्वेन निर्देशः ।<br>
तेन बाह्वग्रे पादाग्रे चेत्यग्रपदस्य प्रत्येकमन्वयेन प्राचां व्याख्यानमपव्याख्यानम् ।<br>
प्रत्युत बाह्वोः पादयोश्च मूलाद्यग्रान्तं कवर्गादेर्न्यसनीयत्वात्तद्विरुद्धं च ।<br>
स्वान्तं हृदयम् ।<br>
तन्त्रराजे हि ज्येष्ठाङ्गबाहुहृत्पृष्ठकटिपादनिवासिनीमिति पाठः ।<br>
तत्र हि शीर्षादिपादान्तोऽवयवक्रम आश्रित इह तन्त्रे तु न्यासानुरोधेन मातृकाक्रम आदृतः ।<br>
तेन मातृकान्यासानुष्ठानान्तमावश्यकत्वेन सूचितम् ।<br>
भूतशुद्धिप्राणप्रतिष्ठयोस्तेन बद्धक्रमत्वात् ।<br>
मनोरमायां त्वेतत्स्तोत्रव्याख्यारम्भे चित्याषोडशिकार्णवे महात्मभिः काश्मीरादिभिर्व्याख्यातत्वात्सैव व्याख्या स्वेन लिख्यत इति वदता सुभगानन्दनाथेन पाठभेदो नास्तीति ध्वनितम् ।<br>
अत्र श्लोके मातृकादेवतयोरन्योन्यमभेदो वर्णितः ॥ ७ ॥</p>
<p>तामीकाराक्षरोद्धारां सारात्सारां परात्पराम् ।<br>
प्रणमामि महादेवीं परमानन्दरूपिणीम् ॥ ८ ॥</p>
<p>ईकाररूपैरक्षरैः प्राधान्येनोद्धारो यस्यास्तां कादिविद्यारूपां महादेवीं महाविद्यां प्रणमामि ।<br>
तथा च बह्वृचैराम्नायते चत्वार ईं बिभ्रति क्षेमयन्तो दशगर्भं चरसे धापयन्ते ।<br>
त्रिधातवः परमा अस्य गावो दिवश्चरन्ति परि सद्यो अन्तानिति ।<br>
अत्र हि कादिविद्याया ईकारचतुष्टयवत्त्वविशेषणद्वारोद्धारः कृतः ।<br>
अथवा, ईकाराक्षरमुत्कर्षेण धरतीत्यर्थे कर्मण्यण् ।<br>
उदुपसृष्टाद्धारयतेः पचाद्यच्युद्धारा, ईकाराक्षरस्योद्धारेति वा ।<br>
अत्रेकारवत्त्वस्य स्तुतिप्रयोजकगुणत्वेन कीर्तनातृतीयश्लोकोक्तो महिमा स्मारितः ।<br>
वेदेऽपि तत्प्राधान्येनोद्धारस्तादृशमहिमातिशयद्योतनाभिप्रायगर्भ इति ध्वनितम् ।<br>
अबिन्दुकस्य तस्य कीर्तनात्तु कादिविद्यैवात्र तन्त्रे विषय इत्यपि सूचितम् ।<br>
तस्या एव त्रिशतीघटकत्वेनात्युत्तमत्वात् ।<br>
सुन्दरीतापिन्यां प्रथमोपनिपदि कादिविद्याकूटानामेव प्रत्येकं गायत्रीसमानार्थकत्वं प्रतिपाद्य तत्प्रकृतितयैवेतरासां विद्यानामुद्धाराच्च ।<br>
तथा च ब्रह्माण्डपुराणे श्रीविद्येव तु मन्त्राणां तत्र कादिर्यथा परेति ।<br>
तदेतदाह सारात्सारां परात्परमिति ।<br>
मथितो गुणपुञ्जः सारस्तद्वानपि सारः ।<br>
अर्श आदित्वादच् ।<br>
सारवन्मन्त्रानपेक्षाधिकसारवतीम् ।<br>
उत्कृष्टाद्धादिविद्यामन्त्रादप्युत्कृष्टां चेत्यर्थः पूर्वोक्तभूमिकाभेदाः पूर्वेऽपि सारा उत्कृष्टाश्च तेभ्योऽप्याधिक्योक्त्या तादृश एवाधिकारीत्यपि ध्वनितम् ।<br>
एवं प्रथमश्लोके सूचितं विषयसामान्यमिह विशेषपरत्वेनोपसंहृतम् ।<br>
एतेन हादिविद्यायामेवास्मिंस्तन्त्रे विषयतां वर्णयन्तो निरस्ताः ।<br>
वक्ष्यमाणमन्त्रोद्धारतदर्थवर्णनपराणां श्लोकानां कादिविद्यानुगुण्य एव स्वारस्वाच्च ।<br>
षष्ठश्लोके तैरेव विद्यान्तर्गतवर्णस्यैषा स्तुतिरित्युक्तेश्च ।<br>
त्रिकोणाक्षरस्य हादिविद्यायामभावेनैतदविषयीभूतविद्यान्तर्गतवर्णस्तुतेरनुपयो गात् ।</p>
<p>ईकाराक्षर उद्धारो यस्या हृल्लेखायास्तामिति भुवनेश्वरीपरत्वेन व्याख्यानमपि नातीव स्वरसम् ।<br>
एतत्तन्त्रप्रयोजनमाह परमेति ।<br>
परम आनन्दो मोक्षः ।<br>
एतस्यैवाऽनन्दस्यान्यानि भूतानि मात्रामुपजीवन्तीति श्रुतेः ।<br>
तं रूपयति प्रयच्छतीत्यर्थः ।<br>
अत एवाऽहुः काश्मीराः ईकारस्य बिन्दुविसर्गात्मनः शिवशक्त्योः सामरस्यरूपस्य स्वात्मत्वेन भावनायां परमानन्दानुभव इति ॥ ८ ॥</p>
<p>अद्यापि यस्या जानन्ति न मनागपि देवताः ।<br>
केयं कस्मात्क्व केनेति सरूपारूपभावनाम् ॥ ९ ॥</p>
<p>एवं मन्त्ररूपं निष्कृष्य देवतारूपं विषयं निष्कृष्याऽह अद्यापीति ।<br>
देवता अपि यस्यास्त्रिपुरसुन्दर्याः सरूपारूपभावनां मनागीषदपि अद्यापि अनादिकालमारभ्याद्यावध्यपि न जानन्ति ।<br>
मनुष्याः सामस्त्येनाल्पकालेन न जानन्तीति किमु वक्तव्यमित्यर्थः ।<br>
देवतापदमिन्द्रियपरमिति तु पाञ्चः ।<br>
देव्या भावना द्विविधा सरूपाऽरूपा चेति ।<br>
स्थूलरूपानुसन्धानात्मिका प्रथमा ।<br>
पररूपानुसन्धानात्मिका चरमा ।<br>
या तु सूक्ष्मरूपानुसन्धानात्मिका मध्यमा विधा सा पार्थक्येन पूर्वश्लोक एवोक्तेति नेहोट्टाङ्किता ।<br>
ततश्च चतुःशतद्विये भावनाद्वयं क्रमेण विषय इति ध्वनितम् ।<br>
तादृशं भावनाद्वयं प्रत्येकं चतुर्विधमित्याह केयमित्यादिना ।<br>
इयं स्थूला देवी का किं स्वरूपा ।<br>
इयं कस्मादुत्पन्ना ।<br>
इयं क्व तिष्ठति ।<br>
इयं केन सह तिष्ठति ।<br>
एवं परायामपि चत्वारः प्रकारा योज्याः ।<br>
केयमिति नाम ।<br>
कस्मात्कारणात्केन हेतुनेति चत्वार एव प्रकारा इति केचित् ।<br>
तत्र हेतुकारणयोर्भेदश्चिन्त्यः ।<br>
अन्ये तु अद्यापि दर्शनयोग्यकालेऽपि न जानन्ति ।<br>
परशिवसामरस्यकाले तु कथं तां जानीयुरित्यर्थं वर्णयन्ति तदरूपभावनया पुनरुक्तम् ।<br>
परशिवसमरसताया रूपान्तरेण सार्वकालिकत्वादयुक्तं च ॥ ९ ॥</p>
<p>वन्दे तामहमक्षय्यामकाराक्षररूपिणीम् ।<br>
देवीं कुलकलोल्लोलप्रोल्लसन्तीं परां शिवाम् ॥ १० ॥</p>
<p>अकारो वै सर्वा वागितिश्रुत्याऽक्षराणामकारोऽस्मीत्यादिस्मृत्या च सर्ववर्णानामकार</p>
<p>एवाक्षरमविनाशिस्वरूपम् ।<br>
तदस्या एव रूपम् ।<br>
विमर्शस्य प्रकाशाभेदात् ।<br>
अत एवाक्षय्यां क्षेतुमशक्याम् ।<br>
कुल्लं सुषुम्णामार्गः ।<br>
कलस्य नादार्णवस्योल्लोला महातरङ्गाः ।<br>
तत्र तेषु चोल्लसन्ती ।<br>
कुलानि षट्त्रिंशत्तत्त्वानि ।<br>
कलाश्चतुःषष्ठिरिति वा ।<br>
कुलं शरीरं पृथिव्यां लीयमानत्वात् ।<br>
कलैकदेशः ।<br>
उल्लोलमूर्ध्वोर्ध्वं प्रोल्लसन्ति वैखर्यात्मनेत्यर्थ इति तु काश्मीराः ।<br>
ईदृशीं तामहं वन्द इत्यर्थः ।<br>
अक्षय्यक्षकाराक्षररूपिणीमिति क्वचित्पाठः ।<br>
तत्पक्षेऽक्षय्यशब्दोऽखण्डपरः क्षकारविशेषणं तस्य ककारषकारयोगात्मकत्वस्य तन्त्रान्तरसिद्धस्या(स्य) निरासायेति व्याख्येयम् ॥ १० ॥</p>
<p>वर्गानुक्रमयोगेण यस्यां मात्रष्टकं स्थितम् ।<br>
वन्दे तामष्टवर्गोत्थमहासिद्ध्यष्टकेश्वरीम् ॥ ११ ॥</p>
<p>वर्गाणां पूर्वोक्तानामनुक्रमयोगेण क्रमानुसारिसम्बन्धेन यस्यामेकवचनादेकस्यामपि मातृकायामष्टौ मातरो ब्राह्म्यादयः स्थितास्तादृशाष्टवर्गजन्याणिमादिमहासिध्यष्टकस्वामिनीं तां देवीं वन्दे ।<br>
महासिद्ध्यष्टकशब्देन वाग्देवताष्टकं केचिदाहुः ।</p>
<p>सर्वे वर्णात्मका मन्त्रास्ते च शक्त्यात्मकाः प्रिये ।<br>
शक्तिस्तु मातृका ज्ञेया सा च ज्ञेया शिवात्मिका ॥</p>
<p>इति वचनाद्वर्णाभेदः काश्मीरास्तु मातृकाया अष्टौ वर्गास्तदधिष्ठा अष्टमातरस्तासां प्रत्येकोत्थाणिमाद्यष्टसिद्धयश्च सम्भूय चतुःषष्टिस्तासां व्यष्टिशक्तीनां कारणभूता समष्टिशक्तिः स्वात्मत्वेन सिद्धेति व्याचक्षते ।<br>
अन्योऽप्यस्य प्रपञ्चः प्राचां टीकासु द्रष्टव्यः ॥ ११ ॥</p>
<p>कामपूर्णजकाराढ्यश्रीपीठान्तर्निवासिनीम् ।<br>
चतुराज्ञाकोशभूतां नौमि श्रीत्रिपुरामहम् ॥ १२ ॥</p>
<p>सृष्टिस्थितिलयकारिण्यो ब्रह्मादिरूपास्तिस्रन्तत्समष्टिरेकेत्येवं चतस्रः शक्तयो वामाज्येष्ठारौद्र्यम्बिकेतिनामिकाः सन्ति ।<br>
तासामेवाधिष्ठानभूताश्चत्वारः पीठाः कामरूपं पूर्णगिरिर्जालन्धरमुड्डीयानं चेति ।<br>
तत्राऽद्ययोर्नामैकदेशन्यायेन निर्देशः ।<br>
जकारेणाऽढ्यो युक्तः स्वघटितपदवाच्यत्वसम्बन्धेनेति तृतीयः ।</p>
<p>जकाराख्येतिपाठ आख्याशब्दो नामधेयप्रथमाक्षरपरः ।<br>
जकार आख्या यस्येति समानाधिकरण एव बहुब्रीहिः ।<br>
जकार आख्यायां यस्येति व्यधिकरणस्तु नाऽदर्तव्यः ।<br>
आख्यापदस्य पूर्वनिपातापत्तेः ।<br>
जकाराद्येति तु तन्त्रराजे पाठः ।<br>
श्रीपीठपदेनोड्यानं गृह्यते ।<br>
पीठानामनेकत्वेऽपि चतुर्णामेव प्राधान्यात्पार्थक्येन निर्देशः तेष्वप्यम्बिकाधिष्ठानत्वेन प्रधानतमत्वान्निरुपपदेनैव पीठपदेन चतुर्थस्य निर्देशः ।<br>
अभियुस्त्रानां नाम श्रीपदपूर्वं प्रयुञ्जीत ।<br>
श्रीशैलश्रीचक्रश्रीविद्याश्रीपुरादिकवदितिश्लोकोक्तमर्यादानुरो- धाय श्रीकारः ।<br>
चतस्र आज्ञाश्चत्वारो वेदाः ।<br>
तथा च कौर्मे हिमवन्तं प्रति देवीवाक्यम्</p>
<p>ममैवाऽज्ञा परा शक्तिर्वेदसञ्ज्ञा पुरातनी ।<br>
ऋग्यजुःसामरूपेण सर्गादौ सम्प्रवर्तते ॥</p>
<p>इत्यादि ।<br>
ताः कोशभूताः खड्गधनादेरिवाऽधारभूताः प्रतिपादिका इति तावत् ।<br>
यस्याः सेति बहुब्रीहिः ।<br>
तेन तत्सारभूतमखण्डं ब्रह्मेत्यर्थः ।<br>
चतुराज्ञानां कोशभूतेति वा ।<br>
वेदजनिकेत्यर्थः ।<br>
एतदुभयमपि परब्रह्मणोऽसाधारणं लिङ्गमिति हि शास्त्रयोनित्वाधिकरणे वर्णकद्वये प्रतिपादितम् ।<br>
अथवा चतुराज्ञाश्चत्वार आम्नायाः पूर्वदक्षिणपश्चिमोत्तराख्यास्तेषामेवोत्तमत्वात्प्राधान्येनेह निर्देशः ।<br>
तेन चास्य तन्त्रस्याऽम्नायसारप्रतिपादकन्वोक्त्या तत्सिद्धान्तानुसारिकल्पसूत्रस्यैतदविरोधित्वेनापेक्षितांशे तस्यैव ग्रहणं नान्यस्य तन्त्रस्येति ध्वनितम् ।<br>
तथा च कल्पसूत्रारम्भे स्मर्यते पञ्चभिर्मुखैः पञ्चाऽम्नायान्परमार्थसारभूतान्प्रणिनाय तत्रायं सिद्धान्त इत्यादि ।<br>
र् उर्ध्वाम्नायस्यापि चतुःपदमुपलक्षणम् ।<br>
तादृशीं त्रिपुरामहं नौमीत्यर्थः ।<br>
अत्र सर्वेषां वेदान्तानामद्वैते ब्रह्मणि तात्पर्यात्तदनुयायिनामाम्नायानामप्यखण्ड नन्दं ब्रह्मैव प्राधान्येन विषयः ।<br>
तदिदमाम्नायसारत्वोक्त्या सूचितम् ।<br>
कोशपदेनापि श्लेषेण पञ्चकोशान्तरत्वेनाऽनन्दमयकोशातीतत्वेन तदेवोक्तम् ।<br>
त्रिपुरेतिपदस्यापि स एवार्थः तदुक्तमभियुक्तैः-</p>
<p>त्रिमूर्तिसर्गाच्च पुराभवत्वात्रयीमयत्वाच्च पुरैव देव्याः लये त्रिलोक्या अपि पूरकत्वात्प्रायोऽम्बिकायास्त्रिपुरेति नाम ॥<br>
इति ।</p>
<p>तेनास्मिन्स्तोत्रे सगुणद्वारा निर्गुण ब्रह्मैव स्तुतमिति ध्वनितम् ।<br>
अत एव तन्त्रराजे द्वादशश्लोक्युत्तरं पठ्यते-</p>
<p>इति द्वादशभिः श्लोकैः स्तवनं सर्वसिद्धिकृत् ।<br>
देव्यास्त्वखण्डरूपायाः स्तवनं तव तद्यतः ॥<br>
इति ।</p>
<p>किं बहुना सर्वस्मिन्नस्मिंस्तन्त्रे सगुणाद्युपास्तिद्वारा मुक्तोपसृप्यं ब्रह्मैवोपास्यत्वेन प्रस्तूयत इत्यपि ध्वनितम् ।<br>
तदिदं प्रथमश्लोके सूचितमिहोपसंहर्तुं नमामि त्रिपुर मित्यनुक्त्वा नौमि श्रीत्रिपुरामित्युक्तम् ।<br>
अहंशब्दश्चाहङ्कार वाचकः ।</p>
<p>वैकारिकस्तैजसश्च तामसश्चेत्यहं त्रिधा ।</p>
<p>इति प्रयोगात् ।<br>
स चाहङ्कारो द्विविधः परोऽपरश्चेति ।<br>
जीवैर्देहादावभिलप्यमानोऽपरः ।<br>
परस्मिंश्च ब्रह्मणि षट्त्रिंशत्तत्त्वात्मकस्य जगतः सृष्ट्यनुकूलेषु ज्ञानेच्छायत्नेषु प्राथमिकसर्वविश्वविषयक उदितोऽहमित्यभिमानः परः ।<br>
ज्ञानरूपस्य ब्रह्मण ईदृशपराहन्ताविषयकत्वमात्रेण धर्मधर्मिभावं प्रकल्प्य तादृशो धर्मस्त्रिपुरसुन्दरीपदेन तदभिन्नो धर्मी कामेश्वरपदेनेह व्यवह्रियत् इत्येतदपि त्रिपुरापदसामानाधिकरण्येनाहम्पदनिर्देशाद्ध्वनितम् ।<br>
अन्यथा प्रथमश्लोक इव नौमीत्येतावतैव कर्तुर्लाभादिह तदर्थकत्वेऽहम्पदे वैयर्थ्यापत्तेः ।<br>
नचैवमहम्पदाद् द्वितीयापत्तिः ।<br>
स्वरादेराकृतिगणत्वेनाव्ययत्वस्वीकारेण तल्लोपात् ।<br>
अहगिप्रलयं कुर्वन्नित्यादयः प्रयोगास्तु शब्दार्थयोरभेदमभिप्रेत्य नमांसि कुर्म इत्यादिवच्छब्दपरा इत्यवधेयम् ॥ १२ ॥<br>
एवं मङ्गलाचरणमुखेनैव शास्त्रस्य विषयप्रयोजनादिकं निर्वर्ण्य तद्विज्ञानार्थं स गुरुमेवाभिगच्छेदित्यादिश्रुतिष्वेकारेण ध्वनितस्य पुस्तकाद्युपायान्तरपरिसङ्ख्यापूर्वकं गुर्वावश्यकत्वस्य द्योतनाय स्वयमद्वितीयोऽपि परमशिवो द्विविधं विग्रहं प्रकाशविमर्शभेदेन विरच्य विमर्शांशेन प्रष्ट्टत्वं प्रकाशांशेन वक्तृत्वं च स्वीकृत्य तन्त्रमवतारयितुमारभते-</p>
<p>श्रीदेव्युवाच ।<br>
इति ।</p>
<p>तदुक्तं स्वच्छन्दतन्त्रे-</p>
<p>गुरुशिष्यपदे स्थित्वा स्वयमेव सदाशिवः ।<br>
प्रश्नोत्तरपरैर्वाक्यैस्तन्त्रं समवतारयत् ॥<br>
इति ।</p>
<p>अत्राडागमस्त्वागमशास्त्रस्यानित्यत्वान्न कृतः ।<br>
कल्पसूत्रेऽपि भगवान्परमशिवभट्टारकः शृत्याद्यष्टादश विद्याः सर्वाणि दर्शनानि लीलया तत्तदवस्थापन्नः प्रणीय संविन्मय्या भगवत्या भैरव्या स्वात्माभिन्नया पृष्टः पञ्चभिर्मुखैः पञ्चाऽम्नायान्प्रणिनायेति ।<br>
तेन परमशिवः स्वयमेव विमर्शांशेन स्वात्मानं पृच्छतीत्यर्थः ।<br>
श्रीभैरव उवाचेत्यस्यापि स्वयमेव प्रकाशांशेन स्वात्मानमुत्तर यतीत्यर्थः ।<br>
प्रकृते लिटा कथितं भूतत्वं तु वक्तव्यस्य सदातनत्वात् ।<br>
अत एव तन्त्रराज उत्तरपटलेषु वक्ष्यमाणोऽप्यर्थः पूर्वपटलेषु प्रोक्त इति भूतार्थकपदे नैव तत्र तत्र निर्दिश्यते ।<br>
अनद्यतनत्वं त्वकालकलितत्वात् ।<br>
परोक्षत्वं त्वनिन्द्रियगोचरत्वादुपपद्यत इति साम्प्रदायिकाः ।<br>
एवं सर्वत्रापि योज्यम् ।<br>
अथ त्रयोदशभिः श्लोकैर्देवीप्रश्नः-</p>
<p>भगवन्सर्वमन्त्राश्च भवता मे प्रकाशिताः ।<br>
चतुःषष्टिश्च तन्त्राणि मातॄणामुत्तमानि च ॥ १३ ॥</p>
<p>सर्वमन्त्राः सप्तकोटिसङ्ख्याः ।<br>
मातॄणां शक्तीनाम ।<br>
उत्तमानि निखिल पुरुषार्थप्रदत्वात् ॥ १३ ॥<br>
अथ सार्धैरष्टभिस्तन्त्रनामान्युद्दिशति-</p>
<p>महामाया शम्बरं च योगिनी जालशम्बरम् ।<br>
तत्त्वशम्बरकं चैव भैरवाष्टकमेव च ॥ १४ ॥</p>
<p>अत्र ऋजुविमर्शिन्यां महामायातन्त्रं शम्बरतन्त्रं चेति तन्त्रद्वयपरं व्याख्यातम् ।<br>
लक्ष्मणेन तु महामायाशम्बराख्यमेकं तन्त्रमित्युक्तम् ।<br>
अर्थरत्नावल्यां तु द्वयमपि नोक्तम् ।<br>
महालक्ष्मीमतं देवेत्यादि वक्ष्यमाणं श्लोकद्वयं कैश्चित्परित्यक्तम् ।<br>
अन्यैस्तु स्वीकृतं परं तु सर्वेषामेव मत चतुःषष्टिसङ्ख्यासम्पत्तिर्दुरुपपादा ।<br>
वस्तुतस्तु तत्सम्पत्त्यर्थमेवास्मिञ्श्लोके पूर्वार्धे चत्वारि तन्त्राणि ।<br>
तत्त्वशम्बरकमेकं भैरवाष्टकं चैकमिति षट् तन्त्राणि ।</p>
<p>केचित्तु असिताङ्गो रुरुच्चण्डः क्रोध उन्मत्त एव च ।<br>
कपाली भीषणश्चेति संहारश्चाष्ट भरैवाः ॥</p>
<p>[ंइस्सिन्ग् पगे नो। २५ से ४० तक]</p>
<p>प चतुष्कोणं वामारूपभ्रमित्रयमिति षष्ठपटले वक्ष्यमाणं तत्सर्वं कर्णिकावृत्तद्वयमेलनेनैव त्रित्वाभिप्रायकमिति बहवो व्याचक्षते ।<br>
वस्तुतस्तु वक्ष्यमाणे प्रकारान्तरेण श्रीचक्रलेखनावसरे </p>
<p>बहिः पद्मद्वयं कुर्यादष्टषोडशकच्छदम् ।<br>
गुणवृत्तं ततः कुर्याच्चतुरस्रं च तद्बहिः ॥</p>
<p>इति वचने ततःपदस्वारस्येन पद्मद्वयाद्बहिरेव त्रीणि वृत्तानीति प्रतीतेस्तदनुरोधेनात्रत्यस्य परिवेषमित्येकवचनान्तस्यापि पदस्य ग्रहं सम्मार्ष्टित्यादाविवाविवक्षितार्थकतैव युक्ता ।<br>
ततश्च वासनापटले भ्रमित्रयमित्यनेन पद्मद्वयोपलक्षणार्थं कर्णिकावृत्तमेलनेन यथोक्तावपि यामले पद्मद्वयस्य पृथग्गणनदर्शनाद्वृत्तत्रयपदेन कर्णिकातिरिक्तमेव तद्व्याख्यातुं युक्तमिति पञ्चैव वृत्तानि ।<br>
अत एव ज्ञानार्णवे-</p>
<p>एतद्वाह्ये महेशानि वृत्तं पूर्णेन्दुसन्निभम् ।<br>
तद्युतं कुरु मीनाक्षि वसुपत्रं मनोहरम् ॥<br>
तथा षोडशपत्रं तु विलिखेत्सुरवन्दिते ॥<br>
तद्बाह्ये देवदेवेशि त्रिवृत्तं मातृकान्वितम् ।</p>
<p>इत्यत्र तद्बाह्य इति पदेन स्पष्टं कर्णिकावृत्तयुगलमन्तरेणैव वृत्तत्रयमुक्तम् ।<br>
तद्व्याख्यातारस्तु केचिदाहुः तद्बाह्य इतिश्लोकार्थं स्वपुस्तक उपरिलिखितत्वादक्षरलेखनप्रकारस्य तन्त्रान्तरसिद्धस्यापि प्रकृततन्त्रे कस्मिंश्चिदपि चक्रेऽकथनादकस्मादिहैव मातृकान्वितत्वोक्तेरसाङ्गत्याद्बहुषु पुस्तकेष्वनुपलब्धेश्च प्रक्षिप्तमेवेत्यध्यवसीयते ।<br>
तेन ज्ञानार्णवमतेऽपि त्रीण्येवं वृत्तानि न पञ्चेति ।<br>
तदयुक्तम् ।<br>
तस्य प्रक्षिप्तत्वे बहिर्वृत्तबोधकवचनान्तराभावेन वृत्तद्वयस्यैवाऽपत्तेः ।<br>
न चाक्षरलेखनस्याकथनात्तत्प्रक्षिप्तत्वनिश्चयो युक्तः ।</p>
<p>चतुरस्रं मातृकार्णैर्मण्डितं सिद्धिहेतवे ।<br>
इत्युत्तरग्रन्थे तत्कथनदर्शनात् ।<br>
न च तस्य चतुःषष्टिर्यतः कोट्यो योगिनीनां भवेत्प्रिये ।</p>
<p>इत्याद्यर्थवादवाक्यप्राये पठितवाक्यत्वादौदुम्बराधिकरणन्यायेनार्धवादत्वमिति तत्समर्थनं युक्तमिति भ्रमितव्यम् ।<br>
दीर्घसोमे सन्दृष्ट्वा धृत्या इतिविधिवाक्यान्तर्गतस्य प्रायपाठस्य विधुरस्य धृतिपदमात्रस्याप्यर्थवादत्वदर्शनात् ।<br>
उत्तरत्र षडध्वात्मकत्वोक्त्यवसरे वर्णलेखनस्य कण्ठरवेणोक्तत्वाच्च ।<br>
ननु मत्पुस्तक उपरिलिखितत्वात्कल्पितमिति चेत् ।<br>
अस्मत्पुस्तके मध्य एव लिखितत्वादकल्पितमेवास्त्विति न किञ्चिदेतत् ।<br>
संहितादितन्त्रान्तरे स्पष्टं वृत्तत्रितयमेवोपलभ्यते न तत्पञ्चकमिति चेदस्तु विकल्पेन सोऽप्येकः पक्षः ।<br>
अत एव विशुद्धेश्वरतन्त्रे </p>
<p>एतद्बाह्ये वृत्तमेकं लिखेदष्टदलान्वितम् ।<br>
तद्बाह्येऽप्येकवृत्तं स्याद्दलषोडशकान्वितम् ॥<br>
तद्बाह्ये वृत्तमेकं तु सीमार्थं साधकश्चरेत् ।<br>
पार्थिवं मण्डलं कुर्यात्त्रितयं द्वारसंयुतम् ॥<br>
द्वारद्वादशकं कुर्याच्चतुर्दिक्षु समाहितः ।</p>
<p>इत्यादिकं वचनमुपपद्यते ।</p>
<p>कादिमते तु  बहिरष्टदलाम्भोजं तद्बहिर्द्विगुणच्छदम् ।<br>
विधाय षड्भिर्वृत्तैश्चऽ</p>
<p>इत्यादिना वृत्तषट्कमुक्तम् ।<br>
परं तु तत्र भ्रमेण वृत्तं निष्पाद्य सुसमे चतुरस्रक इत्यादिना चतुर्दशारान्तचक्रलेखनार्थमेकं वृत्तं यदुक्तं तेन सह षड्वृत्तानीत्युक्तं मनोरमायाम् ।<br>
तद्विभागश्चेत्थम्  चतुर्दशाराद्वहिरेकं मर्यादावृत्तं ततोऽष्टदलस्य कर्णिकावृत्तमटदलाद्बहिः षोडशारकर्णिकावृत्तं तद्बहिस्त्रीणि वृत्तानीति ।<br>
अन्ये तु  चतुर्दशाराद्बहिर्मर्यादावृत्तमेकं तत्संलग्नमष्टदलकर्णिकावृत्तं ततोऽष्टदलेषु केसरार्थं वृत्तमष्टदलाद्बहिः षोडशदलकर्णिकार्थं वृत्तं षोडशदलोदरेषु केसरार्थं वृत्तं षोडशदलोपरि मर्यादावृत्तं चेति वर्णयन्ति ।<br>
सौभाग्यरत्नाकरे तु चतुर्दशारमर्यादावृत्तातिरिक्तान्येव षड्वृत्तानीति तन्त्रराजार्थमभिप्रेत्य सप्त वृत्तान्युक्तानि ।<br>
चतुर्दशाराव्यवहितवृत्तेऽपि त्रयः पक्षाः सर्वकोणस्पर्शः सर्वेषां कोणानामस्पर्शः षण्णामेव स्पर्श इतरेषामस्पर्शश्चेति ।<br>
एवंरीत्या वृत्तलेखने पक्षभेदे सति यथासम्प्रदायं व्यवस्था ।</p>
<p>तन्त्राणां बहुरूपत्वात्कर्तव्यं गुरुसम्मतम् ।<br>
इति वचनात् ।<br>
अथ भूगृहलेखने पक्षभेदाः  भूगृहं नाम चतुरस्रम् ।<br>
तच्चैकरेखात्मकमेकमेव ।<br>
मूले भूपुरमित्येकवचनात् ।<br>
चतुरस्रे चतुर्द्वारि योगिन्यः सिद्धिदायका इति ज्ञानार्णवेन पश्चिमादिक्रमेणैव प्रकटाश्चतुरस्रक इति संहितया च संवादाच्च ।<br>
तेनैकरेखात्मकं प्रतिदिशमेकैकद्वारयुतं भूबिम्बमित्येकः पक्षः ।<br>
कादिमते तु प्रतिदिशं द्विरेखं प्राक्प्रत्यक्चेति द्वारद्वययुतं दक्षिणोत्तरतः प्रत्येकं रेखात्रयेण स्थानद्वयतुतं कोणेषु तिर्यक् तूत्रैश्चतुर्भीर्द्विधाकृतचतुष्पदयुक्तमुक्तम् ।<br>
सोऽयं द्वितीयः पक्षः ।<br>
प्रतिदिशं रेखात्रययुक्तं द्वारसामान्याभाववदिति तृतीयः यामलं तन्त्रं कल्पसूत्रं शिङ्गभूपालीया पद्धतिः प्रपञ्चसारसङ्ग्रहो विद्यारण्यपद्धतिः सौन्दर्यलहर्युक्तिश्चास्मिन्नेव पक्षेऽनुकूलाः ।<br>
तेषु द्वारलेखनानुक्तेः ।<br>
विशुद्धेश्वरतन्त्रे तु प्रत्येकं चतुर्भिर्द्वारैः सहितानि त्रीणि भूगृहाण्युक्तानीति द्वादशद्वारं त्रिरेखं भूगृहमिति चतुर्थः पक्ष इत्याहुः ।<br>
मूले तु सर्वेऽपि पक्षाः सूचिताः ।<br>
चतुरस्रमित्येकवचनादेकरेखापक्षः, चक्रन्यासे रेखात्रयकीर्तनात् (त्रिरेखापक्ष इति ) द्वौ पक्षौ सूचितौ ।<br>
पूजाप्रकरणेऽणिमादिब्राह्म्याद्योरेव पूजनकथनादणिमां पश्चिमद्वार इत्यादिना ब्रह्माणीं पश्चिमद्वार इत्यादिना च पश्चिमपूर्वयोरेव द्वारानुवादात्तृतीयरेखास्थमुद्रापूजनस्या कथनाद्द्विरेखापक्षोऽपि सूचितः ।<br>
वस्तुतस्तु तन्त्रराजोक्तो द्विद्वारकपक्ष एकोऽतिरिक्तः ।<br>
अन्येषां त्रयाणां परस्परोपसंहारादेक एव पक्ष इति द्विकोटिकविकल्प एव युक्तः ।<br>
त्रिरेखात्मकेऽवयविनि चतुरस्रत्वभूबिम्बत्वादयो हि धर्मा व्यासज्ज्य वृत्तयः तिस्रो रेखास्त्ववयवा एव ।<br>
अत एव चतुरश्राद्यरेखायै चतुरश्रमध्यरेखायै चतुरन्नान्त्यरेखायै नम इति चक्रन्यासस्थो व्यवहार उपपद्यते ।<br>
चतुरश्राद्यरेखेत्यर्थस्य स्वरस्तो भानात् ।<br>
कर्मधारयाङ्कीकारे प्रथमचतुरश्रायेत्येव व्यवहारापत्तेः ।<br>
पार्थिवं मण्डलं कुर्यात् त्रितयं द्वारसंयुतमिति विशुद्धेश्वरवचने मण्डलमित्येकवचनेन त्र्यवयवार्थत्रितयपदविशेषणेन चावयविन्येव भूगृहत्वसिद्धेश्च ।<br>
ततश्च चतुरश्रे चतुर्द्वारीत्यादिवचनेषु द्वारे चतुष्ट्वविशेषणानि चतुरश्र इत्याद्येकवचनान्तानि पदान्यप्यवयव्यभिप्रायेणोपपद्यन्ते ।<br>
बहुवचनान्तानि</p>
<p>क्वचिद्दृश्यमानानि चेदवयवबहुत्वाभिप्रायेण पाशाधिकरणन्यायेनोपपादयितुं शक्यन्त एवेति क्वत्यो विरोधः ।<br>
एतेन द्वारद्वादशकविधायकं विशुद्धेश्वरवचनं व्याख्यातम् ।<br>
नहि तस्मिन्नेव तन्त्रे श्रुतस्य पार्थिवं मण्डलमित्येकवचनस्य द्वारद्वादशकत्वस्य च परस्परविरोधोऽवयवावयविभावाश्रयणमन्तरेण निर्वोढुं शक्यते ।<br>
अन्यथैकस्यामेव रेखायां द्वादशद्वारापत्तेः ।<br>
नच तत्केषामपीष्टम् ।<br>
तस्माद्यत्सुन्दरीमहोदये शङ्करानन्दस्य विजृम्भणं संहिता ज्ञानार्णववामकेश्वरादिवाक्यानामेकवचनघटितानां बहुवचनघटितेन विशुद्धेश्वरीयवाक्येण शाखान्तरोपसंहारन्यायेनाऽग्नेयं चतुर्वा करोतीतिवन्नोपसंहारः ।<br>
तेषां वाक्यानामसन्दिग्धत्वेन विशेषानपेक्षितत्वात् ।</p>
<p>सामान्यविधिरस्पष्टः संह्रियेत विशेषतः ॥</p>
<p>स्पष्टस्य तु विधेर्नान्यैरुपसंहारसम्भवः ।</p>
<p>इति तन्त्रवार्तिकात् ।</p>
<p>मुण्डनं चोपवासश्च सर्वतीर्थेष्वयं विधिः ।</p>
<p>इति बहुवचनघटितविधेः प्रयागे वपनं कुर्यादित्येकवचनघटितवाक्येनोपसंहाराभावस्य धर्मशास्त्रविदामिष्टत्वाच्च ।<br>
चतुर्द्वारद्वादशद्वारपदघटितवाक्ययोः परस्परविरुद्धयोरेकवाक्यताया ब्रह्मणोऽप्यशक्यत्वाचेति, तन्नाऽदर्तव्यम् ।<br>
उक्तरीत्या विरोधाभावेनोपसंहारसम्भवेऽष्टदोषदुष्टविकल्पायोगात् ।<br>
सर्वतीर्थेष्विति प्रयाग इति विध्योस्तु नैकवचनबहुवचनकृतो विरोधः, पुनः संस्कारमाचरेत् , संस्कारानाचरेत्पुनरिति विध्योरेकवाक्यताया इष्टत्वात् ।<br>
तत्र स्थित्वा जपेल्लक्षमित्यस्यैवं लक्षत्रयं जप्त्वेति वचनेनोपसंहारस्य सौभाग्यरत्नाकरेऽभिधानाच्च ।<br>
लक्षमेकमिमं जप्त्वेति श्रीक्रमसंहितावचनस्याप्युक्तज्ञानार्णववचनेनोपसंहारो- क्तेश्च ।<br>
अपि तु सर्वपदप्रयागपदोपात्तयावद्विशेषैकविशेषकृतः ।<br>
अत एव न हिंस्यात्सर्वा भूतानीत्यस्य न ब्राह्मणं हन्यादित्यनेन नोपसंहार इति प्रपञ्चितं मीमांसावादकौतूहलेऽस्माभिः ।<br>
तस्मान्न चतुरश्रपदनिष्ठैकवचनबहुवचनयोश्चतुर्द्वारद्वादशद्वारकत्व विशेषणयोश्च विरोधलेशोऽपि ।<br>
द्वारसामान्याभावपक्षस्तु द्वारप्रतिषेढपर्युदासान्यतरमन्तरेण यामलकल्पसूत्रादौ द्वारानुक्तिमात्रेण</p>
<p>कल्प्यमानः साहसमात्रम्, चतुरश्रपदमात्रघटितयामलादिविधेः सद्वारचतुरश्रविधिना सोष्णीषविधेर्लोहितोष्णीषविधिनेवोपसंहारस्य निराबाधत्वादिति युक्तमुत्पश्यामः ।</p>
<p>एवं श्रीचक्रलेखपमुत?दिश्य तस्यावान्तरभेदेन नवचक्रात्मकत्वमुपदिशति मध्यं त्र्यस्रमित्यध्युष्टश्लोकैः </p>
<p>मध्यं त्र्यस्रं तथाऽष्टारं द्वे दशारे चतुर्दश ॥ ४३ ॥</p>
<p>तद्बाह्यतोऽष्टपत्रं च षोडशारं महीपुरम् ।<br>
सर्वानन्दमयं चाऽदौ सर्वसिद्धिप्रदं परम् ॥ ४४ ॥</p>
<p>सर्वरोगहरं चान्यत् सर्वरक्षाकरं तथा ।<br>
सर्वार्थसाधकं चक्रं सर्वसौभाग्यदायकम् ॥ ४५ ॥</p>
<p>सर्वसङ्क्षोमणं चान्यत् सर्वाशापरिपूरकम् ।<br>
त्रैलोक्यमोहनं चेति नवधा नवभिर्भवेत् ॥ ४६ ॥</p>
<p>मध्यं मध्यस्थानं बिन्दुः ।<br>
चतुर्दश चतुर्दशारम् ।<br>
त्रिवृत्तस्य प्रत्येकं चक्रत्वाभावादगणनम् ।<br>
सर्वानन्दमयमित्यादीनि बिन्द्वादीनां नवातां चक्राणां क्रमेण नमानि ।<br>
तन्निर्वचनानि तु वासनापटले व्यक्ती भविष्यन्ति ।<br>
इत्येवम्प्रकारेणैकं चक्रं नवभिरवान्तरचक्रैर्नवविधं भवेदित्यर्थः ।<br>
एतेऽध्युष्टश्लोकाः क्वचिट्टीकायां न दृश्यन्ते पुस्तकेषु तूपलभ्यन्ते ॥ ४३ ॥ ४४ ॥ ४५ ॥ ४६ ॥<br>
अथास्यैव त्र्यात्मकत्वमुपदिशत्येकेन </p>
<p>ततः सृष्टिमहाचक्रं तृतीयं तु हुताशनः ।<br>
मध्ये स्थितं द्वितीयं तु संहारः प्रथमं च यत् ॥ ४७ ॥</p>
<p>अत्र बिन्द्वादिभूगृहान्तानां नवानां प्रथमद्वितीयतृतीयशब्दैस्त्रेधा विभज्य निर्देशः समं स्यादश्रुतत्त्वादिति न्यायेन त्रित्रिचक्राणामेकीकरणेनैवेति पर्यवस्यति ।<br>
तथा तुल्यन्यायेनैवैकस्यां त्रिचक्यामपि त्रेधा विभागोऽवान्तरः सिध्यति ।<br>
तेन बिन्दुत्रिकोणवसुकोणात्मकं चक्रत्रयं संहारचक्रमित्युच्यते ।<br>
द्वे दशारे मन्वस्रं चेति स्थितिचक्रम् ।<br>
द्वे पद्मे भूगृहं चेति सृष्टिचक्रम् ।<br>
तथा भूगृहं सुष्टिसृष्टिः ।<br>
षोडशारं सृष्टिस्थितिः ।<br>
अष्टारं सृष्टिसंहारः ।</p>
<p>मन्वस्रं स्थितिसृष्टिः ।<br>
बहिर्दशारं स्थितिस्थितिः ।<br>
अन्तर्दशारं स्थितिसंहारः ।<br>
वसुकोणं संहारसृष्टिः ।<br>
त्र्यस्रं संहारस्थितिः ।<br>
बिन्दुः संहारसंहार इति ।<br>
तन्त्रान्तरे तु बिन्द्वादित्रयत्रयस्य सोमसूर्यानलात्मकत्वं क्रमेणोक्तम् ।<br>
तदपि स्वसम्मतमिति हुताशनपदेन ध्वनितम् ।<br>
एतासां सञ्ज्ञानां वासनावसरे सप्रयोजनकताऽवसेया ॥ ४७ ॥</p>
<p>इदानीं चक्रराजार्चनस्य महान्तं महिमानमुपदिशति एवमित्यादिभिः सप्तदशभिः श्लोकैः </p>
<p>एवमेतन्महाचक्रं महाश्रीत्रिपुरामयम् ।<br>
क्लेदनं द्रावणं चैव क्षोभणं मोहनं तथा ॥ ४८ ॥</p>
<p>आकर्षणं महादेवि जृम्भणं स्तम्भनं तथा ।<br>
व्याधिदार्द्र्यशमनं सर्वदुर्नीतिनाशनम् ॥ ४९ ॥</p>
<p>शान्तिपुष्टिधनारोग्यमन्त्रसिद्धिकरं परम् ।<br>
भोगदं मोक्षदं चैव खेचरत्वप्रवर्तकम् ॥ ५० ॥</p>
<p>सर्वरक्षाकरं देवि सर्वानन्दकरं तथा ।<br>
सर्वकर्मकरं चापि सर्वकार्यार्थसाधकम् ॥ ५१ ॥</p>
<p>सर्वावशकरं देवि सर्ववेधकरं परम् ।<br>
सर्वतत्त्वमयं देवि सर्वज्ञानप्रदं तथा ॥ ५२ ॥</p>
<p>सर्वसिद्धिप्रदं चैव सर्वश्रेयस्करं परम् ।<br>
सर्वमन्त्रमयं देवि सर्वयोगीश्वरीमयम् ॥ ५३ ॥</p>
<p>सर्वपीठमयं देवि सर्वज्ञानमयं प्रिये ।<br>
सर्वदोषहरं देवि सर्वतीर्थमयं पुनः ॥ ५४ ॥</p>
<p>सर्वव्रतमयं चैव सर्वामृतमयं तथा ।<br>
सर्वदुःखप्रशमनं सर्वशोकनिवारणम् ॥ ५५ ॥</p>
<p>सर्वोन्मादकरं देवि सर्वाह्लादनकारकम् ।<br>
सर्वदौर्भाग्यशमनं सर्वविघ्ननिवारणम् ॥ ५६ ॥</p>
<p>सर्वसिद्धिप्रदं चक्रं सर्वाशापरिपूरकम् ।<br>
रौद्राभिचारकोदण्डं परमन्त्रौघभक्षणम् ॥ ५७ ॥</p>
<p>परसिद्ध्याकर्षणं च पराज्ञाकर्षणं तथा ।<br>
परसैन्यस्तम्भकरं परविज्ञानमोहनम् ॥ ५८ ॥</p>
<p>परचक्रस्तम्भकरं शस्त्रस्तम्भकरं तथा ।<br>
महाचमत्कारकरं महाबुद्धिप्रवर्तकम् ॥ ५९ ॥</p>
<p>महावाणीकरं देवि महासौख्यप्रदायकम् ।<br>
महावश्यकरं देवि महासौभाग्यदायकम् ॥ ६० ॥</p>
<p>महाज्वरहरं देवि महाविषहरं तथा ।<br>
महामृत्युप्रशमनं महाभयनिवारणम् ॥ ६१ ॥</p>
<p>महावश्यकरं देवि महावेधकरं पुरम् ।<br>
महापुरक्षोभकरं महासुखशुभप्रदम् ॥ ६२ ॥</p>
<p>महालक्ष्मीमयं देवि महामाङ्गल्यदायकम् ।<br>
महाप्रभावसंयुक्तं महापातकनाशनम् ॥ ६३ ॥</p>
<p>एवमेतस्य चक्रस्य प्रभावो वर्णितो मया ।<br>
न शक्यते महादेवि कल्पकोटिशतैरपि ॥ ६४ ॥</p>
<p>महाचक्रमर्चितमिति शेषः ।<br>
मह पूजायामिति धातोः पूज्यं चक्रमित्येव वा तदर्थः ।<br>
चक्रपूजनमिति तु पर्यवसितोऽर्थः ।<br>
पूजनात्मकक्रियायाः फलप्रपञ्च उत्तरग्रन्थः ।<br>
त्रिपुरामयं देव्या अभिव्यक्तिस्थानम् ।<br>
क्लेदनमनार्द्रस्वभावस्याप्यार्द्रतासम्पादकम् ।<br>
द्रावणं घनस्वभावस्यापि घृतवद्द्रवापादकम् ।<br>
क्षोभणमिच्छौत्कट्यजनकम् ।<br>
मोहनं कृत्याकृत्ययोरस्फूर्तिकृत् ।<br>
जृम्भणमणोर्महत्त्वा पादकम् ।<br>
स्तम्भनं निश्चेष्टीक्करणम् ।<br>
सर्वावेशकरमाणवावेशशाक्तावेशशाम्भवावेशानां जनकम् ।<br>
तल्लक्षणानि च माधि(लि)नीविजयतन्त्रे </p>
<p>उच्चारकरणध्यानवर्णस्थानप्रकल्पनैः ।<br>
यो भवेत्स समावेशो बुधैराणव उच्यते ॥<br>
उच्चाररहितं वस्तु चेतसैव विचिन्तयन् ।<br>
यं समावेशमाप्नोति शाक्तः सोऽत्राभिधीयते ॥</p>
<p>अकिञ्चिच्चिन्तकस्यैव गुरुणा प्रतिबोधितः ।<br>
उत्पद्यते य आवेशः शाम्भवोऽसावुदीरितः ॥<br>
इति ।</p>
<p>सर्ववेधकरं सर्वावयवावच्छेदनरञ्जनं वेधस्तत्करम् ।<br>
सर्वसिद्धिप्रदमणिमादिप्रदम् ।<br>
सर्वामृतमयं पञ्चविधमोक्षावहम्, मृतमनिष्टं तन्निवारकमिति केचित् ।<br>
सर्वोन्मादकरं भूताद्यावेशजन्यचित्तविकारकारि ।<br>
सर्वसिद्धिप्रदं चक्रमिति तु त्रिकोणचक्रस्य निर्देशः ।<br>
चक्रपदसामानाधिकरण्यात् ।<br>
सर्वाशापरिपूरकप्रायपाठाच्च ।<br>
तत्फलं त्ववयवद्वाराऽवयविनः स्तुतिः ।<br>
अष्टाकपालादिभिरिव द्वादशकपालस्य ।<br>
तेन न पूर्वोक्तः? विशेषणेन पौनरुक्त्यशङ्कावकाशः ।<br>
परचक्रस्तम्भकरं शत्रुकृतयन्त्राणां मोघतापादकम् ।<br>
महावश्यकरं महच्च तदावश्यकं च तद्रात्यादत्त इति विग्रहः ।<br>
तेन न पौनरुक्त्यम् ।<br>
महावेधकरमजरस्यापि महाचिद्रजर्जरीकरणम् ।<br>
महापुरक्षोभकरं वैकुण्ठादेरपि क्षोभकम् ।<br>
स्पष्टमन्यत् ।<br>
अत्र चक्रराजार्चनेनेमानि फलानि भावयेदिति विधिः परिणमति ।<br>
नच भाव्यानेकत्वकृतो वाक्यभेदः सर्वकार्यार्थसाधकमित्येकेन पदेन सकलफलकथनेन तदभावात् ।<br>
क्लेदनादिपदानि तु सर्वपदस्यार्थविवरणरूपाणीति न तद्वैयर्थ्यम् ।<br>
सर्वेभ्यः कामेभ्यो ज्योतिष्टोम इति वाक्यस्थसर्वपदविवरणार्थताया एकस्मै वा अन्ये यज्ञक्रतवः कामायाऽह्रियन्त इति वाक्यशेषेऽङ्गीकारेणैवमेव वाक्यभेदस्य तान्त्रिकैः परिहृतत्वात् ॥ ४८ ॥ ४९ ॥ ५० ॥ ५१ ॥ ५२ ॥ ५३ ॥ ५४ ॥ ५५ ॥ ५६ ॥ ५७ ॥ ५८ ॥ ५९ ॥ ६० ॥ ६१ ॥ ६२ ॥ ६३ ॥ ६४ ॥</p>
<p>इदानीं प्रकारान्तरेण लघुमार्गेण श्रीचक्रसाधनमुपदिशति अथात इत्यादिभिः सप्तदशभिः श्लोकैः </p>
<p>अथातः सम्प्रवक्ष्यामि त्रिपुराचक्रमन्यथा ।<br>
तदर्थं देवि कुर्वीत त्रिहस्तं मण्डलोत्तमम् ॥ ६५ ॥</p>
<p>अस्य कार्या तृतीयेन कर्णिका चक्रलाञ्छिता ।<br>
पद्मद्वयं द्वितीयेन चतुरस्रं च शेषतः ॥ ६६ ॥</p>
<p>अथानन्तरम् ।<br>
अतः पूर्वोक्तप्रकारस्य दुरवगाहत्वात् ।<br>
अन्यथा पूर्वोक्तप्रकारवैलक्षण्येन ।<br>
त्रिहस्तमित्यत्र हस्तशब्दश्चतुर्विंशत्यङ्गुलवचनस्तावत्सङ्ख्याकभाग- मात्रोपलक्षणम् ततश्च समपरिमाणकद्विसप्ततिभागात्मकं मण्डलोत्तमं चतुरस्राकारं समं भूभागं परिगृह्णीयादित्यर्थः ।<br>
अस्य मण्डलस्य तृतीयेन भागेन चतुरदशारान्तचक्रचिह्निता कर्णिका कर्तव्या ।<br>
मध्यभागे कर्काटकाग्रं संस्थाप्य ततो द्वादशाङ्गुलव्यवधानेन रेखामुत्पाद्य भ्रामयन्कर्णिकावृत्तमुत्पादयेत् ।<br>
तेनोर्ध्वभागाधोभागयोरेकैकहस्तपरित्यागेन मध्यभागे हस्तमात्रा कर्णिका भवति ।<br>
सोऽयं तृतीयो भागः ।<br>
ततश्च कर्णिकाया उपरि द्वादशाङ्गुलमधश्च द्वादशाङ्गुलं परिगृह्य सम्भूय जातेन हस्तेनाष्टदलषोडशदलपद्मौ कुर्यात् ।<br>
तत्र च समं स्यादश्रुतत्वादितिन्यायेन कर्णिकोर्ध्वाधः स्पृष्टाव्यवहितषट्षडङ्गुलभूभागेऽष्टदलं तदुभयभागस्पृष्टे तावत्येव भूभागे षोडशदलं भवति ।<br>
सोऽयं द्वितीयो भागः ।<br>
शेषतोऽवशिष्टेन प्रथमेन हस्तेन चतुरस्रं कार्यम् ।<br>
षोडशारोर्ध्वाधोभागसंलग्नद्वादशाङ्गुलभूभागे भूबिम्बं भवति ।<br>
तत्रापि समं स्यादिति न्यायेनाभितश्चतुश्चतुरङ्गुले चतुरस्रस्य तृतीया रेखा, तदव्यवहिते चतुरङ्गुले द्वितीया रेखा, सर्वबहिर्भूते चतुरङ्गुले भूगृहस्य प्रथमारेखेति संहत्यावयवत्रयात्मकं चतुरस्रं यत्र भवति सोऽयं प्रथमो भागः ।<br>
अत्राऽदिमेन चतुरस्रकमित्यनुक्त्वा शेषत इत्युक्त्या वृत्तत्रयस्य प्रथमभागमध्य एवान्ते लेखनं न द्वितीयभागादाविति लब्धं गुणवृत्तलेखोत्तरं यावदवशिष्यते तत्रैव चतुरश्रत्रयस्य यथाविभागं लेख इति तदर्थस्वरसात् ।<br>
अत्र बहिर्भागमारभ्यान्तर्भागपर्यन्तं क्रमेण प्रथमद्वितीयतृतीयपदैर्व्यवहाराद्भूगृहावयवरेखाणा- मप्यनेनैव क्रमेण चक्रन्यासे निर्देशादावरणपूजादावयमेव क्रमो मुख्य इत्यदध्वनत् ।<br>
तन्त्रान्तरे तु मण्डलस्य द्विसप्ततिभागत्वेऽप्यवान्तरविभागः प्रकारान्तरेणोपलभ्यते पञ्चचत्वारिंशदङ्गुले भूभागे मध्यकर्णिका ।<br>
तद्बहिरूर्ध्वमधश्च पृथक्पृथक्सार्धचतुङ्गुलमानेन मिलित्वा नवाङ्गुलेऽष्टदलम् ।<br>
तद्बहिश्चतुश्चतुरङ्गुलेऽष्टाङ्गुलं(ले) षोडशारं शेषेण भूगृहमिति ।<br>
प्रपञ्चसारसङ्ग्रहे त्वेष एव प्रकारोऽनुसृतः ॥ ६५ ॥ ६६ ॥</p>
<p>अथ कर्णिकावृत्तेष्टौ भागानारचयति सार्धश्लोकद्वयेन </p>
<p>ब्रह्मसूत्रं पुरा दत्त्वा कर्णिकाभ्रममध्यतः ।<br>
याम्यसौम्यायतं दद्यात्तत्रस्थं सूत्रसप्तकम् ॥ ६७ ॥</p>
<p>वृत्तमध्ये प्रागादिपश्चिमान्तमेकं सूत्रं दत्त्वा रेखां विलिखेत् ।<br>
तदेव ब्रह्मसूत्रमित्युच्यते ।<br>
तत्प्रयोजनं तु शक्तिपश्चिमकोणानां वह्निपूर्वकोणानां च स्थलनिर्णयेनाऽनुपूर्व्यसिद्धिः ।<br>
याम्या दक्षिणा दिक् ।<br>
सौम्योदीची ।<br>
तद्वृत्तमध्ये तिर्यग्रेखासप्तकं लिखेदिति फलितम् ।<br>
एवं सति प्रथमरेखायाः पूर्वस्यां कर्णिकाभ्रभावधिक एको भागः ।<br>
सप्तमरेखायाः पश्चिमस्यां कर्णिकाम्रमपर्यन्तोऽन्यो भागः ।<br>
सप्तरेखासन्धिभूताः षड्भागा इत्यष्टौ वीथ्यः सम्पन्नाः ।<br>
ताश्च समं स्यादिति न्यायेन प्रत्येकं त्रित्र्यङ्गुलाः सम्पद्यन्ते ।<br>
तन्त्रान्तरे तु कर्णिकावृत्तस्य पञ्चचत्वारिंशदङ्गुलत्वेऽपि तदवकाशस्य पुनरष्टाचत्वारिं शद्विभागान्कृत्वा तेषु नव रेखा लिखेदित्युक्तम् ।<br>
देवी स्तुतोमेगङ्गावल्लीस्तुतेति प्रदर्श्यत इति ।</p>
<p>कटपयवर्गमवैरिह पिण्डान्त्यैरक्षरैरङ्काः ।<br>
नेञे शून्यं ज्ञेयं तथा स्वरे केवले कथिते ॥</p>
<p>इति प्रसिद्धया वररुचिपरिभाषया देवीत्याद्यक्षराणि ।<br>
तेन देवीपदेनाष्टाचत्वारिंशदंशा उच्यन्ते ।<br>
तेषु नवमिस्तिर्यग्रेखाभिर्जातानां दशभागानां परिमाणबोधकानि स्तुतोम इत्यादिदशाक्षराणि ।<br>
षट् षट् पञ्च त्रयस्त्रयश्चत्वारस्त्रयः षट् षट् षट् च प्राग्दिक्क्रमेण दश वीथ्यंशा भवन्तीति तदर्थः ।<br>
एतत्तन्त्रेऽपि हस्तमात्रवृत्तस्याष्टाचत्वारिंशद्धा विभागे सत्येकैक्ॐऽशोऽर्धाङ्गुलात्मकः सम्पद्यते ।<br>
तादृशाः षट्षडंशाः प्रथमद्वितीययोर्वीथ्योरष्टमादितिसृषु च भवन्तीति तावति विषये तन्त्रान्तरसंवादः स्पष्ट एव ।<br>
इतरांशेऽपि संवादो मूलतो व्यक्ती भविष्यति ॥ ६७ ॥</p>
<p>तूर्यसूत्रं ततो लुम्पेन् मध्यांशः स्याद्द्विभागतः ।<br>
तृतीयपञ्चमौ नागभूपांशौ द्व्यंशवर्तितौ ॥ ६८ ॥</p>
<p>तेन मानेन सप्तैव वथ्यस्तन्त्रेषु मध्यमम् ।</p>
<p>चतुर्थं सूत्रं लुम्पेन्मार्जयेत् ।<br>
तेन सप्तैव वीथ्यः सम्पन्नाः ।<br>
परं तु तासु चतुर्थी वीथीतरवीथ्यपेक्षया द्विगुणपरिमाणा भवतीत्याह द्विभागत इति ।<br>
भागद्वयात्मक एको मध्यभाग इत्यर्थः ।<br>
षडङ्गुला तुर्यवीथिति यावत् ।<br>
इदमुपलक्षणं रेखान्तराणामंशतो मार्जनस्य ।<br>
तन्त्रान्तरे तृतीयपञ्चमरेखयोर्मध्यभागो गङ्गावल्लीत्युक्तत्रयोदशांशात्मक इह तु द्वादशांशात्मको भवतीत्यतस्तदविरोधं मध्यभागाभिवर्धनेनोपदिशति तृतीयपञ्चमाविति ।<br>
तृतीयवीथ्या नागां शांस्त्रित्रियवात्मकानष्टावंशान्कृत्वा पञ्चमवीथ्या भूपांशान्सार्धसार्धयवात्मकान्षोडश भागान्कृत्वाऽष्टस्वेकः षोडशसु चैक इति द्वाभ्यामंशाभ्यां वर्जिताविमौ भागौ कुर्यात् ।<br>
तृतीयवीथीं स्वाष्टमाशेन ह्रासयेत् ।<br>
पञ्चमीं वीथीं स्वषोडशांशेन ह्रासयेदिति पर्यवसितोऽर्थः ॥ ६८ ॥<br>
तृतीयवीथ्याः स्वाष्टमांशन्यूनीकरणं द्वेधा सम्भाव्यते द्वितीयसूत्रस्य [प्रागपसारणात्तृतीयसूत्रस्य (?)] प्रत्यगपसारणाच्चेति पञ्चमवीथ्या न्यूनीकरणमपि द्वेधा ।<br>
तयोर्द्वितीय एव पक्षोऽनुसर्तव्य इत्याह तेन मानेनेति ।<br>
तृतीयवीथ्यां निःसारितं[यवत्र] यं पञ्चमवथिस्थिः सार्धयवश्चेति सार्धयवचतुष्टयरूपेण मानेन षडङ्गुलात्मकं मध्यभागं पुनरपि विवर्धयेदित्यर्थः ।<br>
तृतीय पञ्चमरेखे एव प्राक्प्रत्यगपसारयेदिति यावत् ।<br>
कर्णिकावृत्तसम्बन्धिनामष्टाचत्वारिंशदंशानां मध्ये त्रयोदशांशैर्मध्यभागस्तन्त्रान्तर इह त्वर्धयवाधिकैस्त्रयोदशमिरित्यल्पतरमन्तरं भवति ।<br>
तृतीयवीथ्यामेवैकांशन्यूनभावस्तन्त्रान्तरे ।<br>
अत्र तन्त्रे तु तृतीयपञ्चमवीथ्योर्मिलित्वा न्यूनभाव इति वैलक्षण्यं तु तन्त्रभेदान्न दुष्यति ।<br>
यत्तु तृतीयवीथीस्थांशाष्टके पञ्चमवीथीस्थांशषोडशके च द्वा द्वावंशौ पार्थक्येन न्यूनी कुर्यादिति व्याख्यानं तत्तन्त्रान्तरेण भूयोविसंवादापत्तेरुपेक्षितम् ।<br>
अत्रेदं बोध्यम् प्रथमसूत्रमष्टाचत्वारिंशद्धा विभज्य तदुभयभागे पृथक्पृथगंशत्रयमिति मिलित्वा तस्य षड्भागान्मार्जयेत् ।<br>
एवं सप्तमरेखायामपि ।<br>
द्वितीयरेखाया उभयतः पञ्च पञ्चांशानिति दशांशान्मार्जयेत् ।<br>
षष्ठरेखायां त्यु (तू) भयतश्चतुरश्चतुरांऽशानित्यष्टावंशान्मार्जयेत् ।<br>
तदुक्तम्-</p>
<p>आद्ये द्वितीये षष्ठे च सप्तमे च यथाक्रमम् ।<br>
मार्जयेद्गुणभोगान्ते त्रिपञ्च तु न मार्जयेत् ॥<br>
इति ॥</p>
<p>सोऽयमर्थो मध्यांशः स्याद्द्विभागत इति चरणेनोक्त इति सुव्याख्यम् ।<br>
कर्णिकामध्यगतसूत्रान्तरांशोऽपि विभागतस्तन्त्रान्तरोक्तगुणभोगाख्याविभागानुसारेण लुम्पेत् ।<br>
स्यात्पदमीषदर्थकं नियमार्थकं वाऽव्ययमिति तदर्थात् ।<br>
मध्यांशे द्विभागात्मकत्वस्य तूर्यसूत्रलोपादर्थसिद्धत्वेन तत्कथनस्यानावश्यकत्वादिति द्रष्टव्यम् ।</p>
<p>तृतीयस्य द्वितीयस्य त्वाद्यसूत्रस्य चान्तयोः ॥ ६९ ॥</p>
<p>प्रसारयेदधोधःस्थं ततः सूत्रद्वयद्वयम् ।<br>
भौमे सप्तमके सूत्रे ब्रह्मस्थाने च सङ्गतम् ॥ ७० ॥</p>
<p>एवं सप्तानां सूत्राणां मध्ये यत्तृतीयं सूत्रं तस्यान्तयोः कर्णिकावृत्तस्पृष्टयोः प्रान्तभागयोरारभ्य पश्चिमस्यां दिशि भौमपर्यन्तं सूत्रद्वयं प्रसारयेत् ।<br>
अधोधःस्थं शक्तित्रिकोणानुगुणं यथा भवति तथा ।<br>
भौमं नाम कर्णिकावृत्तम् ।<br>
तथा यद्द्वितीयं सूत्रमस्पृष्टकर्णिकमुभयतोमार्जितपञ्चपञ्चांशं तस्यान्तयोरारभ्य पश्चिमस्यां दिशि सप्तमसूत्रमध्यभागावधि द्वे रेखे विलिखेत् ।<br>
ततो यदाद्यं सूत्रमस्पृष्टकर्णिकमुभयतोमार्जितत्रित्रिभागं तस्यान्तयोरारभ्य प्रत्यग्दिशि मार्जिततुर्यसूत्रादधःस्थाने ब्रह्मसूत्रसङ्गतं यथा भवति तथा रेखाद्वयं लिखेत् ।<br>
अयं च कोणः पञ्चमसूत्रमध्यभागात्पूर्वस्यां दिशि किञ्चिदधिकयवत्रयोपरि निपततीति बोध्यम् ।<br>
अन्ये तु अन्तशब्दस्तृतीयस्येत्यनेनान्वयदशायां प्रान्तपरः ।<br>
द्वितीयाद्याभ्यामन्वयदशायां समीपपर इत्याहुस्तदयुक्तम् ।<br>
पूर्व(र्वम्) प्रथमादिरेखा (णा) मंशतोमार्जनस्य मूलारूढीकरणेनास्मन्मतरीत्या सर्वत्र प्रान्तार्थकत्वेनावैरूप्यस्य सम्भवतस्त्यागायोगात् ॥ ६९ ॥ ७० ॥<br>
एवं प्राच्येन सूत्रत्रयेण शक्तित्रयमुत्पाद्य प्रतीच्येन तेन वह्नित्रयमुत्पादयति आपञ्चमादिति द्वाभ्याम्</p>
<p>आपञ्चमादधःस्थानां त्रयाणां चान्ततो नयेत् ।<br>
भौमे प्राथमिके सूत्रे विश्रान्तं च तृतीयके ॥ ७१ ॥</p>
<p>सूत्रद्वयं चान्य [तस्तु] त्र्यस्राण्येवं भवन्ति षट् ।<br>
चतुर्दशारं देवेशि दशारं चात्र सिध्यति ॥ ७२ ॥</p>
<p>यथा प्राच्यतिर्यग्रेखात्रयप्रान्तेभ्यः पार्श्वरेखे द्वे द्वे अधो नीते एवमन्ये अपि द्वे द्वे सूत्रे पञ्चममारस्याधःस्थानां त्रयाणां तिर्यक्सूत्राणां प्रान्तत ऊर्ध्वं नयेत् ।<br>
ततो यत्षष्ठं सूत्रमस्पृष्टकर्णिकमुभयतोमार्जितचतुश्चतुर्भागं तस्यान्ताभ्यां पार्श्वरेखे आकृष्य प्राच्यां प्राथमिकतिर्यक्सूत्रमध्यभागे योजयेत् ।<br>
ततो यत्सप्तमं सूत्रमुभयतोमार्जितत्रित्रिभागं तदग्राभ्यां द्वे रेखे आकृष्य पूर्वस्यां दिशि तृतीयतिर्यक्सूत्रस्य मध्यभागे मेलयेत् ।<br>
एवं रीत्या पार्श्वरेखायुगलानि षड्भवन्ति ।<br>
वस्तुतस्त्र्यस्राण्येवं भवन्ति षडित्य ऋजुविमर्शिन्युक्त एव पाठः साधुः ।<br>
एवं प्रकारेण शक्तित्रयवह्नित्रयाभ्यां मन्वस्रबहिर्दशाराख्ये द्वे चक्रे सम्पन्ने भवतः ॥ ७१ ॥ ७२ ॥</p>
<p>अथान्तर्दशारं द्वाभ्यामाह</p>
<p>सूत्राद्द्वितीयकात्षष्ठाद्ब्रह्मसूत्रस्य पार्श्वयोः ।<br>
सूत्रद्वयद्वयं देयमध ऊर्ध्वक्रमात्मकम् ॥ ७३ ॥</p>
<p>तत्कोटिसङ्गतं पश्चात्सूत्रयुग्मं प्रसारयेत् ।<br>
दशारं देवि संसिद्धमेतच्चक्रं तृतीयकम् ॥ ७४ ॥</p>
<p>द्वितीयसूत्रस्य प्रान्ताभ्यामधो द्वे रेखे पूर्वमेव लिखिते इति पुनस्ततो रेखारम्भासम्भवान्मध्यभाग एवाऽक्षिप्यते ।<br>
तेन द्वितीयसूत्रस्य मध्यभागादारभ्याधोमुख्यौ रक्षोवायुकोणाभिमुख्येन द्वे रेखे लेख्ये ।<br>
तयोरवधिमाह ब्रह्मसूत्रस्येति ।<br>
प्राक्प्रत्यगायतं यद्ब्रह्मसूत्रं तस्य पार्श्वयोः पार्श्वद्वयवर्तिरेखावधिकतयेत्यर्थः ।<br>
साम्प्रतंलिखितशक्तित्रये या मध्यशक्तिस्तदीयपार्श्वरेखाद्वयावधीति यावत् ।<br>
एवं षष्ठसूत्रस्यापि प्रान्ताभ्यां रेखाद्वयस्योर्ध्वक्रमेण लिखितत्वात्तन्मध्यभागादारभ्यैवेशाग्निकोणाभिमुख्येन द्वे रेखे लिखेत् ।<br>
तयोरवधिस्तु साम्प्रतंलिखितवह्नित्रये यो मध्यमो वह्निस्तदीयपार्श्वयमेव ।<br>
तदिदमवधिद्वयं तन्त्रेण बोधयितुं ब्रह्मसूत्रस्य पार्श्वयोरित्युक्तम् ।<br>
ऋगवस्तु द्वितीय सूत्रस्य षष्ठसूत्रस्य च यो मध्यभागस्तस्य ब्रह्मसूत्रस्पृष्टत्वात्तत्पार्श्वयोरित्यनेन तन्त्रेण वह्नियाक्कोणशक्तिप्रत्यक्कोणयोरेव स्थाननिर्देश इति व्याचक्षते ।<br>
एवं सूत्रद्वयद्वयं दत्त्वा पश्चादनन्तरं सूत्रयुग्मे तिर्यक्सूत्रयुगलं प्रसारयेत्तिर्यग्लिखेत् ।<br>
द्वितीयसूत्रमध्यारब्धवह्निपार्श्वद्वयरेखाकोटिस्पृष्टं</p>
<p>पञ्चमसूत्रादुपरि यवत्रयपरिमितदेशवर्ति च यथा भवति तथा तिर्यक्सूत्रं विलिख्य वह्निं साधयेत् ।<br>
षष्ठसूत्रमध्यारब्धशक्तिपार्श्वरेखाद्वयाग्रस्पर्शि तृतीयसूत्रादधोयवत्रयपरिमितदेशवर्ति च यथा स्यात् तथा तिर्यक्सूत्रं विलिख्य शक्तिं साधयेदिति यावत् ।<br>
एवं कृते सति यद्यपि षट्कोणमेव भवति तथाऽपि षट्कोणस्य विदिक्चतुष्टयेऽपि चत्वारि त्र्यस्राणि पूर्वमर्धसिद्धानि षट्कोणपार्श्वरेखाभिरेव पूर्णानि जातानीत्याशयेनान्तर्दशारं मन्वस्रापेक्षया तृतीयं चक्रं सम्यक्सिद्धमित्युक्तम् ॥ ७३ ॥ ७४ ॥</p>
<p>अथ वसुकोणत्रिकोणचक्रे द्वाभ्यामाह-</p>
<p>सूत्रात्पञ्चमकान्मध्यादन्यत्सूत्रद्वयं नयेत् ।<br>
ऊर्ध्वाधोमुखमध्यस्थत्र्यस्रमर्मद्वयावधि ॥ ७५ ॥</p>
<p>दद्यात्तृतीयकं सूत्रं तयोरन्योन्यसङ्गतम् ।<br>
एवं चतुर्थमष्टारं मध्ययोनिश्च पञ्चमी ॥ ७६ ॥</p>
<p>पञ्चमसूत्रस्य मध्यभागादारभ्यैशानाग्नेयाभिमुख्येन द्वे सूत्रे लिखेत् ।<br>
वृक्षात्पतत्यग्रात्पततीत्यादाविव क्रियावृत्त्योरप्यपादानत्वम् ।<br>
अनावृत्तौ वृक्षपदस्येव तत्सम्बन्धिनि लक्षणा ।<br>
तयोरवधिमाह ऊर्ध्वेति ।<br>
ऊर्ध्वाधोमुखशब्दाभ्यां साम्प्रतंलिखितषट्कोणमुच्यते ।<br>
तन्मध्यस्थं यत्त्र्यस्रं प्रथमशक्तिरूपं तत्पार्श्वरेखयोः प्रथमवह्निपार्श्वरेखाभ्यां सम्बन्धात्सन्धिद्वयं तयोरेव द्वितीयवह्निपार्श्वरेखाभ्यां योगे तृतीयशक्तिवाच्यरेखयाऽपि योगान्मर्मद्वयं चास्ति ।<br>
तादृशमर्मद्वयाधःसमीपदेशो लक्षणया निर्दिश्यते ।<br>
तदवधि लिखेदित्यर्थः ।<br>
वस्तुतस्तु सन्धिरेव मर्मपदेन लक्ष्यते ।<br>
तस्यैव भाविमर्मत्वादिति युक्तम् ।<br>
ततस्तयोः पार्श्वरेखयोरन्योन्यसम्बद्धं यया स्यात्तथा सूत्रं तिर्यक्सूत्रं दद्यात् ।<br>
तच्च पार्श्वरेखाद्वयमपेक्ष्य तृतीयं भवतीति ।<br>
एवं सति चतुर्दशारमारभ्य गणनायां चतुर्थं वसुकोणात्मकं पञ्चमं मध्ययोन्यात्मकं च चक्रं सिध्यतीत्यस्यापकर्षेणान्वयः ॥ ७५ ॥ ७६ ॥</p>
<p>एवं सिध्यति देवेशि सर्वचक्रं मनोहरम् ।<br>
तच्छक्तिपञ्चकं सृष्ट्या लयेनाग्निचतुष्टयम् ॥ ७७ ॥</p>
<p>पञ्चशक्तिचतुर्वह्निसंयोगाच्चक्रसम्भवः ।</p>
<p>सर्वं कर्णिकान्तर्गतं चतुर्दशारादिबिन्द्वन्तम् ।<br>
बिन्दोः कर्काटकेन कर्णिकावृत्तनिर्माणदशायामेव सिद्धत्वात् ।</p>
<p>अथवा त्रिकोणे बैन्दवं श्लिष्टमष्टारेऽष्टदलाम्बुजम् ।<br>
दशारयोः षोडशारं भूगृहं भुवनास्रके ॥</p>
<p>इतिब्रह्माण्डपुराणोक्तरीत्या चतुर्णां चक्राणां पञ्चसु चक्रेष्वन्तर्भावाभिप्रायेणैतावत एव सर्वचक्रमिति व्यपदेशः ।<br>
एतेन बहिरन्तर्दशारयोर्द्वितीयतृतीयावरणत्वाभ्यां व्यपदेशौ मूले करिष्यमाणौ सङ्गच्छेते ।<br>
सर्वपदेन न्यूनमात्रव्यवच्छेदो नाधिकस्येति तु केचित् ।<br>
आत्माभिमुखता सृष्टिस्तादृशाग्रं शक्तिपञ्चकम्, पराङ्मुखता लपस्तादृशाग्रं वह्निचतुष्टयम् ॥ ७७ ॥<br>
एवं नवानामुक्तरीत्या सम्यग्योगाच्चक्रोत्पत्तिः ।</p>
<p>तत्रैकमष्टकं देवि द्वे दशारे चतुर्दश ॥ ७८ ॥</p>
<p>चतुर्दश दशद्बन्द्वमष्टावेकं महेश्वरि ।<br>
सृष्टिसंहारयोगेण शक्तिस्थानान्यनुक्रमात् ॥ ७९ ॥</p>
<p>स्थितानि त्रिपुराचक्रे यद्बोधाद्भैरवो भवेत् ।</p>
<p>एकमित्यादिना सृष्टिक्रमेण त्रिचत्वारिंशतस्त्रिकोणानां गणनम् ।<br>
चतुर्दशेत्यादिकं तु संहारक्रमेण ।<br>
शक्तिस्थानानि त्रिकोणानि ।<br>
यत्तु सौन्दर्यलहर्यां चतुश्चत्वारिंशद्वसुदलकलास्रत्रिवलयेत्यादिगणनं तद्बिन्दुसाहित्याभिप्रायेण ।<br>
त्रयश्चत्वारिंशदित्येव वा तत्र पाठ इत्यविरोधः ॥ ७८ ॥ ७९ ॥<br>
यस्य चक्रस्य बोधात्साधकोऽपि भैरवः परमशिव एव भवति ।<br>
अत्र द्विविधेऽपि चक्रोद्धारे बिन्दोः कण्ठरवेणानुक्तिस्तु यत्र काम्यप्रयोगविशेषेषु पूर्णचक्रस्य नवयोनिचक्रमात्रस्य वा द्वितीयपटले चतुर्थपटले च विनियोगो वक्ष्यते तत्र मध्ये लेखनीयांशस्य चिन्तनीयांशस्य वा विधानसत्त्वे बिन्दुरहितस्यैवोपस्थित्यर्था, तदसत्त्वे त्वर्थाद्बिन्दुप्राप्तिः सर्वशून्यस्यैव बिन्दुरूपत्वादिति ।</p>
<p>बहिः पद्मद्वयं कुर्यादष्टषोडशकच्छदम् ॥ ८० ॥</p>
<p>गुणवृत्तं ततः कुर्याच्चतुरस्रं च तद्बहिः ।<br>
चतुर्द्वारसमायुक्तमेवं स्याच्चक्रमुत्तमम् ॥ ८१ ॥</p>
<p>बहिर्मध्यमं तृतीयभागमभितो द्वादशद्वादशाङ्गुले भूभागे ।<br>
ततो द्वितीयभागं हस्तात्मकं परितो यथोचितभागे ।<br>
तद्बहिर्वृत्तत्रयाद्बहिः किञ्चिद्वना (द्यवा) धिकैकादशाङ्गुलभूभागे ।<br>
एवं सति शक्त्या शक्तिमित्यादिपूर्वोक्तप्रकारापेक्षयोत्तमं सुलभलेखं चक्रं भवतीत्यर्थः ।<br>
मध्यस्य कर्णिकावृत्तस्य यावती क्षेत्रफलसङ्ख्या यवयूकादिपरमाण्वन्तानां भवति तस्याः सकाशात्त्रिचत्वारिंशत्त्रिकोणानाक्रान्तभूमागक्षेत्रफल- सङ्ख्यामपनीयावशिष्टायास्त्रिचत्वारिंशता विभजने या लब्धसङ्ख्या भवति तावद्भिर्यवादिभिः प्रमितायाः प्रथमशक्तेर्निर्माणस्य निपुणतरगणकाग्रण्येकसाध्यत्वेन प्रथमप्रकारस्येतरेषां दुस्तरत्वादिति भावः ।<br>
एते च सप्तदश श्लोकाः कस्याञ्चिट्टिकायां न दृश्यन्ते ।<br>
अन्यस्यां दृश्यन्ते च ॥ ८० ॥ ८१ ॥<br>
एवं चक्रोद्धारमुपदिश्य वक्ष्यमाणपूजोपोद्घाततया मन्त्रोद्धारमुपदिशति संस्थिताऽत्रेत्यादिना चतुश्चत्वारिंशता त्रैलोक्यवशकारिणीत्यन्तेन</p>
<p>संस्थिताऽत्र महाचक्रे महात्रिपुरसुन्दरी ।<br>
शृणु देवि यथा साऽत्र पूज्यते साधकोत्तमैः ॥ ८२ ॥</p>
<p>बाणलिङ्गादौ हि सार्वकालिकं शिवतेजःसान्निध्यम् ।<br>
पार्थिवलिङ्गादौ तु यावदर्चनकालमेवेति स्थितिः ।<br>
प्रकृते तूभयथाऽपीतिद्योतनायात्रेति वारद्वयं निर्देशः ।<br>
तेन स्वर्णादिनिर्मिते चक्रे सार्वकालिकं देव्याः सान्निध्यं भुवि लिखिते तु यावदर्चनकालमिति सिध्यति ।<br>
ततश्चाऽलिखेत्प्रथमं चक्रमिति वक्ष्यमाणत्वेऽपि न तत्रैव पूजाऽपि तु स्वर्णादिनिर्मितेऽषीति ध्वनितम् ।<br>
स्वर्णाद्याधारभेदेन सान्निध्ये कालभेदास्तन्त्रान्तरे दृश्यमाना अप्यनुमता एवेति द्रष्टव्यम् ।<br>
एतेन महाचक्रराजं सिन्दूरकुङ्कुमलिखिवं चामीकरकलधौतपञ्चलोहरत्नस्फटिकाद्युत्कीर्णं वा निवेश्येति कल्पसूत्रमुपपद्यते ॥ ८२ ॥</p>
<p>तत्र प्रथमं वशिन्यादिवाग्देवताष्टकमन्त्रानुद्धरति-</p>
<p>वर्गानुक्रमयोगेण देवताष्टकसंयुता ।<br>
अवर्गः प्रथमो देवि वशिनी तत्र देवता ॥ ८३ ॥</p>
<p>अकचटतपयशाख्यवर्गाणामनुक्रमेण सम्बन्धोपलक्षितवशिन्यादिवाग्देवताष्टकेन युक्ता सेति पूर्वान्वयि ।<br>
अवर्गः षोडशस्वरात्मकः प्रत्यक्षरं बिन्दुयुक्तः ।<br>
बिन्दुयोगं विना बीजत्वायोगात् ।<br>
अत एव शुद्धमातृकान्यास एकैकबिन्दुयुतः ।<br>
सबिन्दुकमातृकान्यासस्तु द्विद्विबिन्दुयुत इति गुरुमुखैकवेद्यः सम्प्रदायः ।<br>
एवमुत्तरत्र कवर्गादिमात्रनिर्देशेऽपि सबिन्दुकतोहनीया ।<br>
अत एव वशिन्यादि न्यासप्रकरणे कल्पसूत्रं सर्वत्र वर्गाणां बिन्दुयोग इति ।<br>
करिष्यमाणवाग्भवपाशचापादिबीजोद्धारेऽप्येवमेव बिन्दुयोगो द्रष्टव्यः ॥ ८३ ॥</p>
<p>तत्परस्तु कवर्गोऽयं तत्र कामेश्वरी स्थिता ।<br>
मोदिनी तु चवर्गस्था टवर्गे विमला स्मृता ॥ ८४ ॥</p>
<p>अरुणा तु तवर्गस्था पवर्गे जयिनी तथा ।<br>
सर्वेश्वरी यवर्गे तु शवर्गे कौलिनीति च ॥ ८५ ॥</p>
<p>एता वर्गाष्टके सम्यगष्टावेव हि देवताः ।<br>
अर्चिताः पुरुषस्याऽशु प्रकुर्वन्ति वशं जगत् ॥ ८६ ॥</p>
<p>कवर्गादयः पञ्च पञ्चवर्णाः ।<br>
यवर्गश्चतुर्वर्णः ।<br>
शवर्गः षड्वर्णः ।<br>
अत एव यादिचतुष्कं शादिषट्कमिति कल्पसूत्रमुपपद्यते ।<br>
यवर्गषवर्गयोरपि पञ्चपञ्चवर्णात्मकतैवेति तु केचित् ।<br>
तदर्णवसंहितादितन्त्रैर्महोदध्यादिबहुग्रन्थैश्च विरुद्धत्वादुपेक्ष्यम् ।<br>
कोलिनीपञ्चमं देवीत्युत्तरग्रन्थविरोधस्तु तत्रैव परिहरिप्यते ॥ ८४ ॥ ८५ ॥ ८६ ॥</p>
<p>अथ वशिन्यादीनामसाधारणानि बीजानि क्रमेणोद्धरति-</p>
<p>उद्धरेत्प्रथमं रेफं तदधः कुटिलान्तकम् ।<br>
तदप्यवनिबीजस्थषष्ठस्वरसमन्वितम् ॥ ८७ ॥</p>
<p>ऊर्ध्वमर्धेन्दुबिन्द्वाढ्यं कारयेत्परमेश्वरि ।<br>
एतत्तु वशिनीबीजं योगिनीनां मुखे स्थितम् ॥ ८८ ॥</p>
<p>आदौ रेफस्ततः कुटिलान्तकः ।<br>
कुटिलः पवर्गद्वितीयः फकार ।<br>
फः शिखी कुटिलो धूम्रा वामपार्श्वो जनार्दन इति मातृकाकोशात् ।<br>
तस्यान्ते</p>
<p>विद्यमानो वकारः ।<br>
स्वार्थे कन् ।<br>
यद्यप्यधस्तान्निरूपितमूर्ध्वं वक्ष्यत इत्यादावूर्ध्वाधःशब्दौ परपूर्वोच्चार्यवाचकत्वेन प्रसिद्धौ तथाऽपि प्रकृतेऽधःशब्दो न पूर्वोच्चार्यपरः ।<br>
तन्त्रान्तरविरोधात् ।<br>
अपि तु प्रथमवर्णाधो द्वितीयवर्णलेखनस्य लिपिसम्प्रदायसिद्धत्वात्परोच्चार्यपर एव ।<br>
तदपि रेफबकारोभयमपि अवनिबीजे पृथ्य्व्यक्षरे तिष्ठति ।<br>
लमित्यस्य समुदायस्यैव पृथ्वीबीजत्वेऽपि प्रकृते सम्प्रदायाल्लकाररूपं व्यञ्जनमेव ग्राह्यम् ।<br>
तत्स्थमित्यनेन बकाराधो लकारलेख उक्तः ।<br>
लो मांसं पूतना पृथ्वी माधवी शक्रनामक इति कोशः ।<br>
ततः षष्ठस्वर ऊकारः ।<br>
तदुत्तरं बिन्दुरनुस्वारः ।<br>
ततोऽर्धचन्द्रो नादः ।<br>
अर्धचन्द्रलक्षणं च षष्ठे पटले वक्ष्यते ।<br>
अत्र हि नादबिन्दुसहिताक्षरलेखेऽक्षरशिरस्यर्धेन्दुं विलिख्य तदुपरि बिन्दुर्लिख्यत इति लिपिसम्प्रदायः ।<br>
तदभिप्रायेण मूले बिन्द्वर्धेद्वोर्व्युत्क्रमेण निर्देशः ।<br>
अत एवोर्ध्वशब्दः परोच्चार्यपरः सम्भवन्नप्यक्षरशिरोभागपरत्वेनैव व्याख्येयः ।<br>
अत एव च स्पष्टं मोदिनीबीजोद्धारे वक्ष्यति अर्धेन्दुमस्तकाक्रान्तं बिन्दुनोपरिभूषितमिति यद्वा, अर्धेन्दूत्तरको बिन्दुरिति मध्यमपदलोपी समासः ।<br>
वस्तुतस्तु अवनिबीजस्थपदेन लकाराकारबिन्दुनादात्मकसमुदाये विहिते लकारोत्तरांशस्य षष्ठस्वरविधिनाऽपवादे सत्यनेन बिन्दुनादयोः प्रतिप्रसवमात्रं क्रियत इति यथाप्राप्तस्यैव पुनर्विधावस्य तात्पर्यं न क्रमांशेऽपीत्यदोषः ।<br>
तेन रेफबकारलकारोकारानुस्वारनादैः क्रमेण घटितं र्ब्लूमित्याकारकं वशिनीबीजं भवति ।<br>
तदिदं योगिनीनां तद्वाचकवशिनीपदस्य मुखे स्थितमारम्भे प्रयोज्यम् ।<br>
इदमुपलक्षणं कामेश्वर्यादिबीजानामपि तत्तद्वाचकपदारम्भे प्रयोक्तव्यतायाः ।<br>
तदभिप्रायेणैव योगिनीनामपि बहुवचनम् ।<br>
एतद्बलादेव च तत्तद्बीजोत्तरं तत्तन्नामापि प्रयोक्तव्यमिति सिध्यति ।<br>
तच्च नाम वाग्देवतापदोत्तरकम् ।<br>
कल्पसूत्रानुसारात् ।<br>
तेनैकैको वर्ग एकैकं बीजमेकैकं नामेति वर्गबीजनाम्नां क्रमेणोच्चारणं सिद्धम् ।<br>
योगिनीनां वशिन्यादिबीजाष्टकस्य मुखे स्थितं तेषु प्रथममित्यर्थं इति केचित् ।<br>
योगिनीभिर्जप्तमित्यर्थ इत्यन्ये ।<br>
एवं शिवाग्निबिन्दवो देवीत्यादिना हृल्लेखारमात्मकद्वितारयोगः</p>
<p>सर्वेषु शक्तियोगः कार्य इति वक्ष्यते ।<br>
स च क्लप्तक्रमेषु वर्गादिषु मध्यभागे निवेष्टुमशक्यत्वादन्ते च वचनान्तरेण सप्ताक्षरीयोगस्य विधानादादावेव कार्यः ।<br>
अत एव बहिर्दशारस्थदेवतापूजाकथनावसर आद्यविद्ययेति द्वितार्या निर्देश उपपद्यते ।<br>
अन्ते तु पादुकां पूजयामिति सप्ताक्षरः पादुकामन्त्रो योज्यः ।<br>
तदुक्तं तन्त्रराजे एवं सप्ताक्षरी प्रोक्ता शक्तितन्त्रेषु सिद्धिदेत्यारभ्य</p>
<p>सर्वासामपि शक्तीनां देवतानां च नामभिः ।<br>
योजयेन्नामपूर्वा सा सिद्ध्यै साधारणाऽन्यथा ॥<br>
इति ।</p>
<p>यत्तु दक्षिणामूर्तिसंहितायां सप्तविंशे पटले स्मर्यते</p>
<p>अत्युपह्वरमेवेदं ज्ञात्वा चक्रं समर्चयेत् ।<br>
पादुकां पूजयामीति नमस्कारोऽथवा भवेत् ॥</p>
<p>स्वाहा होमे तर्पणे तर्पयामीति संस्मरेत् ॥<br>
इति, तत्र पादुकामन्त्रनमःशब्दयोर्विकल्पनेऽपि कल्पसूत्रानुसारान्न्यासे नमः शब्दोऽर्चने सप्ताक्षरीति व्यवस्थितविकल्पो ज्ञेयः ।<br>
तथा च सूत्रम् नमः स्थाने पूजामन्त्रसन्नाम इति ।<br>
कादिमते तु शक्तितन्त्राद्बहिर्भूततन्त्रे तु नमसा स्थितिः ।<br>
इति व्यवस्थोक्ता ।<br>
तेन ह्रीं श्रीं अं आं इं ईं उं ऊं ऋं ॠं ऌं ॡं एं ऐं ॐ औं अं अः र्ब्लूं वशिनीवाग्देवतापादुकां पूजयामीत्याकारकस्त्रयस्त्रिंशदक्षरो वशिनीपूजामन्त्रः सिध्यति ।<br>
एतदन्ते नमःपदप्रयोगः पद्धतिकाराणां तु समुच्चये मानाभावात्संहिताद्युक्तविकल्पविरोधाच्च नाऽदेयः ।<br>
एवमुत्तरत्रापि द्रष्टव्यम् ॥ ८७ ॥ ८८ ॥</p>
<p>द्वितीयवर्गप्रथममिन्द्रारूढं महेश्वरि ।<br>
अधस्तान्नाभसं बिजमाग्नेयस्थं समुद्धरेत् ॥ ८९ ॥</p>
<p>चतुर्थस्वरसंयुक्तं बिन्दुखण्डेन्द्वलङ्कृतम् ।<br>
एतत्कामेश्वरीबीजं त्रैलोक्यक्षोभकारकम् ॥ ९० ॥</p>
<p>द्वितीये कवर्गे प्रथमः ककारः ।<br>
सामान्ये नपुंसकम् ।<br>
अक्षराभिप्रायं</p>
<p>वा ।<br>
उद्धरेदित्यनेनान्वयाद्वितीयान्तं वा ।<br>
स ककार इन्द्रं लकारमारुढः ।<br>
लकारस्याधस्तात्परतो नाभसं गगनसम्बन्धि बीजं हमिति समुदायः ॥</p>
<p>हः शिवो गगनं हंसो नागलोकोऽम्बिकापतिः ।<br>
इति कोशात् ।<br>
तद्बीजमाग्नेयस्थं रमित्यग्निबीजस्थम् ।</p>
<pre><code>रो रस्त्रः क्रोधिनी रेफः पावकस्तैजसो महः ॥  
</code></pre>
<p>इति कोशः ।</p>
<pre><code>अग्निर्देवताऽस्याऽग्नेयम् ।  
</code></pre>
<p>अग्नेर्ढक् ।<br>
अत्राऽग्नेये तिष्ठतीत्यनेन बीजयोर्योगोक्तेः सस्वरयोश्च स्वतन्त्रयोस्तदसम्भवादकारबिन्दुनादा उभयोस्तन्त्रमिति सिध्यति ।<br>
सविशेषणे हि विधिनिषेधौ विशेष्ये बाधाद्विशेषणमुपसङ्क्रामत इति न्यायात् ।<br>
नाभसबीजाग्नेयशब्दा व्यञ्जनमात्रपरा इत्यपि केचित् ।<br>
समुदाये हि दृष्टाः शब्दा अवयवेऽपि दृश्यन्त इति न्यायादिति तदाशयः ।<br>
एवमुत्तरत्रापि न्यायो व्याख्याभेदो वा सञ्चारणीयः ।<br>
अत्र प्रथमस्वरमात्रमपवदतिचतुर्थेति ।<br>
चतुर्थस्वर ईकारः ।<br>
तेन क्ल्ह्रीमिति कूटात्मकं बीजं भवति ।<br>
ततश्च ह्रीं श्रीं कं खं गं घं ङं क्ल्ह्रीं कामेश्वरीवाग्देवतापादुकां पूजयामीति त्रयोविंशत्यर्णः कामेश्वरीमन्त्रः ।<br>
अत्र वशिन्यादिमन्त्राणामङ्गत्वं पञ्चदशीविद्याया एव प्राधान्यम् ।</p>
<p>अतः प्रधानविद्येयं त्रिपुरा परमेश्वरी ।</p>
<pre><code>इति चतुर्थपटले वक्ष्यमाणत्वात् ।  
</code></pre>
<p>ततश्चाङ्गेषु फलश्रुतिरर्थवादः स्यादितिन्यायेन त्रैलोक्यक्षोभकारकमित्यादेरर्थवादत्वमेव यद्यपि भवति तथा।<br>
पि वशिन्यादिमन्त्रमात्रोपासनायां तेषामेव प्राधान्यात्तदभिप्रायेण फलश्रुतिः स्वार्थ तात्पर्यिकाऽपि सम्भवति ।<br>
अत एवाऽगमान्तरम्</p>
<p>एकत्र तत्पराणां च मन्त्राणां शेषशेषिता ।<br>
यद्यपि स्यात्तथाऽप्येते मन्त्राः स्युः सर्वसिद्धिदाः ॥<br>
इति ।</p>
<pre><code>अङ्कत्वेनोपास्यमानानामपि विद्यानां फलमस्त्येव अङ्गेषु फलश्रुतिरिति न्यायस्य शुष्ककर्मविषयत्वात् ।  
</code></pre>
<p>तदपवादायैव स्वामिनः फलश्रुतेरित्यात्रेय इत्युत्तरमीमांसाधिकरणप्रवृत्तेः ।<br>
मासाग्निहोत्रादीनां कौण्डपायिनामयनं प्रत्यङ्गत्वेऽपि स्वतन्त्रानुष्ठाने प्राधान्यस्य न्यायसिद्धस्यापवादायैवैकत्र तत्पराणामित्युक्तवचनप्रवृत्तेरिति तु मन्त्रदेवताप्रकाशकारा आहुः ॥ ८९ ॥ ९० ॥</p>
<p>अरुणापञ्चमस्याधो वारुणं विनियोजयेत् ।<br>
तदधोऽपीन्द्रबीजं तु सर्वोर्ध्वमिपरं प्रिये ॥ ९१ ॥</p>
<p>अर्धेन्दुमस्तकाक्रान्तं बिन्दुनोपरि भूषितम् ।<br>
एतत्तन्मोदिनीबीजं सर्वसत्त्ववशङ्करम् ॥ ९२ ॥</p>
<pre><code>अरुणावर्गस्तवर्गः ।  
</code></pre>
<p>अरुणा तु तवर्गस्थेत्युक्तेः ।<br>
तत्र पञ्चमो नकारः ।<br>
वारुणं वकारः ।<br>
वो वाणी वारुणं मेद उत्कारीशोऽनिरुद्धकः ।<br>
इतिवचनात् ।<br>
इन्द्रबीजं लकारः ।<br>
सर्वस्मादुक्ताक्षरसमुदायादूर्ध्वमनन्तरमिपरमिकारात्-परं चतुर्थस्वरम् ।<br>
तेन न्व्लीमिति बीजम् ।<br>
मोदिन्यादिसर्वेश्वर्यन्ताः पञ्च मन्त्राः प्रत्येकं द्वाविंशत्यर्णा वेदितव्याः ॥ ९१ ॥ ९२ ॥</p>
<p>वायव्यमिन्द्रबीजस्थं षष्ठस्वरसमन्वितम् ।<br>
अर्धेन्दुमस्तकाक्रान्तं बिन्दुनोपरि भूषितम् ॥ ९३ ॥</p>
<p>एतत्ते कथितं देवि विमलाबीजविग्रहम् ।<br>
सर्वपापक्षयकरं सर्वोपद्रवनाशनम् ॥ ९४ ॥</p>
<pre><code>वायुर्देवताऽस्य वायव्यं बीजम् ।  
</code></pre>
<p>वाय्वृतुपित्रुषसो यत् ।<br>
यो वाणी वसुधा वायुर्विकृतिः पुरुषोत्तमः ।<br>
इति कोशाद्यकारः ।<br>
य्लूमिति बीजम् ।<br>
विग्रहमिति सामान्ये नपुंसकं बहुव्रीहिरेव वा ॥ ९३ ॥ ९४ ॥</p>
<p>जकारं कालमारूढं तदधो ज्वलनाक्षरम् ।<br>
चतुर्थस्वरसंयुक्तं बिन्दुनादसमन्वितम् ॥ ९५ ॥</p>
<p>एतत्तद्रुणाबीजमरुणं सर्वमोहनम् ।</p>
<p>कालो मकारः ।<br>
मः काली क्लेशितः कालो महाकालो यमोऽन्तकः ।<br>
इति कोशात् ।<br>
ज्वलनाक्षरं रेफः ।<br>
तेन ज्म्रीमिति बीजम् ।<br>
अत्र मन्त्रे बीजस्यारुणापदेन न सन्धिः ॥ ९५ ॥</p>
<p>शिवबीजं तदादिस्थमधस्ताच्चेन्द्रवारुणौ ॥ ९६ ॥</p>
<p>वायव्यमुपरोद्भिन्नं संयोज्य परमेश्वरि ।<br>
जयिनीबीजमेवेदं कलाबिन्दुविभूषितम् ॥ ९७ ॥</p>
<pre><code>शिवबीजं हकारः ।  
</code></pre>
<p>तस्य हकारस्याऽदिः सकारस्तत्स्थम् ॥<br>
हसयोरधस्तादिन्द्रो लकारस्तदधो वारुणो वकारः ।<br>
ततो वायव्यं यकारः ।<br>
तदिदमुपरेणोकारषष्ठस्वरेणोद्भिन्नम्, कला नादस्तेन बिन्दुना च युक्तं जयिनीबीजं नामादिसप्ताक्षर्यन्तैः संयोज्य वदेदिति शेषः ।<br>
तेन ह्स्ल्व्यूमिति बीजं भवति ॥ ९६ ॥ ९७ ॥</p>
<p>उद्धरेन्मोदिनीवर्गे चतुर्थं परमेश्वरि ।<br>
अधः कालाग्निवायव्यान्क्रमेण विनियोजयेत् ॥ ९८ ॥</p>
<p>दीर्घायुर्बीजसंयुक्तान्यथानुक्रमयोगतः ।<br>
उपरीश्वरबिन्द्वन्तानेकत्र विनियोजयेत् ॥ ९९ ॥</p>
<p>एतत्सर्वेश्वरीबीजं सर्वत्रैवापराजितम् ।</p>
<pre><code>मोदिनीवर्गश्चवर्गः ।  
</code></pre>
<p>मोदिनी तु च वर्गस्थेत्युक्तेः ।<br>
तत्र चतुर्थं झकारमुद्धृत्य तदधः क्रमेण कालाग्निवायव्यान्मकाररेफयकारानुपरि दीर्घायुर्बीजेन षष्ठस्वरेण संयुक्तान्, ईश्वरो नादो बिन्दुश्चान्ते येषां तानेकत्र योजयेदेकी कुर्यात् ।</p>
<p>ऊ दीपिका रतिः शान्तिः क्रोधनो मधुसूदनः ।<br>
अर्धीशः कामचारश्च दीर्घायुर्वामकर्णकः ॥<br>
इति कोशः ।</p>
<p>अर्धमात्रेश्वरो नादः कलार्धेन्दुः सदाशिवः ।<br>
इति च ।</p>
<pre><code>तदिदं सर्वेश्वरीबीजं यथानुक्रमयोगतो यवर्गनामपादुकामन्त्रादिक्रमानतिक्रमणेनोपलक्षितं पूजायां विनियोजयेदित्यर्थः ।  
</code></pre>
<p>तेन झन्यूमितिबीजविशिष्टो द्वाविंशत्यर्णो मन्त्रो भवति ॥ ९८ ॥ ९९ ॥</p>
<p>कौलिनीपञ्चमं देवि कालबीजोपरिस्थितम् ॥ १०० ॥</p>
<p>सर्वाधस्तादपि तथा वह्निबीजं नियोजयेत् ।<br>
चतुर्थस्वरसंयुक्तं नादेन्दुसमलङ्कृतम् ॥ १०१ ॥</p>
<p>एतद्बीजवरे भद्रे कौलिनीरूपमास्थितम् ।</p>
<p>कौलिनीवर्गः शकारादिषडक्षरात्मको वर्गस्तत्र लकारस्यैव पञ्चमत्वेऽपि तस्य लकारेणाभेदाद्बीजघटकत्वेन स्वतन्त्रतया लकारनिर्देशस्य तन्त्रेषु प्रायेणानुपलम्भाच्च तत्परित्यागेन गणनायां क्षकारात्मको मेरुरेव पञ्चमो भवति ।<br>
अथवा कौलिनीति शकारनामैकदेशः ।<br>
शकारनामसु कुलकौलिनीशब्दस्य पाठात् ।<br>
तस्मात्पञ्चम इति विग्रहे ल्यब्लोपे पञ्चमी ।<br>
शकारं परित्यज्य गणनायां यः पञ्चम इत्यर्थः ।<br>
तेन सह षष्ठ इति यावत् ।<br>
यद्वा कौलिन्यादिपञ्चममित्यत्राऽदिपदस्य मध्यमस्य लोपी समासः ।<br>
कौलिन्यादिपदे त्वतद्गुणसंविज्ञानो बहुव्रीहिः ।<br>
शकार आदिर्येषां षकारादीनां ते कौलिन्यादयः षकारादयः पञ्चेत्यर्थः ।<br>
तेषु पञ्चमः क्षकार इति ।<br>
यद्वा कौलिनीति देवीविशेषणं सम्बुद्धिः ।<br>
ईपञ्चममिति च्छेदः ।<br>
ईकारः पञ्चमो यस्मादिति विग्रहः ।<br>
मातृकाचक्रे क्षकारोत्तरं पुनरकारादिगणनायामीकारस्य क्षकारपञ्चमत्वादिह क्षकार ईपञ्चमपदेन सुग्रहः ।<br>
यत्तु कौलिनीवर्गः षवर्ग इति मूर्धन्यादिवर्गपरत्वेनार्थरत्नावलीकृतां व्याख्यानं तच्छवर्गे कौलिनीति चेतिपूर्वग्रन्थविरुद्धम् ।<br>
वस्तुतस्तु  तन्त्रराजे सर्वेश्वरीकौलिन्योर्यकारषकारादिपञ्चपञ्चाक्षरयोगस्याङ्गि- कारात्तद्रीत्या कौलिनीपञ्चमपदेन क्षकारस्य निर्देशमात्रम् ।<br>
तन्मन्त्रयोस्तु यादिचतुष्कशादिषट्कयोग एव कार्यः ।<br>
अन्यथा पूर्वग्रन्थ(स्य) योगविधानैकफलकस्य विरोधापत्तेः ।<br>
अस्मादेव निर्देशाज्ज्ञापकाद्विकल्पेन तन्त्रराजपक्षस्याप्यनुष्ठानमनुमतमित्यपि सुवचम् ।<br>
तेन प्रथमं क्षकारस्ततः कालबीजं मकारस्ततो वह्निबीजं रेफश्चतुर्थस्वर ईकारः ।<br>
इन्दुरनुस्वारः ।</p>
<p>बिन्दुः शून्यं पञ्चदशोऽनुस्वारश्चन्द्रनामकः ।<br>
इति कोशात् ।</p>
<pre><code>तथा च क्ष्म्रीमिति बीजम् ।  
</code></pre>
<p>त्रयोविंशत्यर्णः कौलिनीमन्त्रः ।<br>
यत्पक्षे द्वाविंशत्यर्णस्तदा पूर्वमन्त्रस्त्रयोविंशत्यर्णो ज्ञेयः ॥ १०० ॥ १०१ ॥</p>
<pre><code>एवं वाग्देवतामन्त्राष्टकोपसंहारपूर्वकं त्रैलोक्यमोहनादिचक्रेश्वरीमन्त्रान्प्रतिजानीते   
</code></pre>
<p>एवमेतानि बीजानि क्रमादष्टौ महेश्वरि ॥ १०२ ॥</p>
<p>कथितानि मयेदानीं शृणु विद्याङ्गरूपिणीः ।<br>
करशुद्धिकरी विद्या तथाऽङ्गन्यासरूपिणी ॥ १०३ ॥</p>
<p>आत्मासनगता चापि तथा चक्रासनस्थिता ।<br>
सर्वमन्त्रासनगता साध्यसिद्धासनस्थिता ॥ १०४ ॥</p>
<p>देव्यावाहनविद्याऽपि मूलविद्यां शृणु प्रिये ॥</p>
<pre><code>विद्यायाः पञ्चदश्याः प्रधानदेवतामन्त्रस्याङ्गरूपिणीरष्टौ विद्याः शृणु नवमीं मूलविद्यां प्रधानविद्यां च शृण्विति सम्बन्धः ।  
</code></pre>
<p>अष्टावितिपदस्य काकाक्षिन्यायेनान्वयात् ।<br>
एवमेतद्विद्याष्टकं महामायादेव्यङ्गभूतमाचक्षत इति श्रुतेः ।<br>
अङ्गरूपिणीरित्यनेन प्रधानजपान्तेऽङ्गमन्त्रा अपि जप्तव्या इति ध्वनितम् ।<br>
करशुद्धिकरीत्यादीनि मन्त्राणां क्रमेण नामानि ।<br>
अङ्गन्यासरूपिणीत्यनेन मूलविद्याषडङ्गन्यासे तस्या विनियोम इति ध्वनितम् ।<br>
एतासु नवसु सप्तमी विद्या मूर्तिविद्येत्युच्यते ।<br>
सा चेहैव वक्तव्याऽपि स्वतन्त्रत्वात्प्रयोजनान्तरध्वननार्थं वोत्तरतन्त्रे वक्ष्यत इति नात्र परिगणिता नाप्युद्धृतेति द्रष्टव्यम् ॥ १०२ ॥ १०३ ॥ १०४ ॥</p>
<p>वाग्भवं प्रथमं देवि कामराजं द्वितीयकम् ॥ १०५ ॥</p>
<p>शान्तान्तं कादिसंयुक्तमैकारान्तान्तयोजितम् ।<br>
एषा विद्या महेशानि करशुद्धिकरी स्मृता ॥ १०६ ॥</p>
<pre><code>अत्रोद्धरिष्यमाणा नव मन्त्राः प्रत्येकं त्रित्रिबीजाः ।  
</code></pre>
<p>तत्र प्रथमानां बीजानां वाग्भवमिति नियता सञ्ज्ञा ।<br>
द्वितीयानां कामराजमिति पुराणेषु तन्त्रेषु च तथाव्यवहारदर्शनात् ।<br>
तत्र यथा देवीभागवते चतुर्थस्कन्धे-</p>
<p>वाग्भवं कामराजं च मायाबीजं तृतीयकम् ।<br>
चित्ते यस्य भवेत्तं तु न कश्चिद्बाधितुं क्षमः ॥<br>
इत्यादि ।</p>
<p>ज्ञानार्णवेऽपि द्वितीयपटले </p>
<p>वाग्भवेनेन्दुमहसा वागीशत्वप्रदायिनी ।<br>
कामराजेन बीजेन शक्रगोपस्फुरत्त्विषा ॥</p>
<p>त्रैलोक्यं मोहयन्तीयं शक्तिबीजेन सुव्रते ।<br>
इत्यादि ।</p>
<pre><code>तृतीयानां तु माया शक्तिरित्यादिरनियता सञ्ज्ञा ।  
</code></pre>
<p>तत्र नियते द्वे सञ्ज्ञे विधातुमाह वाग्भवमिति ।<br>
प्रथमबीजोद्देशेन वाग्भवसञ्ज्ञाविधिः ।<br>
एवमुत्तरत्र ।</p>
<p>वाक्, भवत्यस्मादिति वाग्भवम्, कामो राजते यत्र तत्कामराजम्, तृतीयबीजस्य सञ्ज्ञाद्वयं तु मूलविद्योद्धारदशायां व्यक्ती करिष्यति ।<br>
अथवा वाग्भवोद्देशेन मातृकाप्रथमाक्षरविधिः ।<br>
कामराजमुद्दिश्य मातृकाद्वितीयाक्षरविधिः ।<br>
ते चाक्षरे सम्प्रदायात्सबिन्दुके ।<br>
शुद्धमातृकाया अपि सम्प्रदायात्सबिन्दुकतया तत एव तत्सिद्ध्यभिप्रायेण बिन्दोरनुक्तिः ।<br>
सम्प्रदायैकसिद्धत्वेन स्वशास्त्रे सबिन्दुकाया एव शुद्धमातृकात्वमिति कण्ठरवेणाकथनात्तदभिप्रायेण तत्र तत्र बिन्दोरुक्तिश्च ।<br>
तेन तादृशस्थले बिन्दुयुतमातृकान्यास इव बिन्दुद्वयोच्चारणमिति तु न भ्रमितव्यम् ।<br>
शक्तिपदमध्याहृत्य तदुद्देशेन तृतीयं बीजमुद्धरति शान्तान्तमिति ।<br>
शकारस्यान्तः षकारस्तदन्तं सकाराक्षरमैकारस्यान्त ओकारस्तदन्त औकारस्तेन योजितं ततः कादिना ककारात्पूर्वेण विसर्गेण योजितं चेत्सौः, इति भवति ।<br>
त्रयाणां पाठक्रमेण क्रमः ।<br>
तेन अं आं सौः, इति त्र्यक्षरी विद्या प्रथमचक्राधिशत्रिपुरादेव्या अनेन करशुद्धिं कृत्वेतितापनीयानुसारेण करशुद्धौ विनियोक्ष्यमाणा सम्पद्यते ॥ १०५ ॥ १०६ ॥</p>
<p>ए-ओ-मध्यगतं बीजं वाग्विधानाय केवलम् ।<br>
रुद्रयामलतन्त्रे तु निर्दिष्टं परमाक्षरम् ॥ १०७ ॥</p>
<p>मादनं शक्रसंयुक्तं चतुर्थस्वरसंयुतम् ।<br>
ऊर्ध्वमर्धेन्दुबिन्द्वाढ्यं कामराजं समुद्धृतम् ॥ १०८ ॥</p>
<p>शान्तान्तं कादिसंयुक्तमैकारान्तान्तयोजितम् ।<br>
एषा विद्या महाविद्या योगिनीनां महोदया ॥ १०९ ॥</p>
<p>कुलविद्या महेशानि सर्वकार्यार्थसाधिनी ।<br>
अनया विद्यया गौरि रक्षामात्मनि कारयेत् ॥ ११० ॥</p>
<pre><code>एकारस्य, ओकारस्य च मध्ये पठ्यमानं द्वादशस्वरूपं बीजं सबिन्दुकमैमिति वाग्भवम् ।  
</code></pre>
<p>ए-ओङितिमाहेश्वरसूत्र इवात्रापि प्रकृतिभावः ।<br>
तदिदं केवलं बिन्दुहीनमपि वाचः सारस्वतस्य कवित्वस्य विधानाय प्राप्तये भवति किमुत सबिन्दुकमिति भावः ।<br>
तथा च देवीभागवते तृतीयस्कन्धे नवमेऽध्याये </p>
<p>अस्पष्टमपि यन्नाम प्रसङ्गेनापि भाषितम् ।<br>
ददाति वाञ्छितानर्थान्दुर्लभानपि सर्वथा ॥</p>
<p>ऐ ऐ इति भयार्तेन दृष्ट्वा व्याघ्रादिकं वने ।<br>
बिन्दुहीनमपि प्रोक्तं वाञ्छितं प्रददाति वै ॥</p>
<p>अनक्षरो महामूर्खो नाम्ना सत्यव्रतो द्विजः ।<br>
श्रुत्वाऽक्षरं कोलमुखात्समुच्चार्य स्वयं ततः ॥</p>
<p>बिन्दुहीनं प्रसङ्गेन जातोऽसौ विबुधोत्तमः ।<br>
ऐकारोच्चारणादेव तुष्टा भगवती तदा ॥</p>
<p>चकार कविराजं तं दयार्द्रा परमेश्वरी ।<br>
त्रैलोक्ये विश्रुतश्चाऽसीत्कविः सत्यव्रतो द्विजः ॥</p>
<p>अनाराध्य महाकालीं शुष्कार्द्राभ्यां महेश्वरीम् ।<br>
इत्यादि ।</p>
<pre><code>अथवा केवलं बीजान्तरासहकृतम् ।  
</code></pre>
<p>अत एव वाग्बीजमात्रस्यैव पुरश्चर्यादिकं रुद्रयामलाख्ये तन्त्रे स्वेनैव निर्दिष्टम् ।</p>
<p>करशुद्ध्यादिविद्यानामेकैकं परमेश्वरि ।<br>
रुद्रयामलतन्त्रे तु कर्म प्रोक्तं मया पुरा ॥</p>
<pre><code>इति चतुर्थे पटले वक्ष्यमाणत्वात् ।  
</code></pre>
<p>मादनं मदनसम्बन्धि, ककारः ।<br>
ककारो मदनो ब्रह्मा क्रोधीशः कुलपालिनी ।<br>
इति कोशात् ।</p>
<pre><code>शक्रो लकारस्तेन संयुक्तम् ।  
</code></pre>
<p>चतुर्थस्वर ईकारः ।<br>
तदिदं कामराजाख्यं क्लीमिति बीजम् ।<br>
कामराजमित्यनेन राज्यप्रदत्वमुक्तं भवति ।<br>
एतदपि तत्रैव सप्तदशेऽध्याये </p>
<p>एकस्मिन्समये तत्र विदल्लं समुपागतम् ।<br>
क्लीबेति मुनिपुत्रस्तमाजुहाव तदन्तिके ॥</p>
<p>सुदर्शनस्तु तच्छ्रुत्वा दधारैकाक्षरं स्फुटम् ।<br>
अनुस्वारयुतं तच्च प्रोवाच स पुनः पुनः ॥</p>
<p>बीजं वै कामराजाख्यं गृहीतं मनसा तदा ।<br>
जजाप बालकोऽत्यर्थं धृत्वा चेतसि सादरम् ॥</p>
<p>ऋषिच्छन्दोविहीनं च न्यासध्यानादिवर्जितम् ।<br>
इत्यादि ।</p>
<p>शान्तान्तमित्यादि पूर्ववत् ।<br>
तेन ऐं क्लीं सौः, इत्याकारको बालामन्त्रः सिद्धः ।<br>
कुलविद्येत्येतस्या एव सञ्ज्ञान्तरम् ।<br>
तथा च प्रयोक्ष्यते </p>
<p>ततो रक्षां प्रकुर्वीत पूर्वोक्तकुलविद्यया ।<br>
इति ।</p>
<pre><code>एतस्या विनियोगं विधत्ते अनयेति ।  
</code></pre>
<p>आत्मनि रक्षामात्मविषयकरक्षणम् ।<br>
विद्येयं रक्षाकरीति श्रुतेः ।<br>
उत्तरत्र वक्ष्यमाणो विधिस्तु क्रमविधानार्थ इति नान्यतरवैयर्थ्यम् ॥ १०७ ॥ १०८ ॥ १०९ ॥ ११० ॥</p>
<p>एतस्या एव विद्यायाः शिवमायाग्निबिन्दुमत् ।<br>
बीजमादिपदे युक्तं तदाऽत्मासनरूपिणी ॥ १११ ॥</p>
<pre><code>एतस्याः कुलविद्याया एवाऽदिपद आद्यबीजस्य स्थाने यदा शिवो हकारः, मायेकारः, अग्नी रेफः, बिन्दुरनुस्वार एतैर्युक्तं ह्रीमिति हृल्लेखा बीजं योज्यते, इतरद्बीजद्वयमविकृतमेव तदा हरीं क्लीं सौः, इति विद्या तस्या देव्या आत्मासनस्वरूपा भवति ।  
</code></pre>
<p>अत्र मायाग्न्योर्व्यत्ययेन योगः ।<br>
बिन्दोरव्यवहितापू(च्पू)र्वतायाः स्वरेष्वन्यतःसिद्धत्वात् ।<br>
हः शिवो गगनं हम्स इति, ई त्रिमूर्तिर्महामायेति च कोशः ॥ १११ ॥</p>
<p>पुनर्विद्याद्यमस्योर्ध्वमन्तरं तु शिवान्वितम् ।<br>
त्रैलोक्यमोहिनीयं सा विद्या चक्रासनस्थिता ॥ ११२ ॥</p>
<pre><code>पुनर्विद्याशब्देन तृतीयविद्यैवोच्यते ।  
</code></pre>
<p>द्वितीयविद्याया एव पुनरुच्चरितत्वात् ।<br>
एकदेशविकृतमनन्यवद्भवतीति न्यायात् ।<br>
तेन पुनर्विद्याया आत्मासनविद्याया यदाद्यं पूर्वपठितं बालाविद्यात्मकं तदेवास्याऽत्मासनमन्त्रस्योर्ध्वमुत्तरत्र पठनीयम् ।<br>
द्वितीयविद्यैवेषद्वैलक्षण्येन चतुर्थविद्या भवतीत्यर्थः ।<br>
अन्तरम् तु वैलक्षण्यं तु शिवान्वितं हकारयोग एव ।<br>
सेयं चक्रासनविद्या सम्पद्यते ।<br>
हकार योगस्तु विनिगमनाविरहात्प्रतिबीजं कार्यः ।<br>
तत्रापि स्वरान्ते व्यञ्जनयोगासम्भवात् कॣप्तक्रमाणां च व्यञ्जनानां विश्लेषे प्रमाणाभावात्प्रतिबीजमादौ हकारो योज्य इति फलति ।<br>
तथा च हैं ह्क्लीं ह्सौः इति मन्त्रो भवति ।<br>
केचित्तु विद्याया बालाया आद्यं बीजमस्योर्ध्वं द्वितीयं बीजम् ।<br>
अस्यान्तरमेतद्वहिर्विद्याशब्देन बालैव च कथं लब्धेति चिन्त्यम् ।<br>
अन्ये तु पुनर्विद्यादिमस्योर्ध्वमन्तमन्तं</p>
<p>शिवान्वितमिति पठित्वा विद्यादिमस्य मूलविद्याया आदिभूतस्य वाग्भवस्योर्ध्वमन्तं सकारं कुर्यात् ।<br>
हंसमन्त्रे सकारस्यान्त्यत्वाभिप्रायेणेह तथा निर्देशः ।<br>
अन्तं तृतीयबीजं तु शिवान्वितं कुर्यादिति व्याचख्युः ।<br>
तत्क्लिष्टमखिलतन्त्रविरुद्धं यद्वा तद्वा चेत्युपेक्ष्यम् ॥ ११२ ॥</p>
<p>पुनराद्यां महाविद्यां शिवचन्द्रसमन्विताम् ।<br>
कृत्वा कामप्रदा विद्या सर्वमन्त्रासनस्थिता ॥ ११३ ॥</p>
<pre><code>पूर्वश्लोक आद्यपदेन या विद्या निर्दिष्टा तामेव बालाख्यां महाविद्यां पुनरप्यस्य चतुर्थस्याप्यूर्ध्वं पठेत् ।  
</code></pre>
<p>अस्योर्ध्वपदयोरनुवृत्तिः क्रियाया अध्याहारश्च ।<br>
यदनयोरन्तरं तदाह सिवचन्द्रेति ।<br>
शिवो हकारश्चन्द्रः सकारस्ताभ्यां प्रतिबीजं प्रथमभागो समन्वितां कृत्वेत्यर्थः ।<br>
तेन ह्सैं ह्स्क्लीं ह्सौः इति पञ्चमो मन्त्रः सिध्यति ।</p>
<p>सो हंसः सहजा विष्णुर्भृग्वीशश्चन्द्रसञ्ज्ञकः ।<br>
इति नन्दनकोशः ।</p>
<pre><code>चरमबीजे सकारान्तरयोगो नास्तीति सम्प्रदायः ।  
</code></pre>
<p>मतान्तरयोस्त्वाद्यपदेन बालैव कथं परामृश्यत इति चिन्त्यम् ।<br>
सेयं सर्वमन्त्रासनविद्या भवति ॥ ११३ ॥</p>
<pre><code>पूर्वश्लोक आद्यपदेन या विद्या निर्दिष्टा तामेव बालाख्यां महाविद्यां पुनरप्यस्य चतुर्थस्याप्यूर्ध्वं पठेत् ।  
</code></pre>
<p>अस्योर्ध्वपदयोरनुवृत्तिः क्रियाया अध्याहारश्च ।<br>
यदनयोरन्तरं तदाह शिवचन्द्रेति ।<br>
शिवो हकारश्चन्द्रः सकारस्ताभ्यां प्रतिबीजं प्रथमभागो समन्वितां कृत्वेत्यर्थः ।<br>
तेन ह्सैं ह्स्क्लीं ह्सौः इति पञ्चमो मन्त्रः सिध्यति ।</p>
<p>सो हंसः सहजा विष्णुर्भृग्वीशश्चन्द्रसञ्ज्ञकः ।<br>
इति नन्दनकोशः ।</p>
<pre><code>चरमबीजे सकारान्तरयोगो नास्तीति सम्प्रदायः ।  
</code></pre>
<p>मतान्तरयोस्त्वाद्यपदेन वालैव कथं परामृश्यत इति चिन्त्यम् ।<br>
सेयं सर्वमन्त्रासनविद्या भवति ॥ ११३ ॥</p>
<p>देव्यात्मासनविद्यायाः पूर्वोक्ताया यथाक्रमम् ।<br>
अन्तदेशे तोयबिन्दुशक्रशक्तीरनुक्रमात् ॥ ११४ ॥</p>
<p>संयोज्य परमेशानि साकमर्धेन्दुनादतः ।<br>
केवलाक्षरभेदेन साध्यसिद्धासनस्थिता ॥ ११५ ॥</p>
<pre><code>देवीसम्बन्धिन्या आत्मासनविद्यायाः पूर्वं तृतीयस्थाने कथिताया यथाक्रमं प्रथमद्वितीयबीजयोः क्रममनतिक्रम्यान्तदेशे तृतीयबीजस्थाने तोयं वकारः शक्रो लकारः शक्तिरेकारो बिन्दुश्चेत्येतानर्धचन्द्रेण नादेन रोधिन्यादिसप्तकेन च साकमनुक्रमात्प्रसिद्धक्रमानुसारेण संयोज्य पठेत् ।  
</code></pre>
<p>सेयं षष्ठी विद्या तृतीयविद्यातः केवलाक्षरभेदेनैव भिन्ना सती साध्यसिद्धासनस्थिता भवति ।<br>
न पुनर्द्वितीयतुरीयपञ्चमविद्यानामिवास्वतन्त्रव्यञ्जनमात्रभेदकृत् ओ भेद इति भावः ।<br>
अत्र तोयशब्देन जलबीजं दन्तोष्ठस्थानकं न तु वशिन्यामिव पवर्गतृतीयम् ।<br>
वकाराधिकारे </p>
<p>खड्गीशो ज्वालिनी चक्रं कलशो वारिनामकः ।<br>
इति कोशात् ॥</p>
<p>एकारो वाग्भवः शक्तिर्झिण्टीशोष्ठौ भगं मरुत् ॥<br>
इति च ।<br>
तेन हरीं क्लीं ब्लेमिति मन्त्रः सिध्यति ॥ ११४ ॥ ११५ ॥</p>
<p>सप्तम्या विद्याया उत्तरतन्त्रे वक्ष्यमाणत्वादष्टमीमेवोद्धरति-</p>
<p>हंसबीजसमारूढामाद्यामग्न्यासनस्थिताम् ।<br>
सर्वार्थसाधिका विद्या देव्यावाहनकर्मणि ॥ ११६ ॥</p>
<pre><code>हंसो हकारः ।  
</code></pre>
<p>समस्य सर्वस्य बीजं बीजसमम् ।<br>
राजदन्तादित्वात्परनिपातः ।<br>
तस्याऽकृतिगणत्वात् ।<br>
जगद्बीजमिति यावत् ।<br>
तच्च सकार एव ।<br>
सकाराधिकारे </p>
<p>जगद्बीजं शक्तिनामा सोऽहंवेगवती भृगुः ।<br>
इति नन्दनोक्तेः ।</p>
<pre><code>प्राञ्चस्तु हंसमन्त्रघटकं व्यञ्जनद्वयमित्येव हंसपदार्थः ।  
</code></pre>
<p>तेन हकारसकारौ द्वावपि सिध्यत इत्याहुः ।<br>
ये तु हंसेति स्वरूपमेव न बीजनामेति व्याचक्षते तेषां मते गुहा हसा मातरिश्वाऽभ्रमिन्द्र इति श्रुताविव प्रकृतेऽपि बिन्दुपाठो न स्यात् ।<br>
वस्तुतस्तु हंसशब्दोऽयं नानार्थः ।<br>
तथा च कोशः हः शिवो गगनं हम्स इति ।<br>
सो हंसः सहजा विष्णुरिति च ।<br>
परं त्वेतत्पक्ष एकपदोपात्तयोर्द्वयोर्बीजयो क्रमे सम्प्रदाय एव शरणम् ।<br>
हकारसकारावारूढौ प्रतिबीजं यस्यां तामाद्यां बालाविद्यामग्निरूपे रेफात्मक आसने प्रतिबीजं स्थितां कृत्वा पठेत् ।<br>
अयं भावः मन्त्रघटकस्वरत्रयस्याङ्गभूतानि तेभ्यः पूर्वं पठ्यमानानि यानि व्यञ्जनानि तेभ्यः पूर्वं हकारसकारौ कुर्यात् ।<br>
तेभ्यः परं रेफं कुर्यादिति ।<br>
हकारसकाराभ्यां परतो रेफात्पूर्वं पूर्वसिद्धव्यञ्जनानां निवेश इति यावत् ।<br>
तेन वाग्भवे पूर्वसिद्धव्यञ्जनस्यैवाभावाद्धकारसकाररेफाणामव्यवधान् अम् ।<br>
कामराजे तु हसयोः परतः ककारलकारौ तत्परतो रेफः ।<br>
तृतीयबीजे तु हसयोः परतः पूर्वसिद्धसकारस्ततो रेफ इति क्रमः सिध्यति ।<br>
ऋजवस्तु ईदृशं क्रमं मूलानुक्तं मन्यमानास्तदर्थं सम्प्रदायमेव शरणी कुर्वन्ति ।<br>
तेन</p>
<p>ह्स्रैं ह्स्क्ल्रीं ह्स्स्रौः, इत्यष्टमो मन्त्रः सिद्धः ।<br>
सेयं विद्या प्रधानदेव्या आवाहनाख्ये कर्मणि विनियोक्ष्यते ।<br>
विद्येयमाह्वानकर्मणि सर्वतोऽधिकेति श्रुतेः ॥ ११६ ॥</p>
<pre><code>उक्तोपसंहारपूर्वकं प्रधानविद्योद्धारं प्रतिजानीते   
</code></pre>
<p>एवमेता महाविद्या देवि सर्वार्थसिद्धिदाः ।<br>
महात्रिपुरसुन्दर्या मूलविद्यां शुणु प्रिये ॥ ११७ ॥</p>
<p>स्पष्टोऽर्थः ॥ ११७ ॥</p>
<p>मादनं तदधः शक्तिस्तदधो बिन्दुमालिनी ।<br>
ऐन्द्रमाकाशबीजस्थमधस्ताज्ज्वलनाक्षरम् ॥ ११८ ॥</p>
<p>मायाबिन्द्वीश्वरयुतं सर्वोपरिनियोजितम् ।<br>
अयं स वाग्भवो देवि वागीशत्वप्रवर्तकः ॥ ११९ ॥</p>
<pre><code>यद्यपि प्रधानविद्या अपि तन्त्रान्तरे श्रुतिषु च मनुचन्द्रादिभेदेन बहुविधा उपलभ्यन्ते ।  
</code></pre>
<p>तासु च न परस्परमङ्गाङ्गिभावः ।<br>
मानाभावात् ।<br>
अत एव नोत्कर्षापकर्षौ ।<br>
तयोस्तात्त्विकभेदव्याप्यत्वेन विद्यानां तादृशभेदाभावेन तदयोगाच्च ।<br>
तत्र न तावच्छब्दान्तराद्भेदः ।<br>
विदिधातोरेकत्वात् ।<br>
नाप्यभ्यासात् ।<br>
तत्त्वमसीत्यस्य नवकृत्वोऽभ्यासेऽपि ब्रह्मविद्याया एकत्वात् ।<br>
मन्वाद्युपासितत्वरूपगुणान्तरविधानेन पुनःश्रूतेरन्यपरत्वाच्च ।<br>
अपः प्रणयतीत्यस्यार्थवादभेदार्थं षड्वारं श्रवणेऽपि प्रणयनभेदाभावात् ।<br>
नापि सङ्ख्यया ।<br>
द्वादश महाविद्या इति सङ्ख्याबोधकवाक्य उपासकनिष्ठसङ्ख्याया एव स्वाश्रयोपास्यत्वसम्बन्धे तत्र कीर्तनोपपत्तौ वास्तविक-सङ्ख्यासद्भावे मानाभावात् ।<br>
ब्रह्मवि।<br>
णुमहेश्वरास्त्रय इति सङ्ख्यायाः सृष्ठ्यादिकृत्यनिष्ठसङ्ख्ययैव सङ्ख्यावत्त्वबोधकतया तेषां वास्तविकाभेदविघटनाभावात् ।<br>
नापि मनुचन्द्रादिसञ्ज्ञाभिः ।<br>
तासामप्युपासकनिष्ठानामेव तत्र भानात् ।<br>
क्वचित्तन्त्रे हादिविद्यायाः पञ्चदश्या लोपामुद्रेति सञ्ज्ञा, तन्त्रान्तरे कादिविद्यायाः सप्तदश्याः सेति दर्शनेन तासामव्यवस्थितत्वाच्च ।<br>
एकस्या एवागस्त्यलोपामुद्रासञ्ज्ञाद्वयदर्शनेन व्यभिचरितत्वाच्च ।<br>
नापि गुणात् ।<br>
परस्परानन्वयिनां गुणानामदर्शनात् ।<br>
ये तु तन्त्रभेदादङ्गभेदा</p>
<p>न ते भेदकाः ।<br>
अग्निहोत्रादीनां शाखाभेदेनाङ्गवैलक्षण्यदर्शनेऽपि तदभेदस्य शाखान्तराधिकरणसिधत्वात् ।<br>
यदाहुः सर्वशाखाप्रत्ययमेकं कर्मेति ।<br>
उत्तरमीमांसायामपि सर्ववेदान्तप्रत्ययं चोदनाद्यविशेषादित्यधिकरण उपनिषद्भेदेनोक्तानां दहरादिविद्यानामङ्गवैलक्षण्येऽप्यभेद एव हि साधितः ।<br>
अत एव परस्परं गुणोपसंहारो युज्यते ।<br>
न च तासां विद्यानां मानसक्रियारूपाणां तदधिकरणन्यायेनैकजातीयत्वसम्भवेऽपि प्रकृते मन्त्रात्मकावयविद्रव्यरूपाणां विद्यानां तदवयवाक्षरवैलक्षण्येन भेदो दुरपह्नव इति वाच्यम् ।<br>
सर्वासां विद्यानां मेरुसमुद्भवत्वेनावयवभेदस्याप्यभावात् ।</p>
<p>भूमिश्चन्द्रः शिवो माया शक्तिः कृष्णाध्वमादनौ ।<br>
अर्धचन्द्रश्च बिन्दुश्च नवार्णो मेरुरुच्यते ॥</p>
<pre><code>इति ज्ञानार्णवोक्त्या सर्वासां नवावयवातिरिक्तावयवघटितत्वाभावात् ।  
</code></pre>
<p>क्वचिदीषदवयव * *?न परिमाणभेदेऽपि द्रव्यभेदे मानाभावात् ।<br>
योऽहं बाल्ये पितरावन्वभूवं सोऽहं स्थाविरे प्रणप्तॄननुभवामीतिप्रत्यभिज्ञाद्यनुसारेण तथा सिद्धान्तितत्वात् ।<br>
शिवविष्ण्वादिशरीररूपद्रव्यभेदेऽपि तयोरभेददर्शनाच्च ।<br>
युञ्जन्ति हरी इषिरस्येत्यृच ऋक्सामयोः पाठभेदेऽप्यैक्यस्य निदानसूत्राद्यनुसारेण वृत्तचन्द्रोदयेऽस्माभिः समर्थितत्वाच्च ।<br>
अत एव न विरुद्धधर्माधिकरणत्वमपि तात्त्विकाभेदे विरुद्धम् ।<br>
व्यावहारिकं भेदमादायैवेन्द्रार्जुनयोरिवोपपत्तेः ।<br>
एतेनैकविद्योपास्तावन्यासां त्रिविद्यानामङ्गपूजासु विनियोगदर्शनात्तारतम्यमित्यपास्तम् ।<br>
एकस्या एव विद्यायाः स्थानभेदेन पूजाया दर्शनेऽप्यभेदानपलापात् ।<br>
अत एव कल्पसूत्रम् कामेश्वर्यादिचतुर्थी नित्यानां षोडशी योगिनीचक्रदेवीनां नवमी बिन्दुचक्रस्था चेत्येकैव न तत्र मन्त्रदेवताभेदः कार्यस्तन्महादेव्या एव चतुर्षु स्थलेषु विशेषार्चनमावर्तत इति ।<br>
तेन हादिविद्या निष्कीला कादिविद्या तु सकीलेत्यादिरीत्या हादिविद्याया उत्कृष्टत्वोक्तिः पक्षपातमात्रमेव ।<br>
निष्कीलीकरणमन्त्रस्य हादिविद्याधिकारे पाठेऽपि गुणोपसंहारन्यायेन सर्वाङ्गतानपायात् ।<br>
श्रीविद्येव तु मन्त्राणां तत्र कादिर्यथा परेत्यादिवचनं तु रहस्यनामसाहस्रोत्कीर्तनविधिशेषरूपत्वान्नामकीर्तनप्राश- स्त्यैकतात्पर्यकं</p>
<p>न स्वार्थेऽपि तात्पर्यशालि ।<br>
विश्वस्मादिन्द्र उत्तर इत्यादेरन्यतात्पर्यकान्मन्त्रादिन्द्रस्य सर्वोत्तमत्वसिद्धेरभावात् ।<br>
कादिरेवोत्तमा न हादिरित्यादिवचनानां तत्तत्प्रकरणे विद्यमानानामपि न हि निन्दान्यायेन विधेयस्तावकमात्रत्वेन तत उत्कर्षासिद्धेः ।<br>
एतेन विद्याद्वयमिदं भद्रे दुर्लभं भुवनत्रय इति ज्ञानार्णवादिवचनात्कादिहादिपञ्चदश्यावेवोत्तमे ।<br>
तयोरपि मध्ये कामराजोपासितत्वात्कादिपञ्चदश्येवोत्तमोत्तमेत्यादय उक्तयो भक्तिपारवश्यनिमित्तका विज्ञेयाः ।<br>
तथाऽपि त्रिपुरोपनिषदादावितरविद्याप्रकृतित्वेन कादिविद्याया एव प्रथममुद्धृतत्वाद्विद्याद्वयैकपरमहोपनिषद्यपि कामो योनिः कमलेत्यादिश्रुत्या तस्या एव प्रथममुद्धाराच्चत्वार ईं बिभ्रति क्षेमयन्त इत्यस्यामृच्यपि कादेरेबोद्धारात्तादृशबहुश्रुत्यानुगुण्याय तामीकाराक्षरोद्धारामिति श्लोके तस्या एवोपक्रान्तत्वाच्च तामेव विद्यामुपपिशति मादनमित्यादिना ।</p>
<p>कामो योनिः कमला वज्रपाणिर्गुहा हसा मातरिश्वाऽभ्रमिन्द्रः ।<br>
पुनर्गुहा सकला मायया च पुरूच्येषा विश्वमाताऽदिविद्या ॥</p>
<pre><code>इत्याथर्वणे शौनकशाखीया श्रुतिः ।  
</code></pre>
<p>तत्रत्यकामादिपदचतुष्टयं मादनादिपदैः क्रमेण व्याचष्टे ।<br>
मदनसम्बन्धि बीजं मादनं ककारः ।<br>
स चाकारस्वरविशिष्ट एव ।<br>
उक्तश्रुतौ हसाः सकला इत्येषामकारविशिष्टानामनुवादाज्ज्ञापकाद्धृल्लेखानन्तर्गतहसक् अलानामकारयोगस्याऽवश्यकत्वसिद्धेः ।<br>
अस्मिन्नेव तन्त्रे षट्शत्यां पञ्चकूटपञ्चमीविद्योद्धारे </p>
<p>कामो विष्णुयुतः शक्तिर्माया शक्रश्च पार्वति ।<br>
पश्चाद्देवि महामायाबीजं चान्त्ये नियोजयेत् ॥</p>
<pre><code>इति वाग्भवकूटश्लोके कामस्य विष्णुयुतत्वविशेषणाच्च ।  
</code></pre>
<p>अस्मादेव ज्ञापकाच्छ्रीविद्याकूटेषु सर्वेषु सस्वरा एव वर्णाः पठनीया इति सौभाग्यरत्नाकरोक्तेश्च ।<br>
तेषु हसौ द्वौ द्वौ कलास्त्रयस्त्रय इति दशस्वकारयोगः ।<br>
तथा च सम्प्रदायार्थप्रकरणे वक्ष्यति </p>
<p>श्रीकण्ठदशकं तद्वदव्यक्तस्य हि वाचकम् ।<br>
इति ।</p>
<p>शक्तिरेकादशस्वरः ।<br>
बिन्दुमालिनी चतुर्थस्वरः ।<br>
ईकाराधिकारे </p>
<p>शिवोत्तमः शिवा तुष्टिश्चतुर्थी बिन्दुमालिनी ।<br>
इति कोशात्</p>
<p>कमलेति तस्या एव सञ्ज्ञा ।<br>
रससारसङ्ग्रहे तु </p>
<p>मादनं प्राणरूपं तु विकासः शिव उच्यत इत्याद्युक्तम् ।</p>
<p>हंसपारमेश्वरेऽपि </p>
<p>मा शक्तिस्तु समाख्याता दनं स्वीकारकृच्छिवः ।<br>
सैव मादनमित्युक्त्या हकारः शिवसञ्ज्ञकः ॥<br>
इत्याद्युक्तम् ।</p>
<pre><code>ऋजुविमर्शिन्यामपि  मादयति हर्षयतीति मादनः प्राणो हकारः प्राणस्यैव वृत्त्यन्तरेऽपाने प्राणो वाग्रसोऽपानो मदन इति श्रुतेश्च ।  
</code></pre>
<p>तस्य हकारस्याधः शक्तिः पूर्वोच्चार्यं बीजं सकारः ।<br>
बिन्दुमालिनीशब्देन ककार एव गृह्यते सम्प्रदायादिति व्याख्यातम् ।<br>
तत्सर्वं प्रमाणपथातीतं राजाज्ञाकल्पमिति शिष्यदन्धनायैवालं न पुनर्न्यायविदां प्रामाणिकानां तोषायेत्युपेक्ष्यम् ।<br>
कौलिकार्थप्रकरणे व्योमबीजत्रयात्पार्थक्येन मादनत्रयस्य निर्देक्ष्यमाणत्वात्तद्विरुद्धं च ।<br>
तस्मान्मादनः ककार एव ।<br>
अत एव सौभाग्यरत्नाकरेणास्य ग्रन्थस्य कामराजपक्षे स्फुटोऽर्थः ।<br>
लोपामुद्रापक्षे त्वित्यादिनोक्तवचनान्येव लिखता पक्षान्तरमस्फुटार्थकमिति ध्वनितम् ।<br>
नचोत्तरतन्त्रे वक्ष्यमाणायाः षडर्थ्या हादिविद्यानुगुणत्वेन प्रकृतश्लोकस्य कादिविद्यापरस्याप्यन्यथा नयनमुचितमिति वाच्यम् ।<br>
तस्यामाद्ययोरर्थयोः कादिविद्यानुगुण्य एव स्वारस्यस्य वक्ष्यमाणत्वात् ।<br>
असन्दिग्धार्थकोपक्रमानुसारेणैवोपसंहारपठितवाक्येऽर्थवर्ण नस्य न्यायसिद्धत्वाच्च ।<br>
तस्मान्महतामपि वाक्यमिदं स्वोपास्यविद्यापक्षपातमूलकतया लोभमूलस्मृतिवदप्रमाणमेवेत्यवधेयम् ।<br>
ऐन्द्रं वज्रपाणिलकारः ।<br>
आकाशबीजे हकारशिरसि तिष्ठति ।<br>
अधस्तात्, हकाराधो ज्वलनस्याग्नेरक्षरं रेफः ।<br>
माया, ईकारः ।<br>
बिन्दुरनुस्वारः ।<br>
ईश्वरोऽर्धचन्द्रः ।<br>
तैर्युतम्, सर्वोपरिशब्देन रोधिन्यादिसप्तकं तस्य सर्वोपरि पठ्यमानत्वात् ।<br>
तैरपि नितरां योजितं कृत्वोद्धरेत् ।</p>
<p>सोऽयं वाग्भवो भवति ।<br>
वेदे गुहामायाशब्दौ लज्जाबीजपरौ ।<br>
यदि हादिविद्यापरत्वेनाप्येष ग्रन्थो योजनीय इत्याग्रहस्तदैवमुच्यताम् मादनं ककार एव ।<br>
तदधः, तदेव मादनमेवाधो यस्य तत् ।<br>
तदृशमक्षरं शक्तिः सकारः ।<br>
जगद्बीजं शक्तिनामेति सकारपर्याये कोशात् ।<br>
तदधःशब्दे पुनः पूर्ववद्बहुव्रीहिः ।<br>
बिन्दुमालिनी बिन्दुमालावती बिन्दुद्वन्द्वप्रियेत्यर्थः ।<br>
हकार इति यावत् ।<br>
तथा च हकाराधिकारे कोशः </p>
<p>बिन्दुद्वन्द्वप्रिया देवी मेघश्यामेश्वरः पुमान् ॥<br>
इति ।</p>
<pre><code>ततश्च कसहा वैपरीत्येन पठनीया इति फलितार्थ इति ।  
</code></pre>
<p>अस्मिन्नर्थे तात्पर्यग्राहकं तृतीयकूटस्थं प्रागुद्धारक्रमेणेति पदं सुवचमिति वक्ष्यते ।<br>
परं त्वष्टमे पटले जपाङ्गसुषुप्त्यवस्थाविभावनकथनावसरे पूर्वार्णानां विलोमेनेत्यनेन प्रातिलोम्येनोद्धृतपूर्वत्वं तृतीयकूटस्यासाधारणविशेषणत्वेनानूद्यमानं विरुध्येत ।<br>
प्रथमकूटस्यापि प्रातिलोम्येनोद्धारे सत्यसाधारण्यभङ्गापत्तेः ॥ ११८ ॥ ११९ ॥</p>
<p>एवं प्रथमकूटमुद्धृत्य द्वितीयकूटमुद्धरति </p>
<p>शिवबीजं त्रिधा कृत्वा सृष्टिस्थितिलयक्रमात् ।<br>
द्वयमाद्येन रहितमाद्याधो मदनाक्षरम् ॥ १२० ॥</p>
<p>पुनः स्थितिशिवाधस्तादिन्द्रबीजं नियोजयेत् ।<br>
तथा लयशिवाधोऽपि ज्वलनार्णं महेश्वरि ॥ १२१ ॥</p>
<p>चतुर्थस्वरसंयुक्तं बिन्दुखण्डेन्दुसंयुतम् ।<br>
एवमेतन्महाबीजं कामराजं महोदयम् ॥ १२२ ॥</p>
<pre><code>शिवबीजं हकारं त्रिषु स्थानेष्वधोऽधो निक्षिपेत् ।  
</code></pre>
<p>तेषां प्रथमादिक्रमेण सृष्टिः स्थितिर्लयश्चेति सञ्ज्ञा उत्तरत्र व्यवहारार्थं प्रयोजनान्तरार्थं च कृताः ।<br>
आद्येन रहितमितिपदद्वयस्य द्विवारमन्वयस्तेषां हकाराणां मध्य आद्येन रहितं द्वयमाद्येन रहितं कुर्यादिति ।<br>
प्रथमहकारेण भिन्नं हकारद्वयं द्वितीयतृतीयोभयमाद्येन हकाराद्येन सकारेण रहितं कुर्यादित्यर्थः ।<br>
अनेन द्वितीयतृतीयहकारयोरप्रसक्तस्य सकारसाहित्यस्य निषेधेन तदितरस्य प्रथमहकारस्य सकारसाहित्यमावश्यकमिति</p>
<p>सिध्यति ।<br>
एकं वृणीते द्वौ वृणीते त्रीन्वृणीते न चतुरो वृणीते न पञ्चातिवृणीत इत्यत्र चतुःषडाद्यार्षेयवरणनिषेधेन पञ्चार्षेयवरणप्राप्तिदर्शनात् ।<br>
न तु कांस्यस्य तापनमितिशङ्खस्मृतावीदृशनिषेधादेव कांस्येतरतापनप्राप्तेरपरार्केण व्याख्यातत्वाच्च ।<br>
तच्च सकारसाहित्यं प्रथमहकारस्य पूर्वप्रदेशावच्छेदेन न भवत्यपि तु परत्रैवेति तु तस्य सृष्टिसञ्ज्ञाबललभ्यं सृष्टेः पूर्वं कृत्यान्तरस्याभावात् ।<br>
लयात्परतस्तिरोधानानुग्रहयोः सत्त्वात् ।<br>
तेन लयशिवात्परतो ज्वलनार्णनिवेशानाञ्जस्यं निरस्तम् ।<br>
इदमेव हि सृष्ट्यादिसञ्ज्ञानां प्रयोजनम् ।<br>
व्यवहारमात्रस्य प्रथमद्वितीयादिपदैरप्युपपत्तेः ।<br>
स्थितिशिवो द्वितीयो हकारस्तदध इन्द्रबीजं लकारः ।<br>
लयशिवस्तृतीयो हकारस्तदधो ज्वलनार्णं रेफमीकारबिन्द्वर्धचन्द्रादियुक्तं नियोजयेत् ।<br>
तदितं कामराजकूटं भवति ॥ १२० ॥ १२१ ॥ १२२ ॥</p>
<pre><code>तृतीयं कूटमुद्धरति   
</code></pre>
<p>मायाबीजं महेशानि मादनं शक्रसंयुतम् ।<br>
चन्द्रबीजं केवलं तु विनियोज्य वरानने ॥ १२३ ॥</p>
<p>त्यक्त्वा सृष्टिक्रमं देवि प्रागुद्धारक्रमेण तु ।<br>
संहारक्रमयोगेण शक्तिबीजं समुद्धरेत् ॥ १२४ ॥</p>
<pre><code>अत्र मायाबीजशक्तिबीजयोरन्यतरोद्देशेनेतरसञ्ज्ञाविधिरित्येकः पक्षः ।  
</code></pre>
<p>अस्मिन्पक्षे महेशानीति न सम्बुद्धिः किन्तु बीजविशेषणत्वान्नपुंसकं सद्धृल्लेखापरम् ।<br>
अथवा मायाबीजं हृल्लेखा ।<br>
उक्तश्रुत्यनुसारात् ।<br>
इदमेकमक्षरम् ।<br>
मादनं शक्रसंयुतं लकारयुक्तः ककारः कल, इति द्वितीयम् ।<br>
चन्द्रबीजं सकारः केवलं मादनवदक्षरान्तरेण युक्तं न भवति ।<br>
इदं तृतीयम् ।<br>
ये तु शक्रसंयुतमिति मायाबीजविशेषणत्वेन व्याचक्षते तेषामनुस्वारोत्तरं हलन्तरयोगस्याप्रसक्तत्वादेव पूर्वं योग इत्यस्य सुसमर्थत्वेऽपि चन्द्रबीजे केवलविशेषणस्वारस्यहानिः ।<br>
अस्मन्मते तु मादनचन्द्रबीजयोर्मध्यपठितस्य विशेषणस्योभयत्रापि पक्षतोऽन्वयप्राप्तेस्तन्निरासाय केवलमितिविशेषणेनार्थात्पूर्वत्रैवान्वय इति सिध्यति ।<br>
किञ्च, मादनपदेन व्यवहितस्य विशेषणस्य दूरान्वयो व्युत्पत्तिविरुद्धः ।<br>
न च मवत्पक्षे</p>
<p>मादनात्पूर्वमपि शक्रयोगापत्तिरिति वाच्यम् ।<br>
पाठक्रमेण तन्निराससम्भवात् ।<br>
कुलविद्योद्धारे मादनं शक्रसंयुक्तमित्यत्र सर्वैरपि पाठक्रमस्यैव शरणीकारात् ।<br>
अथवा शक्रसंयुतमिति मायामादनयोरुभयोरपि विशेषणम् ।<br>
तेन तयोर्मध्ये शक्रो लेख्यः ।<br>
तथा सत्येवोभयत्र तद्योगनिष्पत्तेरिति ।<br>
एतत्त्रितयं वैपरीत्येन पठेदित्याह त्यक्त्वेति ।<br>
प्राचोऽव्यवहितपूर्वस्य कामराजकूटस्योद्धारे यः क्रम आनुलोम्यरूपोऽवलम्बितस्तं सृष्टिक्रमं त्यक्त्वा संहारक्रमस्य प्रातिलोम्यरूपस्य योगेनेदमुद्धरेदित्यर्थः ।<br>
हादिविद्यापक्षे प्राचः प्रथमकूटस्योद्धारक्रमेणेति संहारक्रमयोगेणेत्यस्य विशेषणं सुवचम् ॥ १२३ ॥ १२४ ॥</p>
<p>एवमेषा महाविद्या महात्रिपुरसुन्दरी ।<br>
संस्मृतैव महेशानि त्रैलोक्यवशकारिणी ॥ १२५ ॥</p>
<pre><code>महात्रिपुरसुन्दरीदेवत्यायाः श्रीविद्यायास्तदभेदेन निर्देशो वाच्यवाचकयोरभेदविवक्षया मन्त्रस्य देवतासूक्ष्मरूपत्वाभिप्रायेण वा ।  
</code></pre>
<p>सेयं विद्या संस्मृतैव जपितैव त्रैलोक्यं वशयति ।<br>
लोकत्रयवशीकारस्य परशिवैकधर्मत्वात्परशिवभावफलकोऽयं विद्याजप इति यावत् ।<br>
तथा च सुन्दरीतापिन्यां श्रूयते पञ्चदशाक्षरं त्रैपुरं योऽधीते स सर्वान्कामानाप्नोति स सर्वान्भोगानाप्नोति स सर्वाल्लो।<br>
कान्सृजति स सर्वा वाचो जृम्भयति स रुद्रत्वं प्राप्नोति स वैष्णवं भित्त्वा परब्रह्म व्याप्नोति य एवं वेदेति ।<br>
इत्थं च सर्वेभ्यः कामेभ्यो दर्शपूर्णमासावित्यत्र करणभाव्ययोः कीर्तनेन भावनाया इव प्रकृतेऽपि तदाक्षेपाच्छ्रीविद्याजपेन परशिवभावादिकं भावयेदित्यर्थः ।<br>
ततश्च फलसंयोगाज्जपस्य प्राधान्ये सिद्धे फलवदफलन्यायेन वशिन्यादिमन्त्राणा श्रीविद्याङ्गत्वं सिध्यति ।<br>
तेन च तत्र तत्सन्निधिपठितानामर्चिताः पुरुषस्याऽशु प्रकुर्वन्ति वशं जगदित्यादिफलबोधकवाक्यानामामनहोमार्थवादन्यायेन प्राशस्त्यमात्रबोधकत्वं सम्पद्यते न फलविधित्वम् ।<br>
नच विनिगमनाविरहः ।</p>
<p>शृणु देवि महानित्यामादौ त्रिपुरसुन्दरीम् ।<br>
यया विज्ञातया गौरि जगत्क्षोभः प्रजायते ॥<br>
इत्युपक्रमात् ।<br>
त्वमेव तासां रूपेण क्रीडसे विश्वमोहिनी ।<br>
इति तन्त्रान्त उपसंहारात् ।<br>
संस्थिताऽत्र महाचक्रे महात्रिपुरसुन्दरी ॥</p>
<p>इत्यादिना मध्ये पुनः पुनः परामर्शाच्चास्य तन्त्रस्य प्राधान्येन त्रिपुरसुन्दर्युपासनाविधान एव तात्पर्यावगमात् ।<br>
सा चोपासना मानसक्रियाविशेषरूपा ।<br>
जीवमुख्यप्राणलिङ्गान्नेति चेन्नोपासात्रैविध्यादाश्रितत्वादिह तद्योगादितिब्रह्मसूत्रादौ तथाव्याख्यादर्शनात् ।<br>
देवताविषयकोऽनुराग एवोपासनेति केचित् ।<br>
तन्न ।<br>
भक्तिमानुपासीतेत्यादिविधौ भक्तेरुपासनातो भेदेन निर्देशानुपपत्तेः अनुरागस्यैव भक्तिपदवाच्यत्वात् ।<br>
अथातो भक्तिजिज्ञासा, सा पराऽनुरक्तिरीश्वरे, इति शाण्डिल्यसूत्रात् ।<br>
तस्मादनुरागव्यावृत्ता क्रियैवोपासना ।<br>
सा च द्विविधा तन्मन्त्रजपरूपा तद्यन्त्रपूजारूपा चेति ।<br>
जप मानसे चेतिधातुपाठस्मृत्या जपस्य मानसक्रियारूपत्वावगमात् ।<br>
पूजाया अपि ध्यानादिरूपायास्तथात्वात् ।<br>
उपचारसमर्पणरूपाया अपि न ममेत्याकारकमानससङ्कल्पैकरूपत्वात् ।<br>
ततश्च त्रिपुरसुन्दरीयन्त्रपूजनस्य सप्तदशभिः श्लोकैः फलराशेः पूर्वं कथने जागरूके सति कथं फलवदफलन्यायस्य विनिगमनाविरहेण पराहतिः ।<br>
नचैवं सति जपस्य पूजाङ्गत्वापत्तिः ।</p>
<p>जप्येनैव तु संसिध्येद्ब्राह्मणो नात्र संशयः ।<br>
कुर्यादन्यश्र वा कुर्यान्मैत्रो ब्राह्मण उच्यते ॥</p>
<pre><code>इतिमनुस्मृत्यादौ सिद्धिकरणताया निरपेक्षजप एव कथनाच्चक्रराजार्चनं विद्याजपो नाम्नां च कीर्तनमित्यादौ यज्ञानां जपयज्ञोऽस्मीत्यादौ च जपाच्छ्रान्तः पुनर्धायेद्ध्यानाच्छ्रान्तः पुनर्जपेदित्यादौ च प्रधानप्राये पाठाच्चोपांशुयाजादेरिव जपस्य प्राधान्यसिद्धेः ।  
</code></pre>
<p>तेनोत्तरतन्त्रे चक्रपूजां विधायेत्थं जपं कुर्यात्समाहित इति वचने कालार्थ एव संयोगः ।<br>
दर्शसोमयोरिव द्वयोरपि कृतार्थत्वात् ।<br>
अन्यत्र स्वतन्त्रस्यापि जपस्य पूजायां करणे तदङ्गत्वमेव वपनादिवदिति तु साम्प्रदायिकाः ।<br>
अस्मिन्नेवार्थे ज्ञापकमुत्तरपटले स्पष्टी भविष्यति ॥ १२५ ॥</p>
<pre><code>एवं सपादशतश्लोकैश्चक्रोद्धारमन्त्रोद्धारान्तमुपदिश्येदानीं प्रथमपटलसमाप्तिपर्यन्तमेकोनाशीत्या श्लोकैश्चक्रपूजामुपदिशति एतयैतस्य चक्रस्येत्यारभ्य क्षमस्वेति विसर्जयेदित्यन्तेन   
</code></pre>
<p>एतयैतस्य चक्रस्य साधकोऽर्चनमारभेत् ॥</p>
<pre><code>एतया कादिविद्यया हादिविद्यया वा, एतस्य पूर्वोद्धृतस्य चक्रस्य श्रीचक्रं शिवयोर्वपुरिति वचनाच्चक्राभिन्नायास्त्रिपुरसुन्दर्या इत्यर्थः ।  
</code></pre>
<p>ततश्च महादेव्यर्चन एवास्या विनियोगो नान्यदेवतार्चन इत्यर्थः ।</p>
<pre><code>अथ पूजारम्भ आवश्यकानि साधके कतिविद्विशेषणानि विधत्ते-  
</code></pre>
<p>कुङ्कुमारुणदेहस्तु रक्तवस्त्रादिसंयुतः ॥ १२६ ॥</p>
<p>ताम्बूलपूरितमुखो नः नं चेदितरादम ।<br>
कर्पूरक्षोददिग्धाङ्गो रक्ताभरणमण्डितः ॥ १२७ ॥</p>
<p>रक्तपुष्पावृतो योगी रक्तगन्धानुलेपनः ।<br>
रक्तास्तरोपविष्टस्तु लाक्षारुणगृहे स्थितः ॥ १२८ ॥</p>
<p>सर्वशृङ्गारवेषाढ्यस्त्रिपुरीकृतविग्रहः ।<br>
मनःसङ्कल्परक्तो वा साधकः स्थिरमानसः ॥ १२९ ॥</p>
<pre><code>वस्त्रादीत्यादिपदेन रक्तकुसुमस्य स्त्रीवेषस्य वा परिग्रहः ।  
</code></pre>
<p>यत्तु रक्तपुष्पावृत इत्युत्तरत्र विशेषणं तस्य प्राथ(पाञ्च)मिककुण्डगोलोत्थपरतया साम्प्रदायिकैर्व्याख्यानान्न पौनरुक्त्यम् ।<br>
अत्र तुरीयचरणेनाऽत्मपूजाध्वनिः ।<br>
स च चरणो व्याकुलाक्षरः ।<br>
तद्वाचनसङ्केतस्तूत्तरतन्त्र उद्घाटयिष्यतेऽस्माभिः ।<br>
क्षोदश्चूर्णः ।<br>
त्रिपुरीकृतो न्यासादिना विग्रहो देहो येन सः ।<br>
ईदृशपदार्थालाभे त्वाह  मनःसङ्कल्परक्त इति ।<br>
पूर्वोक्तविशेषणानां भावनामात्रं कुर्यादित्यर्थः ।<br>
ततश्च कॢप्ताकव्यः सङ्कल्पाकल्पो वेति कल्पसूत्रे वा शब्दो व्यवस्थितविकल्पपरः ।<br>
स्थिरमानस इति ।<br>
भूयादिति शेषः ।<br>
पुनः साधकपदं विशेषणविधिषूद्देश्यसमर्पणार्थम् ॥ १२६ ॥ १२७ ॥ १२८ ॥ १२९ ॥</p>
<p>भूप्रदेशे समे शुद्धे गोमयेनोपलेपिते ।<br>
पुष्पप्रकरसङ्कीर्णे धूपामोदसुगन्धिते ॥ १३० ॥</p>
<p>सिन्दूररजसा देवि कुङ्कुमेनाथवा पुनः ।<br>
आलिखेत्प्रथमं चक्रं समरेखं मनोहरम् ॥ १३१ ॥</p>
<p>समत्रिकोणशक्त्यग्रं समास्रं चातिसुन्दरम् ।</p>
<p>समे समीकृते ।<br>
तत्करणप्रकारस्तु कुण्डोद्योतादिषु द्रष्टव्यः ।<br>
अत्र सम इति पदेन भूप्रस्तार एवाभिमतो गम्यते ।</p>
<p>ज्ञानार्णवेऽप्युक्तं भूप्रदेशे समे शुद्धे सिन्दूररजसाऽपि वा ।<br>
कुङ्कुमस्य रजोभिर्वा भूमौ चक्रं समालिखेत् ॥<br>
इति ।</p>
<p>अत्रासम इति पदच्छेदमाहुर्नव्याः ।<br>
तदुत्तरतन्त्रे निरसिष्यते ।<br>
शुद्धे पिपीलिकाद्यशुचिसञ्चाररहिते ।</p>
<p>अङ्गारतुषकेशास्थिकृमिहीना भवेच्छुचिः ।<br>
भूशुद्धिर्मार्जनाद्दाहात्कालाद्गोक्रमणादपि ॥</p>
<pre><code>इत्यादिप्रयोगसारयाज्ञवल्क्याद्युक्तेः ।  
</code></pre>
<p>गोमयेन न तु माहिषेण ।<br>
पुष्पप्रकरः पुष्पाञ्जलिः ।<br>
तेन सङ्कीर्णे युक्ते ।<br>
कल्पसूत्रोक्तमन्त्रेण पुष्पाञ्जलिं दत्त्वेति यावत् ।<br>
उत्तरतन्त्रे गोरोचनादिमेलनं वक्ष्यति ।<br>
तदलाभे सिन्दूरकुङ्कुमयोर्निरपेक्षकरणत्वम् ।<br>
प्रथमं पात्रासादनतः पूर्वम् ।</p>
<p>अत एव वक्ष्यति </p>
<p>श्रीचक्रस्याऽत्मनश्चैव मध्ये त्वर्घ्यं प्रतिष्ठयेत् ।<br>
इति ।</p>
<pre><code>न्यासात्पूर्वमिति वा ।  
</code></pre>
<p>कल्पसूत्रानुगुण्यात् ।<br>
पात्रासादनपूर्वतायाः पाठादेव लाभात् ।<br>
समान्यृजुब्रह्मसूत्रानतिक्रान्तानि त्रिकोणानां चतुर्वह्वीनां पञ्चशशक्तीनां चाग्राणि यस्मिंस्तत्तथा ।<br>
समान्यन्यूनानधिकानि अस्त्राणि त्रिचत्वारिंशत्सङ्ख्यानि यत्र तत् ।<br>
अतिसुन्दरं सन्धिमर्मलक्षणैर्यथोक्तैर्लक्षितम् ॥ १३० ॥ १३१ ॥</p>
<p>हेमादिपात्रे साधारे स्थापयेदर्घ्यमम्बुना ॥ १३२ ॥</p>
<p>रोचनाचन्द्रकाश्मीरलघुकस्तूरिकायुतम् ।<br>
भावयेद्वह्निसूर्येन्दुभूतानि परमेश्वरि ॥ १३३ ॥</p>
<p>जपेच्च दशवारं तत्तर्पयेत्तेन योगिनीः ।</p>
<p>सामान्यार्घ्यं विदधाति हेमादीति ।<br>
आदिना रूप्यादिपरिग्रहः ।<br>
तानि च कुलार्णवे </p>
<p>स्वर्णरूप्यशिलाकूर्मकपालालाबुमृन्मयम् ।<br>
नारिकेलं शङ्खमुक्ताशुक्तिकाचसमुद्भवम् ॥</p>
<p>पुण्यवृक्षकृतं रम्यं पात्रं कुर्याद्विचक्षणः ।<br>
अतिसूक्ष्ममतिस्थूलं भिन्नं छिद्रं विवर्जयेत् ॥</p>
<p>ताम्रकांस्यादिभिर्लोहैः पात्रं नैव तु कारयेत् ॥<br>
इति ।</p>
<p>अत्र कपालं महाशङ्खम् ।</p>
<p>महाशङ्खं विशेषेण भुक्तिमुक्तिफलप्रदम् ॥</p>
<p>इति संहितैकवाक्यत्वात् ।</p>
<pre><code>मुक्ताशुक्तिशब्देन मुक्ताफलाजनकशुक्तिव्यावृत्तिः ।  
</code></pre>
<p>पुण्यवृक्षपदेनाश्वत्थपलाशादिकतिपयवृक्षेतरेषां स्नुहीविभीतकादीनां व्यावृत्तिः ।<br>
अतिसूक्ष्मपदेन चतुरङ्गुलोत्सेधात्तावद्विस्ताराच्च न्यूनमुच्यते ।</p>
<p>वस्वङ्गुलविहीनं तु न पात्रं कारयेद्बुधः ॥</p>
<pre><code>इति तन्त्रान्तरे निषेधदर्शनात् ।  
</code></pre>
<p>उत्सेधविस्तारौ चतुश्चतुरङ्गुलावेवं वस्वङ्गुलतेति साम्प्रदायिकैस्तद्व्याख्यानात् ।<br>
चक्रे तर्पणपूजनार्थं हस्तव्यापारो यावता प्रतिबध्यते तदतिस्थूलम् ।<br>
तदाकारस्तु विशेषार्ध्यातिरिक्त ऐच्छिकः ।<br>
विशेषे तु भगाकारतेति भूतभैरवतन्त्रे दृश्यते ।</p>
<p>यद्यपि - सुवर्णरौप्यपात्राणि सर्वसिद्धिकराणि च ।<br>
शान्तिके च शिलापात्र स्तम्भने चैव मृन्मयम् ॥</p>
<p>नारिकेलं तु वश्यादावभिचारे तु कूर्मजम् ।<br>
शङ्खं ज्ञानप्रदं मुक्ताशुक्तिर्विद्याप्रदायिनी ॥</p>
<p>कपालालावुपात्राणि योगसिद्धिकराणि च ।<br>
पुण्यवृक्षजपात्राणि सर्वपापहराणि च ॥</p>
<pre><code>इति वचनैर्द्वादशविधानामपि पात्राणां काम्यत्वं प्रतीयते, तथाऽपि खादिरवदुभयार्थत्वं संयोगपृथक्त्वाविशेषाद्वक्तव्यम् ।  
</code></pre>
<p>तथा च स्मर्यते उक्तेष्वेतेषु देवेशि पात्रमेकं प्रकल्पयेत् ।<br>
इति ।</p>
<p>साधारे, आधारं त्रिपदं प्राहुः षट्पदं वा चतुष्पदम् ।<br>
अथवा वर्तुलाकारं कुर्याद्देवि मनोहरम् ॥</p>
<pre><code>इत्युक्तलक्षणलक्षिताधारसहिते ।  
</code></pre>
<p>अत्र त्रिपदादिपक्षत्रये क्रमेण त्रिषट्चतुष्कोणताऽवश्यकी ।<br>
वर्तुलपक्षे पादाभाव इति सम्प्रदायः ।<br>
वर्तुलपक्षेऽपि</p>
<p>त्रिचतुःषट्पदानां विकल्प इत्यप्याहुः ।<br>
तच्चाऽधारं(?)सुवर्णरुप्यताम्रादिमयमिति ज्ञानार्णवे ।<br>
तत्प्रमाणं तु यावद्विशेषदर्शनमैच्छिकमेव ।<br>
पात्रप्रमाणमेव तत्प्रमाणमित्यपि केचित् ।<br>
अम्बुना नतु कारणेन ।<br>
तस्यैव निरपेक्षकरणताप्रतीतेः ।<br>
यत्त्वादिमबिन्दुमिश्रणं तन्त्रान्तरे स्मर्यते तत्संस्कारगात्रं मैत्रावरुणं पयसा श्रीणातीत्यादिवत् ।<br>
अतो न नैरपेक्ष्यभङ्गः ।</p>
<p>एतेन  शङ्खं तत्र तु संस्थाप्य जलपूर्णं सहेतुकम् ।</p>
<pre><code>इति संहितावचनं व्याख्यातम् ।  
</code></pre>
<p>रोचना गोरोचनम् ।<br>
चन्द्रः कर्पूरम् ।<br>
काश्मीरं केसरम् ।<br>
लभुरगुरुः ।<br>
रोचनादिपञ्चकं घृष्ट्वा जले मिश्रयेदित्यर्थः ।<br>
वह्निसूर्येन्दुभ्यो भूतानि तदुत्थान्किरणानिति यावत् ।<br>
धूम्रार्चिराद्या दश वह्निकला आधारे तपिन्याद्या द्वादश सूर्यकलाः पात्रेऽमृताद्याः षोडश चन्द्रकला अम्बुनि विभावयेदित्यर्थः ।<br>
मनोरमायां तु आधारपात्रजलानि वह्निसूर्यसोमत्वेन रोचनादिपञ्चकं पृथिव्यादिपञ्चभूतात्मकत्वेन भावयेदिति व्याख्यातम् ।<br>
रोचनादिपीतवर्णाद्यानुगुण्यादिदमेव युक्तम् ।<br>
तदित्यव्ययं मूलविद्यां परामृशति ।<br>
जलं स्पृष्ट्वा तां दशवारं जपेदित्यर्थः ।<br>
विद्यातृतीयखण्डमात्रपरं तत्पदमिति तु मनोरमायाम् ।<br>
योगिनीः, त्रिपुरसुन्दर्याः षडङ्गदेवताः ।<br>
तेन सामान्यार्घ्यजलेन तस्मिन्नेव तर्पयेदिति तु तत्संस्कारः ।</p>
<p>शुद्धोदकेन सम्पूर्य पूजयेत्कारणान्वितम् ।<br>
षडङ्गं पूजयेत्तत्र सामान्यार्घ्यमिदं प्रिये ॥</p>
<p>इति ज्ञानार्णवात् ।</p>
<pre><code>योगिनीपदं डाकिन्यादिधातुदेवतापरं वा ।  
</code></pre>
<p>उत्तरतन्त्रे तथैव वक्ष्यमणत्वात् ।<br>
देवीपरिवारभूतनिखिलशक्तिपरमिति तु मनोरमायाम् ।<br>
एवं सामान्यार्घ्ये सिद्धे तद्विनियोगोऽष्टमे पटले सामान्यार्घ्येण देवेशि मार्तण्डं परिपूजयेदित्यादिर्वक्ष्यते ।<br>
यत्तु तत्रैव श्रीचक्रस्याऽत्मनश्चैव मध्ये त्वर्घ्यं प्रतिष्ठयेदित्यादिनाऽर्घ्यसाधनमुच्यते तद्विशेषार्घ्यस्य, तस्य द्रव्यैककरणकत्वात् ।<br>
अत एव तत्र विधृते तु पुनर्द्रव्ये षोडशेन्दुकला यजेदिति द्रव्यधारणस्य सिद्धवत्कृत्यानुवादः</p>
<p>सङ्गच्छते ।<br>
यदपि तदन्ते वचनं तथैवार्घ्यं विशेषेण साधयेत्साधकोत्तम इति तदात्मपात्रगुरुपात्रान्यतरविधानपरम् ।<br>
यथैव सामान्यार्घ्यं तथैवेदं साधयेत् ।<br>
विशेषेणेति तु विशेष इति तदर्थात् ।<br>
अत एव तदुत्तरमेव गुरु पादालिमापूज्येत्यादिनाऽत्मपूजाविधानं सङ्गच्छते ।<br>
अत एव च ज्ञानार्णवे आत्मानं तु समभ्यर्च्य भूतान्सन्त्रासयेत्तत इति वचनेनाऽत्मपूजाविधानादेवाऽत्मपात्रासादनस्याऽक्षेपः ।<br>
अन्यथा विशेषार्घ्यद्रव्येणैवाऽत्मपूजने प्रधानदेव्यै निवेदनात्पूर्वमुच्छिष्टकरणदोषापत्तेरित्याहुः शङ्करानन्दनाथादयः ।<br>
एतेन यदमृतानन्दैर्व्याख्यातं श्रीचक्रस्याऽत्मनश्चैवेत्यादिना सामान्यार्घ्यस्यैव विधिः, विधृते तु पुनर्द्रव्य इत्यारभ्य तथैवार्घ्यं विशेषेणेत्यभिव्याप्य विशेषार्घ्यस्य विधिरिति तदनादेयम् ।<br>
सामान्यार्घ्येतिकर्तव्यतायां सूर्यकलापूजोत्तरांशस्य लोपापत्त्या परमुखनिरीक्षणापत्तेः ।<br>
अर्घ्यद्वयमध्ये पूर्वस्य पूर्वांशमात्रमुत्तरस्योत्तरांशमात्रं द्वयमपि मिलित्वा पूर्णेतिकर्तव्यता कीर्तितेति वर्णनस्य ग्रन्थसन्दर्भविरुद्धत्वाच्च ।<br>
पूर्वोत्तरचतुःशत्योरैकतन्त्र्यस्य भवतामपि सम्मतत्वेनैकस्मिंस्तन्त्रे द्विःसामान्यार्घ्यविधानस्य वैयर्थ्यापत्तेश्चेति न किञ्चिदेतत् ।<br>
एवं प्रकृतचतुःशत्यामम्बुपदस्योत्तरचतुःशत्यां द्रव्यपदस्य च स्वारस्यमवलम्ब्यायं ग्रन्थो योजितः ।<br>
यदि पुनरित्थमालोच्यते संहितार्णवकल्पसूत्रादिषु सामान्यार्घ्ये शङ्खस्यैव विधानाद्धेमादिविकल्पस्य विशेषार्घ्यादावेव विधानदर्शनात्प्रकृतश्लोकेऽपि तर्पयेत्तेन योगिनीरित्यनेन परदेवतादितर्पणकरणत्वप्रतीतेश्च लिङ्गादयं ग्रन्थोऽपि विशेषार्घ्यपर एवेति तदाऽम्बुनेति सहार्थे तृतीया ।<br>
आष्टमिकग्रन्थे द्रव्येण विशेषार्घ्यविधिः प्रकृतग्रन्थे तत्रैव जलमिश्रणविधिरिति विवेकः ।<br>
तत्परिमाणं तु दक्षिणामूर्तिसंहितायाम् भागत्रयं विशेषस्य भागमात्रं जलं क्षिपेदिति ।<br>
सामान्यार्घ्यस्थापनं तु मार्तण्डपूजायां तस्य करणत्वेन विधानादेवाऽक्षिप्यत इति द्रष्टव्यम् ।<br>
अम्बुन एव करणत्वमिति तु मनोरमाशयः ।<br>
मुख्यालाभे प्रतिनिधिविधिरेष इति तु ललितार्चनचन्द्रिकाकारः ॥ १३२ ॥ १३३ ॥</p>
<p>ध्यात्वा पुरत्रयं देवि बीजत्रयसमन्वितम् ॥ १३४ ॥</p>
<p>सर्वाद्यविद्यया देवि करशुद्धिं तु कारयेत् ॥</p>
<p>पुरत्रयं सूर्यसोमानलत्रयरूपं श्रीचक्रं विद्याबीजत्रययुक्तं ध्यायेदित्यर्थ इति प्राञ्चः ।<br>
पुरत्रयमित्यस्य त्रिपुरमित्यर्थो बीजत्रयेत्यस्य करशुद्धिन्यासेऽन्वयोऽपि सुवचः ।<br>
वस्तुतस्तु तन्त्रराजे पूर्वोक्तश्लोकद्वयोत्तरमेतदर्धसमानार्थकः श्लोकः पठ्यते </p>
<p>आधारे हृदये रन्ध्रे विद्याखण्डत्रयं स्मरेत् ।<br>
लोहितं तत्प्रभावेधाल्लोहितं च निजं वपुः ।<br>
इति ॥</p>
<pre><code>तस्यार्थो मनोरमायामुक्तः  आधारस्थप्रथमकूटवह्नितेजसा खचितं हृदयगतं तद्द्वितीयकूटसूर्यतेजःप्रसरं तेनानुषक्तं ब्रह्मरन्ध्रगततृतीयखण्डचन्द्रतेजःप्रसरं चेत्यविभक्ताकारमिलितरूपमन्तर्बहिश्च तेजस्त्रयं प्राणायामं कुर्वन्भावयेदिति ।  
</code></pre>
<p>आद्यविद्याशब्देन पूर्वं बालाविद्याया एव परामर्शः कृतः सोऽत्र मा प्रसाङ्क्षीत्यत आह सर्वाद्येति ।<br>
सर्वासु पूर्वोक्तास्वष्टविधविद्यास्वादिभूतया करशुद्धिकर्याख्यया विद्यया करशुद्धिं कारयेत्कुर्यात् ।<br>
एतया निषादस्थपतिं याजयेदित्यत्रेवाऽचार्याभिप्रायेण णिजन्तकीर्तनम् ।<br>
तत्प्रकारश्च कल्पसूत्रे श्रीकण्ठानन्ततार्तीयमैर्ध्यमादितलपर्यन्तं कृतकरशुद्धिरित्युक्तः ।<br>
बीजत्रयं दण्डकलितन्यायेन द्विरावर्त्य मध्यमाभ्यां नम इत्यादि जातित्रयोत्तरमङ्गुष्ठादिद्वयं पठित्वा ततः करतलकरपृष्ठाभ्यां नम इति क्रमेण पल्लवषट्कं बीजषट्कान्ते संयोज्य करशुद्धिं कुर्यादित्यर्थः ।<br>
सोऽयं करशुद्धिन्यास इत्युच्यते ।<br>
यत्तु पद्धतिकारैः शिखाद्यस्त्रान्तमप्येतैरेव बीजैर्न्यासो लिख्यते तत्र मूलं त एव जानते ।<br>
करशुद्ध्यादिन्यासानां क्रमः कालश्चोत्तरतन्त्रे वक्ष्यते ॥ १३४ ॥</p>
<p>तत आत्मासनं दद्याच्चक्रासनमथेश्वरि ॥ १३५ ॥</p>
<p>सर्वमन्त्रासनं देवि साध्यसिद्धासनं तथा ।</p>
<pre><code>आत्मासनादिपदानि तृतीयादिषष्ठान्तविद्यानां नामधेयानि ।  
</code></pre>
<p>तासां विनियोगस्तु द्वेधोपलक्ष्यते ।<br>
तत्र कल्पसूत्रे तावदुक्तम् मायाकामशक्तीरुच्चार्य देव्यात्मासनाय नम इति स्वस्याऽसनं दत्त्वा शिवयुग्बालामुच्चार्य श्रीचक्रासनाय नमः शिवभृगुयुग्बालामुच्चार्य सर्वमन्त्रासनाय नमो भुवनामदनौ क्लेमुच्चार्य साध्यसिद्धासनाय नम इति चक्रमन्त्रदेवतासनं त्रिभिर्मन्त्रैश्चक्रे कृत्वेति ।</p>
<p>संहितायां तु  करशुद्धिविधिं कृत्वा चतुरासनदेवताः ।<br>
पादयोर्जङ्घयोर्जान्वोर्मूलाधारे च विन्यसेत् ।<br>
इत्युक्तम् ॥</p>
<pre><code>ज्ञानार्णवे चानयोः प्रकारयोः समुच्चयो दृश्यते ।  
</code></pre>
<p>मूले त्वात्मासनस्य ददातिना विधानादवशिष्टासनत्रयस्य च ततो रक्षां प्रकुर्वीतेत्युत्तरश्लोकस्थकरोतिना विधानेन च कल्पसूत्रैकवाक्यतायामेव स्वारसिकं तात्पर्यमुन्नीयते ॥ १३५ ॥</p>
<p>ततो रक्षां प्रकुर्वीत पूर्वोक्तकुलविद्यया ॥ १३६ ॥</p>
<p>षडङ्गन्यासयोगेन नमस्कारादियुक्तया ॥</p>
<pre><code>ततश्चतुरासनन्यासानन्तरं पूर्वोक्तया कुलविद्यया बालाविद्यया त्र्यक्षर्या षडङ्गानां हृदयशिरःशिखाकवचनेत्रत्रयास्त्राणां न्यासयोगेन न्यासदशायां यादृशो योगस्तेन चतुर्थ्यन्तहृदयादिपदानि बीजान्ते प्रयुज्येति यावत् ।  
</code></pre>
<p>तदन्ते नमस्कारः ।<br>
नमःशब्द आदिर्येषां तैर्नमःस्वाहावषट् हुंवौषट् शब्दैर्जातिपदवाच्यत्वेन प्रसिद्धैर्युक्तया तया रक्षां कुर्वीतेत्यर्थः ।<br>
षडङ्गयोगेनैव बीजत्रयस्य द्विरावृत्तिराक्षिप्यते ।<br>
ततश्च  ऐं हृदयाय नमः ।<br>
क्लीं शिरसे स्वाहा ।<br>
सौः शिखायै वषट् ।<br>
ऐं कवचाय हुम् ।<br>
क्लीं नेत्रत्रयाय वौषट् ।<br>
सौः, अस्त्राय फट् ।<br>
इति षड्भिर्मन्त्रैर्हृदयादिषु तत्तन्मुद्रया न्यसेदिति फलितार्थः ।<br>
तथा च चतुरासनन्यासान्ते कल्पसूत्रम्-बालाद्विरावृत्त्या त्रिद्व्येकदशत्रिद्विसङ्ख्याङ्गुलिविन्यासैः कॢप्तषडङ्ग इति ।<br>
दक्षिणामूर्तिसंहितायामपि </p>
<p>कनिष्ठाङ्गुष्ठरहितैस्त्रिभिस्तु हृदि विन्यसेत् ।<br>
मध्यमानामिकाभ्यां तु न्यसेच्छिरसि मन्त्रवित् ॥</p>
<p>शिखाऽङ्गुष्ठेन विन्यस्या दशभिः कवचं न्यसेत् ।<br>
हृदुक्तैर्नेत्रविन्यासं विन्यसेत्परमेश्वरि ॥</p>
<p>तर्जनीमध्यमाभ्यां तु ततोऽस्त्रं विन्यसेत्प्रिये ।<br>
आत्मरक्षाकरीं विद्यां द्विरुच्चार्य न्यसेद्बुधः ॥<br>
इति ।</p>
<p>एतेन कुमार्या त्रिपुरेशान्या षडङ्गानि च पूर्ववत् ।</p>
<pre><code>इति ज्ञानार्णवे पूर्वपदेन यद्यपि करन्यासो हृदयादिन्यासश्चेति द्विविधोऽपि   
</code></pre>
<p>षडङ्गन्यासः पराम्रष्टुं शक्यते ।<br>
बालाप्रकरणे द्विविधस्याप्याम्नानात् ।<br>
पञ्चकामन्यासान्ते </p>
<p>एतान्विन्यस्य देवेशि करन्यासमतः परम् ।<br>
मूलविद्याद्विरावृत्त्या सर्याङ्गुलितलेषु च ॥</p>
<p>षडङ्गक्रमयोगेत्युक्तेः ।<br>
तथा नवयोनिन्यासान्तेऽपि </p>
<p>षडङ्गमाचरेद्देवि द्विरावृत्त्या क्रमेण च ।<br>
त्रिद्व्येकदशकत्रिद्विसङ्ख्यया शैलसम्भवे ॥</p>
<pre><code>अङ्गुलीनामित्युक्तेश्च ।  
</code></pre>
<p>तथाऽपि तन्त्रान्तरसंवादाय हृदयादिषडङ्गान्येव परामृश्यन्ते ।<br>
अत एव प्रकृततन्त्रेऽपि षडङ्गपदं हृदयादिपरमेव ।<br>
नमस्कारादीत्यादिपदस्वारस्याच्च ।<br>
केचित्तु नमस्कारनियुक्तयेति मूलं पठन्तः प्रत्यङ्गमन्त्रं देवतानामसम्बोधनान्ते नमःपदं प्रयोज्यमिति व्याचक्षते ।<br>
अन्ये तु नमस्कारादीत्येव पठन्तोऽपि ।</p>
<p>सर्वज्ञता तृप्तिरनादिबोधः स्वतन्त्रता नित्यमलुप्तशक्तिः ।<br>
अनन्तशक्तिश्च विभोर्विधिज्ञाः षडाहुरङ्गानि महेश्वरस्य ॥</p>
<pre><code>इति वचनात्सर्वज्ञताशक्तिधाम्ने, इत्यादिपदान्यपि योजनीयानीत्याहुः ।  
</code></pre>
<p>परे तु  बालां सम्पूर्णामुक्त्वा श्रीमहात्रिपुरसुन्दरि मां रक्ष रक्षेत्येकमेव मन्त्रं जातियुक्तं हृदयादिषु योजयन्ति ।<br>
तदेतत्त्रयमपि तन्त्रान्तरसंवाद एव विश्वसितुं योग्यम् ।<br>
अन्यथा परस्परवैमत्यादेव पराहतं वेदितव्यम् ।<br>
यत्तु करशुद्धिन्यासान्ते कल्पसूत्रम् कुमारीमुच्चार्य महात्रिपुरसुन्दरिपदमात्मानं रक्ष रक्षेति हृदयेऽञ्जलिं कृत्वेति, न तत्र षडङ्गचर्चाऽपीति पूर्वोक्त एवेह न्यासो विवक्षित इति ।<br>
अत्र नव्याः  ज्ञानार्णवतन्त्रे हि बालायामेव निखिलाङ्गोपदेशात्सैव प्रकृतिः ।<br>
तदनन्तराम्नातास्त्रिपुरभैरव्यादिश्रीविद्यान्तास्तद्विकृतयः ।<br>
ततश्च चोदकेन प्रातःकृत्यादिनिखिलाङ्गवत्षडङ्गन्यासस्यापि तत एव प्राप्तिः ।<br>
प्रकृतौ च बालाबीजानां द्विरावृत्तावपि विकृतावूहप्रापकन्यायैः कूटद्विरावृत्तिरेव नाय्या ।<br>
यत्तु प्राञ्चः न्यायेन प्राप्तस्योहस्य बाधनार्थं कुमार्या त्रिपुरेशान्या षडङ्गानि च पूर्ववदिति वचनं मन्यन्ते, तन्न ।<br>
प्रकृतितः प्राकृतन्यासकाण्डमध्यस्थत्वेन</p>
<p>षडङ्गन्यासप्राप्तावपि प्राकृतन्यासोत्तरभाविवैकृतन्यासान्तर्गतचतुरासनन्यासोत्तरं तत्प्राप्तौ प्रमाणाभावेन तन्मात्रपरत्वेन वचनोपपत्तावूहबाधनेऽपि तस्य व्यापार इति कल्पनायोगादिति वदन्ति ।<br>
तदसत् ।<br>
षडङ्गानि च पूर्ववदित्यंशेनापि भवदभीष्टसिद्धौ कुमार्या त्रिपुरेशान्या, इत्यंशस्योहबाधकत्वमन्तरेण सार्थक्यायोग इत्येव प्राचामाशयात् ।<br>
संहितासूत्रादिविरोधस्य स्पष्टत्वाच्च ॥ १३६ ॥</p>
<p>वशिन्यादिन्यासमाह-</p>
<p>शिरोललाटभ्रूमध्यकण्ठहृन्नाभिगोचरे ॥ १३७ ॥</p>
<p>आधारे व्यूहकं यावन्न्यासमष्टभिराचरेत् ॥</p>
<pre><code>अत्र गोचरशब्देन स्वाधिष्ठानं चक्रमुच्यते ।  
</code></pre>
<p>प्राण्यङ्गत्वादेकवद्भावः ।<br>
आधारे मूलाधारे ।<br>
व्यूहकं यावदित्यस्याऽधारात्पादाग्रान्तमित्यर्थमाहुः साम्प्रदायिकाः ।<br>
अष्टभिर्वशिन्यादिवाग्देवतामन्त्रैरिति यावत् सूत्रे रक्षाषडङ्गन्यासोत्तरं वशिन्याद्यष्टन्यासस्यैव विधानाच्छीर्षादिस्थानैक्यदर्शनाच्च प्रकृतश्लोकेऽपि स एवेति निश्चीयते ।<br>
उत्तरतन्त्रे तु द्विवारं करशुद्ध्यादिन्यासचतुष्टयं कर्तव्यत्वेन विधाय द्वितीयवारकरणदशायां रक्षाषडङ्गवाग्देवतान्यासयोर्मध्ये श्रीकण्ठादिन्यास आम्नायत इति विशेषः ।<br>
नव्यास्तु गोचरपदस्य लिङ्गार्थकत्वं प्राचीनैरुक्तं प्रमाणाभावपराहतमभिप्रेत्य मूलाधारे सप्तमीं वाग्देवतामष्टमीं तु पादमूलादिपादाग्रान्तं न्यसेदित्याहुः ।<br>
तन्न ।<br>
गोचरशब्दस्य जलसञ्चारस्थानपरत्वेनोपस्थपरत्वसम्भवात् ।<br>
मणिपूरोत्तरमुपस्थितस्य स्वाधिष्ठानस्य त्यागायोगाच्च ।<br>
संहितार्णववामकेश्वरतन्त्रादिष्वैककण्ठ्येन पठितस्य गोचरपदस्य कल्पसूत्रोपबृंहणवशेन लिङ्गपरतया सार्थक्ये सम्भवति वैयर्थ्यायोगाच्च ।<br>
तथा च सूत्रम्  यादिचतुष्कं इम्न्यू?मुच्चार्य सर्वेश्वरीवाग्देवतायै नम इति लिङ्ग इति ।<br>
व्यूहकं यावदिति तु न स्थानान्तरपरम्, अपि तु शिरोललाटाद्युक्तस्थानसमूहपरमेव ।<br>
शीर्षादिललाटान्तं ललाटादिभ्रूमध्यान्तं भ्रूमध्यादिकण्ठान्तमित्यादिरीत्याऽधारादिप्रपदान्तमित्येवमुत्तर् ओत्तराङ्गावधिकत्वबोधनार्थमित्यपि सुव्याख्यम् ।<br>
सूत्रे त्वेतन्न दृश्यते ।<br>
अयं च न्यासो वशिन्यादीनां मानसपूजां</p>
<p>कृत्वा कार्य इति नव्याः ।<br>
ज्ञानार्णवे न्यासप्रकरणे वशिन्यादिमन्त्रोद्धारश्लोकेषु </p>
<p>वशिनीं पूजयेद्वाचां देवतां देवि सुव्रते ।</p>
<pre><code>इत्यादेः स्मरणादिति तदाकूतम् ।  
</code></pre>
<p>तदसत् ।<br>
तेषां वचनानां मन्त्रोद्धार एव तात्पर्येण पूजाविधावपि तात्पर्यकल्पने वाक्यभेदात् ।<br>
मन्त्राणां पूजाकरणत्वस्य सप्तमावरणार्चनविधावुक्तस्यानुवादमात्रत्वेन पूजयेदित्यादेरुपपत्तेः ।</p>
<p>टवर्गान्ते वायुबीजं भूमिसंस्थं महेश्वरि ।<br>
वामकर्णेन्दुबिन्द्वाढ्यं विमला वागधीश्वरी ॥</p>
<pre><code>इति विमलामन्त्रोद्धारश्लोके पूजानाम्नानेन तत्पूजानापत्तेश्च ।  
</code></pre>
<p>तन्त्रान्तरे क्वापि न्यासदशायां तत्पूजानुक्तेश्च ।<br>
पूजाया मानसत्वांशे साधकानुपन्यासाच्चेति न किञ्चिदेतत् ॥ १३७ ॥</p>
<pre><code>इत उत्तरमावश्यकानां षोढान्यासादीनामुत्तरार्धे वक्ष्यमाणत्वात्तानपहाय तत्रावक्ष्यमाणं सगुणध्यानमाह  तत इत्यादिभिर्द्वाविंशत्या ।  
</code></pre>
<p>तत्र श्रुतौ सर्वलक्ष्मीमयीमित्यास्याग्रे सर्वलक्षणसम्पन्नामिति यद्विशेषणं तदादौ विवृणोति </p>
<p>ततः पद्मनिभां देवीं बालार्ककिरणारुणाम् ॥ १३८ ॥</p>
<p>जपाकुसुमसङ्काशां दाडिमीकुसुमोपमाम् ।<br>
पद्मरागप्रतीकाशां कुङ्कुमोदकसन्निभाम् ॥ १३९ ॥</p>
<p>स्फुरन्मुकुटमाणिक्यकिङ्किणीजालमण्डिताम् ।<br>
कालालिकुलसङ्काशकुरलालकसङ्कुलाम् ॥ १४० ॥</p>
<p>प्रत्यग्रारुणसङ्काशवदनाम्भोजमण्डलाम् ।<br>
किञ्चिदर्धेन्दुकुटिलललाटमृदुपट्टिकाम् ॥ १४१ ॥</p>
<p>पिनाकधनुराकारभ्रूलतां परमेश्वरीम् ।<br>
आनन्दमुदितोल्लोललीलान्दोलितलोचनाम् ॥ १४२ ॥</p>
<p>स्फुरन्मयूखसङ्घातविलसद्धेमकुण्डलाम् ।<br>
सुगण्डमण्डलाभोगजितेन्द्वमृतमण्डलाम् ॥ १४३ ॥</p>
<p>विश्वकर्मादिनिर्माणसूत्रविस्पष्टनासिकाम् ।<br>
ताम्रविद्रुमबिम्बाभरक्तोष्ठीममृतोपमाम् ॥ १४४ ॥</p>
<p>स्मितमाधुर्यविजितमाधुर्यरससागराम् ।<br>
दाडिमीबीजवज्राभदन्तपङ्क्तिविराजिताम् ॥ १४५ ॥</p>
<p>रत्नबीजजगद्भासिजिह्वामलसभाषिणीम् ।<br>
अनौपम्यगुणोपेतचिबुकोद्देशशोभिताम् ॥ १४६ ॥</p>
<p>कम्बुग्रीवां महादेवीं मृणालललितैर्भुजैः ।<br>
रक्तोत्पलदलाकारसुकुमारकराम्बुजाम् ॥ १४७ ॥</p>
<p>कराम्बुजनखज्योत्स्नावितानितनभस्थलाम् ।<br>
मुक्ताहारलतोपेतसमुन्नतपयोधराम् ॥ १४८ ॥</p>
<p>त्रिवलीवलसंयुक्तमध्यदेशसुशोभिताम् ।<br>
लावण्यसरिदावर्ताकारनाभिविभूषिताम् ॥ १४९ ॥</p>
<p>अनर्घ्यरत्नघटितकाञ्चीयुक्तनितम्बिनीम् ।<br>
नितम्बबिम्बद्विरदरोमराजिवराङ्कुशाम् ॥ १५० ॥</p>
<p>कदलीललितस्तम्भसुकुमारोरुमीश्वईम् ।<br>
माणिक्यमुकुटाकारजानुद्वयविराजिताम् ॥ १५१ ॥</p>
<p>लावण्यकदलीतुल्यजङ्घायुगलमण्डिताम् ।<br>
गूढगुल्फपदद्वन्द्वां प्रपदाजितकच्छपाम् ॥ १५२ ॥</p>
<p>तनुदीर्घाङ्गुलीभास्वन्नखचन्द्रविराजिताम् ।<br>
शीतांशुशतसङ्काशकान्तिसन्तानहासिनीम् ॥ १५३ ॥</p>
<p>लौहित्यजितसिन्दूरजपादाडिमरागिणीम् ।<br>
रक्तवस्त्रपरीधानां * पाशाङ्कुशकरोद्यताम् ॥ १५४ ॥</p>
<p>रक्तपुष्पनिविष्टां तां रक्ताभरणभूषिताम् ।<br>
चतुर्भुजां त्रिनयनां पञ्चबाणधनुर्धराम् ॥ १५५ ॥</p>
<p>कर्पूरशकलोन्मिश्रताम्बूलापूरिताननाम् ।<br>
करण्डवाहिनेन्द्रेण दत्तताम्बूलपत्रिकाम् ॥ १५६ ॥</p>
<p>महामृगमदोद्दामकुङ्कुमारुणविग्रहाम् ।<br>
सर्वशृङ्गारवेषाढ्यां सर्वालङ्कारभूषिताम् ॥ १५७ ॥</p>
<p>ब्रह्मविष्णुशिरोरत्ननिघृष्टचरणाम्बुजाम् ।<br>
जगदाह्लादजननीं जगद्रञ्जनकारिणीम् ॥ १५८ ॥</p>
<p>जगदाकर्षणकरीं जगत्कारणरूपिणीम् ।<br>
सर्वमन्त्रमयीं देवीं सर्वसौभाग्यसुन्दरीम् ॥ १५९ ॥</p>
<p>सर्वलक्ष्मीमयीं नित्यां परमानन्दनन्दिताम् ।</p>
<pre><code>पद्मनिभां सङ्कोचविकासात्मकरूपद्वयवतीम् ।  
</code></pre>
<p>बालार्ककिरणाद्यैः पञ्चभिरुपमानैरेतल्लभ्यते  यद्विलक्षणरक्तिमाभिन्नप्रकाशात्मकस्रिग्धबहुललावण्यं देव्या इति ।<br>
कालैर्नीलैरलिकुलतुल्यैः कुरलैः सङ्कुचिताग्रैरलकैः सङ्कुलां व्याप्ताम् ।<br>
प्रत्यग्रारुण उद्यत्सूर्यः ।<br>
किञ्चिदर्धेन्दुरष्टमीचन्द्रो न तु द्वितीयादिस्थः ।<br>
पिनाकाख्यं धनुः शैवम् ।<br>
विश्वकर्मकृत आदिनिर्माणे यत्सूत्रं तन्तुस्तद्वद्विस्पष्टा, ऋज्वी नासा यस्यास्ताम् ।<br>
गृहादिनिर्माणे प्रथमत ऋजुब्रह्मसूत्रनिक्षेपस्य दर्शनात् ।<br>
यद्वा विश्वमेव कर्म कार्यं तस्याऽदिनिर्माणे यानि सूत्राणि सूचकवाक्यानि वेदास्ते श्वासरूपेण विस्पष्टा यस्यां तादृशी नासा यस्यास्ताम् ।<br>
यस्य निःश्वसितं वेदा इति श्रुतेः ।<br>
वेदानादौ निर्माय ततस्तैरेव सृष्टिरुत्पादितेत्यपि सिद्धान्ताच्च ।<br>
ताम्रं नेपालदेशोत्थम् ।<br>
तस्यैवोत्तमत्वात् ।<br>
ओष्ठावच्छेदेनामृतोपमाम् ।<br>
स्मितमाधुर्येण मन्दहासलक्ष्मीधौरेयेण ।<br>
दाडिमीबीजमेव यदि वज्रं हीरकाख्यं रत्नं स्यात्तदा तत्तुल्या दन्ताः स्युः ।<br>
यद्वा वज्रं कुलिशं दार्ढ्यार्थमेषोपमा ।<br>
अपि सञ्चलिता दन्ता जायन्ते वज्रसन्निभा इति वैद्यके प्रयोगदर्शनात् ।<br>
भुजैर्लक्षिताम् ।<br>
इत्थम्भूतलक्षणे तृतीया ।<br>
वितानमुल्लोचाख्यं वस्त्रमस्य सञ्जातं वितानितम् ।<br>
त्रिवलीनां बलेनैव समायुक्तो यो मध्यदेशः कटिभागस्तेन सुशोभिताम् ।<br>
एतेन मध्यस्य सौक्ष्म्यं त्रिवलीनां कनकपट्टिकारूपत्वं च ध्वन्यम् ।<br>
आवर्तोऽम्भसां भ्रमः ।<br>
नितम्बस्य बिम्बं मण्डलनेव स्थूलत्वाद्द्विरदस्तस्य रोमराजिरेव वरोऽङ्कुशो यस्यास्ताम् ।<br>
माणिक्यमयं मुकुटं टोपिका ।<br>
प्रपदेन पादाग्रेणाऽसमन्ताज्जितः कच्छपः कूर्मो यया ।<br>
पाशाङ्कुशाभ्यां लसन्तौ कराबूर्ध्वस्थितौ वामदक्षौ यस्याः ।<br>
पञ्च बाणान्धनुश्च दक्षवामाभ्यामधःकराभ्यां धारयतीति तथा ।</p>
<p>तदुक्तं संहितायां कमलाकारसम्पन्नाः पञ्च बाणा मनोहराः ।<br>
यधुलिड्गुणसम्पन्नमैक्षवं हि शरासनम् ॥</p>
<p>प्रवालवल्लीघटितः पाशः क्षौमगुणान्वितः ।<br>
चन्द्ररेखासमः स्वच्छः सृणिराकर्षणक्षमः ॥</p>
<p>दक्षिणाधःकरे बाणान्वामाधस्तु शरासनम् ।<br>
वामोर्ध्वे पाशमारक्तं दक्षोर्ध्वे तु सृणिं परम् ॥<br>
इति ।</p>
<p>पञ्च बाणास्तु कादिमते </p>
<p>कमलं कैरवं रक्तं कह्लारेन्दविरे तथा ।<br>
सहकारकमित्युक्तं पुष्पपञ्चकमीश्वरि ॥<br>
इति ।</p>
<pre><code>तेन कमलान्येवाऽकारा इति संहितावाक्ये विग्रहः ।  
</code></pre>
<p>अङ्कुशस्तु सौवर्ण इति गुरुमुखागमः ।<br>
स्पष्टमन्यत् ।<br>
ईदृशीं नित्यां महानित्यां त्रिपुरसुन्दरीनाम्नीं स्मृत्वेत्युत्तरेणान्वयः ॥ १३८ ॥ १३९ ॥ १४० ॥ १४१ ॥ १४२ ॥ १४३ ॥ १४४ ॥ १४५ ॥ १४६ ॥ १४७ ॥ १४८ ॥ १४९ ॥ १५० ॥ १५१ ॥ १५२ ॥ १५३ ॥ १५४ ॥ १५५ ॥ १५६ ॥ १५७ ॥ १५८ ॥ १५९ ॥</p>
<p>महात्रिपुरमुद्रां तु स्मृत्वाऽवाहनरूपया ॥ १६० ॥</p>
<p>विद्ययाऽवाह्य सुभगे नमस्कारादियुक्तया ।<br>
पूर्वोक्तया साधकेन्द्रो महात्रिपुरसुन्दरीम् ॥ १६१ ॥</p>
<p>चक्रमध्ये तु सञ्चिन्त्य ततः पूजां समारभेत् ।</p>
<pre><code>महात्रिपुरमुद्रां त्रिखण्डाख्यां मुद्रां बद्ध्वेति शेषः ।  
</code></pre>
<p>पूर्वोक्तावाहनविद्ययाऽन्ते नमस्कारादेर्नम इहाऽगच्छाऽगच्छेति वाक्यस्य योजनं कृत्वा चक्रस्य मध्ये बिन्दुस्थाने देवीमावाह्य बिन्दुस्थां पुनरपि ध्यात्वा पूजामारभेतेति यथाश्रुतं केचिद्व्याचक्षते ।<br>
अन्ये तु  महात्रिपुरमुद्रां सङ्क्षोभिण्यादियोन्यन्तमुद्रानवकं मूलाधारादिब्रह्मरन्ध्रान्तस्थाननवके स्मृत्वाऽवाहनविद्याया अन्ते सुभगे नम इति पञ्चाक्षरीं संयोज्य देवीमावाह्य पूजयेदित्यर्थ इत्याहुः ।<br>
नव्यास्तु </p>
<p>आवाह्य चक्रमध्ये तु विद्यया हि त्रिखण्डया ।</p>
<p>इति ज्ञानार्णवे चक्रमध्य इति पदेन पुष्पसञ्चयगर्भिताञ्जलिनिर्मितत्रिखण्डामुद्रामध्य- खण्डात्मकत्रिकोणचक्रमध्यमुच्यते ।<br>
तेन पुष्पेष्वाहूय तत्र मूर्तिं प्रकल्प्य तां पीठे पुष्पाञ्जलिदानेन निविष्टां सञ्चिन्त्य पूजयेदिति वदन्ति ।<br>
युक्तं चैतत् ।<br>
आवाहनस्य परिच्छिद्यावेक्षणरूपत्वेन परिच्छेदकमूर्तिसापेक्षत्वात् ।<br>
मूर्तिकल्पनस्य च मूर्तिविद्याकरणकत्वस्य मूर्तिविद्याम्नानान्यथानुपपत्त्याऽवश्यकतया हृदन्तःस्थितचैतन्यमहसो बहिर्निःसारणेन मन्त्रेण मूर्तिं परिच्छिन्नतामापाद्य पीठे निवेशनस्यैवाऽवाहनपदार्थत्वात् ।<br>
अवदानादिप्रदानान्तस्य बह्ववयवकस्याप्येकपदार्थत्वदर्शनात् ।<br>
ततश्च पुर्वैः पुरातनैर्गुरुभिरुक्तया वक्ष्यमाणमूर्तिविद्यया चक्रमध्येऽञ्जलिमध्यस्थत्रिकोणचक्रे सञ्चिन्त्य मूर्तिं प्रकल्प्याऽवाहनविद्यया बिन्दावावाह्य पूजयेदित्यन्वयः ।<br>
पाठक्रमस्यार्थक्रमेण बाधादिति व्याख्येयम् ।<br>
तेन कल्पसूत्रैकवाक्यताऽपि सम्पद्यते ।<br>
वस्तुतस्तु  सर्वतो व्याप्ताया अपि परशिवदीप्तेः स्वबुद्ध्यनुसारेणैकदेशमात्रग्रहणस्यापि परिच्छिन्नतापादनरूपत्वेनाऽवाहनपदवाच्यत्वसम्भवेन न मूर्तिकल्पनमावाहनपदार्थस्यावयवः ।<br>
ततश्च त्रिखण्डायामान्तरं तेजो नमोन्तयाऽवाहनविद्ययाऽनीय पुष्पद्वारा बिन्दौ निक्षिप्य तत्र ध्यानश्लोकोक्तरूपां मूर्तिं सञ्चिन्त्य पूजयेदित्येवाक्लिष्टोऽर्थः ।<br>
मूर्तिविद्यायास्त्वेतत्तन्त्ररीत्या न सञ्चिन्तनाङ्गत्वम् ।<br>
अत एव तस्याः पूर्वमनुद्धारः सङ्गच्छते ।<br>
उत्तरतन्त्रे तदुद्धारस्तु न्यासे विनियोगार्थः ।<br>
न चोत्तरतन्त्रे तामुद्धृत्य ।</p>
<p>मूर्तिविद्या च सा देवि सप्तमी परिकीर्तिता ।</p>
<pre><code>इति सञ्ज्ञाकरणं मूर्तिकल्पने विनियोगज्ञापनैकफलकं वक्तव्यमिति वाच्यम् ।  
</code></pre>
<p>आधारे विन्यसेन्मूर्तिमित्यादिप्रदेशेषु व्यवहारार्थत्वेन सञ्ज्ञायाः साफल्येनान्यथासिद्धेः ।<br>
तस्मादर्थरत्नावलीकृदुक्तो नमस्कारेण युक्तयेति पाठ एव स्वीकार्यः ।<br>
इह पूजाशब्देन पञ्च वा दश वा षोडश वा चतुःषष्टिर्वोपचाराः समुदिता अभिधीयन्ते ।<br>
तेन शक्तिभेदेन व्यवस्थितो विकल्पः ।<br>
ध्यानावाहनादिकतिपयपदार्थान्तर्भावानन्तर्भावाभ्यां तन्त्रभेदेन षोडशादिसङ्ख्याया बहुरूपत्वेऽपि</p>
<p>सञ्चिन्त्याऽवाह्येतिपदाभ्यां ध्यानावहनयोः पूजातः पृथङ्निर्देशादेव ज्ञापकात्तन्त्रराजादिषु गणितः पाद्यार्घ्यादिक्रम एवेहाऽदर्तव्यः ।<br>
ज्ञापकान्तरं चेह पटलान्ते वक्ष्यामः ॥ १६० ॥ १६१ ॥</p>
<p>शिवाग्निबिन्दवो देवि दिनकृद्वह्निबिन्दवः ॥ १६२ ॥</p>
<p>युगपत्क्रमरूपेण योजनीया महेश्वरि ।<br>
मायार्धेन्दुकलायुक्तं बीजयुग्मं यदुत्थितम् ॥ १६३ ॥</p>
<p>मायालक्ष्मीमयं तेन यावत्पूज्यास्तु मातरः ॥</p>
<pre><code>शिवो हकारः ।  
</code></pre>
<p>अग्निर्वह्निश्च रेफः ।<br>
दिनकृच्छब्देन शकारः ।<br>
शकाराधिकारे </p>
<p>दिनकृच्छयनं शास्ता सुभगा विस्फुलिङ्गिनी ।</p>
<pre><code>इति कोशात् ।  
</code></pre>
<p>माया तुर्यस्वरः ।<br>
स शिवाग्न्योर्दिनकृद्वह्न्योश्च परतो देयस्ततो बिन्द्वर्धेन्दुकलाः ।<br>
ईदृशक्रमेणोत्पन्नं यद्बीजयुग्मं मायालक्ष्मीनामकं ह्रीं श्रीमित्याकारकं तेन सर्वा मातरः पूज्याः ।<br>
यावदिति साकल्यार्थकमव्ययम् ।<br>
इदं च बीजद्वयं तारद्वयमिति तान्त्रिकैर्व्यवह्रियते ।<br>
अस्या द्वितार्याः शक्तिपूजामात्रे विनियोगात्पुन्देवतापूजायां स्त्रीदेवत्यन्यासादौ वा न विनियोगः ।<br>
शक्तिपूजायामपि यत्र विशिष्य मन्त्रान्तरविधिर्यथा वशिन्यादीनां कामेश्वर्यादीनां च पूजायां तत्रापि न तारद्वयप्रवृत्तिः ।<br>
अनाकाङ्क्षितत्वादेव ।<br>
विशेषविहितेन सामान्यस्य बाधाच्च ।<br>
अत एव कामाकर्षिण्यादौ स्वराणां विधानेन तारद्वयबाधे प्राप्ते पुनर्विधानं समुच्चयार्थमुपपद्यत इति तु न्यायसिद्धोऽर्थः ।<br>
तन्त्रान्तरे पद्धतिकारास्तु सर्वत्र द्वितारं विनियुञ्जते ।<br>
कल्पसूत्रे तु सर्वेषां मन्त्राणामादौ त्रितारीसंयोगस्त्रितारी च वाङ्मायाकमला इत्युक्तम् ।<br>
तत्रापि यागमन्दिरप्रवेशोत्तरमेवास्य पाठस्ततः प्राक्कृत्यमन्त्रेषु न तद्योग आवश्यक इति मन्तव्यम् ॥ १६२ ॥ १६३ ॥</p>
<pre><code>पूजनीया देवता मन्त्रशेषं चाऽह   
</code></pre>
<p>त्रिपुरा त्रिपुरेशी च सुन्दरी पुरवासिनी ॥ १६४ ॥</p>
<p>श्रीर्मालिनी च सिद्धाऽम्बा महात्रिपुरसुन्दरी ।<br>
प्रकटाश्च तथा गुप्तास्तथा गुप्ततराः पराः ॥ १६५ ॥</p>
<p>नवधा चक्रयोगिन्यो नामभिस्ताः समर्चयेत् ।</p>
<pre><code>त्रिपुरादीनि नव पदानि त्रैलोक्यमोहनादिचक्रेश्वरीणां नामधेयानि ।  
</code></pre>
<p>त्रिपुरेशीत्यत्र त्रिपुरेति भिन्नं पदम् ।<br>
तदिदमीशीत्यादिषु सप्तसु पदेषु विशेषणत्वेनान्वितं समस्यते ।<br>
तेन पूर्वनिपातः पुंवद्भावश्च ।<br>
श्रीपदेन सह समासे तु न पुंवद्भावः ।<br>
प्रियादिगणे तस्य पाठाङ्गीकारात् ।<br>
पुरवासिनीपदे विशेषणत्वेनान्वितमपि न समस्यते ।<br>
त्रिशब्दः पुरा पूर्वभागे यस्याः सा त्रिपुरेति तदर्थात् ।<br>
तेन त्रिपुरवासिनीति नामधेयं सिध्यति ।<br>
तेनायमर्थः सम्पन्नः - त्रिपुरा १ त्रिपुरेशी २ त्रिपुरसुन्दरी ३ त्रिपुरवासिनी ४ त्रिपुराश्रीः ५ त्रिपुरमालिनी ६ त्रिपुरसिद्धा ७ त्रिपुराम्बा ८ महात्रिपुरसुन्दरीति नव चक्रेश्वरीणां नामानि ।<br>
प्रकटा इत्यादिकं तु तत्तच्चक्रस्थितावरणदेवतानामणिमासिद्ध्यादियोगिनीनां समष्टिरूपं नाम ।<br>
परा इति पदेन सम्प्रदायाः कुलकौला निगर्भा रहस्या अतिरहस्याः परापररहस्या इति षण्णां नाम्नां सङ्ग्रहः ।<br>
तन्त्रान्तरेऽष्टमनवमावरणदेवतानां परापररहस्याः परापरातिरहस्या इति नामदयं स्मर्यते ।<br>
तेन विकल्पः ।<br>
चक्रयोगिन्य इत्यत्र समूहवाचकचक्रपदेनैतद्ध्वनितम् योगिनीसमष्टिवाचकप्रकटादिपदोत्तरमेव योगिनीपदस्य प्रयोगो नैकैकव्यक्तिवाचकाणिमादिपदोत्तरमिति ।<br>
ताश्चक्रेश्वरीश्चक्रयोगिनीश्च ।<br>
नामभिरिति त्रिपुरादिनामभिः प्रकटादिनामभिरणिमादिनामभिश्चेत्यर्थः ।<br>
ततश्चाऽदौ तारद्वयं ततस्तत्तन्नाम तदन्ते सप्ताक्षरीति मन्त्रकल्पनाप्रकारः ।<br>
त्रिपुरादिपदोत्तरं चक्रेश्वरीपदं प्रकटादिपदोत्तरं योगिनीपदमणिमादिपदोत्तरं सिद्धिपदं कामाकर्षिण्यादिपदोत्तरं कलापदं च प्रयोक्तव्यमित्यादिकं तु सम्प्रदायसिद्धं ज्ञापकसिद्धं चेत्यपि तत्र तत्र व्यक्ती भविष्यति ॥ १६४ ॥ १६५ ॥</p>
<pre><code>अथ प्रकटादियोगिनीनां विशिष्य नामधेयानि मन्त्रघटनार्थमुद्दिशन्नखिलोपसंहारेण स्वात्मावशेषविभावनां प्रत्यनुगुणत्वात्प्रथमं चक्रं त्रैलोक्यमोहनं भवतीत्यादिश्रुतिगतप्रथमादिपदानुगुणत्वात्संहारक्रमेणाऽवर।  
</code></pre>
<p>नपूजाया मुख्यत्वं च ध्वनयन्नाह </p>
<p>अणिमां पश्चिमद्वारे लघिमामपि चोत्तरे ॥ १६६ ॥</p>
<p>पूर्वद्वारे तु महिमामीशित्वाख्यां तु दक्षिणे ।<br>
वशित्वाख्यां तु वायव्ये प्राकाम्यामीशदेशके ॥ १६७ ॥</p>
<p>भुक्तिसिद्धिं तथाऽग्नेय्यामिच्छासिद्धिं तु नैर्-ऋते ।<br>
अधस्तात्प्राप्तिसिद्धिं तु सर्वकामां तथोर्ध्वतः ॥ १६८ ॥</p>
<p>एवमेता महादेव्यो देवि सर्वार्थसिद्धिदाः ।</p>
<pre><code>चतुरश्रप्रथमरेखायामणिमादयो दश सिद्धयः पूज्याः ।  
</code></pre>
<p>तास्वणिमादिचतुष्टयमाद्यं पश्चिमादिदक्षिणान्तदिक्षु वशित्वादिकमन्त्यं चतुष्टयं तु वाय्वादिनिर्-ऋत्यन्तविदिक्षु ।<br>
अवशिष्टद्वयमधरोर्ध्वयोर्दिशोरिति विवेकः ।<br>
अत्र देवतान्तरपूजायां सिद्धं पूज्यपूजकयोर्मध्यं प्राचीति नियममेव कॣप्तत्वादिहापि केचिदाद्रियन्ते ।<br>
अन्ये तु सोकसिद्धामेव प्राचीमाश्रयन्तो वदन्ति  यदा पश्चिमाभिमुखः पूजकस्तदा देवीपृष्ठतः पश्चिमं तत्पुरतः पूर्वम् ।<br>
यदा तु पूर्वाभिमुखस्तदा देवीपुरतः पश्चिमं तत्पृष्ठतः पूर्वमितरदिङ्मुखपक्षे पूर्वाभिमुखपूजावदेव दिग्व्यवस्येति गुरुमुखाम्नायः ।<br>
ततश्च पश्चिमाभिमुखपूजायां देव्याः पृष्ठभागेऽणिमासिद्धिर्देव्या वामभागे लघिमासिद्धिरित्यादि ।<br>
तयोर्मध्यकोणे वशित्वा ।<br>
लघिमामहिमयोर्मध्ये पाकाम्येत्यादिरीत्या पूजनमितरदिगभिमुखपूजायां तु देव्याः पुरतोऽणिमा दक्षिणभागे लघिमा तयोर्मध्ये वशित्वेत्यादिक्रमेण पूजनमिति ।<br>
तदुभयं तन्त्रान्तरादर्शनप्रयुक्तस्य निजदोषस्य श्रीदेशिकचरणेष्वारोपमात्रम् ।<br>
तथा च ज्ञानार्णवे स्मर्यते </p>
<p>उत्तराशामुखो देवि यदा चक्रं समुद्धरेत् ।<br>
उत्तराशा तदा देवि पूर्वाशैव निगद्यते ॥</p>
<p>ईशानकोणं देवेशि तदाऽग्नेयं न संशयः ।<br>
पश्चिमाभिमुखो (मखो) मन्त्री यदा चक्रं समुद्धरेत् ॥</p>
<p>पश्चिमाशा तदा ज्ञेया पुर्वाशैव न संशयः ।<br>
वायुकोणं तदाऽग्नेयमीशानं राक्षसं भवेत् ॥</p>
<p>दक्षिणाभिमुखो मन्त्री यदा चक्रं समुद्धरेत् ।<br>
पूर्वाशैव तदा दक्षा रक्षःकोणं तु वह्निदिक् ॥<br>
इति ।</p>
<p>कुलार्णवेऽपि  यदाशाभिमुखो मन्त्री त्रिपुरां परिपूजयेत् ॥</p>
<p>देवीपश्चात्तदा प्राची प्रतीची त्रिपुरापुरः ॥<br>
इति ।</p>
<pre><code>तेन नित्यकाम्योभयरूपपूर्वाभिमुख्येन वा द्वितीयपटले वक्ष्यमाणेन कामनाभेदप्रयुक्तदिगन्तराभिमुख्येन वा क्रियमाणायां सर्वस्यामपि त्रिपुरसुन्दरीपूजायां पूज्यपूजकयोर्मध्यं प्रतीचीति नियमः पर्यवसन्नः ।  
</code></pre>
<p>ततश्च देव्याः पुरतोऽणिमासिद्धिः ।<br>
देवी दक्षिणभागे लघिमा ।<br>
अनयोर्मध्यकोणे वशित्वेत्याद्याकारक एकरूप एव नियमो ज्ञेयः ।<br>
अधस्तात्, निर्-ऋतिवरुणयोर्मध्ये ।<br>
ऊर्ध्वतः, ईशानपूर्वयोर्मध्ये ।<br>
तदुक्तं तत्त्वविमर्शिन्याम् </p>
<p>इन्द्रेशानदिशोर्मध्ये स्थानमूर्ध्वस्य कीर्तितम् ।<br>
निर्-ऋत्यम्बुपयोर्मध्ये स्थानमन्यस्य कीर्तितम् ॥<br>
इति ।</p>
<pre><code>ततश्च पश्चिमनिर्-ऋत्योर्मध्ये प्राप्तिसिद्धिं सम्पूज्येन्द्रेशानयोर्मध्ये सर्वकामां सिद्धिं पूजयेदिति पर्यवस्यति ।  
</code></pre>
<p>ये तु पद्धतिकारा अनयोः सिद्ध्योः स्थानव्युत्क्रममिच्छन्ति तेषां मूलदेव्यादिकन्यासे मुद्रान्यासविधायकं वाक्यं भ्रममूलम् ।</p>
<p>पुरः सव्ये च वंशे च वामे चैवान्तरालके ।</p>
<pre><code>ऊर्ध्वाधो दश मुद्राश्च ।  
</code></pre>
<p>इति विधावूर्ध्वदिशः प्रथमं कीर्तनात् ।<br>
पूर्वदक्षपश्चिमोत्तरेष्वन्तरालचतुष्के चोर्ध्वमधश्च दश मुद्रा न्यसेदिति तदर्थात् ।<br>
नचैतावता विकल्प इति भ्रमितव्यम् ।<br>
वचनबलान्मुद्रान्यास एव तादृशक्रमस्याङ्गीकारेऽपि पूजायां तदाश्रयणे मानाभावात् ।<br>
ऊर्ध्वाधोदिशोः क्रमव्युत्क्रमयोर्व्यवस्थितविकल्पस्य प्रपञ्चसारादौ दृष्टत्वाच्च ।<br>
तस्मादिह तन्त्रे भूगृहतृतीयरेखायां कण्ठरवेण पूजानाम्नानेऽपि न्यासज्ञापितायां तत्पूजायां सिद्धिषु कॢप्त एव क्रमो युक्तः ।<br>
अस्तु वा धर्मिग्राहकमानेनैव दिशोः क्रमस्य सिद्धत्वान्मुद्रापूजायामपि न्यासक्रम एव ।<br>
सिद्धिपूजायां त्वधोदिश्येव प्राप्तिसिद्धिरिति ।<br>
अत्राणिमादिशब्दत्रयं डाबन्तं नेमन्नन्तम् ।<br>
सिद्धिपदेन सह समासेऽपि न पुंवद्भावः सम्प्रदायात् ।<br>
ईशित्वावशित्वाशब्दावपि प्राकाम्याशब्दघट्टाबन्तावेवेत्यप्याहुः ।<br>
भुक्तिसिद्धिं तथाऽग्नेय्यामित्यादिज्ञापकात्सिद्ध्यन्ता इति कल्पसूत्राच्च सिद्धिशब्दो मन्त्रावयव एव ॥ १६६ ॥ १६७ ॥ १६८ ॥</p>
<p>चतुरश्रद्वितीयरेखायां पूजनीया अष्टौ मातॄरुद्दिशति-</p>
<p>ब्रह्माणीं पश्चिमद्वारे माहेशीमपि चोत्तरे ॥ १६९ ॥</p>
<p>पूर्वद्वारे तु कौमारीं दक्षिणे वैष्णवीमपि ।<br>
वाराहीमपि वायव्ये तथैन्द्रीमैशदेशके ॥ १७० ॥</p>
<p>चामुण्डामपि चाऽग्नेये महालक्ष्मीं च नैर्-ऋते ।<br>
मातॄरष्टौ महेशानि पूजयेत्सर्वकामदाः ॥ १७१ ॥</p>
<p>पूर्ववदेव दिग्भेदेन द्वे चतुष्।<br>
के पूज्ये ।<br>
ऊर्ध्वाधोदेवते तु न स्तः ।<br>
तथा च मूलदेव्यादिन्यासप्रकरणे वक्ष्यति ऊर्ध्वाधोवर्जितं पुनः ।</p>
<p>ब्रह्माण्याद्यष्टकं दक्षजङ्घायां ताश्च पूर्ववत् ॥<br>
इति ।</p>
<pre><code>अत्र पूजनं नाम सम्प्रदायात्पुष्पादेर्बिन्दोश्च प्रक्षेपः ।  
</code></pre>
<p>तत्र पुष्पादेः सकृत्प्रक्षेपस्त्रिभिस्त्रिभिर्बिन्दुभिरेकैकं तर्पणमित्येव बहुवचनं त्रिधा यजेदिति ज्ञानार्णवे बहुवचनत्रिधाशब्दद्वये तर्पणानि मुखे देव्यास्त्रिवारं मूलविद्ययेति स्वतन्त्रतन्त्रवचनमप्युपष्टम्भकं सम्भवति ।<br>
सोऽयमुभयप्रक्षेपः पूजनतर्पणोभयात्मक इति तन्मन्त्रे द्वयोरप्युल्लेखः ।<br>
ह्रीं श्रीं ब्रह्माणीपादुकां पूजयामि तर्पयामीत्यादयो मन्त्रा भवन्ति ।<br>
कर्मकारकवाचकस्य पदस्य तन्त्रेण क्रियाद्वयेनान्वयोपपत्तेः ।<br>
अत एव स्मार्तकर्मसु गौरीमावाहयामि स्थापयामि पूजयामि नम इत्यादीन्मन्त्रान्कल्पयन्ति शिष्टाः ।<br>
नव्यास्तु ब्रह्माणीपादुकां पूजयामि ब्रह्माणीपादुकां तर्पयामीति प्रयोगमाहुः ।<br>
तत्पक्षे किमेतौ द्वौ मन्त्रावुत सर्वोऽयमेको मन्त्र इति विचार्यम् ।<br>
आद्ये मानाभावः ।<br>
द्वितार्याः प्रत्येकं योजनापत्तिश्च ।<br>
दक्षिणहस्तस्यान्यत्र व्यापृततादशायामेव वामहस्तस्य प्राप्तत्वादिह मन्त्रभेदेन पूजातर्पणयोः कालभेदे सिद्धे तर्पणेऽपि दक्षिणेत(र)स्या(प्राप्तिः ।<br>
नच तर्पणे तत्त्वमुद्राया) एव करणत्वेन विधानाद्वामहस्तप्रसक्तिरिति वाच्यम् ।</p>
<p>तर्पणं पूर्ववद्दद्यात्त्रिवारं तत्त्वमुद्रया ।<br>
अङ्गुष्ठानामिकाभ्यां तु तत्त्वमुद्रेयमीरिता ॥</p>
<pre><code>इति तन्त्रान्तरे वचनदर्शनेन तदप्रसक्तेः ।  
</code></pre>
<p>नचाङ्गुष्ठानामिकायोगाद्वामहस्तस्य पार्वति ।<br>
तर्पयेत्परमेशानीमिति स्वतन्त्रतन्त्रवचनेन तस्योपसंहार इति</p>
<p>वाच्यम् ।<br>
अस्य पूजनतर्पणयौगपद्ये न्यायप्राप्तस्य वामहस्तस्यानुवादकत्वेनोपपत्तेरुपसंहारकत्वायोगात् ।<br>
अत एव सव्यैः पाणिभिस्तृणानि निरस्यन्तीति च्छन्दोगानां सूत्रे बहिऽपवमानीयप्रसर्पणेऽध्वयर्वाद्यन्वारम्भणे दक्षिणपाणीनां व्यापृतत्वादेव सव्यप्राप्तेः सव्यैरित्यनुवादमात्रम् ।<br>
तेन तात्कालिकप्रवृत्तहोमोऽपि सव्यपाणिनैवेति सामवेदिकानां सिद्धान्तः सङ्गच्छते ।<br>
अपि च तर्पयामीत्येतदाकाङ्क्षयैव कल्प्यमानो द्वितीयान्तपदस्य प्रक्षेपो हि ब्रह्माणीमित्याकारकस्यैवाऽपद्येत, न पादुकापदगर्भितो मानाभावात् ।<br>
पादुकां पूजयामीति वोच्चरेदिति संहितावचनेन क्रियामात्रस्यैव तर्पणमन्त्रे लाभात् ।<br>
अन्त्ये सकृदुच्चरितस्यैवोभयाकाङ्क्षापूरकत्वेन तदावृत्तौ मानाभावः वस्तुतस्तु उक्तसंहितावाक्ये होमसमभिव्याहारात्पुरश्चरणाङ्गतर्पण एव तर्पयामीतिपदप्रक्षेपः ।<br>
अस्य तु तर्पणस्य पूजयतिनैव निर्देशस्य जातत्वान्न पुनस्तद्वाचकपदापेक्षा ।<br>
अत एव पूजयेदित्येव विधिवाक्यानि दृश्यन्ते न पुनस्तर्पयेच्चेति ।<br>
यत्तु नव्याः पुष्पं समर्पयेद्देवि मुद्रया ज्ञानसञ्ज्ञयेति वचनस्यानया पुष्पपूजा स्यात्तथा तर्पणपूजनमित्यनेनोपसंहारात्पुष्पपूजायां तर्पणसाहित्यलाभ इत्याहुस्तत्र पुष्पतर्पणपूजनयोर्द्वयोरपि मूलविद्याकरणकत्वमात्रविधानात्कथमुपसंहार इति विचार्यम् ।<br>
अस्तु सम्प्रदायादेव साहित्यप्राप्तिस्तथाऽपि साहित्यस्यैककालिकत्वरूपतया समानकालिकाङ्गत्वबोधने तद्वाक्यस्य पर्यवसानात्प्रधानभूतपुष्पपूजाबोधकपूजयामिपदस्यैव प्रयोगो न तर्पयामीत्यस्य ।<br>
अत एव नव्यैरेव केवलतर्पणमधिकृत्योक्तम् विद्यमानेऽपि पुष्पाक्षतसाहित्ये तर्पणोपसर्जनत्वेन तर्पणैकप्रयोजनकत्वेन स्वतन्त्रपूजात्वाभावान्न तर्पयामीति प्रयोगे पूजयामिपदसाहित्यमिति ।<br>
किञ्च तर्पणमर्यादयेदं पूजावयवत्वात्पूजयतिनैव निर्देष्टुं शक्यम् ।<br>
तथा च कल्पसूत्रं सर्वचक्रदेवतार्चनानि वामकराङ्गुष्ठानामिकासन्दष्टद्वितीयशकलगृहीतश्रीपात्रप्रथ मबिन्दुसहपतितैर्दक्षिणकराक्षतपुष्पक्षेपैः कुर्यादिति ।<br>
नचास्य श्यामाप्रकरणे पाठान्न ललितापरत्वम् ।<br>
एतदुत्तरत्र ललिताजापी नेक्षुदण्डं भक्षयेदित्यादिना ललितोपास्त्यङ्गानां कतिपयानां विधास्यमानतया ललिताप्रकरणस्योत्तरत्राप्यनुवृत्तेः ।<br>
नच तथाऽप्यवान्तरप्रकरणेन तद्वाध इति वाच्यम् ।<br>
असङ्कुचितसर्वपदश्रुत्यनुगृहीतवाक्येन</p>
<p>तस्यापि बाधसम्भवात् ।<br>
किञ्च तथा तर्पणपूजनमित्युक्तवाक्येऽपि तर्पणस्यापि पूजारूपत्वेन कीर्तनात्पूजयामिपदप्रयोगेणैवोभयलाभो ध्वनितः ।<br>
अन्यथा पुष्पैः पूजयामि बिन्दुभिस्तर्पयामीति भवन्मते प्रयोग आपद्येत ।<br>
तृप्तिकरणार्थकतर्पणपदस्य बिन्दुपरत्वसम्भवात् ।<br>
मुख्यद्रव्यप्रतिनिध्युभयसाधारण्येन संस्कारादिविधीनां सामानविध्यसिद्ध्यै कारणादिपदपरित्यागेन तर्पणपदप्रयोग इति सुवचत्वात् ।<br>
अत एव तर्पणैः पूजयामीत्येव वा प्रयोगः स्यादिति यत्किञ्चिदेतत् ।<br>
तस्माद्वैधपदानुग्रहाय ब्रह्माणीपादुकां पूजयामीत्येतावन्मात्रमेवोक्त्वा पुष्पं बिन्दुं च यथासम्प्रदायं प्रक्षिपेदिति युक्तम् ।<br>
यदि पुनरित्थमालोच्यते अत्युपह्वरमेवेदं ज्ञात्वा चक्रं समर्चयेदित्यधिकृत्य स्वाहा होम इत्यस्य पाठादर्चनाङ्गहोमस्यापि नैवेद्यमध्ये विधानात्तत्प्रायपाठोऽप्यर्चनाङ्गतर्पणस्यैवोपस्थापक इति तदाऽपि यत्र तर्पयेत्तेन योगिनीभि(रि)त्यादिना तर्पयतिधातुनैव तर्पणविधानं तत्रैव वा तर्पणाख्यस्वतन्त्रोपचार एव वाऽस्य विधेः प्रसरः ।<br>
नच सम्प्रदायादिहापि तत्प्रसरः ।<br>
पूजयतेः पुष्पप्रक्षेपमात्रवाचकत्वनिरासपूर्वकं बिन्दुप्रक्षेपसमुच्चयार्थकत्वबोधनेनान्यथासिद्धेऽ(द्ध)स्य सम्प्रदायस्य तदग(ङ्ग)मन्त्र(न्त्रे)पदान्तरप्रक्षेपबोधनेऽपि व्यापारकल्पने मानाभावात् ।<br>
अत एव कल्पसूत्रे प्रकृतिभूतमहागणपत्यावरण एतावानेव मन्त्र उद्धृतः ।<br>
यदाह सर्वत्र देवतानामसु श्रीपूर्वं पादुकामुच्चार्यं पूजयामीत्यष्टाक्षरं योजयेदिति ।<br>
श्रीपूर्वपादुकोत्तरं पूजयामीति योजने यदष्टाक्षरं वाक्यं निष्पद्यते तद्देवतानामसु योजयेदित्यर्थः ।<br>
एतेनोच्चार्येत्यन्तेन चतुरक्षर्या विधानात्तदुत्तरं पुनर्विधीयमानमष्टाक्षरं तर्पयामिपदसहितमेव सम्पद्यत इति शङ्का परास्ता ।<br>
अत एव कल्पसूत्रे रश्मिमालाखण्डे ललिताङ्गपादुकामन्त्रोद्धारसूत्रावयवः स्वगुरुनामतोऽष्टाक्षरीत्युपपद्यते ।<br>
अष्टाक्षरपदस्य पूजयामि तर्पयामीत्याकारकत्वेनेह परिभाषितत्वपक्षे पादुकामन्त्रे श्रीपादुकां पूजयामीत्यस्य ग्रहणानापत्तेः ।<br>
तेन नामस्वित्यस्योच्चार्येत्यनेनान्वय इत्युष्प्रेक्षणमपि पादुकामन्त्रविरोधादेव परास्तमित्यलं विस्तरेण ।<br>
परं तु ब्रह्माण्यादिपदोत्तरं मातृपदस्य प्रक्षेपो यथासम्प्रदायं निर्णेयः ।<br>
इति प्रथमावरणम् ।</p>
<p>तन्त्रान्तरे मुद्राणामिहैव पूजनस्य कथनेऽपि प्रकृततन्त्रे तत्र त्रेधाविकल्पस्याष्टमे पटले वक्ष्यमाणत्वेन तया रीत्या ।<br>
सिद्धिमातृगणाभ्यामेवाऽवरणसमाप्तेः सुवचत्वात् ।<br>
एतेन श्रुतौ प्रथमं चक्रं प्रकृत्य साणिमाद्यष्टकं भवति समात्रष्टकं भवति सप्रकटं भवतीति गणद्वयस्यैव कीर्तनमुपपद्यते ।<br>
ननु रेखाद्वयात्मकभूपुरपक्ष एवैतत्समञ्जसम् ।<br>
एकरेखापक्षे तु सिद्धिमातृमुद्रागणानामेकस्यामेव रेखायामनन्यगतिकत्वात्पुनः पुनः पूजनं समञ्जसमेव ।<br>
रेखात्रयगणत्रयपक्षे यथासङ्ख्यन्यायेन निर्णयो युक्तः रेखात्रयं गणद्वयमिति भवत्पक्षे तु गणद्वयपूजायाः स्थाननिर्णयानापत्तिः ।<br>
यथासङ्ख्यन्यायाभावात् ।<br>
अन्यतमरेखाद्वयग्रहण आदिमध्ये मध्यान्त्य आद्यन्त्ये वा रेखे ग्राह्ये इत्यत्र विनिगमनाविरहः ।<br>
चक्रन्यासे निर्णीतत्वादादिमध्ययोर्ग्रहणे तूपस्थितत्वाविशेषान्मुद्रागणस्यापि तृतीयरेखायां पूजनापत्तिरिति चेत् ।<br>
न, रेखात्रयमध्यवीथीद्वये सिद्धि (मातृ)गणयोः पूजने दोषाभावात् ।<br>
यथासङ्ख्यन्यायानुगुण्यात् ।<br>
अत एवोक्तं सौभाग्यरत्नाकरे पूर्णाभिषेकप्रकरणे चतुरस्ररेखात्रयान्तरालगतवीथीद्वयस्थेषु सिद्धिदशकस्थानेषु ब्राह्म्याद्यष्टकस्थानेष्वित्यादि ।<br>
नचैवं सति षोडशाष्टदलपद्मयोर्दलद्वयमध्यावकाशानामपि षोडसाष्टसङ्ख्याकत्वाविशेषाद्वक्ष्यमाणदेवतापूजने स्थानसन्देहापत्तिरिति वाच्यम् ।<br>
अत एव ज्ञापकाद्दलद्वयमध्येऽवकाशो न कार्य इति कल्पनात् ।<br>
एतेन योऽस्मिन्यन्त्रे महेशानि केसराणि प्रकल्पयेत्, इत्यादिना भूतभैरवतन्त्रोक्तो निषेधोऽप्युपपद्यते ।<br>
यदि पुनर्मूले सिद्धिगणे मातृगणे च द्वयोर्द्वयोरेव द्वारयोरनुवादात्तन्त्रराजसम्मतं द्विरेखमेव भूपुरं प्रकृततन्त्रकृतामिष्टमित्येवोच्यते तदा तन्त्रराजोक्तरीत्यैव रेखाद्वये गणद्वयं पूजयेत् ।<br>
तयोश्च मध्य एकैको गण एवैतत्तन्त्ररीत्या प्रत्येकमावरणमित्यपि वक्ष्याम इत्यवधेयम् ॥ १६९ ॥ १७० ॥ १७१ ॥</p>
<pre><code>अथ षोडशदले पूजनीया देवता उद्दिशति   
</code></pre>
<p>कामाकर्षणरूपां च बुद्ध्याकर्षणरूपिणीम् ।<br>
अहङ्काराकर्ष्णीं च शब्दाकर्षणरूपिणीम् ॥ १७२ ॥</p>
<p>स्पर्शाकर्षणरूपां च रूपाकर्षणरूपिणीम् ।<br>
रसाकर्षणरूपां च गन्धाकर्षणरूपिणीम् ॥ १७३ ॥</p>
<p>चित्ताकर्षणरूपां च धैर्याकर्षणरूपिणीम् ।<br>
स्मृत्याकर्षणरूपां च नामाकर्षणरूपिणीम् ॥ १७४ ॥</p>
<p>बीजाकर्षणरूपां च तथाऽत्माकर्षिणीं पराम् ।<br>
अमृताकर्षिणीं देवीं शरीराकर्ष्णीं तथा ॥ १७५ ॥</p>
<p>षोडशारे महादेवि वामावर्तेन पूजयेत् ।<br>
मायालक्ष्मीकलाभिस्तु कलाषोडशकं त्विदम् ॥ १७६ ॥</p>
<pre><code>अत्र रूपा रूपिणीत्यादयः शब्दाः श्लोकपूरणार्था नाम्नोऽनर्थकत्वद्योतनार्था वा न पुनर्नामावयवाः ।  
</code></pre>
<p>कामाकर्षिणीत्येतावन्मात्रमेव नामधेयम् ।<br>
वामावर्तेनेति अप्रादक्षिण्येनेत्यर्थः ।<br>
देव्यग्रदलमारभ्येति तु तन्त्रान्तरसिद्धोऽर्थः ।<br>
चतुर्दशारप्रकरणे पश्चिमादेवेति वक्ष्यमाणमप्यत्र ज्ञापकम् ।<br>
अत एव पूर्वदलमारभ्येति व्याख्याऽप्यसाध्वी ।<br>
सम्प्रदायादिविरोधात् ।<br>
वाममार्गेणेति क्वचित्पाठः ।<br>
तत्पक्षेऽप्ययमेवार्थः ।<br>
ये त्वर्थरत्नावलीकृत ईदृशात्तत्र तत्रानुवादात्सुन्दरीपूजनं वाममार्गेणैव प्रशस्तं न दक्षिणमार्गेणेत्याहुस्ते मानाभावादुपेक्ष्याः ।<br>
सव्यापसव्यमार्गस्था दक्षिणादक्षिणाराध्येतिललितासहस्रनामविरोधाच्च ।<br>
जायमानो वै ब्राह्मणस्त्रिभिर्-ऋणवा जायत इत्यादिश्रुत्या नित्यस्य ऋणापाकरणस्य वाममार्गे विरहेण निन्दिततया मुक्तौ विलम्बेन च शिष्टानां तत्र निष्कम्पप्रवृत्त्ययोगाच्च ।<br>
यदपि वीरद्रव्यकरणकं पूजनमेव वामो मार्ग इति व्यवहरन्ति तदपि तन्त्रानालोकनजनितभ्रमविलसितं दक्षिणमार्गार्चनेऽपि कारणादेरेव करणत्वात् ।<br>
ब्रीहियवयोरिव वैकल्पिकद्रव्यान्तरविधानाभावात् ।<br>
गुडोदादीनां प्रतिनिधित्वेन मुख्यालाभ एव तत्राधिकारात् ।<br>
शक्तः प्रथमकल्पस्य नानुकल्पं समाचरेदिति निषेधबलेन प्रथमाधिकारिण इतरानुष्ठानायोगात् ।<br>
कस्तर्हि वामो मार्ग इति चेत् ।<br>
सौभाग्यभास्करेऽस्माभिर्निर्णीत एवेति गृहाण ।<br>
मायालक्ष्मीकलाभिरिति ।<br>
मायालक्ष्म्यौ पूर्वोक्तं तारद्वयम् ।<br>
तस्य पुनः कीर्तनं कलाभिर्मा बाधीत्येतदर्थम् ।<br>
कलातः पूर्वोच्चारणलाभार्थं च ।<br>
कलाशब्द इह षोडशसङ्ख्याकस्वरपर इति वृद्धाः ।<br>
कलाषोडशकमिति ।<br>
कलेत्येतासां देवीनां नाम ।<br>
तच्च सम्प्रदायान्नित्यापदपूर्वकम् ।<br>
षोडशपदं यथासङ्ख्यन्यायेनैकैकस्यां देव्यामेकैकमक्षरं क्रमेण योजयेदितिद्योतनार्थम् ।<br>
तथा च ह्रीं श्रीम्, अं कामाकर्ष्णीनित्याकलापादुकां</p>
<p>पूजयामीत्याद्याकारका मन्त्रा भवन्ति ।<br>
केचितु कलापदोत्तरं देवीपदमपि योजयन्ति ।<br>
तत्रामृताकर्षिणीं देवीमिति मूलस्थं देवीपदं ज्ञापकमित्यपि सुवचम् ॥ १७२ ॥ १७३ ॥ १७४ ॥ १७५ ॥ १७६ ॥</p>
<pre><code>अथाष्टदले पूजनीया देवता उपदिशति   
</code></pre>
<p>अनङ्गकुसुमाम्पूर्वे दक्षिणेऽनङ्गमेखलाम् ।<br>
पश्चिमेऽनङ्गमदनामुत्तरे मदनातुराम् ॥ १७७ ॥</p>
<p>अनङ्गरेखामाग्नेये नैर्-ऋतेऽनङ्गवेगिनीम् ।<br>
अनङ्गाङ्कुशां वायव्य ईशानेऽनङ्गमालिनीम् ॥ १७८ ॥</p>
<p>अष्टपत्रे महापद्मवेष्टिते वै प्रपूजयेत् ॥</p>
<pre><code>महापद्मवेष्टिते षोडशदलपद्मान्तर्गतेऽष्टपत्रे पद्मे ।  
</code></pre>
<p>ह्रीं श्रीमनङ्गकुसुमापादुकां पूजयामीत्यादयो मन्त्राः ।<br>
इति तृतीयावरणम् ॥ १७७ ॥ १७८ ॥</p>
<p>अथ चतुर्दशारचक्रे पूजनीया देवता आह </p>
<p>सर्वसङ्क्षोभिणीं शक्तीं सर्वविद्राविणीं तथा ॥ १७९ ॥</p>
<p>सर्वाकर्षणशक्तिं च सर्वाह्लादनकारिणीम् ।<br>
सर्वसम्मोहिनींशक्तिं सर्वस्तम्भनकारिणीम् ॥ १८० ॥</p>
<p>सर्वजम्भनशक्तिं च तथा सर्ववशङ्करीम् ।<br>
सर्वरञ्जनशक्तीं च सर्वोन्मादनरूपिणीम् ॥ १८१ ॥</p>
<p>सर्वार्थसाधनीं शक्तिं सर्वसम्पत्तिपूरिणीम् ।<br>
सर्वमन्त्रमयीं शक्तिं सर्वद्वन्द्वक्षयङ्करीम् ॥ १८२ ॥</p>
<p>वामावर्तक्रमेणैव पश्चिमादेव दक्षिणम् ।<br>
गृहीत्वा पूजयेदेता देवीस्त्रिभुवनेश्वरीः ॥ १८३ ॥</p>
<pre><code>पश्चिमाद्देव्यग्रमारभ्य ।  
</code></pre>
<p>ल्यब्लोपे पञ्चमी ।<br>
दक्षिणं गृहीत्वा स्वदक्षिणपूर्वादिक्रमेण, अप्रादक्षिण्येनेति तु पर्यवसितोऽर्थः ।<br>
ये तु पश्चिमाभिमुखपूजायां देवीपृष्ठादारभ्य देवीदक्षिणं गृहीत्वा पूजयेत् ।<br>
पूर्वाभिमुखपूजायां देवीपुरत आरभ्य दक्षिणं गृहीत्वा पूजयेदिति व्याचक्षते ।<br>
तेषां महान्प्रमादः ।<br>
इह पूज्यपूजकयोर्मध्यं</p>
<p>प्रतीचीति नियमस्य पूर्वमुक्तत्वेन सर्वत्रैकरूप्यसम्भवात् ॥ १७९ ॥ १८० ॥ १८१ ॥ १८२ ॥ १८३ ॥</p>
<pre><code>अथ बहिर्दशारचक्रे पूजनीया देवता उपदिशति   
</code></pre>
<p>सर्वसिद्धिप्रदा देवी सर्वसम्पत्प्रदा तथा ।<br>
सर्वप्रियङ्करी चापि सर्वमङ्गलकारिणी ॥ १८४ ॥</p>
<p>सर्वकामप्रदा देवी सर्वसौभाग्यदायिनी ।<br>
सर्वमृत्युप्रशमनी सर्वविघ्ननिवारिणी ॥ १८५ ॥</p>
<p>सर्वाङ्गसुन्दरी देवी सर्वदुःखविमोचिनी ।<br>
तथैव देवदेवेशि पुनरेवाऽद्यविद्यया ॥ १८६ ॥</p>
<p>द्वितीयावरणे देवि देवीदशकमर्चयेत् ।</p>
<pre><code>अत्र सर्वसिद्धिप्रदेत्यादिभिः प्रथमान्तैः पदैर्गणयित्वा, इत्याकारकं यद्देवीदशकं तदर्चयेदित्यन्वयः ।  
</code></pre>
<p>तथैव वामावर्तेनैव ।<br>
आद्यविद्यया मन्त्रान्तरावयवत्वेनाऽदिभाग एव निविशमानया द्वितार्या न तु करशुद्धिकर्या बालया वेत्यर्थ इति भ्रमितव्यम् ।<br>
तत्प्रकरणस्य विच्छिन्नत्वेन तदनुपस्थितेः ।<br>
पुनरस्याः कथनं तु तन्त्रान्तरोक्तैर्वासनावसरे ज्ञापयिष्यमाणैर्णकारादिवर्णरूपैर्मन्त्रैर्द्वितारी मा बाधीत्येतदर्थम् ।<br>
तेनास्मादेव ज्ञापकात्सर्वत्र तन्त्रान्तरोक्तमातृकायोग आवश्यक इति ध्वनितम् ।<br>
द्वितीयावरण इति ।<br>
एवं सिध्यति देवेशि सर्वचकं मनोहरमितिपूर्वोक्तश्लोके सर्वचक्रपदेन मन्वस्रादिबिन्द्वन्तचक्रसमूहस्यैव परामृष्टत्वात्तत्र संहारक्रमेण बहिर्दशारस्यैव द्वितीयत्वादित्यमुक्तिः ।<br>
एतेनोत्तरचक्रस्यान्तर्दशारस्य तृतीयत्वेन करिष्यमाणो निर्देशोऽपि व्याख्यातः ।<br>
नन्वनया रीत्या बहिरन्तर्दशारयोर्द्वितीयतृतीयचक्रत्वोपपत्तावपि द्वितीयतृतीयावरणत्वं नोपपद्यत इति चेत् ।<br>
अत्र मौनतुल्यमेव व्याचक्षेते प्राञ्चः ।<br>
वयं तु ब्रूमः नवावरणमर्चनमिदमिति तु तन्त्रेषु घण्टाघोषः ।<br>
तानि चाऽवरणानि पुरादिबिन्द्वन्तचक्रस्थदेवतारूपाणीति बहवः ।<br>
तदनुपपन्नम् ।<br>
बिन्दुदेवतायाः प्रधानत्वेन स्वस्य स्वावरणत्वायोगात् ।<br>
नचैवं सति तस्या नवमयोगिनीत्वं बिन्दोर्नवमचक्रत्वं च कथमिति शङ्क्यम्, योगिनीत्वावरणदेवतात्वचक्राधिष्ठातृत्वानां समनियतत्वे</p>
<p>मानाभावात् ।<br>
अत एव षडङ्गयुवतिदेवता एव प्रथमावरणमिति ज्ञानार्णवानुयायिनो नव्याः ।<br>
एतत्तन्त्रे तु भूपुरे रेखाद्वयदेवतागणयुगलस्य पार्थक्येन गणनया बिन्दुचक्रानन्तर्भावेनैव नवावरणसङ्ख्योपपद्यते ।<br>
वृत्तत्रये केरलसम्प्रदाये कासाञ्चिद्देवतानां पृथक्पूजनदर्शनात्तदभिप्रायेण नवाऽवरणानीत्यपि केचित् ।<br>
आयुधदेवतानां पार्थक्येनाऽवरणत्वकल्पनया वा सूपपादम् ।<br>
ऋजुविमर्शिन्यामायुधावरणपूजामाहेत्यवतारिकावाक्ये प्रयोगदर्शनात् ।<br>
अनयाऽपि रीत्याऽवरणेषु प्रथमत्वादेरनियतत्वद्योतनार्थं मन्वस्रस्यैव प्राथम्ये बहिर्दशारादेर्द्वितीयत्वाद्यूपपत्तिरित्याशयेन द्वितीयावरण इत्युक्तिः ।<br>
यद्वा चतुर्थपटलान्ते सङ्क्षेपार्चन प्रकारस्य मन्वस्रादिबिन्द्वन्तार्चनपक्षस्यापि कथनेन तदभिप्रायेणेयमुक्तिः ।<br>
तेनाऽवरणपूजासमर्पणमन्त्रे </p>
<p>अभीष्टसिद्धिं मे देहि शरणागतवत्सले ।<br>
भक्त्या समर्पये तुभ्यममुकावरणार्चनम् ॥</p>
<pre><code>इत्यत्रामुकपदस्थाने तत्तदावरणसङ्ख्यापदस्य प्रथमद्वितीयादिरूपस्य निवेशनीयतया भूपुरादिगणनया चतुर्थस्यापि मन्वस्रस्य सङ्क्षेपार्चने प्रथमत्वात्प्रथमादिशब्दा एवोहनीयत्वेन ध्वनिता इति द्रष्टव्यम् ॥ १८४ ॥ १८५ ॥ १८६ ॥  

अथान्तर्दशारदेवता आह   
</code></pre>
<p>सर्वज्ञा सर्वशक्तिश्च सर्वैश्वर्यप्रदा तथा ॥ १८७ ॥</p>
<p>सर्वज्ञानमयी देवी सर्वव्याधिविनाशिनी ।<br>
सर्वाधारस्वरूपा च सर्वपापहरा तथा ॥ १८८ ॥</p>
<p>सर्वानन्दमयी देवी सर्वरक्षास्वरूपिणी ।<br>
पुनरेव महेशानि सर्वेप्सितफलप्रदा ॥ १८९ ॥</p>
<p>दशैव देवताः ख्याताः स्वनामसदृशोदयाः ।<br>
एवमेता महादेव्यो देवि सर्वार्थसिद्धिदाः ॥ १९० ॥</p>
<p>पूर्वोक्तेन विधानेन तृतीयावरणेऽर्चयेत् ।</p>
<pre><code>स्वमात्मीयं यन्नाम तत्सदृश उदय उद्योगो यासां ताः स्वनामसदृशोदयाः ।  
</code></pre>
<p>इदं च पूर्वोत्तरावरणदेवतासु सर्वासु यथायोग्यमन्वेति ।<br>
नाम्नो यादृशार्थप्रतिपादकत्वं</p>
<p>तादृशार्थविषयकोद्योगशालिन्य इति यावत् ।<br>
पूर्वोक्तेन वामावर्तद्वितारीयोगादिरूपेण विधानेन प्रकारेण ।<br>
तृतीयावरणे, अणिमादितो गणनया विस्तृतार्चने सप्तमेऽपि चतुर्दशारादिसङ्क्षिप्तार्चने तृतीयात्मके ॥ १८७ ॥ १८८ ॥ १८९ ॥ १९० ॥</p>
<pre><code>अथाष्टास्रदेवतापूजामाह   
</code></pre>
<p>मध्यचक्रे महेशानि शृणु पूजां यथाक्रमम् ॥ १९१ ॥</p>
<p>वशिनीमपि कामेशीं मोदिनीं विमलामपि ।<br>
अरुणां जयिनीं चापि सर्वेशीं कौलिनीमपि ॥ १९२ ॥</p>
<p>एकैकं देवतानाम प्रोक्तबीजसमन्वितम् ।<br>
अधस्ताद्देवदेवेशि वामावर्तेन पूजयेत् ॥ १९३ ॥</p>
<p>यावद्दक्षिणमार्गं तु रक्तपुष्पैर्महेश्वरि ।</p>
<pre><code>चक्रोद्धारदशायां हि शक्त्या शक्तिं विनिर्भिद्य भूयो वह्निपुरेण ते सम्पुटीकृत्येत्यनेन नवयोनिचक्रमादावुद्धृत्य तत्परितस्तत्तत्परितश्चान्यानि चक्राण्युद्धृतानि ।  
</code></pre>
<p>अतः सर्वमध्यस्यत्वादष्टकोणमेव मध्यचक्र इत्यनेन कथ्यते ।<br>
तत्र वशिन्यादिकाः शक्तीः पूजयेदिति यत्तां पूजां शृण्वित्यन्वयः ।<br>
प्रतिज्ञान्तरं च तत्तन्मन्त्रोद्धारस्य बहुग्रन्थान्तरितत्वेन तत्स्मारणाय सावधानीकर्तुम् ।<br>
अधस्तात्पूर्वग्रन्थे प्रोक्तानि यानि बीजानि तैः समन्वितमित्यर्थः ।<br>
एकैकं देवतानामस्वस्वाधस्ताद्भागे स्वस्वबीजसमन्वितमिति रीत्येहैवाधस्तात्पदं योजयन्ति केचित् ।<br>
परे तु परत्रैव योजयन्तोऽधस्ताद्देवीपुरत आरभ्य वामावर्तेन दक्षिणान्तं पूजयेत् ।<br>
अत्र पूर्वादिदिक्कल्पना नास्तीति भाव इति व्याचक्षते ।<br>
रक्तपुष्पैरिति त्वनुवादमात्रमिति प्राचामाशयः ।<br>
वाग्देवतापूजायां रक्तपुष्पावश्यकताद्योतनायेयमुक्तिरिति तु युक्तम् ॥ १९१ ॥ १९२ ॥ १९३ ॥</p>
<pre><code>अथाष्टकोणत्रिकोणमध्यवीथ्यां चतुर्दिक्ष्वायुधपूजामुपदिशति-  
</code></pre>
<p>पश्चिमोत्तरपूर्वाशादक्षिणाशाक्रमेण तु ॥ १९४ ॥</p>
<p>चक्रमध्ये चतुष्के तु क्रमेण परिपूजयेत् ।<br>
कामबाणान्महेशानि धनुस्तत्पाशमेव च ॥ १९५ ॥</p>
<p>पगे णो। १०५-११२ ंइस्सिन्ग्</p>
<p>सर्वेभ्यः कामेभ्यो ज्योतिष्टोम इति वाक्ये सर्वकामपदेन सर्वज्ञत्वाकाशगमनादिफलानामनभिधानसिद्धान्तात् ।<br>
इयांस्तु विशेषः तत्र वाक्यशेषेण सर्वक्रतुफलसान्निध्यमत्र तु पाठत एवेति ।<br>
इदं तु कर्म पुरश्चरणात्मकमेव ।<br>
तदुक्तं सौभाग्यरत्नाकरे एतदुत्तरं वक्ष्यमाणानां कर्मणां काम्यप्रयोगत्वात्काम्यप्रयोगस्य विद्यासिद्धेरपेक्षितत्वाद्विद्यासिद्धेः पुरश्चरणमूलकत्वात्पुरश्चरणमनुक्त्वा काम्यप्रयोगकथनानौचित्यादक्षमालाभेदनिरूपणादक्ष- मालायाः पुरश्चरणप्रकरण एव वक्तव्यत्वाद्विघ्नबाहुल्यकथनादेवंविधविघ्नानां सिद्धिप्रतिबन्धकतया पुरश्चरणकाल एवानिष्टत्वात्काम्यकर्मसु तूक्तविघ्नानामेव फलत्वेनाभिधानाद्व्रतस्थः स्वस्थमानस इति नियमनःस्थैर्ययोः पुरश्चरणकाल एवात्यन्तमावश्यकत्वेनावैव कथनस्यौचित्यादित्यादि ।<br>
सुन्दरीमहोदयेऽपि  व्रतस्थ इत्यनेन चायं पुरश्चणजप इति सूच्यते ।<br>
अनन्तरं च तदङ्गभूतदेशहोमाद्यनभिधायैव यत्काम्यप्रयोगाभिधानं तत्तेषां पुरश्चरणानन्तरमेव कर्तव्यताद्योतनार्थमित्युक्तम् ।<br>
ततश्चास्य कर्मणः पुरश्चरणरूपत्वेन काम्यकर्मविनियोगयोग्यतापादकत्वसामर्थ्येनैव फलाकाङ्क्षायाः शान्तेः सकलं वशी कुर्यादित्यस्य सकलकाम्यकर्मक्षमो भवतीत्येवार्थः पर्यवस्यति ।<br>
ततश्च क्रमपूजनेन तादृशयोग्यतां भावयेदिति प्राथमिकविधेरर्थः ।<br>
एवं फलसंयोगेन क्रमपूजाया एव प्राधान्येन साङ्ग्रहणीवत्प्रकरणित्वे सिद्धे तत्प्रकरणपठितेषु </p>
<p>समाश्रित्य जपेद्विद्यां लक्षमात्रं सदा शुचिः ।<br>
योषितो द्रावयन्त्येव मनस्तस्य सुनिश्चितम् ।</p>
<pre><code>इत्यादिविधिषु फलाश्रवणात्फलवदफलन्यायेनाऽमनहोमानामिव लक्षत्रयजपस्याङ्गत्वम् ।  
</code></pre>
<p>एवं च प्रत्यहं चक्रराजार्चनपूर्वकं कयाचित्सङ्ख्यया जपं कुर्वन्निरन्तरमैकरूप्येण लक्षत्रयसमाप्तिपर्याप्तदिवसानभिव्याप्यार्चनानुष्ठानं चक्रसाधनपदेनोच्यत इति सिद्धम् ।<br>
एतदुत्तरं चोच्चावचानि काम्यपूजनानि कथयित्वा तदन्ते पटलसमाप्तिपर्यन्तं प्रायश्चित्तात्मकानि पुष्पविशेषकरणकपूजनान्युक्त्वा पञ्चदशे पटले रत्ननिर्मितपुष्पपूजाविशेषान्फलविशेषार्थमुक्त्वा षोडशे पटले क्रमप्राप्तं त्रिबीजसाधनं तत्साध्यकाम्यकर्माणि चोक्त्वा सप्तदशे पटले मन्त्रसाधनमुक्तम् ।<br>
तत्स्वरूपं चार्चनाङ्गको नवलक्षसङ्ख्याको विद्याजपः ।</p>
<p>चक्रं समर्चयेद्देवि सकलं नियतव्रतः ।<br>
बाह्यमध्यगतं वाऽपि मध्यं वा चक्रमर्चयेत् ॥</p>
<p>उपचारैः समाराध्य सहस्रं प्रजपेद्बुधः ।<br>
तदग्रे संस्थितो मन्त्री ततोऽनन्तफलं लभेत् ॥</p>
<p>ध्यात्वाऽथवा चक्रराजं मनःपूजासमन्वितः ।<br>
जपारम्भं सुधीः कुर्यान्महापातकहा भवेत् ॥</p>
<pre><code>इत्युपक्रम्य मानसोपांश्वादिजपभेदे फलभेदमुक्त्वा नवलक्षजपं विधाय-  
</code></pre>
<p>नवलक्षप्रमाणं हि जपेत्त्रिपुरसुन्दरीम् ।<br>
रुद्रमूर्तिः स्वयं कर्ता हर्ता साक्षान्न संशयः ॥</p>
<p>सर्ववन्द्यः सदा सुस्थः सर्वसौभाग्यवान्भवेत् ॥</p>
<pre><code>इत्युक्त्वा देशहोमादेरभिधानात् ।  
</code></pre>
<p>अत्रार्चनस्य जपारम्भमात्राङ्गत्वमेवं गणपतिमिष्ट्वा ललितोपास्तिमारभेतेति कल्पसूत्रवाक्य इव स्पष्टं प्रतीयते ।<br>
अत एवाल्पारम्भः क्षेमकर इति न्यायेन सहस्रं प्रजपेदित्युक्तिः, नवचक्राणां संहारचक्रस्यैव वा स्थितिचक्रस्यैव वा बाह्यपूजाया मानसपूजायाश्च विकल्पः सङ्गच्छते ।<br>
ततश्च प्रथमदिवस एव क्षेत्रपरिग्रहादिरूपं पूर्वं पूर्वाङ्गजातं सम्पाद्य पश्चादुक्तान्यतमरीत्या चक्रार्चनमवकाशानुसारेणाऽरच्य सहस्रमात्रां विद्यां जप्त्वा द्वितीयदिनमारभ्याऽमध्याह्नं त्रिचतुराद्यन्यतमनियतसङ्ख्यया नवलक्षसमाप्तिपर्यन्तं तत्पर्याप्तदिवसेषु पूजनं विनैव जपं कृत्वा होमादिकं कुर्यात् ।<br>
तदिदं मन्त्रसाधनमर्चनाङ्गके भवति ।<br>
चक्रसाधने तु जपस्य प्राधान्याभावादेव तदङ्गहोमाद्यभावात्तत्प्रकरणे तदकथनं सङ्गच्छते ।<br>
मन्त्रसाधने जपारम्भ एवार्चनविधानाल्लिङ्गादेतद्विपरीते चक्रसाधनेऽर्चनस्य प्रात्यहिकत्वं लभ्यते ।<br>
अनेन विधिना यस्त्वितिवचनेन नित्यार्चनस्यैव सेतिकर्तव्यताकस्य परामर्शान्नित्यार्चनस्य च प्रात्यहिकत्वात्तल्लाभः ।<br>
अस्तु वा मन्त्रसाधनेऽप्यर्चनस्य प्रात्यहिक त्वम् ।<br>
परं तु मध्यचक्रादिभेदेन विकल्पितत्वम् ।<br>
चक्रसाधने तु सकलचक्रपूजैव कार्या न सङ्क्षिप्तेत्येव विशेषः ।<br>
अत एव मूले सकलचक्रार्चनमात्रमेकमुक्त्वा तद्भेदाननभिधायैव चक्रसाधनवर्णनम्, अर्चनभेदानां तु चतुर्थपटलान्ते कथनं सङ्गच्छते ।<br>
तस्माच्चक्रसाधनमन्त्रसाधनयोरर्चनजपयोरङ्गाङ्गिभाव- वैपरीत्याद्धोमादिसदसद्भावाच्च</p>
<p>वैलक्षण्यमिति ज्ञानर्णवस्वरसतः सिद्धम् ।<br>
प्रकृततन्त्रमप्यस्मिन्नर्थ एव स्वरसमिति स्पष्टी भविष्यति ।<br>
यदि परं संहितादितन्त्रान्तरेषु लक्षत्रयजपाङ्गत्वेनापि होमादिविधानमस्तीत्यालोच्यते तदा वाचनिकं होमस्याङ्गत्पं स्वी क्रियताम् ।<br>
मन्त्रसाधने होमस्य साक्षात्प्रधानाङ्गत्वेऽपि चक्रसाधने तस्याङ्गाङ्गत्वं वचनबलाद्वैमृधाङ्गप्रयाजादीनामिव भविष्यति ।<br>
संहितायां चक्रसाधनप्रकरणाद्बहिर्लक्षत्रयजपविधानात्प्रकरणान्तर- न्यायेन तस्य कर्मान्तरत्वं वा सुवचमिति सिद्धम् ।<br>
प्राचीनास्त्वित्थं मन्यन्ते चक्रसाधनाख्यं कर्मैव नास्ति ।<br>
पुरश्चरणमिति सञ्ज्ञा तु परिशेषान्मन्त्रसाधनस्यैव ।<br>
यत्तु ज्ञानार्णवे चक्रसाधनकथनप्रतिज्ञानं तत्र चक्रसाधनमितिपदं लक्षत्रयजपोत्तरवक्ष्यमाणकाम्यपूजानामेव वाचकम् ।<br>
प्रतिज्ञाव्यवहितोत्तरं कथ्यमानो जपस्तु मन्त्रसाधनमेव ।<br>
स च सप्तदशे पटले वक्तुं युक्तोऽपि स्वतन्त्रत्वादिहैव कथितः ।<br>
अत एव सौभाग्यरत्नाकरे चक्रसाधनप्रकरणाल्लक्षत्रयजपमुत्कृष्य नवलक्षजपकथनप्रकरणे सङ्ख्याशे विकल्पेनास्य निवेशः कृतः ।<br>
सुन्दरीमहोदयकृता तु तदुत्कर्षमसहमानेन लक्षत्रयजपस्य मन्त्रसाधनत्वमङ्गीकृत्यैव काम्यपूजाधिकारसिद्ध्यर्थमिहैव कथनमित्युक्तम् ।<br>
परं तु तत्पक्षे वैकल्पिकनवलक्षजपस्याप्यत्रैव कथनापत्तिरिति चोद्ये काम्यपूजास्वेतावन्मात्रेणाप्यधिकार इति ध्वननाय तदकथनमित्युत्तरमित्यादि ।<br>
तदिदं ज्ञानार्णववामकेश्वरतन्त्रस्वारसिकार्थविरुद्धकल्पनमिति स्पष्टमेव ।<br>
नन्वेवं सति भवन्मते दक्षिणामूर्तिसंहितास्वरसविरोधः ।<br>
तत्र हि एकोनत्रिंशे पटले शृणु देवि प्रवक्ष्यामि श्रीविद्यामन्त्रसाधनमिति प्रतिज्ञाय रत्नपुष्पपूजाम्, पूजयेद्रत्नखचितैश्चम्पकैः स्वर्णजैः प्रिये, इत्यादिना सङ्क्षिप्योक्त्वा मन्त्रसाधनाङ्गदेशं मालाश्चाभिधाय लक्षत्रयजपं तद्दशांशहोमादिकं चोक्त्वा पश्चात्, अथवा नवलक्षं तु जपेद्विद्यां समाहित इत्यादिना नवलक्षजपतद्दशांशहोमादिविधिं विस्तरेण पटलसमाप्तिपर्यन्तमुक्त्वा तदुत्तरपटले </p>
<p>अथातः सम्प्रवक्ष्यामि चक्रराजस्य साधनम् ।<br>
एवं संसिद्धविद्याया विनियोगक्रमं शृणु ॥</p>
<pre><code>इति प्रतिज्ञाय काम्यपूजाः कथयित्वा तदन्त एव सङ्क्षिप्य त्रिबीजसाधनमुक्त्वा पटलः समापितः ।  
</code></pre>
<p>अत्र च लक्षत्रयजपस्य मन्त्रसाधनत्वं काम्यपूजानामेव</p>
<p>चक्रसाधनत्वमिति स्पष्टं प्रतीयत इति चेत् ।<br>
सत्यम ।<br>
तन्त्रकर्तुः स्वतन्त्रेच्छत्वेन पर्यनुयोगानर्हत्वमेवेह समाधानं कथमन्यथा रत्नपूजाया मन्त्रसाधनप्रकरणे कथनं काम्यपूजाप्राये बीजसाधनकथनं नवलक्षत्रिलक्षजपयोरौच्छिकविकल्पायोगेन शक्ताशक्तभेदेन व्यवस्थायामावश्यक्यां सत्यामादौ नवलक्षजपस्य पश्चात्त्रिलक्षजपस्य कथने युक्तेऽपि वैपरीत्येन तत्कथनं च सन्दर्भशुद्धिमुरी कुर्यात् ।<br>
ईदृशैकतन्त्रावलम्बनेन सन्दर्भशुद्धिमतोर्द्वयोरन्यथा करणमयुक्तं च ।<br>
लक्षत्रयजपश्च चक्रसाधनात्मकात्तस्मात्कर्मान्तरमिति तूक्तमेव ।<br>
यस्तु चक्राजसाधनप्रतिज्ञाश्लोकस्तत्र पूर्वार्धोत्तरं तत्कथनप्रकारस्त्रुटितः सर्वज्ञत्वान्मनसैव वोपस्थापितः ।<br>
अत एवोत्तरार्धे चक्रसाधनकथनोपसंहारचिह्नमेवं संसिद्धचक्रस्य विनियोगक्रमं शृण्विति ।<br>
संसिद्धचक्रस्येति वक्तव्ये विद्याया इत्युक्तिस्तु विद्याचक्रदेवीनामभेदाभिप्रायेण बहुशो व्यवहारदर्शनादविरुद्धैव ।<br>
अथवा पूर्वोक्तलक्षत्रयमात्रस्यात्रत्यैवम्पदेनोत्कृष्य परामर्श इति तन्त्रान्तराविरोधाय व्याख्येयम् ।<br>
यद्वा माऽस्तु संहितातन्त्रस्यैवं व्याख्या ।<br>
नहि सर्वेषां तन्त्राणाम विरोधेनैकवाक्यता केनापि सुकरा ।<br>
ज्ञानार्णववामकेश्वरतन्त्रयोस्तु पूर्ववर्णितोऽर्थो युक्तियुक्त एवेति ।<br>
ननु त्रिलक्षजपस्य चक्रसाधनाङ्गत्वे तदुत्तरसाध्यकाम्यार्चनानामिव नवलक्षजपरूपमन्त्रसाधनोत्तरं काम्यजपानामाम्नानं कुतस्तन्त्रेषु न दृश्यत इति चेत् ।<br>
दृश्यत एव सौभाग्यरत्नाकरमते पञ्चचत्वारिंशल्लक्षजपरूपं काम्यम् ।<br>
अस्मन्मते तु ज्ञानार्णवे सप्तदशपटल एव होमेतिकर्तव्यताकथनोत्तरं नित्यहोमं पुरा कृत्वा काम्यहोममयाऽचरेदित्यादिनोच्चाप च द्रव्यकरणकहोमानामुच्चावचफलार्थतया विधानदर्शनात्तान्येवं मन्त्रसाधनोत्तरक्रियमाणकाम्यकर्मणि जपरूपमेव काम्यमपेक्षितमिति निर्बन्धे मानाभावात् ।<br>
नवलक्षजपविधानोत्तरं तदुपर्युक्तदेशान्विधाय यत्पुनः स्मर्यते </p>
<p>तत्र स्थित्वा जपेल्लक्षं साक्षाद्देवीस्वरूपकः ।<br>
ततो भवति विद्येयं त्रैलोक्यवशकारिणी ॥</p>
<pre><code>इति तत्काम्यजपविधानपरमिति सुवचत्वाद्वा ।  
</code></pre>
<p>यत्तु सौभाग्यरत्नाकरेणोक्तम् अत्रत्यलक्षशब्दश्चक्रसाधनप्रकरणोक्तलक्षत्रयस्मारकः, दक्षिणामूर्तिसंहितैकवाक्यत्वादिति,</p>
<p>तन्न ।<br>
अव्यवहितपूर्वोक्तनवलक्षस्मारकत्वं विहायातिदूरस्य स्मारकत्वोक्तेरतिसाहसत्वात् ।<br>
सङ्ख्यानिर्देशाभावेनैकवचनान्यथाभावस्य पक्षद्वयेऽप्यविशेषात् ।<br>
यद्यपि तन्मते पूर्वग्रन्थो न नवलक्षजपपरः किं तु पञ्चचत्वारिंशल्लक्षकाम्यजपपरः ।<br>
स च नात्र पराम्रष्टुं शक्यते ।<br>
पुनःस्मारणे प्रयोजनाभावात् ।<br>
दूरस्थस्मारणस्य त्वनुपदवक्ष्यमाणहोमादिसम्बन्धलाभः प्रयोजनमिति भवति दक्षिणामूर्तिसंहितैकवाक्यत्वमिति तथाऽपि श्रीक्रमसंहितायां </p>
<p>लक्षमेकमिमां जप्त्वा सर्वपापहरो भवेत् ।</p>
<pre><code>इत्यादिनैकलक्षजपस्यैव पुरश्चरणत्वमुक्तमिति भवद्भिरेव पूर्वमभिहितत्वात्तदेकवाक्यत्वाच्चैकवचनभङ्गमन्तरेणैवैकलक्ष् अजप एवात्र पुरश्चर्यात्वेनोक्त इति भवन्मतरीत्या सुवचमिति न किञ्चिदेतत् ।  
</code></pre>
<p>सुन्दरीमहोदयमते तु पूर्वग्रन्थो नवलक्षजपपर एव ।<br>
परं तु न स जपो विद्यासिद्धिफलकः किन्तु शिवसारूप्यफलकः ।<br>
चतुर्दशपटलोक्तलक्षत्रयजप एवेह पुनः सिंहावलोकनन्यायेनोच्यते ।<br>
तस्य फलं विद्यासिद्धिः ।<br>
एकलक्षजपपुरश्चरणस्यैव सतो योषितो द्रावयन्त्येव मनस्तस्य सुनिश्चलमित्यादिना विघ्ने सति द्वितीयलक्षतातृतीयलक्षतापर्यन्तत्वविधानान्न लक्षमित्येकवचनान्ततानुपपत्तिः ।<br>
अग्रे च किंशुकैर्हवनं कुर्याद्दशांशेन वरानन इत्यादिना विधीयमाना निष्कामसकामहोमास्तु उभयविधपुरश्चरणाङ्गभूता ज्ञेयाः ।<br>
एवं च त्रिलक्षं विद्यासिद्ध्यै पुरश्चरणं कृत्वाऽनन्तरं नवलक्षपुरश्चरणं कार्यमिति सिद्धं पुरश्चरणद्वयम् ।<br>
एवं च दक्षिणामूर्तिसंहितैकवाक्यताऽपि लभ्यत इति, तदपि श्रीक्रमसंहितैकवाक्यत्वायैकलक्षजपस्यैव विधानसम्भवादयुक्तमेव ।<br>
यत्तु एकलक्षस्यैव सतो विघ्ने सत्युत्तरलक्षपर्यन्तत्वविधानमिति, तन्न ।<br>
तथा सति विघ्नाभावे सत्येकलक्षस्यैव द्विलक्षस्यैव वा पुरश्चर्यात्वापत्तेः ।<br>
तथाच त्वदभिलषितैकवाक्यत्वभङ्गस्तदवस्थः ।<br>
किञ्च नवलक्षत्रिलक्षयोर्विकल्पो हि दक्षिणामूर्तेरभिमतः ।<br>
त्वया च समुच्चयः कथित इति कीदृशमेकवाक्यत्वमिति विचारयतरां काम्यजपान्तरपरत्वेन लक्षजपविधिव्याख्याने तु न कोऽपि दोषः ।<br>
नचास्मिन्पक्षे नवलक्षजपाङ्गहोमादिकथनोत्तरमस्य कथनापत्तिरिति वाच्यम् ।<br>
तथात्वे तद्दशांशहोमादिप्राप्त्यर्थं नवलक्षविकृतित्वस्वीकारापत्तिः ।</p>
<p>इष्टापत्तौ तु होमाश्रितगुणकामानामाष्टमिकन्यायेन प्राप्तिर्न स्यात् ।<br>
अतो जपद्वयस्य समानविध्यलाभायेहैव तत्कथनस्याऽवश्यकत्वादित्यादिकं न्यायविद्भिरूह्यमित्यलं विस्तरेण ।</p>
<pre><code>प्रथमपटले च चक्रोद्धारस्य पूर्वं वर्णितत्वात्तत्पूजायाश्चाव्यवहितपूर्वमुपस्थितत्वाच्चक्रपूजा एव कतिचित्काम्याः प्रथमं विवक्षुस्तदधिकारसिद्धये चक्रसाधनं प्रथममुपदिशति सप्तभिः श्लोकैः   
</code></pre>
<p>श्रीभैरव उवाच </p>
<p>शृणु देवि प्रवक्ष्यामि मन्त्रयोगं यथाविधि ।<br>
यत्रानेन विधानेन साधकेन प्रपूज्यते ॥ १ ॥</p>
<p>देशे वा नगरे ग्रामे तत्र क्षोभः प्रजायते ।</p>
<pre><code>मन्त्रयोगं चक्रसन्नाहम् ।  
</code></pre>
<p>मन्त्रचक्रयोरभेदाभिप्रायेणैवमुक्तिः ।<br>
योगः सन्नहनोपायध्यानसङ्गतियुक्तिष्वित्यमरः ।<br>
चक्रसाधनमिति यावत् ।<br>
अनेन पूर्वोक्तेन, विधानेन प्रकारेण, साधकेन चक्रसिद्धीच्छुना ।<br>
यत्र प्रपूज्यते तत्र क्षोभो विघ्नो जायते ।<br>
प्रपूज्यत इत्यनेनाऽपूजनमेव चक्रसाधनस्वरूपमिति दर्शितम् ।<br>
इदं च मन्त्रसाधनमेवेति प्राचीनपक्षे मन्त्रयोगशब्दो यथास्थितः ।<br>
प्रपूज्यत इत्यस्य प्रजप्यत इत्यर्थो वर्णनीयः ।<br>
पूजारम्भमात्रेण ग्रामीणानां स्त्रीणां मनःक्षोभात्तत्कटाक्षपातादिभिः साधकस्य चित्तव्यामोहाद्धेतुभङ्गो भवति ।<br>
ततो धैर्येण तदगणने नागरीभिर्विघ्नः ।<br>
तस्याप्यवहेलने तद्देशवर्तिनीभिर्दूरस्थाभिरेतत्समीपमायाताभिर्विघ्नो भवतीत्यर्थः ।<br>
प्राञ्चस्तु देशादिग्रहणेन स्वेच्छया यत्र कुत्रापि पुरश्चरणार्थमवस्थातव्यमिति ध्वन्यते ।<br>
तेन च पशुशास्त्रोक्तायाः पर्वताग्रनदीतीरतीर्थायतनाद्यावश्यकताया बाध इति व्याचक्षते ।<br>
तन्न ।<br>
यत्र वा कुत्रचिद्देशे लिङ्गं वै पश्चिमामुखनित्यादिनाऽस्मिन्नेव तन्त्रेऽन्यत्र च देशनियमविधानस्य बहुलमुपलम्भात् ॥ १ ॥</p>
<pre><code>क्षोभप्रकारमेवाऽह   
</code></pre>
<p>ज्वलत्कामाग्निसन्तापप्रतापोत्तप्तमानसाः ॥ २ ॥</p>
<p>पिपीलिकास्थिन्यायेन दूरादायान्ति योषितः ।<br>
मन्त्रसम्मूढहृदयाः स्फुरज्जघनमण्डलाः ॥ ३ ॥</p>
<p>तद्दर्शनान्महादेवि जायन्ते सर्वयोषितः ।</p>
<pre><code>त्वगसृङ्मांसमेदोस्थिमज्जाख्या हि धातवः पूर्वपूर्वस्यान्तस्तिष्ठन्ति ।  
</code></pre>
<p>एवमतिगुप्ततयाऽवस्थितोऽपि मृतशरीरस्थो मज्जधातुः पिपीलिकाभिरस्थ्नामन्तराक्रम्य भुज्यत एव ।<br>
सोऽयं पिपीलिकास्थिन्यायः ।<br>
अनया रीत्या साधको गिरिगुहान्तरवस्थितोऽपि योषिद्भिराक्रम्य मोहयित्वा भुज्यत इत्यर्थः ।<br>
स्पष्टमन्यत् ॥ २ ॥ ३ ॥</p>
<p>जप्ते लक्षैकमात्रे तु क्षुभ्यन्ते भूतलाङ्गनाः ॥ ४ ॥</p>
<p>यदि न क्षुभ्यतीत्थं हि साधकस्य मनो मनाक् ।<br>
सङ्क्षुभ्यन्ति ततः सर्वाः पाताले नागकन्यकाः ॥ ५ ॥</p>
<pre><code>पूर्वोक्ता हि पूजा नित्यं कार्या ।  
</code></pre>
<p>कौलाचारसुसंयुक्तैर्वीरैस्तु सह पूजयेत् ।<br>
नित्यमित्युत्तरतन्त्रे वचनात् ।<br>
एवं च चक्रसाधनाख्यपूजायास्तदभेदे तद्विकृतिरूपकर्मान्तरत्वे वा प्रात्यहिकतायास्तदङ्गजपस्य च तत एव प्राप्तिः ।<br>
ततश्चोक्तरीत्याऽर्चने क्रियमाणे यद्येकलक्षविद्याजपपर्याप्तकालपर्यन्तमर्चनमविघ्नं स्यात्तदा भूमण्डलवासिन्यः सर्वा अपि योषितः क्षोभयन्ति ।<br>
लक्षैकमात्र इत्यत्र पूर्वकालैकेति समासेऽपि बाहुलकः पूर्वनिपाताभावः ।<br>
एकमात्रशब्देनैव वा लक्षशब्दस्य समासः ।<br>
तथाऽपि साधक ईषदप्यक्षुब्धो यदि द्वितीयलक्षसमाप्तिपर्यन्तमर्चयेदिति शेषः तदा नागकन्या भुवमागत्य विघ्नमाचरन्ति ।<br>
अत्र जपस्यार्चनाङ्गत्वेन प्राप्तिद्योतनायैव जप्त इति सिद्धवन्निर्देशः ।<br>
द्वितीयलक्षजपस्य कण्ठरवेणाकथनेऽप्युत्तरत्रैवं लक्षत्रयं जप्त्वेत्युपसंहाराल्लिङ्गाद्द्वितीयतृतीयलक्षपदादेरध्याहारः ।</p>
<p>स्पष्टं च ज्ञानार्णवे  तदा द्वितीयलक्षं तु प्रजपेत्साधकोत्तमः ।<br>
तृतीयलक्षे सम्प्राप्ते भ्रामयन्ति सुराङ्गनाः ।<br>
इयादि ॥</p>
<pre><code>एतेन लक्षैकमात्र इति मात्रपदस्वारस्याद्द्वितीयतृतीयलक्षयोरनुपादानाच्चैकलक्षात्मकम् एवेदं कर्म ।  
</code></pre>
<p>तत्रैव लोकत्रयाङ्गनाकृता विघ्नाः क्रमेण भवन्ति ।<br>
एवं लक्षत्रयमिति कर्मान्तरमिति व्याख्या नोपादेया ।<br>
एका दीक्षा तिस्रो दीक्षा एकं वृणीते द्वौ वृणीत इत्यादाविव सम्भवत्येकवाक्यत्वे वाक्यभेदायोगात् ।</p>
<p>तत्रान्तरविसंवादाच्च ।<br>
यदपि व्याख्यानमिमानि त्रीणि कर्माण्येकद्वित्रिलक्षरूपाणीति तदप्यत एव नाऽदर्तब्यम् ।<br>
एवं सति यत्सौभाग्यरत्नाकरेणोक्तं वामकेश्वरतन्त्र एकलक्षात्मकमपि पुरश्चरणमुक्तमत्तीति वदन्तीति, तद्यद्येतद्व्याख्याभिप्रायेण तदा तदपि चिन्त्यमेव ।<br>
पञ्चमपटले वक्ष्यमाणयुक्त्यभिप्रायेण चेद्युक्तमेव ॥ ४ ॥ ५ ॥</p>
<p>तासामपि यदा नासौ क्षोभं याति मनागपि ।<br>
ततः स्वर्गनिवासिन्यो विद्रवन्ति सुराङ्गनाः ॥ ६ ॥</p>
<p>एवं लक्षत्रयं जप्त्वा व्रतस्थः साधकोत्तमः ।<br>
सङ्क्षोभयति देवेशि त्रैलोक्यं सचराचरम् ॥ ७ ॥</p>
<pre><code>तासामपि नागकन्याभिरपि ।  
</code></pre>
<p>सम्बन्धसामान्ये षष्ठी ।<br>
दर्शनेनेति शेष इत्यन्ये ।<br>
ततस्तृतीयलक्षजपारम्भोत्तरम् ।<br>
एवमुक्तरीत्या लक्षत्रयं जप्त्वा लक्षत्रयजपसमाप्तिपर्यन्तं क्रमपूजां कृत्वा ।<br>
व्रतस्थो बलवत्तरविघ्नसमूहेऽप्यस्खलितब्रह्मचर्यः ।<br>
अत एव साधकोत्तमश्चक्रसाधनकर्मठष्वेग्रगण्यः सङ्क्षोभयति स्वायत्ती कुरुते ।<br>
मनोरमायां तु त्रैलोक्यक्षोभणक्षमानितिपदमशेषभुवनप्रथाकरानिति व्याख्यातम् ॥ ६ ॥ ७ ॥</p>
<pre><code>एवं सिद्धचक्रस्य काम्यार्चनाद्यात्मकांस्त्रिचत्वारिंशत्प्रयोगानाह लिखित्वेत्यादिना पटलसमाप्तिपर्यन्तम् ।  
</code></pre>
<p>तत्र कामनीयफलषाड्विध्यात्तत्साधनानि कर्माण्यपि षड्भवन्ति ।<br>
शान्तिवश्यस्तम्भनविद्बेषणोच्चाटनमारणभेदात् ।<br>
तत्र शान्तिरुपद्रवनिवृत्तिः ।<br>
वश्यं राजादीनां स्वायत्तीकरणम् ।<br>
स्तम्भनं प्रवृत्तिनिरोधः ।<br>
विद्वेषणं स्रेहभङ्गः ।<br>
उच्चाटनं स्थानान्तरप्रापणम् ।<br>
प्रसिद्धमन्यत् ।<br>
परे तु रक्षाशान्तिजयलाभनिग्रहनिधनभेदात्षाड्विध्यमाहुः ।<br>
प्रसज्ज्यमानोपद्रवप्रागभावपरिपालनं रक्षा ।<br>
प्रसक्तोपद्रवध्वंसः शान्तिः रणद्यूतादिविजयो जयः ।<br>
वाणिज्यादिभिरिष्टप्राप्तिर्लाभः ।<br>
व्याध्युत्पादनं निग्रहः ।<br>
शेषं प्रसिद्धम् ।<br>
अत्र स्तम्भनस्य रक्षायां वश्याकर्षयोर्जये विद्वेषोच्चाटनयोर्निग्रहेऽन्तर्भावमिच्छन्ति ।<br>
यद्यपि कामनानन्त्यात्तत्साधनानन्त्येन षट्सङ्ख्यातिक्रमेऽपि न तार्किकाणामिव क्वापि हानिस्तथाऽपि षट्स्वेव कर्मसु प्रातिस्विकमङ्गविशेषाणां</p>
<p>तत्रान्तरे विधानात्तत्तत्कर्मान्तर्भावे तत्तदङ्गप्राप्तिः फलम् ।<br>
तानि चाङ्गानि सौभाग्यरत्नाकरे त्रयोविंशे तरङ्गे द्रष्टव्यानि ।</p>
<pre><code>तत्र वश्यप्रयोगमाह द्वाभ्याम्   
</code></pre>
<p>लिखित्वा विपुलं चक्रं तन्मध्ये प्रतिमां यदा ।<br>
नाम्ना लिखति संयुक्तां ज्वलन्तीं चिन्तयेत्ततः ॥ ८ ॥</p>
<p>शतयोजनमात्रस्था त्वदृष्टाऽपि च या भवेत् ।<br>
भयलज्जाविनिर्मुक्ता साऽप्यायाति विमोहिता ॥ ९ ॥</p>
<pre><code>बिन्दुस्थाने वशकर्मभूतायाः प्रतिकृतेर्लेखनाय बिन्दुविरहितं विपुलं श्रीचक्रं लिखेत् ।  
</code></pre>
<p>तत्र लेखनकरणद्रव्याकाङ्क्षायां वश्ये सिन्दूरादिरक्तद्रव्येण लेख्यमिति सामान्यविधिना वा सिन्दूररजसा देवि कुङ्कुमेनाथवा पुनरिति प्रकृतौ विहितस्य चोदकाद्वा कृत्वा सिन्दूररजसा चक्रं तत्र विचिन्तयेदितिदक्षिणामूर्तिसंहितायामस्मिन्नेव कर्मणि सिन्दूरविधानाच्छाखान्तराधियरणन्यायेन कर्मैक्ये सति गुणोपसंहाराद्वा सिन्दूरादेरेव प्राप्तिः सम्भवतीत्याशयेन मूले तदनुक्तिः ।<br>
यत्तु गोरोचनादिभिर्द्रव्यैश्चक्रराजं समालिखेदिति ज्ञानार्णवेऽस्यैव कर्मणः प्रकरणे वचनं तद्यद्यपि स्तम्भनकर्मण एवानुगुणं पीतद्रव्यत्वात्तथाऽपि वाचनिकत्वात्तदपि वैकल्पिकं लेखनद्रव्यम् ।<br>
अत एव ज्ञापकाद्वश्यादिषट्कर्मभेदेन नियतानामङ्गानां तन्त्रान्तरेषु प्रकरणान्तरे कथितानामिह न पाप्तिरित्यपि सुवचम् ।<br>
एतेन षट्कर्मभूतकाम्यचक्रार्चनविशेषाणां चक्रसाधनान्तराधिकारककाम्यचक्रार्चनानां च त्रयोविंशद्वात्रिंशतरङ्गयोर्भेदेन लेखनं सौभाग्यपरत्नाकरे सङ्गच्छते ।<br>
नाम्ना संयुक्तामिति प्रतिमाविशेषणम् ।<br>
नाम्नश्च कामराजकूटेन विदर्भणमावश्यकम् ।<br>
ज्वलन्तीं नामसहितां महाबीजविदर्भितामिति तन्त्रान्तरात् ।<br>
महाबीजशब्देन कामराजबीजमुच्यत इति श्रीविद्यानन्दनाथो व्याचख्यौ ।<br>
विदर्भप्रकारस्तु शारदातिलके मन्त्रार्णन्द्वद्बमध्यस्थं साध्यनामाक्षरं लिखेत् ।<br>
विदर्भ एष विज्ञेय इति ।<br>
तद्यथा षडक्षरस्य कूटस्य द्वितीयतृतीयाक्षरयोर्मध्ये लक्ष्मीति साध्यनाम्नः प्रथमाक्षरं चतुर्थपञ्चमाक्षरयोर्मध्ये साध्यद्वितीयाक्षरं लेख्यमिति ।<br>
साध्यनामाक्षराधिक्ये तु प्रतिप्रधानमिति न्यायेन</p>
<p>मन्त्रं पुनः पुनरावर्त्य साध्यनामाक्षराणि सर्वाणि विदर्भयेत् ।<br>
मन्त्रविदर्भणस्य नामसंस्काररूपत्वात् ।<br>
अर्थरत्नावलीकारास्तु  प्रतिमाया हृद्देशे मूलविद्यां लिखित्वा तस्या हृल्लेखाया हकारमध्ये साधकनाम षष्ठ्यन्तं विलिख्य तदधो रेफहकारयोर्मध्ये साध्यनाम द्वितीयान्तमाकर्षयेति क्रियापदं च लिखेदिति व्याचक्षते ।<br>
तत्र मूलं त एव जानते ।<br>
मन्त्रसामान्यविधितस्ततोऽप्यधिकानां लेखनीयाक्षराणां लाभात् ।</p>
<p>तदुक्तम्  जीवः प्राणो जीवमन्त्रात्ममन्त्रौ शक्तिर्नेत्रे श्रोत्रयुग्मं च जिह्वा ।<br>
साध्यः कर्ता कर्म तत्तक्रिया च द्बे गायत्र्यौ मन्त्रयन्त्रप्रभेदात् ॥</p>
<p>प्राणक्षेपो यन्त्रहृद्भूय(त्सूर्य)बीजं रक्षावर्णो मातृकाभूतवर्णाः ।<br>
इत्यङ्गानां विंशतिर्लेखनीया यन्त्रे यन्त्रे सम्प्रदायानुसारात् ॥<br>
इति ।</p>
<pre><code>अनयोः श्लोकयोरर्थस्तु तृचभास्करे सविस्तरं वर्णितोऽस्माभिः ।  
</code></pre>
<p>एतस्यापि यन्त्रत्वाद्विंशतिलेखनस्येष्टत्वे तु नित्यार्चनेऽपि चक्रराजे तल्लेखनापत्तिर्दुरुद्धरा ? तत्रापीष्टापत्तौ सम्प्रदाय एव शरणमिति दिक् ।<br>
ज्वलन्तीं कामाग्निना दह्यमानां विचिन्तयेत् ।<br>
मन्त्रपावकशिखाविमोहितामित्येके ।<br>
सा च शिखा तद्योन्यन्तरालोदिता चिन्त्येत्यपि केचित् ।<br>
तत्सर्वं तन्त्रान्तरसंवाद एव विश्रम्भणीयम् ।<br>
शतयोजनेति शाशब्दोऽनेकपरः ।<br>
योजनानां सहस्रं त इति तन्त्रान्तरात् ।<br>
स्पष्टमन्यत् ।<br>
नचास्मिन्प्रयोगे चिन्तयेदितिविधिवशाच्चिन्तनमात्रमेव फलसम्बन्धात्प्रधानं नार्चनमश्रवणादिति वाच्यम् ।<br>
चक्रलेखनोक्त्यैव तदर्चनलाभात् ।<br>
यथा तावत्सौर्यादिवाक्येषु निर्वपतिश्रवणं वायव्यादिवाक्येष्वालभतिश्रवणं च यजतेर्लक्षकं दर्शदैक्षप्रकृतिकत्वे लिङ्गं च तथेह चक्रपदमात्रेण तदर्चनस्य नित्यार्चनप्रकृतिकत्वस्य च लाभ इति सम्प्रदायात् ।<br>
एवमुत्तरत्रापि ।<br>
एते च सर्वे प्रयोगाः सप्तदिनावधिका इति केचित् ।<br>
सकृदेव वा यावत्फलोदयमावृत्तिर्वेति तु युक्तम् ।<br>
क्वचित्प्रयोगे सप्ताहाद्दासवत्किङ्करो भवेदित्युक्तमस्तीति चेत् ।<br>
किं तावता षण्मासान्ध्यानयोगेनेत्यप्युक्तमस्त्येवेति ॥ ८ ॥ ९ ॥</p>
<p>प्रयोगान्तरमाह द्वाभ्याम् </p>
<p>तन्मध्यगोऽथवा भूत्वा मन्त्री सञ्चिन्तयेद्यदा ।<br>
सर्वमात्मानमरुणं साध्यमप्यरुणीकृतम् ॥ १० ॥</p>
<p>ततः सञ्जायते देवि सर्वसौभाग्यसुन्दरः ।<br>
वल्लभः सर्वलोकस्य साधकः परमेश्वरि ॥ ११ ॥</p>
<pre><code>अथेति प्रयोगान्तरारम्भे, वेति विकल्पे ।  
</code></pre>
<p>तन्मध्यगः, चक्रमध्ये स्थितः ।<br>
अरुणमुद्यत्सूर्यसहस्रतुल्यम् ।<br>
साध्यं वशक्रियाकमैभूतम् ।<br>
अरुणीकृतं स्वतेजसो व्याप्त्येति च्विप्रत्ययलभ्योऽर्थः ।</p>
<pre><code>तन्त्रान्तरेऽपि  उद्यत्सूर्यसहस्राभमात्मानमरुणप्रभम् ।  
</code></pre>
<p>साध्यमप्यरुणीभूतं चिन्तयेत्परमेश्वरि ॥<br>
इति ।</p>
<pre><code>अर्थरत्नावलीकारास्तु  स्वीयां कुण्डलिनीं वहन्नाड्या बहिरानीय साध्यनासिकाद्वारा प्रवेश्य तत्कुण्डलिन्यैकीकृत्य तया कवलीकृतं साध्यजीवं स्वासन(भिन्न)तां नीत्वा स्वब्रह्मरन्ध्रेन्दुमण्डलादारक्तामेव सुधाधारां निःसार्य तया सर्वमात्मानं साध्यसहितमाप्लावयेदिति वर्णयन्ति ।  
</code></pre>
<p>तदर्णवसंहितयोर्न दृश्यते ।<br>
साध्यवशीकारांशे पूर्वप्रयोगेण सहास्य विकल्पः ।<br>
सौन्दर्यादिकमप्यस्य फलम् ॥ १० ॥ ११ ॥</p>
<p>सर्वरक्तोपचारैस्तु पूजयेन्मुद्रया युतम् ।<br>
यस्य नाम्नैव संयुक्तं स भवेद्दासवद्वशी ॥ १२ ॥</p>
<pre><code>मुद्राशब्दो यद्यपि नानार्थस्तथाऽपि प्रकृते गुरुमुखैकवेद्यं यद्योनिमुद्राबन्धनाख्यं मन्त्रदोषनिरासाय यत्साम्प्रदायिकैरनुष्ठीयते तदेवेह ग्राह्यम् ।  
</code></pre>
<p>मुद्रासन्नद्धविग्रह इति तन्त्रान्तरे स्वशरीरे मुद्रया सन्नाहविधानाल्लिङ्गात् ।<br>
व्याख्यातं च तथैव ऋजुविमर्शिन्यां नाम्नैव संयुक्तं विदर्भितं यथा तथा ।<br>
तत्प्रकारश्च पूर्वमुक्तः ।<br>
यस्य नाम विदर्भितमिति ज्ञानार्णवादियमेव व्याख्योचिता ।<br>
ये तु साध्यसाधकयोर्नामद्वयं वशी कुर्विति क्रियापदं च लेख्यमिति व्याचक्षते तेषां मूलं मृग्यम् ॥ १२ ॥</p>
<pre><code>प्रयोगान्तरमाह त्रिभिः   
</code></pre>
<p>अदृष्टायास्तु संयोज्य नाम चक्रस्य मध्यगम् ।<br>
विरच्य योनिमुद्रां च तामाकर्षयति क्षणात् ॥ १३ ॥</p>
<p>यक्षिणीं वाऽथ गन्धर्वीं किन्नरीं वा सुरेश्वरीम् ।<br>
सिद्धकन्यां नागकन्यां यक्षकन्यां च खेचरीम् ॥ १४ ॥</p>
<p>विद्याधरीमप्सरसमृषिकन्यामथोर्वशीम् ।<br>
मदनोद्भवविक्षोभस्फुरज्जघनमण्डलाम् ॥ १५ ॥</p>
<pre><code>अदृष्टाया यक्षिण्याद्यन्यतमरूपाया यन्नाम व्यवहारयोग्यं तच्चक्रस्य मध्यगं यथा तथा संयोज्य चक्रमध्ये तद्वाचकप्रातिपदिकमात्रं विलिख्य न तु मन्त्रेण सह विदर्भात्मक इह संयोगः ।  
</code></pre>
<p>अदृश्यस्त्रीनामवर्णाश्चक्रमध्ये विलिख्य त्विति संहितोक्तेः ।<br>
एतावानेव च पूर्वप्रयोगादस्य विशेषः ।<br>
योनिमुद्राविरचने तु तन्त्रान्तरे विशेषो न श्रूयते ।<br>
ये तु मन्त्रदोषनिरासे कथितं योनिमुद्राबन्धनमपि प्रोक्तसङ्क्षोभिण्यादिदशकान्तर्गतमेवेति मन्यन्ते ते त्वसाम्प्रदायिका इत्युक्तं श्रीहर्षदीक्षितैः ।<br>
तस्मादिह सम्प्रदाय एव यावद्विशेषदर्शनं शरणम् ।<br>
यक्षिणी यक्षतो भिन्नैव जातिः ।<br>
अतो न यक्षकन्यापदेन पौनरुक्त्यम् ।<br>
अप्सरसमित्यनेनैव सिद्धेऽप्युर्वशीग्रहणं गोबलीवर्दन्यायेन ।<br>
इदं च यक्षिणीमित्यादिश्लोकद्वयस्थं पदजातं तामित्येकवचनान्तस्य विशेषणम् ।<br>
केचित्तु वक्ष्यमाणप्रयोगस्थस्य सर्वयोषित इत्यस्य विशेषणं मन्यमाना इमं प्रयोगं भानुषीमात्रविषयं मन्यन्ते तत्तन्त्रान्तरविरुद्धम् ॥ १३ ॥ १४ ॥ १५ ॥</p>
<pre><code>श्लोकार्धेनैव प्रयोगान्तरमाह   

महाकामकलाध्यानात्क्षोभयेत्सर्वयोषितः ।  

यदेव कामकलाध्यानं क्रत्वर्थत्वेन पूर्वं विहितं तदेव कामनोद्देशेन क्रियमाणं काम्यमपि भवति ।  
</code></pre>
<p>ततश्च संयोगपृथक्त्वन्यायेनोभयार्थमिदं ध्यानम् ।<br>
सर्वयोषितो लोकत्रयस्थाङ्गनाः ।</p>
<p>महाकामकलाध्यानयोगात्तु सुरवन्दिते ।<br>
क्षोभयेत्स्वर्गभूर्लोकपातालतलयोषितः ॥</p>
<pre><code>इति ज्ञानार्णवात् ।  
</code></pre>
<p>अत्र तुशब्दबलात्प्रथमप्रयोगादेतस्य भिन्नता सूचिता, तेन प्रकृततन्त्रेऽध्युष्टश्लोकैरेक एव प्रयोग इति भ्रमो गलहस्तितः ।</p>
<p>अथार्चनमन्तरेणैव कतिचित्प्रयोगान्ववक्तुमारभते </p>
<p>रोचनाकुङ्कुमाभ्यां वा सप्तभागं तु चन्दनम् ॥ १६ ॥</p>
<p>अष्टोत्तरशतं जप्त्वा तिलकं धारयेद्बुधः ।<br>
ततो यमीक्षते वक्ति स्पृशते चिन्तयेच्च यम् ॥ १७ ॥</p>
<p>अर्थेन च शरीरेण स वशं याति दासवत् ।</p>
<pre><code>रोचना गोरोचनं कुङ्कुमं केसरम् ।  
</code></pre>
<p>अनयोरन्योन्यं भागसाम्यं समं स्यादश्रुतत्वादिति न्यायात् ।<br>
चन्दनं तु मिलिताभ्यामेताभ्यां समभागम् ।</p>
<p>रोचनाभागमेकं तु भागमेकं तु कुङ्कुमम् ।<br>
अथ भागद्वयं देवि चन्दनं मर्दयेत्समम् ॥</p>
<p>इति तन्त्रान्तरात् ।</p>
<pre><code>ये तु रोचनाकुङ्कुमयोर्भागद्वयं चन्दनभागमेकमेव योजयेदिति व्याचक्षते ते निर्मूलत्वादुपेक्ष्याः ।  
</code></pre>
<p>अर्थेनेति सहार्थे तृतीया ॥ १६ ॥ १७ ॥</p>
<p>तथा पुष्पं फलं गन्धं पानं वस्त्रं महेश्वरि ॥ १८ ॥</p>
<p>अष्टोत्तरशतं जप्त्वा यस्याः सम्प्रेष्यते स्त्रियाः ।<br>
सद्य आकृष्यते सा तु विमूढहृदया सती ॥ १९ ॥</p>
<p>हठाकृष्टिरियं भद्रे न क्वचित्प्रतिहन्यते ।</p>
<pre><code>पुष्पमिति पत्रादेरुपलक्षणम् ।  
</code></pre>
<p>फलमन्नताम्बूलादेः ।<br>
गन्धं कर्पूरादेः ।<br>
पानं दधिदुग्धादेः ।<br>
वस्त्रं भूषणादेः ।<br>
यस्या इत्यत्र लिङ्गमविवक्षितम् ।<br>
एवं पूर्वप्रयोगेऽपि यमीक्षत इत्यत्र ।<br>
हठाकृष्टिरिति ।<br>
यदि साध्येन परमन्त्रस्तम्भनाः प्रयोगा अनुष्ठीयन्ते तदा तत्सिद्धिप्राबल्यात्साधकप्रयोगस्य प्रतिहतिः स्यादेव ।<br>
अयं तु प्रयोगो बलवताऽपि न प्रतिहन्यत इत्यर्थः ।<br>
भद्र इति सम्बुद्धिः सप्तमी वा ॥ १८ ॥ १९ ॥</p>
<pre><code>अथ सार्धैरेकादशभिः श्लोकैरेकं प्रयोगमुपदिशति   
</code></pre>
<p>लिखेद्रोचनयैकान्ते प्रतिमामवनीतले ॥ २० ॥</p>
<p>सुरूपां चारुशृङ्गारवेषाभरणभूषिताम् ।<br>
तद्भालगलहृन्नाभिजन्ममण्डलयोजिताम् ॥ २१ ॥</p>
<p>जन्मनाममहाविद्यामङ्कुशान्तर्विदर्भिताम् ।<br>
सर्वाङ्गसन्धिसंलीनमालिख्य मदनाक्षरम् ॥ २२ ॥</p>
<p>तदाशाभिमुखो भूत्वा त्रिपुरीकृतविग्रहः ।<br>
बद्ध्वा तु क्षोभिणीमुद्रां विद्यामष्टशतं जपेत् ॥ २३ ॥</p>
<p>नियोज्य दहनागारे चन्द्रसूर्यकलालये ।</p>
<pre><code>गोमयेन रहःस्थाने भूमिमुपलिप्य तत्र गोरोचनेन साध्यस्त्रीप्रतिमां शृङ्गाररसानुगुणैर्वेषेणाऽभरणं युक्तां सम्यग्विलिख्य तस्या भालमारभ्य योनिपर्यन्तं तदीयजन्मनामसहितां श्रीविद्यां क्रोमित्यङ्कुशबीजविदर्भितां कृत्वा लिखेत् ।  
</code></pre>
<p>अङ्कुशबीजं जन्मनामाद्याक्षरं विद्याक्षरद्वयं पुनरङ्कुशं जन्मनामद्वितीयाक्षरं विद्यातृतीयचतुर्थाक्षरे इत्यादिरीत्या लिखेत् ।<br>
ततस्तत्प्रतिमाया देहे यावन्ति सन्धिस्थानानि तावत्सु स्थलेषु पुनः पुनर्द्वितीयकूटमेव विलिख्य तद्बीजं दाडिमीपुष्पाभं तत्तत्सन्धिषु लीनं विभाव्य साध्यस्त्री यस्यां दिशि तिष्ठति तदाभिमुख्येन देवताभावापादकान्न्यासान्कृत्वा वक्ष्यमाणलक्षणां क्षोभिणीमुद्रां (बद्ध्वा) तद्बीजं (चन्द्रसूर्यकलालये दहनागारे नियोज्य विद्यामष्टशतं जपेदिति स) मुदायार्थः ।<br>
अत्र गोमयलेपः संहितोक्तः </p>
<p>लिप्तगोमयभूमौ तु लिखेद्रोचनया ततः ॥<br>
इति ।</p>
<pre><code>जन्ममण्डलशब्दो योनिपरः ।  
</code></pre>
<p>केचित्तु भालपदमाज्ञाचक्रोपलक्षकं (जन्म) मण्डलपदं मूलाधारपरमिति वदन्तः षट्चक्रेषु विद्यां लिखेदित्याहुः ।<br>
तदयथाक्षरम् ।<br>
ये त्वङ्कुशोत्तरं विद्याक्षरद्वयं ततो जन्मनामाक्षरमिति व्याचक्षते तेषां पाठक्रर्मपरित्यागे मूलं चिन्त्यम् ।<br>
दाडिमीपुष्पप्रभत्वं त्वर्णवोक्तम्  लीनं दाडिमपुष्पाभे चिन्तयेद्देहसन्धिष्विति ।<br>
मदनाक्षरपदस्य क्लीम्बीजपरत्वेन व्याख्यानमनादेयम् ।</p>
<pre><code>सर्वाङ्गसन्धिसंलीनं कामकूटं समालिखेत् ।  
</code></pre>
<p>इतिसंहिताविरोधात् ।</p>
<p>एवं  क्षोभिणीबीजमुद्राभ्यां विद्यामष्टशतं जपेत् ।<br>
योजयेत्तां कामगेहे चन्द्रसूर्यकलावृते ॥</p>
<pre><code>इतिवचनान्मूलस्थो दहनागारशब्दो मदनमन्दिरपरः ।  
</code></pre>
<p>तत्र योजनं तु</p>
<p>मुद्राया एव योग्यताबलात् ।<br>
केचित्तु  दहनागारशब्देन साधकस्य मूलाधारमुच्यते ।<br>
तत्र योजनं साध्याया इत्याहुः ।<br>
परे तु चन्द्रसूर्यकलायुक्ताग्निमण्डलं श्रीचक्रमेवेत्याहुः ।<br>
तदुभयमपि संहिताविरुद्धम् ॥ २० ॥ २१ ॥ २२ ॥ २३ ॥</p>
<pre><code>अथाऽकृष्यमाणां साध्यां वर्णयति   
</code></pre>
<p>ततो विचलितापाङ्गामनङ्गशरपीडिताम् ॥ २ ॥</p>
<p>दूरीकृतस्वचारित्रभयलज्जानयाङ्कुशाम् ।<br>
आकृष्टहृदयां नष्टधैर्यामुड्डनिजीविताम् ॥ २५ ॥</p>
<p>वप्रप्रासादनिगडनदीयन्त्रसुरक्षिताम् ।<br>
प्रोच्चलन्मदकल्लोलप्रस्फुरज्जघनस्थलीम् ॥ २६ ॥</p>
<p>शक्तिचक्रोच्चलच्छक्तिवलनाकवलीकृताम् ।<br>
नवानुरागसन्धानवेपमानहृदम्बुजाम् ॥ २७ ॥</p>
<p>मनोधिकमहामन्त्रपवनापहृतांशुकाम् ।<br>
विमूढामिव विक्षुब्धामिव श्रान्तामिव द्रुताम् ॥ २८ ॥</p>
<p>लिखितामिव निःसञ्ज्ञामिव प्रमथितामिव ।<br>
गलितामिव सम्भ्रान्तामिवोड्डामरितामिव ॥ २९ ॥</p>
<p>विहस्तामिव सङ्कीर्णामिवाऽकुलितमानसाम् ।<br>
निलीनामिव निश्चेष्टामिवान्यत्वं गतामिव ॥ ३० ॥</p>
<p>भ्रमन्महानिलोद्भूतयन्त्राकारां नभस्थले ।<br>
भ्रमन्तीमानयेन्नारीं योजनानां शतैरपि ॥ ३१ ॥</p>
<pre><code>विचलितावपाङ्गौ नेत्रयोरन्तौ यस्यास्ताम् ।  
</code></pre>
<p>स्वे, आत्मीया जनाः ।<br>
चारित्रमाचारः ।<br>
नयो नीतिः ।<br>
दूरीकृता आत्मीयादिनयान्ताः पञ्चाङ्कुशा यया ताम् ।<br>
उड्डीनं जीवितं देहभानं यस्यास्ताम् ।<br>
वप्रः प्राकारः ।<br>
प्रासादो भूभुजां गृहम् ।<br>
निगडः शृङ्खलादण्डो द्बारनिरोधकः ।<br>
नदीयन्त्रमन्तर्गतिर्तनदीका परिखा ।<br>
एतैः सुरक्षितामपि प्रोच्चलद्भिर्मदमयैः कल्लोलैर्महातरङ्गैः प्रस्फुरन्ती जघनस्थली यस्यास्ताम् ।<br>
शक्तिचक्रात्साधकोपास्यदेवीपरिवारादुच्चलन्त्याः शक्तेश्चक्रान्तर्गतान्यतमाया वलनया व्याप्त्या कवलीकृतां स्वायत्तीकृताम्,</p>
<p>शक्तिचक्रं तदीयमूलाधारं तस्मादुच्चलन्त्याः शक्तेः कुण्डलिन्या इति केचित् ।<br>
मनसोऽप्यधिकवेगेन मन्त्रवायुनाऽपहृतमाकृष्टमंशुकं यस्यास्ताम् ।<br>
विमूढामिवेत्यादयश्चतुर्दशेवकाराश्चतुर्दशधोत्प्रेक्षार्थाः ।</p>
<p>मन्ये शङ्के ध्रुवं प्रायो नूनमित्येवमादिभिः ।<br>
उत्प्रेक्षा व्यज्यते शब्दैरिवशब्दोऽपि तादृशः ॥</p>
<pre><code>इत्यालङ्कारिकवचनेन तस्योत्प्रेक्षाव्यञ्जकत्वात् ।  
</code></pre>
<p>उड्डाभरितां भूताविष्टाम्, विहस्तां व्याकुलाम् ।<br>
विहस्तव्याकुलौ समावित्यमरः ।<br>
अन्यत्वं गतामिव, अन्यादृशीमिव ।<br>
स्पष्टमन्यत् ॥ २४ ॥ २५ ॥ २६ ॥ २७ ॥ २८ ॥ २९ ॥ ३० ॥ ३१ ॥</p>
<pre><code>अथ द्वौ रक्षाकरप्रयोगावाह   
</code></pre>
<p>अथवा मातृकां सर्वां लिखित्वा चक्रबाह्यतः ।<br>
धारयेद्बाहुमूले यः सोऽवध्यः सर्वजन्तुषु ॥ ३२ ॥</p>
<pre><code>भूर्जादिपत्रे चक्रं विलिख्य मातृकाभिर्बहिरावेष्ट्य सम्पूज्य यो धारयेत्स व्याघ्रादिदुष्टजन्तुष्ववध्यो भवति ।  
</code></pre>
<p>उक्तं च ज्ञानार्णवे </p>
<p>मातृका विलिखेच्चक्रबाह्यतः सकलाः प्रिये ।<br>
भूर्जपत्रे स्वर्णपत्रे रौप्यपत्रेऽथ ताम्रके ॥</p>
<p>सोऽवध्यः सर्वजन्तूनां व्याघ्रादीनां विशेषत ।<br>
इति ॥</p>
<p>संहितायामपि  अथवा मातृकाश्चक्रबाह्ये संवेष्ट्य मन्त्रवित् ।</p>
<p>तच्चक्रं पूजयेत्सम्यगित्यादि ॥ ३२ ॥</p>
<p>अथ निकायिन्यायेन पूर्वपूर्वविकारानुत्तरोत्तरान्प्रयोगान्कतिचिदाह </p>
<p>तथैव हि महेशानि स्वसञ्ज्ञाक्रमयोगतः ।<br>
चन्दनागुरुकर्पूरैरजरामरतां व्रजेत् ॥ ३३ ॥</p>
<pre><code>तथैव पूर्वप्रयोगवदेव ।  
</code></pre>
<p>स्वनामयोजनं चन्दनाद्यैरेव लेखनमिति तु विशेषः ।<br>
संहितायां तु कस्तूरीकेसरयोरपि मेलनमुक्तम् ।<br>
अत्र नामलेखनादीतिकर्तव्यताविस्तरो ग्रन्थविस्तरैकप्रयोजनकोऽर्थरत्नावल्यां द्रष्टव्यः ॥ ३३ ॥</p>
<pre><code>पुनर्वश्यप्रयोगानेवाऽह   
</code></pre>
<p>एवं देवि विधानेन रोचनागुरुकुङ्कुमैः ।<br>
लिखितं चक्रयोगेन(ण) यस्मिन्कस्मिन्नपि स्थितम् ॥ ३४ ॥</p>
<p>साध्यनाम स्वनाम्ना तु चक्रस्यान्तर्विदर्मितम् ।<br>
करोति सकला।<br>
ल्लोकानचिरात्पादवर्तिनः ॥ ३५ ॥</p>
<pre><code>पूर्वोक्तरीत्या मातृकावेष्टितं चक्रं रोचनाद्यैर्विलिख्य तन्मध्ये स्वनाम्ना विदर्भितं साध्यनाम विलिख्य पूजयेत् ।  
</code></pre>
<p>सर्वे जनाः पादसमीपवर्तिनो भवन्ति ।<br>
चक्रयोगेन(ण) लेखनोपायेन भूर्जाद्याधारनियमो देहे धारणं च कृताकृतमित्याह-यस्मिन्निति ॥ ३४ ॥ ३५ ॥</p>
<p>मध्यं गतेन बीजेन महाकामकलात्मना ।<br>
एकमेकमवष्टभ्य साध्यनामाक्षरं प्रिये ॥ ३६ ॥</p>
<p>बहिरप्यखिलैरेव वेष्टयेन्मातृकाक्षरैः ।<br>
हेममध्यगतं कृत्वा धारयेद्वामके भुजे ॥ ३७ ॥</p>
<p>शिखायामथवा वस्त्रे धारयेद्यत्र तत्र वा ।<br>
करोति दासभूतं हि त्रैलोक्यं सचराचरम् ॥ ३८ ॥</p>
<p>सम्मोहयति राजानं वाजिनं दुष्टकुञ्जरम् ।<br>
चौरं केसरिणं सर्वं परचक्रं महाग्रहम् ॥ ३९ ॥</p>
<p>शत्रून्वज्राशनिं शस्त्रं वेतालं राक्षसं तथा ।<br>
भूतप्रेतपिशाचांश्च धारिता चक्ररूपिणी ॥ ४० ॥</p>
<pre><code>महाकामकलात्मकं बीजं चतुर्थस्वरस्तेन मध्यङ्गतेन त्रिकोणान्तर्लिखितेन साध्यनामाक्षरमेकमेकमवष्टभ्य सम्पुटीकृत्य वहिश्चक्रार्धान्नवयोनिचक्राद्बहिर्मातृकाभिर्वेष्टयेदिति तु विमर्शिन्यां व्याख्यातम् ।  
</code></pre>
<p>रत्नावलीकारस्तु-मध्यङ्गतेन मूलविद्यामध्यस्थेन बीजेन कामराजकूटेन साध्यनामाक्षराणि ग्रथयित्वा त्रिकोणान्तर्विलिख्य बहिः कामकूटाद्बहिस्त्रिकोणमध्य एव मातृकाभिः साध्यनामाक्षरग्रथनरीत्यैव वेष्टयेदिति व्याचख्यौ ।<br>
वस्तुतस्तु  मूले चक्रस्येतिपदाभावेऽपि निकायिन्यायेन पूर्वयागप्रकृतिकत्वाद्धारिता चक्ररूपिणीत्युपसंहाराच्च चक्रस्ये त्यस्योपस्थितौ तस्य मध्यं तस्य बहिरित्येवार्थः ।<br>
यत्तु संहितायां वचनम् </p>
<p>कामकूटेन देवेशि सन्दर्भ्य पृथगक्षरम् ।<br>
साध्यनाम्नां त्रिकोणान्तर्वेष्टयेन्मातृकाबहिः ॥<br>
इति,</p>
<pre><code>तत्रापि चक्रं विलिख्येत्यस्य पूर्वश्लोकादनुवृत्तेस्तदविरोधेनैव चक्राद्बहिरित्येव व्याख्येयम् ।  
</code></pre>
<p>तेन प्रकृतितः प्राप्तस्य बाधो न कृतो भवति ।<br>
चतुर्थस्वरावष्टम्भो मातृकावष्टम्भश्च मानाभावात्संहिताविरोधाच्च नोपादेय इति युक्तम् ।<br>
अत्राऽदौ कामकूटं ततो देवदत्तप्रथमाक्षरं पुनः कूटं वकारः पुनः कूटं दकारः कूटं त्तकारः कूटमिति ग्रथनक्रमः ।<br>
संहितायां साध्यनाम्नामितिबहुवचननिर्देशादनेकसाध्योद्देशेन सकृदेवायं प्रयोग इति ध्वनितम् ।<br>
तदनुसारेण साध्यनाम्नामक्षरमित्येव प्रकृते विग्रहः ।<br>
सचराचरमित्यत्र तच्छब्दश्चक्रं परामृशतीति विमर्शिन्यामुक्तं तदयुक्तमिति स्पष्टम् ॥ ३६ ॥ ३७ ॥ ३८ ॥ ३९ ॥ ४० ॥</p>
<p>तेन क्रमेण सन्दर्भ्य पुराणां नाम सुन्दरि ।<br>
मध्ये चतुष्पथे चापि चतुर्दिक्षु निधापयेत् ॥ ४१ ॥</p>
<p>महान्कोलाहलस्तत्र ततो लोकस्य जायते ।<br>
योषितां च विशेषेण विद्विष्टानामपीश्वरि ॥ ४२ ॥</p>
<pre><code>पूर्वोक्त एव प्रयोगे साध्यनामाक्षराणां स्थाने स्रुघ्नपाटलिपुत्रादिनगरनामाक्षराणीति विशेषः ।  
</code></pre>
<p>नन्वेवं सति नगरस्यैव साध्यत्वात्पूर्वेणैव सिद्धमित्यत आह-मध्ये चेति ।<br>
नगरस्य मध्यभागे चतुष्पथे पूर्वादिदिक्चतुष्टये च निखन नार्थं षट्चक्राणि कार्याणीति विशेषान्न गतार्थतेति भावः ।<br>
अत्र संहितायां दिक्षु पूर्वादिषु क्रमादित्युक्तेः प्रकृते चकारश्रवणाच्च षण्णां समुच्चय एव न विकल्पः ।<br>
सर्वं नगरमेव स्ववशे तिष्ठतीति तात्पर्यार्थः ॥ ४१ ॥ ४२ ॥</p>
<p>एतन्मध्यगतां पृथ्वीं सशैलवनकाननाम् ।<br>
चतुःसमुद्रपर्यन्तां ज्वलन्तीं चिन्तयेत्प्रिये ॥ ४३ ॥</p>
<p>षण्मासान्ध्यानयोगेन जायते मदनोऽपरः ।<br>
दृष्ट्वैवाऽकर्षयेल्लोकान्दृष्ट्वैव कुरुते वशे ॥ ४४ ॥</p>
<p>दृष्ट्या सङ्क्षोभयेन्नारीं दृष्ट्वैवापहरेद्विषम् ।<br>
दृष्ट्या करोति वागीशं दृष्ट्या सर्वं विमोहयेत् ॥ ४५ ॥</p>
<p>दृष्ट्या करोति चाऽवेशं दृष्ट्या सर्वं विमोचयेत् ।<br>
दृष्ट्या चातुर्थिकादींश्च नाशयेद्विषमज्वरान् ॥ ४६ ॥</p>
<pre><code>एतस्य चक्रस्य मध्यगतां सर्वां पृथ्वीं चिन्तयेत् ।  
</code></pre>
<p>षण्मासानित्यत्यन्तसंयोगे द्वितीया ।<br>
ज्वरपदमसाध्यरोगमात्रोपलक्षणम् ॥ ४३ ॥ ४४ ॥ ४५ ॥ ४६ ॥</p>
<p>एतत्प्रपूजितं रात्रौ चक्रं सिन्दूररञ्जितम् ।<br>
करोति महदाकर्षं सुदूरादपि योषिताम् ॥ ४७ ॥</p>
<pre><code>सिन्दूरेण रञ्जितं लिखितम् ।  
</code></pre>
<p>रात्रौ सिन्दूरलिखितं पूजयेदेकचित्तत इतिसंहितैकवाक्यत्वात् ।<br>
तेन हरिद्रादिना विलिख्य सिन्दूरं पूरयेदिति व्याख्यानमनादेयम् ।<br>
महदिति चक्रविशेषणम् ।<br>
महतामाकर्षमिति वा महमुत्सवं ददातीति महः ।<br>
स चासावाकर्ष इति वा ॥ ४७ ॥</p>
<p>सदा दिक्षु विदिक्ष्वेवं यदा देवि प्रपूज्यते ।<br>
दिगनुक्रमयोगेन(ण) तदा सर्वं जगद्वशे ॥ ४८ ॥</p>
<pre><code>यां दिशं सर्वां वशयितुमिच्छुस्ताद्दिगभिमुखः सदाऽखण्डं पूजयेत् ।  
</code></pre>
<p>एवं क्रमेण सर्वं जगद्वशयति ।<br>
अत्र दिङ्नामैव साध्यनामेत्याहुः ॥ ४८ ॥</p>
<p>भूर्जपत्रे विलिख्यैतन्नवे निर्विवरोदरे ।<br>
रोचनागुरुकाश्मीरैर्मध्ये सन्दर्भयेत्पुरम् ॥ ४९ ॥</p>
<p>विपुलं देशमथवा विषयं मण्डलं तथा ।<br>
स्वनामसहितं कृत्वा यदि भूमौ निधापयेत् ॥ ५० ॥</p>
<p>धारयेदथवा हस्ते कण्ठे वा बाहुमूलतः ।<br>
शिखायामथवा वस्त्रे यत्र तत्र स्थितं च वा ॥ ५१ ॥</p>
<p>चक्रमेतन्महाभागे पुरक्षोभणमुत्तमम् ।</p>
<pre><code>नूतने निच्छिद्रे भूर्जे चक्रं विलिख्य तन्मध्ये स्वनाम्ना विदर्भितं नगरदेशमण्डलखण्डान्यतमं कृत्वा विलिख्य सम्पूज्य निखननधारणाद्यन्यतमं कुर्यादित्यर्थः ॥ ४९ ॥ ५० ॥ ५१ ॥  
</code></pre>
<p>अर्कक्षीरं कुङ्कुमं च धत्तूरकरसं तथा ॥ ५२ ॥</p>
<p>रोचनालक्तकं लाक्षारसं मृगमदोत्कटम् ।<br>
एकीकृत्वा चक्रमेतल्लिख्यते यस्य सञ्ज्ञया ॥ ५३ ॥</p>
<p>तस्य चोरग्रहव्याधिरिपुसिंहाहिवाजिजम् ।<br>
यक्षराक्षसवेतालभूतप्रेतपिशाचजम् ॥ ५४ ॥</p>
<p>लूतावृश्चिककीटानां कामलाशीतिकोद्भवम् ।<br>
भयं न विद्यते तस्य परमन्त्राभिचारजम् ॥ ५५ ॥</p>
<p>नित्यं सन्धारणाद्देवि कालमृत्युयमादयः ।<br>
न शक्ता हिंसितुं सम्यग्रोमैकमपि सर्वथा ॥ ५६ ॥</p>
<pre><code>अर्कक्षीरादिद्रव्यसप्तकं मेलयित्वा तेन चक्रं विलिख्य यस्य नाम मध्ये लिख्यते तस्य सर्वोपद्रवनिवृत्तिः ।  
</code></pre>
<p>तेन तस्य नित्यं धारणे तु यावच्छरीरसम्पर्कस्तावत्कालमृत्युरपि तं न बाधत इत्यर्थः ।<br>
इहालक्तकपदेन बर्बूरत्वगादिद्रव्ययोगजन्यो रसः ।<br>
लाक्षारसस्य पृथगुपादानात् ।<br>
तयोः सामानाधिकरण्येनान्वयस्तु नोपादेयः ।</p>
<p>उन्मत्तरसलाक्षार्कक्षीरकुङ्कुमरोचनाः ।<br>
कस्तूर्यलक्तसहिता एकीकृत्य तु संलिखेत् ॥</p>
<p>इति संहिताविरोधात् ।</p>
<pre><code>कामला ज्वरपत्नी ।  
</code></pre>
<p>शीतिका शीतज्वरः ।<br>
अकारप्रश्लेषेण को ब्रह्मात्मानिलार्केष्वितिकोशाद्वायुवाचकककारेण चाशीतिसङ्ख्या वातजन्या रोगा वा गृह्यन्ते ॥ ५२ ॥ ५३ ॥ ५४ ॥ ५५ ॥ ५६ ॥</p>
<p>अथवा मध्यगो देवीं त्रिकोणोभयगां तथा ।<br>
अधस्तान्नामसंयुक्तां रोचनाकुङ्कुमाङ्किताम् ॥ ५७ ॥</p>
<p>निधापयेच्च सप्ताहाद्दासवत्किङ्करो भवेत् ।</p>
<pre><code>त्रिकोणस्य कोणत्रये मध्ये चेति चतुर्वारं विद्या विलिख्य तदधः स्थानचतुष्के साध्यनामापि पुनः पुनर्लिखेदिति व्याचक्षते ।  
</code></pre>
<p>कामकूटं चतुर्वारं लिखेदित्यपि केचित् ।<br>
पक्षद्वयेऽपि मूलाक्षरारूढता चिन्त्या ।<br>
त्रिकोणोदरगामिति क्वाचित्कः पाठः ।<br>
तत्पक्षे त्रयः कोणा उदरं चेति समासः सुवचः ।<br>
त्रिकोणोभयगामित्येव तु तन्त्रान्तरसंवादी पाठः ॥ ५७ ॥</p>
<p>अङ्कितां लिखितां नित्यं धारयेदुज्जिघृक्षताम् ॥ ५८ ॥</p>
<p>नाम्ना सर्वज्ञमूतोऽपि मूको भवति तत्क्षणात् ।</p>
<pre><code>ये तावत्स्वेन सहोज्जिधृक्षन्ति उद्ग्राहं कर्तुमिछन्ति शास्त्रीये लौकिके व्यवहारे वा विवदितुमिच्छन्ति तन्नामसहितं चक्रं पीतद्रव्येण भूर्जादौ विलिख्य पूर्वाभिमुखः पीतैरेव पुष्पैः पूजयित्वा धारयेत् ।  
</code></pre>
<p>प्रतिवादिमुखस्तम्भो भवति ।<br>
तदुक्त ज्ञानार्णवे </p>
<p>पीतद्रव्यैः समालिख्य पीतपुष्पैः समर्चयेत् ।<br>
पूर्वाशाभिमुखो भूत्वा स्तम्भयेत्सर्ववादिनः ॥</p>
<p>सहस्रवदनो देवि मूको भवति तत्क्षणात् ।<br>
नाम्ना यस्य स वाग्मी हि पाषाण इव जायते ॥<br>
इति ।</p>
<p>क्वचिदिन्द्रदिङ्मुख इति मूलपाठः ॥ ५८ ॥</p>
<pre><code>मारणप्रयोगमाह   
</code></pre>
<p>महानीलीरसेनापि नाम संयोज्य पूर्ववत् ॥ ५९ ॥</p>
<p>दक्षिणाभिमुखो वह्नौ दग्ध्वा मारयते क्षणात् ।</p>
<pre><code>नीलीरसेन चक्रं विलिख्य ब्राह्मणभिन्नस्याधार्मिकस्य द्वेष्यस्य नाम पूर्वोक्तरीत्या संयोज्य दक्षिणाभिमुखोऽभ्यर्च्य वह्नौ दहेत् रिपुर्भ्रियते ॥ ५९ ॥  
</code></pre>
<p>महिषाश्वपुरीषाभ्यां गोमूत्रेणाङ्कितं लिखेत् ॥ ६० ॥</p>
<p>नाम्नाऽरनालमध्यस्थं विद्विष्टः सर्वजन्तुषु ।</p>
<pre><code>महिषपुरीषाश्वपुरीषयो रसं गोमूत्रेण सम्मेल्य तेन चक्रं विलिख्य तत्र देवदत्तयज्ञदत्तौ विद्वेषयेत्यादि विलिख्याभ्यर्च्य तच्चक्रं सौवीरमध्ये निक्षिपेत् ।  
</code></pre>
<p>अथ काञ्जिके ।<br>
आरवालकसौवीरेत्यमरः ।<br>
यस्य नाम्नाऽङ्कितं स सर्वजन्तुषु विद्विष्टो भवतीत्यन्वयः ।<br>
महिषाश्वेति तु मिथोवैरस्य गोव्याघ्रादेरुपलक्षणमित्यन्ये ।<br>
पुरीषद्वयमेव लेखनद्रव्ये ।<br>
गोमूत्रेण तु चक्रस्य सेचनमात्रमित्यपि केचित् ।<br>
तदुभयमपि संहितादिविरुद्धम् ॥ ६० ॥</p>
<p>युक्त्वा रोचनया नाम काकपक्षेण संलिखेत् ॥ ६१ ॥</p>
<p>नीलकर्पटके सम्यग्नीलसूत्रेण वेष्टयेत् ।<br>
लम्बमानं तदाकाशे परमुच्चाटनं भवेत् ॥ ६२ ॥</p>
<p>नीलवस्त्रे गोरोचनद्रव्येण काकपक्षोत्थलेखन्या चक्रं विलिख्य तत्र साध्यनाम संयोज्य पूजयित्वा तद्वस्त्रं नीलसूत्रेणाऽवेष्ट्य यष्टौ वद्ध्वाऽकाशे लम्बयेत् ।<br>
उच्चाटनं भवति ॥ ६१ ॥ ६२ ॥</p>
<p>दुग्धलाक्षारोचनाभिर्महानीलीरसेन च ।<br>
लिखित्वा धारयेच्चक्रं चातुर्वर्ण्यं वशं भवेत् ॥ ६३ ॥</p>
<pre><code>दुग्धादिद्रव्यस्येतरेतरयोगद्वन्द्ववशाच्चकाराच्च परस्परमिश्रितमेकमेव लेखनद्रव्यम् ।  
</code></pre>
<p>तदुक्तं संहितायाम् </p>
<p>महानीलीरसोद्भिन्नारोचनादुग्धमिश्रितैः ।<br>
लाक्षारसर्लिखेच्चक्रं चतुर्वर्णान्वशं नयेत् ॥<br>
इति ।</p>
<pre><code>अत्रोद्भिन्ना पञ्चमं द्रव्यं योजनीयं विधीयते ।  
</code></pre>
<p>महानीलीरोचनाभ्यां दुग्धलाक्षारसादिभिरित्यत्राऽदिपदेनाप्येतदेव द्रव्यं ज्ञानार्णवेऽप्यभिप्रेतं दृश्यते ।<br>
तदनुरोधेन मूले चकारोऽपि तत्समुच्चयार्थ एव व्याख्येयः ।<br>
सुरेश्वरकृतशब्दप्रदीपाख्ये भिषक्कोशे-औद्भिन्नं क्षारिकायां स्यात्कडाहलवणेऽपि चेति ।<br>
एतेन चत्वारि द्रव्याणि चतुर्णां वर्णानां वशीकरणे यथासङ्ख्यमन्वियन्तीति विमर्शि नीकारोक्तिर्निरस्ता श्वेतरक्तपीतनीलवर्णानां मृदादीनां स्मृत्यादिषु विप्रादिभेदेन व्यवस्थादर्शनं तेषां भ्रममूलम्, तत्तु तन्त्रान्तरे विशेषदर्शनान्निवर्त्यम् ॥ ६३ ॥</p>
<p>एतेनैव विधानेन जलमध्ये विनिक्षिपेत् ।<br>
सौभाग्यमतुलं तस्य स्नानपानादिना भवेत् ॥ ६४ ॥</p>
<pre><code>एतेनैव दुग्धादिद्रव्यपञ्चककरणकलेखनादिरूपेणैव ।  
</code></pre>
<p>आदिपदेन मुखप्रक्षालनं ये ये पिबन्ति ते ते वशगा भवन्तीति तु तन्त्रान्तरसिद्धोऽर्थः ।<br>
यत्तु विमर्शिन्यामुक्तं दीक्षाभिषेकसमये कनकपट्टचक्रं कुम्भे निक्षेप्यम् ।<br>
अभिषेकोत्तरं च तच्चक्रं गुरवे देयमित्ययभर्थोऽनेन लब्ध इति तत्तन्त्रान्तरे न दृष्टम् ॥ ६४ ॥</p>
<p>एतन्मध्यगतां देवीं नागरीं वा सुराङ्गनाम् ।<br>
सप्ताहात्क्षोभयेत्सत्यं ज्वलमानां विचिन्त्य ताम् ॥ ६५ ॥</p>
<pre><code>देवीं राजमहिषीम् ।  
</code></pre>
<p>नागरीं नगरे भवां यां काञ्चित् ।<br>
तां चक्रान्तर्ज्वलितां चिन्तयेदित्यादिरुक्तचर एवार्थः ॥ ६५ ॥</p>
<p>महापातकयुक्तात्मा यदि देवीं प्रपूजयेत् ।<br>
शमीदूर्वासहाश्वत्थपल्लवैरथ वाऽर्कजैः ॥ ६६ ॥</p>
<p>मासेन हन्ति कलुषं सप्तजन्मकृतं नरः ।</p>
<pre><code>शम्यादिपल्लवचतुष्टयं मिलितमेव पूजायां करणम् ।  
</code></pre>
<p>द्वन्द्वावगतसाहित्यस्योपादेयविशेषणत्वेन विवक्षितत्वात् ।<br>
अत एव मल्लिकामालतीजातीकुन्दैश्च शतपत्रकैरितिज्ञानार्णवश्लोकव्याख्यावसरे मल्लिकादीनां समुदितानां पूजासाधनत्वमित्युक्तं शङ्करानन्दैः ।<br>
सहा कुमारी तरणिरित्यमरः ।<br>
अर्कजैरिति तु तत्पुष्पस्याप्युपलक्षणमिति वदन्ति ॥ ६६ ॥</p>
<pre><code>अथ सार्धैः सप्तभिः श्लोकैस्त्रयोदश प्रयोगानाह-  
</code></pre>
<p>लिखित्वा पीतवर्णेन चक्रमेतद्यदाऽर्चयेत् ॥ ६७ ॥</p>
<p>पूर्वाशाभिमुखो भूत्वा स्तम्भेयेत्सर्ववादिनः ।<br>
सिन्दूरेणाप्युल्लिखितं पूजयेदुत्तरामुखः ॥ ६८ ॥</p>
<p>यदा तदाऽस्य वशगो लोको भवति सर्वथा ।<br>
गैरिकेण तदालिख्य पूजयेत्पश्चिमामुखः ॥ ६९ ॥</p>
<p>सोऽपि सर्वाङ्गनाकर्षवश्यक्षोभकरो भवेत् ।<br>
दक्षिणाभिमुखो भूत्वा कृष्णं चक्रे समर्चयेत् ॥ ७० ॥</p>
<p>यस्य नाम्ना तस्य नित्यं मन्त्रहानिस्तु जायते ।<br>
तद्बद्दिगन्तरालेषु पूजितं परमेश्वरि ॥ ७१ ॥</p>
<p>स्तम्भविद्वेषणव्याधिशत्रूच्चाटनकारकम् ।<br>
रोचनालिखितं देवि दुग्धमध्ये वशङ्करम् ॥ ७२ ॥</p>
<p>क्षिप्तं गोमूत्रमध्ये तु शत्रूच्चाटनकारकम् ।<br>
तैलमध्यगतं चक्रं विद्वेषणकरं परम् ॥ ७३ ॥</p>
<p>तक्रमध्यगतं चापि विद्वेषणकरं भवेत् ।<br>
ज्वलज्ज्वलनमध्यस्थं सर्वशत्रुंविनाशनम् ॥ ७४ ॥</p>
<pre><code>अत्र पीतपुष्पैरेवार्चनम्, दिगन्तरालेषु विदिक्षु, अग्निराक्षसवायव्यशम्भुकोणेषु पूजितमित्यर्णववाक्याल्लोके कॢप्तत्वाच्चानेनैव क्रमेण स्तम्भनादिफलानि योज्यानि ।  
</code></pre>
<p>तेन पूर्वोत्तरापरदक्षिणक्रमस्य पूर्वं कॢप्तत्वादीशानाद्याग्नेयान्तः</p>
<p>क्रम इति कल्पना परास्ता ।<br>
ईशानादिवायव्यान्तः क्रम इति रत्नावलीकारस्य तु महान्प्रमादः निर्युक्तिकत्वात् ।<br>
तद्वदित्यनेन स्तम्भनादिकर्मानुगुणं पीतद्रव्यादिकं लेखने करणमुक्तम् ।<br>
तदनिर्णये प्रकृतितः प्राप्तं रोचनादिकमेव ज्ञेयम् ॥ ६७ ॥ ६८ ॥ ६९ ॥ ७० ॥ ७१ ॥ ७२ ॥ ७३ ॥ ७४ ॥</p>
<p>अथवा देवदेवेशि यदेकान्ते चतुष्पथम् ।<br>
तत्समीपे लिखेच्चक्रं सिन्दूरेण महाप्रभम् ॥ ७५ ॥</p>
<p>सर्वबाह्यत आरभ्य यावन्मध्यं महेश्वरि ।<br>
अकारादिक्षकारान्तां मातृकां तत्र विन्यसेत् ॥ ७६ ॥</p>
<p>पूजयेद्रात्रिसमये कुल चारक्रमेण यः ।<br>
तत्क्षणात्स महेशानि साधकः खेचरो भवेत् ॥ ७७ ॥</p>
<pre><code>एकान्ते पशुजनवर्जिते चतुष्पथसमीपदेशे सिन्दूररजसा चक्रं विलिख्य तत्र मातृका अपि बाह्यमारभ्य मध्यपर्यन्तं लिखित्वा कुलाचाररीत्या मपञ्चकसाहित्येन रात्रौ पूजनेन खेचरत्वसिद्धिर्भवति ।  
</code></pre>
<p>मातृकालेखस्तु  अणिमायाः स्थाने स्वाभिमुखाग्रं कोणं कृत्वेशानाग्नेयाभिमुख्येन द्वे वामदक्षिणरेखे विभाव्य मध्यबिन्दोरुपरि यथा तिर्यग्रेखा पतति तथा पूर्वरेखां विभाव्य तासां स्थानेऽकथादिषोडशषोडश मातृका विलिख्य कोणत्रये हलक्षा।<br>
ल्लिखेदिति केचित् ।<br>
अणिमाद्यखिलदेवतानामासनस्थाने प्रत्येकं वागुराकारेण सर्वमातृकाः पुनः पुनर्लेख्या इत्यन्ये ।<br>
वस्तुतस्तु-चतुरस्रं मातृकार्णैर्मण्डितं सिद्धिहेतवे विवृत्तं मातृकान्वितमित्यादिज्ञानार्णवादिज्ञापकात्केरलसम्प्रदायसिद्धः श्रीचक्रे मातृकालेखप्रकारोऽस्ति, तस्यायं विधिरिति युक्तम् ।<br>
स च प्रकारः सुन्दरीमहोदये द्रष्टव्यः ॥ ७५ ॥ ७६ ॥ ७७ ॥</p>
<p>पूजयित्वा महेशानि तद्वदेकतरौ गिरौ ।<br>
अजरामरतां सत्यं लभते नात्र संशयः ॥ ७८ ॥</p>
<pre><code>एक एव तरुर्यस्मिंस्तादृशे पर्वते प्रागुक्तरीत्यैव पूजनादजरामरत्वं भवति ।  
</code></pre>
<p>एकतर इति पाठं स्वीकृत्यासहाय इति व्याख्यानमर्णवादितन्त्रान्तरविरुद्धम् ॥ ७८ ॥</p>
<p>अथ समस्तसिद्धीनां साधकमेकमेव प्रयोगमाह-</p>
<p>महाभूतदिने वाऽपि श्मशाने यदि पूजयेत् ।<br>
पूर्ववन्निशि देवेशि साधकः स्थिरमानसः ॥ ७९ ॥</p>
<p>पादुकाखड्गवेतालसिद्धद्रव्यमनःशिलाः ।<br>
अञ्जनं विवरं चेटी यक्षी दूरगतिस्तथा ॥ ८० ॥</p>
<p>यत्किञ्चित्सिद्धिसन्तानं विद्यते भुवनत्रये ।<br>
तत्सर्वमेव सहसा साधयेत्साधकोत्तमः ॥ ८१ ॥</p>
<p>इति श्रीनित्याषोडशिकार्णवस्य द्वितीयः पटलः ।</p>
<hr>
<pre><code>महाभूतदिनं चतुर्दशी ।  
</code></pre>
<p>साऽपि कृष्णैवेति केचित् ।<br>
साऽपि भौमयुक्तैवेत्यपरे ।<br>
स्थिरमानसो निर्भयः ।<br>
पादुकारूढस्य जलोपर्यपि गमनम् ।<br>
खड्गे स्वयमेव प्रहृत्य पुनः स्वायत्तता ।<br>
वेतालवशीकारः ।<br>
सिद्धानां सहवासः ।<br>
इच्छामात्रेण द्रव्याणामनर्ध्याणां निर्माणम् ।<br>
मनसो निग्रहः ।<br>
शिला चिन्तामणिलाभः ।<br>
अञ्जनं व्यवहितदर्शनदम् ।<br>
विवरं पातालबिलाद्रिप्रवेशः ।<br>
चेटीयक्ष्योर्देवताविशेषयोः स्वाधीनीकरणम् ।<br>
दूरदेशे क्षणेन गमनम् ।<br>
अन्यदपि यत्सिद्धिसन्तानमणिमादिरूपमनन्तविधं भुवनत्रयवर्ति तत्सर्वमनेनैव प्रयोगेण साधयेत् ।<br>
अत एव स साधकेषूत्तमः ।<br>
संहितायां त्वस्मिन्नेव प्रयोगे मासषट्कपर्यन्तमावृत्तिरुक्ता ।<br>
तन्त्रान्तरेष्वेतदुत्तरं बहुजन्मकृतपापक्षयफलकानि प्रायश्चित्तात्मकानि पूजनान्युक्तानि तान्यप्यनेनैव प्रयोगेण साधनीयानीत्याशयेन यत्किञ्चिदित्युक्तम् ।<br>
अनुक्तं सर्वमित्यर्थः ।<br>
यत्किञ्चित्प्राचीनमग्नीषोमीयादित्यत्र यत्किञ्चित्पदस्य तथार्थवर्णनदर्शनादिति सर्वं शिवम् ॥ ७९ ॥ ८० ॥ ८१ ॥</p>
<p>इति श्रीभास्करोन्नीते नित्याषोडशिकाम्बुधेः ।<br>
व्याख्याने सेतुबन्धाख्ये विश्रामोऽभूद्द्वितीयकः ॥ २ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_2_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/2/">२ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_2_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_2_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_2_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
