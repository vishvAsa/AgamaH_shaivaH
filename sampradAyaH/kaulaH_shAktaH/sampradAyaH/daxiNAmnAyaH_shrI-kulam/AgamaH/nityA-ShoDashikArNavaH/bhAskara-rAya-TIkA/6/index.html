<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="६">
  <meta property="og:description" content="अथ षष्ठो विश्रामः
एवं सार्धत्रिंशदधिकचतुःशतैःश्लोकैर्बाह्यमेव यागं प्रपञ्च्यान्तर्यागं प्रपञ्चेनोपदेष्टुकामः परशिवस्तद्विषयकं देवीप्रश्नमवतारयति 
श्रीदेव्युवाच 
देवदेव महादेव परिपूर्णप्रथामय ।
वामकेश्वरतन्त्रेऽस्मिन्नज्ञातार्थास्त्वनेकशः ॥ १ ॥
तांस्तानर्थानशेषेण वक्तुमर्हसि भैरव ।
द्योतत इति देवः प्रकाशैकस्वभाव इति यावत् ।
तत्त्वं च जीवमात्रेष्वविशिष्टमतस्तेष्वपि देवेत्युक्तम् ।
तेष्वनुस्यूततया क्रीडमान इत्यर्थः ।
एको देवः सर्वभूतेषु गूढ इत्यादिश्रुतेः ।
अत एव महादेवो महाप्रकाशरूपः ।
एक एव
महानात्मा देवतेति निरुक्तात् : आन्महत इत्यात्वम् ।
महाप्रकाशत्वादेव परिपूर्णप्रथामयः परितः सर्वविषयावच्छेदेन पूर्णा व्याप्ता प्रथा विस्तार ज्ञप्तिस्तन्मय तद्रूप ।
ब्रह्ममयं जगदित्यादावभेदेऽपि मयटः प्रयोगात् ।
ज्ञानैकशरीरत्वे सति सर्वविषयकत्वस्य रहस्यजातविषयकत्वव्याप्यत्वात्प्रकटार्थानामिव रहस्यार्थानामप्युपदेशे तवैवाधिकार इति त्रिभिर्विशेषणैर्ध्वन्योऽर्थ इति परिकरालङ्कारः ।
वामाः सुन्दरा अर्थास्त एवाज्ञाता वामकास्तेषु ईश्वरं तद्विषयज्ञापने समर्थं यत्तन्त्रं पूर्वोत्तरचतुःशतीद्वितयात्मकं तत्र ।
अज्ञाते कप्रत्ययः ।
अस्मिन्नितिपदेनोत्तरचतुःशत्या अपि वामकेश्वरान्तर्गतत्वद्वारा पूर्वोत्तरभागयोरैकशास्त्र्यमिति ध्वनितम् ।
तेन प्रकटरहस्यार्थरूपावान्तरविषयभेदेऽपि त्रिपुरसुन्दर्युपास्तिरूपेण विषयैक्यान्न शास्त्रभेद इति भावः ।
अत एव कर्मकाण्डब्रह्मकाण्डार्थप्रतिपादकयोरपि पूर्वोत्तरमीमांसयोर्वेदार्थविषयकत्वाविशेषादैकशास्त्र्यमिति ध्वनितमेक आत्मनः शरीरे भावादित्यधिकरणे शङ्करभगवत्पादैः ।
सुन्दरा अर्था बहिर्यागान्तर्यागभेदेन द्विविधा अप्यज्ञाता एव स्थिताः ।
तेष्वेक विधा यद्यपि ज्ञापितास्तथाऽप्यनेकशोऽद्याप्यज्ञातार्थाः सन्तीति तुशब्देन ध्वनितम् ।
अनेकश इतिशस्प्रत्ययेन रहस्यार्थस्य बाहुल्यमुचितमित्यप्युक्तं भवति ।
बह्वल्पार्थाच्छस्कारकादिति सूत्रे वार्तिककृतौचित्यार्थ एव शसो नियमितत्वात् ।
ये तु पूर्वपटलान्ते कतिपये रहस्यार्था उक्तास्ते त्वल्प इत्यप्यनेकश इत्यनेनैव व्यञ्जितम् ।
एवमधुनाऽपि ये ये तावदज्ञातार्थास्तांस्तानर्थान्निःशेषान्वक्तुं योग्योऽसि ।
अज्ञातार्थास्त्रिविधाः ।
चक्रसङ्केतमन्त्रसङ्केतपूजासङ्केतभेदात् ।
तेष्वेकैकोऽपि पुनरवान्तरविषयभेदाद्वैकल्पिकपक्षबाहुल्याच्च बहुविधः ।
तत्र तांस्तानितिवीप्सया त्रिविधा अर्था अपि वक्तव्या इति कथितम् ।
अशेषेणेतिपदेनावान्तरविषयसाकल्यमुक्तम् ।
तेन सर्वेऽपि साङ्केतिकार्थाः प्रत्येकं सर्वांशेन वक्तव्या इत्यर्थः ।
भैरवः सर्वशक्तिभरितः ।
तथाच शिवसूत्र उद्यमो भैरव इति ।
वार्तिकमपि ">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="६">
  <meta itemprop="description" content="अथ षष्ठो विश्रामः
एवं सार्धत्रिंशदधिकचतुःशतैःश्लोकैर्बाह्यमेव यागं प्रपञ्च्यान्तर्यागं प्रपञ्चेनोपदेष्टुकामः परशिवस्तद्विषयकं देवीप्रश्नमवतारयति 
श्रीदेव्युवाच 
देवदेव महादेव परिपूर्णप्रथामय ।
वामकेश्वरतन्त्रेऽस्मिन्नज्ञातार्थास्त्वनेकशः ॥ १ ॥
तांस्तानर्थानशेषेण वक्तुमर्हसि भैरव ।
द्योतत इति देवः प्रकाशैकस्वभाव इति यावत् ।
तत्त्वं च जीवमात्रेष्वविशिष्टमतस्तेष्वपि देवेत्युक्तम् ।
तेष्वनुस्यूततया क्रीडमान इत्यर्थः ।
एको देवः सर्वभूतेषु गूढ इत्यादिश्रुतेः ।
अत एव महादेवो महाप्रकाशरूपः ।
एक एव
महानात्मा देवतेति निरुक्तात् : आन्महत इत्यात्वम् ।
महाप्रकाशत्वादेव परिपूर्णप्रथामयः परितः सर्वविषयावच्छेदेन पूर्णा व्याप्ता प्रथा विस्तार ज्ञप्तिस्तन्मय तद्रूप ।
ब्रह्ममयं जगदित्यादावभेदेऽपि मयटः प्रयोगात् ।
ज्ञानैकशरीरत्वे सति सर्वविषयकत्वस्य रहस्यजातविषयकत्वव्याप्यत्वात्प्रकटार्थानामिव रहस्यार्थानामप्युपदेशे तवैवाधिकार इति त्रिभिर्विशेषणैर्ध्वन्योऽर्थ इति परिकरालङ्कारः ।
वामाः सुन्दरा अर्थास्त एवाज्ञाता वामकास्तेषु ईश्वरं तद्विषयज्ञापने समर्थं यत्तन्त्रं पूर्वोत्तरचतुःशतीद्वितयात्मकं तत्र ।
अज्ञाते कप्रत्ययः ।
अस्मिन्नितिपदेनोत्तरचतुःशत्या अपि वामकेश्वरान्तर्गतत्वद्वारा पूर्वोत्तरभागयोरैकशास्त्र्यमिति ध्वनितम् ।
तेन प्रकटरहस्यार्थरूपावान्तरविषयभेदेऽपि त्रिपुरसुन्दर्युपास्तिरूपेण विषयैक्यान्न शास्त्रभेद इति भावः ।
अत एव कर्मकाण्डब्रह्मकाण्डार्थप्रतिपादकयोरपि पूर्वोत्तरमीमांसयोर्वेदार्थविषयकत्वाविशेषादैकशास्त्र्यमिति ध्वनितमेक आत्मनः शरीरे भावादित्यधिकरणे शङ्करभगवत्पादैः ।
सुन्दरा अर्था बहिर्यागान्तर्यागभेदेन द्विविधा अप्यज्ञाता एव स्थिताः ।
तेष्वेक विधा यद्यपि ज्ञापितास्तथाऽप्यनेकशोऽद्याप्यज्ञातार्थाः सन्तीति तुशब्देन ध्वनितम् ।
अनेकश इतिशस्प्रत्ययेन रहस्यार्थस्य बाहुल्यमुचितमित्यप्युक्तं भवति ।
बह्वल्पार्थाच्छस्कारकादिति सूत्रे वार्तिककृतौचित्यार्थ एव शसो नियमितत्वात् ।
ये तु पूर्वपटलान्ते कतिपये रहस्यार्था उक्तास्ते त्वल्प इत्यप्यनेकश इत्यनेनैव व्यञ्जितम् ।
एवमधुनाऽपि ये ये तावदज्ञातार्थास्तांस्तानर्थान्निःशेषान्वक्तुं योग्योऽसि ।
अज्ञातार्थास्त्रिविधाः ।
चक्रसङ्केतमन्त्रसङ्केतपूजासङ्केतभेदात् ।
तेष्वेकैकोऽपि पुनरवान्तरविषयभेदाद्वैकल्पिकपक्षबाहुल्याच्च बहुविधः ।
तत्र तांस्तानितिवीप्सया त्रिविधा अर्था अपि वक्तव्या इति कथितम् ।
अशेषेणेतिपदेनावान्तरविषयसाकल्यमुक्तम् ।
तेन सर्वेऽपि साङ्केतिकार्थाः प्रत्येकं सर्वांशेन वक्तव्या इत्यर्थः ।
भैरवः सर्वशक्तिभरितः ।
तथाच शिवसूत्र उद्यमो भैरव इति ।
वार्तिकमपि ">
  <meta itemprop="wordCount" content="8332">
  <meta name="twitter:card" content="summary">
  <meta name="twitter:title" content="६">
  <meta name="twitter:description" content="अथ षष्ठो विश्रामः
एवं सार्धत्रिंशदधिकचतुःशतैःश्लोकैर्बाह्यमेव यागं प्रपञ्च्यान्तर्यागं प्रपञ्चेनोपदेष्टुकामः परशिवस्तद्विषयकं देवीप्रश्नमवतारयति 
श्रीदेव्युवाच 
देवदेव महादेव परिपूर्णप्रथामय ।
वामकेश्वरतन्त्रेऽस्मिन्नज्ञातार्थास्त्वनेकशः ॥ १ ॥
तांस्तानर्थानशेषेण वक्तुमर्हसि भैरव ।
द्योतत इति देवः प्रकाशैकस्वभाव इति यावत् ।
तत्त्वं च जीवमात्रेष्वविशिष्टमतस्तेष्वपि देवेत्युक्तम् ।
तेष्वनुस्यूततया क्रीडमान इत्यर्थः ।
एको देवः सर्वभूतेषु गूढ इत्यादिश्रुतेः ।
अत एव महादेवो महाप्रकाशरूपः ।
एक एव
महानात्मा देवतेति निरुक्तात् : आन्महत इत्यात्वम् ।
महाप्रकाशत्वादेव परिपूर्णप्रथामयः परितः सर्वविषयावच्छेदेन पूर्णा व्याप्ता प्रथा विस्तार ज्ञप्तिस्तन्मय तद्रूप ।
ब्रह्ममयं जगदित्यादावभेदेऽपि मयटः प्रयोगात् ।
ज्ञानैकशरीरत्वे सति सर्वविषयकत्वस्य रहस्यजातविषयकत्वव्याप्यत्वात्प्रकटार्थानामिव रहस्यार्थानामप्युपदेशे तवैवाधिकार इति त्रिभिर्विशेषणैर्ध्वन्योऽर्थ इति परिकरालङ्कारः ।
वामाः सुन्दरा अर्थास्त एवाज्ञाता वामकास्तेषु ईश्वरं तद्विषयज्ञापने समर्थं यत्तन्त्रं पूर्वोत्तरचतुःशतीद्वितयात्मकं तत्र ।
अज्ञाते कप्रत्ययः ।
अस्मिन्नितिपदेनोत्तरचतुःशत्या अपि वामकेश्वरान्तर्गतत्वद्वारा पूर्वोत्तरभागयोरैकशास्त्र्यमिति ध्वनितम् ।
तेन प्रकटरहस्यार्थरूपावान्तरविषयभेदेऽपि त्रिपुरसुन्दर्युपास्तिरूपेण विषयैक्यान्न शास्त्रभेद इति भावः ।
अत एव कर्मकाण्डब्रह्मकाण्डार्थप्रतिपादकयोरपि पूर्वोत्तरमीमांसयोर्वेदार्थविषयकत्वाविशेषादैकशास्त्र्यमिति ध्वनितमेक आत्मनः शरीरे भावादित्यधिकरणे शङ्करभगवत्पादैः ।
सुन्दरा अर्था बहिर्यागान्तर्यागभेदेन द्विविधा अप्यज्ञाता एव स्थिताः ।
तेष्वेक विधा यद्यपि ज्ञापितास्तथाऽप्यनेकशोऽद्याप्यज्ञातार्थाः सन्तीति तुशब्देन ध्वनितम् ।
अनेकश इतिशस्प्रत्ययेन रहस्यार्थस्य बाहुल्यमुचितमित्यप्युक्तं भवति ।
बह्वल्पार्थाच्छस्कारकादिति सूत्रे वार्तिककृतौचित्यार्थ एव शसो नियमितत्वात् ।
ये तु पूर्वपटलान्ते कतिपये रहस्यार्था उक्तास्ते त्वल्प इत्यप्यनेकश इत्यनेनैव व्यञ्जितम् ।
एवमधुनाऽपि ये ये तावदज्ञातार्थास्तांस्तानर्थान्निःशेषान्वक्तुं योग्योऽसि ।
अज्ञातार्थास्त्रिविधाः ।
चक्रसङ्केतमन्त्रसङ्केतपूजासङ्केतभेदात् ।
तेष्वेकैकोऽपि पुनरवान्तरविषयभेदाद्वैकल्पिकपक्षबाहुल्याच्च बहुविधः ।
तत्र तांस्तानितिवीप्सया त्रिविधा अर्था अपि वक्तव्या इति कथितम् ।
अशेषेणेतिपदेनावान्तरविषयसाकल्यमुक्तम् ।
तेन सर्वेऽपि साङ्केतिकार्थाः प्रत्येकं सर्वांशेन वक्तव्या इत्यर्थः ।
भैरवः सर्वशक्तिभरितः ।
तथाच शिवसूत्र उद्यमो भैरव इति ।
वार्तिकमपि ">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/6\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/6.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="६">६</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ षष्ठो विश्रामः</p>
<p>एवं सार्धत्रिंशदधिकचतुःशतैःश्लोकैर्बाह्यमेव यागं प्रपञ्च्यान्तर्यागं प्रपञ्चेनोपदेष्टुकामः परशिवस्तद्विषयकं देवीप्रश्नमवतारयति </p>
<p>श्रीदेव्युवाच </p>
<p>देवदेव महादेव परिपूर्णप्रथामय ।<br>
वामकेश्वरतन्त्रेऽस्मिन्नज्ञातार्थास्त्वनेकशः ॥ १ ॥</p>
<p>तांस्तानर्थानशेषेण वक्तुमर्हसि भैरव ।</p>
<p>द्योतत इति देवः प्रकाशैकस्वभाव इति यावत् ।<br>
तत्त्वं च जीवमात्रेष्वविशिष्टमतस्तेष्वपि देवेत्युक्तम् ।<br>
तेष्वनुस्यूततया क्रीडमान इत्यर्थः ।<br>
एको देवः सर्वभूतेषु गूढ इत्यादिश्रुतेः ।<br>
अत एव महादेवो महाप्रकाशरूपः ।<br>
एक एव</p>
<p>महानात्मा देवतेति निरुक्तात् : आन्महत इत्यात्वम् ।<br>
महाप्रकाशत्वादेव परिपूर्णप्रथामयः परितः सर्वविषयावच्छेदेन पूर्णा व्याप्ता प्रथा विस्तार ज्ञप्तिस्तन्मय तद्रूप ।<br>
ब्रह्ममयं जगदित्यादावभेदेऽपि मयटः प्रयोगात् ।<br>
ज्ञानैकशरीरत्वे सति सर्वविषयकत्वस्य रहस्यजातविषयकत्वव्याप्यत्वात्प्रकटार्थानामिव रहस्यार्थानामप्युपदेशे तवैवाधिकार इति त्रिभिर्विशेषणैर्ध्वन्योऽर्थ इति परिकरालङ्कारः ।<br>
वामाः सुन्दरा अर्थास्त एवाज्ञाता वामकास्तेषु ईश्वरं तद्विषयज्ञापने समर्थं यत्तन्त्रं पूर्वोत्तरचतुःशतीद्वितयात्मकं तत्र ।<br>
अज्ञाते कप्रत्ययः ।<br>
अस्मिन्नितिपदेनोत्तरचतुःशत्या अपि वामकेश्वरान्तर्गतत्वद्वारा पूर्वोत्तरभागयोरैकशास्त्र्यमिति ध्वनितम् ।<br>
तेन प्रकटरहस्यार्थरूपावान्तरविषयभेदेऽपि त्रिपुरसुन्दर्युपास्तिरूपेण विषयैक्यान्न शास्त्रभेद इति भावः ।<br>
अत एव कर्मकाण्डब्रह्मकाण्डार्थप्रतिपादकयोरपि पूर्वोत्तरमीमांसयोर्वेदार्थविषयकत्वाविशेषादैकशास्त्र्यमिति ध्वनितमेक आत्मनः शरीरे भावादित्यधिकरणे शङ्करभगवत्पादैः ।<br>
सुन्दरा अर्था बहिर्यागान्तर्यागभेदेन द्विविधा अप्यज्ञाता एव स्थिताः ।<br>
तेष्वेक विधा यद्यपि ज्ञापितास्तथाऽप्यनेकशोऽद्याप्यज्ञातार्थाः सन्तीति तुशब्देन ध्वनितम् ।<br>
अनेकश इतिशस्प्रत्ययेन रहस्यार्थस्य बाहुल्यमुचितमित्यप्युक्तं भवति ।<br>
बह्वल्पार्थाच्छस्कारकादिति सूत्रे वार्तिककृतौचित्यार्थ एव शसो नियमितत्वात् ।<br>
ये तु पूर्वपटलान्ते कतिपये रहस्यार्था उक्तास्ते त्वल्प इत्यप्यनेकश इत्यनेनैव व्यञ्जितम् ।<br>
एवमधुनाऽपि ये ये तावदज्ञातार्थास्तांस्तानर्थान्निःशेषान्वक्तुं योग्योऽसि ।<br>
अज्ञातार्थास्त्रिविधाः ।<br>
चक्रसङ्केतमन्त्रसङ्केतपूजासङ्केतभेदात् ।<br>
तेष्वेकैकोऽपि पुनरवान्तरविषयभेदाद्वैकल्पिकपक्षबाहुल्याच्च बहुविधः ।<br>
तत्र तांस्तानितिवीप्सया त्रिविधा अर्था अपि वक्तव्या इति कथितम् ।<br>
अशेषेणेतिपदेनावान्तरविषयसाकल्यमुक्तम् ।<br>
तेन सर्वेऽपि साङ्केतिकार्थाः प्रत्येकं सर्वांशेन वक्तव्या इत्यर्थः ।<br>
भैरवः सर्वशक्तिभरितः ।<br>
तथाच शिवसूत्र उद्यमो भैरव इति ।<br>
वार्तिकमपि </p>
<p>उद्यमोऽन्तःपरिस्पन्दः पूर्णाहम्भावनामकः ।<br>
स एव सर्वशक्तीनां सामरस्यादशेषतः ॥</p>
<p>विश्वतोभरितत्वेन विकल्पानां विभेदिनाम् ।<br>
अलं कवलनेनाषीत्यन्वर्थादेव भैरवः ॥<br>
इति ।</p>
<p>यद्वा भैरवो भयङ्करः सर्वनियन्तोच्यते ।<br>
भीषाऽस्माद्वातः पवत इति श्रुतेः ।<br>
महद्भयं वज्रमुद्यतमित्यादिश्रुतावुपात्तस्य भयङ्करत्वस्य परब्रह्मलिङ्गतायाः कम्पनाधिकरणे वर्णनात् ।<br>
भैरवत्वादेव विध्याद्यर्थकं वदेतिलोटं विहाय वक्तुमर्हसीत्येवोक्तम् ।<br>
ब्रूयाच्छिष्याय भक्ताय रहस्यमपि देशिक इति वचनेन योग्यगुरूणां योग्यशिष्यायोपदेशस्याऽवश्यकत्वाद्वदेति ध्वन्यः ॥ १ ॥</p>
<p>श्रीभैरव उवाच </p>
<p>शृणु देवि महागुह्यं योगिनीहृदयं परम् ॥ २ ॥</p>
<p>त्वत्प्रीत्या कथयाम्यद्य गोपितव्यं विशेषतः ।</p>
<p>गुहायां भवं गुह्यं जीवात्मपरमात्मनोरैक्यम् ।<br>
ऋतं पिबन्तौ सुकृतस्य लोके गुहां प्रविष्टौ परमे परार्ध्ये ।<br>
यो वेद निहितं गुहायां परमे व्योमन्नित्यादिश्रुतेः ।<br>
तत्फलकत्वादुपासनमपि गुह्यम् ।<br>
तच्च बाह्याभ्यन्तरभेदेन द्विविधमपि रहस्यमेव ।<br>
तयोर्मध्येऽप्यतीव रहस्यत्वान्महागुह्यम् ।<br>
अत एव परं चतुःशतीतः परत्र कथनीयम् ।<br>
बहिर्यागानुष्ठानपरम्परया शुद्धचित्तस्यैवात्राधिकारात् ।<br>
अत एव वेदेऽप्युपनिषद उपासनाकाण्डस्य वेदान्तसञ्ज्ञा ।<br>
तदर्थप्रतिपादकशास्त्रस्योत्तरमीमांसेति च ।<br>
योगिनीहृदयनामकं योगिन्यास्त्रिपुरसुन्दर्या हृच्चित्तं प्रत्ययते गच्छति प्राप्नोति देवीमनोगतमिति यावत् ।<br>
देव्युपदेशमन्तरेण ज्ञातुमशक्यमिति तु ध्वनिः ।<br>
अतिरहस्यत्वादेवाद्यावधि न कस्यापि कथितम् ।<br>
अद्यैव तु त्वत्प्रीत्या त्वयि स्नेहवशेन मदिच्छाशक्तिरूपायास्तवाऽज्ञाया अनतिक्रमणीयतया वा ।</p>
<p>एवं त्वयाऽहमाज्ञप्तो मदिच्छारूपया प्रभो ।</p>
<p>इति तन्त्रान्ते वक्ष्यमाणत्वात् ।<br>
अहं कथयामि त्वं शृणु विषयान्तरव्यापृतं मनो मा कृथाः ।<br>
तादृशानां दुरवगाहत्वादिति ध्वनिः ।<br>
अकथनीयस्याप्यस्य कथने हेत्वन्तरमाह  गोपितव्यमिति ।<br>
विशेषेभ्यो गोपनीयम् ।<br>
अविशेषेण सर्वेभ्यो न वक्तुमर्हं कतिपयेभ्य एव तु वक्तुं योग्यमित्यर्थः ।<br>
तव सच्छिष्यत्वेन</p>
<p>त्वय्यगोपनीयत्वात् ।<br>
ब्रूयाच्छिष्याय भक्ताय रहस्यमपि देशिक इति वचनादिति भावः ।<br>
प्राञ्चस्तु यतो रहस्यं कथयाम्यतस्त्वयाऽपि विशेषतो गोपनीयमिति हेतुहेतुमद्भाववैपरीत्येन व्याचक्षते ॥ २ ॥</p>
<p>इदानीमेतत्तन्त्रं योग्येभ्यः प्रचारयितुमाज्ञापयति </p>
<p>कर्णात्कर्णोपदेशेन सम्प्राप्तमवनीतलम् ॥ ३ ॥</p>
<p>कर्णाकर्णिकयैवेदं तन्त्रमवनीतलं प्रति सम्यक्प्राप्तं कुर्विति शेषः ।<br>
सम्प्राप्तं यथा स्यात्तथा गोपितव्यं त्वयेति पूर्वेणान्वयो वा ।<br>
अवनी च तलं च तयोः समाहारोऽवनीतलम् ।<br>
अवनी मध्यभुवनम् ।<br>
तलं तदधोभुवनम् ।<br>
ऊर्ध्वभुवने स्थित्वैव त्वियमुक्तिः ।<br>
अत एव स्वच्छन्दतन्त्रे प्रश्नोत्तरपरैर्वाक्यैस्तन्त्रं समवतारयदिति प्रयोगः ।<br>
ऊर्ध्वदेशापादानकाधोदेशप्राप्तेरेवावतारपदार्थत्वात् ।<br>
तेन भुवनत्रयेऽप्येतस्य प्रचारं कुर्वित्यर्थः ।<br>
कर्णादिति ल्यपो लोपे पञ्चमी ।<br>
त्वत्कर्णं प्राप्य त्वन्मुखान्निःसृतं त्वच्छिष्यकर्णं प्राप्नोतु ।<br>
एवमुत्तरत्र ।<br>
तेन पुस्तकाद्युपायान्तरेण ग्रहणनिषेधो ध्वनितः ।<br>
कुर्वित्यस्याध्याहारादिमन्तरेणैव पूर्वमेव सम्प्राप्तमस्तीति व्याख्यानं त्वद्येतिपदस्वारसिकार्थविरुद्धम् ॥ ३ ॥</p>
<p>ते के के विशेषजना येभ्यो न देयं येभ्यश्च देयं तानसाधारणैर्धर्मैर्विशिनष्टि </p>
<p>न देयं परशिष्येभ्यो नास्तिकानां न चेश्वरि ।<br>
न शुश्रूषालसानां च नैवानर्थप्रदायिनाम् ॥ ४ ॥</p>
<p>अत्र देयमित्यस्योत्तरत्र त्रिष्वपि चरणेषु प्रत्येकमन्वयः ।<br>
नञश्चतुर्वारं प्रयोगदर्शनात् ।<br>
तेनैते चत्वारो निषेधाः ।<br>
ततश्च परशिष्यत्वनास्तिकत्वाशुश्रूषुत्वानर्थप्रदातृत्वाख्याश्चत्वारो धर्माः प्रत्येकमनुपदेश्यतावच्छेदका इति सिध्यति ।<br>
अन्यथा धर्मचतुष्क एकद्व्यादिन्युनतायामपि तस्योपदेशग्रहणेऽधिकारः स्यात् ।<br>
एतेन विद्या ह वै ब्राह्मणमाजगाम ।<br>
गोपाय मा शेवधिष्टेऽहमस्मि ।<br>
असूयकायानृजवेऽयताय न मा ब्रूया वीर्यवती तथा स्यामितियास्कलिखितश्रुतौ नकारस्य प्रत्येकमन्वयः कार्य इत्युपबृंहितं भवति ।<br>
विद्या श्रीविद्या ब्राह्मणं ब्रह्माधीते ब्रह्म वेद वा ब्राह्मणस्तं प्रत्याजगाम ।<br>
आगत्योवाच ।<br>
ब्रह्मशब्दात्तदधीते तद्वेदेत्यण् ।</p>
<p>न शिल्पादिज्ञानयुक्ते विद्वच्छब्दः प्रयुज्यते ।<br>
मोक्षैकहेतुविद्या च श्रीविद्या नात्र संशयः ॥</p>
<p>इति ब्रह्माण्डपुराणाद्विद्यापदेन प्रकृतविद्यैव मुख्यतयोच्यते ।<br>
एतत्प्रतिपादकत्वाद्वेदादिविद्या गौण्य उच्यन्ते ।<br>
सा विद्या किमुवाचेत्यत आह  गोपेति ।<br>
मां गोपाय त्वं तव निधिरस्म्यहम् ।<br>
मद्गोपनमात्रेण तुभ्यं सकलपुरुषार्थान्दास्यामीत्यर्थः ।<br>
गोपनं नाम कीदृशं तदाह-असूयेति ।<br>
शास्त्रगुप्तश्च योऽभ्यसूयति।<br>
अस्ति नास्ति दिष्टं मतिरिति ठक् (?) ।<br>
अनृजु शुश्रूषायां वक्रः ।<br>
अयतः, असंयतारिषड्वर्गः क्रोधलोभाद्यधीन इति यावत् ।<br>
ईदृशेभ्यो मां न ब्रूयाः ।<br>
तान्प्रत्यनुक्तौ किं स्यादत आह-वीर्येति ।<br>
तथा चेद्वीर्यवती यथोक्तफलदानसमर्था स्यां तदभावे न स्यामित्यर्थः ।<br>
उपबृंहितं चेदमात्मपुराणे </p>
<p>ब्रह्मविद्याऽतिसङ्खिन्ना ब्रह्मिष्ठं ब्राह्मणं ययौ ।<br>
वाराङ्गनासमां मा हि मा कृथाः सर्वसेविताम् ॥</p>
<p>गोपाय मां सहैव त्वं कुलजामिव योषितम् ।<br>
शेवधिस्त्वक्षयस्तेऽहमिह लोके परत्र च ॥</p>
<p>इत्यारभ्य </p>
<p>निन्दा गुणवतां तद्वत्सर्वदाऽर्जवशून्यता ।<br>
इन्द्रियाधीनता नित्यं स्त्रीसङ्गश्चाविनीतता ॥</p>
<p>कर्मणा मनसा वाचा गुरौ भक्तिविवर्जनम् ।<br>
एवमाद्या येषु दोषास्तेभ्यो वर्जय मां सदा ॥</p>
<p>एवं हि कुर्वतो नित्यं कामधेनुरिवास्मि ते ।<br>
वन्ध्याऽन्यथा भविष्यामि लतेव फलवर्जिता ॥<br>
इत्यन्तेन ।</p>
<p>एवं च नास्तिकादिसम्बन्धमात्रेण गुरोरपि विद्यानैष्फल्ये नास्तिकादीनां तु विद्याप्राप्तावपि सुतरां फलाभाव उक्तः ।<br>
ततश्च नास्तिकादेरुपदेशे फलाभाव एव दूषकताबीजमिति यावत् ।<br>
अत एव तेषामनधिकारव्यवहारः सङ्गच्छते ।<br>
फलभोक्तृत्वस्यैवाधिकारपदवाच्यत्वात् ।<br>
कादिमतेऽपि सच्छिष्यलक्षणान्त एवंविधो भवेच्छिष्य इतरो दुःखकृद्गुरोरित्युक्त्वा गुरुदुःखपदत्वं दूषकताबीजमुक्तम् ।</p>
<p>कुलार्णवेऽपि  दुष्टान्ववायजं दुष्टमित्यादिना त्याज्यशिष्यानुक्त्वोपसंहृतम् </p>
<p>तस्मादेवंविधं शिष्यं न गृह्णीयात्कथञ्चन ।<br>
यदि गृह्णाति मोहेन तत्पापैर्व्याप्यते गुरुः ॥<br>
इति ।</p>
<p>तेन शिष्यपापप्राप्तिदूषकताबीजमुक्तं भवति ।<br>
इत्थं च सति यः परशिष्योऽपि सन्नन्यस्मिन्सद्गुरावपि भक्तियुक्तः शुश्रूषया वत्सराधिकमुषित आस्तिकत्वादिगुणविशिष्टश्च तस्य परित्यागे किं दूषकताबीजं कथं वा तस्यानधिकारः ।<br>
नचोक्तश्रुतिस्मृतिबलादेवेति वाच्यम् ।<br>
अनसूयत्वाच्छुश्रूषुत्वादपापत्वाच्च ।</p>
<p>किञ्च  मधुलुब्धो यथा भृङ्गः पुष्पात्पुष्पान्तरं ब्रजेत् ।<br>
ज्ञानलुब्धस्तथा शिष्यो गुरोर्गुर्वन्तरं श्रयेत् ॥</p>
<p>इतिवचनविरोधः ।<br>
परशिष्यत्वस्यैवानधिकारितावच्छेदकत्वे गुर्वन्तराश्रयणविध्यसम्भवात् ।<br>
नच भवन्मतेऽपि </p>
<p>लब्ध्वा कुलगुरुं सम्यङ्न गुर्वन्तरमाश्रयेत् ।</p>
<p>इतिवचनविरोध इति वाच्यम् ।<br>
तस्य कौलधर्मलाभे वैष्णवादिधर्मोपदेष्टारं नाऽश्रयेदिन्त्येवम्परत्वेनाप्युपपत्तेः ।<br>
अथवा कौलधर्माणामतिगहनत्वेन तेषां सर्वेषामेकस्मादेव गुरोर्लाभसम्भवेऽपि ततःकिञ्चिदन्यस्मात्किञ्चिदेवं बहुगुरूपास्तिर्न कार्येत्यर्थः ।<br>
एकस्माद्गुरोस्तेषां सर्वांशेनालाभे तु गूर्वन्तरादपि ज्ञानं सम्पाद्यमेव मधुलुब्ध इति वचनात् ।<br>
अत एव शक्तिरहस्ये  कौलिके गुरवोऽनन्ता इति ।<br>
एकगुरूपास्तिरिति कल्पसूत्रमपि ज्ञानपूर्णगुरुलाभपरमेव ।<br>
नच वैष्णवादिमतान्तरप्रवीणगुरोः शिष्यः परशिष्यपदेनोच्यत इति वाच्यम् ।<br>
देवतान्तरभक्तेः पत्युत सुन्दरीभक्त्याधायकत्वेन सुन्दरीभक्त्युदये तस्यापि ग्रहीतुं युक्तत्वात् ।<br>
वस्तुतस्तु सुन्दरीदीक्षावतो बहिर्यागप्रवीणस्यान्तर्यागाधिकारविचारे कथं देवतान्तरभक्तः परशिष्यपदेन ग्रहीतुं युक्तः ।<br>
नच कुलार्णवे परशिष्यं च पाखण्डं धूर्तं पण्डितमानिनमित्यादिना परित्यागं विधाय तस्मिन्गुरौ सशिष्ये तु देवताशाप आपतेदिति विपक्षे दण्डविधानादेव तत्त्याग इति वाच्यम्, दूषकताबीजाभावे</p>
<p>शापस्यापि वक्तुमयुक्तत्वात् ।<br>
मधुलुब्ध इति वचनस्यानवकाशापत्तेरुक्तत्वाच्चेति ।<br>
चेत् ।<br>
मैवम् ।<br>
इह परशिष्यपदेन परस्मिन्नेव गुरौ यस्य दृढतरा भक्तिर्न स्वस्मिंस्तस्य ग्रहणात् ।<br>
नच तस्य गुरुभक्त्यभावादेवानधिकारः ।<br>
पूर्वगुरौ भक्तिसत्त्वेन गुरुभक्तिसामान्याभावाभावात् ।<br>
अथवा परस्य गुरोरभिमानदार्ढ्याद्गुर्वन्तराश्रयणे यदि पूर्वगुरोश्चित्तक्षोभः स्यात्तादृशशिष्यस्येह परशिष्यपदेन ग्रहणम् ।</p>
<p>हरौ रुष्टे गुरुस्त्राता गुरौ रुष्टे न कश्चन ।</p>
<p>इति वचनेन गुरुकोपात्मकप्रतिबन्धे सति प्रकृतज्ञानेनापि फलानुदयस्य सुवचत्वात् ।<br>
ततश्च पूर्वगुरोर्यद्यनुमतिस्तदा तादृशपरशिष्यायापि सगुणाय वक्तव्यमेव ।<br>
अत एव कुलार्णवे </p>
<p>मन्त्रागमाद्यमन्यत्र श्रुतं नाथे निवेदयेत् ।<br>
गुर्वाज्ञया तद्गृह्णीयात्तदनिष्टं विवर्जयेत् ॥</p>
<p>इति वचनं सङ्गच्छते ।<br>
नच यदा पूर्वगुरुरल्पज्ञः परगुरुसेवां च शिष्यस्य सर्वथा नानुमन्यते तादृशशिष्यस्य का गतिरिति वाच्यम् ।<br>
तदा गुरुद्वयज्ञानतारतम्यनिश्चये सति पूर्वगुरोरुत्पथप्रतिपन्नत्वे तत्परित्यागस्यैवारिमन्त्रत्यागस्येव कर्तुं युक्तत्वात् ।</p>
<p>गुरोरप्यवलिप्तस्य कार्याकार्यमजानतः ।<br>
उत्पथप्रतिपन्नस्य परित्यागो विधीयते ॥<br>
इति वचनात् ।</p>
<p>तारतम्यनिश्चये स्वयमसमर्थश्चेदिह जन्मनि मम ज्ञानादृष्टं नास्तीति निश्चित्य पूर्वगुरुमेवोपासीनस्तिष्ठेत् ।<br>
तदयं मथितोऽर्थः  यदि परशिष्यः सकलगुणसम्पन्नः स्वमुपास्ते तदा तद्गुरावजीवति निःशङ्कं तं परिगृह्णीयात् ।<br>
जीवति तु तस्मिन्नुत्पथप्रतिपन्ने सति तदनुमतिं विनाऽपि परिगृह्णीयात् ।<br>
उत्पथमप्रतिपन्ने तु तदनुमत्यैव गृह्णीयादिति ।<br>
इयं च व्यवस्था मूल एव परशिष्येभ्य इति सम्प्रदानचतुर्थ्याऽन्यत्र षष्ठ्या च सूचिता ।<br>
परस्वत्वोत्पादन एव चतुर्थी ।<br>
तदभावे षष्ठीति ब्राह्मणाय वासो ददाति रजकस्य वासो ददातीति प्रयोगयोः सिद्धत्वात् ।<br>
स्वत्वस्य स्वामित्वनिरूपितत्वेन स्वामित्वस्य तज्जन्यफलभोक्तृत्वरूपत्वेन</p>
<p>च सम्प्रदानत्वतदभावयोरधिकारानधिकारस्वरूप एव पर्यवसानात् ।<br>
ततश्च परशिष्याणां स्वदीयमानज्ञानजन्यफलभोक्तृत्वमस्त्यन्येषां नास्तीति विभक्तिद्वयेन सूचिते सति न देयमितिनिषेधोऽत्र गुर्वनुमतिरहितपरशिष्यविशेषपरोऽन्यत्र सर्वपर इति सिध्यति ।<br>
प्राञ्चस्तु  ये विद्यान्तरेषु पारम्पर्येणाधिगताशेषरहस्यपरमार्थाः प्राप्तपूर्णाभिषेकाश्च ते परशिष्या इह विवक्षिता इत्याहुः ।<br>
तत्र विद्यान्तरपदेन कामराजलोपामुद्रादिविद्याविभेदा विवक्षिता उत बगलाश्यामलादिविद्याः ।<br>
नाऽद्यः ।<br>
तासामभेदस्य विद्योद्धारावसर एवोपपादितत्वेन तदीयपारमार्थिकरहस्यस्याप्यभेदेन तदधिगमे हातव्यार्थाभावेन गुर्वन्तराषेक्षाया एवाभावात् ।<br>
नान्त्यः ।<br>
बगलादिशक्त्युपास्तेः सुन्दर्युपास्तिपूर्वभूमिकारूपत्वेन तदुपास्त्या सुन्दरीभक्त्युदये सति तस्यापि ग्राह्यत्वात् ।<br>
अस्यामेव विद्यायां पूर्णाभिषेकसदसद्भावाभ्यां व्यवस्था तु मानाभावपराहता ।<br>
यत्तु पूर्णाभिषेककर्ता यो गुरुस्तस्यैव पादुकेति वचनं तत्पादुकामन्त्रान्ते गुरुनामयोजनविधौ बहुगुरुकस्य विकल्पप्राप्तौ नियामकं सन्न भवदभिमतव्यवस्थापनायालम् ।<br>
यदपि नास्तिकानां न देयमित्यर्थे गीतावचनं लिख्यते न बुद्धिभेदं जनयेदज्ञानां कर्मसङ्गिनमिति तदपि चिन्त्यम् ।<br>
नास्तिककर्मठयोरत्यन्तं भेदात् ।<br>
गुरुशुश्रूषा श्रोतुमिच्छा निरूढलक्षणया गुरुसेवोच्यते ।<br>
तस्याः प्रायेण गुर्वाज्ञावाक्यशुश्रूषापूर्वकत्वात् ।<br>
तद्विषयेऽलसानां विमुखानाम् ।<br>
अनर्थोऽनिष्टं तत्प्रदायिनां रिपूणाम् ।<br>
अत एवेन्द्रेण प्रतर्दनाय ब्रह्मविद्योपदेशे सन्देहः कृतः ।<br>
यद्यप्यस्मिन्गुणाः सन्ति तथाऽप्येष रिपुर्हि न इत्युक्तमात्मपुराणे ।<br>
यद्वा, अर्थो धनम् ।<br>
तत्प्रदायिभिन्ना अनर्थप्रदायिनस्तेषाम् ।<br>
गुरुशुश्रूषया विद्या पुष्कलेन धनेन वेति वचनात् ॥ ४ ॥</p>
<p>परीक्षिताय दातव्यं वत्सरोर्ध्वोषिताय च ।<br>
एतज्ज्ञात्वा वरारोहे सद्यः खेचरतां व्रजेत् ॥ ५ ॥</p>
<p>वत्सरोर्ध्वेति परीक्षायोग्यकालोपलक्षणम् ।<br>
शीलं संवसता ज्ञेयं तच्च कालेन भूयसेतिवचनान्तरानुगुण्यात् ।<br>
तेन तन्त्रान्तरे वत्सरत्रयपरीक्षोक्तिर्व्याख्याता ।<br>
एतद्वक्ष्यमाणं सङ्केतत्रयम् ।<br>
खे परमे व्योम्नि चरतीति खेचरी देवी</p>
<p>तस्या भावः खेचरता ।<br>
त्वतलोर्गुणवचनस्येति पुंवद्भावः ।<br>
तथा च शिवसूत्रं विद्यासमुत्थाने स्वाभाविके खेचरीमुद्रा शिवावस्थेति ।<br>
इदं च व्याख्यातं वार्तिककारैः </p>
<p>विद्यायाः प्राक्समाख्यातरूपायाः शङ्करेच्छया ।<br>
स्वाभाविके समुत्थाने समुल्लासे स्वभावजे ॥</p>
<p>अवस्था या शिवस्यान्तरवस्थातुरभेदिनी ।<br>
स्फुरत्तामेव सम्पूर्णस्वानन्दोच्छलनात्मिकाम् ॥</p>
<p>मुदं रातीत्यतो मुद्रा खेचरी चिन्नभश्चरि ।<br>
व्यज्यते साधकस्यास्या विश्वोत्तीर्णस्वरूपिणः ॥<br>
इति ।</p>
<p>यो वेद निहितं गुहायां परमे व्योमन्नितिश्रुतिश्च ।<br>
ततश्च य एव तन्महागुह्यं वेद स महागुह्यमेव भवतीत्यर्थः ।<br>
ब्रह्म वेद ब्रह्मैव भवतीति श्रुतेः ॥ ५ ॥</p>
<p>शास्त्रोत्तरार्धमारभते </p>
<p>चक्रसङ्केतको मन्त्रपूजासङ्केतकौ तथा ।<br>
त्रिविधस्त्रिपुरादेव्यः सङ्केतः परमेश्वरि ॥ ६ ॥</p>
<p>यावदेतन्न जानाति सङ्केतत्रयमुत्तमम् ।<br>
न तावत्त्रिपुराचक्रे परमाज्ञाधरो भवेत् ॥ ७ ॥</p>
<p>चक्रं शक्तिसमूहस्तस्य सङ्केतो रहस्यं रूपम् ।<br>
मन्त्रपूजयोः सङ्केतकौ मन्त्रसङ्केतकः पूजासङ्केतकश्चेत्यर्थः ।<br>
द्वन्द्वान्ते श्रूयमाणं पदं प्रत्येकमभिसम्बध्यते ।<br>
त्रिषु कप्रत्ययस्त्वज्ञातार्थकः ।<br>
सङ्केतत्रयज्ञाने ब्रह्म भवतीत्यन्वयमुक्त्वा व्यतिरेकमाह-यावदिति ।<br>
त्रिपुराचक्रे त्रैपुरशक्तिसमूहमध्ये ।<br>
परमा च साऽज्ञा च परमाज्ञा वेदान्तर्गतविधिनिषेधात्मकलिङादिवाच्या यां शब्दभावनेति भीमांसका मन्यन्ते ।<br>
सा हि त्रिपुरसुग्दर्याज्ञारूपैवेति समर्थितं मीमांसावादकौतूहलेऽस्माभिः ।<br>
उक्तं च कूर्मपुराणे हिमवन्तं प्रति भगवत्या </p>
<p>ममैवाऽज्ञा परा शक्तिर्वेदसञ्ज्ञा पुरातनी ।<br>
ऋग्यजुःसामरूपेण सर्गादौ सम्प्रवर्तते ॥<br>
इति ।</p>
<p>तस्या धर आश्रयो देव्येव ।<br>
एतदज्ञाने देवीस्वरूपो न भवेदित्यर्थः ।<br>
निजसंविद्देवताचक्रेश्वरत्वप्राप्तिरिति शक्तिसूत्रे ।<br>
शुद्धविद्योदयाच्चक्रेशत्वसिद्धिरिति शिवसूत्रेऽप्ययमेवार्थः प्रतिपादितः ॥ ६ ॥ ७ ॥</p>
<p>तत्राऽदौ चक्रवासनां वक्तुं पूर्ववर्णितं चक्रमनूद्य शिष्यावधानाय प्रतिजानीते </p>
<p>तच्छक्तिपञ्चकं सृष्ट्या लयेनाग्निचतुष्टयम् ।<br>
पञ्चशक्तिचतुर्वह्निसंयोगाच्चक्रसम्भवः ॥ ८ ॥</p>
<p>एतच्चक्रावतारं तु कथयामि तवानघे ।</p>
<p>शक्तित्रिकोणैः पञ्चभिर्वह्नित्रिकोणैश्चतुर्भिश्च मिलितैर्मध्यचक्रमात्रमुत्पन्नं तासां नवयोनीनां संवेष्टनरूपात्संयोगादर्थात्पद्मद्वयभूगृहैः ।<br>
तेन पूर्णचक्रस्य नवावयवकस्य यस्य सम्भवस्तदेतच्चक्रावतारं रेखारूपचक्रस्य मूलभूतं तात्त्विकं रूपं तव कथयामीत्यर्थः ।<br>
शक्तिसृष्टिलयवह्निशब्दानामर्थाः पूर्वमेवोक्ताः ।<br>
प्राञ्चस्तु शक्तिवह्नीनामेव परस्परसंश्लेषपरत्वेन संयोगपदं व्याचक्षते ।<br>
तन्मते मध्यचक्रमात्रस्य सम्भव इत्येव पर्यवसानादुत्तरत्र बाह्यचक्रस्यापि वासनानां वर्णनीयतया सन्दर्भविरोधापत्तिः ।<br>
नच तथाऽपि बिन्दुवासनानामपि वर्णयिष्यमाणत्वात्तत्सम्भवस्येहानुक्तौ सन्दर्भविरोधतावस्थ्यमिति वाच्यम् ।<br>
बिन्दोः कामेश्वराभिन्नस्य निर्गुणपरशिवरूपतयाः पूर्वमुक्तत्वेन तस्योत्पत्त्यभावात् ।<br>
चक्रोद्धारदशायामेव कर्काटकेन वृत्तलेखनदशायामर्धतो बिन्दुसिद्ध्यभिप्रायेण तदनुक्तेर्वा ॥ ८ ॥</p>
<p>इदानीं बिन्द्वादिभूगृहान्तचक्रसमष्टिसम्भवं सामान्येनाऽह </p>
<p>यदा सा परमा शक्तिः स्वेच्छया विश्वरूपिणी ॥ ९ ॥</p>
<p>स्फुरत्तामात्मनः पश्येत्तदा चक्रस्य सम्भवः ॥</p>
<p>पूर्वतन्त्रे हि सृष्टिक्रमः कथितः ।<br>
तत्र त्रिपुरा परमा शक्तिराद्या ज्ञानादितः प्रिये, इत्यनेन ज्ञानेच्छाक्रियातः पूर्वं सृष्टिप्रागभावस्य विनश्यदवस्थतारूपा दशाऽपि काचित्त्रिपुरानाम्नी परा शक्तिः कथितैव तां स्मारयितुं यदा सा परमा शक्तिरिति सिद्धवत्कृत्येह निर्देशः कृतः ।<br>
सा देवी स्वेच्छया स्वनिष्ठां</p>
<p>स्फुरत्तां यदा पश्यति तदा चक्रस्य विश्वाभिन्नस्य त्रिकोणादिचक्रस्य सम्भव उत्पत्तिर्भवतीत्यर्थः ।<br>
अयं भावः  मन्त्रार्थवादेतिहासपुराणादिप्रामाण्याज्जगतः सृष्टिप्रलयौ वर्तेते एवेत्यविवादः ।<br>
तयोश्च व्यक्तिभेदेन परस्परानन्तर्यं घटीयन्त्रस्थघटानामिव पुनःपुनरावृत्तिरनादिसिद्धेत्यप्यविवादमेव ।<br>
ततश्च सृष्टिं वर्णयता यं कञ्चित्प्रलयमारभ्यैव वर्णनीया ।<br>
तत्र प्रलयो नामानन्तशक्तिकस्य ब्रह्मणः स्वरूपमात्रेण कञ्चित्कालमवस्थानं सुषुप्तिकाले जीवस्येव पूर्वसृष्टिदशायां ये तावञ्ज्ञानानुदयान्न मुक्तिमापन्ना जीवराशयस्ते तत्तददृष्टानि च पञ्च महाभूतानि स्थूलसूक्ष्माणि च कार्पासबीजे पटा इवसूक्ष्मरूपेण प्रलयकालीनब्रह्मणि तिष्ठन्ति ।<br>
यथाऽडान्तजले बर्ही(मही)त्यादिपूर्वलिखितवचनात् ।<br>
अत एव चिद्बह्निरवरोहपदे छन्नोऽपि चिन्मात्रया मेयेन्धनं प्रुष्यतीतिशक्तिसूते भाष्यं मात्रापदस्येदमाकूतं यत्कवलयन्नपि न सार्वात्म्येन ग्रसतेऽपित्वंशेन संस्कारात्मना तत्स्थापयतीति ।<br>
ततश्च सुप्तस्य जीवस्य स्वत एवोत्थाने तदीयं कर्मैव यथा कारणं</p>
<p>सुषुप्तिकाले सकले विलीने तमोभिभूतः सुखरूपमेति ।<br>
पुनश्च जन्मान्तरकर्मयोगात्स एव जीवः स्वपिति प्रबुद्धः ॥</p>
<p>इत्यादिश्रुतिसिद्धं तथा पूर्वसृष्टिकालप्राण्यदृष्टवशादेवता(?)सशक्तिके ब्रह्मणि प्राथमिकवृत्त्युद्गम इति न तत्र कारणान्तरं मृग्यम् ।<br>
नचादृष्टस्यैव प्रथमवृत्तिं प्रति कारणत्वे प्रलयारम्भमध्यकालयोरपि तदापत्तिरिति वाच्यम् ।<br>
अस्य पर्यनुयोगस्य सुषुप्तावपि तुल्यत्वात् ।<br>
अभिधातादेः कालान्तरे वेदनाजनकत्वस्यापि दर्शनेन कारणवैचित्र्यादेवोपपत्तेश्च ।<br>
सा च वृत्तिरिच्छारूपा स्वनिष्ठस्फुरत्ता दर्शनविषयिणी स्वेच्छयाऽत्मनः स्फुरत्तां पश्येदितिमूलस्वरसात् ।<br>
यदि पुनरात्मनः स्फुरत्तामहं पश्येयमित्याकारकेच्छां प्रति स्फुरत्ताज्ञानस्य कारणत्वादिछातः पूर्वं ज्ञानस्याऽवश्यकत्वान्नेच्छावृत्तेः प्राथम्यमित्युच्यते तदा पाठक्रमादर्थक्रमस्य बलवत्त्यादात्मनः स्फुरत्तां दृष्ट्वेच्छेदिति वैपरीत्येन व्याख्येयम् ।<br>
उक्तश्रुतौ स्वपिति प्रबुद्ध इत्यस्य सुप्तः प्रबुध्यतीति याख्यानवत् ।<br>
वस्तुतस्तु तदैक्षत बहु स्यां प्रजायेतेतिश्रतावीक्षणस्य बहु</p>
<p>स्यामित्याकारकताप्रदर्शनात्प्राथमिकी वृत्तिरिच्छाज्ञानोभयरूपा ।<br>
सोऽकामयत बहु स्यामितिवाक्यान्तरैकवाक्यत्वाच्च ।<br>
किं बहुना तत्तमोऽकुरुतेत्यादिश्रुत्यन्तरपर्यालोचनया सैव च कृतिरूपाऽपि ।<br>
इच्छात्वज्ञानत्वकृतित्वानां साङ्कर्यस्यापि श्रुतिबलादङ्गीकारे बाधकाभावात् ।<br>
साङ्कर्यभिया तेषामजातित्वाद्वा साङ्कर्यस्य जात्यबाधकत्वाद्वेत्यन्यदेतत् ।<br>
एतेन स्वाभाविकी ज्ञानबलक्रिया चेति श्रुतिरप्युपपद्यते ।<br>
तत्र बलशब्दस्येच्छापरत्वेन प्राचीनैर्व्याख्यानात् ।<br>
इच्छाज्ञानकृतीनां धर्मिणा सहाभेदे तत्रोत्पद्यमानाया वृत्तेरपि त्रिरूपत्वस्य न्यायसिद्धत्वात् ।<br>
एकवचनेन कर्मधारयध्वननादन्योन्याभेदसिद्धेश्च ।<br>
स्वेच्छयेत्यभेदे तृतीया ।<br>
इच्छाभिन्नेक्षणवतीत्यर्थः ।<br>
तस्यां वृत्तौ विषयं प्रदर्शयति  स्फुरत्तामात्मन इति ।<br>
आत्मनिष्ठां स्फुरत्तामित्यर्थः ।<br>
सा च सृष्टिरेव ।<br>
तथाहि प्रकाशस्य ह्येष स्वभावो विषयव्याप्त्यैव स्वस्फुर्तिरिति ।<br>
दीपप्रभातपचन्द्रिकाणां गृहाङ्गणादिसम्बन्ध इवान्तरिक्षेऽपि तृणपर्णपक्षादिव्याप्तिमन्तरेणैव स्फूर्त्यभावात् ।<br>
नच दीपस्य विषयसम्बन्धमन्तरेणापि स्फुर्तिदर्शनेन तत्रोक्तनियमव्यभिचार इति वाच्यम् ।<br>
दीपस्य प्रभापटलाश्रयरत्नस्येव प्रकाशाद्भिन्नत्वात् ।<br>
नच तस्य तद्भिन्नत्वे तेजस्यन्तर्भावानापत्तिः ।<br>
रत्नवदेव तस्यापीष्टत्वात् ।<br>
नच रत्ने गुरुत्वधनत्वयोर्दर्शनेन तस्य पार्थिवत्वेऽपि दीपे तयोरभावेन पार्थिवत्वानुपपत्तिरिति वाच्यम् ।<br>
धूमपटले तयोरदर्शनेन तयोः पार्थिवत्वव्याप्यत्वाभावात् ।<br>
पञ्चीकरणप्रक्रियायाः सर्वत्राविशेषेऽपि पार्थिवांशाधिक्येनैव पार्थिवत्वव्यवहारस्य निर्वोढतया दीपे घनताविशेषदर्शनेन प्रभापेक्षया पार्थिवांशाधिक्यस्य स्वीकर्तुं युक्तत्वाच्च ।<br>
तैजसत्वव्यवहारस्य कांस्यादाविव प्रकाशाश्रयत्वेनोपपत्तेश्च ।<br>
एतेन चन्द्रसूर्यावपि व्याख्यातौ ।<br>
ततश्च प्रकाशमात्रस्य विषयाधीनस्फुर्तिकत्वाद्बिषयस्यापि प्रकाशसम्बन्धेनैव स्फुर(णात्स्फुर)णज्ञानस्यापि प्रकाशस्वरूपत्वात्तस्य विषयैः सह यः सम्बन्धो विषयविषयिभावाख्यस्तत्त्वमेव स्फुरणलक्षणम् ।<br>
तद्वत्त्वं च प्रतियोगित्वानुयोगित्वतादात्म्यान्यतमसम्बन्धेन ।<br>
तेन ज्ञानं स्फुरति घटः स्फुरति तयोः सम्बन्धः स्फुरतीतित्रिविधव्यवहारस्याप्युपपत्तिः ।<br>
एवं ब्रह्मणोऽपि प्रकाशैकरूपत्वेन तन्निष्ठस्फुरत्ताया विषयितासम्बन्धेन सृष्टिरूपविषयत्वैकस्वरूपत्वात्स्फुरत्तापदस्य</p>
<p>सृष्टिरित्यर्थो युज्यत एव ।<br>
विषयतत्संसर्गनिष्ठयोः स्फुरत्तयोर्निरासायाऽत्मन इति पदम् ।<br>
सेयं स्फुरत्तारूपा सृष्टिरेव क्रिया ।<br>
कृतिः क्रिया यत्नः सृष्टिरित्येतेषां पदानामनर्थान्तरत्वात् ।<br>
यत्नतद्विषययोरभेदोपचाराद्वा ।<br>
अत एव व्यासेन कृतेऽपि पुराणादौ व्यासस्य कृतिरिति व्यवहारः ।<br>
तेनेच्छया स्फुरत्तां पश्येदिविपदत्रयेणेच्छाकृतिज्ञानानामैक्यध्वननानिच्छादित्रयसम् अष्टिरूपशान्तादेवीस्वरूपमीक्षणमित्युक्तं भवति ।<br>
तदयं निष्कर्षः सृष्टिमहं वितनुयामित्याकारिकी प्राथमिकी वृत्तिरिच्छाज्ञानक्रियात्मिका शान्तानाम्नी यदा जाता तदा तत्काल एव चक्रस्य सम्भवः ।<br>
इच्छामात्रं प्रभोः सृष्टिरितिवचनेन विलम्बाभावात् ।<br>
वृत्तेरपि सृष्ट्यन्तर्गतत्वेन तदातनत्वस्या विरोधाच्चेति ॥ ९ ॥</p>
<p>अथेदृशी शान्तात्मिका प्रथमा वृत्तिरेव बिन्दुचक्रस्य वासनेति प्रतिपादयति-</p>
<p>शून्याकाराद्विसर्गान्ताद्बिन्दुप्रस्पन्दसंविदः ॥ १० ॥</p>
<p>प्रकाशपरमार्थत्वात्स्फुरत्तालहरीयुतात् ।<br>
प्रसृतं विश्वलहरीस्थानं मातृत्रयात्मकम् ॥ ११ ॥</p>
<p>शून्याकारत्वादिभिः पञ्चभिर्विशेषणैराक्षिप्तं परब्रह्म विशेष्यम् ।<br>
तादृशविशेषणपञ्चकविशिष्टब्रह्मणः सकाशात्प्रसृतं चक्रं बैन्दवं भवतीत्युत्तरश्लोकस्यपदद्वयाकर्षणेनान्वयः ।<br>
प्राञ्चस्तु बिन्दोर्जातं बैन्दवं तत्र जात इत्यणू ।<br>
बिन्दुसम्भूतं त्रिकोणचक्रमित्यर्थ इत्याहुः ।<br>
एतत्पक्षे त्रिकोणचक्रमिति वक्तव्ये बैन्दवमित्युक्तिस्तु क्वचिद्वासनायां बिन्दुत्रिकोणयोरभेदध्वननार्थेति वक्तव्यम् ।<br>
त्रिकोणे बैन्दवं श्लिष्टमिति ब्रह्माण्डपुराणात् ।<br>
तत्प्रयोजनं च मन्वस्रे व्यक्ती भविष्यति ।<br>
चक्रस्य स्वरूपमाह  मातृत्रयात्मकमिति ।<br>
मातरो विश्वजनन्य इच्छाज्ञानाक्रियानामिका देव्यस्तत्त्रितयसमष्टिरेवाऽत्मा स्वरूपं यस्य तत् ।<br>
उक्तायाः प्राथमिकवृत्तेरिच्छादित्रयरूपत्वात् ।<br>
मातृपदेनैवेच्छादिपरामर्शस्तु वामादित्रयसमष्टिरूपतायाः श्लेषेण पश्यन्त्यादिमातृकात्रयसमष्टिरूपतायाश्च ध्वननार्थम् ।<br>
मातृरूपत्वादेव विश्वलहरीस्थानं च विश्वं षट्त्रिंशत्तत्वात्मकमेव लहर्यस्तरङ्गास्तेषां स्थानमाधारः ।<br>
विश्वस्य लहरीत्वोक्त्या तादृशवृत्तेः समुद्रतुल्यता</p>
<p>ध्वनिता ।<br>
तादृशवृत्त्युद्गमोत्तरमेव क्रमेण सर्वसृष्टीनां जायमानत्वाद्विश्वजनकमित्यर्थः ।<br>
बैन्दवपदस्य त्रिकोणपरत्वपक्षे त्रिकोणस्य बैन्दवत्वविधानं त्वेतत्कारणं परब्रह्मैव बिन्दोर्वासनेति ध्वनीयतुम् ।<br>
तेन परब्रह्मैव बिन्दुस्तस्येक्षणात्मा वृत्तिरेव त्र्कोणमिति प्राचां मतस्थितिः ।<br>
वस्तुतस्तु प्रथमोपस्थितत्वाद्बैन्दवपदस्वारस्याच्छ्रुत्यानुगुण्याच्चायं ग्रन्थो बिन्दुचक्रवासनाप्रतिपदनपर एव युक्तः ।</p>
<p>नचैवं सत्युत्तरग्रन्थे त्रिकोणवासनाया अकथनेन सन्दर्भविरोधः ।<br>
त्रिकोणवसुकोणयोर्मेलनेन नवयोनिचक्रस्यैकवासनावर्णनेन तदभावात् ।<br>
त्रिकोणमात्रवासनाया अतिविस्तृतत्वेन ब्रह्माण्डपिण्डाण्डयोरैक्यभावनासिद्ध्युत्तरकालैकविभावनीयत योत्तमाधिकारिकत्वेनाऽत्मनः स्फुरणं पश्येदित्यादिना पार्थक्येनाग्रे वक्ष्यमाणत्वाच्च ।<br>
तस्मादिच्छा ज्ञाना क्रियेति त्र्यात्मकमीक्षणमेव बिन्दुचक्रस्य वासना ।<br>
तस्मिन्पूजनीयं यत्तदेव परं ब्रह्म ।<br>
तथाचाऽथर्वणाः शौनकशाखीया आमनन्ति-अष्टाचक्रा नवद्वारा ।<br>
देवानां पूरयोध्या ।<br>
तस्यां हिरण्मयः कोशः ।<br>
स्वर्गो लोको ज्योतिषाऽवृतः तस्मिन्हिरण्मये कोशे त्र्यरे त्रिप्रतिष्ठिते ।<br>
तस्मिन्यद्व्यक्षमात्मन्वत्तद्वै ब्रह्म ।<br>
तैत्तिरीयशाखायां तु प्रथमान्तमिति विशेषः ।<br>
त्रैलोक्यमोहनादिसर्वसिद्धिप्रदान्तचक्राष्टकयुक्तं नवयोनिघटितमन्येषामसाध्यं देवतावासभूतं श्रीचक्रनगरं यत्तत्राप्युत्तमः कोशो ज्योतिर्मयः स्वर्गतुल्यस्त्रिकोणनामकोऽस्ति तस्मिन्कोणे त्रिधा प्रतिष्ठितं त्रिसमष्टिस्वरूपं बिन्दुचक्रमस्ति ।<br>
तस्मिन्बिन्दुचक्रे स्वात्मनीव यद्यक्षं महाभूतं पूजनीयं तद्ब्रह्मैवेति वासनामज्ञा जानन्ति ।<br>
भ्राजनादिविशेषणविशिष्टामपराजिताख्यां नगरीं प्रति ब्रह्मैव यस्मादा विवेशेति समुदायार्थः ।<br>
ब्रह्मोपासकानां गन्तव्या पुनरावृत्तिवर्जिताऽपराजिताख्या नगरी काचिदस्ति ।<br>
यस्यामरनामकोण्यनामकश्चेति द्वौ ह्रदौ सुधामयौ वर्तेते इत्यादिकं तु श्रीशङ्करभगवत्पादैः सूत्रभाष्यान्ते वर्णितम् ।<br>
तन्नगराभिन्नमिदं श्रीचक्रम् ।<br>
अत्र त्रिप्रतिष्ठित इति शब्दो न त्र्यरस्य विशेषणं तथात्वे तस्मिन्नितिपदद्वयस्य वैयर्थ्यापत्तेः ।<br>
अतो बिन्दुपर एव ।<br>
तेन बिन्दुचक्रस्य त्र्यात्मकत्ववासना सिद्धा भवतीति द्रष्टव्यम् ।<br>
बिन्दुचक्रस्य मूलभूतमीक्षितृ परं ब्रह्म विशिनष्टि शून्याकारादित्यादिना ।<br>
शून्या अविद्यमाना आकारा आकृतयोऽवयवसंस्थानविशेषा</p>
<p>यस्मिंस्तच्छून्याकारं तस्मान्निराकारादिति यावत् ।<br>
विविधः सर्गो विसर्गो नानाविधा सृष्टिस्तस्यान्तो लयो यस्मिंस्तद्विसर्गान्तम् ।<br>
तस्मात्प्रलयकालीनादिति यावत् ।<br>
स्पदि किञ्चिच्चलन इति धातोरल्पचलनार्थकः स्पन्दशब्दः ।<br>
स च प्रकृष्टः प्रस्पन्दः, अत्यल्पतरचलनम् ।<br>
बिन्दूनां प्रस्पन्दा बिन्दूप्रस्पन्दास्तादृशाः संविदो ज्ञानस्वरूपा जीवराशयो यस्मिंस्तस्माद्बिन्दुप्रस्पन्दसंविदः ।<br>
यस्य चिदम्भोधेर्बिन्दुतुल्या अंशा ईशद्भिन्ना जीवा इत्यर्थः ।</p>
<p>ममैवांशो जीवलोके जीवभूतः सनातनः ।<br>
इतिवचनात् ।</p>
<p>भेदस्यात्यल्पत्वोक्त्या तस्य भानमात्रं नतु तत्त्वतः सोऽस्तीति ध्वनितम् ।<br>
स्यन्दू प्रस्रवण इतिधातुतो निष्पन्नप्रस्यन्दपदपाठेऽपि बिन्दुप्रस्रावा जीवा इत्यथोऽपि न विरुध्यते ।<br>
परमार्थस्य सत्यस्य भावः परमार्थत्वं पारमार्थिकं रूपमिति यावत् ।<br>
प्रकाश एव परमार्थत्वं यस्य तस्मात्प्रकाशपरमार्थत्वात् ।<br>
प्रकाशैकस्वरूपादित्यर्थः ।<br>
स्फुरत्ताः सृष्टय एव लहर्य ऊर्मयस्ताभिर्युतात्स्फुरत्तालहरीयुतात् ।<br>
सृष्टेस्तरङ्गस्थानीयत्वोक्त्या चिदम्भोधेस्तस्याश्चात्यन्ताभेदो भासमानो भेदस्तु कल्पित इति सूचितम् ।<br>
अत एव नानारूपं ब्रह्म मा प्रसाङ्क्षीदतः प्रकाशैकरूपत्वमुक्तम् ।<br>
तेनेतरेषां रूपाणां विश्वसम्बन्धितोक्ता ।</p>
<p>अस्ति भाति प्रियं रूपं नाम चेत्यंशपञ्चके ।<br>
आद्यं त्रयं ब्रह्मरूपं जगद्रूपं ततो द्वयम् ॥</p>
<p>इत्यभियुक्तोक्तेरिति ।<br>
अथ रहस्यार्थो यथा  अर्थसृष्टिशब्दसृष्ट्योर्युगपदेवाङ्कुरतच्छाययोरिव परस्परसम्पृक्तयोरुत्पत्तिः ।<br>
पदार्थमात्रस्य शब्दानुविधत्वात् ।<br>
वागर्थाविव सम्पृक्तावित्यभियुक्तोक्तेः ।<br>
ततश्च सृष्टिकारणे ब्रह्मणि शिवशक्तिरूपेऽर्थत्ववच्छब्दत्वमप्यस्तीति वक्तव्यम् ।<br>
तत्र चाकारः शिवस्य रूपं हकारः शक्तिरूपम् ।<br>
तदुक्तं सङ्केतपद्धत्याम् </p>
<p>अकारः सर्ववर्णाग्र्यः प्रकाशः परमः शिवः ।<br>
हकारोऽन्त्यः कलारूपो विमर्शाख्यः प्रकीर्तितः ॥<br>
इति ।</p>
<p>तौ चाकारहकारौ न वैखरीरूपाविवातिस्पष्टस्वरूपौ ।<br>
किं तु सूक्ष्मतमस्वरूपौ ।<br>
वैखरीतोऽपि सूक्ष्मसूक्ष्मतरसूक्ष्मतमानां मध्यमापश्यन्तीपरारूपाणां</p>
<p>त्रिविधवर्णानां सत्त्वात् ।<br>
गुहा त्रीणि निहिता नेङ्गयन्ति तुरीयं वाचो मनुष्या वदन्तीति श्रुतेः ।<br>
अन्योऽप्यस्य रहस्यतरः प्रपञ्चो वरिवस्यारहस्यव्याख्याने स्फुटीकृतोऽस्माभिः ।<br>
तदिदं द्योतयितु माह-शून्याकारादिति ।<br>
शून्यश्चासावकारश्चेति कर्मधारयः ।<br>
विसर्गो हकार एवान्तश्चरमावयवो वा बन्धको वा यस्य स विसर्गान्तः ।<br>
अति अदि बन्धन इतिधातुपाठादन्तपदस्य बन्धकार्थकता ।<br>
हकारानुबद्धोऽकारः शक्तिरूपधर्मानुबद्धः शिवरूपो धर्मीत्यर्थः ।<br>
विसर्गान्तपदेनैव वा षोडशः स्वर उच्यते ।<br>
स चाकारहकारोभयरूप एव ।<br>
तस्य शून्याकारादिति विशेषणम् ।<br>
निराकारादित्येव पूर्ववदर्थः ।<br>
प्रथमपक्षे शून्यपदस्याकार एवान्वितत्वेन हकारे शून्यत्वं न मायादस्मिन्पक्षे तु द्वयोरपि शून्यरूपता लभ्यत इति विशेषः ।<br>
किञ्च, विसर्गान्तो ह्येकमखण्डमकारहकारोभयरूपस्याप्यखण्डताप्रतीत्या तादृशस्य निर्गुणब्रह्मरूपता प्रतीयते ।<br>
प्रथमपक्षे तु स्वभिन्नवर्णान्तरवैशिष्ट्येन शबलब्रह्मताप्रतीतिः स्यादिति च विशेषः ।<br>
तेन प्रथमपक्षादरः प्राचां नाऽदर्तव्यः ।<br>
निराकारादित्यनुक्त्वा शून्याकारादित्युक्त्याऽकारस्यैकबिन्द्वाकारता विसर्गरूपहकारस्य बिन्दुद्वयाकारता च ध्वनिता ।<br>
विसर्गपदेनैव षोडशस्य स्वरस्य लाभेऽप्यन्तपदं विमर्शानुबद्धः प्रकाश इत्यर्थलाभाय ।<br>
तेनायमर्थो ध्वनितः  यथा लोके स्त्रीपुंसयोः सामरस्यदशायां यदा ब्रह्मरन्ध्रस्थितः शुक्लबिन्दुः काममन्दिरं प्रविष्टः शोणबिन्दुनैकी भवति तदैव बाह्यान्तरमानबिहीनमानन्दमात्रावशेषब्रह्मैव भासत इत्यनुभवसिद्धम् ।<br>
श्रुतिरपि  यथा प्रियया सम्परिष्वक्तो न बाह्यं किञ्चन वेद नऽन्तरमिति ।<br>
सुषुप्तिदशायामज्ञानवृत्तिरस्ति सामरस्ये तु न साऽपि तिष्ठति ।<br>
एवं सति तादृशसामरस्यनिष्ठस्याऽनन्दात्मकत्वे सति गर्भोत्पादकत्वरूपसाधारणधर्मस्य सृष्ठिप्राक्कालीनशिवशक्तिसामरस्येऽपि दर्शनाल्लौकिकप्रक्रिययैवालौकिकप्रक्रियाऽप्यूह्या ।<br>
तत्र यो ब्रह्मरन्ध्रस्थितो बिन्दुः स निःशेषेण न कामालयं प्रविशति किन्त्वंशेन ।<br>
अन्यथा पुनःसामरस्यानापत्तेः ।<br>
ततश्च विधिबिलस्थितो बिन्दुस्तुरीयबिन्दुरनामा ।<br>
तदंशो मन्दिरस्थितस्तु कामाख्यो बिन्दुर्यः कामेश्वर इत्युपासकैश्चिन्त्यते ।<br>
अत एव काममन्दिरनामधेयादीनि सम्भवन्ति ।<br>
न ततः पूर्वम् ।</p>
<p>शक्त्या विना शिवे सूक्ष्मे नाम धाम न विद्यते ।<br>
इति पूर्वमुक्तत्वात् ।<br>
कामबिन्दोः शोणबिन्दुना सह परस्परानुप्रविष्टत्वे सति विस्पष्टत्वे बिन्दुद्वयं विसर्गो हकारो विमर्श इत्यादिसञ्ज्ञा, केवलशिवस्येव केवलशक्तेरपि सृष्ट्यादिजनकत्वायोगात् ।<br>
अन्यथा परशिवाङ्गीकारस्यैव वैयर्थ्यापत्तेः ।<br>
पूर्वं कृतः परशिवनिरासस्तु शक्तिनिरासवादिनो जल्पकथया मुखमुद्रणमात्रार्थो नतु वादकथयेत्युक्तम् ।<br>
इयं हकाररूपा शक्तिरेव च कलेत्युच्यते ।<br>
हकारोऽन्त्यः कलारूप इति सङ्केतपद्धत्यादिवचनात् ।<br>
सेयं कामकला भवति ।<br>
कामविशिष्टा कलेति मध्यमपदलोपी समासः ।<br>
कामश्चासौ कला चेति कर्मधारयो वा निर्धर्मकेऽपि ब्रह्मणि तदभिन्नशक्तेरङ्गीकाराच्छक्त्यन्तर्भूतस्वरूपमात्रं निष्कृष्य केवले तुरीयबिन्दुता ।<br>
तस्यैव शक्तिसम्बन्धमात्रं शक्यतावच्छेदकीकृत्य विवक्षायां कामबिन्दुपदवाच्यता ।<br>
तस्यैव सम्बन्धस्याभेदात्मकसामरस्यत्वेन विवक्षायां विसर्गादिपदवाच्यता ।<br>
तस्यैव सामरस्यस्याऽनन्दान्तर्भावेन विवक्षायां कलापदवाच्यता ।<br>
ईदृशसमष्टिरूपकामकलायामीकारस्य शक्तिः ।<br>
ईकारस्य कामकलेत्यप्यत एव नाम ।<br>
यस्तु वृद्धानामीकारलेखने कामविसर्गकलानामवयवभावेन प्रदर्शनोपदेशः स मन्दप्रज्ञानां बुध्द्यारोहाय कल्पितो न वास्तविकः ।</p>
<p>उपायाः शिक्षमाणानां बालानामुपलालनाः ।<br>
असत्ये वर्त्मनि स्थित्वा ततः सत्यं समीहते ।<br>
इति भर्तृहरिणोक्तेः ।</p>
<p>अत एव कामकलालेखनस्य कालवक्रादौ यत्र विधिस्तत्राऽदौ बिन्दुस्तदधस्तिर्यग्बिन्दुद्वयं तदधो हंसपदमिति लिखन्ति साम्प्रदायिकाः ।<br>
आनन्दस्य लेखनासम्भवात्तत्कलाभिव्यक्तिस्थानत्वात्कामालयस्य द्योतको हंसपदाकारलेखः ।<br>
इदमेव च भगवत्पादैः </p>
<p>मुखं बिन्दुं कृत्वा कुचयुगमधस्तस्य तदधो हरार्धं ध्यायेद्यो हरमहिषि ते मन्मथकलाम् ।</p>
<p>इत्यत्रोक्तम् ।</p>
<p>तत्र मुखबिन्दुः कामबिन्दुः कुचयुगं विमर्शबिन्दुद्वयम् ।<br>
हरस्यार्धनारीश्वरूपस्यार्धमुत्तरार्धं योनिरिति तदर्थः ।<br>
हकारार्धमित्यादावपि हकारस्य विमर्शस्यार्धं</p>
<p>शक्तिसम्बन्ध्यर्थमिति तदर्थः ।<br>
सपरार्धमित्यस्यापि स एव ।<br>
सकारात्परो हकार इति तदर्थात् ।<br>
तेन हकारलेखनतत्प्रदर्शनमपि गुरूणां मन्दप्रज्ञानुग्रहार्थमेव ।<br>
तदिदं सर्वं द्योतयितुं विमर्शानुबद्धप्रकाशादित्युक्तम् ।<br>
बन्धनस्योक्तसामरस्यरूपत्वात् ।<br>
ईदृशमन्तपदेन ध्वनितमेवार्थं स्पष्टमाह-बिन्दुप्रस्यन्दसंविद इति ।<br>
बिन्द्वोः सितशोणयोः प्रस्यन्दः स्वस्थानाच्चलनं प्रस्रावो वा संविद्रहस्यरूपभूतं सारं यस्य तस्मादित्यर्थः ।<br>
तत्रत्यप्रक्रियातुल्यप्रक्रियापाकादिति यावत् ।<br>
मानुषादिशरीरेषु पाषाणादिभ्यो विशेषभूतं रहस्यं सारं संविदेव ।<br>
अतः संवित्पदं रहस्यसारे गौणम् ।<br>
इत्थं च यस्माद्बिन्दोस्त्रिकोणमुत्पन्नं स कामकलारूप इति ध्वन्योऽर्थः ।<br>
अत एवोपसंहारे वक्ष्यति </p>
<p>चक्रं कामकलारूपं प्रसारपरमार्थतः ॥<br>
इति ।</p>
<p>बिन्दुप्रस्पन्दात्मकमप्येतन्न बाह्यदृष्टान्तमनुसृत्य जडं मन्तव्यमित्याह </p>
<p>प्रकाशेति ।<br>
प्रकाशैकस्वभावत्वे विविधस्वभावा सृष्टिः कस्मादुत्पन्नेत्यत आह-स्फुरतेति ।<br>
समुद्रलहरीणां जलैकरूपत्ववद्बिश्वमपि प्रकाशैकरूपमेव ।</p>
<p>चिद्विलासः प्रपञ्चोऽयं सखे ते दुःखदः कथम् ।</p>
<p>किमिन्द्रवारुणी राम सितया कटुकी कृता ॥<br>
इति वासिष्ठात् ।</p>
<p>सितया कृतेन्द्रवारुणी कटुकी किमित्यन्वयः ।<br>
ततश्च प्रकाशैकस्वभावातिरिक्तं भासमानं सर्वं भ्रम एवेति भावः ।<br>
सोऽयमतिरहस्यरूपोऽर्थः शिष्यानुजिघृक्षया भगवतीप्रेरणया चेह लिखितः ।<br>
यस्तु कामकलाविलासचिद्वल्लीकारादिभिः कामकलास्वरूपनिष्कर्षप्रकारो लिख्यते सोऽपि फलतोऽत्रैव पर्यवस्यति ।<br>
उपपादने परं विसंवादः ।<br>
सोऽप्युपेयप्रतिपत्त्यर्था उपाया अव्यवस्थिता इति भाणान्नातीव दुष्यतीति मन्तव्यम् ।<br>
प्राञ्चस्तु  विसर्गसहिताच्छून्यादकारात्कामबिन्दुरुत्पन्नस्तस्मात्प्रस्पन्दो बिन्दुद्वयमुत्पन्नम् ।<br>
तस्मात्संवित्, हार्धकलोत्पन्ना ।<br>
प्रकाशपरमार्थत्वात्, प्रकाशसम्पर्केण विमर्शे स्रावस्य जातत्वात् ।<br>
स्फुरत्तालहरीयुतात्, स्फुरत्ता विमर्शशक्तिस्तस्या लहरी बिन्दुद्वयान्तरालान्निःसृता हार्धकला तद्युक्तात्कामकलाक्षरान्मातृत्रयात्मकं पश्यन्तीमध्यमावैखरीरूपं बैन्दवं सदाशिवाख्यतुरीयबिन्दोरुत्पन्नं मध्यत्रिकोणचक्रं प्रसृतमिति व्याचक्षते ।</p>
<p>तदिदं निरर्थकमेव लक्षणाध्याहारव्यवायविपरिणामव्यवधारणादिनिखिलदोषदुष्ट।<br>
म् सृष्टिक्रमाननुगुणं सिद्धान्तविरुद्धं चेत्युपेक्ष्यम् ॥ १० ॥ ११ ॥</p>
<p>इदानीं क्रमप्राप्तामपि त्रिकोणचक्रवासनामुत्तमाधिकारिकत्वद्योतनायोत्तरत्रैव वक्ष्यमाणत्वात्परित्यज्य प्रकृतविभावनाधिकारिमात्रोपयोगितया वसुकोणचक्रसम्मेलनेनैव त्रिकोणचक्रभावनावश्यकत्वध्वननाय द्वे अपि चक्रे सम्मेल्य नवयोनिचक्रस्य वासनामाह </p>
<p>बैन्दवं चकमेतस्य त्रिरूपत्वं पुनर्भवेत् ।<br>
धर्माधर्मौ तथाऽत्मानो मातृमेयौ तथा प्रमा ॥ १२ ॥</p>
<p>नवयोन्यात्मकमिदं चिदानन्दघनं महत् ।<br>
चक्रं नवात्मकमिदं नवधाभिन्नमन्त्रकम् ॥ १३ ॥</p>
<p>वैन्दवासनसंरूढसंवर्तानलचित्कलम् ।<br>
अम्बिकारूपमेवेदमष्टारस्थं स्वरावृतम् ॥ १४ ॥</p>
<p>एतस्य त्रिरूपस्य बिन्दुचक्रस्यैव वुनः पुनस्त्रिरूपत्वम्, एकैकरूपस्य त्रित्रिरूपत्वं भवेदित्यर्थः ।<br>
नवरूपत्वमिति यावत् ।<br>
केचित्तु  एकमेव त्रिकोणं पुनरपि सृष्टिलयभेदेन शक्तिवह्नित्रिकोणतां प्राप्य त्रिधाऽभवदित्यर्थ इत्याहुः ।<br>
त्रिरूपत्वमित्यनेन बिन्दोस्त्रिकोणोत्पत्तिरुक्तेति भ्रमो मा प्रसाङ्क्षीदित्यत आह  धर्मेति ।<br>
धर्माधर्मौ पुण्यपापे ।<br>
आत्मानश्चत्वार आत्माऽन्तरात्मा परमात्मा ज्ञानात्मेति भेदात् ।<br>
एते च पीठन्यासे परस्परभिन्नदेवतात्वेन प्रसिद्धाः ।<br>
तेषु त्रयाणां लक्षणानि तावदात्मोपनिषद्याथर्वणैराम्नातानि ।<br>
देहे ब्रह्माऽत्मा भोक्ताऽन्तरात्मा सूक्ष्मो जीवः परमात्मेति तन्निष्कर्षः ।<br>
ज्ञानात्मा तु ब्रह्मैव जीवाभिन्नमिति बोध्यम् ।<br>
यद्यपि जीवात्मान इत्येवं व्याख्यातुं युक्तम् ।<br>
नवयोनिचक्रस्य वासनाया अपि नवात्मकत्वमेवाऽवश्यकमितिनियमाभावात् ।<br>
वक्ष्यमाणषोडशदलाष्टदलभूगृहवासनासु व्यभिचारात्तथाऽपि सम्भवतः सङ्ख्यैक्यस्य स्थूलदृशां चमत्काराधायकतया भक्त्यतिशयोत्पादकत्वेन त्यागायोग इति न्यायेन प्राचीनैरित्येव व्याख्यातम् ।<br>
नवात्मकमिति विशेषणमप्यस्यार्थस्यात्मते(?)ज्ञापकम् ।<br>
मातृमेयप्रमास्त्रिपुटी, अज्ञायि, ज्ञातॄणां जीवानामानन्त्येऽपि मातृत्वेनैक्यम् ।</p>
<p>एवं मेयप्रमयोरपि ।<br>
उक्तप्राथमिकवृत्तौ धर्माधर्मौ क्रियांशेनाऽत्मानो मातारश्चेच्छांशेन मेयप्रमे ज्ञानांशेनेति विवेकः ।<br>
एवं वसुकोणेषु वशिन्यादिक्रमेण धर्मादयो मध्यत्रिकोण प्रमेति विवेकः ।<br>
एकैकस्मिन्कोणे तिस्रस्तिस्रो देवता इति वा तथेतिपदद्वयेन (द्वे) षडेकेत्येवं कोणत्रयदेवता इति वा भ्रमस्तथाऽपि स्यादेवेत्यतः कण्ठरवेण नाम्ना निर्दिशति- नवयोन्यात्मकमिति ।<br>
इदं नवयोन्यात्मकं चक्रं नवात्मकं वासनयाऽपि नवरूपम् ।<br>
नवधाभिन्नमन्त्रकं वशिन्यादिमन्त्राष्टकं मूलविद्या चेतिमन्त्रनवकयुक्तम् ।<br>
त्रिकोणस्थदेवतात्रयेऽप्येकस्य मूलस्यैव त्रेधा विभज्य विनियोगान्न नवत्वहानिः ।<br>
तैस्तैर्मन्त्रैः सह तत्तदुत्पत्तिध्वननायैवमुक्तिः ।<br>
बिन्दुरेव बैन्दवं स्वार्थिकोऽण् ।<br>
तदेवाऽसनमीक्षणात्मकवृत्तिरूपं तस्मिन्नारूढे संवर्तानलः ।<br>
प्रलयकालीनाग्निः सर्वजगद्भक्षकः कालाग्निरुद्रश्चित्कला त्रिपुरसुन्दरी च यस्मिन्नवयोनिचक्रे तिष्ठतस्तत्तथा ।<br>
प्राञ्चस्तु बैन्दवं सदाशिवात्मकतुरीयम्बिन्दुरूपम् ।<br>
अत्रैव वक्ष्यति सदाशिवासनं देवि महाबिन्दुमयं परमिति क्षित्यादिसदाशिवान्ततत्त्वोपर्येव शिवशक्त्योः स्थितत्वादित्याहुः ।<br>
अस्मिन्पक्ष इदं च विशेषणं नवयोनिचक्रग्रहणे बिन्दुसहितस्य ग्रहणं यथा स्यादित्येवमर्थमिति वक्तव्यम् ।<br>
वामाज्येष्ठारौद्रीसमष्टिरम्बिकाशक्तिः ।<br>
इदमुपलक्षणमिच्छाज्ञानाक्रियासमष्टेः शान्तायाः पश्यन्तीमध्यमावैखरीसमष्टेः पराया अपि ।<br>
सा चेक्षणात्मकवृत्तिरूपा ।<br>
तज्जन्यत्वान्नवयोन्यात्मकचक्रमप्यम्बिकाशान्तापरारूपम् ।<br>
नव योनयः काः का इत्यत आह-अष्टेति ।<br>
अष्टारस्थं वसुकोणेषु स्थितं सत्स्वरावृतं मध्यत्रिकोणम् ।<br>
तद्ध्यकारादिबिन्द्वन्तैः पञ्चदशभिः स्वरैस्त्रिधा विभक्तैराकलितत्रिरेखं विसर्गस्वराक्रान्तमध्यभागं च ।<br>
एवमेतानि नव योनय इत्यर्थः ।<br>
त्रिकोणमिति विहाय स्वरावृतयित्युक्तिस्त्रिकोणचक्रेण सहैव स्वराणामुत्पत्तिरिति स्फोरणाय ।<br>
वस्तुतस्तु त्रिकोणसहितमिदमष्टारमम्बिकारूपमेव बिन्दूत्पन्नमेव नतु बिन्दुतस्त्रिकोणं तस्मादष्टारमिति क्रमेणेति त्रिकोणपार्थक्यस्य निरासार्थोऽयं ग्रन्थः ।<br>
प्राञ्चस्तु चक्रं नवात्मकमित्यर्धं त्रैलोक्यमोहनादिसर्वानन्दमयान्तचक्रनवकपरत्वेन करशुद्ध्यादिचक्रेश्वरीमन्त्रनवकपरत्वेन च व्याख्याय बैन्दवासनेतिश्लोकं त्रिकोणमात्रपरत्वेन व्याचक्षते ।</p>
<p>तन्नवयोनिचक्रप्रकरणासङ्गतत्वादनादेयम् ।<br>
अस्तु वा प्रकरणसाङ्गत्यायं नवयोन्यात्मकचक्रस्यैव भूगृहादिनवचक्रात्मकत्वेन स्तुतिः ।<br>
उपपद्यते च ।</p>
<p>त्रिकोणे बैन्दवं श्लिष्टमष्टारेऽष्टदलाम्बुजम् ।<br>
दशारयोः षोडशारं भूगृहं भुवनास्रके ॥</p>
<p>इतिब्रह्माण्डपुराणाच्छक्त्यनलात्मकनवयोनिचक्रे एव नवचक्री ।<br>
सा च नवयोनित्वाविशेषात्मकतवा नवयोनिचक्रेऽप्यस्तीत्यर्थः ।<br>
अत एव चक्री प्रति निधित्वेन बाह्यमध्यगतं तदसम्भवे मध्यगतमेव वा चक्रं पूजयेदित्युक्तं प्राक् ॥ १२ ॥ १३ ॥ १४ ॥</p>
<p>अथान्तर्दशारस्य वासनामाह </p>
<p>नवत्रिकोणस्फुरितप्रभारूपदशारकम् ।<br>
शक्त्यादिनवपर्यन्तदशार्णस्फूर्तिकारकम् ॥ १५ ॥</p>
<p>नवसङ्ख्यानि त्रिकोणानि यस्मिंस्तन्नवत्रिकोणमिति बहुव्रीहिः ।<br>
द्विगुपक्षे ङीबापत्तेः ।<br>
तेन बिन्दुत्रिकोणवसुकोणात्मकं संहारचक्रमर्थः ।<br>
नवयोन्यात्मकचक्रग्रहणे बिन्दुसाहित्यस्यानुपदमेव ज्ञापितत्वात् ।<br>
अन्ये तु नवपदेनैव नव योनयस्त्रिकोणपदेन लक्षणया बिन्दुस्तयोश्च पदयोर्द्वन्द्व इति मन्यन्ते ।<br>
तदिदमिहत्यत्रिकोणपदस्य बिन्दुपरत्वेन पूर्वतनबैन्दवपदस्य च त्रिकोणपरत्वेन व्याख्यानमपूर्वम् ।<br>
वस्तुतस्तु नवावयवकानि त्रिकोणानीति मध्यमपदलोपी समासः नचैवं नवानां दशप्रभाकथनमसम्मतमिति वाच्यम् ।<br>
वासनाविषये सङ्ख्यासाम्यस्याप्रयोजकत्वोक्तेः ।<br>
प्रयोजकत्वे वा षट्त्रिंशदक्षराणां हादिविद्यायां समष्टिपार्थक्यकल्पनया प्राचां मते सप्तत्रिंशत्तायाः कामकलाविलासकारसम्मताया इव प्रकृते नवानां समष्ट्या सह दशसङ्ख्याकत्वमित्यस्य सुवचत्वाद्वा ।<br>
युक्तं चैतत् ।<br>
बिन्दोः सूर्यत्वेन तच्छायाया असम्भवात् ।<br>
एवं च नवत्रिकोणान्येका समष्टिरित्येवं दशानां स्फुरिता याः प्रभास्तद्रूपं दशारकं प्रथमदशारचक्रं शक्त्यादिवर्णदशकस्फूर्तिकारकं भवतीत्यर्थः ।<br>
प्रकाशांशेग तत्प्रभारूपं विमर्शांशेन मकाराद्यक्षरस्वरूपं च विभावयेदिति यावत् ।<br>
प्रपूर्वश्लोकस्थं चक्रपदमेव विशेष्यत्वेन सुदूरमनुवर्तते ।<br>
शक्तिर्मकारः ।<br>
पञ्चाम्बा नव नाथाश्चेतिचरणादिन्यासक्रमे</p>
<p>पठितानां नवानां हसक्षमलवरय- ऊमितिनवाक्षरस्वरूपाणामुन्मन्याकाशानन्दनाथादीनां मध्ये चतुर्थस्थाने पठितस्य शक्त्याकाशानन्दनाथस्य मकारस्वरूपत्वात् ।<br>
स आदिर्येषां ते नव मकारादिहकारान्ताः, पर्यन्तो मातृकान्त्यः क्षकार एक एवं दशार्णानां स्फोरकमित्यर्थः ।<br>
लकारस्य लकारेण सहाभेदाभिप्रायेणान्तर्मातृकान्यग्रहन्यासादिषु बहुषु निरासदर्शनात्, मध्यत्रिकोणे स्वरस्फूर्तेरुक्तत्वेन द्वितीयदशारे ककारादिदशकस्य मन्वस्रे टकारादिचतुर्दशानां च स्फुर्तेर्वक्ष्यमाणत्वेन तदुत्तरोपस्थितमकारादेरस्मिंश्चक्रे स्फुरणस्य वक्तुं युक्तत्वाच्च ।<br>
सुभगार्चापारिजातादिषु सर्वज्ञादिदेवतासु मकारादियोगस्य लेखनाच्च ।<br>
एतेन क्वचित्तन्त्रे रमाशक्तिबीजोद्धारे चन्द्रः शक्तिर्महाशक्तिर्ब्रह्माणी कामिकादिकमिति श्लोके रेफे शक्तिपदप्रयोगदर्शनादिह शक्तिपदेन रेफो गृह्यते तस्याऽदिर्यकारस्तदाद्या नव तेषां पर्यन्तः क्षकार एक इति प्राचां व्याख्यानं परास्तम् ।<br>
शक्त्यादिशब्देमैव यकारग्रहणे प्रभृतिवाचकादिपदान्तरस्याभावाच्च ।<br>
किञ्च यकारादिनवकस्य दशमस्य च पार्थक्येन निर्देशस्वारस्यं विरुध्येत यकारादिदशकस्यैव निर्देष्टुं युक्तत्वात् ।<br>
अस्मत्पक्षे तु लकारपरित्यागाय तथोक्तेरेव युक्तत्वादित्यवधेयम् ॥ १५ ॥</p>
<p>अथ बहिर्दशारस्य वासनामाह </p>
<p>भूततन्मात्रदशकप्रकाशालम्बनत्वतः ।<br>
द्विदशारस्फुरद्रूपं क्रोधीशादिदशार्णकम् ॥ १६ ॥</p>
<p>व्योमादिभूतपञ्चकं शब्दादितन्मात्रपञ्चकं चैवं यद्दशकं तत्प्रकाशस्तदभिव्यक्तिस्तदालम्बनत्वरूपधर्मेण तत्साधनत्वेनोपलक्षितम् ।<br>
क्रोधीशः ककारः, श्रीकण्ठादिन्यासे क्रोधीशककारयोरेकस्थानकत्वात् ।<br>
तत्प्रभृतिदशवर्णयुक्तं चक्रं द्वितीयदशारं स्फुरद्रूपं प्रकटितरूपमासीदित्यर्थः ।<br>
केचित्तु यथा सूर्यस्याऽतपोऽङ्गणे, आतपस्य प्रकाशो गृहान्तः स्फुरतीति तत्सूर्यस्यैव च्छायाद्वयं तथा संहारचक्रच्छायाद्वयं दशारद्वयमिति मूलस्थद्विदशारपदस्वारस्यमनुसरन्तो मन्यन्ते ।<br>
तदुक्तं कामकलाविलासे-</p>
<p>नवकोणं मध्यं चेत्यस्मिंश्चिद्दीपदीपिते दशके ।<br>
तच्छायाद्वितयमिदं दशारचक्रद्वयात्मना दृष्टम् ॥<br>
इति ।</p>
<p>तदनुयानिनस्तु-भूततन्मात्रेत्यर्धं प्रथमदशारपरत्वेन योजयन्तो द्वितीयदशारे स्फूरद्रूपपदेनेन्द्रियदशकविषयान्वचनादिशब्दादिरूपान्गृह्णन्त् अः प्रथमदशारस्थशब्दादिभिः पौनरुक्त्यमाशङ्क्य शब्दादिपञ्चकस्य सूक्ष्मस्थूलभेदेन द्वैविध्यमाश्रित्यान्तर्दशारे तन्मात्रशब्देन सूक्ष्मशब्दादीनां बहिर्दशारे स्थूलशब्दानीनां ग्रहणेन समादधिरे ।<br>
तदिदं प्रथमपक्षव्याख्यानव्याजेन प्रत्याख्यानमेव ध्वनयति मूललापनक्लेशस्य तैरेव प्रदर्शनात् ॥ १६ ॥</p>
<p>अथ चतुर्दशारचक्रवासनामाह </p>
<p>चतुश्चक्रप्रभारूपसंयुक्तपरिणामतः ।<br>
चतुर्दशाररूपेण संवित्तिकरणात्मना ॥ १७ ॥</p>
<p>खेचर्यादिजयान्तार्णपरमार्थप्रथामयम् ।</p>
<p>चतुरवयवकानि चक्राणि चतुश्चक्राणि ।<br>
त्रिगुणसचिवस्त्र्यक्षरमय इत्यादाविव मध्यमपदलोपी समासः ।<br>
अतो न द्विगोरिति ङीप् ।<br>
तानि चाव्यवहितानि त्रिकोणादिबहिर्दशारान्तान्येव ।<br>
बिन्दुस्तु सूर्यस्थानीय एवेप्ति न तस्य ग्रहणम् ।<br>
नहि वृक्षाधः शाखाफलपत्राणामिव सूर्यस्यापि च्छाया पतति ।<br>
एतेषु चक्रेषु संहत्य यद्यपि एकोनत्रिंशत्त्रिकोणानि तथाऽपि त्रिकोणस्य बिन्द्वभेदविवक्षाया ज्ञापितत्वादष्टाविंशतिरेव भवन्ति ।<br>
वस्तुतस्तु त्रिकोणचक्रस्य पार्थक्येनेह वासनाया अकथनात्तत्पार्थक्याभावस्याम्बिकारूपमेवेदमित्यत्र कण्ठरवेणोक्तत्वाच्च ।<br>
तदुक्तेरष्टाविंशतियोन्यात्मकतापादनस्यै(व)प्रयोजनत्वाच्च ।<br>
प्रथमदशारोत्पत्तौ नवत्रिकोणेतिपदेन कण्ठरवेण मध्यत्रिकोणस्योदृङ्कनेन तत्र ग्रहणेऽपि प्रकृते तदग्रहणं च ।<br>
चतुश्चक्रेत्युक्तिरपि बिन्दुरष्टारं दशारद्वयमित्येतत्परैव ।<br>
त्रिकोणस्य पूर्वमकथनात् ।<br>
ईदृशचतुश्चक्रपदस्वारस्यविरोधादपि बैन्दवपदस्य त्रिकोणपरत्वेन व्याख्यानं प्रागुक्तं नाऽदर्तव्यम् ।<br>
ततश्चाष्टाविंशतियोनीनां याः प्रभाश्छायास्तासां रूपं यत्संयुक्तं परस्परसंयुक्तं स्वरूपमित्यर्थः ।<br>
विशेषणं विशेष्येण बहुलमिति बाहुलको विशेष्यस्य पूर्वनिपातः द्वयोर्द्वयोस्त्रिकोणच्छाययोरेकैकः</p>
<p>संयोगः इति यावत् ।<br>
संयोगस्य द्विनिष्ठत्वेन द्वयोरेव मेलनस्य संयुक्तपदस्वरसलब्धत्वात् ।<br>
वृक्षाधश्छायानां मेलनस्य बहुशो दर्शनात् ।<br>
तादृशस्वरूपात्मको यः परिणामः कार्यं तेनेति तृतीयार्थे तसिः ।<br>
प्रभारूपाणां संयुक्तो यः परिणामस्तेनेति वा ।<br>
संवित्तिर्ज्ञानं करणफलमिति यावत् ।<br>
तेन कर्मेन्द्रियफलानामपि सङ्ग्रहः ।<br>
तेषां फलानां यानि करणानीन्द्रियाणि तानि च ज्ञानेन्द्रियपञ्चकं कर्मेन्द्रियपञ्चकमन्तःकरणचतुष्कं चेति चतुर्दश ।<br>
तदात्मना तदभिन्नेन चतुर्दशारस्वरूपेणोपलक्षितं चक्रं खेचर्यादिचतुर्दशवर्णानां पारमार्थिकी या प्रथा विस्तारस्तन्मयं तद्विकाररूपमासीदित्यर्थः ।<br>
तष्टङ्कारः कपाली च सोमवाः खेचरी ध्वनिरिति कोशात् ।<br>
टकारादिवर्णाविकार एवेदं चक्रमिति यावत् ।<br>
यद्यपि श्रीकण्ठादिशक्तिषु टकारस्थाने खेचर्या मकारस्थाने जयायाश्च न्यासेन पञ्चदशाक्षराण्युक्तानीति प्रतीयते तथाऽपि मकारोत्पत्तेः पूर्वमुक्तत्वाच्चतुर्दशारसङ्ख्भाधिक्यापाताज्जयाऽन्ते येषामित्यतद्गुणसञ्ज्ञानो बहुव्रीहिरुपेयः ।<br>
अथवा जयाऽन्ते यस्य जयान्तो मकारः ।<br>
खेचर्यादयस्त्रयोदश जयान्त एकश्चेति द्वन्द्वः ।<br>
जयाशब्देनैव भकार इति प्राचां व्याख्याने तु मूलं मृग्यम् ।<br>
कालभद्रो जया वेधा इतिनन्दनादिबहुकोशविरोधात् ।<br>
केचित्तु बिन्द्वाद्यन्तर्दशारान्तानि चक्राणि चत्वारि बहिर्दशारस्थत्रिकोणानि दशेत्येवं चतुर्दशानामेषा छाया ।<br>
चतुश्चक्रप्रभारूपैश्चतुर्भिः संयुक्तानि बहिर्दशारस्थत्रिकोणानि तेषां परिणामत इति मूलार्थः ।<br>
तेषां दूरस्थत्वादेकैकचक्रस्यैकैका छाया बहिर्दशारस्य सन्निहितत्वादवयवशश्छाया पतितेत्युपपत्तिरित्याहुः ॥ १७ ॥</p>
<p>अथ बिन्द्वादिचक्राणां व्यष्टिवेषेणोक्तां वासनामुपसंहरंस्तत्समुच्चितं समष्टिवासनान्तरमाह </p>
<p>एवं शक्त्यनलाकारस्फुरद्रौद्रीप्रभामयम् ॥ १८ ॥</p>
<p>पञ्चशक्तिचतुर्वह्न्याकारतया स्फुरच्चक्रमेवंरूपं पूर्वोक्तनानारूपं सदपि रौद्रीप्रभामयं समष्टिवेषेण रौद्र्याः शक्ते रूपान्तरं भवति ।<br>
एवमितिपदेन पूर्ववासनावैशिष्ट्येनोद्दिश्य वासनान्तरविधानाढुद्देश्यतावच्छेदकस्य विधेयव्याप्यत्वनियमाद्व्यष्टिसमष्टिवासनयोरनुष्ठाने समुच्चयः सूचितः ॥ १८ ॥</p>
<p>अथावशिष्टचक्रत्रयस्य वासनामाह </p>
<p>ज्येष्ठारूपं चतुष्कोणं वामारूपं भ्रमित्रयम् ।</p>
<pre><code>अत्र भ्रमित्रयमित्यनेन वृत्तत्रयगर्भीकृतमष्टदलषोडशदलपद्मद्वयं लक्ष्यते ।  
</code></pre>
<p>तच्च वामाशक्तिरूपम्, भूगृहं तु ज्येष्ठारूपम् ।<br>
रौद्रीशक्त्यनन्तरं ज्येष्ठाया उपस्थितत्वादादौ भूगृहस्यैव वासनोक्ता मूले ।<br>
नैतावता विभावनदशायां स एव क्रम आदर्तव्य इति मन्तव्यम् ।</p>
<pre><code>इदानीमीदृश्यां विस्तृतभावनायामशक्तं प्रति सङ्क्षिप्तं वासनान्तरमाह   
</code></pre>
<p>चिदंशोऽन्तस्त्रिकोणं च शान्त्यतीताऽष्टकोणकम् ॥ १९ ॥</p>
<p>शान्त्यंशा द्विदशारं च तथैव भुमनारकम् ।<br>
विद्याकलाप्रभारूपदलाष्टकसमावृतम् ॥ २० ॥</p>
<p>प्रतिष्ठावपुषा स्पष्टस्फुरद्व्यष्टदलाम्बुजम् ।<br>
निवृत्त्याकारविलसच्चतुष्कोणविराजितम् ॥ २१ ॥</p>
<pre><code>आकाशाद्वायुरित्यादिक्रमेण वाय्वाद्योषध्यन्तजनकतावच्छेदकतावच्छेदकशक्तिविशेषा गगनादिभूतपञ्चकस्थाः शान्त्यतीता शान्तिर्विद्या प्रतिष्ठा निवृत्तिश्चेत्यैतन्नामिकाः कलाः सन्तीति तु गुरुमुखागमः ।  
</code></pre>
<p>अन्तःशब्देन बिन्दुरित्युच्यते ।<br>
स च त्रिकोणं चेत्येतद्द्वयं चिद्रूपम् ।<br>
बिन्दुत्रिकोणयोरभेदस्य पूर्वं ज्ञापितत्वात् ।<br>
अन्तःस्थितं यत्त्रिकोणमिति व्याख्याने तु बिन्दुवासनाया अलाभादनुवृत्तिरादरणीया स्यात् ।<br>
त्रयोदशश्लोकस्थस्य चक्रमित्यस्यैतावत्पर्यन्तमधिकारः ।<br>
स्पष्टमन्यत् ॥ १९ ॥ २० ॥ २१ ॥</p>
<pre><code>अस्या अपि वासनायाः क्वचिदेकैकं क्वचिद्द्वयं क्वचित्त्रयमित्याकारकविषमसङ्ख्याक चक्रविषयकत्वेन गहनत्वादिहाशक्तस्यातिसुलभं वासनान्तरमाह   
</code></pre>
<p>त्रैलोक्यमोहनाद्ये तु नव चक्रे सुरेश्वरि ।<br>
नादो बिन्दुः कला ज्येष्ठा रौद्री वामा तथा पुनः ॥ २२ ॥</p>
<p>विषघ्नी दूतरी चैव सर्वानन्दा क्रमात्स्थिताः ।</p>
<p>भृगृहमारभ्यैव पूजनस्य पूर्वमुक्तत्वात्तदनुरोधेनैव झटित्युपस्थितये वासना उक्ताः ।<br>
नवेति भिन्नं पदम् ।<br>
नादादयो नव देवताविशेषाश्चक्रे क्रमान्स्थिता इत्यन्वयः ।<br>
नवचक्र इत्येकं पदं स्वीकृत्य जातावेकवचनमिति प्राञ्चः ।<br>
तन्न ।<br>
सुबुपात्तैकत्वसङ्ख्यान्वयाय प्रातिपदिकस्यैकजातिपरत्वे विशेषणोपात्तनवत्वसङ्ख्याया जातावन्वयायोगात् ॥ २२ ॥</p>
<pre><code>इदानीं लाघवादेतद्वासनादेवतानामभिरेव चक्राण्यनूद्येतोऽपि सुलक्षं वासनान्तरमाह   
</code></pre>
<p>निरंशौ नादबिन्दू च कला चेच्छास्वरूपकम् ॥ २३ ॥</p>
<p>ज्येष्ठा ज्ञानं क्रिया शेषमित्येवं त्रितयात्मकम् ।</p>
<pre><code>निरंशोऽवयवविवक्षाशून्यः समष्टिरूपः ।  
</code></pre>
<p>स चात्र पूर्वोक्तेक्षणात्मकः ।<br>
तद्रूपौ नादबिन्दू भूगृहषोडशारपद्मौ भावनीयौ ।<br>
कलाऽष्टदलपद्ममिच्छारूपम्, ज्येष्ठा चतुर्दशारं ज्ञानशक्तिरूपम् ।<br>
शेषं रौद्रादिसर्वानन्दान्तं बहिर्दशारादिबिन्दुचक्रान्तं क्रियाशक्तिरूपं भावयेत् ।<br>
एतासु चतसृषु वासनासु शिष्याय यथाधिकारमेकैकां वासनामुपदिशेत् ।<br>
स च तथैव भावयेत्, नतु वासनान्तरसाङ्कर्यं कुर्यात् ।<br>
अतो व्यवस्थितो विकल्पः ।<br>
अन्यथा कस्या अपि वासनाया दृढाभ्यासाभावेन चित्तजयरूपफलानुदयापत्तेः ।<br>
योगवासिष्ठादावेकतत्त्वदृढाभ्यासस्यैव तदुपायत्वकथनात् ।<br>
उपास्तीनां चित्तजयद्वारैव पुरुषार्थत्वात् ।<br>
अङ्गावबद्धानामुद्गीथाद्युपासनानामपि कल्पसूत्रकारैः क्रतुप्रयोगमध्येऽङ्गान्तरवदनिबन्धनेनानारभ्याधीतपर्णतादेर् इव न क्रत्वर्थत्वमित्यस्यौपनिषदैः सिद्धान्तितत्वात् ।<br>
अत एव तासामुपास्तीनां क्रतुप्रकरणाद्बहिरथर्ववेदे वेदशिरोभागे च पाठः ।<br>
क्रत्वर्थत्वे हि व्रीहियवपदैच्छिको विकल्पः स्यात् ।<br>
तस्मादधिकारानुसारेण यां काञ्चिदेकामेबोपासनामवलम्ब्याऽजन्माभ्यसेदित्युपासनाकाण्डवि दां सिद्धान्तः ।<br>
स च न्यायः सर्वोऽप्यत्र सञ्चारणीयः ।<br>
कल्पसूत्रकारैरनिबन्धनस्य पूर्वचतुःशत्यां पूजाप्रकरणे विधानाभावस्य तच्छिरोभागे पाठस्य च तुल्यत्वात् ।<br>
इयांस्तु विशेषः प्रातरनुवाकादिकालेऽध्वय्वान्दिभिः क्रियमाणा उपास्तयः क्रतुमध्य एव न सार्वकालिक्यः ।<br>
मनो ब्रह्मेत्युपासीतेत्यादयस्तु क्रतुबहिर्भूताः</p>
<p>सार्वकालिक्यः ।<br>
अत्रत्या उपास्तयस्तु पूजामध्ये तद्बहिश्च भवन्ति, पूजायाः काण्डभेदेन द्विःकथनाल्लिङ्गात् ।<br>
तद्धि प्रकरणबहिर्भावान्तर्भावोभयसिद्ध्यर्थम् ।<br>
अत एवात्र पूजासङ्केतस्य सर्वान्ते निबन्धनम् ।<br>
सर्वादौ निबन्धने हीतरयोः सङ्केतयोस्तत्प्रकरणे पाठापत्त्योपास्तीनां क्रतुमध्य एव प्रयोगः सिध्येत् ।<br>
नचात्र वक्ष्यमाणा पूजा मासाग्निहोत्रन्यायेन पूर्वचतुःशतीविहितपूजातः कर्मान्तरमिति वक्तुं शक्यम् ।<br>
अनुपादेयगुणसाचिव्याभावेन प्रकरणान्तरलक्षणाभावात् ।<br>
किञ्च कर्मभेदे हि प्रकृतिविकृतिभावो नामातिदेशादिभिः कल्पनीयः ।<br>
स न चात्र सम्भवति ।<br>
अर्ध्यस्थापनाद्येकैकपदार्थरूपाणामप्यङ्गानामवयवशो विभज्योभयत्र कथनाल्लिङ्गात् ।<br>
एकत्र सर्वाङ्गोपदेशो यत्र तत्रैव प्रकृतित्वेन प्रकृते तदभावात् ।<br>
अत एव च ग्रहमेधीयसोमवदन्यतरस्यापूर्वत्वम् ।<br>
एतेन चक्रसङ्केतमन्त्रसङ्केतविहितोपास्तीनामेव प्रकरणित्वकल्पनयोत्तरत्र विहितपूजाया एतदङ्गत्वमस्त्वित्यपास्तम् ।<br>
पूर्वं विहितायाः पूजायाः प्रधानभूताया एवेह विभज्याङ्गकथनप्रत्यभिज्ञादिभिरैक्यसिद्धेर्भाव्यान्तराकाङ्क्षा भावेऽन्याङ्गत्वकल्पनानुदयात् ।<br>
अत्रत्योपास्तीनां फलश्रवणाभावेन प्रकरणित्वायोगाच्च ।<br>
सद्यः खेचरतां व्रजेदितिफलश्रुतेस्तु सङ्केतत्रयोद्देशेन कथिततयाऽत्रत्योपास्तिमात्रस्य प्रधानत्वनिर्णायकत्वाभावात् ।<br>
तस्मात्पूर्वोत्तरकाण्डभेदेन विभज्य कथितं चक्रार्चनमेकमेव कर्म ।<br>
तस्य च द्वौ प्रयोगौ  उपास्तिरहित एकस्तत्सहितोऽन्यः ।<br>
वेदेऽपि त्रय्यां विहितानामेव कर्मणामथर्वणवेदे गोपथब्राह्मणेऽथातो देवयजनान्यात्मा देवयजनं श्रद्धा देवयजनमित्यादिनाऽधानादिविश्वसृजामयनान्तकर्मणां प्रत्यङ्गं प्रायेण वासनानां भूयसीनां कथनेऽपि तेषां कल्पसूत्रकारैरनुपसंहारेण तद्राहित्यसाहित्याभ्यानेकैकस्य कर्मणो द्वौ द्वौ प्रयोगाविष्टावेव ।<br>
तौ चाधिकारिभेदेन व्यवस्थितौ ।<br>
अधिकारस्तु चित्तशुद्धितारतम्यप्रयुक्तो भिन्नो भिन्न इति तु ग्रन्थारम्भ एवोक्तम् ।<br>
तयोराद्यस्य तु द्वितीयोऽशक्य एव ।<br>
द्वितीयस्य त्वाद्यः प्रयोगः सुशकत्वादैच्छिको नतूत्तराश्रमिणां पूर्वाश्रमधर्म इव निषिद्धः ।<br>
ततश्च यदि द्वितीयाधिकारवान्प्रथमं द्वितीयं वा प्रयोगं चिकीर्षति तदाऽत्र कथितैरल्पैरेवाङ्गैः कर्मपूर्तिः ।<br>
अत एवास्य तन्त्रस्य तादृशाधिकारित्वात्तं प्रति पञ्चपञ्चिकादिपूजाविस्तारस्यानपेक्षितत्वादिहाकथनम्,</p>
<p>प्रथमाधिकारिकतन्त्रेष्वेव तदावश्यकत्वध्वननाय तत्कथनम् ।<br>
अस्य तन्त्रस्य स्वतन्त्रत्वमपि तादृशाधिकारिधारेयं प्रत्येव नोपासकसामान्यं प्रति ।<br>
तन्त्रराजं त्वाद्याधिकारिणं प्रत्येव स्वतन्त्रम्, द्वितीयाधिकारिणं प्रति त्वेतत्तन्त्रापेक्षमेव ।<br>
द्वितीयाधिकारिणामपि शक्तितारतम्येनानेकविधत्वाद्वासनाविकल्पाः कथ्यमाना नानुपपन्नाः ।<br>
तस्माद्यो यो यादृशोपास्तावधिकारी स तादृशीमेव गुरुमुखाद्विज्ञायाऽ सुप्तेरा मृतेर्दृढतरमभ्यस्येदिति सिद्धम् ।<br>
अधिकं पूर्वोत्तरमीमांसान्यायविद्भिरूहनीयामिति दिक् ॥ २३ ॥</p>
<pre><code>इदानीमुक्तासु चतुसृष्वपि वासनास्वावश्यकमंशं पूरयितुमाह   
</code></pre>
<p>चक्रं कामकलारूपं प्रसारपरमार्थतः ॥ २४ ॥</p>
<pre><code>उक्तरीत्या कामकलायाः सकाशात्सम्पूर्णस्य चक्रस्योत्पन्नत्वात्सर्वं चक्रं कामकलारूपमेव, यो यत्प्रसरः स तदीयपरमार्थिकस्वरूपः ।  
</code></pre>
<p>यथा घटो मृत्प्रसरस्तस्य पारमार्थिकं स्वरूपं मृदेव ।<br>
वाचारम्भणं विकारो नामधेयं मृत्तिकेत्येव सत्यमिति श्रुतेः ।<br>
अयमेव चार्थस्तृतीयकूटेऽपि कथित इति प्रदर्शितं वरिवस्यारहस्ये ।<br>
तस्मात्सर्वं कामकलात्वेन विभावयेदित्यर्थः ॥ २४ ॥</p>
<pre><code>एवं बहिश्चक्रपूजाधिकारिका वासनाः कथयित्वा ततोऽप्युत्तमाधिकारिणो ब्रह्माण्डपिण्डाण्डयोरैक्यभावनादार्ढ्यशीलान्प्रति तद्देह एव त्रिविधामान्तरचक्रभावनामाह   
</code></pre>
<p>अकुले विषुसञ्ज्ञे च शाक्ते वह्नौ तथा पुनः ।<br>
नाभावनाहते शुद्धौ लम्बिकाग्रे भ्रुवोऽन्तरे ॥ २५ ॥</p>
<p>इन्दौ तदर्धे रोधिन्यां नादे नादान्त एव च ।<br>
शक्तौ पुनर्व्यापिकायां समनोन्मनगोचरे ॥ २६ ॥</p>
<p>महाबिन्दौ पुनश्चैवं त्रिधा चक्रं तु भावयेत् ॥</p>
<pre><code>अत्राकुलादीनि महाबिन्द्वन्तान्येकोनविंशतिः स्थानान्युक्तानि ।  
</code></pre>
<p>समनोन्मनगोचर इत्यस्य समनगोचर उन्मनगोचरे चेत्यर्थात् ।<br>
उत्तरत्र मूल एव तयोः स्वरूपभेदस्य वक्ष्यमाणत्वात् ।<br>
लिङ्गशरीरे हि सुषुम्नानाडीमाश्रित्य द्वात्रिंशत्पद्मानि</p>
<p>तेष्वाद्यन्तयोः सहस्रारे पद्मे द्वे ऊर्ध्वाधोमुखे वर्तेते ।<br>
सर्वाधःस्थितसहस्रदलकमलोपर्यष्टदलं तदुपरि षड्दलं तदुपरि मूलाधारादीनि चक्राणीति स्थितिः ।<br>
तत्र मूलाधाराधः स्थितं षड्दलमेव कुलपद्मम्, तदधःस्थिते अष्टदलसहस्रदले अकुले कुलपद्माद्भिन्नत्वात् ।<br>
एवं चाकुलपदेन द्बयोरपि ग्रहणे प्रसक्तेऽष्टदलव्यावर्तनाय विषुसञ्ज्ञ इत्यकुलस्य विशेषणम् ।<br>
विषॢ व्याप्ताविति धातोर्व्यापक इत्यर्थः ।<br>
व्यापकत्वं सर्वाधःस्थितत्वमिति यावत् ।<br>
तेनाकुलविषुपदाभ्यामेकमेवाधःस्थितसहस्रारपद्माख्यं स्थानमुच्यत इति प्राञ्चः ।<br>
तच्चिन्त्यम् भवल्लिखितस्वच्छन्दसङ्ग्रहवचन एवाधःसहस्रारस्य कुलपद्मत्वोक्तेः ।<br>
अधश्चोर्ध्वं सुषुम्नायाः सहस्रदलसंयुतमिति प्रकृत्य</p>
<p>शक्तिरूपं महादेवि कुलाकुलमयं शुभम् ।<br>
पङ्कजद्वयमीशानि स्थितं शाश्वतमव्ययम् ॥</p>
<p>तयोर्मध्ये सुषुम्नान्तस्त्रिदशाऽधारपद्मकाः ।</p>
<p>इतिवचनात् ।</p>
<pre><code>अधस्थं पङ्कजं कुलमयमुपरिस्थमकुलमयमिति यथाक्रममन्वयस्य स्पष्टत्वात् ।  
</code></pre>
<p>किञ्च, तत्रैवाधःपद्मं सहस्रारं कर्णिकाकेसरान्वितमिति प्रकृत्य कर्णिकामध्यतो देवि कुलदेवी च संस्थितेत्युक्तिरपि तस्य कुलपद्मत्वमेव गमयति ।<br>
यदप्यष्टदलपद्ममकुलमित्युक्तम् ।<br>
तदपि न ।<br>
तत्रैव तत्पद्मोर्ध्वं सुषुम्नाया मध्ये त्वेकाङ्गुलोपरि ।<br>
पद्ममष्टदलैर्युक्तमिति प्रकृत्य तन्मध्ये कौलशक्त्या तु सञ्चितं च स्मरेत्तत इत्याद्युक्तेः ।<br>
एकाङ्गुलप्रमाणोर्ध्वं षड्दलं कुलपङ्कजमिति वचनात्षड्दलस्यापि कुलरूपत्वम् ।<br>
अत एव</p>
<p>कुलयोषित्कुलं त्यक्त्वा परं पुरुषमेति सा ।<br>
निर्लक्षणं निर्गुणं च कुलरूपविवर्जितम् ॥</p>
<pre><code>इति पूर्वचतुःशत्यामधःस्थितपद्मानि सर्वाणि त्यक्त्वा ब्रह्मरन्ध्रस्थितसहस्रारपद्ममेतीत्येव पूर्वाचार्याणां व्याख्योपपद्यते ।  
</code></pre>
<p>तस्मादेवं व्याख्येयं कुलभिन्नमकुलमिति न तत्पुरुषः ।<br>
अपि तु न विद्यते कुलं यस्मादिति बहुव्रीहिः ।<br>
यदपेक्षया स्थूलमधो वा कुलपद्मान्तरं नास्ति सर्वाधःस्थितं सर्वाधिकं च कुलपद्ममित्यर्थः ।<br>
तादृशं च कुलपद्ममधःस्थितं सहस्रारमेव ।<br>
अन्येषां तदुपर्येव</p>
<p>स्थितत्वादल्पदलत्वाच्च ।<br>
एवं चाकुलपदेनैवेतरव्यावृत्तौ विषुसञ्ज्ञ इति न तस्य विशेषणम्, विषुपदस्य सर्वाधारार्थकत्वाभावाच्च, सञ्ज्ञापदस्यालग्नकत्वाच्च ।<br>
तेनाष्टदलषड्दलयोरन्यतरस्य विषुरिति सञ्ज्ञैव तन्त्रान्तरे स्यादित्यनुमीयते ।<br>
तदुपरिस्थमूलाधारादीनां पार्थक्येन निर्देशात्सहस्रारमूलाधारमध्यस्थितवाचकत्वावसायात् ।<br>
प्रसिद्धपदसमभिव्याहारस्यापि शक्तिग्राहकत्वात् ।<br>
अन्यतरयोरेकतरनिश्चयस्तु विशेषदर्शिभिः कार्यः ।<br>
एतेनाकुले विषुसञ्ज्ञे चेति चकारोऽप्युपपद्यते ।<br>
नचैवं सत्याज्ञाचक्र इन्दौ चेति द्बिर्बिन्दुविभावनापत्तिः ।<br>
अकुलादिमहाबिन्द्वन्तस्थानकैकविभावनपक्षे तदापत्तावपिभावनाभेदवादिनामस्माकं तदनापत्तेर्वक्ष्यमाणत्वात् ।<br>
किञ्च, चरमपटले जपप्रकरण एकैककूटस्य त्रित्रिचक्राभेदेन विभावनमुक्त्वा कूटान्त्यकामकलावयवसपरार्धकलात्रयस्याऽधारहृदाज्ञास्थित कुण्डलिनीत्रयस्य चाभेदन विभावनं विधीयत इति भवद्भिरेव व्याख्यास्यते ।<br>
तदिदमस्मत्पक्षे कूटान्त्यस्वरत्रयस्य कुण्डलिनीत्रयस्य चैकस्थाननिपातितत्वादुपपद्यते ।<br>
कुलविष्वोरेकत्वे तु स्वाधिष्ठानविशुद्धिललाटमध्यस्थानेष्वेन कूटत्रयान्त्यस्वरपातावश्यम्भावात्तत्तदधश्चक्रस्थितवह्न्यादिकु ण्डलिनीत्रयस्य वैयधिकरण्यादभेदविभावनमसमञ्जसं स्यात् ।<br>
किं च, मूलाधारादुत्थितस्य नादस्य मन्त्रविषुवादिभावनघटकता वक्ष्यते ।<br>
सा चाऽद्यकूटस्याऽधारे समाप्तावेव तदीयनादस्य तत उत्थानमुपपद्यते ।<br>
स्वाधिष्ठानान्तमपकर्षे तु न तत्समञ्जसमिति ।<br>
शाक्ते मूलाधारस्थचतुर्दले, शक्तिरूपायाः कुण्डलिन्याः स्थानत्वात् ।<br>
वह्नौ स्वाधिष्ठानस्थषड्दले, तव वह्नेर्विद्यमानत्वात् ।<br>
तदुक्तमाचार्यभगवत्पादैः </p>
<p>महीं मूलाधारे कमपि मणिपूरे हुतवहं स्थितं स्वाधिष्ठाने हृदि मरुतमाकाशमुपरि ॥<br>
इति ।</p>
<pre><code>यत्तु प्राञ्चः  स्वच्छन्दतन्त्रे मूलाधारे कर्णिकायां वह्निबिम्बस्य कथनात्स्वाधिष्ठानकर्णिकायां हृल्लेखारूपशक्तेरवस्थानकथनाच्चैते एव क्रमेण वह्निशक्तिपदवाच्ये ।  
</code></pre>
<p>तेन मूले वह्नौ शाक्त इति व्यत्ययेन पठितव्यमित्याहुः ।<br>
तदतीव साहसम् ।<br>
व्यत्ययमन्तरेणाप्युपपादनात् ।<br>
नामौ मणिपूराख्ये दशदले अनाहते हृदयस्ये द्वादशदले ।<br>
शुद्धौ कण्ठस्थषोडशदले विशुद्धिनामके ।</p>
<p>लम्बिकाग्रे ।<br>
अन्तरेण तालुके य एष स्तन इवावलम्बत इतिश्रुतिप्रसिद्धेन्द्रयोनिपदवाच्ये सूक्ष्मजिह्वास्थानीयाष्टदलपद्मे ।<br>
भ्रुवोऽन्तरे भ्रुवोर्मध्यस्थे द्विदल आज्ञानामके ।<br>
अत्र सर्वत्र प्रमाणभूतानि वचनानि प्राचां टीकासु द्रष्टव्यानि ।<br>
इन्दौ बिन्दौ, तदर्धेऽर्धचन्द्रे ।<br>
बिन्द्वादीनां स्थानादीनि मूल एवानुपदं वक्ष्यति ।<br>
एते च बिन्द्बाद्युन्मन्यन्ता भागा देहे मन्त्रे च साधारणाः ।<br>
चक्रेऽपि साधारणा एवेति प्राञ्चः ।<br>
मात्रार्धमात्राकालविधानादाज्ञाचक्रोर्ध्वं स्थलविधानाच्च मन्त्रदेहावयवत्वेऽपि चक्रावयवत्वे किं मानम् ।<br>
किं च बिन्द्वाद्युन्मन्यन्तस्थले भावनीयानि किं त्रैलोक्यमोहनादिचक्राण्येव किं वा ततो भिन्नानि ।<br>
आद्ये तान्येव षुनर्गणितानीति कीदृशं चक्रसाधारण्यम् ।<br>
अन्त्ये नवात्मकत्वनवमन्त्रकत्वविरोधः ।<br>
बिन्द्राद्युन्मन्यन्तावयवकमेकमेवचक्रमिति ।<br>
कल्पनाऽपि प्रमाणदार्ढ्य एव विश्रम्भणीया ।<br>
बिन्दुमपेक्ष्य कलितः स्थानतश्च भिन्नानामर्धचन्द्रादीनां बिन्दावन्तर्भावस्यायुक्तत्वाच्च ।<br>
अर्धचन्द्राद्यष्टकस्य तु नादनामैकाक्षराबयवत्वं हृल्लेखात्रयसम्भूतैस्तिथिसङ्ख्यैस्तथाऽक्षरैरित्यादिज्ञापकात् ।<br>
अक्षराष्टकत्वमपि सम्भवतीति तु वरिवस्यारहस्यव्याख्यायां विस्तरः ।<br>
महाबिन्दुस्तु देह एव न मन्त्रे ।<br>
एवमेतेष्वेकोनबिंशतौ स्थानेषु श्रीचक्रं त्रिप्रकारं पुनश्च भावयेत्पूर्वस्थाननवके भावितान्येव चक्राण्युत्तरस्थाननवके तेनैव क्रमेण पुनश्चिन्तयेत् ।<br>
पुनरपि तान्येवैकोनविंशे स्थाने महाबिन्दौ चिन्तयेदित्यर्थः ॥ २५ ॥ २६ ॥</p>
<pre><code>अथ तिसृणां चक्रविभावनानामधिकारिभेदेन स्थानभेदं व्यवस्थापयति   
</code></pre>
<p>आज्ञान्तं सकलं प्रोक्तं ततः सकलनिष्कलम् ॥ २७ ॥</p>
<p>उन्मन्यन्ते परे स्थाने निष्कलं च त्रिधा स्थितम् ।</p>
<pre><code>अकुलाद्याज्ञान्तस्थाननवके त्रैलोक्यमोहनादिबिन्द्वन्तचक्रनवकं क्रमेण भावयेत् ।  
</code></pre>
<p>अत एव ग्रहन्यासे भ्रूमध्यस्य बिन्दुस्थाने सुधासूतिमिति निर्देशः करिष्यमाणः सङ्गच्छते ।<br>
तदिदं विभावनं सकलपदवाच्यम् ।<br>
अत एवात्र सकलनामका अशुद्धा उपासका अधिकारिणः ।<br>
तत आज्ञाचक्रानन्तरम् ।<br>
इन्दुमारभ्येत्यर्थः ।<br>
इन्द्वाद्युन्मन्यन्तनवके त्रैलोक्यमोहनादिबिन्द्बन्तचक्रनवकस्य</p>
<p>क्रमेण विभावनं सकलनिष्कलमित्युच्यते ।<br>
तत्र न केवलं शुद्धा नापि केवलमशुद्धा एतादृशमिश्राः प्रलयाकलनामका उषासका अधिकारिणः ।<br>
परे स्थाने महाबिन्दौ ।<br>
तत्रोक्तचक्रनवकस्य परस्परभेदमन्तरेण निर्विषयकसंविन्मात्रात्मककामकलैकावशेषेण विभावनं निष्कलमुच्यते ।<br>
तत्र शुद्धा विज्ञानकेवलनामका उपासका अधिकारिणः ।<br>
त्रिविधोपासकानां लक्षणादीनि तु सौभाग्यभास्करे पशुपाशविमोचनीतिनामव्याख्यानावसरे प्रपश्चितान्यस्माभिः ।<br>
इयं च व्यवस्था सकलादिसञ्ज्ञाकरणेनैव मूलकृता सूचिता ।<br>
अन्यथा तासां वैयर्थ्यापत्तेः ।<br>
उत्तरत्र व्यवहार उपयोगदर्शनात् ।<br>
कलयांऽशेनांशांशिभावघटकभेदमानेन स्थूलमालिन्येन सहितं सकलमित्यादिव्युत्पत्तिभिरशुद्धमिश्रशुद्धाधिकारिकत्वस्य यौगिकवृत्त्याऽपि स्फोरणाच्च ।<br>
सकलादिपदान्येव वा सकलाधिकारिकमित्याद्यर्थपराणि न सञ्ज्ञापराणीनि मन्तव्यम् ।<br>
त्रिधा स्थितं पूर्वं यत्त्रैविध्यमुक्तं तदनया रीत्या व्यवस्थितमित्यर्थः ।<br>
अयं च श्रीमुखागमलब्धोऽर्थो मूलारूढीकरणेन विशदीकृतः ।<br>
येषां तु मते विषुसञ्ज्ञत्वमकुलविशेषणम्, तदनुयायिनस्तावदिन्दौ सर्वानन्दमयचक्रस्य सकलभावनं त्रैलोक्यमोहनचक्रस्य मिश्रभावनं चेत्युभयोरेकमेव स्थानमाहुः ।<br>
अन्यथा तेषां निष्कलभावनाया अनवकाशापत्तेः ।<br>
परं त्वाज्ञान्तं सकलमितिमूलविरोधः कथं परिहार्यः ।<br>
इदं तु तैः सुवचम्  आज्ञाया अन्त आज्ञान्त इन्दुः ।<br>
आज्ञान्तपदात्पूर्वमाङः प्रश्लेषः ।<br>
स चाभिविध्यर्थकः ।<br>
इन्दुमभिव्याप्येति पर्यंवसितोऽर्थः ।<br>
तत इति पदमपि नाऽनन्तर्यार्थकमपि तु इन्दुमारभ्येत्यर्थकम् ।<br>
ल्यब्लोपे पञ्चमी ।<br>
तत्पदमाज्ञान्तपरामर्शीतिस्वीकारसम्भवादिति ।<br>
प्राञ्चस्तु त्रैलोक्यमोहनाद्युन्मन्यन्तान्स्थूलसूक्ष्मसूक्ष्मतरांश्चक्रभाग अनकुलाद्युन्मन्यन्तेषु स्थूलसूक्ष्मसूक्ष्मतरेषु भागेषु महाबिन्दौ च भावयेत् ।<br>
तत्राकुलविषुमारभ्याऽज्ञान्तं चतुरस्रादित्रिकोणान्तस्थूलचक्राष्टकभावनं सकलम् ।<br>
विन्द्वाद्युन्मन्यन्तस्थानेषु बिन्दुचक्रस्य सूक्ष्मसूक्ष्मतरभागाणां विभावनं सकलनिष्कलम् ।<br>
महाबिन्दौ शून्यसंविदो भावनं निष्कलमिति वदन्ति ।<br>
एतेषां मतेऽष्टाशस्थानकमेकं विभावनं तदवयवानामेव तु सकलादिसञ्ज्ञात्रयमित्यभिसन्धिः ।<br>
स च महाबिन्दौ पुनश्चैवमिति पुनःपदस्य सकलादिसञ्ज्ञाकरस्य</p>
<p>च स्वरसविरुद्धः ।<br>
एतद्भ्रममूलिकैव त्वकुले विषुसञ्ज्ञकत्वस्य विशेषणतया योजनाय प्रवृत्तिरिति तदाकूतरहस्यम् ॥ २७ ॥</p>
<pre><code>इदानीं बिन्द्वाद्युन्मन्यन्तानां प्रातिस्विकं स्थानाकृतिरूपकालानाह   
</code></pre>
<p>दीपाकारोऽर्धमात्रश्च ललाटे वृत्त इष्यते ॥ २८ ॥</p>
<pre><code>दीपस्यैवाऽकारः कान्तिर्यस्य स दीपाकारः ।  
</code></pre>
<p>अर्धा मात्रा यस्य साऽर्धमात्रः ।<br>
मात्रा नाम ह्रस्वस्योच्चारणकालः ।<br>
स च षट्पञ्चाशदुत्तरशतद्वयलवैर्भवति ।<br>
लवो नाम कालपरमाणुः ।</p>
<p>नलिनीपत्रसंहत्याः सूक्ष्मसूच्यभिवेधने ।<br>
दले दले तु यः कालः स कालो लवसञ्ज्ञितः ॥</p>
<pre><code>अतः सूक्ष्मतमः कालो नोपलभ्यो भृगूद्वह ।  
</code></pre>
<p>इति वचनात् ।</p>
<pre><code>अत एवोक्तं वृत्तचन्द्रोदये  लवानां कालपीलूनां षट्पञ्चाशच्छतद्बयम् मात्रैकेति ।  
</code></pre>
<p>तेनाष्टविंशत्युत्तराः शतं लवा बिन्दोरनुस्वारस्य कालः ।<br>
व्यञ्जनं त्त्रर्धमात्राकमिति वचनात् ।<br>
ललाटे ललाटमध्ये वृत्तो वर्तुलाकृतिः ।<br>
इन्दुरिति शेषः ॥ २८ ॥</p>
<p>अर्धचन्द्रस्तथाकारः पादमात्रस्तदूर्ध्वतः ।<br>
ज्योत्स्नाकारा तथाऽष्टांशा रोधिनी अस्रविग्रहा ॥ २९ ॥</p>
<pre><code>तथा स्वनामसमानावेवाऽकासै कान्त्याकृती यस्य सः ।  
</code></pre>
<p>कान्त्या कृत्या नाम्नाऽप्यर्धच्चन्द्र इत्यर्थः ।<br>
तथा दीपवदाकारो यस्येति तु केचित् ।<br>
पादमात्रश्चतुःषष्टिलवकालोच्चार्यः ।<br>
तदूर्ध्वतो बिन्दोरुपरि ।<br>
इदं च पदमुन्मनान्ते शब्दो विकारन्यायेनानुवर्तन्ते (?) ।<br>
ज्योत्स्राकारा चन्द्रिकाकान्तिः ।<br>
अष्टांशा द्वात्रिंशल्लवकाला ।<br>
सम्प्रदायच्छक्तिरूपोऽस्रस्त्रिकोणो विग्रहो देहो यस्याः ।<br>
अश्रिशब्दवदस्रशब्दोऽपि रुधिराश्रुणोरिव कोणेऽपि निरूढः ।<br>
तेन सुप्रातसुश्वेत्यादिसूत्रे चतुरस्रपदन्येवास्रपदस्य निपातनाभावेऽप्यदोषः ।<br>
रोधिनीनामनिर्वचनं तन्त्रान्तरे  ब्रह्मादिपरमेशानां परप्राप्तिनिरोधनात् ।<br>
निरोधिनीति सा प्रोक्तेति ॥ २९ ॥</p>
<p>बिन्दुद्वयान्तरे दण्डः शेवरूपो मणिप्रभः ।<br>
कलांशो द्विगुणांशश्च नादान्तो विद्युदुज्ज्वलः ॥ ३० ॥</p>
<p>दण्डवदूर्ध्वाधोवितता रेखा, तद्दक्षिणोत्तरपार्श्वयोः संलग्नौ द्वौ बिन्दू ।<br>
स च दण्डः शेवरूपः ।<br>
शेवो नाम गोधूमषिष्टविकारः केशाकारः पायसादिसाधनतया प्रसिद्धः ।<br>
तद्वत्सूक्ष्मो मृदुश्चेत्यर्थः ।<br>
वृषणद्वयमध्यवर्तिनी शिरा शेव इत्यन्ये ।<br>
मणिप्रमः सम्प्रदायात्प्रद्मरागमणिकान्तिः ।</p>
<p>पद्मकिञ्जल्कसङ्काशः सूर्यकोटिसमप्रभः ।<br>
इति तु तन्त्रान्तरे ।</p>
<pre><code>कलांशो मात्रायाः षोडशांशः ।  
</code></pre>
<p>अंशशब्द एव वेहत्यो लवपरः ।<br>
तेन षोडशलवकाल इत्यर्थः नाद इति विशेष्यस्याध्याहारः ।<br>
कलांशपदस्यैवाऽवृत्त्या कलश्चासावंशश्चेति विग्रहेण विशेष्यलाभः ।<br>
ध्वनौ तु मधुरास्फुटे ।<br>
कल इत्यमरं इति केच्ति ।<br>
नादान्तस्तु द्विगुणांशः कलाद्विगुणमात्रांशांशो द्वात्रिंशोऽष्टलवात्मककालोच्चार्य इति यावत् ॥ ३० ॥</p>
<p>हलाकारस्तु सव्यस्थबिन्दुयुक्तो विराजते ।<br>
शक्तिर्वामस्थबिन्दूद्यच्छिराकारा तथा पुनः ॥ ३१ ॥</p>
<pre><code>(?) बिन्दुना युक्तश्च ।  
</code></pre>
<p>सव्यं दक्षिणवामयोः ।<br>
उत्तरार्धे वामपदेन व्यवहारदर्शनेनेहत्यसव्यशब्दो दक्षिणपरः ।<br>
उर्ध्वाधःप्रसृत ईषादण्डः स्वभालवामभागेऽधोमुखाग्रलाङ्गलशुण्डः स्वभालदक्षिणभाग ईषादण्डमध्यप्रदेशे बिन्दुरीदृशाकारो नादान्त इति तु नाथमुखावगतोऽर्थः।<br>
बिन्दुद्वयमध्ये दक्षिणभागस्थबिन्दुसहित इति प्राचां वाक्यस्याऽशयश्चिन्त्यः ।<br>
नादस्यान्तो लयो यत्र स नादान्तः ।</p>
<p>नाड्यां ब्रह्मविले लीनस्त्वव्यक्तध्वनिलक्षणः ।<br>
इत्यादितन्त्रान्तरात् ।</p>
<p>एतदुत्तरं  बिन्दुर्वृत्तात्मको देवि सर्गो बिन्दुद्वयात्मकः ।</p>
<pre><code>इत्यर्धं क्वचित्पुस्तकेषूपलभ्यते ।  
</code></pre>
<p>तस्यायमर्थः  बिन्द्वादिनवकशरीरघटका यावन्तो बिन्दव एकैक उच्यन्ते ते सर्वे कामाख्यमुखहृदबिन्दुरूपा यावन्ति बिन्दुद्वया उच्यन्ते तानि सर्वाणि सितशोणविसर्गरूपाणीति वासना ज्ञेयेति ।<br>
दक्षिणोत्तरयोर्बिन्दुद्वयम् ।<br>
तत्र वामबिन्दोः शिरस्यूर्ध्वरेखा ।<br>
ईदृशः शक्त्याकारः ।<br>
वामस्थबिन्द्वित्यनेन दक्षिणबिन्द्वन्तरस्याऽक्षेपः ।<br>
वामस्थबिन्दोः सकाशादुद्यन्त्या ऊर्ध्वं गच्छन्त्याः शिराया इवाऽकारो यस्या इति विग्रहः ।<br>
इत आरभ्य रूपकालानुत्तरत्र वक्ष्यति ॥ ३१ ॥</p>
<p>व्यापिका बिन्दुविलसत्त्रिकोणाकारतां गता ।<br>
बिन्दुद्वयान्तरालस्थ-ऋजुरेखामयी पुनः ॥ ३२ ॥</p>
<pre><code>शक्तित्रिकोणस्य स्वाभिमुखकोणे बिन्दुलेखनेन व्यापिकाया आकारो भवतीति सम्प्रदायः ।  
</code></pre>
<p>ऊर्ध्वादधःप्रसृता रेखा तच्छिरोमूलभागयोः संलग्नौ बिन्दू, ईदृशी समनेत्युत्तरश्लोकस्थेनान्वयः ।<br>
अन्तरालस्थ-ऋजुरेखेत्यत्र ऋत्यक इति प्रकृतिवद्भावः ॥ ३२ ॥</p>
<p>समना बिन्दुविलसदृजुरेखा तथोन्मना ।<br>
शक्त्यादीनां वपुः स्फूर्जद्द्वादशादित्यसन्निभम् ॥ ३३ ॥</p>
<pre><code>बिन्दोः शिरस्यूर्ध्वरेखा लेख्या ।  
</code></pre>
<p>सोऽयमुन्मनाया आकारः ।<br>
समनायाः शिरस्थितबिन्दोरपनये समना भवतीति यावत् ।<br>
अत एव समनातोऽतिसूक्ष्मत्वादुत्क्रान्तमनस्का ।<br>
योगिनामपि मनसा सङ्कटेन गम्येति भावः ।<br>
समनादयः शब्दाः पृषोदरादित्वादेव साधवः ।<br>
शक्त्यादीनामुन्मनान्तानां चतसृणां द्वादशसूर्यसमुच्चितकान्तिमन्ति वपूंषि ॥ ३३ ॥</p>
<p>चतुःषष्टिस्तदूर्ध्वं तु द्विगुणं द्विगुणं ततः ।<br>
शक्त्यादीनां तु मात्रांशो मनोन्मन्यास्तथोन्मनी ॥ ३४ ॥</p>
<pre><code>नादान्तपर्यन्तं कालः पूर्वमुक्तः ।  
</code></pre>
<p>तदूर्ध्वं नादान्तोर्ध्वं शक्त्यादीनां मध्ये प्रथमस्येत्यर्थः ।<br>
चतुःषष्टिश्चतुःषष्टितमो मात्रांशः, चतुर्लवात्मकः शक्तेः काल इत्यर्थः ।<br>
ततशर(?)नन्तराणां तु द्विगुणं द्विगुणमिति वीप्सया पूर्वपूर्वद्विगुणांशो मात्राकाल इत्यर्थः ।<br>
ततश्च व्यापिकायां द्वौ लवौ समानाया एको लवः ।<br>
उन्मनायास्तु लवार्धात्मकः कालः प्रसक्तस्तमपवदति-मनोन्मन्या इति ।<br>
मनोन्मनीति समनाया एव सञ्ज्ञान्तरम् ।<br>
यथा समनायाः कालस्तथैवोन्मनीकाल इत्यर्थः ।<br>
एकलवात्मक एव काल इति यावत् ।<br>
समनातोऽस्या रूपकालकलाप्रानमिति तत्तु समनात आकृत्या सूक्ष्मत्वाद्बिद्यमानोऽपि कालो दुर्लक्ष्य इत्येवम्परम् ।<br>
अत एव मूले देशकालानवच्छिन्नं तदूर्ध्वं परमं महदित्यनेनैतदूर्ध्वमेव कालानवच्छेद उक्तः सङ्गच्छते ।<br>
प्राञ्चस्तु द्बिगुणं द्विगुणमिति न वीप्सा किन्तु शक्तेरूर्ध्वं व्यापिकायां द्विगुणं ततो व्यापिकानन्तरं समनायां द्विगुणमिति प्रत्येकमन्वितं</p>
<p>पदद्वयम्, मनोन्मन्या इत्यस्य समनापर्यन्तानामित्यर्थः ।<br>
तच्च शक्त्यादीनामित्यस्य विशेषणं ततश्चोन्मनाया इह कालविधिर्नास्त्येव ।<br>
तथोन्मनी ।<br>
यथेदानीगियमकथितविशेषणा तथैव निराकारा निरुच्चारा चेति यावदित्याहुः ।<br>
तदिदं मनोन्मन्यास्तथोन्मनीति चरणस्य वैयर्थ्येन क्लिष्टलापनेन च कलुषितमुपरितनश्लोकस्वारस्यविरुद्धं चेत्युपेक्षितम् ।<br>
किञ्च, उत्तरपटले विद्यायां पञ्चदशस्वरान्प्रतिपाद्य स्वरव्यञ्जनभेदेन सप्तत्रिंशत्प्रभेदिनीत्युक्त्वा नादत्रयेण सह सप्तत्रिंशत्ता विवेचयिष्यते, तेन ज्ञापकेन नादस्य पञ्चदशस्वरबहिर्भूतस्य व्यञ्जनत्वे सिद्धे व्यञ्जनं त्वर्धमात्रिकमिति वचनादष्टाविंशत्यधिकशतलवात्मक ताऽपि ज्ञापितैव ।<br>
नादावयवस्योन्मनायाः कालाभावे त्वेकलवन्यूनतापत्त्या तद्विरोध इति समनोन्मनयोः समानः काल इत्येव व्याख्या युक्तेति मन्तव्यम् ।<br>
किञ्च, उन्मन्यां नादलयः कालविषुवमिति वक्ष्यते तस्याः कालाभावे तत्सञ्ज्ञास्वारस्यविरोधः ।<br>
तस्य पदस्य कालव्याप्तिमदर्थकत्वात् ॥ ३४ ॥</p>
<p>देशकालानवच्छिन्नं तदूर्ध्वं परमं महत् ।<br>
निसर्गसुन्दरं तत्तु परानन्दविघूर्णितम् ॥ ३५ ॥</p>
<pre><code>तदूर्ध्वमुन्मनाया ऊर्ध्वदेशोपलक्षितं महाबिन्दुस्थानमिति यावत् ।  
</code></pre>
<p>तद्देशकालाभ्यामनवच्छिन्नं तत्कृतावच्छित्तिरहितम् ।<br>
अत एव तदूर्ध्वमिति देशकथनं देशस्योपलक्षणपरतया व्याख्येयम् ।<br>
निसर्गसुन्दरं स्वभावत एव चारु ।<br>
परानन्देन शिवशक्तिसामरस्यात्मकेन विघूर्णितं व्याप्तम् ।<br>
प्राञ्चस्तु  महाबिन्दोः स्थानस्वरूपादिकमिह तन्त्रे नोक्तमेव, तस्य विश्वोत्तीर्णत्वेन वाङ्मनसागोचरत्वात् ।<br>
तेन तदूर्ध्वं पदं हादिविद्यास्थहकारादिमहाबिन्द्वन्ताक्षरस्थानसमूहोर्ध्वमित्यर्थ कम् ।<br>
त्रिविधभावनास्थलेभ्योऽप्यूर्ध्वस्थानस्यैवमुक्तिरिति व्याचक्षते ।<br>
तत्सन्दर्भविरुद्धं विश्वोत्तीर्णादपि यत्परतस्तत्र वाङ्मनसयोः कथं प्रवृत्तिरिति विचार्यं च ।<br>
अत्रेन्द्वादिमहाबिन्द्वन्तस्थाननिस्ठदेवतानां तत्तल्लोकानां तत्तत्कलानां च विस्तारः प्राचां टीकातोऽवसेयः ॥ ३५ ॥</p>
<pre><code>अथेदानीं प्राथमिकविस्तृतवासनावसरेऽनुक्तत्वेनावशेषितां ब्रह्माण्डपिण्दाण्डयोरैक्यभावनादार्ढ्यसिद्धिमदुत्तमाधिकारिक् अत्वध्वननाय सकलादिभावनात्रयोत्तरमेव   
</code></pre>
<p>वर्णयितुं सङ्गतां मध्यत्रिकोणवासनां विस्तरेणोपदिशति आत्मनः स्फुरणमित्यादिभिर्विंशत्या श्लौकैः </p>
<p>आत्मनः स्फुरणं पश्येद्यदा सा परमा कला ।<br>
अम्बिकारूपमापन्ना परा वाक्समुदीरिता ॥ ३६ ॥</p>
<pre><code>पूर्वं यदा सा परमा शक्तिरिति श्लोके या वृत्तिरीक्षणात्मिका शान्तानाम्नी विश्वकारणत्वेन वर्णिता तया हि शब्दार्थसृष्टिद्वयमुत्पाद्यते, तत्रार्थसृष्टेर्ब्रह्मविष्णुरुद्राः कारणानि ।  
</code></pre>
<p>त एव शक्तिं विना कार्याक्षमत्वाच्छक्तिविशिष्टतया विभाव्यमाना वामाज्येष्ठारौद्र्य इत्युच्यन्ते ।<br>
तच्छक्तयस्तु भारतीपृथिवीरुद्राणीत्वेन प्रसिद्धा इच्छा ज्ञाना क्रिया इत्युच्यन्ते ।<br>
शब्दसृष्टेः कारणानि पश्यन्तीमध्यमावैखर्यः ।<br>
कारणानामपि कारणमीक्षणं ततश्चेक्षण इच्छादित्रयसमष्टित्ववद्वामादित्रयसमष्टित्वं पश्यन्त्यादित्रयसमष्ठित्वं च वक्तव्यमेव, कारणत्वसमष्टित्वयोरनतिभेदात् ।<br>
पत्रपुष्पफलशाखादिसूक्ष्मरूपसमष्टेरेव वटबीजत्वात् ।<br>
ततश्चैकस्यामेवेक्षणवृत्ताविच्छादित्रयजनकत्वं प्रवृत्तिनिमितीकृत्य यथा शान्तापदप्रवृत्तिस्तथा सैव वृत्तिर्वामादित्रयजनकत्वादम्बिकापदवाच्यत्वमप्यापन्ना, पश्यन्त्यादित्रयजनकत्वं शक्यतावच्छेदकीकृत्य परापदेनाप्युदीरिता ।<br>
तादृशवृत्त्याश्रयभूता देव्यपि वृत्तिं प्रति परिणाम्युपादानत्वात्परिणामपरिणामिनोरभेदाच्छान्तादिपदैर्व्यव् अह्रियत इत्यर्थः ।<br>
अत्र परमेतिपदं शान्तापरमिति केचित् ॥ ३६ ॥</p>
<p>बीजभावस्थितं विश्वं स्फुटीकर्तुं यदोन्मुखी ।<br>
वामा विश्वस्य वमनादङ्कुशाकारतां गता ॥ ३७ ॥</p>
<p>इच्छाशक्तिस्तदा सेयं पश्यन्ती वपुषा स्थिता ।</p>
<pre><code>बीजभावो बीजत्वं तद्धर्मावच्छिन्नतया स्थितं स्वगर्भान्तर्भूतं बीजावधानमिति शिवसूत्रे स्फुरत्तात्मा पराशक्तिर्बीजं विश्वस्य कारणमिति टीकाकारोक्तं रूपं विश्वं स्फुटीकर्तुं कार्यत्वावच्छिन्नतया स्थापयितुं बहिर्निःसारयितुं यदोन्मुख्युद्युक्ता विश्वं निःसारितवतीति यावत् ।  
</code></pre>
<p>तदा सैव शक्तिर्विश्ववमनकर्तृत्वाद्वाऽङ्कुशवद्वक्ररूपत्वाद्वा वामेत्युच्यते ।<br>
वमनक्रियादशायां हि तत्कर्तृकर्मकारकयोर्योगादङ्कुशाकारता</p>
<p>२३३) भवति ।<br>
ततश्च वामापदस्येष्टसृष्टिजनकत्वं तादृशसृष्टिव्याप्यवक्रत्वविशेषो वा शक्यतावच्छेदक इत्यर्थः ।<br>
वस्तुतस्त्वङ्कुशाकारत्वकथनं त्रिकोणस्य वामरेखोपलक्षकम्, ततश्च वामादिदेवीरूपतया वामरेख्या(खाम्) भावयेदिति भावः ।<br>
एवं सृष्टिजनकत्वं वा जनकतासम्बन्धेन सृष्टिरेव वेति विनिगमनाविरहादुभयस्यापि शक्यतावच्छेदकत्वे सिद्धे सृष्टिं प्रवृत्तिनिमित्तीकृत्य वामापदस्य ब्रह्मापरपर्यायस्य प्रवृत्तिः ।<br>
जनकत्वरूपसामर्थ्यात्मिकां शक्तिं प्रवृत्तिनिमित्तीकृत्य तु पितामहशक्तिभारतीपर्यायेच्छापदस्य प्रवृत्तिः ।<br>
शब्दसृष्टिजनकत्वात्तु पश्यन्तीपदस्यापीत्यर्थः ॥ ३७ ॥</p>
<p>ज्ञानशक्तिस्तथा ज्येष्ठा मध्यमा वागुदीरिता ॥ ३८ ॥</p>
<p>ऋजुरेखामयी विश्वस्थितौ प्रथितविग्रहा ।</p>
<pre><code>स्थिताविति निमित्तसप्तमी चर्मणि द्वीपिनं हन्तीतिवत् ।  
</code></pre>
<p>उत्पन्नस्य विश्वस्य स्थितिं प्रवृत्तिनिमित्तीकृत्य विष्णुपर्यायज्येष्ठापदस्य तच्छक्तिपृथिवीपर्यायज्ञानशक्तिपदस्य शब्दस्थितिं निमित्तीकृत्य मध्यमापदस्य च पूर्ववत्प्रवृत्तिः ।<br>
कार्यस्य कारणाद्बहिःप्रसरणाक्रिये इव हि चक्रे प्रसृतस्तापसरणावधि कञ्चित्कालमवस्थानं त्वृजु ।<br>
अतो ज्येष्ठाज्ञानामध्यमास्त्रिकोणस्य ऋजुरेखामय्यो भावनीयाः ।<br>
स्थितौ निमित्ते प्रथिता ज्ञानादिशब्दवाच्यतामापन्ना विग्रहा विभिन्नतत्तद्धर्मावच्छिन्नशरीराणि यस्याः सेत्यर्थः ॥ ३८ ॥</p>
<p>तत्संहृतिदशायां तु बैन्दवं रूपमास्थिता ॥ ३९ ॥</p>
<p>प्रत्यावृत्तिक्रमेणैव शृङ्गाटवपुरुज्ज्वला ।<br>
क्रियाशक्तिस्तु रौद्रीयं वैखरी विश्वविग्रहा ॥ ४० ॥</p>
<pre><code>सैव शक्तिर्बिन्द्वात्मकरूपात्सृष्ट्यात्मना निर्गत्य स्थित्यात्मना कञ्चिन्कालं स्थित्वा पुनर्बैन्दवं रूपमास्थातुमुद्युक्ता यदा परावर्तते तदा विश्वसंहारदशां निमित्तीकृत्य पूर्ववद्रौद्री क्रिया वैखरीति पदानि तस्यां प्रवर्तन्ते ।  
</code></pre>
<p>तादृशपदवाच्यदेवीत्वेन सृष्टिरेखोत्पत्तिस्थानाभिमुख्येन परावृत्तदक्षिणरेखां भावयेत् ।<br>
तेनैकेव देवी नानाधर्मवैशिष्ट्येन भिन्ना सती रेखात्रयात्मकशृङ्गाटवपुषा त्रिकोणदेहेन श्रीचक्रे शोभत इत्यर्थः ।<br>
यथा हि लिपिसङ्केतितरेखाभिः ककारादिवर्णानां</p>
<p>तैश्च तदर्थानां स्मरणं तथा त्रिकोणरेखाभिः सृष्ट्यादिकृत्यानां तत्कर्तृदेवीनां च स्मरणं यथा भवति तथा दृढमभ्यस्य पूजयेदिति तु पर्यवसितोऽर्थः ॥ ३९ ॥ ४० ॥</p>
<pre><code>एवं त्रिकोणस्य वामपूर्वदक्षरेखास्तिस्रो बिन्दुरेक इत्येवं चतुर्णां क्रमेणेच्छाज्ञानाक्रियाशान्ता वामाज्येष्ठारौद्र्यम्बिकाः पश्यन्तीमध्यभावैखरीपराश्चतस्रश्चतस्रो देवता इत्येवं वासनात्रयं तन्त्रेण सङ्कलितमुक्तम् ।  
</code></pre>
<p>इदानीमनेनैव क्रमेण वासनान्तराणि पार्थक्येनाऽह </p>
<p>वासनाद्विश्वरूपस्य स्वरूपे बाह्यतोऽपि च ।<br>
एताश्चतस्रः शक्त्यस्तु का पू जा ओ इति क्रमात् ॥ ४१ ॥</p>
<p>पीठाः कन्दे पदे रूपे रूपातीते क्रमात्स्थिताः ।</p>
<pre><code>यादृशी सृष्टिर्ब्रह्माण्डात्मिका तादृश्येव च स्वदेहरूपाऽपि ।  
</code></pre>
<p>ब्रह्माण्डस्यापि विराट्सञ्ज्ञकजीवविशेषशरीरत्वात् ।<br>
अतोऽस्मदादिशरीरस्य तच्छरीरस्य चैकैव प्रक्रिया ।<br>
अल्पत्वमहत्त्वमात्रकृत एव तु भेदः ।<br>
अत एवास्मच्छरीरस्यापि चतुर्दशलोकात्मकत्वं महाषोढान्तर्गते भुवनन्यासे प्रसिद्धम् ।<br>
ततश्चैताभिश्चतसृभिरेव शक्तिभिर्विश्वस्य सम्पूर्णस्य सृष्ट्यादिकृत्यत्रयविषयत्वेन प्रकटनादेता एव बाह्यसृष्टौ स्वरूपसृष्टौ च वर्तन्ते ।<br>
तत्र बाह्यसृष्टौ कामरूपं पूर्णगिरिर्जालन्ध्रमोड्यानमिति पीठा एतद्देवीरूपा लौहित्यनदादितटेषु विद्यमानाः कालिकापुराणादिषु वर्णिताः प्रसिद्धा एव ।<br>
शरीरे त्वाह  कन्द इति ।<br>
कन्दः सुषुम्णामूलं तेन मूलाधारं लक्ष्यते ।<br>
पदं हंसस्तेन हृदयम्, रूपं बिन्दुस्तेन भ्रूमध्यम्, रूपातीतं निष्कलं तेन ब्रह्मरन्ध्रम् ।<br>
तदुक्तं स्वच्छन्दसङ्ग्रहे </p>
<p>कन्दः कुण्डलिनीशक्तिः पदं हंसः प्रकीर्तितः ।<br>
रूपं बिन्दुरिति ख्यातं रूपातीतं तु निष्कलम् ।<br>
इति ।</p>
<pre><code>तत्तत्स्थानेषु कामरूपादयश्चत्वारः पीठा इत्यर्थः ।  
</code></pre>
<p>का पू जा ओ इत्येकैकमक्षरमेकैकपीठनामैकदेशः ।<br>
तस्य स्फुटत्वेन ज्ञानाय सन्ध्यभावः ।<br>
शक्तय इत्यत्र मध्याकारलोपो वृत्तानुरपियच्छन्दोव्याकरणयोर्विरोधे छन्दो बलीय इति परिभाषायाः सोऽचि लोपे चेदिति सूत्रे पाणिनिना, इयादिपूरण इति सूत्रे</p>
<p>पिङ्गलेन च ज्ञापितत्वादिति तु च्छन्दःकौस्तुभे वर्णितमस्माभिः ।<br>
कर्तरि क्तिचि कृदिकारादिति ङीष्वा विधेयः ॥ ४१ ॥</p>
<pre><code>एत एव पीठाः क्रमेण क्षितिपवनजलाग्निमण्डलरूपा इति ध्वनयन्नाह   
</code></pre>
<p>चतुरस्रं तथा बिन्दुषट्कयुक्तं च वृत्तकम् ॥ ४२ ॥</p>
<p>अर्धचन्द्रं त्रिकोणं च रूपाण्येषां क्रमात्त्विति ।<br>
पीतो धूम्रस्तथा श्वेतो रक्तो रूपं च कीर्तितम् ॥ ४३ ॥</p>
<pre><code>भूतत्वं चतुरस्रं पीतवर्णं कामरूपं पीठात्मकम्, वायुतत्त्वं त्वभितःषड्बिन्दुलाञ्छितं वर्तुलं धूम्रवर्णं पूर्णगिरिपीठाभिन्नम्, जलतत्त्वमर्धचन्द्राकारं श्वेतं जालन्ध्रपीठात्मकम् ।  
</code></pre>
<p>अग्नितत्त्वं त्रिकोणं रक्तमोड्यानपीठरूपमित्यर्थः ॥ ४२ ॥ ४३ ॥</p>
<pre><code>अथ तत्तत्पीठस्थितानि लिङ्गानि सविशेषणान्याह   
</code></pre>
<p>स्वयम्भु बाणलिङ्गं च इतरं च परं पुनः ।<br>
पीठेष्वेतानि लिङ्गानि संस्थितानि वरानने ॥ ४४ ॥</p>
<p>हेमबन्धूककुसुमशरच्चन्द्रनिभानि तु ।<br>
स्वरावृतं त्रिकूटं च महालिङ्गं स्वयम्भुकम् ॥ ४५ ॥</p>
<p>कादितान्ताक्षरवृतं बाणलिङ्गं त्रिकोणकम् ।<br>
कदम्बगोलकाकारं थादिसान्ताक्षरावृतम् ॥ ४६ ॥</p>
<p>सूक्ष्मरूपं समस्तार्णवृतं परमलिङ्गकम् ।<br>
बिन्दुरूपं परानन्दकन्दं नित्यपदोदितम् ॥ ४७ ॥</p>
<pre><code>अत्र लिङ्गानीतिपदेन लीनमर्थं गमयतीति व्युत्पत्त्या मनोबुद्ध्यहङ्कारचित्तानि चित्स्फुरणाधारत्वादुच्यन्ते ।  
</code></pre>
<p>त्रिकोणस्याग्रदक्षवामकोणेषु मध्ये चैतानि चत्वारि लिङ्गानि भावनीयानीति वृद्धाः ।<br>
हेमवर्णं पीतं यन्धुजीवपुष्पवर्णं रक्तम् ।<br>
स्वरावृतं षोडशस्वरयुक्तम् ।<br>
त्रिकूटं शिखरत्रयवत् ।<br>
बिन्दुत्रयात्मककूटवदित्यन्ये ।<br>
स्पष्टमन्यत् ।<br>
एवं लिङ्गत्रयस्वरूपमुक्त्वा परलिङ्गस्वरूपमाह  सूक्ष्मेति ।<br>
सूक्ष्मरूपमुक्तलिङ्गत्रयसमष्टिरूपम्, बिन्दुरूपं बैन्दवचक्रवासनात्मकम् ।<br>
परानन्दकन्दं पराया मातृकायाः सारभूतम्, पदोदितं पदान्तमुमुक्षुचित्तादुदितमिति</p>
<p>तु प्राञ्चः ।<br>
वस्तुतस्तु रूपातीतस्थानीयस्यापि परलिङ्गस्य स्वयम्भ्वादिसमष्टिरूपताद्योतनाय तत्तल्लिङ्गसाधारणाधारेषु कन्दपदबिन्दुष्वप्यसाध्योदयोऽस्तीति कथयितुं बिन्दुरूपादिविशेषणत्रयमिति व्याख्येयम् ॥ ४४ ॥ ४५ ॥ ४६ ॥ ४७ ॥</p>
<p>बीजत्रितययुक्तस्य सकलस्य मनोः पुनः ।<br>
एतानि वाच्यरूपाणि कुलकौलमयानि तु ॥ ४८ ॥</p>
<p>जाग्रत्स्वप्नसुषुप्त्याख्यतुर्यरूपाण्यमूनि तु ।</p>
<pre><code>एतानि चत्वारि लिङ्गानि बीजत्रितयेन कूटत्रयेण युक्तस्य सकलस्य त्रयोदशाक्षरस्य तुर्यस्य मनोर्वाच्यरूपाणि वाच्यवाचकयोरभेदात्तदभिन्नानीति प्राञ्चः ।  
</code></pre>
<p>वस्तुतः सकलशब्देन पञ्चदशाक्षर्येव वक्तुं युक्ता ।<br>
पूर्वतन्त्रे प्रत्येकबीजसाधनान्युक्त्वा सम्पूर्णमन्त्रसाधनकथनपरे ग्रन्थेऽस्या एव ग्रहणाच्च ।<br>
तुर्यविद्याया अनुद्धारेणाप्रकृतत्वाच्च ।<br>
बीजत्रितययुक्तस्येतिविशेषणस्वारस्याच्च ।<br>
तेन प्रत्येकसाधनानां प्रातिस्विकं तिस्रो वासनाः पञ्चदशीसाधकस्य तु त्रितयसमष्टित्वेन चतुर्थी वासनेति ध्येयम् ।<br>
कुलं सजातीयसमूहः ।<br>
सजातीयैः कुलं यूथमित्यमरः ।<br>
साजात्यं चैकज्ञानविषयत्वेन ।<br>
तेन मातृमानमेयानीत्यर्थः ।<br>
कौलं तत्समष्टिः ।<br>
तन्मयानि तदभिन्नानि ।<br>
एवं जाग्रदाद्यवस्थारूपाणि ।<br>
अवस्थालक्षणानि तु शिवसूत्रादिषु द्रष्टव्यानि ॥ ४८ ॥</p>
<pre><code>एवं सम्पूर्णचक्रवासनामुक्त्वा तदधिष्ठिताया देव्या वासनामाह   
</code></pre>
<p>अतीतं तु परं तेजः स्वसंविदुदयात्मकम् ॥ ४९ ॥</p>
<p>स्वेच्छाविश्वमयोल्लेखखचितं विश्वरूपकम् ।<br>
चैतन्यमात्मनो रूपं निसर्गानन्दसुन्दरम् ॥ ५० ॥</p>
<pre><code>अतीतं तं बिन्दुर्मतिक्रम्य स्थितम् ।  
</code></pre>
<p>परं तेजस्तेजसां प्रकाशकानामपि सूर्यादीनां मनोन्तानां प्रकाशकं ज्योतिषां ज्योतिरिति श्रुतेः ।<br>
स्वसंवित्स्वेतराविषयकं ज्ञानम् ।<br>
उदयात्मकमुदयैकस्वरूपं षड्भावविकाररहितम् ।<br>
स्वेच्छयैवेक्षणवृत्तिमात्रेणैव सामग्र्यन्तरमनपेक्ष्यैवेति यावत् ।<br>
विश्वमयोल्लेखो जगदात्मकं चित्रं तेन खचितम् ।<br>
तदुक्तमभियुक्तैः </p>
<p>निरुपादानसम्भारमभित्तावेव तन्वते ।<br>
जगच्चित्रं नमस्तस्मै कलाश्लाध्याय शूलिने ॥<br>
इति ।</p>
<pre><code>विश्वरूपकं सर्वात्मकं चैतन्यमात्मनो रूपं चैतन्यमात्मेति शिवसूत्रे प्रसिद्धं रूपं निसर्गानन्दः स्वाभाविकानन्दो नतु विषयसम्पर्कोदितः ।  
</code></pre>
<p>तेन सुन्दरं रमणीयम् ॥ ४९ ॥ ५० ॥</p>
<p>मेयमातृप्रमामानप्रसरैः सङ्कुचत्प्रभम् ।<br>
शृङ्गाटरूपमापन्नमिच्छाज्ञानक्रियात्मकम् ॥ ५१ ॥</p>
<pre><code>मेयादिचतुष्टयात्मना परिणतत्वेन व्ययितत्वादीषत्सङ्कुचिततेजस्कम् ।  
</code></pre>
<p>तथाच श्रुतिः  पादोऽस्य विश्वा भूतानि त्रिपादस्यामृतं दिवि इति ।<br>
शृङ्गाटं त्रिकोणरेखात्रयं तद्देवतासमूहश्च ।<br>
एतेनैव लब्धत्वादिच्छाज्ञानक्रियेत्यनेन तत्समष्टिरूपो बिन्दुरुच्यते ।<br>
तेन यानि वामादिचतुष्टयानि पूर्वमुक्तानि तानि सर्वाण्यस्या एव रूपाणीत्युक्तं भवति ॥ ५१ ॥</p>
<p>विश्वाकारप्रथाधारनिजरूपशिवाश्रयम् ।<br>
कामेश्वराङ्कपर्यङ्कनिविष्टमतिसुन्दरम् ॥ ५२ ॥</p>
<pre><code>विश्वात्मना प्रथा परिणामस्तस्याऽधारः परिणाम्युपादानं निजं स्वीयमेव परिणामितावच्छेदकं रूपं तदात्मको यः शिवः स एवाऽश्रयो यस्य तत् ।  
</code></pre>
<p>शिवविशिष्टशक्तेरेव जगत्कारणत्वाच्छिवस्य कारणतावच्छेदकत्वमिति भावः ।<br>
स शिव एव कामकलान्तर्गतः कामाख्यो बिन्दुरितिद्योतनद्वारा शक्तेस्तदाश्रितत्वस्वरूपनिष्कर्षभानाय तदेव पुनः पदान्तरेणाऽह-कामेति ।<br>
अङ्कस्य पर्यङ्कत्वोक्तिरप्यानन्दशयनाधारत्वध्वननद्वारा कामाङ्कयन्त्रणविशेषं ध्वनयति ।<br>
अत एवातिसुन्दरमित्युक्तमिति रहस्यम् ॥ ५२ ॥</p>
<p>इच्छाशक्तिमयं पाशमङ्कुशं ज्ञानरूपिणम् ।<br>
क्रियाशक्तिमये बाणधनुषी दधदुज्ज्वलम् ॥ ५३ ॥</p>
<pre><code>इच्छाया एवाऽशातृष्णारागादिपर्यायत्वेन बन्धसाधनत्वात्पाशरूपता ।  
</code></pre>
<p>तदुक्तमभियुक्तैः </p>
<p>आशा नाम नृणां काचिदाश्चर्यमयशृङ्खला ।<br>
यया बद्धाः प्रधावन्ति मुक्तास्तिष्ठन्ति पङ्गुवत् ॥<br>
इति ।</p>
<p>ज्ञानं विषयाच्चित्तस्य निवारकत्वादङ्कुशस्तन्निवारणं च विषयवैराग्यं विना न सम्भवति ।<br>
तच्च द्वेष एव ।<br>
विरक्तिर्विषयद्वेष इति वचनात् ।<br>
तेन यत्पूर्वपटलान्ते ।</p>
<p>पाशाङ्कुशौ तदीयौ तु रागद्वेषात्मकौ स्मृतौ ।<br>
शब्दस्पर्शादयो बाणा मनस्तस्याभवद्धनु ।</p>
<pre><code>इत्युक्तं तदविरुद्धम् ।  
</code></pre>
<p>बाणधनुषोः संयोजनक्रियायाः शब्दादिविषयमनोयोगरूपक्रियायाश्चैकरूपत्वान्न पूर्वोत्तरोक्तवासनयोर्विरोधः ॥ ५३ ॥</p>
<p>आश्रयाश्रयिभेदेन अष्टधाभिन्नहेतिमत् ।<br>
अष्टारचक्रसंरूढं नवचक्रासनस्थितम् ॥ ५४ ॥</p>
<pre><code>आश्रयः कामेश्वरस्तस्य न पार्थक्येन पूजा तदायुधानां तु देव्यायुधैः सह सम्मेलनेन पूजेति ध्वनितम् ।  
</code></pre>
<p>कामेश्वरायुधवैशिष्ट्येनापि त्रिपुरसुन्दर्या एव निर्देशात् ।<br>
तस्या एव शृङ्गाररूपतोक्तेस्तद्रीत्याऽष्टारचक्रे संरूढत्वं बिन्दुचक्रातीतत्वेन तु रूपेण नवचक्रीरूप आसने स्थितत्वम् ॥ ५४ ॥</p>
<pre><code>एवं प्रकारेण सम्पूर्णस्य चक्रस्य देव्याश्चोक्तां वासनामुपसंहरन्नावरणदेवतानां वासनामुपदिशति   
</code></pre>
<p>एवंरूपं परं तेजः श्रीचक्रवपुषा स्थितम् ।<br>
तदीयशक्तिनिकरस्फुरदूर्मिसमावृतम् ॥ ५५ ॥</p>
<pre><code>एवमुक्तप्रकारेण परं तेज एव चक्रशरीरकमभूत् ।  
</code></pre>
<p>तदीयानां चक्रसम्बन्धिनीनां शक्तीनामणिमादीनां निकरात्मना स्फुरन्तीभिरूर्मिभिरत एव कामेश्वरीसरस्वत्यभिन्नाभिः समावृतम्, भावयेदिति शेषः ।<br>
अत्र वासनासुभगोदयादिग्रन्थेषु तन्त्रराजादितन्त्रान्तरेषूपनिषत्सु च बहुविधा वासना उपलभ्यन्ते ताः सर्वा यद्यपि सर्ववेदान्तप्रत्ययाधिकरणन्यायेन ब्रह्मविद्याया भेदाभावादुपसंहर्तुं प्राचां टीकाकाराणां (व्याख्यानं तथाऽपि) ग्रन्थविस्तरैकफलकमित्युपेक्षितमस्माभिः ॥ ५५ ॥</p>
<pre><code>अथेदानीं प्रत्यावरणं भेदेन पूजनीयानां दशमुद्राणां वासना उपदिदिक्षुर्मुद्रापदं निर्वक्ति   
</code></pre>
<p>चिदात्मभित्तौ विश्वस्य प्रकाशामर्शने यदा ।<br>
करोति स्वेच्छया पूर्णविचिकीर्षासमन्विता ॥ ५६ ॥</p>
<p>क्रियाशक्तिस्तु विश्वस्य मोदनाद्द्रावणात्तदा ।</p>
<pre><code>यदा तावच्चिच्छक्तिः स्वात्माभिन्नायां भित्तावधिकरणे स्वेच्छया पूर्वोक्तेक्षणानन्तरं विकारान्पूर्णानिच्छन्ती विश्वमयोल्लेखस्य प्रकाशामर्शने करोति ।  
</code></pre>
<p>तथा च शक्तिसूत्रम् स्वेच्छया स्वभित्तौ विश्वमुन्मीलयतीति ।<br>
अत्र स्वेच्छयेतिपदमुपादानादिनैरपेक्ष्यपरत्वेन तद्भाष्ये व्याख्यातम् ।<br>
तच्चेक्षणमात्रेणेत्यत्रैव पर्यवसितम् ।<br>
तदा सैव क्रियाशक्तिर्भूत्वा विश्वस्य मोदनद्रावणरूपधर्मद्वयविशिष्टा सती मुद्राख्या भवतीत्युत्तरार्धस्थितपदद्वयापकर्षेणान्वयः ।<br>
अयं भावः  विश्वस्य हि षड्भावविकारा यास्कादिभिः परिगणिता अस्ति जायते वर्धते विपरिणमतेऽपक्षीयते नश्यतीति ।<br>
तेषु प्रथमः सत्तारूपो भावविकारो विश्वस्य सार्वकालिकः ।<br>
प्रलयकालेऽपि बीजभावेन विश्वस्य सत्त्वात् ।<br>
ततश्चान्ये पञ्चैव विकाराश्चिकीर्षिताः ।<br>
तेषु द्वितीयो विकारा(सा)त्मको मि(वि)कारः प्रकाश इत्युच्यते ।<br>
अस्फुटस्फुटीकार इति तल्लक्षणात् ।<br>
तृतीयो विकार एवाऽमर्शनम् ।<br>
इदन्तया दृदयङ्गमीभाव इतिवृद्धोक्ततल्लक्षणस्यावयवशः साकल्येनेदमित्थमित्याकारकारकज्ञानविषयतावच्छेदकधर्मे पर्यवसितायां कुलाभिवृद्धावेव सामञ्जस्यात् ।<br>
तथा च त्रिपुरसुन्दर्याः स्वान्तःस्थितसृष्टिसत्तापर्यालोचनोत्तरं विश्वस्य द्वितीयादिविकारविषयिणीच्छोत्पद्यते ।<br>
सेयं विचिकीर्षा ।<br>
नच विकारेच्छयोर्भिन्नकर्तृकत्वेन सन्प्रत्ययानापत्तिः ।<br>
सन्प्रकृतेर्व्युपसृष्टकरोतेरन्तर्भावितण्यर्थत्वात् ।<br>
विश्वात्मना स्वस्या एव परिणाम इतिसिद्धान्तानुसारेण समानकर्तृकत्वस्याप्युपपत्तेर्वा ।<br>
ततो विश्वस्योत्पत्त्यभिवृद्धी क्रमेण करोति ।<br>
ते एते एव प्रकाशामर्शने अनुमोदते ततो विश्वं द्रावयति च ।<br>
अनुमोदनं नाम स्वेतरक्रियमाणक्रियानुकूल्यम्, द्रावणं नाम घनस्य सङ्कुचितस्य प्रशिथिलावयवताप्रसारः ।<br>
सोऽयमेकरसीभूतस्य विश्वस्य षट्त्रिंशद्धाकरणात्मकः तदैकरस्यं द्रावणमितिवृद्धोक्तलक्षणस्याप्यत्रैव पर्यवसाययितुं युक्तत्वात् ।<br>
इत्थं चेदृशमोदनद्रावणात्मकधर्मद्वयविशिष्टोक्तरूपक्रियाशक्त्यभिन् ना त्रिपुरसुन्दर्येव मुद्रापदवाच्येति ॥ ५६ ॥</p>
<p>अथ मुद्रासु सर्वसङ्क्षोभिण्या एव प्रथमावरणदर्शनीयत्वेन प्राथम्येऽपि सर्वव्यापकत्वाद्यभिप्रायेण त्रिखण्डामुद्राया एव तृतीयपटले पूर्वं वर्णितत्वेन पूर्वकॢप्तक्रमानुसारेणैव वासना उपदिदिक्षुस्त्रिखण्डाया वासनां प्रथममाह </p>
<p>मुद्राख्या सा यदा संविदम्बिका त्रिकलामयी ॥ ५७ ॥</p>
<p>त्रिखण्डारूपमापन्ना तदा सन्निधिकारिणी ।<br>
सर्वस्य चक्रराजस्य व्यापिका परिकीर्तिता ॥ ५८ ॥</p>
<pre><code>तादृशक्रियाशक्त्यभिन्ना संविदम्बिका चिच्छक्तिरूपा माता यदा त्रिकलामयी कलात्रयप्रचुरा जाता, ईक्षणविशिष्टा जातेति यावत् ।  
</code></pre>
<p>तदा त्रिखण्डारूपमापन्ना ।<br>
मुद्रात्वसामान्यधर्म एव सामानाधिकरण्येनेक्षणस्यापि मेलनेन तादृशधर्मविशिष्टा देवी त्रिखण्डेत्युच्यत इत्यर्थः ।<br>
सन्निधिर्देवतातेजःसान्निध्यम्, सर्वावरणशक्तिमरीचिकाया महादेव्या आह्वाने विनियुक्तत्वादेव सर्वचक्रव्यापिका भवति ।<br>
अत्रेक्षणस्य वामादित्रयसमष्टिरूपत्वात्ताः प्रकाशांशा दक्षिणाङ्गुलयः ।<br>
इच्छादित्रयसमष्टिरूपत्वात्ता विमर्शांशा वामाङ्गुलयः ।<br>
तासामेकत्र संयोजनादीक्षणस्य तादृशत्रितययुगलैक्यरूपता चेति वासना ध्वनितेत्याहुः ।<br>
वस्तुतस्तु तन्त्रभेदेनाङ्गुलिविन्यासवैलक्षण्यस्य बहुलमुपलम्भात्सर्वानुगमकदृष्टोपपत्तेरसम्भवात्क्वचिर्त्सभवन् त्या अपि तस्या मूलकृताऽनुल्लिखितत्वेनाप्रयोजकत्वादङ्गुलिविन्यासमारादुपकारक।<br>
म् कुर्वन्मूलोक्तां वासनां संस्मरेदित्येवं तु तत्त्वम् ।<br>
इतरन्मन्दजनविश्वासायैवेति ध्येयम् ॥ ५७ ॥ ५८ ॥</p>
<pre><code>सर्वसङ्क्षोभिणीमुद्रावासनामाह   
</code></pre>
<p>योनिप्राचुर्यतः सैषा सर्वसङ्क्षोभिका पुनः ।<br>
वामाशक्तिप्रधानेयं द्वारचक्रे स्थिता भवेत् ॥ ५९ ॥</p>
<pre><code>सा क्रियाशक्त्यभिन्नैषाऽम्बिकाशक्तिरेव यदा योनिप्राचुर्यतः प्रचुरपदार्थनिष्ठतत्तद्धर्मावच्छिन्नकार्यतानिरूपितकारणतावच् छेदकधर्मबाहुल्येनावलोक्यते तदा सर्वसङ्क्षोभिका भवति ।  
</code></pre>
<p>सर्वजनिकेति यावत् ।<br>
अत एव वामाशक्तिप्रधाना वाऽवलोक्यते तदा सर्वसङ्क्षोभिका भवति ।<br>
वामायाः सर्जनाभिमानित्वात् ।<br>
एकैकस्मिन्नङ्गुष्ठे कनिष्ठिकामध्यमानामाग्रयोजनेनैकैकस्मिह्नस्ते योनित्रयमिति</p>
<p>षड्भिर्योनिभिः कारणताप्राचुर्यं स्मर्तव्यमिति भावः ।<br>
मध्यमयोरनामयोः कनिष्ठयोश्च योगाद्योनित्रयमेवेति प्राचामुक्तिस्तु पूर्वचतुःशक्त्युक्तमुद्रोद्धारविरोधादनादरणीया ॥ ५९ ॥</p>
<pre><code>सर्वविद्राविणीमुद्रावासनामाह   
</code></pre>
<p>क्षुब्धविश्वस्थितिकरी ज्येष्ठाप्राचुर्यमास्थिता ।<br>
स्थूलनादकलारूपा सर्वानुग्रहकारिणी ॥ ६० ॥</p>
<p>सर्वाशापूरकाख्ये तु सैषा स्फुरितविग्रहा ।</p>
<pre><code>क्षुब्धस्योत्पन्नस्य विश्वस्य स्थितिकर्त्री ।  
</code></pre>
<p>अत एव स्थित्यभिमानिज्येष्ठाप्राचुर्यमास्थितवती ।<br>
अङ्गुलीचतुष्टयस्य ऋजुत्वात् ।<br>
त्रिकोण ऋजुभूतायाः पूर्वरेखायाः स्थितिरूपत्वात् ।<br>
शब्दस्य सूक्ष्मं रूपं नादः, स्थूलं रूपमक्षरम्, तेन स्थूलनादौ, अकाराद्याः स्वरास्ते कलासङ्ख्याः षोडश ।<br>
अकारादिषोडशाक्षररूपेति यावत् ।<br>
सैषेतिपदेन मुद्राशरीरघटकसामान्यधर्मवत्त्वमुच्यते ।<br>
ईदृशविशेषसामान्यधर्मयोर्योगेन सर्वानुग्रहकारिणीत्युच्यते ।<br>
अनुग्रहो नाम विद्रावणम् ॥ ६० ॥</p>
<pre><code>सर्वाकर्षिणीमुद्रावासनामाह   
</code></pre>
<p>ज्येष्ठावामासमत्वेन सृष्टेः प्राधान्यमाश्रिता ॥ ६१ ॥</p>
<p>आकर्षिणी तु मुद्रेयं सर्वसङ्क्षोभिणि स्मृता ।</p>
<pre><code>सङ्क्षोभद्रावणमुद्रापदशक्यतावच्छेदककोटिप्रविष्टयोर्ध् अर्मयोरुभयोरपि सर्वाकर्षणमुद्रापदशक्यतावच्छैदककोटौ प्रवेशः ।  
</code></pre>
<p>परं तु न तयोः समप्राधान्यम् ।<br>
नापि विशेषणविशेष्यभावे विनिगमनाविरहः ।<br>
अपि तु ज्येष्ठाविशिष्टवामावत्त्वमेव निवेश्यम् ।<br>
तेन सृष्टेर्विशेष्यत्वेन निवेश्यत्वा द्वामाचिह्नस्याङ्गुलिचतुष्टयवक्रत्वस्य सर्वोपरि प्रदर्शनमुपपद्यते ।<br>
सेयमाकर्षिणीति प्रसिद्धा मुद्रा सर्वसङ्क्षोभिणि सर्वसङ्क्षोभणाख्यचक्रे स्मृता स्थिता ॥ ६१ ॥</p>
<pre><code>सर्वावेशकरीमुद्रावासनामाह   
</code></pre>
<p>व्योमद्वयान्तरालस्थबिन्दुरूपा महेश्वरि ॥ ६२ ॥</p>
<p>शिवशक्त्यात्मसंश्लेषाद्दिव्यावेशकरी स्मृता ।<br>
चतुर्दशारचक्रस्था संविदानन्दविग्रहा ॥ ६३ ॥</p>
<p>यावान्वा अयमाकाशस्तावानेषोऽन्तर्हृदय आकाश इति श्रुतौ प्रसिद्धा बिन्दुरूपेण विद्यमाना परस्परगाढाश्लिष्टशिवशत्युभयात्मिका मुद्राऽत एवाऽनन्दविग्रहा संविद्दिव्यावेशकरीत्युच्यते ।<br>
प्राञ्चस्तु षट्चक्रान्तरालस्थव्योमपञ्चके द्वयोर्द्वयोर्मध्य एकैको बिन्दुरस्ति तद्रूपेत्यर्थ इत्याहुः ॥ ६२ ॥ ६३ ॥</p>
<pre><code>सर्वोन्मादनमुद्रावासनामाह   
</code></pre>
<p>बिन्द्वन्तरालविलसत्सूक्ष्मरूपशिखामयी ।<br>
ज्येष्ठाशक्तिप्रधाना तु सर्वोन्मादनकारिणी ॥ ६४ ॥</p>
<p>दशारचक्रमास्थाय संस्थिता वीरवन्दिते ।</p>
<pre><code>उक्तबिन्दोर्मध्ये विलसन्ती सूक्ष्मरूपा शिखा तस्य मध्ये वह्निशिखा नीवारशूकवत्तन्वीतिश्रुतौ प्रसिद्धा ।  
</code></pre>
<p>तन्मयी ज्येष्ठाशक्तिप्रधाना ।<br>
अत एवानामातर्जनीयुगाभ्यामृजुभ्यामुपलक्षिता देव्येव सर्वोन्मादनमुद्रा बहिर्दशारे स्थिता ॥ ६४ ॥</p>
<pre><code>इयमेव वामाशक्तिप्रधाना चेदनामातर्जनीभिर्वक्राभिरुपलक्षिता महाङ्कुशेत्युच्यत इत्येवानयोर्भेद इत्यभिप्रेत्याऽह-  
</code></pre>
<p>वामाशक्तिप्रधाना तु महाङ्कुशमयी पुनः ॥ ६ ॥</p>
<p>तद्वद्विश्वं वमन्ती सा द्वितीये तु दशारके ।<br>
संस्थिता मोदनपरा मुद्रारूपत्वमाश्रिता ॥ ६६ ॥</p>
<p>बिन्द्वन्तरालबिलसत्सूक्ष्मरूपशिखामयी ।</p>
<pre><code>अत्र मोदनपरेत्यवयुत्यानुवादो मुद्रापदप्रवृत्तिनिमित्तस्य सामान्यधर्मस्य विशेषधर्मैः सह सामानाधिकरण्येन वाच्यतावच्छेदककोटौ प्रवेश इत्यस्य स्मारणार्थः ।  
</code></pre>
<p>सुगममन्यत् ।<br>
अत्र बिन्द्वन्तरालेत्यर्धं क्वचित्पुस्तके न दृश्यते ।<br>
प्राञ्चस्तु मूलाधारब्रह्मरन्ध्रस्थपद्मकर्णिकयोर्मध्यगतौ स्वयम्भूलिङ्गपरलिङ्गरूपौ द्वौ बिन्दू ।<br>
तदन्तर्विलसन्त्यावम्बिकाशान्तारूपे अमृतकुण्डलिन्यावेव शिखे तन्मयीत्यर्थ इत्याहुः ॥ ६५ ॥ ६६ ॥</p>
<pre><code>खेचरीमुद्रावासनामाह   
</code></pre>
<p>धर्माधर्मस्य सङ्घट्टादुत्थिता वित्तिरूपिणी ॥ ६७ ॥</p>
<p>विकल्पोत्थक्रियालोपरूपदोषविघातिनी ।<br>
विकल्परूपरोगाणां हारिणी खेचरी परा ॥ ६८ ॥</p>
<p>सर्वरोगहराख्ये तु चक्रे संविन्मयी स्थिता ।</p>
<pre><code>धर्माधर्मौ पुण्यपापादृष्टजनकक्रिये तयोः समाहारो धर्माधर्मं तस्य सङ्घट्ट एकज्ञानीयैकधर्मावच्छिन्नविशेष्यतानिरूपितप्रकारिता ।  
</code></pre>
<p>तादृशप्रकारिताकादयं धर्मो वाऽधर्मो वेति संशयादिति यावत् ।<br>
उत्थिता तादृशसंशयोत्तरं जाता, वित्तिरूपिणी विशेषदर्शनात्मकप्रमारूपा धर्मत्वव्याप्यविहितत्ववानयमित्याकारिका, अयं धर्म एवेत्याकारकनिश्चयरूपा वा ।<br>
सा च गुरुदयालक्ष्यतन्त्राध्ययनजन्या ।<br>
विकल्पोऽसद्विषयकं ज्ञानम् ।<br>
शब्दमात्रानुपाती वस्तुशून्यो विकल्प इति योगसूत्रात् ।<br>
पूर्वोक्तसंशयेऽधर्मकोटिरित्यर्थः ।<br>
अधर्मत्वविशिष्टोपास्तेः खपुष्पत्वात् ।<br>
तदुत्थस्तज्जन्यो यः क्रियालोपो विकल्पप्रयुक्ताश्रद्धयाऽनादरेणान्यथाकरणम् ।<br>
तेन रूप्यन्ते जन्यन्ते ये दोषाः पापादृष्टान्यामुष्मिकदुःखप्रदानि तेषां विघातिनी विकल्पजन्यरोगाणामैहिकदुःखप्रदानामाधिव्याधीनां च हारिणी तादृशसंशयेऽधर्मकोट्यंशेन जन्यानि यानि पापानि ये च रोगास्तेषां सर्वेषां नाशं कुर्वती या विशेषदर्शनात्मिका प्रमा तदभिन्ना संविन्मयी निर्विषयज्ञानपराक्रियाशक्त्यभिन्ना त्रिपुरसुन्दर्येव खेचरीमुद्रा भूत्वा सर्वरोगहरे चक्रे स्थितेत्यर्थः ।<br>
प्राञ्चस्तु धर्मः शिवनिष्ठत्वाच्छक्तिः ।<br>
अधर्मो निर्धर्मकत्वाच्छिवः ।<br>
तत्सङ्घट्टः सामरस्यम्, विकल्पः संशयस्तदुत्थाः क्रिया नित्यनैमित्तिककाम्यरूपास्तासां लोपे यत्पापं तद्विघातिनीत्यर्थमाहुः ।<br>
तेन बाहुद्वयपरिवर्तनरूपसङ्घट्टशिवशक्तिसामरस्यस्योक्तसंशयस्य् अ वा स्मारकः संस्तदीयाङ्गुलिसंयोगसचिव उक्तमर्थं साकल्येन यथा स्मारयति तथाऽभ्यस्य मुद्रां प्रदर्शयेदिति भावः ॥ ६७ ॥ ६८ ॥</p>
<pre><code>बीजमुद्रावासनामाह   
</code></pre>
<p>शिवशक्तिसमाश्लेषस्फुरद्व्योमान्तरे पुनः ॥ ६९ ॥</p>
<p>प्रकाशयन्ती विश्वं सा सूक्ष्मरूपस्थितं सदा ।<br>
बीजरूपा महामुद्रा सर्वसिद्धिमये स्थिता ॥ ७० ॥</p>
<p>वटबीजस्यान्तरेऽपि किञ्चिद्व्योमास्त्येव ।<br>
तस्य विभुत्वात् ।<br>
तस्मिन्सूक्ष्मतमेऽवकाशे वृक्षः सर्वोऽपि सूक्ष्मस्थस्तिष्ठतीति स्थितिः ।<br>
तद्दृष्टान्तानुगुण्याभिप्रायेण जगद्बीजस्य परस्पराभिन्नाश्लेषशालिनः शिवशक्तियुगुलस्यान्तः स्फुरद्व्योमान्तर इत्युक्तम् ।<br>
वस्तुतो व्योम्नोऽपि सृष्ट्यन्तर्गतत्वेन बीजदशायां तदुत्पत्तेरभावेन शिवशक्त्योर्गर्भ इत्येव विवक्षितम् ।<br>
विश्वस्य प्राथमिको यः सत्तात्मको भावविकारस्तदभिमानवैशिष्ट्येन देव्येव बीजमुद्रेत्युच्यत इत्यर्थः ॥ ६९ ॥ ७० ॥</p>
<pre><code>योनिमुद्रावासनामाह   
</code></pre>
<p>सम्पूर्णस्य प्रकाशस्य लाभभूमिरियं पुनः ।<br>
योनिमुद्रा कलारूपा सर्वानन्दमये स्थिता ॥ ७१ ॥</p>
<pre><code>कामकलास्वरूपवर्णनावसरे कलापदवाच्यत्वेन या प्रदर्शिता तद्रूपेयं योनिमुद्रा ।  
</code></pre>
<p>अत एव सम्पूर्णस्य प्रकाशस्य परशिवस्य लाभभूमिः प्राप्तिकारणम् ।<br>
अत एव च सर्वानन्दमयचक्रे स्थिता ॥ ७१ ॥</p>
<pre><code>अस्या एव योनिदेवताया मुद्रारूपत्वे हेतुमाह   
</code></pre>
<p>क्रियाचैतन्यरूपत्वादेवं चक्रमयं स्थितम् ।<br>
इच्छारूपं परं तेजः सर्वदा भावयेद्बुधः ॥ ७२ ॥</p>
<pre><code>पूर्वोक्ता या क्रियाशक्तिर्मोदनद्रावणविशिष्टा तद्रूपं यच्चैतन्यं तत्त्वे सति कलारूपत्वस्यैव योनिमुद्रापदवाच्यत्वादित्यर्थः ।  
</code></pre>
<p>मुद्रात्वसामान्यस्य सर्वमुद्राशरीरे निविष्टत्वादिति भावः ।<br>
अत्रेदं बोध्यम्  वासना नाम सूक्ष्मं रूपान्तरं यथाऽङ्कुशस्य द्वेषो ज्ञानं वा ।<br>
तच्चास्यैतादृशमेव रूपान्तरमित्यर्थे लौकिकप्रमाणानामप्रसरादलौकिकार्षवचनप्रमाणकमेवाऽस्थेय म् ।<br>
तादृशप्रमाणद्वयोपलम्भे तु द्वयोरपि प्रामाण्याविशेषादेव द्वे अपि वासने एव ।<br>
यत्तु वृद्धैस्तत्र तत्र स्थूलरूपवासनयोः साधारणो धर्मो हेतुत्वेन लिख्यते ।<br>
यथाऽङ्कुशस्य ज्ञानात्मकत्वे मनोमयगजनिवारकत्वादिः ।<br>
सोऽपि हेतूत्प्रेक्षामात्रं हेत्वधिकरणन्यायेन स्वार्थतात्पर्यहीन एव नतु वास्तविकः ।<br>
एवं सति </p>
<p>त्रिराचामति तद्गृह्णात्यस्तिभातिप्रियत्रयम् ।<br>
यत्पुनः परिमार्ष्टि द्विर्नामरूपे जहाति तत् ॥</p>
<p>इत्यादिरीत्या स्मृत्युक्तनिखिलाह्निककर्मसु लीलाविश्वम्भरबोधसारादिग्रन्थेषु कविभिः स्वकपोलकल्पनया लिख्यमाना वासनाः स्वरूपोत्प्रेक्षामात्रत्वेनालङ्कारान्तरवच्चमत्काराधायिका अपि यथा नानुष्ठानोपयोगिन्यस्तथा प्रकृतेऽपि मूले तन्त्रान्तरे चादृष्टाः प्राचीनैर्लिख्यमाना अपि वासना भूयस्योऽस्माभिरुपेक्षिता इति न तत्र श्रद्धाजाड्येन भ्रमितव्यम् ।<br>
इदानीं यदा सा परमा शक्तिरित्युपक्रान्तां चक्रवासनामुपसंहरति-एवमिति ।<br>
परज्योतिषो देव्या इच्छयैव सर्वस्यास्य चक्रस्योत्पन्नत्वादिच्छाविशिष्टा देव्येव सर्वचक्ररूपेति सर्वदाऽसुप्तेरा मृतेश्च बुधो भावयेदित्यर्थः ॥ ७२ ॥</p>
<pre><code>पूर्वचतुःशत्यां सकलं बाह्यगतं चेति त्रिविधं चक्रं पूर्वपूर्वाशक्तस्योत्तरोत्तरं पूजनीयत्वेन कथितम् ।  
</code></pre>
<p>तदिदं सवासनं पूजयितुरपि तुल्यमितिध्वननाय तत्त्रैविध्यं तत्प्रसङ्गान्नवधात्वं चोपदिशति </p>
<p>त्रिधा च नबधा चैव चक्रसङ्केतकः पुनः ।</p>
<pre><code>त्रिकोणे बैन्दवं श्लिष्टमितिब्रह्माण्डपुराणीयोक्तवचनरीत्या सकलचक्रं मन्वस्रादिचक्रे बाह्यमध्यगतपदवाच्येऽन्तर्भूतम् ।  
</code></pre>
<p>बाह्यमध्यगतस्यापि शक्त्यनलात्मकयोनिनवकत्वाविशेषान्नवयोन्यात्मकचक्र एवान्तर्भावः ।</p>
<pre><code>ईदृशार्थं मनसि निधायासन्देहाय सङ्क्षेपविस्तराभ्यां त्रैविध्यं द्विवारं वर्णयति   
</code></pre>
<p>वह्निनैकेन शक्तिभ्यां द्वाभ्यां चैकः परः पुनः ॥ ७३ ॥</p>
<p>तैश्च वह्नित्रयेणापि शक्तीनां त्रितयेन च ।<br>
पद्मद्वयेन चान्यः स्याद्भूगृहत्रितयेन च ॥ ७४ ॥</p>
<p>पञ्चशक्तिचतुर्वह्निपद्मद्वयमहीत्रयम् ।<br>
इति पूर्णं महाचक्रं तत्प्रकारः प्रदर्श्यते ॥ ७५ ॥</p>
<p>तत्राऽद्यं नवयोनि स्यत्तेन द्विदशसंयुतम् ।<br>
मनुयोनि परं विद्यात्तृतीयं तदनन्तरम् ॥ ७६ ॥</p>
<p>अष्टद्व्यष्टदलोपेतं चतुरस्रत्रयान्वितम् ।<br>
चक्रस्य त्रिप्रकारत्वं कथितं परमेश्वरि ॥ ७७ ॥</p>
<p>वह्निरेको द्वे शक्ती चेत्येकः ।<br>
परस्त्वेतैस्त्रिभिरन्यैः षड्भिश्चेति मिलित्वा नवभिर्भवति ।<br>
अन्यस्त्वेतैर्नवभिः पद्मद्वयभूत्रयाभ्यां च मिलितः ।<br>
अस्यैव विवरणं पञ्चशक्तीति ।<br>
तेन नवयोनिना द्विदशाराभ्यां च संयुतं मनुयोनि द्वितीयम् ।<br>
सुगममन्यत् ।<br>
बिन्दुयोगस्त्वनुक्तत्वाविशेषाच्चक्रत्रयेऽप्यन्वेति ॥ ७३ ॥ ७४ ॥ ७५ ॥ ७६ ॥ ७७ ॥</p>
<pre><code>अस्मिंश्चक्रे प्रथमं बिन्दौ प्रधानदेवतां पूजयित्वाऽवरणदेवतासु पूजनीयासु द्वौ क्रमौ ।  
</code></pre>
<p>तत्र नवयोन्यादिभूगृहान्तपूजने सृष्टिक्रमः ।<br>
सृष्टेरनेनैव क्रमेण वर्णितत्वात् ।<br>
तद्वीपरीतस्तु संहारक्रमः ।<br>
उभयविधाऽपि पूजा युक्तैवेतिद्योतनाय क्रमद्वैविध्यमुपपादयति </p>
<p>सृष्टिः स्यान्नवयोन्यादिपृथ्व्यन्तं संहृतिः पुनः ।<br>
पृथ्व्यादिनवयोन्यन्तमिति शास्त्रस्य निश्चयः ॥ ७८ ॥</p>
<p>एतत्समष्टिरूपं तु त्रिपुराचक्रमुच्यते ।<br>
यस्य विज्ञानमात्रेण त्रिपुराज्ञानवान्भवेत् ॥ ७९ ॥</p>
<p>॥ ७८ ॥ ७९ ॥</p>
<pre><code>इदानीं क्रमप्राप्तं नवविधत्षं तन्नामानि चोपदिशति   
</code></pre>
<p>चक्रस्य नवधात्वं च कथयामि तव प्रिये ।<br>
आदिमं भूत्रयेण स्याद्द्वितीयं षोडशच्छदम् ॥ ८० ॥</p>
<p>अन्यदष्टदलं प्रोक्तं मनुकोणमनन्तरम् ।<br>
पञ्चमं दशकोणं स्यात्षष्ठं चापि दशारकम् ॥ ८१ ॥</p>
<p>सप्तमं वसुकोणं स्यान्मध्यत्र्यस्रमथाष्टमम् ।<br>
नवमं त्र्यस्रमध्यं स्यात्तेषां नामान्यतः शृणु ॥ ८२ ॥</p>
<p>त्रैलोक्यमोहनं चक्रं सर्वाशापरिपूरकम् ।<br>
सर्वक्षोभकरं देवि सर्वसौभाग्यदायकम् ॥ ८३ ॥</p>
<p>सर्वार्थसाधकं चक्रं सर्वरक्षाकरं तथा ।<br>
सर्वरोगहरं गौरि सर्वसिद्धिमयं तथा ॥ ८४ ॥</p>
<p>सर्वानन्दमयं चापि नवमं शृणु सुन्दरि ।<br>
अत्र पूज्या महादेवी महात्रिपुरसुन्दरी ॥ ८५ ॥</p>
<p>परिपूर्णं महाचक्रमजरामरकारकम् ।</p>
<pre><code>अत्र त्रैलोक्यमोहनादयः सञ्ज्ञा योगरूढास्तादृशार्थविशिष्टत्वेन भावनीयानीत्येतद्ध्वननार्थं वक्ष्यमाणन्यासोपयोगार्थं चोक्ताः ।  
</code></pre>
<p>निगदव्याख्यातमेतत् ॥ ८० ॥ ८१ ॥ ८२ ॥ ८३ ॥ ८४ ॥ ८५ ॥</p>
<pre><code>चक्रसङ्केतमुपसंहरति   
</code></pre>
<p>एवमेष महाचक्रसङ्केतः परमेश्वरि ॥ ८६ ॥</p>
<p>कथितस्त्रिपुरादेव्या जीवन्मुक्तिप्रवर्तकः ।<br>
इति श्रीनित्याषोडशिकार्णवस्य षष्ठः पटलः ।</p>
<hr>
<pre><code>स्वस्य त्रिपुरादेव्यभेदाभिप्रायेण स्वकथितोऽप्यर्थस्तयैव कथित इत्युक्तम् ।  
</code></pre>
<p>त्रिपुरादेव्या इति षष्ठी वा ।<br>
एतत्सङ्केतज्ञानफलं जीवन्मुक्तिरिति सर्वं शिवम् ॥ ८६ ॥</p>
<p>इति श्रीभास्करोन्नीते नित्याषोडशिकाम्बुधेः ।</p>
<p>व्याख्याने सेतुबन्धाख्ये विश्रामः षष्ठ ईरितः ॥ ६ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_6_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/6/">६ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_6_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_6_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_6_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
