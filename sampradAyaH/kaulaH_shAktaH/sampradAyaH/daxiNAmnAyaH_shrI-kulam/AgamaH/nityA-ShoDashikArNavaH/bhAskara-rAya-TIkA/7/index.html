<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="७">
  <meta property="og:description" content="अथ सप्तमो विश्रामः
एवं सार्थषडशीत्या श्लोकैश्चक्रसङ्केतमुपदिश्य क्रमप्राप्तं मन्त्रसङ्केतमुपदिदिक्षुः शिष्यावधानाय प्रतिजानीते 
श्रीभैरव उवाच 
मन्त्रसङ्केतकं दिव्यमधुना कथयामि ते ।
यद्वेत्ता त्रिपुराकारो वीरचक्रेश्वरो भवेत् ॥ १ ॥
सङ्केतकमित्यज्ञातार्थे कप्रत्ययः ।
अद्यावधि केनाप्यज्ञातं ते त्वदीयं मन्त्रसङ्केतं ते कथयामि ।
वीरा उपासकाः ।
ते च सकलादिभेदेन त्रिविधाः ।
तेषु शुद्धा उत्तमाः ।
अत एव ते वीरसमूहस्येश्वराः ।
तादृशो मन्त्रसङ्केतज्ञानेन भवति ।
अत एव च स त्रिपुराकारस्त्रिपुरासारूप्यमुक्तिमान् ।
उपलक्षणमेतत्सायुज्यादेरपि ॥ १ ॥
एक एव मन्त्रो नवचक्रेश्वरीरूपोपाधिभेदान्नवधा जातः ।
ते च मन्त्राः प्रथमपटल एवोद्धृतास्तान्नाममात्रेणोद्दिशति ">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="७">
  <meta itemprop="description" content="अथ सप्तमो विश्रामः
एवं सार्थषडशीत्या श्लोकैश्चक्रसङ्केतमुपदिश्य क्रमप्राप्तं मन्त्रसङ्केतमुपदिदिक्षुः शिष्यावधानाय प्रतिजानीते 
श्रीभैरव उवाच 
मन्त्रसङ्केतकं दिव्यमधुना कथयामि ते ।
यद्वेत्ता त्रिपुराकारो वीरचक्रेश्वरो भवेत् ॥ १ ॥
सङ्केतकमित्यज्ञातार्थे कप्रत्ययः ।
अद्यावधि केनाप्यज्ञातं ते त्वदीयं मन्त्रसङ्केतं ते कथयामि ।
वीरा उपासकाः ।
ते च सकलादिभेदेन त्रिविधाः ।
तेषु शुद्धा उत्तमाः ।
अत एव ते वीरसमूहस्येश्वराः ।
तादृशो मन्त्रसङ्केतज्ञानेन भवति ।
अत एव च स त्रिपुराकारस्त्रिपुरासारूप्यमुक्तिमान् ।
उपलक्षणमेतत्सायुज्यादेरपि ॥ १ ॥
एक एव मन्त्रो नवचक्रेश्वरीरूपोपाधिभेदान्नवधा जातः ।
ते च मन्त्राः प्रथमपटल एवोद्धृतास्तान्नाममात्रेणोद्दिशति ">
  <meta itemprop="wordCount" content="9286">
  <meta name="twitter:card" content="summary">
  <meta name="twitter:title" content="७">
  <meta name="twitter:description" content="अथ सप्तमो विश्रामः
एवं सार्थषडशीत्या श्लोकैश्चक्रसङ्केतमुपदिश्य क्रमप्राप्तं मन्त्रसङ्केतमुपदिदिक्षुः शिष्यावधानाय प्रतिजानीते 
श्रीभैरव उवाच 
मन्त्रसङ्केतकं दिव्यमधुना कथयामि ते ।
यद्वेत्ता त्रिपुराकारो वीरचक्रेश्वरो भवेत् ॥ १ ॥
सङ्केतकमित्यज्ञातार्थे कप्रत्ययः ।
अद्यावधि केनाप्यज्ञातं ते त्वदीयं मन्त्रसङ्केतं ते कथयामि ।
वीरा उपासकाः ।
ते च सकलादिभेदेन त्रिविधाः ।
तेषु शुद्धा उत्तमाः ।
अत एव ते वीरसमूहस्येश्वराः ।
तादृशो मन्त्रसङ्केतज्ञानेन भवति ।
अत एव च स त्रिपुराकारस्त्रिपुरासारूप्यमुक्तिमान् ।
उपलक्षणमेतत्सायुज्यादेरपि ॥ १ ॥
एक एव मन्त्रो नवचक्रेश्वरीरूपोपाधिभेदान्नवधा जातः ।
ते च मन्त्राः प्रथमपटल एवोद्धृतास्तान्नाममात्रेणोद्दिशति ">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/7\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/daxiNAmnAyaH_shrI-kulam\/AgamaH\/nityA-ShoDashikArNavaH\/bhAskara-rAya-TIkA\/7.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="७">७</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ सप्तमो विश्रामः</p>
<p>एवं सार्थषडशीत्या श्लोकैश्चक्रसङ्केतमुपदिश्य क्रमप्राप्तं मन्त्रसङ्केतमुपदिदिक्षुः शिष्यावधानाय प्रतिजानीते </p>
<p>श्रीभैरव उवाच </p>
<p>मन्त्रसङ्केतकं दिव्यमधुना कथयामि ते ।<br>
यद्वेत्ता त्रिपुराकारो वीरचक्रेश्वरो भवेत् ॥ १ ॥</p>
<p>सङ्केतकमित्यज्ञातार्थे कप्रत्ययः ।<br>
अद्यावधि केनाप्यज्ञातं ते त्वदीयं मन्त्रसङ्केतं ते कथयामि ।<br>
वीरा उपासकाः ।<br>
ते च सकलादिभेदेन त्रिविधाः ।</p>
<p>तेषु शुद्धा उत्तमाः ।<br>
अत एव ते वीरसमूहस्येश्वराः ।<br>
तादृशो मन्त्रसङ्केतज्ञानेन भवति ।<br>
अत एव च स त्रिपुराकारस्त्रिपुरासारूप्यमुक्तिमान् ।<br>
उपलक्षणमेतत्सायुज्यादेरपि ॥ १ ॥</p>
<p>एक एव मन्त्रो नवचक्रेश्वरीरूपोपाधिभेदान्नवधा जातः ।<br>
ते च मन्त्राः प्रथमपटल एवोद्धृतास्तान्नाममात्रेणोद्दिशति </p>
<p>करशुद्धिकरी त्वाद्या द्वितीया चाऽत्मरक्षिका ।<br>
आत्मासनगता देवी तृतीया तदनन्तरम् ॥ २ ॥</p>
<p>चक्रासनगता पश्चात्सर्वमन्त्रासनस्थिता ।<br>
साध्यसिद्धासना षष्ठी मायालक्ष्मीपरामयी ॥ ३ ॥</p>
<p>मूर्तिविद्या च सा देवि सप्तमी परिकीर्तिता ।<br>
अष्टम्यावाहनी विद्या नवमी भैरवी परा ॥ ४ ॥</p>
<p>मूलविद्या तथाऽख्याता त्रैलोक्यवशकारिणी ।</p>
<p>आसु सप्तमी मूर्तिविद्यानाम्नी तत्र नोद्धृता ।<br>
एकस्या एवानुद्धारे बीजं तु तत्रैवाऽवाहनप्रकरणे वर्णितमस्माभिः ।<br>
तामिहोद्धरति  मायेति ।<br>
माया हृल्लेखा ।<br>
लक्ष्मीः श्रीबीजम् ।<br>
परा बालातृतीयबीजम् ।<br>
एवमक्षरत्रयात्मिका मूर्तिविद्या ।<br>
भैरवी भैरवस्य परशिवस्य पत्नी त्रिपुरसुन्दरीरूपेत्यर्थः ॥ २ ॥ ३ ॥ ४ ॥</p>
<p>एतासां विद्यानां न्यासयोर्विनियोगमाह </p>
<p>एवं नवप्रकारास्तु पूजाकाले प्रयत्नतः ॥ ५ ॥</p>
<p>एताः क्रमेण न्यस्तव्याः साधकेन कुलेश्वरि ।<br>
पादाग्रजङ्घाजानूरुगुदलिङ्गाग्रकेषु च ॥ ६ ॥</p>
<p>आधारे विन्यसेन्मूर्तिं तस्यामावाहनीं न्यसेत् ।<br>
मूलेन व्यापकन्यासः कर्तव्यः परमेश्वरि ॥ ७ ॥</p>
<p>अत्र पूजाकाल इत्यनेन पूजामध्यस्थो जपकाल उच्यते ।<br>
उत्तरपटले हि कालभेदेन चतुर्विधो न्यासो वक्ष्यते ।<br>
तत्र जपकाले चतुर्थश्चतुर्दशावयवकः करशुद्ध्यादिको न्यासो विधास्यते ।<br>
परान्यासोत्तरं चक्रेश्वरीन्यासौ कार्यौ ।</p>
<p>अन्ते तु बादरायण इति न्यायात् ।<br>
कॣप्तक्रमेऽवकॣप्तक्रमोऽभिनव आपतन्नन्ते निवेश्य इति तदर्थात् ।<br>
अत एव चतुर्णामपि न्यासानां पूजाकाल एव विधिरितिपक्षान्तरेऽपि करशुद्ध्यादिन्यासान्त एव निवेशः ।<br>
पूजाकालशब्दो यथाश्रुतं एवास्तु न जपकालोपलक्षक इत्याग्रहे त्वणिमादिन्यासोत्तरमेवैतयोर्निवेश इति मन्तव्यम् ।<br>
एवं पादाग्रयोर्जङ्घयोर्जानुनोरूर्वोर्गुदे लिङ्गाग्रे चेतिक्रमेण षड्विद्या न्यस्य मूलाधारे सप्तमीं विद्यां विन्यस्य सप्तम्या उपर्यष्टमीं विद्यां विन्यस्य नवम्या मूलविद्यया सर्वाङ्गे व्यापकन्यासः कर्तव्य इत्यर्थः ॥ ५ ॥ ६ ॥ ७ ॥</p>
<p>न्यासान्तरमाह </p>
<p>अकुलादिषु पूर्वोक्तस्थानेषु परिचिन्तयेत् ।<br>
चक्रेश्वरीसमायुक्तं नवचक्रं पुरोदितम् ॥ ८ ॥</p>
<p>अकुलं विषुराधारं स्वाधिष्ठानं मणिपूरमनाहतं विशुद्धिरिन्द्रयोनिराज्ञा चेति नवस्थानेष्वपि क्रमेण तत्तद्विद्यान्ते तत्तच्चक्रेश्वरीतत्तच्चक्रनामनी उल्लिख्य न्यसेत् ।<br>
अम्, आम्, सौः, त्रिपुरासहिताय त्रैलोक्यमोहनचक्राय नम इत्यादयो मन्त्रा ऊह्याः ।<br>
बाह्याङ्गेषु तत्तन्मन्त्रान्तेऽनामिकाङ्गुष्ठाभ्यां स्पर्शरूपो न्यासः ।<br>
आन्तराङ्गेषु तु स्पर्शासम्भवाच्चिन्तनरूप एवेत्याशयेन परिचिन्तयेदित्युक्तम् ।<br>
उक्तं च दक्षिणामूर्तिसंहितायाम् </p>
<p>पुष्पैर्वाऽनामया वाऽपि मनसा वा न्यसेदणुम् ।<br>
इति ।</p>
<p>अत्र च देवताशरीरे न्यासदशायां पुष्पैः, स्वस्य, बहिःशरीरे न्यासदशायामनामया, स्वस्यैवान्तःशरीरे न्यासदशायां मनसेतिव्यवस्थितविकल्पार्थो वाशब्द इति सम्प्रदायः ।<br>
अनामायामङ्गुष्ठयोगो वचनान्तरोपसंहारसिद्धः ।<br>
नवावयवकं चक्रमिति मध्यमपदलोपी समासः ।<br>
श्रीचक्रमित्यर्थः ।<br>
तेनैकवचनोपपत्तिः ।<br>
एकवचननिर्देशप्रयोजनं तु बिन्द्वर्धचन्द्रादिषु द्वितीयवारं नवचक्रेश्वरीमन्त्राणां न्यासो मा प्रसाङ्क्षीदिति ।<br>
अन्यथा तेषामपि त्रैलोक्यमोहनादिन्चक्रविभावनस्थलत्वाविशेषादकुलादिष्वित्यादिपदग्र् आह्यत्वाविशेषाच्च पुनर्न्यासान्तरप्रसक्तेः ।<br>
प्राञ्चस्त्वाहुः  नवचक्रमित्येकवचनमार्षमिति ॥ ८ ॥</p>
<p>तासां चक्रेश्वरीणां क्रमेण नामान्याह </p>
<p>आसां नामानि वक्ष्यामि यथानुक्रमयोगतः ।<br>
तत्राऽद्या त्रिपुरा देवी द्वितीया त्रिपुरेश्वरी ॥ ९ ॥</p>
<p>तृतीया च तथा प्रोक्ता देवी त्रिपुरसुन्दरी ।<br>
चतुर्थी च महादेवी देवि त्रिपुरवासिनी ॥ १० ॥</p>
<p>पञ्चमी त्रिपुराश्रीः स्यात्षष्ठी त्रिपुरमालिनी ।<br>
सप्तमी त्रिपुरासिद्धिरष्टमी त्रिपुराम्बिका ॥ ११ ॥</p>
<p>नवमी तु महादेवी महात्रिपुरसुन्दरी ।</p>
<p>तृतीयया सहैक्यभ्रमो मा प्रसञ्जीति नवम्यां महत्पदं विशेषणम् ॥ ९ ॥ १० ॥ ११ ॥</p>
<p>एतासां चक्रेश्वरीणां श्रीचक्रे क्रमेण पूजामुपदिशति </p>
<p>पूजयेच्च क्रमादेता नव चक्रे पुरोदिते ॥ १२ ॥</p>
<p>नवेति भिन्नं पदम् ।<br>
पुरोदिते पूर्वतन्त्रे पूजनीयतया कथिते श्रीचक्रे त्रैलोक्यमोहनादिचक्रक्रमादेता नव चक्रेश्वरीः पूजयेदित्यर्थः ।<br>
पुरोदितपदेनाकुलादिनवकं परामृश्यत इति प्राञ्चः ।<br>
तन्न ।<br>
अतिदेशेनैव प्राप्स्यतोऽर्थस्य पुनरुपदेशवैयर्थ्यात् ।<br>
प्रत्युतापूर्वताद्यनिष्टापत्तेश्च ॥ १२ ॥</p>
<p>एवं नवप्रकाराऽद्या पूजाकाले तु पार्वति ।<br>
एकाकारा ह्याद्यशक्तिरजरामरकारिणी ॥ १३ ॥</p>
<p>आद्यस्य शिवस्य शक्तिरप्याद्या पूजाकाले नवप्रकाराऽपि वस्तुत एकाकारैव ।<br>
एवं ज्ञाता सत्यजरामरत्वं दत्ते ।<br>
अजरामरेति भावप्रधानौ निर्देशौ ॥ १३ ॥</p>
<p>मन्त्रसङ्केतकस्तस्या नानाकारो व्यवस्थितः ।<br>
नानामन्त्रक्रमेणैव पारम्पर्येण लभ्यते ॥ १४ ॥</p>
<p>तस्या आदिशक्तेर्मन्त्रसङ्केतको नानाकारः ।<br>
तदीयविद्यायाः साङ्केतिकार्थः षट्प्रकारः ।<br>
परं तु तस्या मन्त्रोऽपि नैकः ।<br>
येनैकस्यैव मन्त्रस्य षडर्थाः स्यः ।<br>
किं तु नानाविधो मन्त्रो लोपामुद्राकामराजादिभेदात् ।<br>
ततश्च केचिदर्थाः</p>
<p>कादिविद्याया एव ।<br>
केचित्तु हादिविद्याया एव ।<br>
केचित्तूभयसाधारणाः ।<br>
संहत्य षडविधः सङ्केतः ।<br>
तत्र कस्या विद्यायाः कोऽर्थ इति तु पारम्पर्यक्रमेणैव व्यवस्था लभ्यत इत्यर्थः ।<br>
प्राञ्चस्तु हादिविद्याया एव षडर्था इत्यभिमन्यमाना इहत्यं नानामन्त्रपदं चक्रेश्वरीमन्त्रपरत्वेन व्याचक्षते ।<br>
तदयुक्तम् ।<br>
चक्रेश्वरीमन्त्राणामुत्तरत्रार्थवर्णनाभावात्, सम्प्रदायार्थादेर्हादिविद्यायामलग्नकतायाः प्रदर्शयिष्यमाणत्वाच्च ।<br>
पूर्वतन्त्रे कादिविद्याया एवोद्धृतत्वेन हादिविद्याया एव षडर्थीत्यभिमानस्योपक्रमविरोधेन त्याज्यतया वैपरीत्याभिमानस्यैवाऽपत्तेश्च ।<br>
पूर्वतन्त्रग्रन्थस्यापि हादिपरत्वेन लापने क्लिष्टतायास्तत्रैव प्रदर्शितत्वाच्च ।<br>
तस्मादस्मदुक्तव्यवस्थैव निष्पक्षपातेति मन्तव्यम् ॥ १४ ॥</p>
<p>वक्ष्यमाणार्थनिकरस्य दुर्गमत्वात्सावधानीकरणाय पुनः प्रतिजानीते </p>
<p>षड्विधं तं तु देवेशि कथयामि तवानघे ।</p>
<p>तं मन्त्रार्थम् ।</p>
<p>अर्थं विभजते </p>
<p>भावार्थः सम्प्रदायार्यो निगर्भार्थश्च कौलिकः ॥ १५ ॥</p>
<p>तथा सर्वरहस्यार्थो महातत्त्वार्थ एव च ॥</p>
<p>॥ १५ ॥</p>
<p>तत्र प्रथमोद्दिष्टं भावार्थ विशदयितुकामो भावार्थपदं निर्वक्ति ।</p>
<p>अक्षरार्थो हि भावार्थः केवलः परमेश्वरि ॥ १५ ॥</p>
<p>अक्षराणां हि तावदर्थप्रतिपादकत्वं स्वभावः ।<br>
ततश्च यः केवलस्तार्यादिनाऽनवगतोऽक्षराणां वृत्त्यैव लभ्योऽक्षरार्थोऽक्षरस्वभावलभ्यत्वात्स भावार्थ इत्युच्यत इत्यर्थः ॥ १६ ॥</p>
<p>अथ तमेवार्थं प्रतिपादयति नवभिः श्लोकैः </p>
<p>योगिनीभिस्तथा वीरैर्वीरेन्द्रैः सर्वदा प्रिये ।<br>
शिवशक्तिसमायोगाज्जनितो मन्त्रराजकः ॥ १७ ॥</p>
<p>योगिन्यो विमर्शांशभूतेच्छाज्ञानक्रियात्मिकाः ।<br>
सरस्वतीपृथिवीरुद्राण्यस्तिस्रः ।<br>
बहुवचनस्य कपिञ्जलन्यायेन त्रिसङ्ख्यापरत्वात् ।<br>
वीरा उपासका</p>
<p>अशुद्धमिश्रशुद्धभेदेन त्रयः ।<br>
वीरेन्द्राः प्रकाशांशभूतवामाज्येष्ठारौद्र्याभिन्ना ब्रह्मविष्णुरुद्रास्त्रयः ।<br>
त्रितयभोक्ता वीरेश इति शिवसूत्रे जागरादिधामत्रयेऽप्यप्रच्युतस्वात्मानुसन्धानो वीरेश इतिलक्षणकथनात् ।<br>
उपचाराश्चलत्वेऽपि तन्मयत्वाप्रमत्तेतितन्त्रराजेऽप्ययमेवार्थ उक्तः ।<br>
तेन तादृशवासनादार्ढ्यशीला वीरेन्द्राः ।<br>
तादृशवासनाशैथिल्यात्तारतम्येन त्रिविधा वीरा उच्यन्त इत्युक्तं भवति ।<br>
शिवशक्त्योः समायोगः सामरस्यं चैकम् ।<br>
एवं दश ।<br>
एतैरयं मन्त्रराजो जनितः ।<br>
एतद्वाचकाक्षरदशकघटित इत्यर्थः ।<br>
अयं भावः  अस्यां हि विद्यायां प्रञ्चदशाक्षराणि तेषु हृल्लेखाक्षरत्रयं देव्या वाचकत्त्रेन प्रसिद्धार्थकमेव ।<br>
ह्रीङ्कारवाच्या ह्रीङ्कारवेद्येति नामत्रिशत्यां कथनात् ।<br>
तत्परत्वोपपादनं च तन्त्रराजे </p>
<p>व्योम्ना प्रकाशमानत्वं ग्रसमानत्वमग्निना ।<br>
तयोर्विमर्श ईकारो बिन्दुना तन्निफालनम् ॥<br>
इति ।</p>
<p>द्वितीयतृतीयकूटयोरेकैकमक्षरं हकारसकाररूपं त्वग्रे मूल एव व्याख्यास्यते ।<br>
अतोऽवशिष्टान्यक्षराणि दशैवेत्याशयेन दशभिरेव मन्त्रघटनमुक्तम् ।<br>
एवं चैकैकस्मिन्कूटे यावन्त्यक्षराणि तेषां योगिन्यादयो यथायथमुक्ता येऽर्थास्तेषां हृल्लेखोपस्थितदेव्या सह सामानाधिकरण्यवशादभेद एकैककूटार्थः ।<br>
सामानाधिकरण्यं चेह विरुद्धविभक्तिमत्त्वाभावरूपं दधिमध्वित्यादाविव ।<br>
तत्र ककारत्रयं ब्रह्मादिपरम् ।<br>
लकारत्रयं पृथिव्यादिपरम्, हकारसाकारावीकारश्च वीरपराः ।<br>
एकाक्षरकोशादिना लक्षणया वा तत्तत्परताया विद्वद्भिः सूपपादत्वात् ।<br>
एकारः सामस्यपरः ।<br>
शिवशक्तिवाचकयोरकारयोर्योगेन जनितत्वात् ।<br>
अथवाऽस्यां विद्यायां सप्तत्रिंशदक्षराणीत्युत्तरत्र वक्ष्यते ।<br>
तेषु च पुनरुक्तपरिहारेण गणनायां दशैव शिष्यन्ते  अकारो लकारः सकारो हकार ईकार एकारो रेफः ककारो नादो बिन्दुश्चेति किं बहुना सर्वविधासु श्रीविद्यास्वप्येतावन्त एव वर्णाः ।</p>
<p>तदुक्तं ज्ञानर्णवे भूमिश्चन्द्रः शिवो माया शक्तिः कृष्णाध्वमादनौ ।</p>
<p>अर्धचन्द्रश्च बिन्दुश्च नवार्णो मेरुरुच्यते ॥</p>
<p>महात्रिपुरसुन्दर्या मन्त्रा मेरुसमुद्भवाः ।<br>
इति ।</p>
<p>एष्वकार एको व्यञ्जनैः सह पार्थक्याभावाभिप्रायेण न पृथग्गणितः ।<br>
लकारादयस्तु भूम्यादिपदैः क्रमेण गणिता एव ।<br>
अतो न दशसङ्ख्याविरोधः ।<br>
ततश्चैते दश वर्णा यथायथं योगिन्यादिवाचकत्वेन व्याख्येयाः ।<br>
वर्णपुनरुक्तिश्च व्यक्तिबहुत्वाभिप्रायेणोपपाद्या ।<br>
तेष्वेकारस्य चरमनिर्देशाद्विशेष्यबोधकत्वं स्वीकृत्य योगिन्याद्यभिन्नं शिवशक्तिसामरस्यात्मकं ब्रह्मेति वाक्यार्थः ।<br>
अनयोश्च पक्षयोरुत्तरोऽष्टश्लोक्यात्मको ग्रन्थसन्दर्भः सर्वोऽपि प्राचां पक्ष इव विद्यायाः स्तुत्यर्थ एव ।<br>
वस्तुतस्तु  अक्षरार्थो हि भावार्थ इत्यादावुपक्रम्यान्ते भावार्थ इति मन्वत इत्युपसंहारान्मध्ये द्वितीयतृतीयकूटयो परामर्शाच्च लिङ्गादयं ग्रन्थसन्दर्भः सर्वोऽपि प्रतिकूटमक्षरशोऽर्थप्रतिपादनपर एव नात्र स्तुतिमात्रपरत्वावकाश इति स्पष्टं प्रतीयते ।<br>
तथा चायं श्लोकः प्रथमकूटमात्रस्यार्थप्रतिपादनपरः ।<br>
ततश्चैकैकः ककारादिवर्णो वीरेन्द्रादिपरः ।<br>
ककारादित्रयं प्रत्येकं बहुवचनान्तमितिद्योतनाय योगिनीरित्यादीनि बहुवचनान्तानि त्रीणि पदानि ।<br>
एकारस्त्वेकवचनान्त एवेतिद्योतनाय समायोगादित्येकवचनम् ।<br>
हृल्लेखया विशेष्यलाभः ।<br>
तेन योगिनीस्वरूपा वीरस्वरूपा वीरेन्द्रस्वरूपा शिवशक्तिसामरस्यस्वरूपा त्रिपुरसुन्दरीति प्रथमकूटार्थं इत्युक्तं भवति ।<br>
काश्च, एश्च यश्च लाश्चेति द्वन्द्वोत्तरं ह्रीङ्कारेण कर्मधारयः ।<br>
हल्ङ्यादिना सुलोपः ।<br>
समासेऽपि सन्ध्यभाव आर्षः ।<br>
ककारादीनां भिन्नपदत्वस्वीकारेऽप्येकारलकारयोः सुलोप आर्षः ॥ १७ ॥</p>
<p>एतदेवोपपादयंस्तृतीयकूटं व्याचष्टे </p>
<p>तन्मयीं परमानन्दनन्दितां स्पन्दरूपिणीम् ॥<br>
निसर्गसुन्दरीं देवीं ज्ञात्वा स्वैरमुपासते ॥ १८ ॥</p>
<p>तन्मयीं योगिन्यादिचतुष्टयाभिन्नाम् ।<br>
अधममध्यमवीराभेदाद्दुःखसम्पर्को मा प्रसाङ्क्षीदत आह परमेति ।<br>
परमत्वं दुःखासम्पृक्तत्वं तादृशानन्देन नन्दितां हृष्टां युक्तामभिन्नामिति यावत् ।<br>
स्पन्दः षट्त्रिंशत्तत्त्वात्मकं विश्वम् ।<br>
तद्रूपिणीं तद भिन्नाम् ।<br>
असुन्दरेणापि पदार्थेनाभेदादसुन्दरत्वं स्यादत आह-निसर्गसुन्दरीं स्वभावमधुराम् ।</p>
<p>अयं तृतीयकूटलभ्योऽर्थः ।<br>
उत्तरत्र तृतीये पिण्डके पुनरित्युपक्रम्य कथिता विश्वरूपिणीत्यन्तेनास्यार्थस्य विवरणालिङ्गात् ।<br>
हृल्लेखया देवीमनूद्य सकलपदेन सर्वस्याभेदो विधीयते ।<br>
सर्वं खल्विदं ब्रह्मेत्यर्थः ।<br>
सकलपदे विभक्तिलोप आर्षः ।<br>
समासाङ्गीकारे त्वेकप्रसरताभङ्गः ।<br>
उद्देश्यविधेय भावानङ्गीकारेऽप्यदोषो वा ।<br>
हृल्लेखालभ्यमर्थमाह  देवीमिति ।<br>
ईदृशीं देवीं मन्त्रतो ज्ञात्वा जानन्तः शाब्दबोधविषयीङ्कुर्वन्तः साधकाः स्वैराचारं यथा तथोपासते भावयन्ति ।<br>
मुखं व्यादाय स्वीपतीतिवत्समानकाले क्त्वा ॥ १८ ॥</p>
<p>मध्यमकूटस्यार्थमाह </p>
<p>शिवशक्त्यात्मसङ्घट्टरूपे ब्रह्मणि शाश्वते ।<br>
तत्प्रथाप्रसराश्लेषभुवि त्वैन्द्रोपलक्षिते ॥ १९ ॥</p>
<p>ज्ञातुर्ज्ञानमयाकारकरणान्मन्त्ररूपिणीम् ।</p>
<p>शिवशक्त्यात्मको यः सङ्घट्टः सामरस्यं तद्रूपे ब्रह्मणि विषये ज्ञातुर्ज्ञानमयाकारश्चिन्मयत्वं तत्करणाद्धेतोर्मन्त्ररूपिणीं मन्तारं त्रायत इत्येतदर्थकमन्त्ररूपाम्, देवीमिति पूर्वेणान्वयः ।<br>
एतेन चित्तं मन्त्र इति शिवसूत्रं चितिरेव चेतनपदावरूढा चैत्यसङ्कोचिनी चित्तमिति शक्तिसूत्रं चोपपद्यते ।<br>
ब्रह्मविषयकज्ञानं तु न सविकल्पकमितिध्वननाय तत्प्रथेत्यादि ।<br>
तस्य ब्रह्मणः प्रथाप्रसरो विस्तृतत्वं विश्वमिति यावत् ।<br>
तदाश्लेषभुवि तत्सम्बन्धाधारेऽप्यैन्द्रेणेदृशैश्वर्येणोपलक्षिते नतु विशिष्ट इति तदर्थः ।<br>
विश्वजनकत्वादिधर्मविशिष्टविषयकत्वस्योपलक्षितपदेन निरासाद्धर्मिमात्रविषयकत्वरूपाखण्डत्वं ज्ञानस्य सिध्यति ।<br>
अखण्डत्वं च सविकल्पकप्रज्ञाविलक्षणविषयिताशालित्वम् ।<br>
एवमुक्त्वा च मध्यकूटस्य च्छायाव्याख्या सूचिता ।<br>
हकारः शिवः ।<br>
सकारः शक्तिः ।</p>
<p>कत्रयं हद्वयं चैव शैवो भाग प्रकीर्तितः ।<br>
शक्त्यक्षराणि शेषाणि ह्रीङ्कार उभयात्मकः ॥</p>
<p>इतिब्रह्माण्डपुराणात् ।</p>
<p>आत्मपदेन सामरस्यस्योभयाभेदात्मकत्वसूचनादनयोरक्षरयोः कर्मधारयो</p>
<p>ध्वनितः ।<br>
हं च तत्सं च हसं परस्परसमरसापन्नशिवशक्तिरूपम् ।<br>
ग्रह्मणीति तु ककारस्यार्थः ।<br>
कं ब्रह्येति श्रुतेः ।<br>
तुपदेन हसस्य ककारेण सह कर्मधारय उक्तः ।<br>
हसं च तत्कं च हसकं समरसशिवशक्त्यात्मकं ब्रह्म ।<br>
तत्प्रथेत्यादिना हसकपदस्य लक्षणया धर्मिमात्रपरत्वं नतु शक्यतावच्छेदकविशिष्टपरत्वमुक्तम् ।<br>
हसकं हन्तीति हसकहा तादृशब्रह्मविषयकज्ञानवान् ।<br>
हन्तेर्गत्येर्थतया ये गत्यर्थास्ते ज्ञानार्था इत्यनुशासनेन च तथोपपत्तेः ।<br>
सोऽयं समासो ब्रह्मणीतिविषयसप्तम्योक्तः ।<br>
हन्तेर्ज्ञानार्थकत्वं ज्ञातुरिति पदेन ज्ञापितम् ।<br>
हसकहनं लाति आदत्ते स्वाभिन्नं करोतीति हसकहला ।<br>
तदिदं ज्ञानमयाकारकरणादित्यनेन ध्वनितम् ।<br>
तस्य हृल्लेखया समासे पुंवद्भावि रूपसिद्धिः ।<br>
सोऽयमवयवश उक्त एवार्थः सङ्क्षिप्य मन्त्ररूपिणीमित्यनेनोक्तः ।<br>
इत्थं च </p>
<p>शिवशक्त्यभिदारूपा ब्रह्मविष्णुहरात्मिका ।<br>
वाण्यपर्णारमारूपा त्रिविधोपासकात्मिका ॥</p>
<p>मिथःसमरसापन्नशिवशक्त्युभयात्मनः ।<br>
ब्रह्मणो निर्विकल्पज्ञमाददाना निजात्मना ॥<br>
सर्वतत्त्वात्मिका देवी महात्रिपुरसुन्दरी ।<br>
इति भावार्थः ॥</p>
<p>॥ १९ ॥</p>
<p>तदिदमाह </p>
<p>तेषां समष्टिरूपेण पराशक्तिस्तु मातृका ॥ २० ॥</p>
<p>तेषामेकैककूटार्थत्वेन वर्णितानां विशेषणानां समष्टिरूपेणैकीकृत्य योजनेन पराशक्तिर्माता मन्त्रार्थो भवतीत्यर्थः ॥ २० ॥</p>
<p>इदानीं देव्यां मन्त्राभिन्नत्वविश्वाभिन्नत्वयोरुक्त्या मन्त्रविश्वयोः प्रसक्तं मृदभिन्नघटशरावयोरिवाभेदमेकोपादानोपादेयत्वेनोपपादयन्द् अर्शयितुमाह</p>
<p>मध्यबिन्दुविसर्गान्तःसमास्थानमये परे ।<br>
कुटिलारूपके तस्याः प्रतिरूपं वियत्कले ॥ २१ ॥</p>
<p>मध्यप्राणप्रथारूपस्पन्दव्योम्नि स्थिता पुनः ।</p>
<p>मध्यमे मन्त्रपिण्डे तु तृतीये पिण्डके पुनः ॥ २२ ॥</p>
<p>राहुकूटाद्वयस्फूर्जत् ।</p>
<p>कामकलायां ह्यादौ तुरीयबिन्दुस्तदधः कामाख्यो बिन्दुस्तदधो विसर्गाख्यं बिन्दुद्वयं तदधो हार्धकलेति स्थितिः ।<br>
तत्र तुर्यविसर्गयोर्मध्ये यो बिन्दुः कामाख्यः स च विसर्गश्च तयोरन्तश्चैतन्यात्मना सम्यगास्थानं ययोस्तन्मये ये द्वे अक्षरे कामान्तर्गतोऽकारो विसर्गान्तर्गतो हकारश्च परं तु ते द्वे अपि न वैखरीरूपे अपि तु परे परामातृकारूपे शून्याकारे इति यावत् ।<br>
मातृकाद्यन्तगे इत्यर्थ इति केचित् ।<br>
ते एते कुटिलारूपके वक्रारूपे वामारूपे सृष्टिजनके इति यावत् ।<br>
अकुलकुलकुण्डलिनीरूपे इति केचित् ।<br>
तस्या देव्याः प्रतिरूपं रूपान्तरे अर्थशब्दात्मके परब्रह्मणो द्वे रूपे ।<br>
तत्रैते अक्षरे शिवशक्त्योः शब्दात्मकरूपे कुलकुण्डलिन्या रूपान्तरे इति केचित् ।<br>
तत्कुटिलारूपके इत्यनेन पुनरुक्तम् ।<br>
ईदृशबहुविशषणैर्निर्दिष्टे अक्षरे नाम्नाऽपि निर्दिशति वियत्कले इति ।<br>
वियत्, हकारः ।<br>
कला प्रकाशोऽकारः ।<br>
अकाराधिकारे प्रकाशः परमः शिव इति कोशात् ।<br>
वियच्छब्देनाकारः कला हार्धकला हकार इति केचित् ।<br>
तच्चिन्त्यम् ।<br>
ईदृशं परारूपमक्षरद्वयं मन्त्रेऽन्यस्तीति प्रदर्शयति  मध्यप्राणेति ।<br>
मध्यमे मन्त्रपिण्डे द्वितीयकूटे यो मध्यो हकारत्रये मध्यो द्वितीयहकारः स एव च प्राणप्रथारूपः प्राणो विसर्गान्तर्गतः परारूपो हकारस्तस्य प्रथा प्रथनं स्थूलता वैखर्यात्मकता तद्रूपो यः स्पन्दव्योमा हकारः, स्पन्दत उत्पद्यत इति स्पन्दम्, स्पन्दं व्योम यस्मात्स स्पन्दव्योमा ।<br>
हकाराद्व्योम सम्भूतमिति वक्ष्यमाणत्वात् ।<br>
प्रथारूपो यः स्पन्दस्तदात्मकं यद्व्योमेति वा ।<br>
तत्र पुनः स्थिता हकारात्मिका परा मातृका ।<br>
केचित्तु  मध्यम इति पदं वारद्वयं योजयन्तो मध्यमकुटे यो मध्यमहकारस्तत्रेति व्याचक्षाणा मध्यप्राणपदं विसर्गमध्यचैतन्यपरत्वेन व्याख्यन् ।<br>
इदं च सम्प्रदायमनुरुध्य व्याख्यातम् ।<br>
अन्यथा प्रथमोपस्थितन्यायेन प्रथमहकार एव स्थितेति व्याख्यातुं युक्तत्वात् ।<br>
ननु द्वितीयकूटमध्यमहकारस्थोऽकारस्तृतीयकूटहृल्लेखास्थहकारश्च् एतिद्वयपरत्वेनैवायं सन्दर्भः स्वरसः ।<br>
उपक्रम आदावकारस्य पश्चाद्धकारस्य निर्देशात्तादृशक्रमानुरोधायोपसंहारग्रन्थस्यापि</p>
<p>वर्णयितुं युक्तत्वात् ।<br>
व्योम्नीति सप्तम्याः पर इत्यर्थस्येष्टत्वात् ।<br>
तथैव राहुकूटाद्बयेति सप्तम्याः सुकल्पत्वात् ।<br>
अतः कथं सम्प्रदायलब्धत्वमर्थस्येति चेत्सत्यम् ।<br>
उपक्रम उपस्थितस्याकारहकारयोः क्रमस्य प्रतिरूपमित्येकवचनान्तविशेषणेन विच्छेदात् ।<br>
वियत्कले इत्यनेन हकारोत्तरमकारनिर्देशेन विपरीतक्रमस्य व्यवह्रियमाणत्वेन तेनैव क्रमेणोत्तरत्र व्यक्तिनिर्देशस्य निराबाधात् ।<br>
अत एव सं ते प्राणो वायुना गच्छताभित्येकवचनान्तक्रियापदस्य सं यजत्रैरङ्गानीतिबहुवचनान्तान्वयायोग्यतयैव विच्छेदे सं यज्ञपतिराशिषेत्यनेनान्वेतुं योग्यस्यापि नानुषङ्गोऽपि तु पदान्तरमध्याहर्तव्यमिति सिद्धान्तितं भेदलक्षणे ।<br>
वियत्कले इति पदमप्युपक्रान्तक्रमानुसारेण व्याचक्षाणानां प्राचां तु मते सम्प्रदायरक्षणाय सम्प्रदायान्तरं व्याख्यातांशेऽपि शरणीकरणीयमिति दिक् ।<br>
सम्प्रदायसिद्धोऽर्थस्तु मध्यमतृतीयकूटयोः प्रतिनियतनिर्देशाज्ज्ञापितः ।<br>
श्रूयमाणे षोढान्यासीये ग्रहन्यासे शषसहा राहुकूटमिति वक्ष्यते  वक्त्रे शादिचतुर्वर्णैः सहितं राहुमेव चेति ।<br>
तत्राद्वयौ प्राथमिकद्वयाद्भिन्नौ सकारहकारौ तयोर्मध्येऽपि योग्यतया सकार एव तृतीयकूटे हकारस्याकारयोगाभावात् ।<br>
उभयत्रापि पुनःशब्दः श्रूयमाणो द्वितीयवारमित्यर्थको वैखरीभिन्नपरामातृकारूपतां द्रढयति ।<br>
अक्षरमात्रे ध्वन्यंशवर्णाशौ वर्तेते एव ।<br>
तार्किकमते सुवर्णे परस्परसंसृष्टपार्थिवतैजसांशवत् ।<br>
अत एअ तारत्वमित्यादिध्वनिधर्माणां वर्णेष्वनुभवः ।<br>
स वर्णे ध्वनिः सर्ववर्णजनको नाद एव ।<br>
नाद एव हि प्रथमं परारूपो मूलाधारादुत्थितो मणिपूरानाहतयोरागत्य प्राणमनोभ्यां संयोगात्पश्यन्तीमध्यमात्मना परिणतः कण्ठे वैखरीरूपवर्णात्मकतामापद्यत इति सिद्धान्तात् ।<br>
तस्मिंश्च नादे सर्ववर्णकारणीभूते सर्वे वर्णाः सूक्ष्मरूपेण वर्तन्त एव ।<br>
बीजे फलपुष्पादिवत् ।<br>
यथा बीजरूपे सम्पुट एकस्मिन्नपि पूर्वार्धपरार्धात्मना द्विधा भिन्ने विविधावयवकः सर्वोऽपि वृक्षोऽन्तरस्ति तथाऽकारहकाररूपेण द्विधा भिन्ने नादब्रह्मणि सर्वोऽपि वर्णात्मको लौकिकवैदिकप्रपञ्चोऽस्ति ।<br>
अत एवाकारहकारयोर्मध्य एव सर्ववर्णपाठः ।<br>
लकारस्य लकारेणाभेदात् ।<br>
क्षकारस्य ककारषकारयोगरूपत्वेनापार्थक्यात् ।</p>
<p>ब्रह्मणोऽकारहकारसमाहाररूपत्वादेव श्रुतिष्बहंरूपतैव तस्य प्रदर्श्यते ।<br>
ब्रह्म वा इदमग्र आसीत्तदात्मानमेवावेदहमिति बृहदारण्यके ।<br>
तत्राहमहमित्यैतरेये ।<br>
कस्त्वमित्यहमिति होवाचेत्याद्यपि ।<br>
विरूपाक्षपञ्चाशिकायामपि </p>
<p>स्वपरावभासनक्षम आत्मा विश्वस्य यः प्रकाशोऽसौ ।<br>
अहमिति स एव उक्तोऽहन्तास्थितिरीदृशी तस्य ॥<br>
इति ।</p>
<p>ब्रह्मणोऽहंरूपत्वादेव हि तदुपासनाऽप्यहङ्ग्रहादिरूपैवोपदिश्यते अहमित्येव विभावयेद्भवानीमित्यपि ।<br>
कारणस्याहंरूपत्वादेव हि सर्वस्मिन्नपि प्रपञ्चे तदनुगतिर्मृद इव घटशरावादिषु ।<br>
अत एवास्मच्छब्दस्य सर्वनामता ।<br>
तपनीयश्रुतिरपि  एकमेवेदं सर्वं तस्मादहमिति सर्वाभिधानमिति ।<br>
अत एव चेदृशार्थस्यातिरहस्यत्वाभिप्रायेण तन्त्रराजे-आदिमान्त्यं तु वेदयेदिति सङ्केतेनोक्तम् ।<br>
आदिमोऽकारः, अन्त्यो हकारस्तयोः समाहारोऽहमिति तदर्थात् ।<br>
मालिनीशास्त्रसिद्धान्ततन्त्रयोरपि </p>
<p>आदिमान्त्यविहीनास्तु मन्त्राः स्युः शरदभ्रवत् ।<br>
गुरोर्लक्षणमेतावदादिमान्त्यं निवेदयेत् ॥<br>
इति ।</p>
<p>मातृकाचक्रसम्बोध इति शिवसूत्रे वरदराजेनाप्युक्तम् </p>
<p>अतोऽकारहकाराभ्यामहमित्यपृथक्तया ।<br>
प्रपञ्चं शिवशक्तिभ्यां क्रोडीकृत्य प्रकाशते ॥<br>
इति ।</p>
<p>अन्योऽप्यस्मिन्नर्थे रहस्यनिष्कर्षो वरिवस्यारहस्यव्याख्यानेऽस्माभिः प्रकटीकृतः ।<br>
अनया च रीत्या सर्वस्याप्यकारहकारसामरस्यात्मकत्वेन मन्त्रस्यापि तथात्वान्मन्त्रे तादृशवर्णद्वयमस्तीत्यविवादम् ।<br>
यथा हि वटवृक्षे जनकबीजसमानाकारं बीजानन्त्येऽपि स्फुटितजनकबीजांशद्वयमपि क्वचिदस्त्येव परं तु तद्दुर्ज्ञानं तथा प्रकृतेऽपि ब्रह्मस्वरूपयोर्निखिलशब्दप्रपञ्चाभिन्नमातृकासरस्वत्यभिन्नश्रि इविद्याजनकयोर्नादात्मकपरारूपयोरकारहकारयोः क्वाप्यवस्थितेरावश्यकतया तयोरन्यैर्दुर्ज्ञानत्वेन भक्तानुजिघृक्षया सर्वज्ञेन करुणाघनेन जगद्गुरुणैव बहुसङ्केतेन तौ प्रदर्शितौ ॥ २१ ॥ २२ ॥</p>
<p>तत्प्रदर्शनस्य प्रकृतभावार्थवर्णनप्रकरणे साङ्गत्यमप्याह </p>
<pre><code>		चलत्तासंस्थितस्य तु ।  
</code></pre>
<p>धर्माधर्मस्य वाच्यस्य विषामृतमयस्य च ॥ २३ ॥</p>
<p>वाचकाक्षरसंयुक्तेः कथिता विश्वरूपिणी ।</p>
<p>चलतो भावश्चलत्ता नश्वरताऽनित्यतेति यावत् ।<br>
धर्मिप्रधानोऽयं निर्देशः ।<br>
असंस्थितोऽसमाप्तो नित्यः ।<br>
नित्यानित्यस्येति पर्यवसितोऽर्थः ।<br>
प्रपञ्चरूपेणानित्यस्य ब्रह्मरूपेण नित्यस्येति यावत् ।<br>
अत एव तत्प्रवृत्तावप्यनिरासः स्वसंवेत्तृभावादिति शिवसूत्रे कृष्णदासेनोक्तम् </p>
<p>अवस्थायुगलं चात्र कार्यकर्तृत्वशब्दितम् ।<br>
कार्यता क्षयिणी तत्र कर्तृत्वं पुनरक्षयम् ॥</p>
<p>कार्योन्मुखः प्रयत्नो यः केवलं सोऽत्र लुप्यते ।<br>
इत्यादि ।</p>
<p>धर्मो ब्रह्मधर्मत्वाच्छक्तिः ।<br>
अधर्मो निर्धर्मकः परशिवः ।<br>
विषं संसारः ।<br>
अमृतं मोक्षः ।<br>
अनित्यसंसारात्मना परिणतशक्तेर्वाच्याया वाचकमक्षरं हकारः ।<br>
नित्यमोक्षात्मकपरशिवस्य वाच्यस्य वाचकमक्षरमकारः ।<br>
एतदुभयसंयोगान्मन्त्रः शिवशक्तिरूपः ।<br>
विश्वमपि शिवशक्तिजन्यत्वात्तद्रूपमेव एकोपादानोपादेयत्वान्मन्त्रविश्वयोरभेद इति तृतीयकूटोदितार्थस्योपपत्तिरुक्ता ॥ २३ ॥</p>
<p>एवं कूटत्रयस्यावान्तरवाक्यत्रयरूपस्य त्रिविधमर्थं सोपपत्तिकं निर्वर्ण्य त्रयाणामेकवाक्यतया महावाक्यरूपस्य मन्त्रस्यार्थं पूर्वमुक्तमुपसंहरन्नाह </p>
<p>तेषां समष्टिरूपेण पराशक्तिं तु भातृकाम् ॥ २४ ॥</p>
<p>कूटत्रयात्मिकां देवीं समष्टिव्यष्टिरूपिणीम् ।<br>
आद्यां शक्तिं भावयन्तो भावार्थ इति मन्वते ॥ २५ ॥</p>
<p>तेषामवान्तरवाक्यत्रयार्थानां समष्ठिरूपेण परस्पराकाङ्क्षया पुनरपि वाक्यैकवाक्यताकल्पनेन पराशक्तिं मातृकां मातृकासरस्वत्यभिन्नामाद्यां शक्तिं भावयन्तो मन्त्रजन्यबोधविषयीकुर्वन्त उपासकधौरेयाः स्वभावनीयमर्थं मन्त्रस्य भावार्थ इति मन्वते ।<br>
कूटत्रयात्मिकामिति तु मन्त्रदेव्योरभेदाभिप्रायेण ।<br>
तत्राष्येकैककूटमात्रोपासकानामवान्तरवाक्यार्थ एकैक एव भावनीयस्त्रिकूटोपासकानां</p>
<p>तु महावाक्यार्थो भावनीय इति द्योतयितुं समष्टिव्यष्टिरूपिणीमित्युक्तम् ।<br>
तेनावान्तरवाक्यार्थेषु विशेष्यलाभाय हृल्लेखात्रयावश्यकतेत्यपि ध्वनितम् ।<br>
एवं त्रिप्रकारो भावार्थो वर्णितः ।<br>
सोऽयं कादिपक्ष एव स्वरसः शिवशक्तिसमायोगपदस्यैकार एव स्वारस्यात् ।<br>
हादिपक्षेऽपि योगिनीशिवशक्तिसमायोगपदान्यतरेण हकारसकारान्यतरदक्षरमुच्यत इति यथाकथैचिद्योजनीयाम् ।<br>
प्राञ्चस्तु सर्वोऽप्ययं ग्रन्थो हादिविद्यापर एवेति मन्यमानाः प्रकारान्तरेण व्याचक्षते ।<br>
तथा हि-हृल्लेखास्थैर्हकाररेफेकारैः सह प्रथमकूटे सप्ताक्षराणि ।<br>
योगिन्यो भारत्याद्या वीरा ब्रह्माद्या इति त्रीणि मिथुनानि ।<br>
हकारो ब्रह्मा सकारो (भारती ककारो) विष्णुर्लकारः पृथिवी हकारो रुद्रो रेफो रुद्राणीत्येवं मिथुनत्रयपराणि षडक्षराणि, समष्टिरूपं शान्ताम्बिकात्मकं मिथुनमीङ्कारेणैकेनैव वाच्यम् ।<br>
मूलस्थं वीरेन्द्रैरिति पदं बहुवचनान्तं केवलं पुंलिङ्गमपि समष्टिमिथुनस्यैव वाचकम् ।<br>
द्वितीयकूटे मध्यमहकारस्तृतीयकूटारम्भे पठनीयोऽपि तृतीयस्य शक्तिकूटत्वेन शक्त्यक्षरारब्धत्वलिप्सया द्वितीयस्य स्थितिकूटत्वध्वननलिप्सया च द्वितीयकूट एव पठितः ।<br>
सोऽयमत्र पठितोऽपि तत्रत्य एवेति त्रीण्यपि कूटानि सप्तसप्ताक्षराणि समानरूपाण्येव सम्पद्यन्ते ।<br>
तेन प्रथमकूटवदेवेतरकूटयोरप्यर्थः ।<br>
इयांस्तु विशेषः- द्वितीयकूटस्य स्थितिरूपताध्वननेनैव प्रथमचरमकूटयोः सृष्टिसंहृतिरूपताध्वननादेकैकस्मिन्कूटे पुनरपि सृष्टाद्यवान्तरभेदेन त्रैविध्यादाद्यकूटस्थस्य मिथुनत्रयस्य क्रमेण सृष्टिसृष्टिः सृष्टिस्थितिः सृष्टिसंहृतिरित्येतत्त्रयाभिमानिता ।<br>
द्वितीयकूटस्थस्य स्थितिसृष्टिः स्थितिस्थितिः स्थितिसंहृतिरित्येतत्त्रयाभिमानित्वम् ।<br>
तृतीयकूटस्थस्य तु संहारसृष्टिः संहारस्थितिः संहारसंहार इत्येतत्त्रयाभिमानित्वम् ।<br>
अतो न पुनरुक्तिः ।<br>
वाग्भवकामराजशक्तिकूटानां क्रमेण पूर्वाम्नायदक्षिणाम्नायपश्चिमाम्नायरूपत्वादीदृशमिथुननव् अकस्य नादनवकरूपत्वाच्च न पौनरुक्त्यम् ।<br>
ततश्चैतैर्विद्याक्षराभिधेयमिथुनचतुष्टयैः शिवशक्तिसम्पर्कं मिथुनीकृत्यायं मन्त्रराजको हादिविद्यारूपो जनितो भावित इति मूले प्रथमश्लोकार्थः ।<br>
अथोत्तरान्मायात्मकतुरीयकूटस्यार्थमाह</p>
<p>तन्मयीमिति ।<br>
भारत्यादिब्रह्मादिचतुर्मिथुनवाचकबीजत्रयसमष्टिरूपवाच्यामित्यर् थः ।<br>
मन्त्रशब्दं निर्वक्ति  शिवशक्त्यात्मेति ।<br>
मननत्राणकर्तृत्वात्तुरीयकूटे मन्त्रत्वमुपपद्यत इति भावः ।<br>
ननु स तुरीयमन्त्रः किंलक्षण इत्यत आह  तेषामिति ।<br>
त्रीणि कूटानि पश्यन्तीमध्यमावैखरीरूपाणि ।<br>
इयं तु परामातृकारूपेत्यर्थः ।<br>
ननु तुरीयकूटवाच्या शक्तिरकारहकारोभयरूपा तौ च मन्त्रे क्व वसत इत्यत आह  मध्यबिन्द्बिति ।<br>
मन्त्रेऽनयोर्विद्यमानत्वादेव तुरीयविद्याया विश्वमयत्वमित्याह  चलत्तेति ।<br>
तुरीयाया विश्वात्मकत्वादेव तां परामातृकात्वेन व्यष्टिकूटत्रयं पश्यन्त्यादिरूपत्वेन भावयन्तो योगिनो भावार्थं मन्वत इति ।<br>
तदिदं व्याख्यानं स्वरूपाख्यानमेवास्य प्रत्याख्यानं प्रकीर्तितमितिन्यायोदाहरणाख्यानम् ।<br>
एतदनुसारिणावन्यावपि द्वौ पक्षौ वरिवस्यारहस्येऽस्माभिः प्रपञ्चितौ ।<br>
एवं षट्सु पक्षेषु य एव विदुषामुपासकानां हृदयङ्गम स एव परशिवाशयो भावार्थ इति दिक् ॥ २४ ॥ २५ ॥</p>
<p>अथ क्रमप्राप्तं सम्प्रदायार्थं निरूपयति सार्धद्वाविंशत्या श्लोकैः </p>
<p>सम्प्रदायो महाबोधरूपो गुरुमुखे स्थितः ।<br>
विश्वाकारप्रथायास्तु महत्त्वं च यदाश्रयम् ॥ २६ ॥</p>
<p>शिवशक्त्याद्यया मूलविद्यया परमेश्वरि ।<br>
जगत्कृत्स्नं यथा व्याप्तं शृणुष्वावहिता प्रिये ॥ २७ ॥</p>
<p>पञ्चभूतमयं विश्वं तन्मयी सा सनातनी ।<br>
तन्मयी मूलविद्या च तथा च कथयामि ते ॥ २८ ॥</p>
<p>पूर्वं हि देव्यां मन्त्रमयत्वविश्वमयत्वे एव प्राधान्येनोक्ते मन्त्रत्वविश्वत्वयोः परस्पराभावव्याप्यत्वे देव्यां तदुभयसामानाधिकरण्यं न सङ्गच्छेतेत्यतस्तदुपपादानार्थत्वेन शिवशक्तिवाचकाक्षरजन्यत्वेन मन्त्रविश्वयोरभेदः साधितो न प्राधान्येन ।<br>
इदानीं त्वेकोदुम्बरबीजोपादेयानामपि फलपत्रकृमिकाष्ठादीनामत्यन्तभेददर्शनादुक्तोपपत्तिमदृढां मन्वानेन भगवता मन्त्रस्य विश्वात्मना परिणतत्वादुपादानोपादेयभावेनैव मन्त्रविश्वयोरभेदः</p>
<p>प्राधान्येन विवक्षितः ।<br>
अथवा पूर्वं देव्या मन्त्रेणाभेदो मननत्राणद्वारा देवीमन्त्रयोरभेद एवेह प्राधान्येन विवक्षितः ।<br>
विश्वं च षट्त्रिंशत्तत्त्वमयम् ।<br>
ततश्च पञ्चभूतमयमित्यत्र भूतपदं तत्त्वान्तराणामुपलक्षणं षट्त्रिंशतोऽपि पञ्चधा विभागस्य वक्ष्यमाणत्वात्तदभिप्रायकं वा ।<br>
विश्वं सा सनातनी देवी मूलविद्या चेति त्रयमपि षट्त्रिंशत्तत्त्वमयमिति स्थितिः ।<br>
तत्र विश्वस्मिन्प्रसिद्धं देव्यामपि विश्वपरिणामित्वात्तन्मयत्वमसन्दिग्धमेव ।<br>
मूलविद्यायास्तु जगत इव शिवशक्तिवाचकाकारहकारजन्यत्वाविरोधेऽपि कृमिकाष्ठयोरिवात्यन्तं भेदस्यैवावश्यम्भावात्तया कृत्स्नजगदाकारतया कथं परिणतम् ।<br>
येन तदभेदः स्यात् ।<br>
ईदृश्या दुर्धरत्वेन सन्दिग्धाया मन्त्रस्य विश्वाकारप्रथायामहत्त्वं सर्वोत्तमत्वमसन्दिग्धत्वं यदाश्रयं येन महता निश्चयात्मकेन बोधो भाव्यं तस्य महाबोधस्य विषयः सम्प्रदायार्थपदेनोच्यमानः समीचीनो निर्दिष्टः प्रकृष्टः सर्वातिशायी दायो गुरुपरमगुर्वादिवंशपरम्परायातोऽथा धनमिव स्थितोऽतो गुरुमुख एव स्थितो गुरुदययैव लभ्यो यथा यादृशस्तथा ते कथयामि परमेश्वरि प्रिये त्वमवहिता शृणुष्वेति योजना ।<br>
महतो देशकालानवच्छिन्नस्य प्रकाशस्य बोध इति प्राचां महाबोधपदव्याख्यानं त्वान्महत इतिसूत्रविरोधादनादेयम् ।<br>
शित्रशक्त्याद्ययेति हेतुगर्भं विशेषणम् ॥ २६ ॥ २७ ॥ २८ ॥</p>
<p>हादिविद्यायां प्रथमोपस्थितवर्णमारभ्यैव प्रतिज्ञातमर्थमाह </p>
<p>हकाराद्व्योम सम्भूतं ककारात्तु प्रभञ्जनः ।<br>
रेफादग्निः सकाराच्च जलतत्त्वस्य सम्भवः ॥ २९ ॥</p>
<p>लकारात्पृथिवी जाता तस्माद्विश्वमयी च सा ।</p>
<p>हकाराद्यात्मना परिणताया विमर्शशक्तेः सकाशादाकाशादि उत्पन्नम् ।<br>
नच शब्दादर्थोत्पत्तिवर्णनमिदपूर्वमिति विस्मयितव्यम् ।<br>
शब्द इति चेन्नातः प्रभवात्प्रत्यक्षानुमानाभ्यामिति वैयासिकसूत्रेऽपि शब्दादर्थप्रभवः श्रुतिस्मृतिभ्यां साधित इत्युक्तेः ।<br>
तदुपपादनं च तद्भाष्ये द्रष्टव्यम् ।<br>
ककारात्त्विति ।<br>
कामकलाक्षरादीकारात्यर्थः ।<br>
कामकलेतिपदसम्बन्धिप्रथमाक्षरवाचकस्य</p>
<p>ककारपदस्य कामकलापदवाच्य ईकारे निरूढलक्षणा ।<br>
तस्याभिव्यञ्जकाः पञ्च मकारा इति सूत्र ईदृशलक्षणयैव मकारपदेन मुद्राकारणशुद्ध्यादेर्ग्रहणदर्शनात् ।<br>
कामपूर्णजकाराख्येतितन्त्रारम्भस्तवे जकारेण जालन्धरपीठस्य ग्रहणाच्च ।<br>
कामकालाक्षरस्य रहस्यतरत्वे कण्ठरवेण तदुच्चारणस्यानुचितत्वेन पारोक्ष्येण साङ्केतिकनिर्देशस्यैव तत्र युक्तत्वाच्च ।<br>
प्राञ्चस्तु मन्त्रगतैस्त्रिभिः ककारैर्वायुरुत्पन्न इति यथाश्रुतमेव व्याचक्षते ।<br>
तदसत् ।<br>
महामायात्रयेणापीत्युत्तरग्रन्थविरोधात् ।<br>
तत्र हीकाराणां चतुर्णामेव स्पर्शचतुष्टयबोधकतोक्तेः ।<br>
तत्तद्भूतजनकवर्णानामेव तत्तद्गुणलक्षकत्वस्य भवेद्गुणवतो बीजं गुणानामपि वाचकमित्यनेन स्पष्टं वक्ष्यमाणत्वाच्च ।<br>
ककारचतुष्टयस्य विद्यायामभावेन स्पर्शचतुष्टयलक्षकत्वासम्भवाच्च ।<br>
क्रोधीशत्रितयेनास्येत्यनेन ककारत्रयस्य त्रिविधोपासकबोधकताया एव वक्ष्यमाणत्वाच्च ।<br>
ककारस्य वायुबीजत्वाभावाच्च ।<br>
नच यकारस्यैव वायुबीजत्वेन कागकलापरत्वेन भवद्व्याख्यानेऽपि तदभावस्तुल्य इति वाच्यम् ।<br>
ब्रीहिसदृशनीवारवदीकारे यकारसादृश्यात् ।<br>
अत एवैकस्थानोत्पन्नत्वं परस्परादेशस्थानिकत्वं च सादृश्येन श्रवणानुभवश्च सङ्गच्छते ।<br>
किं बहुना यवनान्या लिपिसङ्केतैक्यमपि प्रसिद्धम् ।<br>
तत्परस्परसदृशत्वमूलकमेव ।<br>
लौकिकानुभवनिर्णये तस्यापि प्रमाणत्वात् ।<br>
कथमन्यथा पिकनेमाधिकरणे म्लेच्छप्रसिद्धिमूलक एव सिद्धान्तः सङ्गच्छताम् ।<br>
यद्यपि सर्वेऽप्येते हेतव उकारे जलबीजवकारसादृश्ये तुल्यास्तथाऽपि विद्यायां वकारस्येवोकारस्याप्यभावात्सुसदृशालाभे मन्दसदृशानां पूतकानामिव दन्त्यत्वेन वकारसदृशस्य सकारस्य जलतत्त्वजनकत्वोक्तिर्न्याय्यैव ।<br>
अत एवास्मिन्पक्षे प्रसक्ते भवेद्गुणवतां बीजमितिनियमविरोधे मूलकृतैवाऽशङ्का परिहरिष्यते ।<br>
ईदृशं हकारादिभ्यो वैलक्षण्यं द्योतयितुमेव ककारात्त्विति तुशब्दस्तदर्थक एव सकाराच्चेति चकारोऽपि ।<br>
तस्मात्पञ्चभूतजनकत्वात्सा विद्या विश्वमयी विश्वाभिन्ना भवति ॥ २९ ॥</p>
<p>नन्वेवं सति विद्यायां हकारादिकं व्यञ्जकमेकैकमेवालं किं तेषां बाहुल्येनेत्यत आह </p>
<p>गुणाः पञ्चदशाऽख्याता भूतानां तन्मयी शिवा ॥ ३० ॥</p>
<p>अपञ्चीकृतेषु पञ्चसु भूतेष्वेकैकं भूतमर्धद्वयात्मकं कृत्वा तयोरेकमर्धं पुनश्चतुर्धा विभज्य तान्भागान्स्वस्वेतरभूतचतुष्टये सम्मेल्यैकैक एवासाधारणोऽपि शब्दस्पर्शादिरितरेष्वप्युपलभ्यते ।<br>
तत्राप्यात्मन आकाशः सम्भूत आकाशाद्वायुर्वायोरग्निरग्नेरापोऽभ्द्यः पृथिवीति क्रमेणैव भूतानामुत्पत्तेर्जनकनिष्ठगुणानामेव जन्यपरम्परायामनुवृत्तिर्न जन्यनिष्ठगुणानां जनकपरम्परायाम्, कारणगुणाः कार्यगुणानारभन्त इत्येव न्यायात् ।<br>
इत्थं चाऽकाशगुणस्य शब्दस्याऽकाशादिक्षित्यन्तमनुवृत्तेः पाञ्चविध्यं वायुगुणस्य स्पर्शस्य चतुर्ष्वेवानुवृत्तेश्चातुर्विध्यम् ।<br>
एवं रूपस्य त्रैविध्यं रसस्य द्वैविध्यं गन्धस्यैकविध्यं चेति संहत्य भूतानां गुणाः पञ्चदश भवन्ति ।<br>
तेषु गुहादिषु यः शब्दानुकारी प्रतिशब्दः श्रूयते स आकाशशब्दः ।<br>
वाय्वादिशब्दाः स्पर्शादयश्च प्रसिद्धा एव ।<br>
एवम्प्रकारेण भूतानां गुणाः ।<br>
पञ्चदशसङ्ख्याका यस्मात्प्रसिद्धास्तस्माच्छिवा विद्याऽपि तन्मयी पञ्चदशसङ्ख्याकहकाराद्यक्षरमयीत्यर्थः ।<br>
उक्तक्रमेणैव हकाराः पञ्च, ईकाराश्चत्वारो रेफास्त्रयः सकारौ द्वौ लकार एकश्च विद्यायां वर्तन्त इति भावः ।<br>
नन्वेवं सति लकारद्वयमधिकं किमिति पठ्यत इति चेत् ।<br>
भुवनत्रयसम्बन्धात्त्रिधात्वं तु महेश्वरीति तद्ग्रन्थे मूलकारैरेवास्याः शङ्कायाः समाधास्यमानत्वात् ।<br>
यद्यपि प्रथमद्वितीयकूटयोर्दुस्पृष्टसञ्ज्ञो लकार एव, मोहार्णपदेन क्वचित्तन्त्रे तयोरुद्धारदर्शनात् ।<br>
अत एव ब्रह्म सूत्रीये देवीपरे भाष्य ईड स्तुतावितिधातुतो निष्पन्नमीलपदमित्युक्तम् ।<br>
ततश्च तृतीयकूट एक एव लकार इति नोक्तशङ्कोदयस्तथाऽपि ल (ड) कारलकारलकारयोरैक्याभिप्रायेण प्रकृततन्त्रे कूटत्रयेऽपीन्द्रबीजपदेनैव हृल्लेखापूर्वाक्षरोद्धारदर्शनादाशङ्काप्रसक्तौ प्रकारान्तरेण समाधास्यत इति द्रष्टव्यषू ॥ ३० ॥</p>
<p>ननु तथाऽप्युक्तरीत्या सप्तदशवर्णानामावश्यकत्वेऽप्यधिकाक्षराणामकारककारादीन् आं वैयर्थ्यमित्यत आह </p>
<p>यस्य यस्य पदार्थस्य या या शक्तिरुदीरिता ।<br>
सा तु सर्वेश्वरी देवी स च सर्वो महेश्वरः ॥ ३१ ॥</p>
<p>नहि बीजप्रयोजनाभ्यां विना किमपि वस्तु समस्ति प्रयोजनमनुद्दिश्य न मन्दोऽपि प्रवर्तत इति न्यायात् ।<br>
किमुत सर्वत्र ईश्वर इति तदर्थः ।<br>
ततश्च वस्तुमात्रे स्वस्वप्रयोजनजनकत्वसामर्थ्यरूपा शक्तिरस्त्येव ।<br>
सा विमर्शस्तदाधारः प्रकाश इत्यर्थः ।<br>
उक्तं च लैङ्गे </p>
<p>स्त्रीलिङ्गमखिलं गौरी पुंलिङ्गं नीललोहितः ॥<br>
इति ।</p>
<p>अयं भावः  नहि पञ्चदशगुणात्मकमेव विश्वम् ।<br>
तस्य षट्त्रिंशत्तत्त्वात्मकत्वेनातोऽधिकानामपि पदार्थानां सत्त्वात् ।<br>
ते च सर्वेऽपि शिवशक्त्यात्मकत्रिपुरसुन्दर्या व्याप्ता एव ।<br>
विद्यायाश्च तदव्यापकत्वे विद्यादेव्योरभेदः कथं सिध्येत्, शिवशक्त्योरिव सर्वविश्वव्याप्त्यभावात् ।<br>
अतोऽखिलविश्वात्मना प्रथनबोधनार्थमकारककाराद्यक्षराण्यावश्यकानीति ।<br>
प्राञ्चस्तु  ननु पञ्चदशाक्षर्यां हकरसलेति पञ्चैवाक्षराण्यलमन्यानि दश किमर्थानीत्यत आह  गुणा इति ।<br>
तन्मयी पञ्चदशसङ्ख्याकसव्यञ्जनस्वरमयी पञ्चदशाक्षराणि पञ्चदशगुणत्वेन भावनीयानीत्यर्थः ।<br>
ननु विद्यायाः पञ्चदशात्मकत्ववासना वक्तुमशक्याऽसम्भवादित्यत आह यस्य यस्येति ।<br>
समस्तस्य विश्वस्यैव शिवशक्तिभ्यां व्याप्यत्वेन शिवशक्त्यात्मकविश्वस्य विश्वैकदेशव्याप्तौ कथमसम्भवितता कैमुतिकन्यायेनैव तत्सिद्धेरिति भाव इति व्याचक्षते ।<br>
तदसत् ।<br>
उत्तरत्र हकारादिव्यञ्जनानामेव भूतगुणात्मकत्ववासनाया विव्रियमाणत्वेन तद्विरोधात् ।<br>
स्वरसहितव्यञ्जनानां व्योमादिजनकत्वस्य पूर्वमनुक्तत्वाच्च ।<br>
हकारादित्यत्र श्रूयमाणोऽकारस्तु न कारप्रत्ययप्रकृतिः ।<br>
अकारो व्यवेतो व्यञ्जनानामिति तैत्तिरीयप्रातिशाख्यसूत्रेण प्रकृतिप्रत्यययोर्मध्य उच्चारणीयमात्रत्वेन विधानाम् ।<br>
हयवरडादिसूत्रेष्वकारपाठस्य वर्णात्कार इत्यत्राकारविशिष्टस्यैव ग्रहणमित्येतज्ज्ञापनार्थत्वात् ।<br>
अत एव रादिफ इत्येवोक्तं न त्वेफ इति ।<br>
यद्यपि </p>
<p>रकारादीनि नामानि रामात्त्रस्तस्य रावण ।<br>
रत्नानि चैव रामाच्च सन्त्रासं जनयन्ति मे ॥</p>
<p>इत्यत्र यथाऽकारविशिष्टरेफात्मकवर्णसमुदाय एव कारप्रत्ययप्रकृतिः, समुदायात्तत्प्राप्तिस्तु वषट्कार इतिज्ञापकात् ।<br>
एकस्य रेफस्यैव प्रकृतित्वे रादिफ इत्यपवादविरोधेन कारप्रत्ययानापत्तेः ।<br>
तद्वदिह हकारादित्यादावकारविशिष्टहकार एव प्रकृतिरित्युच्यते तथाऽपि विद्यायामकारविशिष्टरेफाभावाद्रेफादग्निरिति मूलेऽकारवैशिष्ट्येनानुवादानापत्तिः ।<br>
अथवा तावन्मात्रेऽकारस्य न प्रकृतिकोटौ निवेशः ।<br>
तर्हि तत्प्रायपाठात्तद्वद्धकारादावपि तथैवास्त्विति दिक् ॥ ३१ ॥</p>
<p>ननु तथाऽपि विद्यायां पञ्चदशाक्षराणीति तन्त्रेषु पुराणेषु च श्रूयमाणो घण्टाघोषो विरुध्यते ।<br>
अतो नाधिकाक्षरसद्भावो युक्तः ।<br>
येन निखिलविश्वव्याप्तिस्तद्द्वारोपपाद्येत ।<br>
तत्सद्भावे वा पञ्चदशाक्षरीसमाख्याविरोधः ।<br>
सेयमुभयतःपाशा रज्जुरित्याशङ्क्य व्यवस्थाभेदादुभयमपि युज्यत इति समाधत्ते </p>
<p>व्याप्ता पञ्चदशार्णैः सा विद्याभूतगुणात्मिका ।<br>
पञ्चभिश्च तथा षड्भिश्चतुर्भिरपि चाक्षरैः ॥ ३२ ॥</p>
<p>स्वरव्यञ्जनभेदेन सप्तत्रिंशत्प्रभेदिनी ।<br>
सप्तत्रिंशत्प्रभेदेन षट्त्रिंशत्तत्त्वरूपिणी ॥ ३३ ॥</p>
<p>तत्त्वातीतस्वभावा च विद्यैषा भाव्यते सदा ।</p>
<p>उत्तरत्र स्वरव्यञ्जनभेदेनेत्युक्त्येह स्वरव्यञ्जनैक्येनेत्येतदाक्षिप्तम् ।<br>
ऐक्यं चाङ्गविशिष्टस्याङ्गिन एकत्वाभिप्रायेण ।<br>
ततश्च द्वितीयतृतीयौ केवलस्वरौ निरङ्गकावेव ।<br>
लकारीयाकारा ईकाराश्चोभय एकैकाङ्गविशिष्टाः षट्, संयोगादिमाक्षरस्यानुस्वारस्य च याजुषप्रातिशाख्ये पूर्वाङ्गत्वविधानात् ।<br>
इतरे सप्त स्वराः स्वपूर्वाङ्गविशिष्टाः ।<br>
हृल्लेखाद्याक्षरस्य बह्वृचादिप्रातिशाख्यरीत्योत्तराङ्गत्वमपि सम्भवतीत्यन्यदेतत् ।<br>
नादत्रयस्य तु प्रातिशाख्यादौ पार्थक्येनाङ्गत्वावर्णनेऽपि बिन्दुसन्नियोगशिष्टत्वाद्बिन्दुवदङ्गत्वमेव ।<br>
एवं द्वाविंशतेर्व्यञ्जनानां स्वराङ्गत्वेन तेषां च पञ्दशत्वादुक्तसमाख्योपपत्तिः ।<br>
एष वै सप्तदशः प्रजापतिरित्येतदुपपादनपरायामाश्रावयेति चतुरक्षरमित्यादिश्रुतौ चतुरश्छयतावाद्यक्षरलोपश्चेति</p>
<p>स्मृतावन्यत्राप्यनयैव रीत्याऽक्षरगणनस्य प्रसिद्धत्वात् ।<br>
विद्या च भूतानि च गुणाश्चेति द्वन्द्वः ।<br>
विद्येति तत्वान्तराणामुपलक्षणम् ।<br>
तेन प्रट्त्रिंशत्तत्वात्मिका सा मूलविद्येत्यर्थः ।<br>
चिच्छायाभूता विद्यात्मतामापन्ना ये गुणाः सत्त्वादयस्त्रयस्तदात्मिकेति वा ।<br>
आत्मविद्याशिवतत्त्वरूपेति तु फलितम् ।<br>
भूतगुणवाचकव्यञ्जनघटिता विद्येत्येव वा तदर्थः ।<br>
तेन नात्र पञ्चदशस्वराणां पञ्चदशगुणात्मकत्वं कीर्तितमिति प्राचीनैरिव मन्तव्यम् ।<br>
हकारादिव्यञ्जनानामेव गुणात्मकताया उत्तरत्र कथनात् ।<br>
अत एव सप्तत्रिंशदक्षराणां क्रमेण षट्त्रिंशत्तत्त्वानि तत्त्वातीतमेकमित्येवंरूपतोत्तरश्लोके कथ्यत इति प्राचां व्याख्याऽपि न साधीयसी ।<br>
तस्य ग्रन्थस्य तदुत्तरत्र विविच्यमानानां सप्तत्रिंशदक्षरार्थानां सङ्क्षेपेणोद्देश्यमात्रार्थत्वात् ।<br>
नहि सम्प्रदायो महाबोधरूप इत्युपक्रमेण सम्प्रदायार्थ ईरित इत्युपसंहारेण च सम्प्रदायाभिधैकार्थमात्रबोधकत्वेन मध्यग्रन्थस्य सर्वस्यैकवाक्यतासिद्धौ सम्प्रदायार्थातिरिक्तभवदुक्तवासनयोर्मध्येऽवसरोऽस्ति वाक्यभेदापत्तेः ।<br>
अत रव वैश्वानरेष्टिवाक्ये पुत्रे जात इत्युपक्रमाद्यस्मिञ्जात इत्युपसंहाराच्चैकवाक्यतासिद्धावष्टाकपालादिवाक्यानां मध्ये पठितानामपि द्वादशकपालफलोपपादकत्वेन तच्छेषत्वमेव न पार्थक्येन हविरन्तरविधायकत्वमिति स्वीकृतं प्रमाणलक्षणे ।<br>
एवमनयोर्वासनयोर्वक्ष्यमाणार्थस्य सङ्क्षिप्योपक्रममात्रार्थत्वेन तच्छेषतोपपत्तौ न स्वातन्त्र्यकल्पनमुपपत्तिमदिति मन्तव्यम् ।<br>
पञ्चदशाक्षराणि न्यूनाधिकसङ्ख्याव्यवच्छेदाय कूटभेदेन विभजते  पञ्चभिश्चेति ।<br>
स्वरेति ।<br>
स्वयं राजन्ते स्वरास्तैर्व्यङ्ग्यानि व्यञ्जनानि ।</p>
<p>तेषु स्वराः स्वतन्त्रत्वात्तैर्व्यङ्ग्यं व्यञ्जनं भवेत् ।</p>
<p>इति तन्त्रराजोक्तेः ।<br>
एवं निर्वचनवलेनैव व्यञ्जनानामापतदक्षरसङ्ख्यापरिपूरणसामर्थ्यमपवदति  भेदेनेति ।<br>
सर्वेषां भिन्नपदत्वकल्पनयेत्यर्थः ।<br>
नचैवं सति ककारत्रये जश्त्वापत्तिः एकाक्षरपदे व्यपदेशिवद्भावेनाऽपततः पदान्तत्वस्य सुप्पितौ टकितावित्यादिज्ञापकैरनित्यत्वेन तदभावात् ।<br>
सप्तत्रिंशत्सङ्ख्याः प्रभेदा अवयवा अस्यां सन्तीति तथा ।<br>
सप्तत्रिंशत्प्रभेदशब्दादौ मत्वर्थीय</p>
<p>इनिर्द्वितीयेऽर्श-आद्यच् ।<br>
तेन प्रभेदेनेत्यत्र न बहुवचनापतिः ।<br>
इयं विद्या सप्तत्रिंशदवयववता समूहेन षट्त्रिंशसत्तत्त्वानि निरूपयति बोधयति ।<br>
तथा तत्त्वातीतः स्वीयोऽभिप्रायो वेद्योऽर्थो यस्यास्तादृशी चेति योगिभिः कालत्रयेऽपि भाव्यते चिन्त्यत इत्यर्थः ।<br>
सदेत्यत्र मयेत्यपि क्वचित्पाठः ।<br>
एकादशस्वर एकश्चन्द्रबीजे द्वे रेफभूबीजक्रोधीशबिन्दुनादास्त्रयस्त्रयः कामकलाश्चतस्रो व्योमबीजानि पञ्च श्रीकण्ठा दशेत्येवं सप्तत्रिंशताऽक्षरैस्तत्त्वानि तदतीतं च प्रतिपाद्यते ।<br>
सोऽयं सम्प्रदायार्थसङ्क्षेप इत्यर्थः ।<br>
हादिविद्यायां त्वत्रत्यैका कामकला, एकादशस्वर एक इति द्वयमूनम्, चन्द्रबीजमेकं व्योमबीजमेकं द्वौ श्रीकण्ठौ चेति चत्वार्यधिकानि ।<br>
तेनैकोनचत्वारिंशत्सम्पद्यन्ते ।<br>
तेषु द्वितीयकूटमध्यमहकारस्य तृतीयकूटप्रथमाकारस्य च भावार्थप्रकरणे कारणत्ववर्णनात्तदुभयपरित्यागेन सप्तत्रिंशत्ता वर्णनीया ।<br>
यत्तूक्तं कामकलाविलासे </p>
<p>अज्व्यञ्जनबिन्दुत्रयसमष्टिभैदैर्विभाविताकारा ।<br>
षट्त्रिंशत्तत्त्वात्मा तत्त्वातीता च केवला विद्या ॥<br>
इति, ॥</p>
<p>तत्कतमतन्त्रस्थगणनमिति न जानीमः ।<br>
ये च प्राञ्चस्तदनुसारेण प्रकृततन्त्रमेव योजयन्ति ते प्रष्टव्या नादत्रयत्यागे समष्टिग्रहणेऽत्र किं मूलमिति ।<br>
ननु त्रिषष्टिश्चतुःषष्टिर्वा वर्णाः शम्भुमते मता इत्यादिना पाणिनिशिक्षायां वर्णगणनावसरे नादस्य गणनाभावात्तस्य ध्वनिमात्ररूपत्वेन वर्णत्वाभावात्स्वरत्वव्यञ्जनत्वयोश्च वर्णत्वव्याप्यतया तदभावे तयोरभावावश्यम्भावान्मूले च स्वरव्यञ्जनभेदेनैव सप्तत्रिंशत्तोक्तेर्न नादानां तेषु गणना युज्यते ।<br>
ततश्च षट्त्रिंशत्प्रभेदिताया एव सिद्धेः ।<br>
सप्तत्रिंशत्तान्यथानुपपत्त्या तत्त्वातीतप्रतिपादकत्वोक्त्या च समष्टिलाभः ।<br>
तस्य तुरीयतत्त्वात्मकत्वात् ।</p>
<p>मायान्तमात्मतत्त्वं विद्यातत्त्वं सदाशिवान्तं स्यात् ।<br>
शक्तिशिवौ शिवतत्त्वं तुरीयतत्त्वं समष्टिरेतेषाम् ॥</p>
<p>इत्यभियुक्तवचनात् ।<br>
नच समष्टितत्त्वस्य शोध्यत्वेन नित्यपरिशुद्धस्य तत्त्वातीतस्य कथं तदात्मकतेति वाच्यम् ।<br>
महाकारणदेहरूपस्य तुरीयस्य स्थूलसूक्ष्मकारणदेहरूपाणि षट्त्रिंशत्तत्त्वान्यतीतस्याप्यानन्दमयकोशरूपत्वेन</p>
<p>तस्यान्नमयप्राणमयमनोमयविज्ञानमयानन्दमया मे शुध्यन्तां ज्योतिरहं विरजा विपाप्मा भूयासमिति मन्त्रे शोध्येष्वेव परिगणनात् ।<br>
अत एव न तस्य ब्रह्मरूपतेत्याशयेन तथात्वं मन्यमानानामुपवर्षादीनां मतं निरस्यान्यथैवाऽनन्दमयाधिकरणं वर्णितमाचार्यभगवत्पादैरिति चेत् ।<br>
मैवम् ।<br>
अनुस्वारो व्यञ्जनं वा स्वरो वेतिशौनकसूत्रभाष्ये बिन्दोरुभयानात्मकत्वोक्त्या बिन्दुत्रयस्यापि स्वरव्यञ्जनबहिर्भूतत्वेन प्रकृते तदगणनापत्तेः ।<br>
नच याजुषमातिशाख्ये शेषो व्यञ्जनानीतिसूत्रेण स्वरभिन्नवर्णत्वस्यैव व्यञ्जनलक्षणतोक्त्या बिन्दोरपि व्यञ्जनस्याऽवश्यकत्वं शौनकसूत्रस्थवाशब्दस्य नञर्थकत्वेन व्याख्यानमेवानुचितमिति वाच्यम् ।<br>
स्वरभिन्नत्वस्य नादे विकल्पितत्वेन व्यञ्जनत्वसिद्धेः ।<br>
नच नादस्य ध्वन्यात्मकत्वेन वर्णत्वाभाव इति वाच्यम् ।<br>
घटे मृत्त्वस्येव वर्णेष्वपि ध्वनित्वस्येष्टत्वेन तस्य वर्णत्वाभावाव्याप्यत्वात् ।<br>
नच तस्य वर्णत्वे शिक्षादौ कथं न वर्णेषु परिगणनमिति वाच्यम् ।<br>
तदपरिगणितस्यापि दीर्घॡकारस्यास्मन्मते वर्णताया इष्टत्वेन तैरपरिगणनस्याप्रयोजकत्वात् ।<br>
ननु दीर्घॡकारस्य पार्थक्येनैकपञ्चाशन्मातृकासु पाठाद्वर्णत्वम् ? तथा सति केवलबिन्दोरुपध्मानीयादेश्च वर्णत्वानापत्तेः ।<br>
नच नादस्य वर्णत्वे व्यञ्जनेष्वेव गणनापत्त्या व्यञ्जनं स्वराङ्गमिति सूत्रेण स्वरयोगापत्तिः ।<br>
अनुस्वारे स्वरत्वस्यापि सत्त्वेनेष्टापत्तेः ।<br>
नवार्णमेरुमन्त्रे ककारीयाकारोत्तरमपि पाठदर्शनाच्च ।<br>
नादस्य प्राचां पक्ष एकलवन्यूनार्धमात्राकालत्वेन व्यञ्जनत्वाभावाच्च ।<br>
तस्मात्तत्तच्छास्त्रप्रवर्तकाचार्यैः स्वशास्त्रमात्रोपयुक्तकतिपयवर्णगणनेऽपि नान्यत्र प्रसिद्धेषु वर्णेषु वर्णत्वपरिसङ्ख्येत्येव तु तत्त्वम् ।<br>
अथ बीजबिन्दुध्वनीनां च त्रिकूटेषु ग्रहात्मिकेति प्रकृततन्त्र एव तस्य ध्वनित्वेन व्यवहारो दृश्यत इति चेत् ।<br>
हृल्लेखात्रयसम्भूतैस्तिथिसङ्ख्यैस्तथाऽक्ष(रैरित्यादावक्षरत्वव्य वहा)रोऽप्यस्तीति किं तेन, ध्वनित्वस्य सर्वानुस्यूतत्वाच्च ।<br>
किञ्च ।<br>
नादस्य केवलध्वनिरूपत्वे तन्त्रेष्वर्थवर्णनं तदवयवानामष्टानां विभज्य कालवर्णनं च न स्यात् ।<br>
नच रथघोषवत्पदार्थस्मारकत्वोपपत्तिः ।<br>
माहेन्द्रस्तोत्रोपाकरणेन सह तस्यैककालत्वविधानेन तत्रैव तस्य स्मारकत्वेऽपि रथघोषान्तरे तदभावात् ।<br>
प्रकृते च नादस्यार्थविशेषे शक्तिविधानेन सर्वत्र</p>
<p>तथात्वेन वैषम्यात् ।<br>
किं च ।<br>
शौनकादिसूत्रोक्तस्य बिन्दोर्व्यञ्जनत्वाभावस्य कामकलाविलासकृताऽपि व्यञ्जनेभ्यो बिन्दुत्रयं पृथग्गणयताऽनुमत्वेन मूलस्थव्यञ्जनपदेन बिन्दूनामनुपस्थितावप्युत्तरत्र विवरणदशायां बिन्दुभिस्त्रिभिरुच्यन्ते रुद्रेश्वरसदाशिवा इत्यर्थवर्णनदर्शनादेव लिङ्गादत्रत्यव्यञ्जनपदेन बिन्दवोऽपि विवक्षिता इत्यकामेनापि भवता व्याख्येयम् ।<br>
तदिदं नादत्रयेऽपि तुल्यम्, शान्तिः शक्तिश्च शम्भुश्च नादत्रितयबोधना इत्युत्तरत्रार्थवर्णनस्य व्यञ्जनान्तरवदर्धमात्राकालस्य चाविशेषात् ।<br>
तस्मान्न कथञ्चन नादत्रयत्यागे बीजमाकलयामः ।<br>
ततश्च तेनैव कादिविद्यायाः सप्तत्रिंशदवयवत्वे सिद्धे तदन्यथानुपपत्तेरभावात्समष्टिग्रहणमप्यसमञ्जसमेव ।<br>
तत्त्वातीतवाचकस्याप्यक्षरस्य लाभात् ।<br>
वस्तुतस्तत्त्वातीतपदस्याऽनन्दमयकोशपरत्वे मानाभावात्तस्य देहत्रयातीतत्वेऽपि तुरीयतत्त्वरूपतया तत्त्वातीतत्वासम्भवाच्च परब्रह्मपरताया एव वक्तव्यतया न समष्टिसङ्ग्रहावश्यकता ।<br>
प्रत्युत हादिविद्यायां चत्वारिंशत्प्रभेदापादकं च ।<br>
समष्टेः स्वरव्यञ्जनोभयाभिन्नत्वेन स्वरव्यञ्जनभेदेन सप्तत्रिंशत्प्रभेदिनीतिमूलविरोधश्च ।<br>
तस्माद्धादिविद्यायां प्रकृततन्त्रानुरोधेन नादत्रयसमष्टिहानोपादानाभ्यां सप्तत्रिंशत्प्रभेदितावर्णनं गीर्त्राणगुरूणामपि दुःशकमिति मन्तव्यम् ।<br>
एतेन कादिविद्यायां हादिविद्यावत्सप्तत्रिंशत्ता कथं स्यादिति चिन्तया सन्तपन्ती कादिविद्याया एव प्रत्युत शून्यतेति भ्राम्यन्ती तत्परिजिहीर्षया सप्तत्रिंशत्त्वमुपपादयन्ती द्वितीयस्य सन्ध्यक्षरत्वेन तृतीयस्य दीर्घत्वेन द्विद्विवर्णात्मकत्वेन गणनं सम्प्रदायसिद्धमिति शिष्येभ्य उपदिशन्ती तत्तद्गुरुपरम्परा चिद्वल्ल्यादिग्रन्थपरम्परा चामृतानन्दनाथीयभ्रमव्यापारमूलकत्वादन्धेनैव नीयमाना यथाऽन्धा इतिन्यायानुकारित्वादेव निरस्ता वेदितव्या ।<br>
अवशिष्टकामकलात्रयस्यापि दीर्घत्वाविशेषेणाक्षराधिक्यापादकत्वाच्च ।<br>
तस्मात्कार्याक्षराणि सप्तत्रिंशदित्येव तत्समर्थनं युक्तम्, वाक्यार्थवर्णनं तु कारणवर्णयोर्मेलनेनैव पदद्वयं परित्यज्य वाक्यार्थवर्णनस्यानुचितत्वादित्यलं पल्लवितेन ॥ ३२ । ३३ ॥</p>
<p>एतावता प्रबन्धेन विद्याया भूतगुणादितत्त्वातीतान्तपदार्थजातस्वरूपत्वं सम्मुग्धाकारेणोक्तं तदेवेदानीं तत्तल्लक्षणकथनपूर्वकं विशदीकृत्योपदिशति </p>
<p>पृथिव्यादिषु भूतेषु व्यापकं चोत्तरोत्तरम् ॥ ३४ ॥</p>
<p>भूतं त्वधस्तनं व्याप्यं तद्गुणा व्यापकाश्रयाः ।<br>
व्याप्येष्ववस्थिता देवि स्थूलसूक्ष्मविभेदतः ॥ ३५ ॥</p>
<p>पृथिव्यादीत्यादिपदेनाप्तेजोवाय्वाकाशपरिग्रहः ।<br>
एतेषूत्तरोत्तरं व्यापकं जनकं प्रयोजकं च ।<br>
मृत्तिकायाः स्वजन्ये घटे व्याप्तिदर्शनाद्व्यापकपदेनोपादानकारणमुच्यते ।<br>
तद्वन्निष्ठात्यन्ताभावाप्रतियोगित्वरूपं व्यापकत्वमप्यक्षतमेव ।<br>
परं तु तद्वत्त्वमभेदसम्बन्धेन ।<br>
अभावस्तु परिणामित्वसम्बन्धावच्छिन्नप्रतियोगिताक इति विशेषः ।<br>
अधस्तनं पूर्वपूर्वव्याप्यं जन्यप्रयोज्यम्, प्रयोज्यं च परिणाम्यभाववदवृत्तित्वरूपं च ।<br>
अभाववृत्तित्वे पूर्वोक्तसम्बन्धाभ्यामवच्छिन्नमेव ।<br>
तत्तस्मात्कारणाद्व्यापकाश्रया जनकप्रयोजकसमवेता गुणा व्याप्येषु जन्यप्रयोज्येष्वप्यवस्थिता भवन्ति ।<br>
ते च कारणे स्थिता गुणाः स्थूला इत्युच्यन्ते ।<br>
त एव कार्येषु स्थिताः सूक्ष्मा इत्युच्यन्त इत्यर्थः ॥ ३४ ॥ ३५ ॥</p>
<p>तावता प्रकृते किमायातमित्याशङ्क्य षट्त्रिंशत्तत्त्ववाचकान्यक्षराणि प्रदर्शयति </p>
<p>तस्माद्व्योमगुणः शब्दो वाय्वादीन्व्याप्य संस्थितः ।<br>
व्योमबीजैस्तु विद्यास्थैर्लक्षयेच्छब्दपञ्चकम् ॥ ३६ ॥</p>
<p>तेषां कारणरूपेण स्थितं ध्वनिमयं परम् ॥<br>
भवेद्गुणवतां बीजं गुणानामपि वाचकम् ॥ ३७ ॥</p>
<p>कार्यकारणभावेन तयोरैक्यविवक्षया ।</p>
<p>यस्माद्व्यापकगुणा व्याप्येषु तिष्ठन्ति तस्माद्व्योम्नो व्यापकस्य गुणः शब्दो वाय्वादीन्वायुतेजोजलपृथिवीर्व्याप्य तिष्ठतीति पञ्चविधः शब्दो भवति ।<br>
अतो विद्यास्थैः पञ्चभिर्व्योमबीजैर्हकारैः शब्दपञ्चकं लक्षयेत् ।<br>
उपासक इति शेषः ।<br>
शक्यादशक्योपस्थितिर्लक्षणेति प्राचां पक्ष उपस्थित्याश्रयः साधक एव कर्ता ।<br>
शक्यसम्बन्धरूपलक्षणाया वृत्तिरूपत्वात् ।<br>
पदनिष्ठत्वपक्षेऽपि विवक्षातः कारकविभक्तयो भवन्तीतिसिद्धान्तात्पदस्य करणत्वविवक्षायामुपासकस्य प्रयोजककर्तृत्वम् ।<br>
ननु मध्यमहकारस्य विमर्शवाचकत्वं भावार्थप्रकरणे</p>
<p>कथितं ।<br>
तस्यापि शब्दलक्षकत्वे युगपद्वृत्तिद्वयविरोध इत्यत आह  तेषामिति ।<br>
तेषां पञ्चानां हकाराणां मध्ये कारणरूपेण श्रीचक्रात्मकजगत्कारणकामकलाशरीरघटकत्वेन वा स्थितं विसर्गरूपं हकाराक्षरं तत्तु ध्वनिमयं नादैकमयम् ।<br>
अत एव परं सूक्ष्मादपि सूक्ष्मं वासनामयशरीरमिति यावत् ।<br>
स्थूलतमस्य वैखरीरूपहकारस्यैव शब्दलक्षकत्वं परारूपस्य हकारस्य विमर्शशक्तिवाचकत्वमिति पदव्यक्तिभेदेनार्थद्वयबोधकत्वस्योक्तेर्न वृत्तिद्वयविरोध इति भावः ।<br>
हादिविद्यापक्षे त्वेतदर्धं षष्ठहकारप्रयोजनवर्णनपरत्वेन योजयन्ति परं षष्ठं हकाराक्षरं पञ्चानां हकाराणां कारणभूतो यो नादस्तद्बोधकमिति ।<br>
षट्त्रिंशतस्तत्त्वानामपि यत्कारणं तत्त्वातीतं नाद ब्रह्म तत्परः कामराजमध्यमहकार इत्यपि तदर्थः सुवचः ।<br>
भावार्थप्रकरणे कथितेनार्थेन सह संवादसम्भवात् ।<br>
तस्यार्थस्य तद्वाक्यार्थेऽनन्वितत्वेनेहैव तदुपयोगस्याऽवश्यकत्वाच्च ।<br>
नन्वाकाशवाचकस्य हकारस्य वाय्वादिशब्दे लक्षणा कथं शक्यसम्बन्धाभावादित्यत आह भवेदिति ।<br>
यद्गुणवद्वाचकं यदक्षरं तत्तत्समवेतगुणलक्षकमितिसामान्यनियमानुसारेण व्योमवाचकहकारस्य शब्दे लक्षणासिद्धौ तस्यैव शब्दस्य तत्त्वान्तरसम्बन्धेऽपि पूर्वकॢप्ता लक्षणा न विहन्यते ।<br>
नहि यष्टिशब्देन लक्षितानां यष्टिधराणां देशान्तरगमने लक्षणायाः काचन हानिः ।<br>
नच तेषां देशान्तरगमनेऽपि यष्टिसम्बन्धानपायाल्लक्षणा युक्तेति वाच्यम् ।<br>
शब्दस्य वाय्वादितिष्ठत्वेऽपि कार्ये कारणानुवृत्तेरावश्यकतया वाय्वादिचतुष्टयेऽप्याकाशानुवृत्तेः सत्त्वेन व्योमसम्बन्धानपायस्य प्रकृतेऽपि तुल्यत्वादिति भावः ।<br>
अत एव प्रधानं तेजसो रूपं तद्बीजेन हि जन्यत इति (तेजोक्षरार्थनि) रूपणे वक्ष्यति ।<br>
स्वबोध्याभिन्नत्वस्य वाचक इव लक्षकेऽपि सद्भावप्रदर्शनाय गौण्या लक्षकं निर्दिशति-वाचकमिति ।<br>
वाच्यवाचकयोरिव लक्ष्यलक्षकयोरप्यभेद इति भावः ।<br>
यद्वा गुणवतां वाचकं बीजं गुणानामपि वाचकं भवतीत्यन्वयः ।<br>
तेन हकारस्य शब्दवत्येव शक्तत्वाच्छक्यतावच्छेदके शब्देऽपि शक्तेरनपायाच्छब्दस्यापि हकारो वाचक इत्यर्थः ।<br>
तेन लक्षयेदित्युपक्रमस्थमपि पदमुपासककर्तृकत्वाज्जानीयादित्यर्थकम् ।<br>
कार्येति ।<br>
वाय्वाकाशयोः कार्यकारणभावेनाऽकाशस्य वाय्वादावनुवृत्तिविवक्षया</p>
<p>तदीयशब्दे लक्षणा युज्यते ।<br>
यद्वा, आकाशं शब्दतन्मात्राज्जातं शब्दगुणं विधिरितिस्वच्छन्दसङ्ग्रहोक्तरीत्याऽकाशाच्छब्द इति नैयायिकरीत्या वा शब्दाकाशयोः कार्यकारणभावेन तयोरभेदविवक्षया हकारस्याऽकाश इव शब्देऽपि शक्तिर्लक्षणा वा युज्यत इत्यर्थः ।<br>
वस्तुतस्तु गुणवतां वाचकं सदेव बीजं गुणानां वाचकमपि भवतीत्यर्थः ।<br>
विशिष्टवाचकमिति यावत् ।<br>
मन्त्रे भूतवाचकेनाक्षरान्तराणामनिर्देशात् ।<br>
शब्दादीनां तन्मात्रपदपरित्यागेन गुणपदेनैव निर्देशात्सत्त्वरजस्तमःस्वपि वक्ष्यमाणेष्वयमेव न्याय इति ध्वनितं तेषां गुणत्वाविशेषात् ।<br>
ननु व्योमादिबोधकहकारादिजन्ये बोधे शब्दादिः किं विशेष्यः प्रकारो वा ।<br>
नाऽद्यः ।<br>
सकृदुच्चरितन्यायाविरोधाय हकारादेरावृत्त्यापत्तेः ।<br>
अनेकार्थपदादनेकविशेष्य(प्र)कारोपस्थित्योरावृत्तिमन्तरेणायोगात् ।<br>
नान्त्यो वाच्यतावच्छेदकत्वेन पर्यवसितैर्गुणैः सह वाचकस्याभेदायोगेन विवक्षितार्थासिद्धेः ।<br>
नहि शब्दवर्णाक्षरादिपदानां वाच्याभेदेऽपि शब्दादिजात्याऽभेदः समस्तीत्यत आह-कार्येति ।<br>
वाच्यवाच्यतावच्छेदकयोः कार्यकारणभावाभावे विवक्षितासिद्धावपि प्रकृते वाच्यतावच्छेदकस्य वाच्यजन्यत्वेन प्रकारतया तस्य बोधस्वीकारेऽपि वाचकाभेदोऽनावृत्तिश्चाक्षराणां युज्यत इति भावः ॥ ३६ ॥ ३७ ॥</p>
<p>एवं व्योमाक्षराणि निर्दिश्य क्रमप्राप्तत्वाद्वाय्वक्षराणि व्याचष्टे </p>
<p>महामायात्रयेणापि कारणेन च बिन्दुना ॥ ३८ ॥</p>
<p>वाय्वग्निजलभूमीनां स्पर्शानां च चतुष्टयम् ।<br>
उत्पन्नं भावयेद्देवि स्थूलसूक्ष्मविभेदतः ॥ ३९ ॥</p>
<p>महामायात्रयं हृल्लेखाघटकमीकारत्रयं कारणबिन्दुः कामकला ।<br>
ईस्त्रिमूर्तिर्महामायेत्यधिकृत्य शिवोत्तमः शिवा तुष्टिश्चतुर्थी बिन्दुमालिनीति कोशात् ।<br>
श्रीचक्रस्थबिन्दुव्यावर्तनाय कारणेनेति ।<br>
कामकलात्मकबिन्दोश्चक्रबिन्दुं प्रति कारणतायाः पूर्वमुक्तत्वात् ।<br>
तेन चक्रबिन्द्वभिन्नस्य कौलिकार्थे वक्ष्यमाणस्याक्षरस्य व्युदासः ।<br>
निर्बिन्दुक ईकारश्चतुर्थ इति यावत् ।<br>
स्थूलो वायुगत एकः ।</p>
<p>सूक्ष्मा अग्न्यादिगतास्त्रय इत्येवं स्पर्शचतुष्टयमीकारचतुष्टयेन जातं विभावयेदित्यर्थः ।<br>
हादिपक्षे तु तृतीयकूटस्थप्रथमाक्षरस्थोऽकारः कारणबिन्दुपदेनोपादेयः ।<br>
तस्य सर्वकारणस्य स्पर्शकारणतायाः कैमुतिकन्यायसिद्धत्वध्वननाय कारणेति विशेषणम् ।<br>
बिन्दुः शून्यमकारः ।<br>
अत एवाकाराधिकारे कामेशीवासिनी वियदिति वियत्पदं कोशे बिन्दुपदेनाकारनिर्देशोऽकारान्तरव्यावर्तनाय ।<br>
सर्वकारणरूपाकारस्यैव शून्याकारत्वात् ।<br>
प्राञ्चस्तु कामकलाशरीरघटकेन कामाख्येन बिन्दुनेति व्याचक्षते ।<br>
तन्न ।<br>
महामायात्रयातिरिक्तरूपस्य तस्य हादिविद्यायामदर्शनात् ।<br>
त्रयघटकस्य तु सकृद्गणितस्य पुनर्गणनायोगात् ।<br>
अनापत्त्या पुनर्गणने विनिगमनाविरहात्त्रयाणामपि गणनापत्तिः ।<br>
इष्टापत्तौ सप्तत्रिंशदाधिक्यम्, द्वयोस्त्यागेन तत्समाधाने त्वस्मदुक्तरीत्यां कः प्रद्वेषः ।<br>
(यद्यपि) प्रद्वेषो द्वयोस्त्यागस्य तुल्यत्वात्तथाऽपि भवन्मते समष्टिग्रहणेन नादत्रयस्य दुस्त्यजत्वेन च सङ्ख्याविरोधतादवस्थ्याच्च ।<br>
एकाक्षरावयवानां पार्थक्येन वाक्यार्थान्वयितायाः सकलदर्शनकाराणामसम्मतत्वाच्चेति न किञ्चिदेतत् ॥ ३८ ॥ ३९ ॥</p>
<p>अथ तेजोक्षराणि व्याचष्टे </p>
<p>रूपाणां त्रितयं तदुत्त्रिभी रेफैर्विभावितम् ।<br>
प्रधानं तेजसो रूपं तद्बीजेन हि जन्यते ॥ ४० ॥</p>
<p>त्रितयं तेजोजलक्षितिगतम् ।<br>
ननु जलक्षितिगतयो रूपयोस्तेजोबीजेन कथं लक्षणेत्यत आह प्रधानमिति ।<br>
व्याख्यातमेतत् ॥ ४० ॥</p>
<p>अथ जलाक्षराणि व्याचष्टे </p>
<p>विद्यास्थैश्चन्द्रबीजैस्तु स्थूलः सूक्ष्मो रसः स्मृतः ।<br>
सम्बन्धो विदितो लोके रसस्याप्यमृतस्य च ॥ ४१ ॥</p>
<p>(चन्द्रबीजैः सकारैः ।<br>
सो हंसः) सहजा विष्णुभृग्वीशश्चन्द्रसञ्ज्ञकः ।<br>
इति कोशात् ।</p>
<p>(स्थूलो व्यापको जलगतः ।<br>
सूक्ष्मो व्वाप्यो भूगतः ।<br>
विद्यास्थैश्चन्द्रबीजैरितिबहुवचनाभ्यामपि द्वित्वसङ्ख्यैव कथ्यते ।<br>
) वाच्यस्य रसस्य स्थूलः</p>
<p>सूक्ष्म इति प्रत्येकैकत्वेन द्वित्वस्यैव कथनात् ।<br>
तृतीयरसस्याभावाच्च ।<br>
अक्षीणि मे दर्शनीयानि पादा मे सुकुमारा इत्यादिप्रयोगवशेन द्वित्वेऽपि बहुवचनस्य साधुताया महाभाष्ये वर्णनात् ।<br>
कुक्षीशवायुकोणेष्विति चक्रन्यासप्रकरणस्थस्य कोणद्वयपरतां वीरेन्द्रैरिति भावार्थप्रकरणस्थपदस्य च शान्ताम्बिकोभयमात्रपरतां वर्णयतां प्राचामप्यस्यार्थस्य सम्मतत्वाच्च ।<br>
प्रकृतेऽपि तन्मत उत्तरार्धस्यैव तृतीयसकारव्याख्यारूपतयाऽत्रत्यबहुवचनस्य द्वित्वसङ्ख्याबोधकत्वावश्यम्भावाच्च ।<br>
एतेनात्र बहुवचनवशात्सम्प्रदायार्थग्रन्थः सर्वोऽपि हादिविद्यापर एवेति मन्यमानानां तत्पक्षपातिनां तोष आपातरमणीयत्वान्निरस्तः ।<br>
पदमप्यधिकाभावस्मारकान्नातिरिच्यत इत्याशयेनाऽह-स्मृत इति ।<br>
द्वाभ्यां साभ्यां द्वौ रसौ स्मरेदित्यर्थः ।<br>
ननु चन्द्रसूर्याग्नीनां तेजस्त्वाविशेषेणाग्निबीजस्य रेफस्येव चन्द्रबीजस्य सकारस्यापि रूपलक्षकत्वमेव युक्त न रसलक्षकत्वं शक्यसम्बन्धाभावादित्यत आह  सम्बन्ध इति ।<br>
रसामृतयोः सम्बन्धः प्रसिद्ध एवेत्यर्थः ।<br>
अमृतपदं सुधापरं जलपरं च ।<br>
अयं भावः  न तावच्चन्द्रमण्डलं तेजोरूपम् ।<br>
अपि तु जलरूपम् ।<br>
जलमण्डले सौरकिरणानां सन्निकर्षविप्रकर्षतारतम्येनांशतः सम्बन्धे सति तत्र प्रतिफलनेन ततः परावृत्तास्त एव सौरकिरणा उपाधिवशादनुष्णतामापना दर्पणान्तःप्रतिफलितसौरकिरणा इव भुवि प्रसरन्तश्चन्द्रिकापदवाच्या भवन्ति ।<br>
तदिदं ज्योतिःशास्त्रवेदिनां स्पष्टम् ।<br>
तन्मण्डलजलं तु अमृतरूपं केवलं वेत्यन्यदेतत् ।<br>
ततश्च वकारो यथा जलसामान्यस्य वाचकं बीजं तथा सकारबीजं जलविशेषस्य वाचकमित्येव विशेषः ।<br>
नत्वेतावता ।<br>
वकारसकारयोस्तत्समवेतरसलक्षणायां कश्चित्सन्देहो नद्यां घोषो गङ्गायां घोष इतिवाक्यस्थपदयोरिव तीरलक्षणायामिति ।<br>
यद्यपि यकारालाभे तत्सुसदृशमायाया इव वकारालाभे तत्सुसदृशस्याप्यलाभे मन्दसदृशसकारस्य ग्रहणमिति षाष्ठन्यायेनाप्येतत्सुसमर्थं तथाऽपि मन्दसदृशग्रहणस्यागतित्वेन ततोऽपि मुख्यमेव समाधानं मूलकारैरुक्तमिति द्रष्टव्यम् हादिविद्यापक्षे तु द्वयोरन्यतरो रसः सकारद्वयेन लक्षणीयः ।<br>
लक्षके बहुत्वस्य लक्ष्ययोर्द्वित्वस्य चोक्तिबलेन तथैव सिद्धेः ।<br>
एकस्य जीवस्य बोधनाय दशानामकाराणां वक्ष्यमाणानां</p>
<p>दृष्टत्वाच्च ।<br>
प्राञ्चस्तु  तृतीयसकारः किमर्थमित्यत आह सम्बन्ध इति ।<br>
अमृतस्य समुद्रादुत्पत्तेः प्रसिद्धत्वेन तस्यापि जलरूपत्वात्तद्गतरसलक्षकस्तृतीयः सकार इत्यर्थ इति व्याचक्षते ।<br>
तत्र रसपदस्य समुद्रे लक्षणेत्यादिः क्लेशः सोढव्यः ॥ ४१ ॥</p>
<p>अथ भूम्यक्षराणि व्याचष्टे </p>
<p>वसुन्धरागुणो गन्धस्तल्लिपिर्गन्धवाचिका ।<br>
भुवनत्रयसम्बन्धात्त्रिधात्वं तु महेश्वरि ॥ ४२ ॥</p>
<pre><code>तस्या वसुन्धराया गन्धवत्या लिपिर्वाचकं बीजं लकारः ।  
</code></pre>
<p>लः शक्रः पूतना पृथ्वीतिकोशात् ।<br>
सा गन्धवाचिका शक्यतावच्छेदकेऽपि शक्तेः सत्त्वात् ।<br>
गन्धस्य शक्यतावच्छेदकत्वध्वननायैव गन्धे न गुणत्वानुवादः ।<br>
तस्य च गन्धस्य स्थूलसूक्ष्मभेदाभावेनैकलकारेणैव चारितार्थ्येऽपि भुवनत्रयस्य गन्धत्रयाभिप्रायेण लकारत्रयमित्यर्थः ।<br>
भुवनत्रयं तूर्ध्वमध्याधोभेदात् ।<br>
वस्तुतस्तु पृथिव्या ओषधयः, ॐषधिभ्योऽन्नम्, अन्नात्पुरुष इतिश्रुत्यानुगुण्याय पृथिव्योषध्यन्नरूपं भुवनत्रयं विवक्षितम् ।<br>
अत एवोत्तरत्र पुरुषवर्णने सन्दर्भशुद्धिर्भवति ।<br>
अथवा पञ्चाग्निविद्यायां श्वेतकेतुप्रवाहणसंवादे पञ्चम्यामाहुतावापः पुरुषवचसो भवन्तीतिश्रुतौ गार्हपत्यादौ हूयमानस्य दुग्धादिहविषो द्युपर्जन्यपृथ्वीपुरुषयोषित्कुण्डेषु परिणामविशेषविधानात्तेषु प्रथमत्वेन पृथिव्या एवेह वसुन्धरापदेन निर्देशादवशिष्टयोर्द्वयोरुत्तरयोर्निर्देशाय पुनरपि द्वौ लकारौ ।<br>
श्रुतौ हविष आप इत्यनेन निर्देशेऽप्यन्नरूपमेव तद्भवतीतिध्वननाय भुवनत्रयेत्युक्तम्, जलत्रयेति तदर्थः ।<br>
एकैव क्षितिरोषध्यन्नरेतोरूपा भूत्वा पुरुषो भवति ।<br>
तदिदङ्कथनात्पञ्चभूतजन्यानां ज्ञानेन्द्रियाणां कर्मेन्द्रियाणामपि हकारादय एव वाचका इति ध्वनितम् ॥ ४२ ॥</p>
<pre><code>अथ ककारान्व्याचष्टे   
</code></pre>
<p>अशुद्धशुद्धमिश्राणां प्रमातॄणां परं वपुः ।<br>
क्रोधीशत्रितयेनास्य विद्यास्थेन प्रकाश्यते ॥ ४३ ॥</p>
<pre><code>शैवदीक्षादीक्षिता अपि मालिन्यतारतम्येन त्रिविधाः प्रमातारोऽप्युपासकाः   
</code></pre>
<p>सन्धि ।<br>
तेषां च दीक्षारूपं जन्मान्तरं प्राप्तानां यत्परं वपुरुत्कृष्टशरीरं तत्ककारत्रयेणोच्यते ।<br>
क्रोधीशः ककारः ।<br>
कः क्रोधीशो महाकाली कामदेवः प्रकाशक इति कोशात् ।<br>
अत्रेदं बोध्यत्  अणुः कर्म माया चेति त्रयः पाशाः ।<br>
तत्राणुर्नामाज्ञानं तच्च द्विविधं चैतन्यस्वरूप आत्मनि आत्मत्वेन ज्ञानाभावः ।<br>
देहादावनात्मन्यात्मज्ञानं चेति भेदात् ।<br>
इदं द्विविधमपि सम्भूयाऽणवं मलमुच्यते ।<br>
अपरिच्छिन्नस्याऽत्मनः पैच्छेदकत्वात् ।<br>
आत्मनोऽणुत्वहेतुत्वादणुर्मालिन्यतो मलमिति सौरसंहितोक्तेः ।<br>
विहितनिषिद्धक्रियाजन्यशरीरदानक्षममदृष्टं कर्म, तदपि पुण्यपापभेदेन द्विविधमपि सम्भूय कार्मणं मलमुच्यते ।<br>
एकस्यैवाऽत्मनो नानात्वं माया ।<br>
सा चानेकविधाऽपि सम्भूय मायीयं मलमुच्यते ।<br>
एतेषु त्रिषूत्तरोत्तरं पूर्वपूर्वव्याप्यम् ।<br>
तदिदं ज्ञानं बन्धः, योनिवर्गः कला शरीरमिति शैवसूत्रयोर्भाष्ये प्रत्यभिज्ञायामपि स्पष्टम् ।<br>
एतेषु त्रिभिरपि पाशैर्बद्धः पशुरशुद्धः ।<br>
अणुकर्मभ्यामेव बद्धो मिश्रः ।<br>
अणुमात्रेण बद्धः शुद्धः ।<br>
एतेषामेव च क्रमेण सकलः प्रलयाकलो विज्ञानकेवल इति तन्त्रान्तरे सञ्ज्ञाः ।<br>
एताः सञ्ज्ञाः परित्यज्याशुद्धादिपदैर्व्यवहारस्तु तत्तल्लक्षणध्वननार्थः ।<br>
तत्र शुद्धत्वं यद्यपि मलसामान्याभावस्तथाऽपि तस्य ब्रह्मातिरिक्तेष्वसम्भवात्किञ्चिन्मलवत्त्वे सतीतरमलाभाव एव जीवेषु शुद्धत्वं वाच्यम् ।<br>
तच्च किञ्चिदेकं मलं त्वाणवम् ।<br>
कार्मणमायीययोः पूर्वपूर्वव्याप्यत्वेनैकैकस्यावस्थानायोगात् ।<br>
एवमशुद्धत्वं विनिगमनाविरहात्सर्वमलवत्त्वं मिश्रत्वं शूद्धाशुद्धलक्षणयोः साङ्कर्यं शुद्धलक्षणस्याऽणवस्याशुद्धलक्षणस्य कार्मणस्य च योग इति यावत् ।<br>
मायीयस्य पूर्वद्व्यव्याप्यत्वेन तद्योगेनाशुद्धत्वस्यैवाऽपत्तेः ।<br>
अत एवाशुद्धमिश्रशुद्धानामिति युक्तोऽपि क्रमो नाऽदृतः ।<br>
शुद्धताज्ञानोत्तरमेव तद्योगेन मिश्रज्ञानात् ।<br>
एतेनानभ्यर्हितस्यानल्पाच्यरस्याशुद्धपदस्य कथं पूर्वनिपात इति शङ्का निरस्ता ।<br>
अजाद्यदन्तमित्यस्य परेणाल्पाच्तरेण बाधात् ।<br>
एतेष्वाद्यौ मलपाकापाकाभ्यां प्रत्येकं द्विविधौ ।<br>
अन्त्यस्तु कलुषसमाप्त्यसमाप्तिभ्यां द्विविधः ।<br>
तेष्वशुद्धाः पक्वमलत्रयाः क्रोधभद्दारकादयोऽष्टादशोत्तरशतमुपासकाः सन्ति ।<br>
अन्यानप्याचार्यरूपेण शिव एवानुगृह्णाति ।<br>
अपक्वमलत्रयांस्तु भोगेन मलपाकाय नानायोनिषु विनियुङ्क्ते ।<br>
सोऽपि चानुग्रह एव ।</p>
<p>मलादीनामपाके तु सामान्यानुग्रहो भवेत् ।<br>
नानायोनिषु पाकाय नियुङ्क्तेऽनुजिघृक्षया ॥</p>
<p>इतिवचनात् ।</p>
<pre><code>मिश्राः पक्वमलद्वयास्तु लोकपालादय आधिकारिकाः पुरुषाः ।  
</code></pre>
<p>अपक्वम्मलद्वया मिश्रास्तु कर्मवशादुत्तमयोनिष्वेव जायमानाः पुरुषाः ।<br>
शुद्धाः समाप्तकलुषास्तु विद्येश्वरा नवनाथादयः ।<br>
असमाप्तकलुषाः शुद्धास्तु सप्तकोटिमहामन्त्राः ।<br>
नच तेषां जडत्वमिति शङ्क्यम् ।<br>
शब्दशरीरस्य जडत्वेऽपि शरीरिणामस्माकमिव चेतनत्वोपपत्तेः ।<br>
अत एवापक्वाणवमलवज्जीवत्वाभिप्रायेण मन्त्राणामणुसञ्ज्ञा ।<br>
उक्तं च मृगेन्द्रसंहितायां विद्येश्वरजन्मनिरूपणावसरे </p>
<p>अथानादिमलापेतः सर्वकृत्सर्वदृक्शिवः ।<br>
पूर्वं व्यत्यासितस्याणोः पाशजालमपोहति ॥<br>
इति ।</p>
<pre><code>आधिकारिकजन्म निरस्य मन्त्रजन्म प्रापितस्येति व्यत्यासितपदस्यार्थः ।  
</code></pre>
<p>इतोऽप्यन्यो विस्तरः शैवशास्त्रे द्बष्टव्यः ।<br>
ईदृशा द्विद्विरूपास्त्रयः प्रमातारः ककारत्रयबोध्या इत्यर्थः ॥ ४३ ॥</p>
<pre><code>अथ ये तावदपक्वमलत्रया अशुद्धा जीवास्तेऽपि द्विविधा वीरकर्मठास्तद्भिन्नाश्च ।  
</code></pre>
<p>तेषु प्रथमे ककारेणोक्ताः ।<br>
तेषु दीक्षितानामेव ग्रहणात् ।<br>
पृथिवीनिरूपणोत्तरं श्रौतक्रमेण सर्वजीवोपस्थितावपि तेष्वभ्यर्हितानामेव प्रथमं निरूपणीयत्वाच्च ।<br>
अनभ्यर्हिताश्चरमे त्वनन्ताः ।<br>
अत एव तान्बहुभिरकारैर्निर्दिशति </p>
<p>श्रीकण्ठदशकं तद्वदव्यक्तस्य हि वाचकम् ।</p>
<pre><code>श्रीकण्ठोऽकारः ।  

अः श्रीकण्ठः सुरेशश्च ललाटश्चैकमातृकः ।  
</code></pre>
<p>इति कोशात् ।<br>
ते च दशैव विद्यायां वर्तन्तेऽत आह  दशकमिति ।<br>
यद्यपि तृतीयकूटस्थप्रथमाकारः प्रकाशवाचकत्वेन भावार्थप्रकरणे निर्णीत इति तत्परित्यागे नवकमित्येव वक्तव्यं तथाऽपि तत्रोक्तोऽर्थः परारूपस्यैवाकारस्य नतु वैखरीरूपस्येति तदन्तर्भावेन दशकमित्युक्तम् ।<br>
इमे च शङ्कासमाधाने हकारार्थनिरूपणावसरे युगपद्वृत्तिद्वयविरोधपरिहाराय</p>
<p>तत्रैव मूलकारैः प्रदर्शिते इति नात्र पुनरुट्टङूकिते ।<br>
तद्वत्तथा किञ्चेत्यर्थः ।<br>
परमशिववदित्यर्थ इति केचित् ।<br>
अकारो यथा शिवस्य वाचकस्तथा जीवस्यापीति ।<br>
एते दशाप्यव्यक्तस्य वीरकर्मठेतरसकलजीवानां वाचकाः ।<br>
परिहृत्य विशेषविषयं सामान्यविषयः प्रसज्जतीति न्यायेन जीवसामान्यवाचकस्याव्यक्तपदस्य विशेषे पर्यवसानात् ।<br>
इदं च प्राचां मतमनुसृत्योक्तम् ।<br>
वस्तुतस्तु क्षित्यादिशिवान्तषट्त्रिंशत्तत्त्वानि तल्लक्षणानि तदक्षराणि च वर्णयितुं प्रवृत्तेन भगवता पञ्चभूतमात्रांशे श्रुत्युक्तसृष्टिक्रममनुसृत्य तानि निर्वर्ण्य तदभेदादेव तज्जन्यगुणास्तज्जन्यान्येव ज्ञानकर्मेन्द्रियाणि च कार्यकारणैक्योक्त्या सम्मुग्धाकारेण वर्णितान्येव ।<br>
तेषां सर्वेषां पाञ्चभौतिकविकारमात्ररूपत्वेन ततोऽधिकस्य वर्णनीयांशस्याभावात् ।<br>
हकारादिजन्यत्वबोध्यत्वे उक्ते एव ।<br>
एवं क्षित्यादिपञ्चकं गन्धादिपञ्चकमुपस्थादिपञ्चकं प्राणादिपञ्चकं चेति विंशतौ तत्त्वेषु निरूपितेषु क्रमप्राप्तमपि मनोबुद्ध्यहङ्कारप्रकृतिचतुष्टयमुल्लङ्घ्य पञ्चविंशस्यापि पुरुषस्य पृथिव्यनन्तरं श्रुतौ कथनमनुसृत्य तस्यैकविंशस्थाने निरूपणेऽपि पुरुषनिरूपणोत्तरं तच्चतुष्टयत्यागे मानाभावात्तन्निरूपणपरमेव श्रीकण्ठपदम् ।<br>
अत एव पूर्वत्राशुद्धपदेन मलत्रयबद्धत्वाविशेषात्सकला अपि सकला उक्ता एव न वीरकर्मठा एव मानाभावाच्च ।<br>
ततश्च जीवनिरूपणे समाप्ते पुनरिह तन्निरूपणोक्तिरयुक्तैव ।<br>
किञ्च, अव्यक्तपदं प्रकृतावेव न जीव इति यथाचोक्तं पञ्चशिखाचार्यैः </p>
<pre><code>अनादिमध्यं महतः परं ध्रुवं प्रधानमव्यक्तमुशन्ति सूरयः ।  
</code></pre>
<p>इति ।</p>
<pre><code>साङ्ख्यसप्तत्यामपि   
</code></pre>
<p>सूक्ष्ममलिङ्गमचेतनमनादिनिधनं तथा प्रसवधर्मि ।<br>
निरवयवमेकमेव हि साधारणमेतदव्यक्तम् ॥<br>
इति ।</p>
<p>अत एवैकवचनमपि ।<br>
जीवपक्षे ह्यव्यक्तानां हि वाचकमित्येव ब्रूयात् ।<br>
सा च प्रकृतिर्गुणत्रयसमष्टिस्तन्तुरूपा ।<br>
सत्त्वादीनामतद्धर्मत्वं तद्रूपत्वादितिसाङ्ख्यप्रवचनसूत्रे तथा निर्णयात् ।<br>
तदिदं लक्षणं बोधयितुं तद्वदित्यक्तं गुणत्रयवदित्यर्थः ।<br>
भवत्पक्षे तस्यानतिप्रयोजनकत्वापत्तेः ।<br>
गुणवच्च तदव्यक्तं</p>
<p>चेति समासः ।<br>
एवमुक्तिश्च भवेद्गुणवतां बीजमित्युक्तन्यायस्मारणार्था ।<br>
ततश्च गुणवत्प्रधानस्य वाचका अकारा गुणानां वाचका अपि भवन्तीत्यर्थः ।<br>
अहङ्कारबुद्धिमनोरूपतत्त्वत्रयस्यापि वाचका इति यावत् ।<br>
तेषां क्रमेण रजःसत्त्वतमोरूपैकैकगुणात्मकतायाः सिद्धान्तसिद्धत्वात् ।<br>
सर्वनाम्नां पूर्वोपस्थितवाचकत्वेन पूर्वानुपात्तगुणवाचकत्वं तच्छब्दस्म कथमिति चेत् ।<br>
परशिवो वा पूर्वं क्वोपात्तः ।<br>
स सर्वो महेश्वर इत्यत्रेति चेत् ।<br>
ततोऽपि सन्निकृष्टे भवेद्गुणवतां बीजमित्यत्र गुणा अप्युपात्ता एव ।<br>
श्रीकण्ठपदेनैव शिवस्याप्युपादानमिति चेत् ।<br>
अस्माकमपि तुल्यम् ।<br>
श्रीर्विषम्, कं जलं गङ्गायाः, ठश्चन्द्रमण्डलम् ।</p>
<p>बृहद्ध्वनौ च ठः प्रोक्तस्तथा चन्द्रस्य मण्डले ।</p>
<p>इत्यनेकार्थध्वनिमञ्जरी ।<br>
एतत्त्रयं व्युत्क्रमेण सत्त्वरजस्तमसामुपलक्षणम् ।<br>
तथाच शिवस्तुतावुक्तमस्माभिः </p>
<p>इन्दुज्वलनक्ष्वेडं सितशोणश्यामलं क्रमाद्दधता ।<br>
सत्त्वरजस्तमसां किमु तरतमभावस्त्वया च दिष्टो नः ॥<br>
इति ।</p>
<pre><code>प्रकृतेऽपि गङ्गायाः पार्वत्या सह मात्सर्यादिदर्शनाद्राजसत्वम् ।  
</code></pre>
<p>नन्वेतत्त्रयमकारवाचकश्रीकण्ठपदात्पदार्थमर्यादया नोपस्थितमिति चेत् ।<br>
तुल्यं भवतोऽपि ।</p>
<p>नालीकासनमीश्वरः शिखरिणां तत्कर्षणोत्थायिनो गन्धर्वाः पुरतस्तदध्वचरितौ चक्रे तदुद्धारकः ।<br>
पत्री तत्प्रभुवैरिणां परिवृढो जीवा च यस्याभवत् ।<br>
तस्यान्तेवसतां रिपुक्षयविधौ देवाय तस्मै नमः ॥</p>
<pre><code>इत्यत्र पूर्वं पदाद्वक्यार्थान्वयित्वेनानुपस्थितस्यापि यथाकथञ्चिदुपस्थितिमात्रेणोत्तरोत्तरवाक्यगतसर्वनामभिः परामर्शदर्शनाचा ।  
</code></pre>
<p>नालीकासनं शरासनं कमलासनश्च ।<br>
गन्धर्वा अश्वा देवविशेषाश्च ।<br>
चक्रे रथचक्रे सुदर्शनं च ।<br>
पत्री बाणः पक्षी च ।<br>
जीवा मौर्वी बृहस्पतिश्च ।<br>
एतेषु प्रथमेऽर्थाः पूर्ववाक्यार्थान्वयिनः ।<br>
चरमे तूत्तरवाक्यस्थसर्वनामभिः</p>
<p>परामृश्यन्त इति स्थितिः ।<br>
तस्माद्दशभिरकारैर्मनोबुद्ध्यहङ्कारविशिष्टा प्रकृतिर्बोध्यत इत्यर्थः ।</p>
<pre><code>तदव्यक्तमाह हीत्यधिकरणे परब्रह्मणोऽप्यव्यक्तपदेन निर्देशस्य साधितत्वादिह प्रकृत्यर्थमुपात्तेनाप्यव्यक्तपदेन तत्त्वातीतस्य परमशिवस्योपस्थितेरिहैव तब्दोधकं पदमेकारं व्याचष्टे   
</code></pre>
<p>प्राणभूतः स्थितो देवि तद्वदेकादशः परः ॥ ४४ ॥</p>
<p>एकः सन्नेव पुरुषो बहुधा जायते हि सः ।</p>
<pre><code>एकादश एकारः ।  
</code></pre>
<p>एकाराधिकारे </p>
<pre><code>सन्धिरेकादशो भद्रा पद्मनाभः कुलाचलः ।  
</code></pre>
<p>इति कोशात् ।<br>
मातृकाक्रमे तस्यैकादशत्वाच्च ।<br>
यदेकादशमाधारं बीजं कोणत्रयात्मकमिति प्रयोगाच्च ।<br>
स प्रकृतेस्तत्त्वानां तत्त्वातीतस्य वा प्राणभूतः, प्राणो यथा शरीरान्तः स्थितः सञ्शरीरं चेष्टयति तादृशः सन्नयं स्थित इत्यर्थः ।<br>
शक्तेरेव सर्वजनकत्वेऽपि शिवस्य निष्क्रियस्यापि सन्निधिमात्रेण कारणत्वमिति सिद्धान्तात्परं ब्रह्मैवेह तत्त्वातीतं प्राणपदेनोच्यते ।<br>
अत एव प्राणाधिकरणे प्राणपदस्य परब्रह्मपरता निर्णीता ।<br>
अत एव चेतराक्षराणामिवैकारेण प्राणो जन्यत इति वा, एकारस्तद्वाचक इति वा नोक्तम्, नित्यस्य निर्धर्मकस्य तदुभयायोगात् ।<br>
शब्दार्थयोरभेदाभिप्रायेण वर्ण एव प्राणभूत इत्येतावदेवोक्तम् ।<br>
अथवा पञ्चविंशतेस्तत्त्वानां पूर्वं निरूपणादवशिष्टेष्वेकादशः शिव एव ।<br>
तस्यापि तत्त्वान्तर्गतत्वेन तदतीतत्वद्योतनाय पर इति विशेषणम् ।<br>
अनया रीत्येकादशपदमेवाऽवृत्तं सच्छब्दमर्थं च बोधयति ।<br>
तद्वदितिपदं तु पूर्ववत्किञ्चेत्यर्थकम् ।<br>
अनन्तशक्तिमदित्यर्थकं नपुंसकं तद्ब्रह्मपरं वा ।<br>
एतस्येव लक्षणमाहं  एक इति ।<br>
सन्पुरुषः ।<br>
ऋतं सत्यं परं ब्रह्म पुरुषं कृष्णपिङ्गलम्, पुरुषो वै रुद्र इत्यादिश्रुतिषु प्रसिद्धेः ।<br>
परशिव एक एव सन्ननन्तशक्तिमत्त्वाब्दहुप्रकारो यस्माद्भवति तस्मात्तस्य प्राणरूपताशक्तेरित्यर्थेः ।<br>
हादिविद्यायां तु यद्यपि द्वादश श्रीकण्ठास्तथाऽपि तेष्वेको वायुगतस्पर्शपर इति पूर्वमुक्तः ।<br>
अत एकादशैवावशिष्टास्तेषु दशाव्यक्तादिपरा एकादशोऽकारस्तत्त्वातीत्पपर इति</p>
<p>व्याख्येयम् ।<br>
प्राञ्चस्तु  द्वादशानां मध्ये दश जीववाचकाः ।<br>
एकादशो जीवाधारस्य प्राणवायोर्वाचकः ।<br>
परो द्वादशस्तु पुरुषः परमशिववाचकः ।<br>
ननु त्रिभिरकौररेव विवक्षितसिद्धौ नवानां किं प्रयोजनमित्यत आह  एक इति ।<br>
इन्द्रो मायाभिः पुरुरूप ईयत्ते, एक एव हि भूतात्मा भूते भूते व्यवस्थित इत्यादिश्रुतिसिद्धमर्थ द्योतयितुं तब्दाहुल्यमिति भाव इत्याहुः ।<br>
इदं च तत्त्वान्तः पञ्चविंशत्वेन गणितः पुरुषो वै रुद्र इतिश्रुतिप्रसिद्धो जीव इतिपक्षमाश्रित्योक्तम् ।<br>
यदा तु विराट्पुरुष एव स गणितो जीवस्त्वहङ्कारादिरूप एव ।</p>
<p>इन्द्रियाण्यान्तराण्यत्र विषयेभ्यो हि देहिनाम् ।<br>
आन्तरं मन एतेभ्यो बुद्धिस्तस्मादिहाऽन्तरा ॥</p>
<p>बुद्धेरप्यान्तरो जीवो गतोऽहन्तामिति स्थितिः ।<br>
अस्मात्परं सदा ज्ञेयमव्यक्तं कारणं हि यत् ॥</p>
<pre><code>इत्यात्मपुराणवचनादित्यालोच्यते, तदा तु प्रमातृत्वस्य वस्तुतोऽन्तः  कारणनिष्ठत्वात्तस्य च मनोबुद्ध्यहङ्कारभेदेन त्रिधा तत्त्वेषु गणितत्वात्त एवाशुद्धादयः प्रमातारः ।  
</code></pre>
<p>अत एवाशुद्धशुद्धमिश्राणामिति क्रमोऽप्युपपद्यते ।<br>
तेषां तमःसत्त्वरजोरूपत्वात् ।<br>
यद्यपि प्रमातृपदेन जीवा एवोच्यन्ते तथाऽपि तेषां ब्रह्माभेदात्प्रमातृत्वं परं निष्कृष्ठं वपुः शरीरं मन-आदिरूपमेवेति त एवाकारत्रयवाच्याः ।<br>
ततः क्रमप्राप्तमव्यक्तं निरूप्य तदुत्तरमेकादशेनाक्षरेण विराट्पुरुष एवोच्यते ।<br>
स च जीवसमष्टिरूपत्वात्प्राणभूत एव ।<br>
एकः सन्नेवेत्यपि तत्रेव सामञ्जस्येनोपपद्यते ।<br>
एवं सति तत्त्वानां प्रसिद्धः क्रमो न लोपितो भवति ।<br>
तत्त्वातीतं तु सर्वान्ते शान्तिपदेन वक्ष्यते ॥ ४४ ॥</p>
<pre><code>इदानीमवशिष्टानामेकादशतत्त्वानां वाचकानि बिन्द्वक्षराणि नादाक्षराणि च व्याचष्टे   
</code></pre>
<p>रुद्रेश्वरसदेशाख्या देवता मितविग्रहाः ॥ ४५ ॥</p>
<p>बिन्दुत्रयेण कथिता अमितामितविग्रहाः ।<br>
शान्तिः शक्तिश्च शम्भुश्च नादत्रितयवोधनाः ॥ ४६ ॥</p>
<p>नियतिः कालो रागो विद्या कला माया शुद्धविद्येश्वरः सदाशिवः शक्तिः शिवश्चेत्येकादश ।<br>
(तत्र जगदहन्तया पश्यन्) सदाशिवः ।<br>
तदेव जगदिदन्तया पश्यन्नीश्वरः ।<br>
अहन्तेदन्तयोरभेदबुद्धिः शुद्धविद्या ।<br>
तयोरेवभेदबुद्धिर्माया ।<br>
ततश्च याः परब्रह्मणि विद्यमानाः सर्वकर्तृत्वसर्वज्ञत्वनित्यतृप्तत्वनित्यत्वस्वतन्त्रत्वाख्याः पञ्च शक्तयो निरवग्रहदेवताः स्थितास्ता एव सावग्रहाः सत्यः सङ्कुचिताः क्रमेण कलादिसञ्ज्ञापञ्चकं भजन्ते ।<br>
तादृशसङ्कुचच्छक्त्याधारः पुरुष एवैकारेकोक्तः ।<br>
तदिदं सौभाग्यसुधोदये प्रतिपादितममृतानन्दैः ।<br>
अत्र यथा सरतत्त्वातीतं ब्रह्म देशकालादिभिरनवच्छिन्नं तथैव शिवशक्ती अप्यनवच्छिन्ने एव ।<br>
अहन्तेदन्ताबुद्ध्योश्च सूक्ष्मतमरीत्या भेदकलितत्वादनवच्छिन्नतातः किञ्चिदूनत्वं परिच्छिन्नतातः किञ्चिदाधिक्यं चेति सदाशिवेश्वरशुद्धविद्या अनुष्णाशीतस्पर्शवन्मध्यविधाः ।<br>
मायादयस्तु देवताभेदैकघटितत्वात्परिच्छिन्ना एवेति स्थितिः ।<br>
किञ्चैतेषु षट्त्रिंशत्तत्त्वेषु क्षित्यादिश्रोत्रान्तं ततः प्रकृत्यन्तं ततो मायान्तं ततः सदाशिवान्तं ततः शिवान्तमेवं क्रमेण पृथिव्यादितत्त्वपञ्चकता ।<br>
तदिदं पञ्चभूतमयं विश्वमित्यनेनैवोक्तम् ।<br>
तथा क्षित्यादिमायान्तं सद्रूपं प्रकटं चिदानन्दांशावावृतौ ।<br>
तादृशत्वादेवैषामात्मतत्त्वरूपता ।<br>
शुद्धविद्यादित्रये सच्चिदंशावनावृतावानन्दांशस्त्वावृतः ।<br>
तादृशत्वा देव तेषां विद्यातत्त्वरूपता ।<br>
शक्तिशिवयोस्तु न कोऽप्यम्श आवृतोऽतः शिवतत्त्वरूपता ।<br>
अत्र सर्वत्र मूलभूतानि वचनानि प्राचां टीकासु द्रष्टव्यानि ।<br>
एवं स्थिते प्रकृते रुद्रशब्दस्तेजोवचनः ।<br>
रुद्रो वा एष यदग्निरिति श्रुतेः ।<br>
तेन तेजस्तत्त्वपदवाच्यानां पुरुषादिमायान्तानां सप्तानामुपस्थितिः ।<br>
तेषु पुरुषस्य वर्णितत्वेन रुद्रशब्देन षडेव देवता गृह्यन्ते ।<br>
ईश्वरः प्रसिद्धः ।<br>
सदेशः सदाशिवः ।<br>
एतासां लक्षणमाह  मितेति ।<br>
परिच्छिन्नस्वरूपा इत्यर्थः ।<br>
एते त्रयो बिन्दुत्रयेण प्रतिपाद्यन्ते ।<br>
शुद्धविद्या त्वीश्वरसदाशिवौ प्रत्येव गुणभूतत्वाद्भवेद्गुणवतां बीजमित्युक्तन्यायेन साऽपि बिन्दुनैव प्रतिपाद्यते ।<br>
यत्तु प्राञ्चोऽपि रुद्रपदं तेजस्तत्त्वसप्तकपरत्वेनैव व्याचक्षते, तदयुक्तं प्रसिद्धार्थपरित्यागापत्तेः ।<br>
भवन्मते हि पञ्चदशगुणपरत्ववासनासप्तत्रिंशत्तत्त्ववासनाद्वयाद्भिनैवेष अं वासना ।</p>
<p>अस्यां सर्वतत्त्वानां निरवशेषगणनस्यानावश्यकत्वात् ।<br>
क्षित्यादिपञ्चकस्येन्द्रियदशकस्य च वाच्यत्वेन भवद्भिरवर्णितत्वात् ।<br>
तत्त्वान्तर्गतानां कतिपयानां त्यागस्येव तत्त्वानन्तर्गतानामपि सङ्ग्रहे बाधकाभावात् ।<br>
शान्तेस्तत्त्वानन्तर्गताया भवद्भिरिह वर्णनाच्च ।<br>
नच तत्त्वातीतपरं तत् ।<br>
तस्याप्यनावश्यकत्वात् ।<br>
द्वादशस्य श्रीकण्ठस्य तदर्थत्वेन सप्तत्रिंशत्पदार्थबोधकत्वविधेरुपक्रमस्थस्य तात्पर्यग्राहकत्वानुरोधेनेदृशः क्लिष्टोऽप्यर्थो न दोषावह इति ज्ञेयम् ।<br>
नादान्व्याचष्टे  अमितामितेति ।<br>
वीप्सयौत्पत्तिकानवच्छिन्नत्वमुच्यते तेनेषदवच्छिन्नयोरीश्वरसदाशिवयोर्निरासः ।<br>
तत्र शक्तिशिवौ शक्ति शम्भुपदाभ्यामुक्तौ ।<br>
शान्तिपदेन तत्त्वातीतं ब्रह्मैव ।<br>
ब्रह्म शान्तिरिति श्रुतेः ।<br>
तया ह शान्त्या मह्यं द्वि (पदे) चतुष्पदे च शान्तिं करोमीति मन्त्रैः शान्तेः सर्वशान्तिरूपत्वविशेषणेन तत्त्वातीतस्वरूपतायाः स्पष्टीकरणाच्च ।<br>
नच ब्रह्म शान्तिरित्यत्र ब्रह्मशब्दो वेदपर इति मन्तव्यम् ।<br>
ब्राह्मणः शान्तिरित्येतत्समभिव्याहारेण तस्य (ब्रह्म) परत्वनिश्चयात् ।<br>
ब्रह्माऽयुष्मत्तद्ब्राह्मणैरायुस्मदितिश्रुतौ मूलं कृष्णो ब्रह्म च ब्राह्मणाश्चेति स्मृतौ च ब्राह्मणपदसमभिव्याहारस्य तादृशनिर्णायकताया दीक्षितादिभिरुक्तत्वात् ।<br>
पृथिवी शान्तिरित्यादयस्तु ब्रह्मणः सर्वात्मत्वपराः सत्यो न विरुध्यन्ते ।<br>
ब्रह्मविद्याद्यन्तयोः शान्तिः शान्तिः शान्तिरितिमन्त्रपाठोऽपि शान्तिपदस्य ब्रह्मपरत्व एव लिङ्गम् ।<br>
जगदाद्यन्तयोर्ब्रह्मण एवावशेषात् ।<br>
यद्यप्येवं सति शक्तिः शम्भुश्च शान्तिश्चेत्येव वक्तुमुचितम् ।<br>
उपक्रान्तक्रमानुगुण्यात् ।<br>
तथाऽपि तत्त्वातीतज्ञानस्य तद्धिष्ठत्वे नेक्षणात्मकशक्तिज्ञाने कारणत्वात्तादृशशक्त्युपलक्षितत्वेन शिवज्ञाने शक्तिज्ञानस्यापि कारणत्वादीदृशलक्षणध्वननाय शक्तिशिवयो पूर्वं शान्तिर्निवेशिता भगवतेति ।<br>
प्राञ्चस्तु नादोऽखिलं जगत् ।</p>
<p>अधःशक्त्या विनिर्भिद्य ऊर्ध्वशक्त्यवसानकम् ।</p>
<pre><code>नाड्या ब्रह्मबिले लीनस्त्वव्यक्तध्वनिलक्षणः ।  
</code></pre>
<p>इतिवचनादित्याहुः ।<br>
परं तु तादृशस्य लीननादस्य शान्तिरिति सञ्ज्ञायां किं प्रमाणं तैरुपन्यस्तमिति विचार्यम् ॥ ४५ ॥ ४६ ॥</p>
<p>अथास्य मन्त्रस्य सर्वमन्त्रोत्तमत्वमुक्तं सम्प्रदायार्थलब्धं वर्णयन्नुपसंहरति </p>
<p>वागुरामूलवलये सूत्राद्याः कवलीकृताः ॥<br>
तथा मन्त्राः समस्ताश्च विद्यायामत्र संस्थिताः ॥ ४७ ॥</p>
<p>गुरुक्रमेण सम्प्राप्तः सम्प्रदायार्थ ईरितः ॥</p>
<pre><code>वागुरा मत्स्यबन्धनजालं तस्य मूलस्थान एको वलयस्तत्र प्रोतानि सूत्राणि तेषामन्तेष्वयोघुटिकाः ।  
</code></pre>
<p>तेषां सर्वेषां वलय एव यथाऽधारस्तथा सर्वेषां मन्त्राणामियं श्रीविद्यैवाऽधारः ।<br>
तेषामन्तःकलुषशुद्धप्रमातृरूपत्वेन बुद्धितत्त्वेऽन्तर्भावस्य पूर्वं वर्णितत्वात् ।<br>
प्राञ्चस्तु  सर्वमन्त्रमयत्ववासनैषा चतुर्थी स्वतन्त्रैवोपदिश्यत इत्याहुः ।<br>
अनया रीत्या यः सम्प्रदायार्थः स मया गुरुक्रमेणैव प्राप्तस्त्वयाऽपि गुरुपारम्पर्यक्रमेणैव योग्येभ्य उपदेष्टव्य इत्यर्थः ।<br>
आदौ निर्गुणाद्ब्रह्मणो ध्वनिरूपोन्मनात्मना सूक्ष्मरूपा वागुत्पन्ना ।<br>
सा स्वच्छन्दभैरवो निर्गुणब्रह्मशिष्यो बुद्ध्वा सङ्क्षेपरूपेण तन्त्राणि प्रणीयानाश्रितेश्वरायोक्तवान् ।<br>
स तानि विस्तृत्य शान्त्यतीतादेव्यै कथयामास ।<br>
सा सदाशिवायाकथयत् ।<br>
स पञ्चाम्नायादिभेदेनासङ्ख्यमप्रमेयं बहुविस्तरमपारमचीकरत् ।<br>
तत ईश्वरो विद्येश्वरः श्रीकण्ठादयो रुद्रा इत्यादिक्रमेणातीव प्रथितमभूदित्येषा गुरुपरम्परा वृद्धैरुक्ता ।<br>
अत्र सर्वत्र मूलभूतानि वचनानि प्राचां टीकासु द्रष्टव्यानि ।<br>
अत्र तत्त्वातीतविशेष्यकः सकलतत्त्वप्रकारकोऽभेदसंसर्गको बोधः सप्तत्रिंशतः पदानां सामानाधिकरण्यलब्धः ।<br>
परं तु तत्तदर्णजन्यत्वस्थाप्यस्मिन्प्रकरणे कथनात्तस्यापि शाब्दबोधे विषयत्वमावश्यकं तदभावे विद्याविश्वयोरभेदभानासम्भवात् ।</p>
<p>ग्राह्यत्वं ग्राहकत्वं च द्वे शक्ती तेजसो यथा ।<br>
तथैव सर्वशब्दानामेते (पृथगवस्थिते ॥</p>
<pre><code>इत्युक्त्या व्यो) म तद्गुणः शब्दस्तदीयमिन्द्रिमं चेत्येतावानर्थो हकारस्य ।  
</code></pre>
<p>यत्र चाक्षरजन्यताया बाधस्तत्र तदक्षराभेदमात्रं तदर्थविशेषणं ततश्च यथायोग्यं तत्तदक्षरजन्यत्वेन तत्तदक्षरभिन्नत्वेन च तत्तद्वाच्यलक्ष्यार्थानुद्दिश्य तेषु वादाभिन्नतत्त्वातीताभेदविधिरूपोऽर्थः शाब्दः ।<br>
एवं विश्वजनकत्वाद्देवीविद्ययोरभेदबोधो मानसः पाश्चात्य इति द्रष्टव्यम् ॥ ४७ ॥</p>
<p>एवं सम्प्रदायार्थं निरूप्य क्रमप्राप्तं निगर्भार्थमुपदिशति </p>
<p>निगर्भार्थो महादेवि शिवगुर्वात्मगोचरः ॥ ४८ ॥</p>
<pre><code>नितरां गर्भ इव निगर्भो रहस्यतम इत्यर्थः ।  
</code></pre>
<p>शिवगुर्वात्मानो यस्मिन्नभेदेन गोचरा विषयास्तादृशबोधविषयोऽर्थो निगर्भार्थ इति यावत् ॥ ४८ ॥</p>
<pre><code>एवं तत्स्वरूपमुक्त्वा तदुपदेशं प्रतिजानीते   
</code></pre>
<p>तत्प्रकारं च देवेशि दिङ्मात्रेण वदामि ते ॥<br>
शिवगुर्वात्मनामैक्यानुसन्धानात्तदात्मकम् ॥ ४९ ॥</p>
<pre><code>शिवो गुरुः स्वयं चेति त्रयाणामैक्यस्य परस्परप्रतियोगिकाभेदस्यानुसन्धानात्तदात्मकाहार्याद्दृढाभ्य स्तान्मन्त्रज्ञानजन्यज्ञाब्दबोधात्तदात्मकमैक्यात्मकं तत्प्रकारं शिवादिविशेष्यकबोधविशेषणं सङ्क्षेपेण ते वदामीत्यर्थः ॥ ४९ ॥  

तदेवाऽह   
</code></pre>
<p>निष्कलत्वं शिवे बुद्ध्वा तद्रूपत्वं गुरोरपि ।<br>
तन्निरीक्षणसामर्थ्यादात्मनश्च शिवात्मताम् ॥ ५० ॥</p>
<p>भावयेद्भक्तिनम्रः सञ्शङ्कोन्मेषाकलङ्कितः ।</p>
<pre><code>शिवे परमशिवे निष्कलत्वं निर्गुणनां बुद्ध्वा प्रथमोपस्थितवाग्भवकूटजन्यबोधविषयीकृत्य स्वगुरोरपि तद्रूपत्वं निष्कलत्वं क्रमप्राप्तद्वितीयकूटप्रतिपादितं निष्कलाभेदानुसन्धानदार्ढ्यलब्धं बुद्ध्वा तत्कृपाकरम्बितकटाक्षनिरीक्सणसामर्थ्यैकलब्धमात्मनोऽपि निष्कलशिवात्मकत्वं तृतीयकूटप्रतिपादितं भावयेत् ।  
</code></pre>
<p>हादिविद्यायां हि हसशब्दो ह्रस्वपरः ।<br>
रेफवकारयोर्लोपश्छान्दसः ।<br>
ह्रस्वाः स्थूलरूपोज्झिताः संस्कारात्मनैव स्थिताः कला गुणादयो यस्मिन्स हसकलः ।<br>
स चासौ हृल्लेखावाच्यः परशिवश्चेति कर्मधारयः ।<br>
भावार्थप्रकरणोक्तरीत्या द्वितीयकूटस्थप्राथमिकाक्षरत्रयं निष्कलब्रह्मपरमेव ।<br>
तद्धलत्याकर्षयति अभेदेनानुसन्धत्ते सोऽयं हसकहलो गुरुः ।<br>
सोऽपि हृल्लेखावाच्य एव ।</p>
<p>मनुष्यचर्मणा नद्धः शिव एव गुरुर्मतः ॥<br>
इत्युक्तेः ।</p>
<pre><code>तृतीयकूटे सकलपदमुपासकविशेषपरं सत्स्वात्मपरम्, सोऽपि हृल्लेखार्थो निष्कल इति योजना ।  
</code></pre>
<p>ननु सकलस्यैव कथं निष्कलत्वमित्याशङ्कायामाह </p>
<p>भक्तिनम्र इति ।<br>
कलानामौपाधिकत्वेन तदभावस्य नैसर्गिकत्वेन स्फटिकलौहित्यतदभावयोरिवाविरोध इति रीत्या शङ्काकलङ्कापगमो गुरुदेवताभक्तिमतो भवतीति भावः ।</p>
<p>यस्य देवे परा भक्तिर्यथा देवे तथा गुरौ ।<br>
तस्यैते कथिता ह्यर्थाः प्रकाशन्ते महात्मनः ॥</p>
<pre><code>इति श्रुतः ॥ ५० ॥  

कौलिकार्थमुपदिशति सार्धैः सप्तदशभिः   
</code></pre>
<p>कौलिकं कथयिष्यामि चक्रदेवतयोरपि ॥ ५१ ॥</p>
<p>विद्यागुर्वात्मनामैक्यं तत्प्रकारः प्रदर्श्यते ।</p>
<pre><code>श्रीचक्रं श्रीमाता श्रीविद्या श्रीगुरुरात्मा चेति पञ्चानामैक्यं कौलिकार्थ इत्युच्यते ।  
</code></pre>
<p>कुलं सजातीयसमूहः ।<br>
सजातीयैः कुलं यूथमित्यमरः ।<br>
साजात्यं चैकधर्मावच्छिन्नत्वं गणेशादिषडात्मकत्वं च ।<br>
शास्त्रारम्भे मङ्गलाचरणश्लोके यद्देवीनिष्ठत्वेन कथितं स एव पञ्चस्वनुगत एको धर्मः ।<br>
तद्वन्ति कुलानि तत्सम्बन्धिनं कौलिकमर्थं मन्त्रप्रतिपाद्यं पञ्चानामभेदं कथयिष्यामि ।<br>
तेषां पञ्चानां यः प्रकार एकधर्मावच्छिन्नत्वरूपं विशेषणं स प्रकर्षेण दर्श्यत उपपाद्यत इत्यर्थः ॥ ५१ ॥</p>
<p>लकारैश्चतुरस्राणि वृत्तत्रितयसंयुतम् ॥ ५२ ॥</p>
<p>सरोरुहद्वयं शाक्तैरग्नीषोमात्मकं प्रिये ।</p>
<pre><code>त्रिभिर्लकारैस्त्रीणि चतुरस्राणि जातानि वाच्यानि वा ।  
</code></pre>
<p>उभयथाऽपि तेषां परस्परमभेदः ।<br>
कार्यकारणयोर्वाच्यवाचकयोश्चैक्यात् ।<br>
चतुरस्रं भूमण्डलं प्रति जनकता वाचकता वा भूबीजे लकारे युक्तत्वात् ।<br>
अत एव पद्मद्वयलाञ्छितं वृत्तं जलमण्डलं प्रति जनकता वाचकता वा जलविशेषात्मकचन्द्रमण्डलबीजानां त्रयाणां सकाराणां युक्तेत्याशयेनाऽह-वृत्तेति ।<br>
षोडशदलं पद्मं सोमात्मकम् ।<br>
अष्टदलं त्वग्न्यात्मकम् ।<br>
वृत्तत्रयमेकमेवेति त्रीणि त्रिभिः शाक्तैः सकारैर्जातानि वाच्यानि वा ।<br>
जलमण्डलस्य तन्त्रान्तरेऽर्धचन्द्राकारत्वोक्तावपि स्वच्छन्दतन्त्रे पूर्णचन्द्राकारतोक्तेः  जलबिम्बं सुवृत्तं च ज्ञेयं वै पद्मलाञ्छितमिति ।</p>
<p>सकाराधिकारे जगद्बीजं शक्तिनामा हंसो वेगवती भृगुरिति नन्दनः ॥ ५२ ॥</p>
<p>हृल्लेखात्रयसम्भूतैरक्षरैर्नवसङ्ख्यकैः ॥ ५३ ॥</p>
<p>बिन्दुत्रययुतैर्जातं नवयोन्यात्मकं प्रिये ॥<br>
मण्डलत्रययुक्तं तु चक्रं शक्त्यनलात्मकम् ॥ ५४ ॥</p>
<pre><code>हृल्लेखासु यानि त्रयाणि व्योमाग्निकामकलाक्षराणि त्रीणि तदुत्तराणि सम्भूतानि समुदायात्मकानि यानि तैर्नवसङ्ख्यकैर्बिन्द्वाद्युन्मन्यन्तैरक्षरैः ।  
</code></pre>
<p>त्रयोत्तराणि सम्भूतानीति मध्यमपदलोपी समासः ।<br>
कामकलाया अवयवशो विभज्य गणनमित्याह-बिन्दुत्रयेति ।<br>
ततश्च प्रतिहृल्लेखं हकारो रेफः कामाख्यबिन्दुर्विसर्गाख्यबिन्दुद्वयमनुस्वारोऽर्धचन्द्रो रोधिनी नादो नादान्तः शक्तिर्व्यापिका समनोन्मनेति चतुर्दशभिः सम्भूय द्विचत्वारिंशताऽक्षरैः शक्त्यनलात्मकं पञ्च शक्तयश्चत्वारो वह्नय इत्येवं योन्यात्मकं चक्रं द्विचत्वारिंशत्त्रिकोणात्मकं जातम् ।<br>
तदिदं मण्डलत्रययुक्तं सूर्यसोमानलात्मकम् ।<br>
पूर्वचतुःशत्यां तृतीयं तु हुताशन इति चरणेनास्यार्थस्य ज्ञापितत्वात् ।<br>
नवयोन्यात्मकचक्रस्यैव सर्वचक्रस्वरूपताया अपि तत्रैवोपपादितत्वनैतावन्मात्र एव मण्डलत्रययोगोक्तेरुपपत्तेश्च ।<br>
अथवा, बिन्दुत्रयेति नादत्रयस्याप्युपलक्षणम् ।<br>
तद्युतैरिति तु बिन्दुनादविशिष्टस्तुर्यस्वर एक एव गणनीय इति द्योतयितुम् ।<br>
ततश्च हकारत्रयरेफत्रयेङ्कारत्रयैर्नवभिर्नवयोनिचक्रं जातमित्यर्थः ।<br>
ननु प्रथमव्याख्यापक्षे त्रिकोणानां त्रिचत्वारिंशत्सङ्ख्याकत्वेनात्र कथमेकस्य त्यागः ।<br>
न च तस्य पार्थक्येन बिन्दुना सह वासनाऽग्रे कथयिष्यत इति वाच्यम् ।<br>
तथा सत्यष्टयोन्यात्मकत्वोक्तिर्विरुध्येतेति चेत् ।<br>
न ।<br>
चक्रोद्धारावसरे प्रथमशक्तेर्द्वितीयशक्त्यभेदेन विधानेन प्रथमशक्तीशानाग्नेयकोणयोर्वसुकोणघटकत्वेन तदीयप्रतीचः कोणमात्रस्य पृथक्करणेऽप्यवशिष्टस्य नवयोन्यात्मकत्वानपायात् ॥ ५३ ॥ ५४ ॥</p>
<pre><code>एवं भूगृहं पद्मद्वयं नवयोनिचक्रं चोक्त्वा क्रमप्राप्तयोर्मध्यत्रिकोणबिन्द्वोर्वासनामाह   
</code></pre>
<p>व्योमबीजत्रयेणैव प्रमातृत्रितयान्वितम् ।</p>
<p>इच्छाज्ञानक्रियारूपमादनत्रवसंयुतम् ॥ ५५ ॥</p>
<p>सदाशिवासनं देवि महाबिन्दुमयं परम् ।<br>
इत्थं मन्त्रमयं चक्रं देवताया परं वपुः ॥ ५६ ॥</p>
<pre><code>इच्छाज्ञानक्रियापदेन मध्यत्रिकोणमुच्यते ।  
</code></pre>
<p>तस्य तद्वासनाक्तत्वस्य पूर्वमुक्तत्वात् ।<br>
तद्रूपं यन्मादनत्रयं ककारत्रयं तेन संयुतम् ।<br>
अत एव प्रमातृत्रितयेन सम्प्रदायार्थप्रकरणोक्तसकलादिसाधकत्रयेणान्वितम् ।<br>
सदाशिव एवाऽसनं यस्यैतादृशं महाबिन्दुमयं चक्रं व्योमबीजानां हकाराणां त्रयेण जातं वाच्यं वेत्यर्थः ।<br>
ककारत्रयेण कोणत्रयं हकारत्रयेण बिन्दुरिति यावत् ।<br>
देवताशरीरान्तरभूतमिदं चक्रं विश्वमनेन प्रकारेण मन्त्रमयं मन्त्राभिन्नमिति ।<br>
प्राञ्चस्तु हृल्लेखास्थाक्षरनवकेन त्रिकोणवसुकोणोभयरूपं नवयोनिचक्रमुत्पन्नं ।<br>
तदुपरितनं यच्चक्रं शक्तित्रयानलत्रयात्मकं दशारद्वयचतुर्दशाररूपं तदिदं हकारत्रयेणोत्पन्नम् ।<br>
बिन्दुस्तु ककारत्रयेणोत्पन्नः ।<br>
मण्डलत्रयपदं शक्त्यनलत्रयपरमेव ।<br>
एवरीत्या परं वपुरित्यन्तेन ग्रन्थेन चक्रमन्त्रदेवीनामभेद उक्त इति व्याचक्षते ।<br>
तच्चिन्त्यम् ।<br>
मण्डलपदस्यैकैकशक्त्यनलमिथुनवाचकत्वे मानाभावात् ।<br>
पद्मद्वयकथनोत्तरमुत्प्लुत्य वसुकोणानुधावने बीजाभावाच्च ।<br>
न च दशारादिभ्यः पूर्वं नवयोनिचक्रस्योत्पत्तेः पूर्वं तत्कथनमिति समाधातुं शक्यम् ।<br>
बिन्द्वादिभूगृहान्तरूपस्य लेखने कॢप्तस्य सृष्टिक्रमस्येहाननुसृतत्वात् ।<br>
पूजायां कॢप्तस्य संहारक्रमस्यैवेहाऽदृतत्वेन तद्विरोधाच्च ।<br>
इदं त्विहावधेयं चक्रं देवता विद्या गुरुः साधकश्चेति पञ्चानां मध्य एकैकस्य स्वस्वेतरचतुश्चतुःप्रतियोगिकाभेदाश्चत्वार इति सम्भूय विंशतिरभेदाः ।<br>
तेषु य एव चक्रप्रतियोगिको देवतानुयोगिकोऽभेदः स एव देवताप्रतियोगिकश्चक्रानुयोगिकश्च भवतीत्यनया रीत्या पुनरुक्तानां दशानामपनये दशैवाभेदा अवविष्यन्ते ।<br>
अथ चक्रस्य देवतादिभिश्चतुर्भिः सहाभेदाश्चत्वारो देवताया विद्यादिभिस्त्रिभिः सह त्रयो विद्याया गुरुशिष्याभ्यां सह द्वौ गुरोः शिष्येण सहैक इति ।<br>
एते दशाप्यभेदा गणेशादिषडात्मकत्वस्य चक्रादिपञ्चक उपपादने वर्णिता</p>
<p>भवन्ति ।<br>
तादृशैकधर्मावच्छिन्नत्वेनैव साजात्यादस्य कौलिकार्थत्वमपि ।<br>
ईदृशैकार्थप्रतिपादकत्वादेवास्य ग्रन्थस्यैकवाक्यताऽपि ।<br>
सा च कौलिकं कथयिष्यामीत्युपक्रमादित्येवं कौलिकार्थस्तु कथितो वीरवन्दित इत्युपसंहाराच्चाऽवश्यकी ।<br>
द्वादशकपालवाक्यतुल्यन्यायात् ।<br>
ततश्च विद्याचक्रयोरभिन्नोपादानोपादेयत्वाभेदः, देवीचक्रयोस्त्वेकात्माधिष्ठितत्वाद्योगिनिर्मितकायव्यूहस्येवाभेदः, देवीविद्यागुरुसाधकानां तु गणेशादिषडात्मकत्वस्य वक्ष्यमाणत्वादभेद इति वर्णने तु प्रमेयवैलक्षण्याद्वाक्यभेदः ।<br>
चक्रगुर्वोश्चक्रसाधकयोश्चेत्यभेदद्वयस्याकथनान्न्यूनता चाऽपद्यते ।<br>
नच तदुभयं युक्तम् ।<br>
तस्माच्चक्रे गणेशादिषडात्मकत्वकथनपर एव पूर्वो ग्रन्थसन्दर्भः ।<br>
उत्तरस्तु देव्यादीनां चतुर्णां तत्कथनपरः स्पष्ट एव ।<br>
एवं सति पञ्चानामप्येकधर्मावच्छिन्नत्वादेकैकस्य चतुर्भिश्चतुर्भिः सदाभेद उक्तो भवतीति न न्यूनत्वं न च वाक्यभेदः ।<br>
मन्त्राक्षरैश्चक्रावयवानामुत्पत्तिकथनं तु जन्यजनकयोरभेदद्वारा वाच्यवाचकभावे पर्यवसानात्पञ्चानामभेदस्य मन्त्रप्रतिपाद्यत्वस्फोरणाय ।<br>
तद्विना कौलिकस्य मन्त्रार्थत्वानुपपत्तेः ।<br>
तत्प्रकारश्चेत्थं लकारत्रयं सकारत्रयं चेत्येतैः षड्भिः पदैर्डाकिन्यादियोगिन्य ऐकैकश्येन प्रतिपाद्यन्ते ।<br>
डाकिन्येका राकिण्येकेत्यादिरीत्या पार्थक्येन तु प्रातिपदिकाभ्यामपेक्षाबुद्ध्यात्मकेषु षट्सु बोधेषु जातेषु एकसमुदायघटकत्वरूपः परस्परसंसर्गो वाक्यार्थमर्यादया बुध्यते ।<br>
ततः षड्योगिन्य इत्याकारको बोधः ।<br>
ततश्च योगिनीषट्कात्मकत्वस्य चक्रादिपञ्चकेऽपि सत्त्वात्तत्पञ्चकं परास्पराभिम्नमिति बोधः ।<br>
अयं च पदषट्कघटितवाक्यस्य लक्षणया जातत्वाच्छाब्दो मानस एव वेत्यन्यदेतत् ।<br>
गणेशादिषट्कं च गणेशा ग्रहा नक्षत्राणि योगिन्यो राशयः पीठाश्चेति ।<br>
तेषु गणेशपीठयोरेकसङ्ख्याकत्वादन्यतरोक्त्यैवेतरच्चरितार्थमित्याशय् एन पञ्चात्मकतैवेह वर्ण्यते ।<br>
तत्र च यद्यपि गणेशादिरूपक एव षोढान्यासे क्रमः कॢप्त इति तेनैव क्रमेण देवतादीनामित्र चक्रस्यापि वक्तुं युक्तं तथाऽपि कॢप्तक्रमपरित्यागे बीजस्य वक्ष्यमाणतया क्रमान्तर</p>
<p>आश्रयणीये चक्रपूजानुगुण्याय तत्र कॢप्तेन संहारक्रमेणैव पञ्चात्मकत्वमुपपादयितुमादौ चक्रस्य योगिन्यात्मकत्वमुपदिशति  लकारैरिति ।<br>
योगिन्यात्मकत्वं हि डाकिन्यादिषडाकत्वं वशिन्याद्यष्टात्मकत्वं चेति द्विविधं वक्ष्यते ।<br>
प्रकृते च वृत्तत्रयस्यैक्येन गणनया चतुरस्राणि त्रीणि द्वे सरोरुहे चेति षट्विभज्य गणनयाऽष्टाविति चक्रं तदवच्छेदेन योगिन्यात्मकमिति भावः ।<br>
ग्रहात्मकत्वमाह-हृल्लेखेति ।<br>
राश्यात्मकत्वमाह  बिन्द्विति ।<br>
बिन्दुनादयोरीकारैः सह गणनया तु नवयोनिचक्रं नवग्रहात्मकम् ।<br>
बिन्दुनादयोरैक्येनेकाराद्भेदेन गणनया नवयोनिचक्राब्दहिः स्थितवृत्तत्रयस्य बिन्दुनादत्रयजन्यत्वाद्द्वादशभिरक्षरैर्द्वादशावयवानां चक्रसम्बन्धिनां जन्यत्वाभिप्रायेण द्वादशराशिरूपम्, तदिदमाह-मण्डलत्रयेति ।<br>
वृत्तत्रयेत्यर्थः ।<br>
तन्त्रराजे वृत्तषट्कपक्ष उक्त इति तु पूर्वमेवास्माभिः प्रदर्शितम् ।<br>
पूर्वोक्तावयवानां मेलनेन चक्रस्य नक्षत्रात्मकत्वमाह  व्योमेति ।<br>
अत्र बिन्दुनादयोः पार्थक्येन गणना ।<br>
ततश्च लकारसकारहकारककारबिन्दुनादास्त्रयस्त्रय इत्यष्टादश हृल्लेखास्थाक्षरनवकं चेति सप्तविंशत्याऽक्षरैर्जन्याश्चक्रावयवाश्चतुरस्रत्रयं सरोरुहद्वयं वृत्तषट्कं नवयोनिचक्रं मध्यत्रिकोणस्य कोणत्रयं रेखात्रयं बिन्दुरेक इति सप्तविंशतिरिति नक्षत्ररूपतेत्यर्थः ।<br>
प्रमातृत्रितयस्येच्छाज्ञानक्रियारूपस्य च पृथगुपादानमहिम्ना मध्यत्रिकोणस्य रेखाणां कोणानां च पार्थक्येन गणनम् ।<br>
वक्ष्यमाणश्लेषस्फोरणाय चक्रस्यः देवीस्वरूपतामाह  देवताया इति ॥ ५५ ॥ ५६ ॥</p>
<pre><code>चक्रस्य गणेशात्मकत्वमाह   
</code></pre>
<p>एकादशाधिकशतदेवतात्मतया पुनः ।<br>
गणेशत्वं महादेव्याः ।</p>
<pre><code>अणिमाद्या दश, ब्राह्म्याद्या अष्टौ देवता मुद्रा दशेति भूगृहेऽष्टाविंशतिः ।  
</code></pre>
<p>षोडशदलाद्यष्टारान्तेषु षट्सु चक्रेषु प्रत्यरमेकैका देवता ।<br>
सम्भूय षट्षष्टिः ।<br>
तत आयुधदेवता अष्टो त्रिकोणे तिस्रः, बिन्दौ षडङ्गयुवतयः षडिति सप्तदश मिलिता एकादशाधिकशतं देवता भवन्ति ।<br>
एतासां पूजास्थानरूपावयवानां विभज्य गणनया चक्रराजस्य गणेशात्मत्वं</p>
<p>पीठात्मत्वं च ।<br>
गणेशानां पीठानां च प्रातिस्विकमेकपञ्चाशद्रूपत्वेऽपि सम्मुग्धाकारेण बहुसङ्ख्याबोधकगणपदस्वारस्येन पूर्वनिर्दिष्टाधिकसङ्ख्यात्प्रा (व्या)पकसङ्ख्यान्तरमात्रपरतयाऽपरिमिताधिकरणन्यायेनापततीत् याशयेन सप्तविंशत्यधिकसङ्ख्यापरत्वमात्रेण गणेशात्मकत्वमुक्तम् ।<br>
महादेवीशब्दश्चक्रपरः ।<br>
एतद्ध्वननायैव देवतायाः परं वपुरित्यनुपदमुक्तत्वात् ।<br>
यत्तु प्राञ्चः  राशित्वं चान्त्यवर्जितैरित्युत्तरग्रन्थे विद्यायां राशित्वं योज्यम् ।<br>
चकाराच्चक्रेऽपि गणेशादित्वं योज्यमिति व्याख्याय स्वेच्छयैव तद्योजनाप्रकारमुपपादयन्ति अकथादिमयमध्यत्रिकोणरेखाभिर्गणेशत्वं नवभिश्चक्रैर्ग्रहरूपत्वं वृत्तत्रयमन्वस्रबहिर्दशारैर्नक्षत्रत्वम्, अष्टकोणैर्ब्राह्म्यादियोगिनीत्वम्, पञ्चशक्तिचतुर्वह्निपद्मद्वयभूगृहै राशित्वमिति ।<br>
तदिदं मूलानारूढत्वाद्विनिगमनाविरहपराहतत्वादनादृतम् ।<br>
एवं चक्रराजे गणेशाद्यत्मकत्वमुक्त्वा क्रमप्राप्तदेवतायां तदात्मकत्वमनेनैव ग्रन्थेन श्लेषेणाऽह  एकादशेति ।<br>
एता देवता हि त्रिपुरसुन्दरीमयूखरूपाः ।<br>
अतो महादेव्याः श्रीमातुर्गणेशत्वम् ।<br>
ईदृशश्लेषेण ग्रन्थलाघवलिप्सयैव हि चक्रराजे गणेशादिक्रमः परित्यक्तः ।</p>
<pre><code>अथ देव्याः क्रमप्राप्तं ग्रहात्मत्वमाह   
</code></pre>
<p>ससोमरविपावकैः ॥ ५७ ॥</p>
<p>इच्छाज्ञानक्रियाभिश्च गुणत्रययुतैः पुनः ।<br>
ग्रहरूपा तु सा देवी ।<br>
सङ्केतपद्धतौ  इच्छा शिरःप्रदेशश्च ज्ञाना च तदधोगता ॥</p>
<p>क्रिया पदगता ह्यस्याः शान्ता हार्धार्धमध्यगा ॥</p>
<pre><code>इत्युक्तत्वादिच्छादिपदैस्तत्तदवयवा गृह्यन्ते गुणत्रयं सत्त्वरजस्तमांसि तत्सहितैः ।  
</code></pre>
<p>सोमादिसहितैर्नेत्रैश्च सम्भूय ग्रहरूपेत्यर्थः ॥ ५७ ॥</p>
<pre><code>देव्या नक्षत्रात्मकत्वमाह   
</code></pre>
<p>ज्ञानकर्मेन्द्रियैरपि ॥ ५८ ॥</p>
<p>तदर्थैरेव देवेशि करणैरान्तरैः पुनः ।<br>
प्रकृत्या च गुणेनापि पुंस्त्वबन्धेन चाऽत्मना ॥ ५९ ॥</p>
<p>नक्षत्रविग्रहा जाता ।</p>
<p>शिवादिक्षित्यन्तेषु षट्त्रिंशत्तत्त्वेषु नियतेः पराणि पञ्चविंशतिः ।<br>
तेषु पुंस्त्वबन्धो नाम पुरुषतत्त्वं प्रकृतिर्गुणत्रयसाम्यं तद्द्विविधं व्यक्तमव्यक्तं चेति ।<br>
तत्राव्यक्तं प्रकृतिपदेनैवोच्यते व्यक्तं तु गुणपदेन ।<br>
स्वच्छन्दतन्त्रे तथा निर्णयात् ।<br>
तद्वचनानि तु प्राचां टीकासु द्रष्टव्यानि ।<br>
तेन प्रकृतितत्त्वं विभज्य द्विधा गणनीयम् ।<br>
आन्तरकरणानि अहङ्कारबुद्धिमनांसि त्रीणि ।<br>
वित्तस्य पार्थक्येन तेष्वगणनात् ।<br>
ज्ञानकर्मेन्द्रियाणि दश प्रसिद्धानि ।<br>
तदर्थास्तद्विषयाः शब्दादयो वचनादयश्च ।<br>
एतेषु वचनं तेजः ।<br>
गमनं भूः ।<br>
आदानं वारि ।<br>
विसर्गो वायुः ।<br>
आकाश आनन्दः ।<br>
एवं षड्विंशतिः ।<br>
सप्तविम्श आत्मेत्येवं नक्षत्रशरीरा जातेत्यर्थः ।<br>
प्राञ्चस्तु चित्तेन सहाऽन्तकरणानि चतुर्धा गणयन्त आत्मपदं पुंस्त्वबन्धस्य विशेषणत्वेन व्याचक्षते ॥ ५८ ॥ ५९ ॥</p>
<pre><code>देव्या योगिनीरूपतामाह   

			योगिनीनामथोच्यते ।  
</code></pre>
<p>त्वगादिधातुनाथाभिर्डाकिन्यादिभिरप्यसौ ॥ ६० ॥</p>
<p>वर्गाष्टकर्निविष्टाभिर्योगिनीभिश्च संयुता ।<br>
योगिनीरूपमास्थाय राजते विश्वविग्रहा ॥ ६१ ॥</p>
<p>अथशब्दो विकल्पपरः ।<br>
अव्ययानामनेकार्थत्वात् ।<br>
अथवेत्यर्थः ।</p>
<p>तस्यां हतायां दुष्टायां सिंहे च विनिपातिते ।<br>
शीघ्रमागम्यतां बद्ध्वा गृहीत्वा तामर्थाम्बिकाम् ॥</p>
<pre><code>इति सप्तशतीकाश्लोके तथाव्याख्यानदर्शनात् ।  
</code></pre>
<p>जोन्लावथाम्बुधेर्विश्लोक इति वृत्तरत्नाकरेऽपि प्रयोगाच्च ।<br>
त्वगसृङ्मांसमेदोस्थिमज्जनाथा डाकिनीराकिणीलाकिनीकाकिनीसाकिनीहाकिन्यः षट् ।<br>
एतदात्मकत्वाद्वा देवी योगिनीमयी ।<br>
वर्गाष्टकमकचटतपयशरूपं तन्निविष्टा वशिन्यादयोऽष्टौ तदात्मकतया वा योगिनीरूपेति विभावयेदित्यर्थः ।<br>
अत एव गणेशग्रहनक्षत्रयोगिनीराशिरूपिणीमिति श्लोके योगिनीपदस्य वशिन्यादिपरत्वेन काश्मीराणां मनोरमाकारस्य च व्याख्यानमुपपद्यते ।<br>
ये तु शुक्राधिपत्या याकिन्या सह सप्त योगिन्य ।</p>
<p>ता एव वर्गाष्टकनिविष्टा मूलाधारादिसहस्रारान्तसप्तचक्रेषु तासामेव प्रतिदलमेकैकाक्षरसाहित्येनावस्थानदर्शनादिति व्याचक्षते, तेषामुत्तरत्र विद्यायां योगिनीरूपत्ववर्णनावसरे पूर्वं चक्रे तदुक्त्यवसरेऽपि सप्तात्मकताया अकथनात्तद्विरोधः ।<br>
याकिन्या डाकिन्यादिषट्समष्टिरूपत्वेन पृथग्वर्णनायोगश्च ।<br>
डाकिन्यादीनां यथायथं मातृकायोगेऽपि वर्गात्मकताभावाद्वर्गाष्टकपदस्वारस्यविरोधश्च ।<br>
उक्तकाश्मीरादिप्राचीनव्याख्याविरोधश्च ।<br>
अपिशब्दचशब्दाभ्यां परस्परविलक्षणयोः स्वरसतः समुच्चयबोधनेन तद्भङ्गश्च ।<br>
नचैवं भवदुक्तो विकल्पो विरुध्येतेति वाच्यम् ।<br>
देव्या अर्थमयशब्दमयशरीरद्वयसमुच्चयशीलत्वेनाप्यन्यतरविभागमा त्रेणैवोपास्त्युपकारस्य कल्पयितुं शक्यत्वात् ॥ ६० ॥ ६१ ॥</p>
<pre><code>देव्यां राशिस्वरूपत्वमाह   
</code></pre>
<p>प्राणापानौ समानश्चोदानव्यानौ तथा पुनः ।<br>
नागः कूर्मोऽथ कृकरो देवदत्तो धनञ्जयः ॥ ६२ ॥</p>
<p>जीवात्मा परमात्मा चेत्येतै राशिस्वरूपिणी ।</p>
<pre><code>प्राणादिपञ्चकं नागादिपञ्चकं च शरीराधिष्ठिता वायुविशेषा वैद्यकतन्त्रे प्रसिद्धाः ।  
</code></pre>
<p>जीवात्मा पशुः सकलादिरूपत्वेनोक्तः ।<br>
परमात्मा तु निखिलान्तर्या भित्वेनान्तर्यामिब्राह्मणे प्रतिपादितः ।<br>
एवं द्वादशात्मकत्वाद्राशिमयी ॥ ६२ ॥</p>
<pre><code>अथ क्रमप्राप्तायां विद्यायाम्, गणेशादिरूपतामाह   
</code></pre>
<p>अकथादित्रिपङ्क्त्यात्मा तार्तीयादिक्रमेण च ॥ ६३ ॥</p>
<p>गणेशोऽभून्महाविद्या परावागादिवाङ्मयी ॥</p>
<pre><code>अकारादयः ककारादयस्थकारादयश्च षोडश षोडश वर्णा हकारलकारक्षकाराणामुपलक्षणम् ।  
</code></pre>
<p>तेन तृतीयकूटमकारादिस्वररूपं हकाररूपं च ।<br>
द्वितीयकूटं तु ककारादिरूपं लकाररूपं च ।<br>
प्रथमकूटं तु थकारादिरूपं क्षकाररूपं च ।<br>
एवमेकपञ्चाशत्सङ्ख्याकत्वाद्विद्याया गणेशत्वम् ।<br>
पङ्क्तिशब्दो दशसङ्ख्यायां प्रसिद्धेऽपि प्रकृते षोडशपरः ।<br>
पकार एकस्तकारः षडिति परिभाषाया अपि प्रसिद्धत्वात् ।<br>
तयोरङ्कयोः क्रमणैव लेखे षोडश भवन्ति ।<br>
पङ्क्तिशब्दो गणपर इति तु प्राञ्चः ।<br>
त्रिपङ्क्त्यात्मेत्यत्र मन इति ङीब्निषेधः ।<br>
वैकल्पिको डाप् ।</p>
<p>परावागादीत्यादिना पश्यन्तीमध्यमावैखर्यो गृह्यन्ते ।<br>
ईदृशवाक्चतुष्टयमयत्वादपि गणेशत्वमिति त्वपरिमिताधिकरणविरोधादयुक्तम् ।<br>
अतः स्वरूपकथनमात्रपरमिदम् ।<br>
तद्रूपत्वं च त्रिकोणवासनायामुक्तमेव ॥ ६३ ॥</p>
<pre><code>विद्याया ग्रहरूपत्वमाह   
</code></pre>
<p>बीजबिन्दुध्वनीनां च त्रिकूटेषु ग्रहात्मिका ॥ ६४ ॥</p>
<pre><code>बीजमीकारान्तमेकं बिन्दुरेको ध्वनिरेक इति त्रयाणां कूटमेकम् ।  
</code></pre>
<p>एवं त्रिषु कूटेषु नवत्वमापन्ना विद्या ग्रहात्मिका भवति ।<br>
ध्वनीनामिति सम्बन्धसामान्ये षष्ठी ।<br>
तृतीयार्थे छान्दसीत्युक्तिरेव तु च्छान्दसी ॥ ६४ ॥</p>
<pre><code>विद्यायां नक्षत्ररूपतामाह   
</code></pre>
<p>हृल्लेखात्रयसम्भूतैस्तिथिसङ्ख्यैस्तथाऽक्षरैः ॥<br>
अन्यैर्द्वादशभिर्वर्णैरेषा नक्षत्ररूपिणी ॥ ६५ ॥</p>
<pre><code>हकाररेफेकारबिन्दुनादाः प्रतिहृल्लेखं पञ्चेति तिथिसङ्ख्यैः पञ्चदशसङ्ख्यैः ।  
</code></pre>
<p>अन्यैः सव्यञ्जनरूपैर्वर्णैर्द्वादशभिर्मिलित्वा सप्तविंशत्या नक्षत्ररूपैषा विद्या ॥ ६५ ॥</p>
<pre><code>योगिनीरूपतां राशिरूपतां चाऽह   
</code></pre>
<p>विद्यान्तर्भूतशक्त्याद्यैः शाक्तैः षड्भिरथाक्षरैः ।<br>
योगिनीत्वं च विद्याया राशित्वं चान्त्यवर्जितैः ॥ ६६ ॥</p>
<pre><code>विद्यान्तर्भूता शक्तिर्हृल्लेखान्त्य ईकारः ।  
</code></pre>
<p>तस्मादाद्यं रेफान्तं कूटमेकम् ।<br>
शाक्त ईकार एक इति प्रतिकूटं द्वौ द्वाविति षडभिरक्षरैर्योगिनीत्वम् ।<br>
अथवा शक्तेर्हृल्लेखाया आद्या लकारास्त्रयः शाक्ताः सकारास्त्रय इति षट् ।<br>
प्रथमपक्षे सम्पूर्णाया विद्याया योगिनीत्वमस्मिन्पक्षे त्वेकदेशस्येति विशेषसत्त्वेऽपि चक्रराजसम्बन्धियोगिनीनां पूर्वोक्तानां लकारसकारत्रयाभ्यामेवोत्पत्तेः कथनेन कार्यकारणैक्यस्य सम्भवतस्त्यागायोगादेषवै व्याख्या युक्ता ।<br>
तेन हृल्लेखात्रयं चेति षट्कं प्राचोक्तमुपेक्ष्यं शाक्तपदस्य सकारपरत्वेन पूर्वं भवद्भिरेव व्याख्यातत्वेनेह तस्य हृल्लेखापरत्वेन व्याख्यायाः प्रत्यभिज्ञविरोधेनायोगाच्च ।<br>
अन्त्यानि लज्जाबीजानि त्रीणि तैर्वर्जितैः पूर्वाक्षरे मेलनेन गणितैरक्षरैर्द्वादशभी राशित्वम् ।</p>
<p>हृल्लेखानां पार्थक्येनैव हि पञ्चदशीत्वम् ।<br>
ततश्च पार्थक्यविशिष्टहृलेखानामभाव एवेह वर्जनपदार्थः ।<br>
स च विशेषणाभावप्रयुक्त एव ।<br>
विशेष्याभावप्रयुक्त एवेति तु प्राञ्चः ।<br>
तत्पक्षे विद्यैकदेशस्यैव राशित्वं न पूर्णाया इति ध्येयम् ॥ ६६ ॥</p>
<pre><code>एवं चक्रदेवताविद्यानामेकधर्मावच्छिन्नत्वेनाभेदमुपसंहरन्गुरुशि ष्ययोर्देव्युक्तप्रकारमतिदिश्य कौलिकार्थमुपसंहरति   
</code></pre>
<p>एवं विश्वप्रथाकारा चक्ररूपा महेश्वरी ।<br>
देव्या देहो यथा प्रोक्तो गुरुदेहस्तथैव च ॥ ६७ ॥</p>
<p>तत्प्रसादाच्च शिष्योऽपि तद्रूपः सन्प्रकाशते ।<br>
इत्येवं कौलिकार्थस्तु कथितो वीरवन्दिते ॥ ६८ ॥</p>
<pre><code>विश्वप्रथाकारा विद्या चक्ररूपा व्यक्तिर्महेश्वरी देवता चेत्येतत्त्रयमेवमुक्तरीत्या पञ्चात्मकत्वादभिन्नम् ।  
</code></pre>
<p>इदमर्धं क्वचित्पुस्तके न दृश्यते ।<br>
स्पष्टमन्यत् ॥ ६७ ॥ ६८ ॥</p>
<pre><code>क्रमप्राप्तं सर्वरहस्यार्थमाह चतुर्भिः   
</code></pre>
<p>तथा सर्वरहस्यार्थं कथयामि तवानघे ।<br>
मूलाधारे तडिद्रूपे वाग्भवाकारतागते ॥ ६९ ॥</p>
<p>अष्टात्रिंशत्कलायुक्तपञ्चाशद्वर्णविग्रहा ।<br>
विद्या कुण्डलिनीरूपा मण्डलत्रयभेदिनी ॥ ७० ॥</p>
<p>तडित्कोटिनिभप्रख्या विसतन्तुनिभाकृतिः ।<br>
व्योमेन्दुमण्डलासक्ता सुधास्रोतःस्वरूपिणी ॥ ७१ ॥</p>
<p>सदा व्याप्तं जगत्कृत्स्नं सदानन्दस्वरूपिणी ।<br>
एषा स्वात्मेति बुद्धिस्तु रहस्यार्थो महेश्वरि ॥ ७२ ॥</p>
<pre><code>मूलाधारपद्मे विद्युन्निभे वाग्भव एकारस्तस्याऽकारस्त्रिकोणाकृतिर्यस्य सः ।  
</code></pre>
<p>तस्य भावस्तत्ता ।<br>
तां गते प्राप्ते त्रिकोण इति यावत् ।</p>
<pre><code>एकारो वाग्भवा शक्तिझिण्टीशोष्ठौ त्रिकोणकः ।  
</code></pre>
<p>इति कोशः ।</p>
<pre><code>एव द्रविडप्राणायामन्यायेन निर्देशस्तु तस्य वाग्भवकूटस्यैकारवाच्यत्वद्योतनार्थः ।  
</code></pre>
<p>तत्र स्थिता कुण्डलिनीरूपा तदभिन्ना विद्या श्रीविद्यैव ।<br>
सा च मन्त्रे चतुर्थस्वरेण निर्दिष्टा ।<br>
ईकाराधिकारे वैष्णवी बैन्दवी जिह्मेति कोशाज्जिह्मपदस्य कुण्डलिनीपरत्वात् ।<br>
अथवा, ईकारस्त्रिकोणपर एकारः कुण्डलिनीपरः ।<br>
वाग्भवाकारतागता, ई, इति च्छेदः ।<br>
एकाराधिकारे योषिदाधारशक्तिश्च ज्योत्स्ना कुण्डलिनी भग इति कोशः ।<br>
वाग्भिः परापश्यन्त्यादिभिर्भवतीति वाग्भवं त्रिकोणम् ।<br>
आत्मनः स्फुरणं पश्येदित्यत्र तथोक्तेरिति तु प्राञ्चः ।<br>
कुण्डलिनीं विशिनष्टि  अष्टेति ।<br>
वह्नेर्दश कला यकारादिदशवर्णवत्यः ।<br>
सूर्यस्य द्वादश कलाः ककारादिचतुर्विंशतिवर्णवत्यः ।<br>
सोमस्य षोडश कलाः षोडशस्वरवत्यः ।<br>
एवमष्टात्रिंशत्कलाः ।<br>
(तद्युक्ताः) पञ्चाशद्वर्णा विग्रहो यस्याः सा ।<br>
सोऽयमर्थो हृल्लेखयोक्तः ।<br>
हकारस्यैकाक्षरनिघण्टुरीत्या चन्द्रमात्रे शक्तस्यापि लक्षणया चन्द्रसूर्योभयबोधकत्वम् ।<br>
व्योमचरत्वरूपशक्यसम्बन्धात् ।<br>
लकार एव वा लोचनवाचकोऽपि सूर्यपरः ।<br>
रेफोऽग्निपरः ।<br>
ईकारेण तेषां कला लक्ष्यन्ते ।<br>
कला तुरीया भेरुण्डेति कोशात् ।<br>
लकारस्त्रित्वसङ्ख्याया हकारोऽष्टत्वसङ्ख्याया बोधकः ।<br>
तयोः क्रमेण विन्यासेऽष्टात्रिंशद्भवन्तीत्यपि वा सुवचम् ।<br>
एवं स्थिते परिशेषप्रमाणेन ककारो मूलाधारवाचकोऽवसेयः ।<br>
लोपामुद्राविद्यापक्षे प्रकारेण सूर्याग्नी सकारेण चन्द्र उच्यते ।<br>
तेषां कला यस्यां सा हृल्लेखा कुण्डलिनीत्यर्थः ।<br>
द्वितीयकूटं व्याचष्टे  मण्डलेत्यादिना ।<br>
मूलाधारे वह्निमण्डलमनाहते सूर्यमण्डलमाज्ञाचक्रे चन्द्रमण्डलं चेति त्रयं निर्भिद्य व्योम्नि चिद्गते द्वादशान्तोर्ध्वभागे यदिन्दुमण्डलं तस्मिन्नासक्ता ।<br>
तदासङ्गोजातं यत्सुवास्रोतोऽमृतलहरी तत्स्वरूपा ।<br>
हः सूर्यः सश्चन्द्रः कोऽग्निस्तान्हन्ति भिनत्तीति हसकह (घ्नी) ।<br>
सा च सा लहरी चेति तथा ।<br>
दुर्वासोविद्यायां हकाररेफयोर्विभज्यापि पाठात् ।<br>
तडित्कोटीति तु स्वरूपकथनमात्रम् ।<br>
इहापेक्षितानुशासनानां कतिपये भासमाना विरोधा वरिवस्यारहस्यव्याख्यानेऽस्माभिः परिहृताः ।</p>
<p>तथा  धातोर्वह्वर्थत्वाब्दहुलग्रहणात्पृषोदरादित्वात् ।<br>
आकृतिगणपठित स्वेच्छानुगुणादुणादिकल्पनतः ।</p>
<p>छन्दसि सर्वविधीनां वैकल्पिकतावशादमुष्य मनोः ।<br>
सिद्धैः कथितऽर्थेऽस्मिन्वैयाकरणानुशासनानुमतिः ॥<br>
इति ।</p>
<pre><code>तृतीयकूटं व्याचष्टे  सदेति ।  
</code></pre>
<p>ययेति शेषः ।<br>
यया सदा सद्रूपेण कृत्स्नं जगद्व्याप्तं सैषा कुण्डलिनी स्वात्मा स्वाभिन्नेति बुद्धिः शाब्दबोधविषयो रहस्यार्थ इत्युच्यते व्योम्ना प्रकाशमानत्वमित्यादिस्वतन्त्रतन्त्रोक्तरीत्या तृतीयहृल्लेखया जगद्व्याप्तिरुक्ता ।<br>
सकलपदेन चोपासक उच्यते ।<br>
सामानाधिकरण्येन चाभेदो बोध्यत इत्यर्थः ॥ ६९ ॥ ७० ॥ ७१ ॥ ७२ ॥</p>
<pre><code>क्रमप्राप्तं महातत्त्वार्थमुपदिशति   
</code></pre>
<p>महातत्त्वार्थ इति यत्तच्च देवि वदामि ते ।<br>
निष्कले परमे सूक्ष्मे निर्लक्ष्ये भाववर्तिते ॥ ७३ ॥</p>
<p>व्योमातीते परे तत्त्वे प्रकाशानन्दविग्रहे ।<br>
विश्वोत्तीर्णे विश्वमये तत्त्वे स्वात्मनियोजनम् ॥ ७४ ॥</p>
<pre><code>निष्कले निरवयवेऽखण्ड इति यावत् ।  
</code></pre>
<p>परमे महतो महीयसि सूक्ष्मेऽणोरणीयसि ।<br>
निर्लक्ष्य इन्द्रियागोचरे ।<br>
भाववर्तिते भावनैकगोचरे ।<br>
व्योमातीत आकाशस्यापि जनके ।<br>
परे तत्त्वे पारमार्थिकसद्रूपे ।<br>
प्रकाशानन्दविग्रहे चिदानन्दस्वरूपे विश्वोत्तीर्णे षट्त्रिंशत्तत्त्वातीतो विश्वमये तत्त्वे षट्त्रिंशत्तत्त्वाभिन्ने स्वस्य जीवात्मन आत्मनो मनसश्च नियोजनं जीवशिवयोरभेदेन मनसा विभावनम् ।<br>
भूयः स्यात्प्रोक्तमिलनमितिशिवसूत्रोक्तरीत्या जीवशिवयोरैक्यसिद्धिरिति यावत् ।<br>
ईदृशार्थस्याखण्डत्वेन तज्ज्ञानस्यापि निर्विकल्पकीयविलक्षणविषयताशालित्वेन तज्जनकस्य मन्त्रस्यापि तत्त्वमस्यादिवन्महावाक्यत्वेऽपि तस्मात्पदपदार्थविभागेन जायमानस्य ज्ञानस्य सखण्डत्वावश्यम्भावेऽप्युपक्रमादिप्रमाणषट्क निर्णीततात्पर्यानुसारेण सर्वपदलक्षणया पाश्चात्याखण्डार्थबोधकल्पनमपेक्ष्यः परशिवोक्त्या तात्पर्यग्रहेण तादृशेऽखण्डेऽर्थेऽखण्डस्य मन्त्रस्यैव शक्तिरिति कल्पयितुं युक्तत्वादस्य मन्त्रार्थत्वमुपपद्यते ।<br>
इदं च भावार्थस्याक्षरार्थत्वकथनेनेतरेषामर्थानामक्षरारूढत्वान् आवश्यकत्वं परशिवेनैव ध्वनितम् ।<br>
नचैवं सति सम्प्रदायार्थादीनामक्षरारूढताकलनप्रयासो व्यर्थ इति शङ्क्यम् ।<br>
तेषामर्थानामखण्डत्वाभावेन</p>
<p>तदावश्यकत्वात् ।<br>
यद्यपि बहुपदार्थविशिष्टः सखण्डोऽन्यर्थो व्याप्त्युपाध्यादिपदैः प्रकृतिप्रत्ययादिविभागमन्तरेणैव प्रतिपाद्यमानो दृष्टस्तेन न्यायेन निगर्भार्थादावखण्डस्य मन्त्रस्य शक्तिरिति सुवचम् ।<br>
शक्तिग्रहश्च परशिववचनादेव ।<br>
ईश्वरेच्छाया एव शक्तित्वस्य तार्किकाणामङ्गीकारात् ।<br>
तेन कामराजलोपामुद्राविद्ययोः किं बहुना मनुचन्द्रादिभेदभिन्नानामेकैकं पञ्चाशतोऽपि मन्त्राणामेकार्थत्वं तत्तदुपासकानामङ्गलोपाभावश्च सङ्गच्छते ।<br>
तथाऽपि सम्भवत्यक्षरार्थत्वेऽखण्डशक्तिकल्पनस्यान्याय्यत्वात्तथोक्तम् ।<br>
न चैवं भावार्थस्यैवाक्षरार्थत्वमिति मूलोक्तिर्विरुध्येतेति वाच्यम् ।<br>
अक्षरार्थो हि भावार्थः केवलः परमेश्वरीत्यत्र केवलपदेन भावार्थस्तु केवलमक्षराणां बृत्त्यैब लम्योऽन्ये तु शब्दार्थापत्त्यर्थार्थापत्तिभ्यां व्यञ्जनया मानसा अप्यर्था यथायथ सम्भवतीति ध्वननात् ।<br>
कथमन्यथा मूल एव सम्प्रसरे (रो) नानामन्त्रक्रमेणैवेति वदद्भिर्मूलकारैरेव सूचितः ।<br>
एतेन यः प्राचीनानां लोपामुद्राविद्यापरा एवैते षडर्था इत्याग्रहेण तत्तत्प्रकरणे तस्या एव पुनः पुनरुल्लेखः स केवलं पक्षपातमात्रमूलक एवेति न विश्रम्भणीयः ।<br>
मूलविरोधत्यापि तत्र तत्र प्रदर्शितत्वाच्च ॥ ७३ ॥ ७४ ॥</p>
<pre><code>इदानीं परशिवस्य विश्वाभिन्नत्वं समर्थयते   
</code></pre>
<p>तदा प्रकाशमानत्वं तमसां तेजसामपि ।<br>
अविनाभावरूपत्वं तस्माद्विश्वस्य सर्वतः ॥ ७५ ॥</p>
<p>प्रकाशते महातत्त्वं दिव्यक्रीडारसोज्ज्वले ।</p>
<pre><code>तमसां जडस्वभावानां घटादीनां तेजसां जडप्रकाशानां वृत्तिरूपज्ञानानां च प्रकाशमानत्वं तत्तत्स्वभावावच्छिन्नचैतन्यनिष्ठावरणभङ्गः ।  
</code></pre>
<p>स च तदैव, यदा ब्रह्मणः प्रकाश इति शेषः ।<br>
घटमहं जानामीति ज्ञाने हि घटो जीवात्मा च वृत्तिरूपज्ञाने विषयः सा वृत्तिस्तु ब्रह्मैकभास्या ब्रह्म तु स्वप्रकाशमिति स्थितिः ।<br>
तमेव भान्तमनुभाति सर्वमिति श्रुतेः ।<br>
अत एव जानामीति तमेव भान्तमनुभात्येतत्समस्तं जगदित्याचार्यभगवत्पादाः ।<br>
तार्किकैस्त्वयं घट इत्येव घटज्ञानाकारः ।<br>
निरुक्तं तु ज्ञानज्ञानमनुव्यवसायात्मकं भिन्नमेवेति स्वीक्रियते ।</p>
<p>औपनिषदैस्तु अनुव्यवसायेऽपि व्यवसायविषयविषयकत्वस्याऽवश्यकत्वे किमन्तर्गतानुभवविरुद्धव्यवसायेनेति मन्वानैस्तदीयमनुव्यवसायमेव व्यवसायस्थानीयं स्वीकृत्य ज्ञानभासनं तु ब्रह्मणैवेति नानुव्यवसायान्तरापेक्षाऽनवस्थाकलुषितेत्यास्थीयते ।<br>
उक्तं च तन्त्रराजे </p>
<p>यज्ज्ञानमिदमो ज्ञानं यज्ज्ञानमहमस्तथा ।<br>
द्वयोरपि च यज्ज्ञानं तज्ज्ञानं विद्धि मे वपुः इति ।</p>
<pre><code>एवं सति प्रतिज्ञानं ब्रह्म प्रकाशत एव ।  
</code></pre>
<p>ततश्च यदा यदा ब्रह्मप्रकाशस्तदा तदैव विश्वप्रकाश इति नियमाद्ब्रह्म विश्वाभिन्नमित्यर्थः ।<br>
नचैतावता ब्रह्मविश्वज्ञानयोः कालिकव्याप्तिरेव सिध्यन्न विषययोरभेद इति वाच्यम् ।<br>
ब्रह्म घटाभिन्नं घटज्ञानविषयत्वादित्यनुमानेन तस्यापि सिद्धेरित्यन्यत्र विस्तरः ।<br>
अविनाभावोऽपृथक्त्वमभेद इति यावत् ।<br>
सर्वतो ब्रह्मणा सह, सशयोरभेदाच्छर्वत इति वा ।<br>
शिवेन सह विश्वस्याभेदरूपं महातत्त्वं दिव्यक्रीडारसोज्ज्वले साधकेऽपि प्रकाशत इत्यर्थः ।<br>
दिव्या सर्वोत्तमा या क्रीडोपास्तिस्तस्या रसेनोज्ज्वले निर्मलचित्त इति तदार्थात् ।<br>
प्राञ्चस्तु स्वयम्प्रकाशे किं प्रमाणान्तरगवेषणेनेत्याह  प्रकाशत इति ।<br>
दिव्यक्रीडेत्यादि देवीसम्बुद्धिरित्याहुः ॥ ७५ ॥</p>
<p>निरस्तसर्वसङ्कल्पविकल्पस्थितिपूर्वकः ॥ ७६ ॥</p>
<p>रहस्यार्थो महागुप्तः सद्यःप्रत्ययकारकः ।<br>
महाज्ञानार्णवे दृष्टः शङ्का तत्र न पार्वति ॥ ७७ ॥</p>
<p>विद्यापीठनिबन्धेषु संस्थितो दिव्यसिद्धिदः ।</p>
<pre><code>सङ्कल्पः कर्म मानसम् ।  
</code></pre>
<p>विपरीतनिश्चय इति यावत् ।<br>
विकल्पः संशयोऽसद्विषयकः शाब्दो वा तेषां स्थितिं सर्वां निरस्य पश्चात्सद्यश्चमत्कारमाधत्ते ।<br>
एतादृशोऽयं रहस्यार्थोऽत एवाद्य यावद्गुप्तः ।<br>
महाज्ञाणार्णवे तन्त्रे, विद्यापीठेषु काशीकाश्मीरादिषु, निबन्धेषु ब्रह्मसूत्रादिग्रन्थेषु च दृष्टोऽस्त्यतः सकलार्यसम्मतत्वादिह शङ्का न कार्येत्यर्थः ।<br>
प्राञ्चस्तु  महाज्ञानार्णवः समाधिः ।<br>
विद्यापीठानि वाग्भवादिकूटानि तन्निबन्धा बिन्द्वर्धचन्द्राद्युन्मनान्ताः ।<br>
उन्मन्याः परतः समाधिदशायां मयैवायमर्थो दृष्टोऽस्त्यतस्त्वया विश्वसनीय इत्यर्थ इत्याहुः ॥ ७६ ॥ ७७ ॥</p>
<p>कौलाचारपरैर्देवि पादुकाभावनापरैः ॥ ७८ ॥</p>
<p>योगिनीमेलनोद्युक्तैः प्राप्तदिव्याभिषेचनैः ॥<br>
शङ्काकलङ्कनिर्मुक्तैः सदामुदितमानसैः ॥ ७९ ॥</p>
<p>पारम्पर्येण विज्ञातरहस्यार्थविशारदैः ।<br>
लभ्यते नान्यथा देवि त्वां शपे कुलसुन्दरि ॥ ८० ॥</p>
<pre><code>कौलाचाराः पादुकाचाराश्चेति द्विविधा आचाराः कुलार्णवादिषु प्रसिद्धाः सौभाग्यरत्नाकरकारैः सङ्गृह्य लिखिताः ।  
</code></pre>
<p>भवनाश्चक्रमन्त्रपूजावासनाः ।<br>
एतत्त्रितयपरैः ।<br>
योगिनीनां मेलनम्, षोडशादिद्वात्रिंशदब्दान्ता सुवासिनी योगिनीत्युच्यते ।<br>
तासां तिसृभ्योऽन्यूनानामेकस्य चोर्ध्वाम्नायवेत्तुरेकीकरणेन श्रीचक्रपूजनम् ।<br>
चक्रलक्षणस्य कुलार्णवे तादृशस्यैव कथनात् ॥</p>
<p>यथा  यत्रैवाऽम्नायतत्त्वज्ञः कुलाचार्यः कुलेश्वरि ।<br>
कौलिकास्त्रिचतुःपञ्च शक्तयश्च तथा प्रिये ॥</p>
<p>पृथग्वा पूजिता देवि मिथुनाकारतोऽपि वा ।<br>
गन्धपुष्पाक्षताद्यैस्तु देवेशि समलङ्कृताः ॥</p>
<p>भक्ष्यभोज्यादिपिशितपदार्थैः षड्रसान्वितैः ।<br>
प्रौढान्तोल्लाससहितां मुदिता निवसन्ति च ॥</p>
<p>तच्छ्रीचक्रमिति प्रोक्तं वृन्दं वाऽपि तदुच्यते ।</p>
<pre><code>इति दशमोल्लासे ।  
</code></pre>
<p>दीक्षाभिषेकः पूर्णाभिषेकश्चेति द्विविधौ दिव्याभिषेकौ प्राप्तौ यैः ।<br>
अर्चनसाधनेषु हव्येषु पशुशास्त्रीयसंस्कारेणाधर्मत्वशङ्का, एतत्फले जीवब्रह्माभेदे द्वैतशास्त्रीयसम्भावितत्वशङ्कैव कलङ्कस्तस्मान्निर्मुक्तैः ।<br>
अपतापोढमुक्तपतितापत्रस्तैरल्पश इति समासः ।<br>
नचापेत्युपसर्गातिरिक्तस्योपसर्गस्य योगे न समास इति वाच्यम् ।<br>
अपेतापोढापत्रस्तेति वारत्रयं तत्पाठेन तेष्वेव तदतिरिक्तयोगे समासाभावकल्पनात् ।<br>
सूत्रे चाल्पश इत्युक्त्या शङ्काया अल्पत्वं समासबलाल्लभ्यं तेनाल्पीयस्याऽपि शङ्क्या विहीनैरित्यर्थः ।<br>
सदा सर्वकालं मुदितं सांसारिकचिन्ताविनिर्मुक्तं मानसं येषां तैः ।<br>
नित्यानुसन्धनपरैरिति यावत् ।<br>
नित्यसन्तोषस्य मोक्षद्वारदौवारिकताया योगवासिष्ठे वर्णनात् ।<br>
परमशिवादिस्वगुरुपर्यन्तपारम्पर्येणैव</p>
<p>विज्ञातो रहस्यार्थो यैस्तेष्वपि विशारदैः प्रवीणैः ।<br>
ईदृशविशेषणविशिष्टैरेव साधकैरयमर्था लभ्यते ।<br>
अन्यथाऽत्रत्यस्यैकस्यापि विशेषणस्याभावे न लभ्यते ।<br>
अस्मिन्नर्थे तवैव शपथ इत्यर्थः ॥ ७८ ॥ ७९ ॥ ८० ॥</p>
<pre><code>अत्र पारम्पर्येणेत्युक्तविशेषणस्याभावे न केवलं फलाभावः प्रत्युतानर्थपरम्परैवेतिकथनेन तस्येतरविशेषणेभ्योऽत्यन्तमावश्यकत्वं ध्वनयति   
</code></pre>
<p>परम्पर्यविहीना ये ज्ञानमात्रेण गर्विताः ।<br>
तेषां समयलोपेन विकुर्वन्ति मरीचयः ॥ ८१ ॥</p>
<pre><code>विकुर्वन्ति विकारमाचरन्ति रोगादिकं भयं परलोकनाशं च कुर्वन्तीत्यर्थः ॥ ८१ ॥  
</code></pre>
<p>यस्तु दिव्यरसास्वादमोदमानविमर्शनः ।<br>
देवतातिथिनक्षत्रे वारेऽपि च विवस्वतः ॥ ८२ ॥</p>
<p>मरीचीन्प्रीणयत्येव तः मघूदिर्णिरादम् ।<br>
सर्वदा स विशेषेण लभते पूर्णबोधनम् ॥ ८३ ॥</p>
<pre><code>दिव्यरसः शिवशक्तिसामरस्यं तदास्वादेन तदनुसन्धानेन मोदमानं विमर्शनं मनोवृत्तिर्यस्य स तथा ।  
</code></pre>
<p>देवतातिथयश्चतुर्दश्यादयः ।<br>
नक्षत्रं पुष्यनक्षत्रजन्मनक्षत्रादि ।<br>
विवस्वतः सूर्यस्य वरः ।<br>
एतेषु दिवसेषु मरीचीनणिमादिदेवताः प्रीणयत्येव नियमेन चक्रपूजं कुरुत इत्यर्थः ।<br>
इत उत्तरश्चरणो व्यकुलाक्षरः ।<br>
कारणानन्दपूर्ण इति तदर्थः ।<br>
तद्वाचनक्रमो यथा </p>
<p>देवतारथगोमूक इति यो वेत्ति न क्रमम् ।<br>
स व्याकुलाक्षरे मूको देवतारथगोऽपि सन् ॥<br>
इति ।</p>
<pre><code>एव्ं विशेषतः सार्वकालिकानुसन्धानशीलः पूर्णस्याखण्डस्य बोधनं लभते ॥ ८२ ॥ ८३ ॥  
</code></pre>
<p>एवम्भावस्तु देवेशि देशिकेन्द्रप्रसादतः ।<br>
महाज्ञानमयो देवि सद्यः सम्प्राप्यते नरैः ॥ ८४ ॥</p>
<pre><code>एवं प्रकारो महाज्ञनमयो भावश्चित्तवृत्तिप्रवाहोऽपि श्रीगुरुचरणप्रसादैकलभ्यो न शास्त्रज्ञानमात्रेण ॥ ८४ ॥  
</code></pre>
<p>मन्त्रसङ्केतमुपसंहरति </p>
<p>एवमेतत्परं ज्ञानं विद्यार्णागमगोचरम् ।<br>
देवि गुह्यं प्रियेणैव व्याख्यातं दुर्गषड्विधम् ॥ ८५ ॥</p>
<p>सद्यो यस्य प्रबोधेन वीरचक्रेश्वरो भवेत् ।</p>
<p>इति श्रीनित्याषोडशिकार्णवस्य सप्तमः पटलः ।</p>
<hr>
<pre><code>दुर्गा दुरवगाहाः षट्सङ्ख्याका विधाः प्रकारा यस्मिंस्तत् ।  
</code></pre>
<p>विद्यायाः श्रीविद्याया अर्णाः पञ्चदशाक्षराणि सप्तत्रिंशदक्षराणि च त एवाऽगमा अपौरुषेयत्वे सति हितार्थबोधकत्वाद्वेदास्तद्गोचरस्तद्विषयः ।<br>
त्रयी न श्रुतिगोचरेतिवत्पुंलिङ्गाभावः ।<br>
ईदृशं गुह्यं गुहायामिव स्थितं परमुत्कृष्टं ज्ञायतेऽनेनेति ज्ञानम् ।<br>
विषयस्य स्वानुभवं प्रति कारणत्वात् ।<br>
प्रियेणैव त्वत्कृतशुश्रूषादिजन्यप्रेम्णैव व्याख्यातम् ।<br>
यस्यार्थस्य प्रकृष्टबोधेन सद्य एव वीराणामुपासकानां चक्रस्य समूहस्येश्वरः त्रितयभोक्ता वीरेशः ऽ इतिशिवसूत्रप्रतिपादितलक्षणको भवतीति सर्वं शिवम् ॥ ८५ ॥</p>
<p>इति श्रीभास्करोन्नीते नित्याषोडशिकाम्बुधेः ।</p>
<p>व्याख्याने सेतुबन्धाख्ये विश्रामः सप्तमोऽभवत् ॥ ७ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_7_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/daxiNAmnAyaH_shrI-kulam/AgamaH/nityA-ShoDashikArNavaH/bhAskara-rAya-TIkA/7/">७ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_7_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_7_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_daxiNAmnAyaH_shrI-kulam_AgamaH_nityA-ShoDashikArNavaH_bhAskara-rAya-TIkA_7_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
