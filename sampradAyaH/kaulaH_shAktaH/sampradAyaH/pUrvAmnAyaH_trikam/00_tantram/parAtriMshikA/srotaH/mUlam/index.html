<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | मूलम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="मूलम्">
  <meta property="og:description" content="प्। १)
ॐ तत्सत्स्वप्रकाशानन्दवपुषे शिवाय नमः ।
अथ श्रीपरात्रिंशिकाग्रन्थः ।
श्रीमदभिनवगुप्ताचार्यकृत-तत्त्वविवेकाख्य-व्याख्योपेतः ।
विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः
।
तदुभययामलस्फुरितभावविसर्गमयं हृदयमनुत्तरामृतकुलं मम
संस्फुरतात् [अभिनवसृष्टौ - शुद्धाध्वरूपायां महः -
पारिपूर्ण्यलक्षणं तेजो यस्यां सा विमलकलाश्रया - परविमर्शसारा जननी
शक्तिः तथा पञ्चमुखेति - पञ्चशक्तिपूरिताभिलाषः आकाङ्क्षणीयविरहात्
भरिततनुः - पूर्णस्वभावो जनकः शिवः तदुभयेति - तत्सामरस्यात्मनः
सङ्घट्टात् स्फुरितभावः उल्लसितसत्ताको यो बहिरुल्लिलसिपास्वभावो विसर्गः स
प्रकृतिः यत्र तादृशम् अनुत्तरामृतकुलं स्वातन्त्र्यरूपं मम हृदयं
संस्फुरतात् इति -
सर्वत्रात्र ह्यहं - शब्दो बोधमात्रैकगोचरः ।
इति मीमांसावाक्येन ममेति बोधस्य हृदयं सत्तादायि स्वातन्त्र्यलक्षणं
जगदानन्दादिशब्दवाच्यं पारमार्थिकं वस्तु संस्फुरतात् - सम्यक् विकसतात्
स्वातन्त्र्यरहितो हि बोधोऽबोध एव तेन यत् बोधस्य अबोधलक्षणं
स्र्वातन्त्र्यराहित्यं तत् अपास्य बोधतया स्फुरतात् इत्यर्थः । अथ च अभिनवगुप्तस्य
विमलाभिधाना जननी नरसिंहगुप्तो जनक इति प्रसिद्धिः । अस्य पद्मस्य
व्याख्याविस्तरस्तु तन्त्रालोकविवेकेऽस्ति तत एव द्रष्टव्यम् ।] ॥ १ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="मूलम्">
  <meta itemprop="description" content="प्। १)
ॐ तत्सत्स्वप्रकाशानन्दवपुषे शिवाय नमः ।
अथ श्रीपरात्रिंशिकाग्रन्थः ।
श्रीमदभिनवगुप्ताचार्यकृत-तत्त्वविवेकाख्य-व्याख्योपेतः ।
विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः
।
तदुभययामलस्फुरितभावविसर्गमयं हृदयमनुत्तरामृतकुलं मम
संस्फुरतात् [अभिनवसृष्टौ - शुद्धाध्वरूपायां महः -
पारिपूर्ण्यलक्षणं तेजो यस्यां सा विमलकलाश्रया - परविमर्शसारा जननी
शक्तिः तथा पञ्चमुखेति - पञ्चशक्तिपूरिताभिलाषः आकाङ्क्षणीयविरहात्
भरिततनुः - पूर्णस्वभावो जनकः शिवः तदुभयेति - तत्सामरस्यात्मनः
सङ्घट्टात् स्फुरितभावः उल्लसितसत्ताको यो बहिरुल्लिलसिपास्वभावो विसर्गः स
प्रकृतिः यत्र तादृशम् अनुत्तरामृतकुलं स्वातन्त्र्यरूपं मम हृदयं
संस्फुरतात् इति -
सर्वत्रात्र ह्यहं - शब्दो बोधमात्रैकगोचरः ।
इति मीमांसावाक्येन ममेति बोधस्य हृदयं सत्तादायि स्वातन्त्र्यलक्षणं
जगदानन्दादिशब्दवाच्यं पारमार्थिकं वस्तु संस्फुरतात् - सम्यक् विकसतात्
स्वातन्त्र्यरहितो हि बोधोऽबोध एव तेन यत् बोधस्य अबोधलक्षणं
स्र्वातन्त्र्यराहित्यं तत् अपास्य बोधतया स्फुरतात् इत्यर्थः । अथ च अभिनवगुप्तस्य
विमलाभिधाना जननी नरसिंहगुप्तो जनक इति प्रसिद्धिः । अस्य पद्मस्य
व्याख्याविस्तरस्तु तन्त्रालोकविवेकेऽस्ति तत एव द्रष्टव्यम् ।] ॥ १ ॥">
  <meta itemprop="wordCount" content="23279">
  <meta name="twitter:card" content="summary">
  <meta name="twitter:title" content="मूलम्">
  <meta name="twitter:description" content="प्। १)
ॐ तत्सत्स्वप्रकाशानन्दवपुषे शिवाय नमः ।
अथ श्रीपरात्रिंशिकाग्रन्थः ।
श्रीमदभिनवगुप्ताचार्यकृत-तत्त्वविवेकाख्य-व्याख्योपेतः ।
विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः
।
तदुभययामलस्फुरितभावविसर्गमयं हृदयमनुत्तरामृतकुलं मम
संस्फुरतात् [अभिनवसृष्टौ - शुद्धाध्वरूपायां महः -
पारिपूर्ण्यलक्षणं तेजो यस्यां सा विमलकलाश्रया - परविमर्शसारा जननी
शक्तिः तथा पञ्चमुखेति - पञ्चशक्तिपूरिताभिलाषः आकाङ्क्षणीयविरहात्
भरिततनुः - पूर्णस्वभावो जनकः शिवः तदुभयेति - तत्सामरस्यात्मनः
सङ्घट्टात् स्फुरितभावः उल्लसितसत्ताको यो बहिरुल्लिलसिपास्वभावो विसर्गः स
प्रकृतिः यत्र तादृशम् अनुत्तरामृतकुलं स्वातन्त्र्यरूपं मम हृदयं
संस्फुरतात् इति -
सर्वत्रात्र ह्यहं - शब्दो बोधमात्रैकगोचरः ।
इति मीमांसावाक्येन ममेति बोधस्य हृदयं सत्तादायि स्वातन्त्र्यलक्षणं
जगदानन्दादिशब्दवाच्यं पारमार्थिकं वस्तु संस्फुरतात् - सम्यक् विकसतात्
स्वातन्त्र्यरहितो हि बोधोऽबोध एव तेन यत् बोधस्य अबोधलक्षणं
स्र्वातन्त्र्यराहित्यं तत् अपास्य बोधतया स्फुरतात् इत्यर्थः । अथ च अभिनवगुप्तस्य
विमलाभिधाना जननी नरसिंहगुप्तो जनक इति प्रसिद्धिः । अस्य पद्मस्य
व्याख्याविस्तरस्तु तन्त्रालोकविवेकेऽस्ति तत एव द्रष्टव्यम् ।] ॥ १ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/00_tantram\/parAtriMshikA\/srotaH\/mUlam\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/00_tantram\/parAtriMshikA\/srotaH\/mUlam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> मूलम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="मूलम्">मूलम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्। १)</p>
<p>ॐ तत्सत्स्वप्रकाशानन्दवपुषे शिवाय नमः ।</p>
<p>अथ श्रीपरात्रिंशिकाग्रन्थः ।</p>
<p>श्रीमदभिनवगुप्ताचार्यकृत-तत्त्वविवेकाख्य-व्याख्योपेतः ।</p>
<p>विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः<br>
।<br>
तदुभययामलस्फुरितभावविसर्गमयं हृदयमनुत्तरामृतकुलं मम<br>
संस्फुरतात् [अभिनवसृष्टौ - शुद्धाध्वरूपायां महः -<br>
पारिपूर्ण्यलक्षणं तेजो यस्यां सा विमलकलाश्रया - परविमर्शसारा जननी<br>
शक्तिः तथा पञ्चमुखेति - पञ्चशक्तिपूरिताभिलाषः आकाङ्क्षणीयविरहात्<br>
भरिततनुः - पूर्णस्वभावो जनकः शिवः तदुभयेति - तत्सामरस्यात्मनः<br>
सङ्घट्टात् स्फुरितभावः उल्लसितसत्ताको यो बहिरुल्लिलसिपास्वभावो विसर्गः स<br>
प्रकृतिः यत्र तादृशम् अनुत्तरामृतकुलं स्वातन्त्र्यरूपं मम हृदयं<br>
संस्फुरतात् इति -</p>
<p>सर्वत्रात्र ह्यहं - शब्दो बोधमात्रैकगोचरः ।</p>
<p>इति मीमांसावाक्येन ममेति बोधस्य हृदयं सत्तादायि स्वातन्त्र्यलक्षणं<br>
जगदानन्दादिशब्दवाच्यं पारमार्थिकं वस्तु संस्फुरतात् - सम्यक् विकसतात्<br>
स्वातन्त्र्यरहितो हि बोधोऽबोध एव तेन यत् बोधस्य अबोधलक्षणं<br>
स्र्वातन्त्र्यराहित्यं तत् अपास्य बोधतया स्फुरतात् इत्यर्थः । अथ च अभिनवगुप्तस्य<br>
विमलाभिधाना जननी नरसिंहगुप्तो जनक इति प्रसिद्धिः । अस्य पद्मस्य<br>
व्याख्याविस्तरस्तु तन्त्रालोकविवेकेऽस्ति तत एव द्रष्टव्यम् ।] ॥ १ ॥</p>
<p>प्। २)</p>
<p>यस्यामन्तर्विश्वमेतद्विभाति बाह्याभासं भासमानं विसृष्टौ ।<br>
क्षोभे क्षीणेऽनुत्तरायां स्थितौ तां वन्दे देवीं स्वात्मसंवित्तिमेकाम्<br>
[यस्यामन्तरिति प्रतिबिम्बलक्षणोपेतत्वात् अतिरिक्तत्वेऽपि अनतिरिक्ततया इत्यर्थः ।<br>
बाह्याभासमिति इदन्ताभासं विश्वं विभाति । क्षोभ इति इदन्ताभासलक्षणे<br>
क्षीणे सति स्वात्मसंवित्तिं-स्वस्मिन्नेव आत्मनैव संवित्तिः प्रकाशो यस्याः ताम् -<br>
इति अनुत्तरास्वरूपकथनम् । वन्दे समाविशामि ।] ॥ २ ॥</p>
<p>नरशक्तिशिवात्मकं त्रिकं हृदये या विनिधाय भासयेत् [अन्तःस्थितमेव बहिः<br>
प्रकटयेदित्यर्थः ।] ।<br>
प्रणमामि परामनुत्तरां निजभासां [स्वीयशक्तीनाम् ।] प्रतिभाचमत्कृतिम् ॥ ३ ॥</p>
<p>जयत्यनर्घमहिमा विपाशितपशुव्रजः ।<br>
श्रीमानाद्यगुरुः शम्भुः श्रीकण्ठः परमेश्वरः ॥ ४ ॥</p>
<p>प्। ३)</p>
<p>निजशिष्यविबोधाय [अन्यशास्त्रनैरपेक्ष्यं विबोधो यथा स्यात्तदर्थम् ।]<br>
प्रबुद्धस्मरणाय [अन्यशास्त्रेण ये प्रबुद्धास्तेषां स्मरणाय ।] च ।<br>
मयाभिनवगुप्तेन श्रमोऽयं [भ्रमः - शास्त्रलक्षणः ।] क्रियते मनाक् ॥ ५ ॥</p>
<p>श्रीदेवी उवाच</p>
<p>अनुत्तरं कथं देव सद्यः कौलिकसिद्धिदम् ।<br>
येन विज्ञातमात्रेण खेचरीसमतां व्रजेत् ॥ १ ॥</p>
<p>परमेश्वरः पञ्चविधकृत्यमयः सततम् [सततं - सृष्टयादिनिर्भासेऽपि ।]<br>
अनुग्रहमय्या परारूपया शक्त्या आक्रान्तो वस्तुतोऽनुग्रहैकात्मैव नहि शक्तिः<br>
शिवात् भेदमामर्शयेत् । सा च शक्तिः लोकानुग्रहविमर्शमयी प्रथमतः<br>
परामर्शमय्या पश्यन्त्या आसूत्रयिष्यमाणानन्तशक्तिशताविभिन्ना<br>
[बहिरनुद्भिन्ना इत्यर्थः ।]</p>
<p>प्। ४)</p>
<p>प्रथमतरं परमहामन्त्रमय्याम् अदेशकालकलितायां संविदि निरूढा तावत्<br>
पश्यन्त्युद्भविष्यदुक्तिप्रत्युक्त्यविभागेनैव वर्तते । सैव च<br>
सकलप्रमातृसंविदद्वयमयी सततमेव [सततमेवेति पश्यन्त्याद्याविर्भावेऽपि ।]<br>
वर्तमानरूपा ततस्तु पश्यन्ती यद्यत् [यद्यत् - इष्यमाणादि वस्तुजतम् ।] अभीप्सितं<br>
तत्तदेव समुचितकारणनियमप्रबोधितं [कारणम् - इच्छादि ।] बोधसूत्रमात्रेण<br>
विमृशति यथा [पश्यन्ती हि सर्वस्य सामान्यभूरिति कथ। तत्रेच्छादिक्रमं इति<br>
आशङ्का तत्र स्फुटप्रतीत्यै दृष्टान्तमाह यथा इति ।]<br>
अनेकभावाभावज्ञानसंस्कारसंस्कृताया मेचकधियः [नीलधियः ।]<br>
स्मृतिबीजप्रबोधकौचित्यात् [सदृशादृष्टचिन्ताद्येकतमस्य स्मृतिबोधकस्य सत्वात् ।]<br>
किञ्चिदेव स्मृतिर्विमृशति नहि प्रथमज्ञानकाले भेदोत्र [पश्यन्त्याम्<br>
इष्यमाणादिना भेदस्याप्रथनात् ।]</p>
<p>प्। ५)</p>
<p>अस्फुरत् यत्र वाच्यवाचकविशेषयोः अभेदः मध्यमा पुनः तयोरेव<br>
वाच्यवाचकयोः भेदमादर्श्य सामानाधिकरण्येन [तादात्म्येन ।]<br>
विमर्शव्यापारा वैखरी तु तदुभयभेदस्फुटतामय्येव - इति तावत् व्यवस्थायां<br>
स्वसंवित्सिद्धायां [तत्र स्फुटभेदस्य स्वानुभवसिद्धत्वात् न<br>
प्रमाणगम्यमेतदिति भावः ।] यैव परावाग्भूमिः सैव<br>
मायीयशब्दशक्तिपरमार्थस्वभावासाङ्केतिकाकृतकपारमार्थिकसंस्कारसार<br>
अ वक्ष्यमाणनयेन मन्त्रवीर्यभूतांशचोदिता तदुत्तरं पश्यन्त्यादिदशास्वपि<br>
वस्तुतो व्यवस्थिता तया विना पश्यन्त्यादिषु अप्रकाशतापत्त्या जडताप्रसङ्गात् ।<br>
तत्र [तत्रेति प्रथमतरभुवि । इदम् इत्यादि-क्रमेण निर्विकल्प-सविकल्पदेशकालानां<br>
स्वरूपनिर्देशः ।] च इदम् एवम् अत्र इदानीम् - इत्यादिभेदकलना न काचित् तत एव च<br>
परमहामन्त्रवीर्यविसृष्टिरूपाया [पश्यन्त्या इत्यर्थः ।] आरभ्य<br>
वैखरीप्रसृतभावभेदप्रकाशपर्यन्तं यत् इयं [इयं परा वाग्भूमिः ।]<br>
स्वचमत्कृतिमयी</p>
<p>प्। ६)</p>
<p>स्वात्मन्येव प्रकाशनमये विश्रम्य स्फुरति तदेवं<br>
स्फुरितमविच्छन्नतापरमार्थम् अहम् इति । तदेतत् अग्रे स्फुटीभविष्यति । तन्मध्य एव<br>
तु पश्यन्त्यां यत्र भेदांशस्यासूत्रणं यत्र च मध्यमायां<br>
भेदावभासः तत्र उभयत्र ज्ञानक्रियाशक्तिमये रूपे सदाशिवेश्वरसारे<br>
[शक्ति-शक्तिमतोरभेदोपचारात् ज्ञानशक्तिमान् सदाशिवः उद्गिक्तक्रियाशक्तिरीश्वर<br>
इति ।] सैव अहम् इति चमत्कृतिः अन्तःकृतानन्तविश्वेदन्ताचमत्कृतिपूर्णवृत्तिः तत्<br>
पश्यन्तीमध्यमात्मिका स्वात्मानमेव [अनुद्भिन्नोद्भिन्नेदन्तालक्षणं स्वं<br>
रूपमित्यर्थः ।] वस्तुतः परसंविदात्मकं विमृशति परैव च संवित् देवी इत्युच्यते<br>
। इयता पश्यन्त्यादिसृष्टिक्रमेण बाह्यनीलादिपर्यन्तेन स्वविमर्शानदात्मना<br>
क्रीडनेन [स्वेच्छया हर्षानुसारी स्पन्दः क्रीडा तात्पर्येणात्र<br>
सर्वमयसर्वोत्तीर्णस्वरूपकथनमेवाभिप्रायः ।]</p>
<p>प्। ७)</p>
<p>सर्वोत्तीर्णत्वेन सर्वोत्कर्षावस्थितेः भगवतो भैरवस्य तथा [तथा-सर्वोत्कर्षेण ।]<br>
स्थातुमिच्छया विजिगीषात्मना<br>
इयदनन्तज्ञानस्मृतिसंशयनिश्चयादिव्यवहारकरणेन सर्वत्र च भासमाने<br>
नीलादौ तन्नीलाद्यात्मभासनरूपेण द्योतनेन सर्वैरेव तदीयप्रकाशावेशैः<br>
तत्प्रवणैः स्तूयमानतया [यदुक्तम्</p>
<p>स्तुत्याख्यं नास्ति वस्त्वन्यद्व्यापकात्परमेश्वरात् ।<br>
सर्वोत्तिर्णादिरूपेण शिवोऽहमिति हि स्तुतिः ॥</p>
<p>इति ।] यथेच्छं च देशकालावच्छेदेन सर्वात्मतागमनेन [न चात्र<br>
देशकालावच्छेदेन सर्वात्मतागमनेन इति विरुद्धं शङ्क्यं यतो यो हि व्यापकः<br>
सोऽवश्यं सर्वदिक्षु सर्वकालेषु वर्तते न तु दिक्कालाद्यनवच्छेदेन सर्वात्मता ।<br>
उक्तं हि श्रीसोमानन्दपादैः</p>
<p>दिक्कालादिलक्षणेन व्यापकत्वं विहन्यते ।<br>
अवश्यं व्यापको यो हि सर्वदिक्षु स वर्तते ॥</p>
<p>इति ।</p>
<p>दिक्कालाद्यनवच्छिन्नानन्तचिन्मात्रमूर्तये ।<br>
स्वानुभूत्येकमानाय नमः शान्ताय तेजसे ॥</p>
<p>इति तत्रभवद्भर्तृहरिपादैर्यत्सर्वात्मताया लक्षणं कृतं तदेतदनेन निराकृतम्<br>
।] अत एव मुख्यतो</p>
<p>प्। ८)</p>
<p>भैरवनाथस्यैव देवत्वमिष्यते तच्छक्तेरेव भगवत्या देवीरूपता । यदुक्तम् -<br>
दिवु क्रीडाविजिगीषाव्यवहारद्युतिस्तुतिगतिषु । तथा च एवम्-<br>
विधमुख्यपारमैश्वर्यमयदेवत्वांशांशिकानुग्रहात् विष्णुविरिञ्च्यादिषु<br>
[यथा हि अन्यत्राचार्याभिनवगुप्तपादैर्निर्णीतम्</p>
<p>एवं तात्त्वेश्वरे वर्गे लीने सृष्टौ पुनः परे ।<br>
तत्साधकाः शिवेष्टा वा तत्स्थानमधिशेरते ॥</p>
<p>ब्राह्मी नाम परस्यैव शक्तिस्तां यत्र पातयन् ।<br>
स ब्रह्मा विष्णुरुद्राया वैष्णव्यादेरतः क्रमात् ॥</p>
<p>इति ।] देवताव्यवहारः । एवं भगवती पश्यन्ती मध्यमा च स्वात्मानमेव यदा<br>
विमृशति अहमेव परावाग्देवतामयी एवमवोचम् इति तदा तेन रूपेण<br>
उल्लसन्मायारम्भतया [इयं द्वयी हि इदन्ताभासलक्षणा अतो मायारम्भणम्<br>
इत्यर्थः ।] स्वात्मापेक्षतया तन्मायीयभेदानुसारात् तामेव पराभुवं<br>
स्वात्ममयीं</p>
<p>प्। ९)</p>
<p>भूतत्वेन [सामान्यभूतकालत्वेन ।] अभिमन्वाना<br>
भेदावभासप्राणनान्तर्बहिष्करणपथव्यतिवर्तिनीत्वात् परोक्षतया [अक्षेभ्यो यत्<br>
परं तत् परोक्षम् इति परोक्षलक्षणम् ।]<br>
सूर्यादिसञ्चारायत्तदिनविभागकृताद्यतनानवच्छेदात् [ब्रह्मलोको हि<br>
मेरूर्ध्ववर्ती सूर्यस्तु अधोवर्ती इति कथं तत्राद्यतनत्वव्यवहारः<br>
सूर्यादिसञ्चारेण परिच्छिद्यते इत्यर्थः ।] ब्रह्मणोऽनेककल्पसम्मितमहः ततोऽपि<br>
विष्णुप्रभृतेः [तदूर्ध्ववर्तित्वात् ।] अन्तश्च प्राणचारादौ [बाह्यदिने<br>
सशतषट्कैकविंशसहस्रप्राणचारास्तत्रैव षष्टयब्दोदय इति स्वयमूह्यम् ।]<br>
प्राणीयशतसहस्रांशेऽपि अहर्व्यवहारः - इति अवस्थितं काल्पनिकं च<br>
अद्यतनत्वम् अकाल्पनिके संविद्वपुषि कथम् (?) इति न्यायात्<br>
भूतानद्यतनपरोक्षार्थपरिपूरणात् परोक्षोत्तमपुरुषक्रमेण विमृशेत् अहमेव<br>
सा परावाग्देवीरूपैव सर्ववाच्यवाचकाविभक्ततया एवमुवाच इति तात्पर्यम्</p>
<p>प्। १०)</p>
<p>सुप्तोऽहं किल विललाप इति एवमेव उपपत्तिः । तथाहि - ताम् अतीतामवस्थां न स्मरति<br>
प्रागवेद्यत्वात् इदानीं पुरुषान्तरकथितमाहात्म्यात्<br>
अतिविलापगानादिक्रियाजनितगद्गदिकादिदेहविक्रियावेशेन वा तदवस्थां चमत्कारात्<br>
प्रतिपद्यते नहि अप्रतिपत्तिमात्रमेव एतत् मत्तः सुप्तो वा अहं किल विललाप इति<br>
मदस्वप्नमूर्छादिषु हि वेद्यविशेषानवगमात् परोक्षत्वं परावस्थायां तु<br>
वेद्यविशेषस्य अभाव एव - इति केवलमत्र वेदकतादात्म्यप्रतिपत्त्या तुर्यरूपत्वात्<br>
मदादिषु तु मोहावेशप्राधान्यात् - इति इयान् विशेषः परोक्षता तु समानैव । एवं<br>
सर्व एव प्रमाता गुरुशिष्यादिपदे अन्यत्र वा व्यवहारे स्थितः सर्वकालमेव<br>
यत्किञ्चित् कुर्वाणः एनामेव संविदमनुप्रविश्य सर्वव्यवहारभाजनं भवति<br>
अतः तामेव वस्तुतो विमृशति देवी उवाच इति यावदुक्तं स्यात् अहमेव सततं<br>
सर्वमभेदेन</p>
<p>प्। ११)</p>
<p>विमृशामि पराभूमौ अन्यथा पश्यन्तीमध्यमाभूमिगं स्फुटमिदं<br>
प्रथनं न स्यात् तावदेव उक्तं भवति देवी उवाच इति । एवमेव पुरस्तात् भैरव<br>
उवाच इति मन्तव्यम् । तत्रापि हि स्वपरशक्त्यविभागमयो भैरवात्मैव अहमुवाच -<br>
इत्यर्थः । केवलं शक्तिप्रधानतया सृष्टिस्वभावाख्यामर्शे अहम् इति उचितो<br>
देवीपरामर्शः शक्तिमत्प्रधानतया संहारावेशविमर्शे मह-अ इति<br>
भैरवरूपचमत्कारः । स्फुटयिष्यते च एतत् । एतच्च [पूर्वोक्तं सर्वं सङ्गृह्य<br>
आह एतच्चेति ।] पश्यन्तीमध्यमाभुविज्ञानशक्तिमय्यामेव परस्या<br>
इच्छाशक्तिमय्याः संविदो विमर्शनं तदेव च<br>
सर्वारम्भपर्यन्तशास्त्रप्रयोजनम् अत एव ज्ञानशक्तावेव सदाशिवमय्यां<br>
पूर्वोत्तरपदवाक्यक्रमोल्लासात् वास्तवपरमहामन्त्रवीर्यविमर्श एव दकार-<br>
एकार-वकार-यकार-उकार-वकार-आकार-चकार-भकार-ऐकार-</p>
<p>प्। १२)</p>
<p>रेफ-अकार-वकार-अकारादिपदवाक्ययोजना । उक्तं च स्वच्छन्दतन्त्रे</p>
<p>गुरुशिष्यपदे स्थित्वा स्वयं देवः सदाशिवः ।<br>
पूर्वोत्तरपदैर्वाक्यैस्तन्त्रं [गुरुशिष्यपदे इति शिवशक्तिलक्षणे । तन्त्रमिति<br>
विमर्शलक्षणं शास्त्रम् ।] समवतारयत् ॥</p>
<p>इति । एवं च अनुग्रहशक्तिः सततं सर्वप्रमातृषु अनस्तमितैव [संविदमेव<br>
अनुप्रविश्य व्यवहारभाजनं भवति इत्युक्तेः ।] - इति सैष<br>
षडर्धसारशास्त्रैकप्राणः पर एव सम्बन्धः [यदुक्तम्</p>
<p>शिवस्य परिपूर्णस्य परस्यामिततेजसः ।<br>
तच्छ्रक्तिश्चैव सादाख्या स्वेच्छाकर्तृत्वगोचरः ॥</p>
<p>सत्त्वं तेन च सम्प्राप्तं सम्बन्धं प्रथमं विदुः ।<br>
अवान्तराच्च योगेन सादाख्यात् क्रमशः पुनः ॥</p>
<p>प्राप्तोऽनन्तेशदेवेन द्वितीयस्तेन कीर्तितः ।<br>
तृतीयस्तु पुनर्देवि श्रीकण्ठे नन्दिना सह ॥</p>
<p>द्वाभ्यां देवात्तु स त्वेवं तेन दिव्यः प्रकीर्तितः ।<br>
ऋषीणां च समासेन नन्दिना प्रतिपादितम् ॥</p>
<p>चतुर्थस्तद् भगवता दिव्यादिव्यः प्रकीर्तितः ।<br>
व्याक्यानक्रमयोगेन विद्यापीठप्रपूजने ॥</p>
<p>शिष्याचार्यस्वरूपेण पञ्चमस्त्वितरेतरः ।<br>
इति पञ्चप्रकारोऽयं सम्बन्धः परिकीर्तितः ॥</p>
<p>इति । अत्र च ऐकात्म्यस्यैव भेदगन्धस्यापि विगलनात्<br>
सर्वसर्वात्मतालक्षणपूर्णत्वात् पर एव सम्बन्ध इति ।] । अत्र अनुत्तरे<br>
सम्बन्धान्तराणां</p>
<p>प्। १३)</p>
<p>महदन्तराल-दिव्यादिव्यादीनामुक्तोपदेशेन परैकमयत्वात् । तदुक्तं त्रिकहृदये</p>
<p>नित्यं विसर्गपरमः स्वशक्तौ परमेश्वरः ।<br>
अनुग्रहात्मा स्रष्टा च संहर्ता [विसर्गपरम इति तदेकलग्नः अहमिति स्रष्ट्टरूपः<br>
तद्वैपरीत्येन संहर्तृरूपः ।] चानियन्त्रितः ॥</p>
<p>इति । एवम् अमुना क्रमेण सदोदितता एवम्परमार्थमयत्वात् परमेश्वरस्य<br>
चित्तत्त्वस्य यदेव अविभागेन अन्तर्वस्तु स्फुरितं तदेव पश्यन्तीभुवि वर्ण-पद-<br>
वाक्यविबिभाजयिषया परामृष्टं मध्यमापदे च भेदेन स्थितं वस्तुपूर्वकं<br>
सन्नन्नं यावत् वैखर्यन्तम् अनुत्तरं कथम् इत्यादि भिन्नमायीय-वर्ण-पद-<br>
वाक्यरचनान्तम् । एतदेव तदनुपलक्ष्यं भैरववक्त्रं सृष्टिपरामर्शात्मकम्<br>
अनुत्तराहम्भावसाराकाराकाररूपशिव-शक्तिसङ्घट्टसमापत्तिक्षोभात्मकं</p>
<p>१४)</p>
<p>त्रिकशास्त्रप्रसरबीजं ध्रुवपदं मौलिकं सर्वजीवतां जीवनैकरूपम् अत एव<br>
व्यवच्छेदाभावात् स्थाननिर्देशाद्ययोगात् [ननु च इत्थं हि परतन्त्रनीति - यत् आदौ<br>
कश्चित् भक्तोऽनुग्राह्यजनावेदनपूर्वकं देवीभैरवयोः स्थाननिर्देशं करोति<br>
यथा स्वच्छत्दादौ कैलासशिखरासीनमित्यादि इहापि तत् अत वचितमेव इति किं न<br>
कृतम् (?) अत एवाह व्यवच्छेदाभावादित्यादि । न च एतत् स्थानादिकथनं<br>
स्थूलपक्षे एव युज्यते नान्तारूपतायाम् इति मन्तव्यम् । कैलासेत्यादावप्<br>
इसूक्ष्मार्थस्यैव कथनीयत्वात् तथाहि - के मूर्धन्ये ब्रह्मविले एला स्फुरन्ती<br>
शक्तिः तस्याम् आसः आसनम् उपरिस्थितिः यस्य व्यापिनीसमनात्मनः शिखरस्य<br>
सर्वाध्वोपरिवर्तिनः पदस्य तत् कैलासशिखरं तत्र आसीनं तदुत्तीर्णं<br>
प्रकाशतत्वमिति ॥] स्थानादिपूर्वकत्वं नोपपन्नम् । वस्तु च प्रश्नतदुत्तररूपं<br>
सततोदितमेव प्रथममविभागमयम् तेन एतावदेव अत्र तात्पर्यम् - स्वात्मा<br>
सर्वभावस्वभावः स्वयं प्रकाशमानः स्वात्मानमेव स्वात्माविभिन्नेन</p>
<p>प्। १५)</p>
<p>प्रश्नप्रतिवचनात् (नेन) प्रष्ट्टप्रतिवक्तृस्वात्ममयेन अहन्तया चमत्कुर्वन्<br>
विमृशति - इति अहमेव एवं-विचित्रचमत्कारेच्छुः तथा जानन्नेव तथैव भवामि -<br>
इति यावत् तावदेव देवी उवाच अनुत्तरं कथम् इत्यारभ्य भैरव उवाच शृणु देवि इति<br>
मध्यतो यावत् इत्येतद् रुद्रयामलम् इति । यद्वा सर्वाणि पञ्चस्रोतःप्रभृतीनि<br>
शास्त्राणि यावत् लौकिकोऽयं व्यवहारः स एष उक्तः परः सम्बन्धः ।</p>
<p>गोप्यमुपदेशसारं सद्यो भैरवपदावहं सततम् ।<br>
अभिनवगुप्तेन मया-व्याख्यातं प्रश्नसर्वस्वम् ॥</p>
<p>शिष्यहितपरतया तु इदमेव सङ्गृह्य अभिदध्मः ।</p>
<p>सर्वेषु व्यवहारेषु ज्ञेयं कार्यं च यद्भवेत् ।<br>
तत्परस्यां तुर्यभुवि गतभेदं विजृम्भते ॥</p>
<p>भेदासूत्रणरूपायां पश्यन्त्यां क्रमभूजुषि ।<br>
अन्तःस्फुटक्रमायोगे मध्यायां तद्विभेदभाक् ॥</p>
<p>प्। १६)</p>
<p>मध्या पश्यन्त्यथ परामध्यास्याभेदतो भृशम्<br>
परोक्षमिव तत्कालं विमृशेन्मत्तसुप्तवत् ॥</p>
<p>जाहणकुणहजहिं शिहपहिल-उ-उशिअसब्वो<br>
विअलिअरो-ओविअम्व-इजाणिब्ज उका<br>
अब्वईणजो-अन्तिहि मज्जिअभेदस्फुरन्तु<br>
कामेण आसरिसेइणओअव<br>
इसोच्चिअरेच्चभेरेणमतु-उजिमणि<br>
अवत्थवहिअणुसन्देइखनेन ॥</p>
<p>एवमेव एतदनुत्तरत्वं निर्वक्ष्यति - इति । तदुक्तं श्रीसोमानन्दपादैः</p>
<p>पञ्चविधकृत्यतत्परभगवद्भैरवभट्टारकस्य<br>
प्रथमशाक्तस्पन्दसमनन्तरम् ।</p>
<p>इत्यादि निजविवृतौ । तद्ग्रन्थिनिर्दलनार्थ [अर्थस्य स्फुटानुक्तिः ग्रन्थिः तस्य<br>
निर्दलनं विवेकः ।] एव अयमस्माकं तच्छासनपवित्रितानां यत्नः । उक्तः<br>
सम्बन्धः । अभिधेयं त्रीशिका इति तिसृणां शक्तीनाम् इच्छा-ज्ञान-क्रियाणां</p>
<p>प्। १७)</p>
<p>सृष्ट्याद्युद्योगादिनामान्तरनिर्वाच्यानाम् [सृष्टिस्थितिसंहारतिरोधानानुग्रहाः<br>
सृष्ट्यादयः तथा उद्योगादयः<br>
उदयावभासवर्वणकालग्रासस्वरूपविश्रान्तयः<br>
इत्यादिनामान्तरैर्निर्वक्तुमर्हाणाम् इति ।] ईशिका ईश्वरी ईशना च<br>
ईशितव्याव्यतिरेकेणैव [कर्मांशानुप्रवेशयोगात् तदव्यतिरेकित्वम् ।] भाविनी - इति<br>
एतच्छक्तिभेदत्रयोत्तीर्णा तच्छक्त्यविभागमयी संविद्भगवती भट्टारिका परा<br>
अभिधेयम् तद्योगादेव च इदमभिधानं त्रीशिकाख्यम् । त्रिंशका इत्यपि गुरवः<br>
पठन्ति अक्षरवादसाम्यात् व निरुक्तमाहुः - तिस्रः शक्तीः कायति - इति त्रिंशका न<br>
तु त्रिंशच्श्लोकयोगात् त्रिंशिकाः एतावतोऽपि [एतावत इति<br>
सशतसहस्रद्वयसङ्ख्याकल्प इत्यर्थः ।] त्रिंशकार्थत्वात् । तथाहि श्रीतन्त्रसारे</p>
<p>त्रिंशकार्थस्त्वया प्रोक्तः सार्धकोटिप्रविस्तरः ।</p>
<p>इति । अभिधानाभिधेययोश्च पर एव सम्बन्धः तादात्म्यात् - इति उक्तप्रायम् ।<br>
प्रयोजनं च सर्वप्रमातॄणां</p>
<p>प्। १८)</p>
<p>विभोः परशक्तिपातानुग्रहवशोत्पन्नैतावदनुत्तरज्ञानभाजनभावानाम्<br>
इत्थं निजस्वरूपहृदयङ्गमीभावेन निजामोदभरक्रीडाभासितभेदस्य<br>
निखिलबन्धाभिमततत्त्वव्रातस्य<br>
स्वात्मचमत्कारपूर्णाहन्तातादात्म्यभैरवस्वरूपाभेदसमावेशात्मिका जीवत<br>
एव मुक्तिः । प्राणदेहादिभूमावेव हि अन्तर्बहिष्करणविषयायां<br>
प्रेरणाख्यायाम् उद्योगबलजीवनादिरूपायां रूढस्य बन्धाभिमतेभ्यो मुक्तिः</p>
<ul>
<li>इति गीयते । त्रुटितेऽपि हि मायीये संस्कारमात्रे केयं मुक्तिवाचोयुक्तिः किमपेक्षया<br>
वा (?) इति तदुक्तं श्रीस्पन्दे</li>
</ul>
<p>इति वा यस्य संवित्तिः क्रीडात्वेनाखिलं जगत् ।<br>
स पश्यन् सततं युक्तो जीवन्मुक्तो न संशयः ॥</p>
<p>इति । स्फुटीभविष्यति च एतत् अविदूर एव ।</p>
<p>जहि जहि धाव-इ जङ्कुण तहि तहि विअविअका-उ ।<br>
अच्छात उपरिउणविअपाय इहल-इफलसिवणा-ओ ॥</p>
<p>प्। १९)</p>
<p>तदनेन स्वसंवेदनेन प्रयोजनमेव अत्र सकलपुमर्थपर्यवसाअम् - इति<br>
प्रयोजनप्रयोजनानवकाशः [यदुक्तं स्तोत्रे</p>
<p>फलं क्रियाणामथवा विधीनां पर्यन्ततस्त्वन्मयतैव देव ।<br>
फलेप्सवो ये पुनरत्र तेषां मूढा स्थितिः स्यादनवस्ययैव ॥] । उक्तान्येव<br>
सम्बन्धाभिधेयप्रयोजनानि ।</p>
<p>अथ ग्रन्थार्थो व्याख्यायते । अनुत्तरम् इति न विद्यते उत्तरमधिक। यतः यथा हि<br>
तत्त्वान्तराणि षट्त्रिंशत् अनाश्रितशिवपर्यन्तानि<br>
परभैरवबोधानुप्रवेशासादिततथाभावसिद्धीनि संविदमधिकयन्ति नैवं<br>
परा परिपूर्णा परभैरवसंवित् [स्वव्यतिरिक्तमन्यत् किमपि न अधिकयति ।] तस्याः<br>
सदा स्वयमनर्गलानपेक्षप्रथाचमत्कारसारत्वात् । तथा न विद्यते उत्तरं<br>
प्रश्नप्रतिवचोरूपं यत्र यत एव हि महासंवित्सिन्धोः<br>
उल्लसदनन्तप्रतिभापर्यन्तधाम्न</p>
<p>प्। २०)</p>
<p>उल्लास्यप्रश्नप्रतिभानादिपात्रं भवति शिष्यः तदेव वस्तुतः तत्त्वं सततोदितम् -<br>
इति किमिव आचार्यीयमुत्तरमन्यत् स्यात् । उत्तरणम् उत्तरो भेदवादाभिमतोऽपवर्गः स<br>
हि वस्तुतो नियतिप्राणतां नातिक्रामति । तथाहि प्रथमं शरीरात्<br>
प्राणभूमावनुप्रविश्य ततोऽपि बुद्धिभुवमधिशय्य ततोऽपि स्पन्दनाख्यां<br>
जीवनरूपतामध्यास्य ततोऽपि सर्ववेद्यप्रक्षयात्मशून्यपदमधिष्ठाय<br>
ततोऽपि सकलमलतानवतारतम्यातिशयधाराप्राप्तौ शिवत्वव्यक्त्या अणुरपवृज्यते<br>
आरोपव्यर्थत्वात् - इति । ईदृश एव<br>
नाभिहृत्कण्ठतालुब्राह्मभैरवबिलाद्यधिष्ठानक्रमप्राप्त</p>
<p>प्। २१)</p>
<p>ऊर्ध्वतरणक्रम [तथा सृष्टिक्रमेण तन्त्रालोके</p>
<p>संविन्मात्रं हि यच्छुद्ध। प्रकाशपरमार्थकम् ।<br>
तन्मेयमात्मनः प्रोज्भय विविक्तं भासते नभः ॥</p>
<p>स एव खात्मा मेयेऽस्मिन् भेदिते स्वीक्रियोन्मुखः ।<br>
पतन् समुच्छलत्त्वेन प्राणस्पन्दादिसञ्ज्ञितः ॥</p>
<p>तेनाहुः किल संवित् प्राक् प्राणे परिणता तथा ।<br>
अन्तःकरणतत्त्वस्य वायुराधारतां गतः ॥<br>
इयं सा प्राणनाशक्तिरान्तरोद्योगदोहदा ।<br>
स्पन्दः स्फुरत्ता विश्रान्तिर्जीवो हृत् प्रतिभा मता ॥</p>
<p>सा प्राणवृत्तिः प्राणाद्यैः रूपैः पञ्चभिरात्मसात् ।<br>
देहं यत् कुरुते संवित्पूर्णस्तेनैव जायते ॥</p>
<p>इति । इयं यथाप्रसूति लयभावनया ऊर्ध्वक्रमणम् ॥</p>
<p>४८ ईदृशमिति प्रह्यक्षतया व्यवच्छेदः तादृशमिति परोक्षतया व्यवच्छेदः इति ।]<br>
उत्तरः तथा उत्तरन्ति अत इति उत्तरो बन्धः उत्तरणमुत्तरो मोक्षः तत् एवंविधा उत्तरा<br>
यत्र न सन्ति उत्तरं च शब्दनं तत् सर्वथा ईदृशं [४८] तादृशम् इति व्यवच्छेदं<br>
कुर्यात् तत् यत्र न भवति अव्यवच्छिन्नम् इदम् अनुत्तरम् । इदम् इत्यपि हि<br>
व्यवच्छिन्नोत्तरव्यवच्छेदप्राणमेव - इति व्यवच्छेदकत्वात् विकल्पात्मैव</p>
<p>प्। २२)</p>
<p>अत एव यावदनुत्तरे रूपे प्रविविक्षुः मायीयः प्रमाता तावत् कल्पित एव<br>
विशेषात्मनि तत्र तु अविकल्पितं यत् अविनाभावितद्विना कल्पितरूपास्फुरणात् तदेव<br>
वस्तुतोऽनुत्तरम् । तत्र हि भावनादेः अनुपपत्तिरेव वस्तुतः - इति<br>
भावनाकरणोज्झितत्वमुक्तं [यथा श्रीसोमानन्दपादैः</p>
<p>भावनाकरणाभ्यां किं शिवस्य सप्ततोदितेः ।<br>
सकृज्ज्ञाते सुवर्णे किं भावनाकरणादिना ॥</p>
<p>सर्वदा मातृपित्रादितुल्यदार्ढ्येन सत्यता ।<br>
एकवारं प्रमाणेन शास्त्राद्वा गुरुवाक्यतः ॥</p>
<p>ज्ञाते शिवत्वे सर्वस्थे प्रतिपत्त्या दृढात्मना ।<br>
करणेन नास्ति कृत्यं क्वापि भावनयापि वा ॥</p>
<p>इति ॥] न तु अनुपयुक्तित एव तत् ईदृशमनुत्तरं व्यवहारवृत्तिष्वपि एवमेव - इति ।<br>
तदुक्तं मयैव स्तोत्रे</p>
<p>विनत इव नभस्याविच्छिदैव<br>
प्रतनु पतन्न विभाव्यते जलौघः ।</p>
<p>प्। २३)</p>
<p>उपवनतरुवेश्मनीध्रभागाद्युपधिवशेन तु लक्ष्यते स्फुटं सः ॥</p>
<p>तद्वत् परभैरवोऽतिसौक्ष्म्याद्<br>
अनुभवगोचरमेति नैव जातु ॥</p>
<p>अथ देशाकृतिकालसन्निवेशस्थितिसंस्पन्दितकारकत्वयोगाः ।<br>
जनयन्त्यनुभाविनीं चितिं ते झटिति न्यक्कृतभैरवीयबोधाः ॥</p>
<p>इत्यादि । तथा च वक्ष्यते उत्तरस्याप्यनुत्तरम् इति । व्याख्यायते च एतत् । एवमेव<br>
नरात्मनः शाक्तमुत्तरं ततोऽपि शाम्भवं तथा तेष्वपि<br>
भूततत्त्वात्ममन्त्रेश्वरशक्त्यादिभेदेन स्वात्मन्येव उत्तरोत्तरत्वं भूतादिष्वपि<br>
पृथिव्यादिरूपतया जाग्रत उत्तरं स्वप्नः ततः सुप्तं ततस्तुर्यं ततोऽपि तदतीतं<br>
जाग्रदादिष्वपि स्वात्मन्येव चतुरादिभेदतया उत्तरोत्तरत्वम् । तदेतत्<br>
श्रीपूर्वपञ्चिकायां</p>
<p>प्। २४)</p>
<p>मयैव विस्तरतो निर्णीतम् इह अनुपयोगात् ग्रन्थगौरवात् च न वितत्य उक्तम् । तत्<br>
ईदृशमौत्तराधर्यद्वैतसम्मोहाधायि उत्तरत्वं तथा<br>
विप्रराजन्यवैश्यशूद्रान्त्यजातिविभागमयम् ऊनाधिकत्वं यत्र न स्यात्<br>
भावप्राधान्यमुत्तरशब्दस्य । उत्तराः पश्यन्त्याद्याः शक्तयः अघोराद्याः<br>
पराद्याः [परसूक्ष्मस्थूलरूपतया पश्यन्ती मध्यमा वैखरीति व्यवस्थिताः<br>
एतेन च क्रमेण इच्छाज्ञानक्रियारूपाः शक्तयः । अधिष्ठातृलक्षणा अघोर-<br>
घोराश्च शक्तयः । परादिस्वरूपम् यथा अन्यत्र - यया इदं शिवादिधरण्यन्तम्<br>
अविकल्पसंविन्मात्रतया विभर्ति च पश्यति च भासयति च परमेश्वरः सा अस्य<br>
पराशक्तिः । यया दर्पणहस्त्यादिवत् भेदाभेदाभ्यां सा परापरा यया<br>
परस्परविविक्ततया भेदेन सा अपरा । एतत् त्रितयं यया आत्मनि क्रोडीकारेण<br>
अनुसन्धानात्मना ग्रसते सापि परैव कालकर्षिणीशब्दान्तरनिर्दिष्टा इति ।] ता यत्र<br>
न स्युः नुद प्रेरणे इत्यस्य नोदनं नुत् तया तरणं दीक्षाक्रमेण तरः<br>
शिष्यचैतन्ये गुरुः चैतन्यं</p>
<p>प्। २५)</p>
<p>प्रेर्यते [आत्मनो ग्रहणं कुर्याद्दीक्षाकाले गुरुर्धिया ।</p>
<p>इति नीत्या अप्रबुद्धे शिष्यचैतन्ये स्वकीयं प्रबुद्धं चैतन्यं प्रेर्यते इति ।] तेन<br>
हंसप्राणादिशून्यविषुवत्प्रभृतिस्थानभेदपरिपाट्या सकले निष्कलेऽपि वा<br>
पूर्णाहुतियोजनिकादिस्थित्या [योजनिकेति यथोक्तं तन्त्रसारे तत्त्वशुद्धि -<br>
शिवयोजनारूपा दीक्षा इति ।] मोक्षदां दीक्षां विधत्ते तत् अत्र चैतन्यस्य<br>
स्वप्रकाशस्य व्यापिनो देशकालाकारविशेषाविशेषितस्य कथङ्कारम् [अत्र क्रमेण<br>
हेतुपूर्वः सम्बन्धः कार्यो यथ - यत आकाराविशेषितः कथं सकले निष्कले वा<br>
इति यतो व्यापी कथं योजनं यतो देशकालाविशेषितः कथं मोक्षदां विधत्त इति<br>
यतश्च स्वप्रकाशः स्वतन्त्रश्च कथं विधानं तत्र सम्भवेत् । तत्र<br>
भोगमोक्षप्राप्त्यर्थं सकलनिष्कलयोगः केवलं मोक्षप्राप्त्यर्थं निष्कल एवेति<br>
दीक्षाक्रमः ।] इमा विडम्बनाः (?) तत् एवंविधो नुदा प्रेरणेन तरः तरणं यत्र<br>
न भवति तत् अनुत्तरम् । यत् वक्ष्यते</p>
<p>एवं यो वेत्ति तत्त्वेन तस्य निर्वाणगामिनी ।<br>
दीक्षा भवति * * * * * * * * * * * (?) ॥</p>
<p>इति । अनिति श्वसिति इति क्विपि अन्-अणुः आत्मा देहपुर्यष्टकादिः तथा अननं जीवनम्</p>
<p>प्। २६)</p>
<p>अन् देहाद्यन्तर्गतैव भिन्नभिन्नशक्त्याद्यहन्ताशून्यप्राया जीवनाख्या वृत्तिः<br>
यः शून्यप्रमाता [नन्नाम हि इदं मातृमानमेयत्रयात्मविश्वाभेदेन<br>
अवभासमानं प्रकाशतत्त्वम् इच्छादिशक्त्यविशेषितं तदेव स्वस्वातन्त्र्यात्<br>
स्वात्मनि स्वाविभागेनावस्थितं विश्वात्ममेयमवविभासयिषया आत्मनः<br>
पृथक्कृत्य सर्वस्मात् उत्तीर्णोऽहम् इत्यामर्शनेन सकलभावशून्यत्वात्<br>
निरावरणरूपतया न्यप्रमाता इत्यागमेषु आम्नातः । शून्यत्वं चात्र<br>
सकलभावक्षयात् न तु संविदोऽपि तथात्वे च सर्वमनेलमूकं स्यात् । उक्तं च<br>
अन्यत्र</p>
<p>सर्वालम्बनधर्मैश्च सर्वतत्त्वैरशेषतः ।<br>
सर्वक्लेशाशयैः शून्यं न शून्यं परमार्थतः ॥</p>
<p>इति ।] इति अभिहितः तस्यैव उत्तरत्वं सर्वतः परमार्थतया आधिक्यं यत्र-<br>
भैरवैकमयत्वात् जडाजडभरिते जगति जडैः जीवदेकमग्नैः स्थीयते [अत्रायं<br>
भावः घटो मम स्फुरतीति कोऽर्थः मदीयं स्फुरणं स्पन्दनमाविष्टो<br>
मद्रूपतामापन्न एव चिन्मयत्वात् । उक्तं च श्रीमदुत्पलदेवप्रभुपादैः</p>
<p>एवमात्मन्यसत्कल्पाः प्रकाशस्यैव सन्त्यमी ।<br>
जडाः * * * * * * * * * * * * * * (?) ॥</p>
<p>इति । येऽपि अन्ये जडेभ्यो जीवन्त इति प्रसिद्धाः तेषामपि<br>
शरीरप्राणपुर्यष्टकशून्याकारास्तावत् जडा एवेति तेषामपि किमुच्यते एवं च सति<br>
घटशरीरप्राणपुर्यष्टक-सुख-तदभावरूपं सत् यल्लग्नं भाति तदेव<br>
जीवरूपभूतं सत्यम् । तथा ईश्वरप्रत्यभिज्ञायाम्</p>
<p>तथाहि जडभूतानां प्रतिष्ठा जीवदाश्रया ।</p>
<p>इति ।]</p>
<p>प्। २७)</p>
<p>जीवतां च जीवनं नाम प्रागुक्तं ज्ञानक्रियारुपमेकं पारमेश्वर्यं<br>
सर्वेषां परत्रापि हि स्ववत् देहादिरेव [अजीवन्त इति जीवन्त इति च आपात एवाभाति न तु<br>
संविद्रूपे इत्यर्थः ।] पृथक्तया भाति । यत् पुनः प्राणनं तत् अभेदेनैव<br>
स्वप्रकाशम् एतदेव च परमार्थः । यदुक्तं श्रीमदुत्पलदेवपादैः</p>
<p>ज्ञानं क्रिया च भूतानां जीवतां जीवनं मतम् ।</p>
<p>इति । तथा च जीवनं ज्ञानक्रिये एव इति । अ इति च या इयम्<br>
अमायीयाश्रौतनैसर्गिकमहाप्रकाशविश्रान्तनिस्तरङ्गचिदुदधिस्वात्म-<br>
चमत्काररूपा<br>
शाक्तोल्लासमयविश्वामर्शनरूपपरिपूर्णाहम्भावप्रथमपर्यवसानो-<br>
भयभूमिगा [शाक्तोल्लासमयी प्रथमभूमिः - अहमिति विश्वामर्शमयी<br>
पूर्णाहम्भावभूमिः पर्यवसानभूमिरित्यर्थः ।] कला तस्या एव<br>
वक्ष्यमाणनयेन या इयं नुत् विसर्गन्तता तस्या एव तरः प्लवनं -<br>
सर्वोपरिवृत्तित्वं यत्र ।</p>
<p>प्। २८)</p>
<p>अविद्यमाना देशकालगमनागमनादिद्वैतसापेक्षा नुत् प्रेरणा<br>
क्रमात्मकक्रियामयी यत्र तत् अनुत् आकाशादि लोकप्रसिद्ध्या ततोऽपि<br>
सातिशयमनुत्तरम् तस्यापि [अनुत्तरस्यतिशयमेवाह तस्यापीत्यादिना ।] हि<br>
आकाशादेः संयोगिघटादिचित्रोपाधिवशात् समवायिशब्दादियोगात् च स्यादपि<br>
ईदृशी सक्रमा क्रिया । संवित्तत्त्वे तु सर्वतोऽनवच्छिन्नपूर्णस्वातन्त्र्यैश्वर्यसारे<br>
विच्छिन्नचमत्कारमयविश्रान्त्या<br>
स्वीकृतशङ्क्यमानोपाधिभावसकलेदन्तास्पदभावपूगपरिपूरिताहमात्मनि<br>
निराभासे सदाभासमाने स्वीकाराभासीकृतानाभासे<br>
इदन्ताभासतदनाभाससारदेशकालापेक्षक्रमाभावात् अक्रमैव<br>
स्वात्मविमर्शसंरम्भमयी मत्स्योदरीमतादिप्रसिद्धा विमर्शाभिधा</p>
<p>प्। २९)</p>
<p>क्रिया इति तदेव अनुत्तरम् अतिशयमात्रे तमपो विधिः द्विवचनविभज्योपपदे अत्र तरप् ।<br>
तत्र अयं शुक्लोऽयं शुक्लः अयमनयोः अतिशयेन शुक्लः इति वाक्येऽयमर्थः -<br>
अनयोः शुक्लयोः मध्यात् अतिशयेन अयं शुक्लः शुक्लतरः एषां तु<br>
शुक्लानामयमतिशयेन शुक्लः इति कोऽयमधिकोऽर्थः तथाहि - अयं प्रासादः<br>
शुक्लः अयं पटः शुक्लः अयं हंसश्च शुक्लः एषां सातिशयः शुक्लतमः इति<br>
तत्र प्रासादोऽपि शुक्लः पटोऽपि शुक्लः इति किमिव अधिकमुक्तं स्यात् तमपि प्रत्यये<br>
एवंविधवाक्यकरणमयुक्तमेव न च तरपः तमप् अधिकमतिशयमभिदध्यात्<br>
एवं तावत् तु स्यात् - अविवक्षिते प्रतियोगिविशेषे तमप्प्रयोगः<br>
प्रतियोगिविशेषापेक्षायां तु तरप् प्रतियोग्यपेक्षैव</p>
<p>प्। ३०)</p>
<p>द्विवचनविभज्योपपदार्थः एक एव हि प्रतियोगी भवेत् अनयोः अयं शुक्लोऽतिशयेन इति<br>
न तृतीयः प्रतीयते प्रतीयते निर्धारणार्थेन प्रथमस्यैव प्रतियोगित्वावगतेः । न च<br>
द्विप्रभृत्यपेक्षा भवति एकस्य युगपत् एकैकापेक्षा मता - इति तस्य क्रमेण<br>
नाधिकोऽर्थः कश्चित् । तारतम्यम् इति तु प्रयोगः क्रमातिशयेऽव्युत्पन्न एव रूढः<br>
न तु तरप्-तमप्प्रत्ययार्थानुगमात् तार्यं ताम्यम् इत्याद्यपि हि स्यात् । तदलम्<br>
अकाण्डे श्रुतलवकौशलप्रथनेन । इह तु उत्तरक्रमिकप्रतियोग्यपेक्षायां अनुत्तमम्<br>
इत्यपि प्रयोगे अयमेव अर्थः । तथाहि आगमान्तरे</p>
<p>अद्यापि यन्न विदितं सिद्धानां बोधशालिनाम् ।<br>
न चाप्यविदितं कस्य किमप्येकमनुत्तमम् [अद्यापीति सम्यक्प्रकाशसमापत्तौ<br>
सिद्धानामिति परशक्तिपातवशोन्मिपितगुरुशास्त्रसम्प्रदायानाम् अत एव<br>
बोधशालिनां स्वातन्त्र्याख्यबोधमूलविमर्शशालिनां यन्न विदितं स्वयमेव<br>
तथाधाराधेयोभयस्वरूपत्वात् वेद्यतया न ज्ञातम् तथा कस्यापि<br>
सामान्यजनस्य न च अविदितं तेन विना कस्यापि सिद्ध्यनुपपत्तेः ज्ञातमेव<br>
ज्ञानार्हम् अत एव आपाते विरोधिरूपत्वात् किमपीति - सर्वोत्कृष्टमित्यर्थः ।] ॥</p>
<p>प्। ३१)</p>
<p>इति । एवं स्वातन्त्र्यसाराकलितक्रियाशक्तिशरीरमनुत्तरम् । तदुक्तमुत्पलदेवपादैः</p>
<p>सक्रमत्वं च लौकिक्याः [लौकिक्या इति हस्तोत्क्षेपणापक्षेपणादिरूपायाः ।<br>
कालशक्तित इति आभासविच्छेदनप्रदर्शनसामर्थ्यरूपात् पारमेश्वरात्<br>
शक्तिविशेषात् । शाश्वत्या इति अत्यक्तप्राच्यस्वभावायाः । प्राभव्या इति<br>
प्रभ्वव्यतिरेकिण्याः । अत्रायं तात्पर्यार्थः -<br>
लौकिकज्ञानव्यवहारमूलज्ञातृज्ञेयप्रकाशने सामर्थ्यं ज्ञानशक्तिर्देवस्य<br>
ततैव संयोजनादिस्वतन्त्रतात्मा विमर्शशक्तिरेव क्रिया सा तु<br>
वेद्यच्छायाच्छुरणम् अच्छत्वादवच्छेदकम् अभ्युपयती क्रमवती भाति<br>
वस्तुतोऽक्रमत्वेपि इति कालानवच्छेदात् तावत् अक्रमत्वं स्थितमेव इति किमत्रोच्यते<br>
उन्मिषितेऽपि वेद्यग्रामे मायाप्रमातृपदमध्यासीनोऽपि भगवान् यावदेव<br>
बाह्याभ्यन्तररूपवेद्यकुलं स्वात्मनि</p>
<p>प्रकाशस्यात्मविश्रान्ति ।</p>
<p>इति</p>
<p>इदमित्यस्य विच्छिन्न ।</p>
<p>इत्यादिनयेन विश्रमयति प्रसते तावत् तन्निष्ठोऽवभासनक्रमोऽपि ग्रस्त एवेति अहमिति<br>
या संयोजनादिचित्रितसमस्तभावप्रकाशोपसंहारपर्यन्तदशा<br>
विशेषविमर्शलक्षणा क्रिया सा निष्क्रमैवेति ॥] क्रियायाः कालश्क्तितः ।<br>
घटते न तु शाश्वत्याः प्राभव्याः स्यात्प्रभोरिव ॥</p>
<p>इति । तत् व्याख्यातमिदमनुत्तरं षोडशधा । यदुक्तं सारशास्त्रे</p>
<p>अनुत्तरं तधृदयं हृदये ग्रन्थिरूपता ।<br>
ग्रन्थिं षोडशधा ज्ञात्वा कुर्यात्कर्म यथासुखम् ॥</p>
<p>प्। ३२)</p>
<p>इति । तथा</p>
<p>हृदये यः स्थितो ग्रन्थिः * * * * * * * * (?) ।</p>
<p>इत्यादि । तत् ईदृक् अनुत्तरं केन प्रकारेण किमुत्तररूपपरित्यागेन उत स्वित् अन्यथा (?) -<br>
इति [सामान्यविच्छेदको विशेषः प्रकारः । उत्तररूपेति विश्वोत्तीर्णस्वरूपेण अन्यथेति<br>
विश्वमयस्वरूपेण स्वीकारात् । ] । कश्च अयं प्रकारः - यदनुत्तरं सर्वमिदं<br>
[ज्ञानज्ञेयभेदेन द्विधैव जगत् ।] हि ज्ञानज्ञेयजातं सर्वत एव अन्योन्यं<br>
भेदमयं विरोधमुपलभते ततश्च इदम् औत्तराधर्यं भवेदेव - इति कस्मिंश्च<br>
प्रकारे मोक्षे एव किं वा बन्धाभिमतेऽपि [किं मुक्तावेव<br>
ईदृशमनुत्तरस्वरूपमुपलभ्यते किं वा बन्धाभिमते संसारेऽपि इति<br>
अपिशब्दस्यायं भावः यत् संसारोऽस्ति न तत्त्वतः इति प्रोक्त नीत्या<br>
वस्तुतोऽसम्भवी संसारो मोहनीशक्तिवशाद्बन्धतयाभिमतोऽपि इति ।] (?) - इति<br>
थमुप्रत्ययस्य विभक्तिविशेषार्थानियमेन प्रकरमात्रे विधानात्<br>
प्रकारमात्रविषय एव अयं प्रश्नः । देव इति व्याख्यातम् । कुलं<br>
स्थूलसूक्ष्मपरप्राणेन्द्रियभूतादि - समूहात्मतया कार्यकारणभावात् च ।<br>
यथोक्तम्</p>
<p>प्। ३३)</p>
<p>संहत्यकारित्वात्</p>
<p>इति । तथा कुलं बोधस्यैव आश्यानरूपतया [शिवात्मा खलु प्रकाशः<br>
शक्तिसदाशिवादिपरिपाठ्यनुसारेण भूतपञ्चकपर्यन्तः स्त्यानीभवति<br>
वेदितृस्वभावन्यग्भावात् वेद्यतोत्कर्षात्मकं काठिन्यं स्त्यानीभवनं तथा<br>
च सति तदेव स्वात्मनि बन्धतयाभिमन्यते पशुजन इति । आश्यानतायामपि न<br>
स्वस्वरूपं कदाचित् परित्यजति हिममिव जलत्वमित्याह नहीत्यादिना । उक्तं च<br>
महार्थमञ्जर्याम्</p>
<p>स्त्यानस्य क्रियावशादिक्षुरसस्येव शिवप्रकाशस्य ।<br>
गुडपिण्डा इव पञ्चापि भूतानि मधुरतां न मुन्चन्ति ॥</p>
<p>इति ।] यथावस्थानात् बोधस्वातन्त्र्यादेव च अस्य बन्धाभिमानात् । उक्तं हि कुल<br>
संस्त्याने बन्धुषु च (घा। भ्वा। प।) इति । नहि प्रकाशैकात्मकबोधैकरूपत्वात्<br>
[बोधैकरूपत्वादिति विशुद्धचिन्मयप्रमात्रैकात्म्यमनुज्झतामेव भावानां<br>
प्रकाश उपपद्यते तेन ज्ञानशक्तिमूलत्वात् स्मरणविकल्पादीनामपि इत्यमेव<br>
मन्तव्यम् । उक्तं चेश्वरप्रत्यभिज्ञायाम्</p>
<p>वर्तमानावभासानां भावानामवभासनम् ।<br>
अन्तःस्थितवतामेव घटते बहिरात्मना ॥</p>
<p>इति ।] ऋते</p>
<p>प्। ३४)</p>
<p>किमपि एषामप्रकाशमानं [अप्रकाशमानमिति नीलादेरर्थजातस्य<br>
नीलादिरूपतैव यदि प्रकाशमानता न पुनरर्थशरीरोत्तीर्णा प्रकाशमानता तर्हि<br>
यथा ज्ञानानुत्पादे सर्वान् प्रति तन्नीलमेव भण्यते न कञ्चिद्वा प्रति वस्तुतो वा<br>
स्वामयेव तन्नीलं परस्य परनिष्ठतानुपपत्तेः स्वात्मन्यपि वा न नीलं नापि<br>
अनीलं प्रकाशानुग्रहेण विना व्यवस्थानायोगात् तथा अप्रकाशमानतापि इति<br>
अप्रकाशमानताप्रसङ्गोपरतिः ।] वपुरुपपद्यते तत्र कुले भवा कौलिकी सिद्धिः -<br>
तथात्वदार्ढ्यं परिवृत्त्य आनन्दरूपं<br>
हृदयस्वभावपरसंविदात्मकशिवविमर्शतादात्म्यं [हृदयस्वभावेति<br>
स्पन्दस्वभावः ।] तां सिद्धिं ददाति अनुत्तरस्वरूपतादात्म्ये हि कुलं तथा<br>
भवति । यथोतम्</p>
<p>व्यतिरेकेतराभ्यां [स्वसत्तायामन्याभावः अन्याभावे स्वस्य भाव इति<br>
व्यतिरेकान्वयौ ।] हि निश्चयोऽन्यनिजात्मनोः ।<br>
व्यवस्थितिः प्रतिष्ठाय सिद्धिर्निर्वित्तिरुच्यते ॥</p>
<p>इति । सद्य इति शब्दः समाने अहनि इत्यर्थवृत्तिः उक्तनयेन [काल्पनिकं च अद्यतनत्वम्<br>
अकाल्पनिके संविद्वपुषि कथं स्यात् इत्युक्तो नयः ।] अह्नोऽनवस्थितत्वात् समाने</p>
<p>प्। ३५)</p>
<p>क्षणे इत्यत्र अर्थे वर्तते । समानत्वं च क्षणस्य न सादृश्यम् अपितु<br>
तत्त्वपर्यवसाय्येव एवमेव सद्यःशब्दात् प्रतीतिः । अतस्तस्मिन्नेव क्षणे इति<br>
वर्तमानक्षणस्य सावधारणत्वेन भूतभविष्यत्क्षणान्तरनिरासे<br>
तदुभयापेक्षकलनाप्राणां वर्तमानस्यापि कालतां निरस्येत यतो यावदिदं<br>
परमेश्वरस्य भैरवभानोः रश्मिचक्रात्मकं निजभासास्फारमयं<br>
कुलमुक्तम् तत् च एतत् अन्तर्मुखपरभैरवसंवित्तादात्म्यलक्षणं निरोधमेति तदा<br>
तदेव परमानन्दामृतास्वादमयमदेशकालकलितम् अनुत्तरं ध्रुवं<br>
विसर्गरूपं सततोदितं । तदुक्तं श्रीवाद्यतन्त्रे</p>
<p>संरुध्यं [एतदेव अत्र संरोधनं यत् नीलादेरर्थजातस्य आश्यानस्य<br>
देहप्राणादिप्रमातृताभिमानेन वेद्यतोत्कर्षात् तन्निमजनात् तस्यापि<br>
प्रकाशैकमग्नत्वमुक्तनयेन ।] रश्मिचक्रं स्वं पीत्वामृतमनुत्तमम् ।<br>
कालोभयापरिच्छिन्नं वर्तमाने सुखी भवेत् ॥</p>
<p>प्। ३६)</p>
<p>इति । विस्तारितश्च विस्तरतोऽन्यत्र मयैव कालोभयापरिच्छेदः । तथा कुलात्<br>
प्राणदेहादेः आगता सिद्धिः भेदप्राणानां नीलसुखादीना निश्चयरूपा तां<br>
ददाति इति - शरीरादयो [यदेतत् सङ्क्षेपेणोक्तं तदेव विवृण्वन् आह शरीरादयो<br>
हित्यादि । अयमत्र भावः - यदाहुरन्ये धर्माधर्मसम्बन्धादेव सर्वो<br>
व्यवहारः तेनैव इच्छागुणेन करणानि अचेतनान्यपि स्वस्वकार्येषु प्रवर्तन्ते न<br>
पुनस्तदधिष्ठानादिति शङ्का । झगितीति न तु इच्छादिव्यवधानेनेतिभावः ।] हि<br>
झगिति अनुत्तरध्रुवविसर्गवीर्यावेशेन अकालकलितेन<br>
प्राणादिमध्यमसोपानारोहेणैव भावानां तथात्वनिश्चयरूपां सिद्धिं<br>
विदधते । यथोक्तम्</p>
<p>अपि त्वात्मबलस्पर्शात् पुरुषस्तत्समो भवेत्<br>
[परप्रमातुरनन्यापेक्षस्वातन्त्र्यलक्षणात् ईश्वरसमो भवतीति ।] । (स्प० उ० १-८)</p>
<p>इति । तथा</p>
<p>करणानीव देहिनाम् । (स्प० उ० २-१०)</p>
<p>इति । तथा कुले शिवशक्त्यात्मनि सन्निहितेऽपि सिद्धिरुक्तनेयन जीवन्मुक्ततामयी<br>
समभिलषिताणिमादिप्रसवपदं [अणिमा महिमा चैव लघिमा गरिमा तथा ।<br>
प्राप्तिः प्राकाम्यमीशित्वं वशित्वं चाष्टसिद्धयः ॥</p>
<p>इति हि सिद्धयोऽत्राभेदसारा एव मन्तव्या इति । तथाहि चित्स्वरूप एव<br>
सर्वान्तर्भावक्षमत्वादणिमा व्यापकत्वान्महिमा भेदमयगौरवाभावात्<br>
लघिमा विश्रान्तिस्थानत्वात् प्राप्तिः विश्ववैचित्र्यग्रहणात् प्राकाम्यम्<br>
अखण्डितत्वादीशित्वं सर्वंसहत्वाद्वशित्वं यत्रकामावसायित्वं च इति यत्र<br>
सिद्धयः सत्यतः परिपूर्णतया विद्यन्ते इति ॥]</p>
<p>प्। ३७)</p>
<p>तां सद्यः अनाकलितमेव भावनाकरणादिरहितत्वेनैव ददाति । यदुक्तं<br>
श्रीसोमानन्दपादैः ।</p>
<p>भावनाकरणाभ्यां किं शिवस्य सततोदितेः [भावनाकरणाभावे<br>
सततोदितत्वमेव हेतुः तत्तद्रूपाभासेपि तदेव हेतुः ।] ।</p>
<p>इति । तथा</p>
<p>एकवारं [एकवारमिति यथा तन्त्रालोके</p>
<p>गुरोर्वाक्याद्युक्तिप्रचयरचनोन्मार्जनवशात् समाश्वासाच्छास्त्रं प्रति<br>
समुदिताद्वापि कथिताम् ।<br>
विलीने शङ्काभ्रे हृदयगगनोद्भासिमहसः प्रभोः सूर्यस्येव स्पृशत चरणान्<br>
ध्वान्तजयिनः ॥</p>
<p>इति । प्रमाणेनेति स्वयमूहितेन ।] प्रमाणेन शास्त्राद्वा गुरुवाक्यतः ।</p>
<p>प्। ३८)</p>
<p>ज्ञते शिवत्वे सर्वस्थे प्रतिपत्त्या दृढात्मना ॥<br>
करणेन नास्ति कृत्यं क्वापि भावनयापि वा ।</p>
<p>इति । कुले [कुले शिवशक्तिसङ्घट्टात्मनि या विसिसृक्षा सैव अन्तःस्थितवती<br>
बहिरौन्मुख्यरूपा विसर्गलक्षणा शक्तिः ।] जाता सिद्धिः शाक्त-<br>
हादिरूपप्रसरणात् आरभ्य बहिर्भावपटलविकासपर्यन्तं भेदावभासना तां<br>
ददाति तदेव हि अनुत्तरं महाप्रकाशात्म अन्तःकृतबोधमयविश्वभावप्रसरम्<br>
अनुत्तरत्वादेव निरतिशयस्वातन्त्र्यैश्वर्यचमत्कारभरात् भेदं विकासयति । नहि<br>
अप्रकाशरूपं भावविकासप्रकाशे कारणं भवेत् प्रकाशात्मकं चेत् नूनं<br>
तत् परमेश्वरभैरवभट्टारकरूपमेव - इति किमपरेण [अत्रायं<br>
मायाप्रकृतिपरमाण्वादिः यदि प्रकाशरूपं तर्हि कृतं तदुक्त्या यदि च न<br>
तथापि अलब्धसत्ताकं स्वात्मनि कथं परत्र कारणतामियादिति ।] वाग्जालेन । तथा<br>
येन अनुत्तरेण विशेषेण ज्ञाता मात्रा मानेन प्रमात्मना त्राणं पालनं<br>
पतित्वं यासां प्रमातृप्रमाणप्रमेयप्रमितिरूपाणां ता मात्रा विज्ञाता</p>
<p>प्। ३९)</p>
<p>येन तत् विज्ञातमात्रं । तथा विशेषेण प्रतिपत्तिदार्ढ्यबन्धेन यत् ज्ञातं तत्<br>
विभातमेव न पुनः भावनीयं सकृद्विभातात्मत्वात् । तथा ज्ञातमात्रं<br>
ज्ञातमेव ज्ञेयैकरूपत्वात् न तु कदाचित् ज्ञातृरूपं घटादि तथा ज्ञाता<br>
ज्ञेयरूपा भेदमयी इयं माया तदुभयं विगतं यत्र तत् विज्ञातमात्रं<br>
घटादयो यत्र ज्ञात्रेकरूपत्वेन स्वप्रकाशात्मानः यत्र च माया न प्रभवति<br>
तेन विज्ञातमात्रेण । खे ब्रह्मणि अभेदरूपे स्थित्वा चरति - विषयमवगमयति<br>
तथा हानादानादिचेष्टां विधत्ते स्वरूपे च आस्ते इति खेचरी<br>
अन्तर्बहिष्करणतदर्थसुखादिनीलादिरूपा तथाहि वेद्यवेदकभावानुल्लासिपदे<br>
शून्ये संविन्मात्रदृगुल्लासे संवेद्यगतान्तरैक्यरूपदिश्यमानभेदोल्लासे<br>
स्फुटभेदोद्रेके च क्रमेण व्योमचरी-गोचरी-दिक्चरी-भूचरीभूता याः शक्तयः</p>
<p>प्। ४०)</p>
<p>ता वस्तुत उक्तनयेन स्वभावचरखेचरीरूपशक्त्यविभक्ता एव - इत्येकैव सा [सा हि<br>
परमेश्वरस्य स्वरूपादभिन्ना शक्तिरेकैव तात्त्विकी इदमिति<br>
परामर्शभेदमात्रजन्मना नानारूपविभक्तभावभेदेन अवभासमाना सती<br>
बहुत्वेनापि व्यपदेशमर्हतीति । शक्तिशब्देन च व्यक्तिव्यपदेशः<br>
परमेश्वराच्छक्तिमतो भेदाभावप्रतिपादनमेव प्रयोजनमिति ।] परमेश्वरी<br>
शक्तिः । यदुक्तम्</p>
<p>शक्तयोऽस्य जगत् कृत्स्नं शक्तिमांस्तु महेश्वरः ।</p>
<p>इति । ततः स्त्रीलिङ्गेन निर्देशः नहि आत्मनो मनसः इन्द्रियाणां बाह्यानां च<br>
भेदविषयस्य व्यवस्थापनं व्यवस्था च युज्यते - अभिसन्धानद्ययोगात्<br>
अप्रकाशत्वात् च सैव खेचरी कामक्रोधादिरूपतया वैषम्येन लक्ष्यते तस्याः<br>
समता सर्वत्रैव परिपूर्णभैरवस्वभावात् अणुमात्रमपि<br>
अविकलानुत्तरस्वरूपापरिज्ञानमेव चित्तवृत्तीनां वैषम्यं स एव च संसारः<br>
[संसारो गमनागमनादिरूपः । तदेव द्रढयति अपूर्णेति । अपूर्णाभिमननं<br>
द्विविधम् एकः प्रकाशस्य स्वातन्त्र्यहानिरूपः द्वितीयः स्वातन्त्रया बोधरूपः<br>
तत्रैकत्वेन व्यपदेशः स्वस्वरूपापहानेरेकत्वात् ।]</p>
<p>प्। ४१)</p>
<p>अपूर्णाभिमानेन स्वात्मनि अणुत्वापादनात् आणवमलस्य<br>
तदपूर्णरूपपरिपूर्णाकाङ्क्षायां [* * * * * * * * (?) अभिलाषो मलोऽत्र तु ।</p>
<p>इति नीत्या ।] भेददर्शनात् मायाख्यस्य [भिन्नवेद्यप्रयात्रैव मायाख्यं<br>
जन्मभोगदम् ।<br>
कर्तर्यबोधे कार्मं तु मायाशक्त्यैव तत्त्रयम् ॥</p>
<p>इति ] मलस्य तच्छुभाशुभवासनाग्रहेण कार्ममलस्य च उल्लासात् [इयत्पर्यन्तम्<br>
अणुमात्रमपि इत्याद्येव उपोद्बलितम् सूक्ष्मेक्षिकावधार्यमेतत् ।]<br>
स्वरूपापरिज्ञानमयतद्वैषम्यनिवृत्तौ [तस्यानुत्तरस्य वैषम्यनिवृत्तौ<br>
त्रिलक्षणस्य मलस्याभावात् ।] मलाभावात् क्रोधमोहादिवृत्तयो हि<br>
परिपूर्णभगवद्भैरवभट्टारकसंविदात्मिका एव । यदुक्तं<br>
श्रीसोमानन्दपादैः</p>
<p>इति । तथा</p>
<p>सुखे [क्रमात् सत्त्वरजस्तमोगुणकार्ये ।] दुःखे विमोहे च स्थितोऽहं परमः शिवह् ।</p>
<p>इति ।</p>
<p>प्। ४२)</p>
<p>दुःखेऽपि प्रविकासेन स्थैर्यार्थे धृतिसङ्गमात् ।</p>
<p>इत्यादि । क्रोधादिवृत्तयो हि चिच्चमत्कारतादात्म्यात् अन्यथा तत्स्वरूपलाभस्यैव<br>
अयोगाच्च परमेश्वर्यः करणदेवता एव भगवत्यस्तास्ताः क्रीडा वितन्वत्यः<br>
शिवार्कस्य दीधितिरूपाः तथा ता एव [आभ्यन्तरक्रोधादिवृत्तय एव ।]<br>
तत्तत्परस्परसाङ्कर्यलब्धासङ्ख्येयरूपाः तत्तदुच्चाटन-<br>
मारण-शान्त्यादिरूपेषु कर्मसु परिकल्पिततत्तत्समुचितसौम्यरौद्रप्रकाराः<br>
कृत्यादिभेदात् [वामा संसारवमनात् इत्यादिः कृत्याभेदः स्वयमेवोह्यः ।]<br>
देवतात्वेन [परिवारेति शक्तयः । यथोक्तम्</p>
<p>बहिर्मुखस्य मन्त्रस्य वृत्तयो याः प्रकीर्तिताः ।<br>
ता एवान्तर्मुखस्यास्य शक्तयः परिकीर्तिताः ॥</p>
<p>इति ।] उपास्या उक्ताः मतादिशास्त्रेषु भगवद्भैरवभट्टारकपरिवारभूताश्च ।<br>
यथोक्तम्</p>
<p>प्। ४३)</p>
<p>उच्चाटने काकवक्त्रा * * * * * * * * (?) ।</p>
<p>इत्यादि उपक्रम्य</p>
<p>ता एव देवदेवस्य रश्मयः कादिधारिकाः ॥</p>
<p>इत्यादि । तथात्वेन तु अपरिज्ञातस्वरूपाः चिच्चमत्कारं विकल्पेऽपि<br>
निर्विकल्पैकसारं तेन तेन विचित्रवर्णाक्षरपुञ्जात्मना घोरतरात्मना<br>
विकल्परूपेण देवतात्मना शङ्कातङ्कानुप्रवेशेन तिरोदधत्यः<br>
सांसारिकपाश्यपशुभावदायिन्यः । यथोक्तम्</p>
<p>पीठेश्वर्यो महाघोरा मोहयन्ति मुहुर्मुहुः ।</p>
<p>इति । तथा</p>
<p>विषयेष्वेव संलीनानधोऽधः पातयन्त्यणून् ।</p>
<p>इत्यादि । तथा</p>
<p>शब्दराशिसमुत्थस्य [अकारादिः क्षकारान्तः शब्दराशिः । शक्तिवर्गस्य -<br>
कादिवर्गस्य कलाभिः - ककाराद्यक्षरैः ।] शक्तिवर्गस्य भोग्यताम् ।<br>
कलाविलुप्तविभवो गतः सन्स पशुः स्मृतः ॥</p>
<p>प्। ४४)</p>
<p>इति । ज्ञातस्वरूपाः ता एव उक्तयुक्त्या जीवन्मुक्तताप्रदायिन्यः । तथा उक्तम्</p>
<p>यदा त्वेकत्र [एकत्रेति सामान्यस्पन्दे । तस्येति कादिवर्गस्य । चक्रेति आदिहान्सस्य ।]<br>
संरूढस्तदा तस्य लयोद्भवौ ।<br>
नियच्छन् भोक्तृतामेति ततश्चक्रेश्वरो भवेत् ॥</p>
<p>इति । स्वरूपपरिज्ञानं च एतावदेव - यत् एतासु वृत्तिषु [वृत्तिषु - क्रोधादिषु ।]<br>
उदयसमयनिर्विकल्पैकरूपासु [यथोक्तम्</p>
<p>यदा समग्रज्ञानाप्रज्ञातृस्पर्शदशास्वपि ।<br>
स्थितैव लक्ष्यते सा च तद्विश्रान्त्या तथा फले ॥</p>
<p>इति ।] विकल्पोऽपि उदयमानो वर्णराशिसमारब्धतत्तद्विचित्रशब्दारूषितत्वेऽपि न<br>
तादृशेन वर्णपुञ्जात्मना शक्तिचक्रेण युज्यते यत् तस्य<br>
प्राक्तननिर्विकल्पैकव्यवहारमयस्य विकल्पात्मनो मातुः</p>
<p>प्। ४५)</p>
<p>स्वरूपं खण्डयेत् । न च विकल्पा अनुभवात् विकल्पान्तराद्वा भिन्नाः अपि तु स एव<br>
एकः स्वातन्त्र्यभेदितभावोपरागलब्धभेदभूताद्यभिधविज्ञानचक्रप्रभुः<br>
तदेवं खेचरीसाम्यमेव मोक्षः तत् च अनुत्तरस्वरूपपरिज्ञानमेव [अनुत्तरेति<br>
अयमत्राभिप्रायः - न चात्र एतन्मन्तव्यं यदि स्वरूपमेव मोक्षः तदलं<br>
खेचर्या खेचरी हि शक्तिदशा आम्नायेपूक्ता अनुत्तरस्वरूपं सर्वाध्वोपरिवर्तीति<br>
यतोऽत्र अनुत्तरस्वरूपपरिज्ञानं मोक्षः तच्च खेचर्यैव<br>
सूक्ष्मतमविमर्शरूपया सिद्धयतीति ।] सततोदितं परमेश्वर्याः शिवात्मनि<br>
सङ्घट्टसमापत्त्या उभयविमर्शानन्दरूढि । शिवो हि<br>
परवाङ्मयमहामन्त्रवीर्यविसृष्टिमयः परमेश्वरीविसृष्टया<br>
तद्वीर्यघन्ताअत्मकप्रसूननिर्भरया [तस्य अनुत्तररूपस्य प्रकाशस्य वीर्यं<br>
परिस्फुरणं बाह्यवीर्यं च तेन वनात्मकं तत्तादात्म्येन वर्तमानं च तत्<br>
प्रसूनं विश्वलक्षणमिदन्तास्फुरणं बाह्यप्रसिद्धं च तेन निर्भरया<br>
सङ्कुलया सृष्ट्या तादृक्क्रियारूपया ।] सृष्ट्या युज्यते । तथा हि<br>
सर्वेषामन्तर्बहिष्करणानां</p>
<p>प्। ४६)</p>
<p>यत् यत् अनुप्रविशति तत्तत् मध्यनाडीभुवि [सर्वान्तरतमत्वेन वर्तमानत्वात्<br>
मध्यमिति</p>
<p>यत्तत्र नहि विश्रान्तं तन्नभःकुसुमायते ।</p>
<p>इति-वचनेनन चैतन्मन्तव्यं नभःकुसुमं व्यतिरिक्तमेवेति तदपि प्रकाशैकत्वान्न<br>
तथा इति ।] सर्वाङ्गानुप्राणनसारायां प्राणात्मना चेतनरूपेण आस्ते यत् ओज इति<br>
कथ्यते तदेवसर्वाङ्गेषु अनुप्राणकतया तदविभक्तवीर्यरूपत्वेन ततोऽपि पुनरपि<br>
नयनश्रवणादीन्द्रियद्वारेण वृंहकरूपं रूपशब्दादि अनुप्रविशत्<br>
वृंहकत्वादेव तत् वीर्यक्षोभरूपकामानलप्रबोधकं भवति [अयमत्रभावः -<br>
प्रमाणप्रमेययोर्यत् शब्दाद्यात्म श्रोत्रादिरूपं च कलाजालं तस्य<br>
ग्राह्यग्राहकाभावात्मपरस्परसङ्घट्टात् यत् मेलनं ततः<br>
शुचिर्नामाग्निरुद्भूतः सङ्घट्टात्सोमसूर्ययोः</p>
<p>इति-नीत्या मध्यधामानुप्रवेशात् विसर्गानन्द उन्मिषति तदनुकल्पतया यत् अन्य<br>
आनन्द उपचर्यते येन तदपि परसंविदनुप्रवेशे कारणतामतेतीत्यर्थः ।] ।<br>
यथोक्तम्</p>
<p>आलापाद्गात्रसंस्पर्शात् * * * * * * * * (?) ॥</p>
<p>इत्यादि । एकेनैव च रूपाद्यन्यतमेन उद्रिक्तप्राक्तनबलोपबृंहितस्य<br>
सर्वविषयकरणीयोक्तक्षोभकरणसमर्थत्वं सर्वस्य सर्वस्य सर्वसर्वात्मकत्वात्</p>
<p>प्। ४७)</p>
<p>स्मरणविकल्पादिनापि सर्वमयमनोगतानन्तशब्दादिवृंहणवशात् जायत एव<br>
क्षोभः परिपुष्टसर्वमयमहावीर्यमेव पुष्टिसृष्टिकारि न तु अपूर्णं नापि<br>
क्षीणं समुचितशैशववार्द्धकयोरिव वीर्यविक्षोभे च वीर्यस्य स्वमयत्वेन<br>
अभिन्नस्यापि अदेशकालकलितस्पन्दमयमहाविमर्शरूपमेव<br>
परिपूर्णभैरवसंविददात्मकं [अत्रायं भावः</p>
<p>सङ्कोचतारतम्येन पाशव ज्ञानमीरितम्<br>
विकासतारतम्येन पतिज्ञानं तु बाधकम् ॥</p>
<p>इति सिद्धानरीतिः । तत्र</p>
<p>इष्टेन शिवलिङ्गेन विश्वं सन्तर्पितं भवेत् ।</p>
<p>इति । कुलादिदर्शने पुनरसौ लिङ्गपूजा निषिद्धा तत्र लिङ्गपूजायां<br>
सर्वाध्वमयतां ते भावनयाहुः पारमेश्वरं लिङ्गं हि<br>
गर्भीकृतनिखिलाध्वप्रपञ्चम् इति । अन्ये पुनर्देह एव सर्वाध्वमय इति तत्रैव<br>
साक्षात्कारः सुलभः इति किमनुपपत्तिना बाह्येन लिङ्गादिना फलम् । यदाहुः</p>
<p>हृदयगुहागेहगतं सर्वज्ञं सर्वगं परित्यज्य ।<br>
प्रणमति मितमतिरशिवं शिवाशयाश्मादिमश्लाघ्यम् ॥</p>
<p>इति । इह पुनः परमाद्वयदर्शनं त्रिकमते तद्विधिना तन्निपेधेन वा न किञ्चित्<br>
प्रयोजनं यच्चात्र कुलदर्शनं कृतं तदभिज्ञोपदर्शनफलमेव तथा<br>
पूर्वपक्षतोद्दयोतनार्थं कुलात् परतरं त्रिकम् इत्युक्तेश्च । यदुक्तं<br>
भट्टनायकेनापि अनेनैवाशयेन</p>
<p>नपुंसकमिदं नाथ परब्रह्म फलेत्कियत् ।<br>
तत्पौरुषनियोक्त्री चेन्न स्यात् त्वच्छक्तिसुन्दरी ॥</p>
<p>इति ।] स्वातन्त्र्यमानन्दशक्तिमयं</p>
<p>प्। ४८)</p>
<p>सुखप्रसवभूः नयनयोरपि हि रूपं<br>
तद्वीर्यक्षोभात्मकमहाविसर्गविश्लेषऽयुक्त्या [अत्रायं भावः -<br>
पूर्वकोटावुल्लिलासयिपाद्यात्मभिर्व्यापारैरनुपहिते निस्तरङ्गजलधिप्रख्ये<br>
अनुत्तरात्मनि विसर्गे परस्मिन् प्रकाशे प्रथममुल्लासनलीलात एव<br>
व्यतिरिक्तविमृश्याभावात् चित्परामर्शः स्फुरेत् येन अस्य सर्वत्रैव<br>
स्वातन्त्र्यमुदियात् ततः स्वस्वातन्त्र्यमाहात्म्यादेव अनुत्तरप्रकाशात्मा<br>
परमेश्वरः स्वस्वरूपं गोपयति प्रमाणादिदशारोहेण । तत्रेत्थं क्रमः<br>
नीलसुखादिरूपेण बहिर्भावनं सृष्टिः तथा कञ्चित्कालं चर्वणं स्थितिः<br>
स्वात्मसात्कारेण संहारः तदनु ज्ञातोऽयमर्थः इति सन्तोषाभिमानात् लयः<br>
ततोऽपि बहीरूपताविलापनेन स्वात्मन्येव विश्रमणमनुग्रहः । उक्तं च</p>
<p>परो विसर्गविश्लेषस्तन्मयं विश्वमुच्यते ।</p>
<p>इति ।] एव सुखदायि भवति । श्रवणयोश्च मधुरगीतादि । अन्यत्रापि इन्द्रिये अन्यत्<br>
केवलं परिपूर्णसृष्टितां न अश्नुते स्वात्मन्येव उच्छलनात् तथा च<br>
तद्वीर्यानुपवृंहितानाम्<br>
अविद्यमानतथाविधवीर्यविक्षोभात्मकमदनानन्दानां पाषाणानामिव<br>
रमणीयतरतरुणीरूपमपि नितम्बिनीवदनघूर्णमानकाकलीकल्गीतमपि</p>
<p>प्। ४९)</p>
<p>न पूर्णानन्दपर्यवसायि यथा यथा च न वृंहकं भवति तथा तथा<br>
परिमितचमत्कारपर्यवसानं सर्वतो हि अचमत्कारे जडतैव अधिकचमत्कारावेश<br>
एव वीर्यक्षोभात्मा सहृदयता उच्यते यस्यैव<br>
एतद्भोगासङ्गाभ्यासनिवेशितानन्तवृंहकवीर्यवृंहितं हृदयं तस्यैव<br>
सातिशयचमत्क्रिया दुःखेपि एष एव चमत्कारः अन्तर्व्यवस्थितं हि यत्तत्<br>
दयितसुतसुखादि वीर्यात्मकं तदेव भावनासदृशदृगाक्रन्दादिबोधेन<br>
क्षोभात्मकं विकासमापन्नं पुनर्न भविष्यति इति<br>
नैरपेक्ष्यवशसविशेषचमत्क्रियात्म सुःखसतत्त्वम् । तदुक्तम्</p>
<p>दुःखेऽपि प्रविकासेन * * * * * * * * (?) ।</p>
<p>इति । यदा सकलेन्द्रियनाडीभूतमरुदादिपरिपूरणे तु<br>
महामध्यमसौषुम्नपदानुप्रवेशे निजशक्तिक्षोभतादात्म्यं प्रतिपद्यते तदा<br>
सर्वओ</p>
<p>प्। ५०)</p>
<p>द्वैतगलने परिपूर्णस्वशक्तिभरविमर्शाहन्तामयचमत्कारानुप्रवेशे -<br>
परिपूर्णसृष्ट्यानन्दरूपरुद्रयामलयोगानुप्रवेशेन<br>
तन्महामन्त्रवीर्यविसर्गविश्लेषणात्मना<br>
ध्रुवपदात्मकनिस्त्तरङ्गाकुलभैरवभावाभिव्यक्तिः । तथाहि<br>
तन्मध्यनाडीरूपस्य उभयलिङ्गात्मनोऽपि तद्वीर्योत्साहबललब्धावष्टम्भस्य<br>
कम्पकाले सकलवीर्यक्षोभोज्जिगमिषात्मकम् अन्तःस्पर्शसुखं<br>
स्वसंवित्साक्षिकमेव । न च एतत्कल्पितशरीरनिष्ठतयैव केवलं<br>
तदभिज्ञानोपदेशद्वारेण इयति महामन्त्रवीर्यविसर्गविश्लेषणावाप्तध्रुवपदे<br>
परब्रह्ममयशिवशक्तिसङ्घट्टानन्दस्वातन्त्र्यसृष्टिपराभट्टारिका-<br>
रूपेऽनुप्रवेशः । तद्वक्ष्यते</p>
<p>ततः सृष्टिः यजेत् * * * * * * * * * * (?) ।</p>
<p>इत्यादि । तथा</p>
<p>प्। ५१)</p>
<p>यथा न्यग्रोधबीजस्थः * * * * * * * * (?) ।</p>
<p>इत्यादि । तथा</p>
<p>इत्यादि । अन्यत्रापि उक्तम्</p>
<p>लेहनामन्थनाकोटैः स्त्रीसुखस्य भरात्स्मृतेः ।<br>
शक्त्यभावेऽपि [बाह्यशक्त्यभावेपि शाक्तस्वरूपावेशे स्मरणपुरःसरं<br>
भावनातिशयात् तन्मयीभावः इति भावः ।] देवेशि भवेदानन्दसम्प्लवः ॥</p>
<p>इति । भरात् स्मर्यमाणो हि संस्पर्शः तत्स्पर्शक्षेत्रे च<br>
मध्यमाकृत्रिमपरात्मकशक्तिनालिकाप्रतिबिम्बितः तन्मुख्यशाक्तस्पर्शाभावेपि<br>
तदन्तर्वृत्तिशाक्तस्पर्शात्मकवीर्यक्षोभकारी भवति इत्यभिप्रायेण । तथा</p>
<p>शक्तिसङ्गमसङ्क्षोभशक्त्यावेशावसानकम् ।<br>
यत्सुखं ब्रह्मतत्त्वस्य तत्सुखं [स्त्रीसङ्गानन्दाविर्भूतसमावेशान्ते यत्<br>
सुखं त्यक्तस्त्रीपुरुषाविपर्यालोचनं स्वात्ममात्रनिष्ठं तत् स्वाक्यमात्मन एव<br>
सम्बन्धि नान्यत आघातं भावयेत् स्त्रीसङ्गमस्तु व्यक्तिकारणमेवेत्यर्थः ।]<br>
स्वाक्यमुच्यते ॥</p>
<p>इति ।</p>
<p>इति च । महावीरेण भगवता व्यासेनापि</p>
<p>प्। ५२)</p>
<p>मम [मम - परब्रह्मस्वरूपस्य महत् - स्थूलं यतो वेद्यतया<br>
परामृश्यमानं गर्भं - संविल्लक्षणस्ववीर्यसङ्क्रान्तिम् ततः - इदन्तया<br>
परामृश्यमानात् स्वभावात् । इदमत्र तात्पर्यम् - परब्रह्मस्वरूपं परामृशत्<br>
प्रकृतिलक्षण तत्त्वमवभासयामि तस्येदन्तायामपि चित्प्रकाशानुप्रवेशं विना<br>
प्रकाशमानत्वाभावात् ब्रह्मस्वरूपत्वं व्यवच्छिन्नवेद्यस्वरूपत्वात् तु<br>
स्थूलम् इति सकलजगद्भावभेदकहेतुभूतेदन्तात्मकं महद्ब्रह्म मम<br>
जगत्सिसुचारसिकस्य योनिस्थानीयम् इति ।] योनिर्महद्ब्रह्म तस्मिन् गर्भं दधाम्यहम्<br>
।<br>
सम्भवः सर्वभूतानां ततो भवति भारत ॥</p>
<p>इत्यपि गीतम् । सोमानन्दपादैरपि निजविवृतौ</p>
<p>भगवत्या रतस्थाया प्रश्न इति परैकमयत्वेऽपि</p>
<p>तन्मयमहदन्तरालाभिप्रायेण</p>
<p>इति ।</p>
<p>तदलम् अमुना त्रिकशास्त्ररहस्योपदेशकथातिप्रस्तावेन । तदिदम् अनुत्तरं<br>
कौलिकसिद्धिदं येन ज्ञातमात्रेण खेचरीसाम्यम् उक्तनयेन ॥ १ ॥</p>
<p>एतद्गुह्यं महागुह्यं कथय स्व मम प्रभो</p>
<p>प्। ५३)</p>
<p>गुह्यम् अप्रकटत्वात् यतो गुहायां मायायां स्वरूपाअरिज्ञानमय्यां सत्यां<br>
स्थितमपि [स्थितमित्यत्र अयमाशयः - सर्वथा हि प्रकाशस्वरूप आत्मा तावत्<br>
प्रकाशत एव न केनापि अंशेन न प्रकाशते इति अप्रकटमिति सर्वथा<br>
हृदयङ्गमीभावमप्राप्तमित्यर्थः ।] अप्रकटम् । अथ च महत् अगुह्यं सर्वस्य<br>
एवं-विधचमत्कारमयत्वात् । मातृमानमेयमयभेदाविभागशालिनी भगवती<br>
शुद्धविद्यैव त्रिकोणामायायामतिशयप्रतिफलितभेदावग्रहा<br>
[चिकीर्षालक्षणपरामर्शरूपा परमेशशक्तिर्माया ततश्च वस्तुतो विद्यैव या हि<br>
जननभूः सा कथमविया यत् पुनरस्या अविद्यात्वं तत्<br>
स्रक्ष्यमाणजडवस्त्वपपेक्षया इयमेव साङ्ख्यनये प्रकृतिरित्युक्ता यत्<br>
पञ्चस्तव्याम्</p>
<p>यामामनन्ति मुनयः प्रकृतिं पुराणीं विद्येति यां श्रुतिरहस्यविदो गृणन्ति ।<br>
तामर्धपल्लवितशङ्कररूपमुद्रां देवीमनन्यशरणः शरणं प्रपद्ये ॥</p>
<p>इति । देवी च माया यतो हि इयहन्ताच्छादितोन्मिमिष्विदन्तास्वरूपा स्फुटमिदमहमिति<br>
प्रतीतिरूपा अत एव च अन्यत्र मन्त्रवीर्यत्वमस्या उक्तम् । एतद्दशामधिशयानो हि<br>
मन्त्रः स्वोचितफलदानसामर्थ्यभाक् भवतीति । उक्तं चान्यत्र</p>
<p>न पुंसि न परे तत्त्वे शक्तौ मन्त्रं नियोजयेत् ।<br>
पुंस्तत्त्वे जडतामेति परतत्त्वे तु निष्फलः ॥</p>
<p>इति । तथा श्रीतन्त्रालोके च</p>
<p>योगिनीहृदयं लिङ्गमिदमानन्दलक्षणम् ।<br>
बीजं योनिसमापत्त्या सूते कामपि संविदम् ॥</p>
<p>इति ।] भवति</p>
<p>प्। ५४)</p>
<p>इति मायापि जगज्जननभूः विद्यैव वस्तुतः तत् उक्तेन नेयन सा एवम्भूतत्वेन<br>
अपरिज्ञायमानत्वात् अभेदमाहात्म्यतिरोहिततत्प्रमात्रादिकोणत्रयत्वात् महागुहा<br>
इति उच्यते सैव च वस्तुतः पूजाधाम त्रिशूलं त्रिकार्थे । तदुक्तम्</p>
<p>सा त्रिकोणा महाविद्या त्रिका सर्वरसास्पदम् ।<br>
विसर्गपदमेवैष [एतद्धामसमापत्त्या स्वातन्त्र्याख्यकौलिकशक्तेरानन्दधारा<br>
प्रसरतीत्याह विसर्गपदमिति । विसर्गपदता तस्याः तन्त्रालोके विवृता यथा</p>
<p>विसर्गता च सैवास्या यदानन्दोदयक्रमात् ।<br>
स्पष्टीभूतक्रियाशक्तिपर्यन्ता प्रोच्छलत्स्थितिः ॥</p>
<p>इति क्रमोच्छलत्तया बहिरुच्छलितमपि सत् विश्वं नवनवं भाति उक्तं चान्यत्र</p>
<p>एतल्लिङ्गसमापत्तिविसर्गानन्दधारया ।<br>
सिक्तं सद्व तद्विश्वं शश्वन्नवनवायते ॥</p>
<p>इति । संहारक्रमोऽत्र भावनयैव लभ्यते इति । सर्वरसेति भोगमोक्षरूपमित्यर्थः ।<br>
भेदाभावेनैव सृष्टेरत्र महत्त्वमित्यर्थः ।] तस्मात् सम्पूजयेत्त्रिकम् ॥</p>
<p>इति । तथा</p>
<p>उदेत्येकः समालोकः प्रमाणार्थप्रमातृगः ।</p>
<p>प्। ५५)</p>
<p>इति । ततश्च ईदृश्यां महागुहायां शुद्धविद्याहृदयमय्यां<br>
महासृष्टिरूपायां जगज्जन्मभूमौ स्वचमत्काररूपेण भवति यत् मह-अ इति यत्<br>
एतत् गुह्यम् एतेन हि यत् इदमविच्छिन्नभैरवभासा विमर्शरूपं स्वातन्त्र्यं<br>
भावेभ्यः स्वरूपप्रत्युपसंहारक्रमेण आत्मविमर्शविश्रान्तिरूपत्वं<br>
प्रकाशस्य हि स्वाभाविकाकृत्रिमपरवाङ्मन्त्रवीर्यचमत्कारात्म अहमिति<br>
[पूर्णाहन्ताया लक्षणं यथा विरूपाक्षपञ्चाशिकायाम्</p>
<p>प्रत्यवमर्शात्मासौ चितिः स्वरसवाहिनी परा वाग्या ।<br>
आद्यन्तप्रत्याहृतवर्णगणा सत्यहन्ता सा ॥</p>
<p>इति ।] । यथोक्तम्</p>
<p>प्रकाशस्यात्मविश्रान्तिरहम्भावो हि कीर्तितः ।</p>
<p>इति । तदेव गुह्यम् अतिरहस्यं तथाहि - सृष्टिक्रमेण यथा<br>
अविकृतानुत्तरध्रुवरूपविश्रान्तो भैरवभट्टारकः सकलकलाजालजीवनभूतः<br>
सर्वस्य आदिसिद्धोऽकलात्मकः स एव</p>
<p>प्। ५६)</p>
<p>प्रसरात्मना [प्रसरात्मनेति स्पन्दरूपया स्वात्मोच्छलत्तयेत्यर्थः । यदुक्तम्</p>
<p>तयोर्यद्यामलं रूपं स सङ्घट्ट इति स्मृतः ।<br>
आनन्दशक्तिः सैवोक्ता यतो विश्वं विसृज्यते ॥</p>
<p>इति आनन्दशक्तिरेव परविसर्ग इत्युच्यते । यथोक्तम्</p>
<p>अस्यान्तर्विसिसृक्षासौ या प्रोक्ता कौलिकी परा ।<br>
सैव क्षोभवशादेति विसर्गात्मकतां ध्रुवम् ॥</p>
<p>इति । तत्रेत्थं क्रमः</p>
<p>शक्तिकुण्डलिका चैव प्राणकुण्डलिका तथा ॥</p>
<p>विसर्गप्रान्तदेशे तु परा कुण्डलिनीति च ।<br>
शिवव्योमेति परमं ब्रह्मात्मस्थानमुच्यते ॥</p>
<p>विसर्गमात्रं नाथस्य सृष्टिसंहारविभ्रमाः ।</p>
<p>इति ।] रूपेण विसर्गरूपतामश्नुवानो विसर्गस्यैव कुण्डलिन्यात्मक-<br>
ह-शक्तिमयत्वात् पुनरपि तच्छाक्तप्रसराभेदवेदकरूपबिन्द्वात्मना नररूपेण<br>
प्रसरति । तथा [तथा पुनरपीति यथा</p>
<p>पूर्वं विसृज्य सकलं कर्तव्यं शून्यतानले ।<br>
चित्तविश्रान्तिसञ्ज्ञोऽयमाणवस्तदनन्तरम् ॥</p>
<p>दृष्टश्रुतादितद्वस्तुप्रोन्मुखत्वं स्वसंविदि ।<br>
चित्तसम्बोधनामोक्तः शाक्तोल्लासभरात्मकः ॥</p>
<p>तत्रोन्मुखत्वतद्वस्तुसङ्घट्टाद्वस्तुनो हृदि ।<br>
रूढेः पूर्णतयावेशान्मितचित्तलयाच्छिवे ॥</p>
<p>प्राग्वद्भविष्यदौन्मुख्यसम्भाव्यमिततालयात् ।<br>
चित्तप्रलयनामासौ विसर्गः शाम्भवः परः ॥</p>
<p>इति ।] पुनरपि तन्मूलत्रिस्फुटयिष्यते</p>
<p>प्। ५७)</p>
<p>च एतत् अविदूर एव । महे - परमानन्दरूपे पूर्वोक्ते यदिदम् उक्तनयेन अ इति रूपं<br>
तदेव गुह्यम् एतदेव च महागुह्यं - जगज्जननधाम तथा उभयसमापत्त्या<br>
आनन्देन अगुह्यं सर्वचमत्कारमयं स्व ! आत्मन्नेव हे प्रभो<br>
एवंविधवैचित्र्यकारितया प्रभवनशील आमन्त्रणमेतत् तच्च आमन्त्र्यस्य<br>
आमन्त्रकं प्रति तादात्म्यमाभिमुख्यं प्रातिपदिकार्थात् अधिकार्थदायि<br>
[आमन्त्रणे च इति सूत्रे प्रातिपदिकार्थातिरिक्ते आमन्त्रणे प्रथमा इति वृत्तिकारः ।] ।<br>
यथोक्तम् ।</p>
<p>सम्बोधनाधिकः प्रातिपदिकार्थः ।</p>
<p>इति । निर्णीतं च एतत् मयैव श्रीपूर्वपञ्चिकायाम् । एतत् कथय - परावाग्रूपतया<br>
अविभक्तं स्थितमपि पश्यन्तीभुवि वाक्यप्रबन्धक्रमासूत्रणेन योजय । यथोक्तं<br>
प्राक्</p>
<p>प्। ५८)</p>
<p>गुरुशिष्यपदे स्थित्वा * * * * * * * * (?) ।</p>
<p>इत्यादि । पराभट्टारिकायाश्च पश्यन्त्यादितादात्म्यं निर्णीतं प्रागेव । तथा<br>
मम इत्यस्य प्रत्यगात्मसम्बन्धित्वस्य इदम्भावस्य यत् गुह्यं मह-अ इत्युक्तम्<br>
अहमिति । तथा हि मम [ममेदं भासते इति इदम्पदस्य स्वात्मनि असत्कल्पत्वात्<br>
संहारक्रमेण मदीयं स्फुरणं स्पन्दनरूपतामाविष्टम् इत्यनेन<br>
अहम्परामर्शैकसार एव व्यपदेश्यः न तु अत्र कश्चित् सृष्टिक्रमो नापि<br>
संहारक्रम इत्यवधार्यं स्वयमेव सूक्ष्मदर्शिभिः ।] इदं भासते इति यत्<br>
भासनं तस्य विमर्शः पुनरपि अहम्भावैकसारः स पुनः अहम्भावो<br>
भावप्रत्युपसंहरणमुखेन इति मह अ इत्येतद्रूप एव यथोक्तं प्राक् । यदुक्तम्</p>
<p>इदमित्यस्य विच्छिन्नविमर्शस्य कृतार्थता ।<br>
या स्वस्वरूपे विश्रान्तिर्विमर्शः सोऽहमित्ययम् ॥</p>
<p>इति । अन्यत्रापि</p>
<p>घटोऽयमित्यध्यवसा नामरूपातिरेकिणी ।<br>
परेशशक्तिरात्मेव भासते न त्विदन्तया ॥</p>
<p>(ई० प्र० अ० १ आ० ५ श्लो ० २०)</p>
<p>प्। ५९)</p>
<p>इति । तदुक्तं श्रीसोमानन्दपादैः निजविवृतौ ।</p>
<p>अबीजं शुद्धशिवरूपम्</p>
<p>इत्यादि । तदेव अस्माभिः विपञ्चितमिति । तथा स्वमम - सुष्ठु अविद्यमानं मम इति<br>
यस्य अहन्ताभरैकरूपत्वात् विश्वं न किञ्चित् यस्य<br>
व्यतिरिकनिर्देशप्राणषष्ट्यर्थयोगि भवति । शास्त्रान्तरदीक्षितानां<br>
विज्ञानाकलानां प्रलयकेवलिनां च यद्यपि ममेति व्यतिरिक्तं नास्ति तथापि यत्<br>
भेदयोग्यतावसाना स्यादेव प्रबोधसमये तद्विकासात् अहम्भावरूढिः<br>
तदपाकृत्यै सुष्ठुशब्दार्थे सुः । यदुक्तं मयैव स्तोत्रे</p>
<p>यन्न किञ्चन ममेति दीनतां प्राप्नुवन्ति जडजन्तवोऽनिशम् ।<br>
तन्न [तन्नेति तेषां निषेधरूपम् अत आह सर्वमस्मीति ।] किञ्चन ममास्मि<br>
सर्वमित्युद्धुरां धुरमुपेयिवानहम् ॥</p>
<p>प्। ६०)</p>
<p>इति । शोभनेन द्वैतकलङ्काङ्कनाकालुष्यलेशशृन्येन अमेन<br>
परमार्थोपदेशाद्वयात्मना ज्ञानेन मानम् अवबोधो यस्य<br>
स्वप्रकाशैकरूपत्वात् । अमतीति अमा अ इति मा यत्र अविद्यमानं मा मानं<br>
निषेधश्च यत्र नित्योदितत्वात् संहारश्च यत्र नास्ति सा भगवती अमा इति उच्यते । मा<br>
शोभना सततोदिता यत्र मायां प्रमाणप्रमेयव्यवहृतौ सा तादृशी मा यस्य इति<br>
बहुब्रीह्यन्तरो बहुब्रीहिः । परमेश्वरो हि प्रमाणादिव्यवहारेऽपि परशक्तिमय एव<br>
सर्वथा अद्वैतरूपत्वात् तस्य आमन्त्रणमात्मन एव ॥ १ ½ ॥</p>
<p>इदमेव सार्धश्लोकनिरूपितानन्तप्रश्नतात्पर्यसङ्ग्रहेण एतदुक्तं भवति इति<br>
निर्णेतुं निरूप्यते</p>
<p>प्। ६१)</p>
<p>हृदयस्था तु या शक्तिः कौलिकी कुलनायिका ।<br>
तां मे कथय देवेश येन तृप्तिं लभाम्यहम् ॥ २ ॥</p>
<p>सर्वस्य नीलसुखादेः [नीलेति बाह्यान्तरग्राह्यस्य देहेति ग्राहकस्य उभयोः<br>
प्रतिष्ठास्थानं संविदित्यर्थः ।] देहप्राणबुद्ध्यादेश्च परं<br>
प्रतिष्ठास्थानं संविदात्म हृत् तस्यैव निजस्वातन्त्र्यकल्पितभेदा अया - विचित्राणि<br>
घटादिज्ञानानि तत्स्था इयं स्फुरणमयी शक्तिः कुलस्य नायिका<br>
शरीरप्राणसुखादेः स्फुरत्तादायिनी ब्राह्म्यादिदेवताचक्रस्य वीर्यभूता<br>
निखिलाक्षनाडीचक्रस्य मध्य-मध्यमरूपा जननस्थानकर्णिकालिङ्गात्मा अस्ति ।<br>
तत्रैव च कुले भवा कुलरूपा कौलिकी यद्वा कुले भवमकुलात्म</p>
<p>प्। ६२)</p>
<p>कौलं तत् यस्यामन्तः तादात्म्येन अस्ति स कौलिकी कुलं हि अकुलप्रकाशरूढमेव<br>
तथा भवति । यदुक्तम्</p>
<p>अपि त्वात्मबलस्पर्शात् । (स्प० १ नि० ८ का० उ)</p>
<p>इति । तथा</p>
<p>तदाक्रम्य बलं मन्त्राः सर्वज्ञबलशालिनः ।<br>
प्रवर्तन्तेऽधिकाराय करणानीव देहिनाम् ॥</p>
<p>(स्प० २ नि० १० का०)</p>
<p>इति । देवानां ब्रह्मविष्णुरुद्रादीनाम् ईशस्य आमन्त्रणं । तन्मे कथय इत्यपि<br>
पठन्ति श्रीसोमानन्दपादाः व्याचक्षते च तत् तस्मात् इति । यद्वा तत् कथय येन<br>
तृप्तिं परमानन्दमयीं लभे परमाद्वयनिर्वृतिस्वातन्त्र्यरसाभवामि इति<br>
समन्वयः । ब्रजामि इत्यपि पाठः । अहमित्यनेन सर्वप्रमातृजीवनरूपमेव सततं<br>
परामृश्यते तत् च एवमभिहितस्वरूपोपदेशेन प्रत्यभिज्ञाय निजमीश्वररूपं<br>
परिपूर्णभावात्मिकां तृप्तिं विन्दति इति प्राक् प्रकटितमेव ।</p>
<p>प्। ६३)</p>
<p>तदुक्तं सोमानन्दपादैः स्वविवृतौ</p>
<p>हृदि अयो गमनं ज्ञानम्</p>
<p>इत्यादि ।</p>
<p>इति शिवरसं पातुं येषां पिपासति मानसं<br>
सततमशिवध्वंसे सत्तां शिवेन निवेशिताम् ।<br>
हृदयगगनग्रन्थिं तेषां विदारयितुं हठाद्<br>
अभिनव इमां प्रश्नव्याख्यां व्यधात्त्रिकतत्त्वगाम् ॥</p>
<p>तदत्र प्रश्नसर्वस्वे</p>
<p>श्रीभैरव उवाच</p>
<p>व्याख्यातं प्रागेव एतत् किं पुनरुक्ततापादनेन भैरवो भरणात्मको [भरणं<br>
विश्वस्य धारणं स्वात्मनि तथा स्वात्मभित्तिलग्नत्वेन पोषणं च यतोऽनेनैव<br>
अन्यत्रोक्तं विश्वं बिभर्ति धारणपोषणयोगेन इति । तथा तेन चास्य धारणं<br>
पोषणं च इति विश्वमयत्वेनास्य सर्वत्र स्फुरणात् विश्वं संवित्प्रकाशलग्नं<br>
चैतन्यव्यक्तिस्थानमित्याचार्याभिनवगुप्तपादा अन्यत्र । तथा स्वस्मिन्नेव<br>
स्वात्मनैव विमर्शात्मकश्चेति ।] महामन्त्ररवात्मकश्च केवलमत्र<br>
शक्तिमत्प्राधान्यं [प्रसरे पश्यन्त्यादिरूपतया शक्तिप्राधान्यं संहारे<br>
पुनः शक्तिसङ्कोचेन शक्तिमत्प्राधान्यं सुबोधमेवेति ।] संहाररूपेण मह-अ<br>
इत्येवं रूपम् इत्युक्तं प्राक् स्फुटीभविष्यति</p>
<p>प्। ६४)</p>
<p>च अग्रत एव । तत् इयान् अत्र तात्पर्यार्थः ।</p>
<p>परा [परेति अनुत्तरस्वरूपा निराकाङ्क्षा पूर्ह्येत्यर्थः । स्वरूपसत्तया प्रसरन्ती<br>
अभ्युपगमरूपत्वादिच्छाशक्तिः सापि परानुत्तररूपैवेत्यर्थः तत्रैव हेतुमाह<br>
भैरवस्याविभेदिनी इति । तत्रेत्थं क्रमः - औन्मुख्ये इच्छा सा परैव<br>
ज्ञानशक्त्यौनुख्ये पश्यन्ती स्थितौ तस्याः क्रियाशक्त्यौन्मुख्ये मध्यमा स्थितौ<br>
वैखरीति ।] भगवती संवित्प्रसरन्ती स्वरूपतः ।<br>
परेच्छाशक्तिरित्युक्ता भैरवस्याविभेदिनी ॥</p>
<p>तस्याः प्रसरधर्मत्वज्ञानशक्त्यादिरूपता ।<br>
परापरापरारूपपश्यन्त्यादिवपुर्भृतिः [आदिना मध्यमावैखरीग्रहणम् ।] ॥</p>
<p>तदेवं प्रसराकारस्वरूपपरिमर्शनम् ।<br>
प्रश्न इत्युच्यते देवी तन्मयप्रश्नकारिणी ॥</p>
<p>तस्य [प्रश्रसतत्त्वमुक्त्वा परस्परं प्रश्नोत्तरसतत्त्वमाह तस्येत्यादि ।]<br>
प्रसररूपस्य परामर्शनमेव यत् ।<br>
तदेव परमं प्रोक्तं तत्प्रश्नोत्तररूपकम् ॥</p>
<p>तदेवापरसंवित्तेरारभ्यान्तस्तरां [व्यस्ततयोत्तरस्वरूपमाह तदेवापरेत्यादि ।]<br>
पुनः ।<br>
परसंविद्धनानन्दसंहारकरणं मुहुः ॥</p>
<p>प्। ६५)</p>
<p>अन्तर्भावितनिःशेषप्रसरं भैरवं वपुः ।<br>
प्रतिवक्तृस्वरूपेण सर्वदैव विजृम्भते ॥</p>
<p>एतौ प्रसरसंहारावकालकलितौ यतः ।<br>
तदेकरूपमेवेदं तत्त्वं प्रश्नोत्तरात्मकम् ॥</p>
<p>तदेवं परसम्बन्धमनुत्तरतयान्वितम् ।<br>
षडर्धसारसर्वस्वं गुरवः [गुरव इति श्रीशम्भुनाथादयः ।] प्राङ्<br>
न्यरूपयन् ॥</p>
<p>पफिल-उ फुर-इ फुरण अबि आरिणा होइपरावर</p>
<p>अवरविहैण</p>
<p>देवि विसरिम इऊ उ ।<br>
सासच्चिअ परिसरि सेइसऊऔदेउ विलोम-इ भैरव ऊऔ उत्तरु एहु अणुतुल ॥</p>
<p>शृणु देवि महाभागे उत्तरस्याप्यनुत्तरम् ॥ ३ ॥</p>
<p>कौलिकोऽयं विधिर्देवि मम हृद्व्योम्न्यवस्थितः ।<br>
कथयामि सुरेशानि सद्यः कौलिकसिद्धिदम् ॥ ४ ॥</p>
<p>प्। ६६)</p>
<p>देवि इति प्राग्वत् । महान् भागो यस्याः या भज्यमाना<br>
उक्तवक्ष्यमाणोपदेशानुशीलनेन सेव्यमाना पारमेश्वर्याख्यमहाबलदा<br>
भवति इति । महत् - परममहद्रूपतया प्रसिद्धोऽनाश्रितशिवरूपः स यस्याः<br>
भागः अंशः पारमेश्वरी हि शक्तिः अनन्तषट्त्रिंशदादितत्त्वगर्भिणी<br>
[अयमत्राभिप्रायः यदुक्तम्</p>
<p>सदाशिवः स्वकालान्ते बिन्द्वर्धेन्दुनिरोधिकाः ।<br>
आक्रम्य नादे लीयेत गृहीत्वा सचराचरम् ॥</p>
<p>नादो नादान्तवृत्त्या तु भित्त्वा ब्रह्मविलं हठात् ।<br>
शक्तितत्त्वे लयं याति गृहीत्वा सचराचरम् ॥</p>
<p>शक्तिः स्वकालविलये व्यापिन्यां लीयते पुनः ।<br>
ततस्तेन क्रमेणैव लीयते सप्यनाश्रिते ॥</p>
<p>सोऽपि याति लयं साम्यसञ्ज्ञे सामनसे पदे ।<br>
सा शक्तिः साम्यसञ्ज्ञा स्थान्नित्याकल्पा कलात्मिका ॥</p>
<p>यत्तत्सामनसं रूपं तत्साम्यं ब्रह्म विश्वगम् ।</p>
<p>इति ।] । महान् - बुद्ध्यादिः तत्त्वविशेषो भागो विभागकलापेक्षि रूपं यस्याः<br>
पारमेश्वरी हि संविदेकघनशक्तिः<br>
स्वस्वातन्त्र्योपकल्पितभिन्नज्ञेयकार्यप्रतिष्ठापदत्वे बुद्दिरित्युच्यते ।</p>
<p>प्। ६७)</p>
<p>यदुक्तं श्रीसोमानन्दपादैः</p>
<p>अपरस्थितौ [अत्र कैश्चिदित्यं विकल्पितं - निर्विमर्शः शुद्धः प्रकाश इति<br>
सविमर्शत्वे हि सविकल्पत्वमापतेत् तथाहि जानातीति ज्ञानं बोधो बुद्धिवृत्तिः<br>
कथं वृत्तिमतीं बुद्धिं विना स्यात् इतो बुद्धिः प्रकृतेः प्रजाता जडा न च तया<br>
तस्य शिवतत्त्वस्य सम्बन्ध इति तथा चोक्तं पूर्वपक्षव्यवस्थायां<br>
श्रीमत्सोमानन्दपादैः</p>
<p>बुद्धिं विना कथं बोधः सा बुद्धिः प्रकृतेः प्रजा ।<br>
न च तस्य तया योग इति चेत् * * * * * (?) ॥</p>
<p>इति । अत्रान्यैरित्यमुत्तरो दत्तः - अपरावस्थायामख्यात्युल्लसितेषु भिन्नेषु भावेषु<br>
बुद्धिरुच्यते अभेदे तु चिन्मये बोधोऽस्य सहज इति । अत्रायं पुनस्तात्पर्यार्थः -<br>
पुर्यष्टकप्रमातृणां बुद्धिः पूर्णप्रमातृतायामबोध्यरूपं<br>
बोधमात्रमिति ज्ञानकालेऽपि शिवसत्तास्तीति दर्शितम् ।]</p>
<p>सा बुद्धिर्यत्पुनः सूक्ष्मं सर्वदिक्कमवस्थितम् ।<br>
ज्ञानं बोधमयं तस्य शिवस्य सहजं [प्राकृतबुद्ध्युल्लासेऽपि तत्सद्भावात्<br>
तद्विना तदभावात् ।] सदा ॥</p>
<p>इति । भागो भेदः स यत्र अस्ति रूपे इति मत्वर्थीयाकारप्रत्ययान्तेन भागशब्देन<br>
विभक्तं रूपमुच्यते । विभक्ते च वपुषि परिच्छेदोऽन्योन्यव्यवच्छेदेनैव भवति इति<br>
प्रसादात्मकविषयनिश्चयो बुद्धावुपजायमानोऽपररम्यारम्यादिविश्ववर्तिनो<br>
[अपर इति भिन्नः ।] भावान् अस्पृशन्नेव</p>
<p>प्। ६८)</p>
<p>प्रत्युत तान् व्यवच्छिन्दन् उपजायते इति । सुखवृत्तिबुद्धेः धर्मैश्वर्यादिरूपत्वात्<br>
सत्त्वात्मको गुणनिःष्यन्दः इति गीयते । यदि तु तत्रापि अन्तस्तमाम् अनुप्रविश्यते तत्<br>
तद्द्वारेणैव तन्मूलवर्तिनि परमानन्दधाम्नि भवेदेव सततमुदयः अत एव<br>
महस्य सर्वतोऽखण्डितपरिपूर्णनिरर्गलनिरपेक्षस्वातन्त्र्यजगदानन्दमयस्य आ -<br>
ईशत् भागाः [इह खलु अशून्यं शून्यम् इत्युक्त्या केवलानश्रये<br>
भावभेदाकलुषिते संविदात्मनि सत्त्वगुणवृत्तौ विश्रान्तिमासाद्य स्वात्मानमेव<br>
केवलतया साक्षात्कुर्वन् निजानन्दविश्रान्तस्तिष्ठेत् । १ । ततः राक्संवित्प्राणे<br>
परिणता इति नीत्या प्रमाणात्मनः प्राणस्य हृदयाद्द्वादशान्तं रेचकक्रमेण<br>
उदये कथञ्चिद्वहिरौन्मुख्यात् ममातृसम्मतात् निजादानन्दान्निष्क्रान्तो<br>
निरानन्ददशास्थस्तिष्ठेत् । २ । ततोऽपि अपानात्मनि प्रमेये पुनरुदयति परेण<br>
प्रमेयेण कृतमानन्दं विभावयेत् यतस्तत्र प्रमेयोदयदशायामपि<br>
परानन्दस्तिष्ठेत् । ३ । ततोऽपि हृदये क्षणं विश्रम्य<br>
नीलसुखादिप्रतिभासमानमेयानामन्योन्यमेलनात्मना सङ्घट्टेन<br>
ब्रह्मानन्दनिष्ठस्तिष्ठेत् । ४ । ततोऽपि मानमेयौघग्रासतत्परः<br>
सङ्घट्टनपरायणः प्रमातृसम्मतमानन्दं विभावयेत् -<br>
स्वात्ममात्रविश्रान्तिरूपतया विमृशेत् महानन्दमयस्तिष्ठेत् । ५ । ततोऽपि<br>
एतत्सर्वानुसन्धातृरूपस्वात्मप्रकाशरूपे जगदानन्दे तिष्ठेत् । ६ । यदुक्तं<br>
तन्त्रालोके जगदानन्दस्वरूपम्</p>
<p>यत्र कोऽपि व्यवच्छेदो नास्ति यद्विश्वतः स्फुरेत् ।<br>
यदनाहृतसंवित्ति परमामृतवृंहितम् ॥</p>
<p>यत्रास्ति भावनादीनां न मुख्या कापि सङ्गतिः ।<br>
तदेतज्जगदानन्दमस्मभ्यं शम्भुरूचिवान् ॥] सुखलक्षणां</p>
<p>प्। ६९)</p>
<p>अंशा यतः यत् यत् किल सुखं तत् महानन्दनिर्वृतिपरमधाम्नि विसर्गशक्तौ<br>
अनुप्रवेशात् तथाऽचेत्यमानतया कियद्रूपतां प्राप्तम् । तदुक्तं<br>
भट्टनारायणेन</p>
<p>त्रैलोक्येऽप्यत्र [भवाभवातिभवरूपे ।] यो यावानानन्दः कश्चिदीक्ष्यते ।<br>
स बिन्दुर्यस्य तं वन्दे देवमानन्दसागरम् ॥ (६१ श्लो०)</p>
<p>इति प्राङ्नयेन यदुक्तं मह-अ इति रूपं तदेव भजनीयं यस्याः परमेश्वरस्य हि<br>
स्वचमत्कारवृंहितं यत् अहम् इति तदेव शाक्तं वपुः तदेव च<br>
पराभट्टारिकारूपमिति उच्यते अत एव सैव च परमेश्वरी सर्वं शृणोति -<br>
श्रवणाख्यया सत्तया तिष्ठन्ती<br>
श्रवणसम्पुटस्फुटक्रमिकस्वस्वपन्दमयवर्णराशिनिष्ठमैकात्म्यापादन-<br>
रूपसङ्कलनानुसन्धानाख्यं स्वातन्त्र्यं तेन हि विना<br>
कलकललीनशब्दविशेषं शृण्वन्नपि - न शृणोमि</p>
<p>प्। ७०)</p>
<p>इति व्यवहरति प्रमाता । कलकलमात्रविषयमेव तु सङ्कलनमिति तत्रैव श्रुतमिति<br>
व्यवहारः । वस्तुतस्तु स कलकलध्वनिः श्रोत्राकाशे अनुप्रविशन् न वर्णान्<br>
अनुप्रवेशयन् तथा भवेत् तद्वर्णातिरिक्तस्य कलकलस्यैव भावात् [तस्मादेकः<br>
क्रमविरहितः कल्पितासत्यभागो वाक्यस्फोटो जनयति मतिं तादृशि स्वाभिधेये ।<br>
वर्णास्ते ते प्रकृतिलघवः कल्पनैकप्रतिष्ठास्तस्मिन्नर्थे विदधति धियं नेत्यलं<br>
तत्कथाभिः ॥</p>
<p>इति स्फोटवादो वैयाकरणैरुपगतः ।] तद्वर्णविशेषविवक्षायां च कलकलस्य च<br>
कारणाभावादेव अनुत्पत्तिः स्यात् - तद्विवक्षोत्पन्नस्फुटवर्णमयशब्दकार्यत्वेपि<br>
सजातीयशब्दोत्पत्त्यनुपपत्तेः । सर्वथा त एव वर्णाः तेन स्फुटरूपेण<br>
सङ्कलनामगच्छन्तः कलकलशब्दवाच्याः तत्सङ्कलनावधानोद्युक्तस्य<br>
भवेदेव कियन्मात्रस्फुटोपलम्भ</p>
<p>प्। ७१)</p>
<p>इति सङ्कलनमेव अत्र उपयोगि । सङ्कलनं च भगवती सैव परा परमेश्वरी करोति ।<br>
यदुक्तम्</p>
<p>तदाक्रम्य बलं मन्त्राः (स्प० २-१०)</p>
<p>इत्यादि । वस्तुतो हि शृणोति पश्यति वक्ति गृह्णाति इत्यादि भगवत्या एव रूपम् । यथोक्तम्</p>
<p>येन रूपं रसं गन्धं स्पर्शशब्दौ च मैथुनम् ।<br>
एतेनैव विजानाति किमत्र परिशिष्यते ॥</p>
<p>(कठ० उ०२-३)</p>
<p>इति वेदान्ते परमेश्वरेण । न तु श्रवणं नाम<br>
स्फुटकलकलात्मकतारगद्गदादिरूपवर्णाकर्णनमेव । तथाहि - श्रीपरमेश्वर<br>
एव श्रीस्वच्छन्दशास्त्रे जपविभागनिर्णयावसर एवमेव निरूपितवान्</p>
<p>आत्मना श्रूयते यस्तु स उपांशुरिति स्मृतः अत्र हि मध्यमापदे आत्मैव<br>
संशृणुते नापरः</p>
<p>ज् प्। ७२)</p>
<p>इत्युक्तम् स्थानादिप्रयत्नस्फुटतायां दन्तौष्ठ पुटादिसंयोगविभागेन<br>
अतिनिभृतमपि शब्दोच्चारे निकटतरवर्तिपरश्रवणमपि स्यादिति सशब्दतापत्तिरेव ।</p>
<p>परैः संश्रूयते यस्तु सशब्दोऽसौ प्रकीर्तितः ।</p>
<p>इत्युक्तम् यतः न चात्र निकटादिविशेषः कश्चित् इति ।<br>
परप्रमातृदर्शनमात्रगोचरजिह्वोष्ठपुटादिसंयोगे तु यद्यपि आत्मन एव<br>
श्रवणं स्यात् न परस्य तथापि मध्यमापदमेव एतत् सम्पद्यते - वर्णस्य<br>
बहिरात्मलाभाभावात् । वाय्वभिघातात् हि स्फुटवर्णनिष्पन्न एव न च तत्र<br>
वाय्वभिघातो बाह्यतापत्तिपर्यन्तः स्यात् । ओष्ठादिचलनमपि न तत्र<br>
वर्णांशेऽनुप्रविशेत् अपि तु स्वात्मनिष्ठमेव तात्कालिकं तत्स्यात्<br>
तात्कालिकेङ्गितनिमिषितकरव्यापारादिस्थानीये</p>
<p>प्। ७३)</p>
<p>स्फुटस्थानकरणप्रयत्नयोगे तु वर्णनिष्पत्तावपि यदि नाम ध्वनीनां<br>
तारतम्येन तारमन्द्रादिविभागे दूरादूरादिश्रवणं स्यात् सर्वथा परैः<br>
श्रूयते - इति वैखरीपदमेव एतत् इत्यत्वं प्रसक्तानुप्रसक्त्या । सैव<br>
[श्रवणलक्षणा ।] परमेश्वरी आमन्त्रणयोगेन स्फुटं शक्तिरूपतयोक्ता<br>
नर-शक्ति-शिवात्मकं [स्फुटं शक्तिरूपतया उक्ता इत्येव सविचारं स्फुटयति -<br>
नरशक्तीत्यादिना तत्र भेदप्रधानो नरः भेदाभेदप्रधाना शक्तिः<br>
केवलमभेदप्रधानः शिव इति । यदुक्तं</p>
<p>विभागाभासने चास्य त्रिधा वपुरुदाहृतम् ।<br>
इति । इच्छा-ज्ञान-क्रियास्वरूपमत्र सुबोधं सृष्टिक्रमेण ।] हि इदं सर्वं<br>
त्रिकरूपमेव तत्र यत् केवलं स्वात्मनि अवस्थितं तत् केवलं जडरूपयोगि</p>
<p>प्। ७४)</p>
<p>मुख्यतया [मुख्यतयेत्यस्यायमभिप्रायः - यज्जडं स्वात्मनि अलब्धसत्ताकमेव<br>
परमार्थतः प्रकाशलग्नमेव इदानीं तावत्ताटस्त्येन भासमानतया मुख्यतो<br>
जडमित्यर्थः ।] नरात्मकं घटः तिष्ठति [घट इति सविकल्पकं ज्ञानम् इदमिति<br>
निर्विकल्पमित्यनयोर्विशेषः] इतिवत् एष एव प्रथमपुरुषविषयः शेषः । यत्<br>
पुनरिदमित्यपि भासमानं [इदोमित्यस्य विच्छिन्नविमर्शस्य कृतार्थता ।<br>
या स्वस्वरूपे विश्रान्तिर्विमर्शः सोऽहमित्ययम् ॥</p>
<p>इति । तया</p>
<p>घटोऽयमित्यध्यवसा नामरूपातिरेकिणी ।<br>
परेशशक्तिरात्मेव भासते न त्विदन्तया ॥</p>
<p>इति । तत्रायं विवेकः - ये पुनर्नामरूपे ते भेदहेतुभूततया नरात्मके<br>
यत्पुनरिदमित्यध्यवसायशक्तिः सा अभेदतया शक्तिस्वरूपा यत आत्मेव<br>
इयमभिन्ना - अहन्ताच्छादितत्वात् ।] यदामन्त्र्यमाणतया<br>
आमन्त्रकाहम्भावसमाच्छादिततद्भिन्नेदम्भावं युष्मच्छब्दव्यपदेश्यं<br>
तच्छाक्तं रूपं त्वं तिष्ठसि इत्यत्र हि एष एव युष्मच्छब्दार्थः<br>
आमन्त्रणतत्त्वं च । तथाहि यथा अहं तिष्ठामि तथैव अयमपि इति तस्यापि<br>
अस्मद्रूपावच्छिन्नाहम्भावचमत्कारस्वातन्त्र्यमविच्छिन्नाहञ्चमत्कारेणैव</p>
<p>प्। ७५)</p>
<p>अभिमन्वान आमन्त्रयते यथार्थेन मध्यमपुरुषेण व्यपदिशति सेयं हि<br>
भगवती परापरा सर्वथा पुनरविच्छिन्नचमत्कारनिरपेक्षस्वातन्त्र्याहंविमर्शे<br>
अहं तिष्ठामि [तथा च विरुपाक्षपञ्चाशिकायां</p>
<p>प्रथमो मध्यम उत्तम इति पुरुषा भेदिनस्रयोऽपि मिथः ।<br>
मत्तस्तु महापुरुषात्प्रत्यवमर्शात्मनो न बहिः ॥</p>
<p>युष्मच्चेपापोहवदहमिति यद्भाति भिन्नमिव रूपम् ।<br>
तदिदं भागविभेदो न त्वहमेकोस्मि यन्नित्यम् ॥</p>
<p>इति ।] इति पराभट्टारिकोदयः यत्र उत्तमत्वं पुरुषस्य यदुक्तम्</p>
<p>यस्मात्क्षरमतीतोऽहमक्षराद्वपि चोत्तमः ।<br>
अतोऽस्मि लोके वेदे च प्रथितः पुरुषोत्तमः ॥</p>
<p>इति । अत्र क्षराक्षररूपात् उभयतोऽपि हि उत्तमत्वम् अस्मि इत्यस्मदर्थेन उक्तम् नहि<br>
[ननु अहं तिष्ठामीत्यत्र शरीराद्यहन्तैव स्फुटं प्रतीयते तत्कथमत्र<br>
पराभट्टारिकोदयः (?) इत्यत आह - नहीत्यादि अयं पुनरत्र भावः -<br>
स्वतन्त्रप्रकाशघनाविनश्वरवस्तुतत्त्वं हि परमार्थः तदेव स्वस्वातन्त्र्यात्<br>
गृहीतदेहाग्रहम्भावोऽपि अहमित्युच्यते तत्प्राच्यस्वरूपानपहारतोद्दयोतनाय ।<br>
देहादेस्तु प्रत्यक्षमेव विच्छिन्नतापरमार्थत्वम् इति कथं तत्र अस्मीति व्यपदेशः ।<br>
अत्र</p>
<p>प्। ७६)</p>
<p>सर्वत्र अहमिति परिमितं शरीरादि अपदिश्यते तस्य प्रत्यक्षेणैव ताद्रूप्यविरोधात् ।<br>
तदेवमीदृशं स्वयम्प्रथात्मकं [स्वयम्प्रकाशात्मकं न तु<br>
नररूपशक्तिरूपभेदभेदाबेह्दतया प्रकाशाधीनमित्यर्थः ।] शिवात्मकं<br>
रूपम् अत एव बोधस्यास्य स्वसंवित्प्रथात्मकस्य किञ्चिन्न ऊनं नाप्यधिकं<br>
[भेदाभेदरूपम् ।] - तस्याप्रकाशरूपस्य चिन्मये अननुप्रवेशात् [प्रकाशरूपस्य<br>
पुनः चित्स्वरूपेऽनुप्रवेशादित्यर्थसिद्धम् ।] तदपेक्षया च माध्यस्थ्यमपि न<br>
किञ्चित् - इत्युपचयापचयमध्यस्थानीयेदन्तानिर्देश्याभावलब्धप्रतिष्ठानेन<br>
[उपचयः प्रकाशे अपचयः घटे माध्यस्थ्यं युष्मदि इति ।]<br>
तद्बोधाविच्छेदरूपास्मदर्थाः विच्छेदितोऽपि युष्मदर्थ एवमेवेति अत एव अलिङ्गे<br>
युष्मदस्मदी गीते । देहगतसङ्ख्याद्युपचारेण परापरादिशक्तिगर्भीकारात्<br>
सङ्ख्यायोगस्तु उपपद्यते</p>
<p>प्। ७७)</p>
<p>तथाहि - स्वस्वातन्त्र्योपकल्पितभेदावभासस्य अनन्तशरीराद्येकतयैव विमृशेत्<br>
आवां युवां वयं यूयं इति च उपचयाद्यास्तु देहगता उपचरितुमपि न शक्याः</p>
<ul>
<li>चिद्रूपस्य ऊनाधिकतानुपपत्तेः सर्वं हि सर्वात्मकमिति नरात्मानो जडा अपि<br>
त्यक्ततत्पूर्वरूपाः शाक्त-शैवरूपभाजो भवन्ति - शृणुतग्रावाणः मेरुः<br>
शिखरिणा महं भवामि अहं चैत्रो ब्रवीमि इत्यपि प्रतीतेः । शाक्तमपि<br>
युष्मदर्थरूपमपि नरात्मकतां भजत एवं - शाक्तरूपमुज्झित्त्वा त्वं<br>
गतभयधैर्यशक्तिरि अनामन्त्रणयोगेनापि प्रतिपत्तेः । भवानित्यनेन पादा गुरव<br>
इत्यादिप्रत्ययविशेषैश्चापरावस्थोचितनरात्मकप्रथमपुरुषविषयतयापि</li>
</ul>
<p>प्। ७८)</p>
<p>प्रतीतिसद्भावात् त्यक्तशाक्तरूपस्यापि च अहंरूपशिवात्मकत्वमपि स्यात् । वयस्ये<br>
दयिते शरीरचित्तत्त्वमेव अहं भवामि इति प्रत्ययात् शिवसव्रूपमपि च<br>
उज्झितचिद्रूपमिव नरशक्त्यात्मकं वपुराविशत्येव । कोऽहम् एषोऽहम् अहो अहं<br>
धिक् माम् अहो मह्यम् इत्यादौ हि अहमीति सुणीकृत्याविच्छिन्नं स्वातन्त्र्यं<br>
मुख्यतया तु विच्छिन्नैव इदन्ता प्रतीयते यत्र भगवत्या अपराया उदयः हे अहम्<br>
इत्यादौ परापरशाक्तस्पन्दस्पर्श एवं शिवस्य किं तु पूर्वं<br>
पूर्वमव्यभिचरितमुत्तरत्र तेन नररूपं स्फुटयैव प्रतिपत्त्या<br>
शाक्त-शाम्भवधुरमारोढुं शक्नुयादेव न पुनर्वैपरीत्येन आरोहणं<br>
स्फुटप्रतीतिमयम् अत्यक्तनिजनिजरूपतया</p>
<p>प्। ७९)</p>
<p>त्र्यात्मकत्वात् एकद्विबहुरूपभागित्वमेति प्रत्येकमेतत् त्रिकम् । उक्तं हि</p>
<p>एकं वस्तु द्विधा भूतं द्विधा भूतमनेकधा ।</p>
<p>इति एकात्मकत्वे हि अप्रतियोगित्वात् शिवताप्रतियोगिसम्भवे शाक्तत्वम् अनेकतायां<br>
भेद एव नरत्मभाव एकस्यैव घटः घटौ घटाः घटपटपाषाणा इत्यपि हि<br>
तिष्ठति तिष्ठतः तिष्ठन्ति इति च एकेनैव क्रियाशक्तिस्फुरितमेव एतत् यथोक्तं</p>
<p>अनेकयेकधा कृत्वा को न मुच्येत बन्धनात् ।</p>
<p>इति । अत एव नर-शक्ति-शिवात्मनां युगपदेकत्र परामर्शे<br>
उत्तरोत्तरस्वरूपानुप्रवेश एव - तस्यैव वस्तुतः तत्परमार्थरूपत्वात् स च त्वं च<br>
तिष्टह्तः स च त्वं च अहं च तिष्ठामः इति प्रतीतिक्रम</p>
<p>प्। ८०)</p>
<p>एव अकृतकसंस्कारसारः शाब्दिकैर्लक्षणैरनुगम्यते तथा च निजभाषापदेष्वपि<br>
संस्कारस्य यत्र नामापि न अवशिष्यते बौद्धान्द्रद्रविडादिषु तत्रापि अयमेव<br>
वाचनिकः क्रमः वचनक्रमश्च हार्दीमेव प्रतीतिं मूलतोऽनुसरन्<br>
तत्प्रतीतिरसरूपतया प्रतीतेरपि एवंरूपत्वमवगमयेत् यथोक्तं मयैव</p>
<p>न हृदयङ्गमगामिनी गीः ।</p>
<p>इति । तत् सर्वथा अकृतका एवम्प्रतीतिः यथोक्तम्</p>
<p>न तैर्विना भवेच्छब्दो नार्थो नापि चितेर्गतिः ।</p>
<p>इति । श्रीमालिनीतन्त्रेऽपि ।</p>
<p>एवं सर्वाणुसङ्घातमधिष्ठाय यथा स्थिता ।<br>
तथा ते कथिता शम्भिः शक्तिरेकैव शाङ्करी ॥</p>
<p>इति । श्रीतन्त्रसमुच्चयेऽपि</p>
<p>नर-शक्ति-शिवावेशि विश्वमेतत्सदा स्थितम् ।<br>
व्यवहारे क्रमीणां च सर्वज्ञानां च सर्वशः ॥</p>
<p>प्। ८१)</p>
<p>इति । तदेव नरशक्तिंशिवात्मकं स्फुटप्रतिपत्तिसम्प्रदायोपदेशेन दर्शितं नरः<br>
शक्तिः शिव इति तु सर्वंसहः प्रतिपत्तिक्रमः परमेश्वरेच्छास्वातन्त्र्यसृष्टः<br>
इत्यलं परशक्तिपातपवित्रितबहुश्रुतसहृदयसोपदेशकतिपयजनहृदयहारिण्या<br>
[सहृदया इति रसिकश्रोतारः कतिपयेति तथा चोक्तम्</p>
<p>पूजकाः शतशः सन्ति भक्ताः सन्ति सहस्रशः ।<br>
प्रसादपात्रमाश्वस्ता द्वित्राः सन्ति न पञ्चपाः ।</p>
<p>इति ।] प्रसक्तानुप्रसक्त्या । तत् व्याख्यातं शृणु देवि इति । उत्तरस्यापि इति यदुक्तं -<br>
कथमनुत्तरमिति तत्र प्रतिवचनम् - उत्तरस्यापि सन्निहितस्य यत् अनुत्तरं<br>
प्रागुक्तक्रमेण हि उत्तरमपि अनुत्तरतादात्म्येनैव भवेत् नान्यथा अत एव उत्तरमपि<br>
अनादृत्य अनादरे षष्ठी उत्तरं रूपं हि अनादृततद्भावमनुत्तररूपमेव<br>
[अनादृतोत्तरभावम् ।] भेदो हि अयमुत्तररूपो नितरामेव</p>
<p>प्। ८२)</p>
<p>अभेदभुवमधिशय्य [अधिशय्य - आश्रित्य । तथा - भेदरूपतया ।] तथा भवेत् ।<br>
यथोक्तं</p>
<p>परव्यवस्थापि [परव्यवस्था - भेदनियमः । परे - भिन्नपदार्थे ।] परे<br>
यावन्नात्मीकृतः परः ।<br>
तावन्न शक्यते कर्तुं यतोऽबुद्धः परः परः ॥</p>
<p>इति । तथा उत्तरस्यापि [उत्तरस्यापीति वक्ष्यमाणस्य । अनुत्तरम् - उत्तीर्णम् ।]<br>
ग्रन्थभागस्य अनुत्तरं तेनापि उत्तरीतुं न शक्यते । पश्यन्त्या [पश्यन्त्या अपीति<br>
विमर्शसतत्त्वं हि प्रकाशतत्त्वं स एव विमर्शः प्रथमप्रसररूपः । यदुक्तम्</p>
<p>अविभागा तु पश्यन्ती सर्वतः संहृतक्रमा ।<br>
स्वरूपज्योतिरेवान्तः सूक्ष्मा धागत्रपायिनी ॥</p>
<p>इति । सैव चार्थप्रतिपादनेच्छारूपविवक्षास्वरूपे मनसि विज्ञानरूपे वर्तते या<br>
मध्यमेति कथ्यते इयं च नित्यं प्राणापानन्तरे सर्वसाधारणैकेति । यदुक्तम्</p>
<p>आस्ते विज्ञानरूपत्वे स शब्दोऽत्र विवक्षया ।<br>
मध्यमा कथ्यते सैव बिन्दुनादमरुत्क्रमात् ॥</p>
<p>इति । पुनरपि च सैव वक्त्रनाड्यां प्राप्ता<br>
कण्ठादिस्थानविभक्तककारादिवर्णासाधारणा वैखरीत्युच्यते सैव<br>
ग्रन्थरूपेति इत्यतस्तक्ष्यैतत्प्रसररूपत्वात् कथं तेन निर्णेतुं शक्यते । उक्तं च</p>
<p>स्थानेषु विवृते वायौ कृतवर्णपरिग्रहा ।<br>
वैहरी वाक् प्रयोक्तृणां प्राणवृत्तिनिबन्धना ॥</p>
<p>इति ।]</p>
<p>प्। ८३)</p>
<p>अपि पराभट्टारिकायाः प्रथमप्रसरत्वात् उत्तरस्यापि च मदीयस्य एतदेवानुत्तरं<br>
परमार्थः उत्तरस्य त्रिशूलप्रेरणादिमयस्य [यथालोकेन दीपस्य<br>
किरणैर्भास्करस्य वा ।<br>
ज्ञायते दिग्विभागादि तद्वच्छक्त्या शिवः प्रिये ॥</p>
<p>इति । त्रिशूलेन लोलीभूतशक्तित्रितयेन य उत्तरः समावेशस्तस्य ।</p>
<p>यथोक्तं</p>
<p>लोलीभूतमतः शैतिग्रितयं तत्त्रिशूलकम् ।<br>
यस्मिन्नाशु समावेशाद्भवेद्योगी निरञ्जनः ॥</p>
<p>इति ।] यत् अनुत्तरं विशान्तिस्थानं किं तत् (?) इत्याह - यतः स्यात् अयं कौलिको विधिः -<br>
कौलिकः कुलाकुलात्मा प्राक् व्याख्यातो विधीयमानत्वात् विधिः महासृष्टिरूपो<br>
[महासृष्टिरूपः - शुद्धविद्यारूपः] गर्भीकृतानन्तसृष्ट्यादिकोटिशतो<br>
यस्मात्प्रसृत एतदेव तदनुत्तरं यदुक्तम्</p>
<p>प्। ८४)</p>
<p>यतः [यस्मिन्सर्वं यतः सर्वं यः सर्वं सर्वतश्च यः ।<br>
यश्च सर्वमयो नित्यं तस्मै सर्वात्मने नमः ॥</p>
<p>तत्र यत एकस्मात् कर्तुः सर्वमिदं कार्यजातं प्रभवतीति यतः सर्वम् इत्येकस्य<br>
तत्त्वस्य सर्वकर्तृत्वं प्रतिपादितं तथा यस्मिन् सर्वम् इति सर्वज्ञत्वम्<br>
इदमत्यन्तभिन्नाभासमयं भावजातं<br>
संवेद्यमानतामात्रनिबन्धनतत्तत्स्वात्मना सत्<br>
सुखादिसर्वावस्थानुगतैकसंवेदितृत्वमात्रस्वभावे प्रकाशात्मनि यस्मिन् स्थितं<br>
नानात्वमेवेदमित्थं यद्वशात् स्फुरतीत्यर्थः यःसर्वम् इत्यनेन<br>
स्वेच्छामात्रव्यतिरिक्तोपादानरूपवस्त्वन्तरनिरपेक्षत्वमस्योक्तम् सर्वतश्च य<br>
इत्यनेन सर्वस्मिन् वेद्ये वस्तुनि य एवैकः परिस्फुरति तेन नास्य स्वरूपविक्रियेत्यर्थः<br>
यश्च सर्वमयो नित्यम् इति कार्यानारम्भेऽपि सर्वात्मकत्वप्रतिपादनम् इत्यमत्र<br>
तात्पर्यार्थः - सर्वमेकः सर्वज्ञः सर्वकर्ता निरुपादानः निरुपाधिर्नित्यं<br>
सर्वात्मकत्वेनावभासते इति श्रीमद्राजानकरामकण्ठटीकायाम् ।] सवं</p>
<p>इति । तथाहि इदं विश्वं<br>
चिच्चित्तप्राणदेहसुखदुःखेन्द्रियभूतघटादिमयमेकस्यां [चित् इति<br>
शून्यप्रमाता ।] वा परस्यां परमेश्वर्यां भैरवसंविदि [ननु च सर्वमिदं<br>
प्रकाशरूपमेवान्यथा जगतोऽन्धताप्रसङ्गस्तत्किमिति उक्तं संविदि अभेदेनैव<br>
बोधात्मकेन रूपेणेति अयमत्र भावः - यद्यपि प्रकाशसत्तां विना न किञ्चित्<br>
प्रकाशते इति सत्यं तथापि परस्परं ते विच्छिन्ना एव अनुत्तरस्वरूपे तु<br>
परस्परविच्छेदो नास्ति इति अनुत्तरत्वमस्य ।] अविभागेनैव बोधात्मकेन रूपेण आस्ते<br>
यद्यपि बोधात्मकं</p>
<p>प्। ८५)</p>
<p>रूपं नास्तमेति जातुचिदपि तदस्तमये अप्रकाशमानतापत्तेः तथापि<br>
परस्पराभावात्मकोऽवच्छेदः तत्र नास्ति विश्वात्मान [आत्मैव सर्वभावेषु<br>
स्फुरन्निर्वृतचिद्विभुः ।<br>
अनिरुद्धेच्छाप्रसरः प्रसरद्दृक्क्रियः शिवः ॥</p>
<p>स यदास्ते चिदाह्रादमात्रानुभवतज्ञयः ।<br>
तदिच्छा तावती तावत्तावज्ज्ञानं क्रिया हि सा ॥</p>
<p>सुसूत्रमशक्तित्रितयसामरस्येन वर्तते ।<br>
चिद्रूपाह्लादपरमो निर्विभागः परस्तदा ॥</p>
<p>इति शिवदृष्टौ ।] एव भावाः तत्र च यदि एषामवस्थितिः न स्यात् तत्<br>
प्रथमानुसन्धानादिकमेव अक्षप्रेरणोपयोग्यपि न भवेत् इति<br>
समुचितानुदितेदन्ताकमहम्परामर्शमात्राभिन्नमेव भावजातं<br>
विगतभेदकलनं तिष्ठति न तत्र कश्चित् अवच्छेदः तथा यदि अत्र स्पष्टः सन्नयं<br>
विधिः कौलिकः स्थितो</p>
<p>प्। ८६)</p>
<p>विश्रान्तिं प्राप्तः सर्वमिदं हि षट्त्रिंशदात्म ततः<br>
सामान्यस्पन्दसंविदात्मनः शक्तिमतः परशक्तिप्रधानात् शिवात् स्वशक्त्या<br>
सृष्टमपि सत् तत्रैव भैरवविशेषस्पन्दात्मनि शक्तिप्रधाने स्वस्वरूपे विश्राम्येत्<br>
तदेव स्वस्वभावनिष्ठितत्वं भावानां । यदुक्तं</p>
<p>यस्मिन्सर्वं</p>
<p>इति । तदे तत् शिवशक्त्यात्मैव सामान्यविशेषरूपमेकात्मकमपि परमेश्वरेणैव<br>
उपदेशोपायप्रवेशाय पृथक्कृत्य निरूप्यमाणं वस्तुतः पुनरेकमेव<br>
स्वतन्त्रचिन्मयमहमित्यैश्वर्यशक्तिसारमनुत्तरम् । यत्र कीदृशे<br>
स्वस्वरूपेऽवस्थितः मम हृद्व्योम्नि ममेति यत् एतत् हृदयं सर्वभावानां<br>
स्थानं प्रतिष्ठाधाम नीलादीनां हि अन्ततः क्रिमिपर्यन्तं<br>
चिदंशानिविष्टानां न किञ्चित् नीलादि रूपमिति प्रमातुरेव</p>
<p>प्। ८७)</p>
<p>ममेति अविच्छिन्नचमत्कारांशोपारोहित्वं मम नीलं भातम् इति तदेव<br>
निलादिरूपत्वमिति तस्य ममेत्यस्य नीलाद्यनन्तसर्वभावहृदयस्य यत् व्योम यत्र तत्<br>
ममकारात्मकं विश्वं वीतं [विशेषेण इतं गतं वीतम् ।] सम्यक् धृतम् अत एव<br>
त्यक्तभिन्ननिजरूपतया शून्यरूपं व्योम यत्र तथा ममेत्यस्य<br>
भिन्नाभिन्नरूपपरापरसंविदात्मनो यत् हृदयं पर्यन्तप्रतिष्थाधाम अहमिति<br>
तस्यापि व्योम संहाररूपकलनेन म ह अ इति नरात्मकं लीनं बिन्द्वात्मशक्तौ<br>
म-इति कुण्डलिनी-ह-कलारूपायां प्रविश्य परिपूर्णनिरर्गलचमत्कारे<br>
सर्वाविच्छिन्ने अ-इत्यनुप्रविष्टं तथा भवति एतदेव मम हृद्व्योम एवं यत इदं</p>
<p>प्। ८८)</p>
<p>प्रसृतं यत्र च विश्रान्तं तदेव नित्यमनावृतस्वभावं स्वयं प्रथमानम्<br>
अनपह्नवनीयमनुत्तरम् । यथोक्तम्</p>
<p>यत्र स्थितमिदं सर्वं कार्यं यस्माच्च निर्गतम् ।<br>
तस्यानावृतरूपत्वान्न निरोधोऽस्ति कुत्रचित् ॥</p>
<p>इति । आवरकत्वेन निरोधकाभिमतोऽपि हि तदावरणादिस्वातन्त्र्येण प्रकाशमानो<br>
दृक्क्रियात्मक एव परमेश्वरः यदित्ययं निपातः सर्वविभक्त्यर्थवृत्तिः<br>
अपरवाक्यीयसम्बन्धौचित्यात् विशेषे स्थास्नुरत्र पञ्चम्यर्थे सप्तम्यर्थे च वर्तते<br>
। अयं हि आञ्जस्येन [सूचमार्थविवेकं विनापि ।] अर्थः - यदयं [यत् - यस्मात् ।]<br>
कौलिकः सृष्टिप्रसरः यच्च मम हृद्व्योम्नि अवस्थितः तदेवानुत्तरम् । एवं तस्यैव<br>
प्रसरविश्रान्त्युभयस्थानत्वं</p>
<p>प्। ८९)</p>
<p>निरूप्य प्रसरक्रमस्वरूपं क्रियाशक्तिस्पन्दविसर्गं निरूपयति कथयामि इत्यादि<br>
तदेव हि रूपम् अहं<br>
परानुत्तरात्मपरापरादिमयपश्यन्त्यादिप्रसरपरिपाट्याऽविच्छिन्नैकतापरमार्थ्<br>
अः कथयामीति समुचितव्यपदेशं पराभट्टारिकोदयभागिवैस्वर्यन्तं<br>
वाक्यप्रबन्धं शास्त्रीयलौकिकादिबहुभेदं व्यक्तयामीति तदुक्तम्</p>
<p>सर्वतश्च यः</p>
<p>इति । प्रथमपर्यन्तभुवि पराभट्टारिकात्मनि तत्प्रसरात्मनि च<br>
परापरादेवतावपुषि अनुत्तरध्रुवपदविजृम्भैव तदाहुर्निजविवृतौ [तथैव<br>
शिवदृष्टावपि</p>
<p>यदा तु तस्य चिद्धर्मविभवामोदजृम्भया ।<br>
इत्याद्युक्तम् । श्रीमदुत्पलदेवप्रबुपादैरपि<br>
स्फारयस्यखिलमात्मना स्फुरन्<br>
विश्वमामृशसि रूपमामृशन् ।<br>
यत्स्वयं निजरसेन घूर्णसे<br>
तत्समुल्लसति भावमण्डलम् ॥</p>
<p>इति] श्रीसोमानन्दपादाः -</p>
<p>प्। ९०)</p>
<p>कथयामि इति उच्चारयामि उत्कलिकात इति तथाहमेव सर्वस्य अन्तश्चिद्रूपेण<br>
कथयामीति तदेवास्माभिः युक्त्युपदेशसंस्कारैः निर्मलय्य हृदयङ्गमीकृतम् ।<br>
स्वरूपं चास्य परमेश्वरस्य सद्य इति - य एव च परमेश्वरो<br>
भैरवात्माकुलानुत्तरध्रुवधामतया - उक्तम् तदेवेदं सर्वं तत्<br>
कौलिकविधिरूपं नहि प्रकाशविमर्शशुद्धभैरवस्वरूपातिरेकि किञ्चित्<br>
भावानां सत्त्वं सत्तासम्बन्धार्थक्रियाकारित्वादीनामपि सत्ताहेतुता<br>
पराभिमतानामपि सत्तायोगे तथात्वानुपपत्तेः सत्त्वान्तरार्थक्रियान्तरयोगे<br>
चानवस्थापत्तेः प्रथमत एव तथा विमर्शजीवितप्रकाशमयत्वमेव सत्त्वं तत् च<br>
स्वातन्त्र्यविमर्शसाराहम्भावभरितमिति भैरवरूपमेव । यद्वा सति सद्रूपे<br>
यस्यति यत्नं करोति क्रियाशक्तिप्राणत्वात् तत् सद्य इति</p>
<p>प्। ९१)</p>
<p>क्विपि नपुंसकनिर्देशः सद्यदिति केचित् गुरवः पठन्ति । तदुक्तं श्रीसिद्धसन्ताने</p>
<p>प्रकाशमानाभासैव यद्भूतिस्तत्सदेव हि ।</p>
<p>इति । श्रीस्पन्देऽपि</p>
<p>तदस्ति परमार्थतः ।</p>
<p>इति । श्रीसोमानन्दपादैरपि</p>
<p>यत्सत्तत्पस्मार्थो हि परमार्थस्ततः शिवः ।</p>
<p>इति स्वरूपमुक्तम् । तदुक्तं</p>
<p>यः सर्वं</p>
<p>इति । अस्यैव क्रियाशक्तिप्रसरं निरूपयति कौलिकसिद्धिदम् इति कौलिकं यत् व्याख्यातं<br>
तस्य सिद्धिः तथात्वदार्ढ्यं तत् यतो भवति तत्र हि परमार्थप्रमातरि सकलं<br>
कुलाकुलादि तथा भवति यत्र प्रतीयमानं सर्वं तथात्वदार्ढ्यं भजते ।<br>
तदुक्तं</p>
<p>परात्परतरं त्रिकम् ।</p>
<p>प्। ९२)</p>
<p>इति । अन्यत्रापि</p>
<p>वेदाच्छैवं ततो वामं ततो दक्षं ततः कुलम् ।<br>
ततो मतं ततश्चापि त्रिकं सर्वोत्तमं परम् ॥</p>
<p>इति । श्रीनिशाचारेऽपि</p>
<p>वाममार्गाभिषिक्तोऽपि दैशिकः परतत्त्ववित् ।<br>
संस्कार्यो भैरवे सोऽपि कुले कौले त्रिकेऽपि सः ॥</p>
<p>इति । श्रीसर्वाचारेऽपि</p>
<p>वाममार्गाभिषिक्तोऽपि दैशिकः परतत्त्ववित् ।<br>
क्रमाद्भैरवतन्त्रेषु पुनः संस्कारमर्हति ॥</p>
<p>इति । क्रमश्च एष एव यथोक्तम् - एवं यत्<br>
सर्वलोकवेदसिद्धान्तवामदक्षिणकुलमतभूमिषु परमार्थप्रमातृ इति ।<br>
यथोक्तम्</p>
<p>यश्च सर्वमयो नित्यं तस्मै सर्वात्मने नमः ।</p>
<p>इति । तदेवानुत्तरमेतत्सर्वं गर्भीकृत्योक्तं निजविवृतौ सोमानन्दपादैः<br>
किम्बहुना सर्वमेवानुत्तरमनुत्तरत्वात् इति । अयं तात्पर्यार्थः -</p>
<p>प्। ९३)</p>
<p>स-अल बहुसंवे-अणफुरितमत्त उजहित हिञ्चि अजत्तो हित्त-उपफुर ।<br>
इज कुट्टि उस अलभाव संवे-अणर-अणणिहाणुइउ ॥</p>
<p>परिआणहुएत्तिअणुतुरुछत्तुहजसट्ठ-उसम्मूढतुणिअच्छहतुह-अत्तासिअऊ-उ-ऊ-<br>
उसुबाहिरवितुरहुम्बन्धुणमोक्खत-उइरिअवहुविकुणसिविसग्गुणिमसिद्व-<br>
उपुणसंहरसिज्जितिपविण्णुविरिञ्चरुद्रम-अलक्खहिमसरणिरोहचिन्त-इमलक्ख-एक्कवा-<br>
अपरिआणहु-अत्ताण-उपरमत्थ-अण्णुणकोइविआसुबहुइउस-अलौसत्थत्थ ।</p>
<p>इतीदृक् व्याख्यानं त्यक्त्वा यत् अन्यैः व्याख्यातं तत्प्रदर्शनं दूषणम् यद्यपि<br>
पदवाक्यसंस्कारविहीनैः सह ब्रीडावहा गोष्ठी कृता भवति तथापि<br>
सचेतसोऽनुत्तरमवबोधयितुं तत् एकवारं तावत् लिख्यते - अनुत्तरम् इत्यादिना<br>
सार्धेन शोकेन शिवविषयः [अत्रायं भावः । शिवः विषयो यस्येति विग्रहः यतः<br>
येन विज्ञातमात्रेण खेचरीसमतां व्रजेत् ॥</p>
<p>इत्युक्तम् । तथा शक्तिर्विषयो यस्येत्येवं विग्रहो बोध्यः यतः</p>
<p>तां मे कथय देवेश ॥</p>
<p>इत्युक्तम् इति पूर्वपक्षव्याख्या तदेव तिरसितुमाह - अत्र यदीत्यादि तत्र<br>
अनुपपत्तिमाह तन्नरेति ।] प्रश्नः । हृदयस्था</p>
<p>प्। ९४)</p>
<p>इत्यादिना श्लोकेन शक्तिविषयः । तथा शृणु देवि इत्यत्र प्रतिवचनग्रन्थे<br>
उत्तरस्याप्यनुत्तरम इति तत्रार्थः उत्तरं च शृणु अनुत्तरं च इति । अत्र यदि एषा<br>
त्रिकार्थाभिप्रायेण व्याख्या तत् नरविषयतृतीयप्रश्नप्रसङ्गः । अथ तु<br>
यामलाभिप्रायेण तत्रापि न द्वे वस्तुनी शिवशक्त्यात्मके यामलमुच्यते येन [येनेति<br>
द्विवस्तुपृथक्स्वभावतया इत्यर्थः ।] पृथक् प्रश्नविषयतोपपत्तिः अथशब्दार्थश्च<br>
[अथाद्या इत्यत्र वचयमाणः ।] न सङ्गच्छते - स हि सजातीयनिश्चयानन्तर्यवृत्तिः<br>
उत्तरस्वरूपावधारणमन्तरेण च अनुत्तरविषयस्यैकप्रश्नस्य अनुपपत्तिः तथाहि<br>
[यदुक्तं तैः प्रतिवचनग्रन्थे उत्तरं च शृणु अनुत्तरं चेति तन्निर्दलयितुमाह<br>
उत्तरस्वरूपेति तदेव समर्थयति तथाहीत्यादिना ।] केषुचित् वृद्धपुस्तकेषु ईदृक्<br>
श्लोकान्तरं दृश्यते</p>
<p>प्। ९५)</p>
<p>श्रुतं देव महाज्ञानं त्रिकाख्यं परमेश्वर ।<br>
उत्तरं च तथा ज्ञानं स्वत्प्रसादावधारितम् ॥</p>
<p>इति । तस्मात् श्रीसोमानन्दपादनिरूपितव्याख्यानुसारेणैव यत् गुरवः समादिक्षन्<br>
तदेव सर्वस्य करोति शिवम् ।</p>
<p>इत्यसंस्कृतदुर्व्याख्यातामसोन्मूलनव्रतः [तामसं तमोपटलम् ।] ।<br>
षडर्धशासनापूतहृदम्बुजविकासकः ॥</p>
<p>संस्त्यानानन्तपाशौघविलापकलसद्रुचिः [संस्थानः श्यानीभूतः । ;<br>
सूर्यपक्षे पाशौघः पिशाचादिसमूहः ।] ।<br>
दीप्तोऽभिनवगुप्तेन व्याख्याभानुः प्रकाशितः ॥</p>
<p>एवं यतोऽयं कौलिको विधिः प्रभवति यत्र च प्रतिष्ठापदवीं भजते यन्मयं च<br>
इदं कौलिकं तदेवानुत्तरमित्युक्तम् । तत्र कस्तावत् कौलिको विधिः (?) कथं च अस्य<br>
प्रसरोऽनुत्तरात् (?) कथं चात्रैव अस्य प्रतिष्ठा (?) कथं च</p>
<p>प्। ९६)</p>
<p>अनुत्तरैकरूपत्वं [कौलिकविधेरिति योज्यम् ।] (?) यच्चोक्तम् - उत्तरस्याप्यनुत्तरमिति तत्<br>
[युक्तिरनुभवोपयोगी तर्कः ततश्चात्र गुरुतः शास्त्रतः स्वत इति फलितम् ।] सर्वं<br>
युक्त्यागमस्वसंवेदननिष्कर्षणतत्त्वावबोधावाप्तविमर्शनिपुणान् शिष्यान् प्रति<br>
वितत्य निर्णिनीषुः भगवान् प्रस्तौति ग्रन्थान्तरम्<br>
एतावद्दृढोपदेशनिर्दलितभेदाभिमानविकल्पानल्पसंस्काराणां तु<br>
सर्वमेतावतैव अनुत्तरं कथम् इत्यादिसार्धश्लोकयुगलनिगमितेन [निगमितेति -<br>
इत्थं मयापदे परप्रतिपत्त्यै नयः प्रतिज्ञाहेतूदाहरणोपनयनिगमनानि<br>
बोधहेतवः तत्र साध्यवत्तया पक्षसाधनं प्रतिज्ञासन्दिग्धसाध्यवान्<br>
पक्षः यथा - पर्वतोऽयं वह्निमानिति तत्रैव परप्रतिपत्त्यै लिङ्गप्रतिपादकं<br>
हेतुः यथा - धूमवत्त्वादिति तत्रैव स्फुटप्रतिपत्तिकारणमुदाहरम् यथा -<br>
धूमवान्यः स वह्निमान् इति महानसादौ व्याप्तिदर्शनात् पक्षे<br>
साधनोपसंहार उपनयः - तथा चायमिति तत्रैव पक्षे साध्योपसंहारो<br>
निगमनमिति यथा - तस्मात्तयेति तत्र दृढशक्ति पातवतां निगमनेनैव प्रतिपत्तिरिति<br>
किं तेषामन्येन अन्येषां तर्केणैव प्रतिपत्तिरिति वचयमाणग्रन्थावताः ।]<br>
प्रश्नेन शृणु देवि इत्यादिना सार्धश्लोकनिर्णीतेन चोत्तरेण<br>
अनुत्तरपदप्राप्तिवशाविष्टजीवन्मुक्तभावानां</p>
<p>प्। ९७)</p>
<p>कृतकृत्यता अतस्तावन्मात्र एव दृढप्रतिपत्तिपवित्रीकृतैर्विश्रमणीयम् -<br>
इत्युद्भुजाः फूत्कुर्मः ।<br>
तदनुत्तरपरभैरवपदविमलदर्पणान्तर्निविष्टकौलिकपदप्रविविक्तये<br>
ग्रन्थान्तरमवतरति इत्युक्तम् ॥ ४ ॥</p>
<p>तद्यथा</p>
<p>अथाद्यास्तिथयः सर्वे स्वरा बिन्द्ववसानगाः ।<br>
तदन्तः कालयोगेन सोमसूर्यौ प्रकीर्तितौ ॥ ५ ॥</p>
<p>पृथिव्यादीनि तत्त्वानि पुरुषान्तानि पञ्चसु ।<br>
क्रमात्कादिषु वर्गेषु मकारान्तेषु सुव्रते ॥ ६ ॥</p>
<p>वाय्वग्निसलिलेन्द्राणां धारणानां चतुष्टयम् ।<br>
तदूर्ध्वं शादि विख्यातं पुरस्ताद्ब्रह्मपञ्चकम् ॥ ७ ॥</p>
<p>प्। ९८)</p>
<p>अमूला तत्क्रमाज्ज्ञेया क्षान्ता सृष्टिरुदाहृता ।<br>
सर्वेषामेव मन्त्राणां विद्यानां च यशस्विनि ॥ ८ ॥</p>
<p>इयं योनिः समाख्याता सर्वतन्त्रेषु सर्वदा ।</p>
<p>तत्राकुलमनुत्तरमेव कौलिकं - सृष्टिरूपमिति निर्णीयते । अथ तत्सृष्टिरिति सम्बन्धः<br>
तदेवानुत्तरं पदं - सृष्टिरित्यर्थः यद्यपि च सृष्टावपि प्राक्तननयेन<br>
कालापेक्षि पौर्वापर्यं न स्यात् तथापि उपदेश्योपदेशभावलक्षणो भेदो यावत्<br>
स्वात्मनि स्वातन्त्र्यात् परमेश्वरेण भास्यते तावत्पौर्वापर्यमपि - इति तदपेक्षया<br>
अथ-शब्देनानन्तर्यम् -</p>
<p>प्। ९९)</p>
<p>अनन्तरमकुलमेव सृष्टिरूपमिति यावत् न तु<br>
प्रश्नप्रतिज्ञाभ्यामानन्तर्यमथ-शब्देनोक्तम् -<br>
एकप्रघट्ऽकगतसजातीयप्रमेयापेक्षक्रमतात्पर्यप्रतीतिप्रवणत्वादस्य [अस्य -<br>
अथशब्दस्य ।] अन्यथा तूष्णीम्भावादेरनन्तरमिदम् इत्यपि सर्वत्र<br>
तत्प्रयोगावकाशः अस्तु - क इव अत्र भवतः क्लेशः (?) इति चेत् - न कश्चित् - ऋते<br>
प्रतीत्यभावात् [प्रतितिबाध एव क्लेश इत्यर्थः तेन नापातक्लेशः अपि तु मूलक्लेशा<br>
एवेति भावः ।] यत्तु श्रीसोमानन्दपादाः</p>
<p>अकारः शिव इत्युक्तस्थकारः शक्तिरुच्यते ।</p>
<p>इत्यागमप्रदर्शनेन अथ इत्येतावदेवानुत्तरम् [तथा च सति<br>
अधिकरणसिद्धान्तनीत्या यत् पूर्वमुक्तं यद्यपि पौर्वापर्यं न सम्भवति तथा<br>
तूष्णीम्भावादेरपि इत्यादि तच्छङ्कैव काचिन्नास्तीति । एकस्मिन्कार्ये सिद्धे<br>
कार्यान्तराणि स्वयमेव सिद्ध्यन्ति यत्र सोऽधिकरणसिद्धान्तः ।] इति व्याचचक्षिरे<br>
थकारहकारसमव्याप्तिकताभिप्रायेण सर्वत्र प्रथमोल्लासे<br>
प्रसरदनन्तानन्तवस्तुसृष्टिशक्त्यभेदरूपत्वात्</p>
<p>प्। १००)</p>
<p>सर्वभूतस्थजीवनरूपपरनादावलम्बनरूपत्वाच्च अथ-शब्दार्थस्य तत्<br>
नास्माभिः वितत्य विवेचितम् - तादृशस्य आगमस्य यतो न साक्षाद्वयमभिज्ञाः<br>
तैस्तु तथा-विधागमसाक्षात्कारिभिरनेकयुक्तिशतसहिष्णुता सूत्रग्रन्थस्य<br>
सूत्रितैव धूलिभेदप्रदर्शनमपि [चूर्णिकार्थाभिधानम् ।] तेनैवाभिप्रायेण<br>
[तेनैव - समव्याप्तिकताभिप्रायेण] तैरितश्च [तैः - सोमानन्दपादैः इतः<br>
परात्रिंशिकालक्षणात् अमुत इति तत्तदागमात् ।] अमुतश्च विततम् । वयं तु<br>
तच्छासनपवित्रितास्तद्ग्रन्थग्रन्थिनिर्दलनाभिलषितस्वात्मपवित्रभावाः तैः<br>
निर्णीतेषु एवमादिषु अर्थेषु उदासीना एव । धूलिभेदादिना च<br>
कल्पितसामयिकलिप्यपेक्षणमपि [सामयिकः - साङ्केतिकः ।]</p>
<p>प्। १०१)</p>
<p>भवेदपि कस्यचित् [यतः सर्वेदेशेषु विपरीतैव वर्णरचना अतो न सर्वस्य उपायाय ।<br>
कालभेदश्च इत्थमेव बोध्याः ।] उपायाय न तु तत्सकलदेशकालगतशिष्यविषयम् -<br>
इति नास्माभिः वितत्य विपञ्चितम् एतदनुभवयुक्त्यनुप्रविष्टानां च<br>
तदकार्यकरं स्वकल्पनाभिश्च सुकरम् अवस्थितं च अन्येषां च<br>
एतदुपदेशानभिज्ञानां [इत्यमत्र विवेकः</p>
<p>निदाघतापतप्ताश्मपतिताव्बिन्दुवत्सदा ।<br>
अन्तःस्पर्शं नो करोति मूढानामुपदेशगीः ॥</p>
<p>तथा चोक्तमन्येन</p>
<p>ज्ञेयत्वमप्युपगता हृदये न रोढुं शक्ताः प्रमूढमनसामुपदेशवाचः ।<br>
आर्द्रत्वमादधति किं नलिनीदलानां श्लिष्टा निरन्तरतयापि नभोऽम्बुधाराः ॥</p>
<p>इति ।] तदुपदेशनमपि अकिञ्चित्करम् इत्यलमनेन प्रकृतविघ्नविधायिना ।<br>
प्रस्तुतमनुसरामः - अ आद्यो येषां स्वराणां यदि वा थकारेण<br>
सुखोच्चारणार्थेन सह अथ् आद्यो येषामिति</p>
<p>प्। १०२)</p>
<p>आद्य-शब्दश्च अत्र न व्यवस्थामात्रेण अपि सामीप्यादौ अपि तु आदौ भव आद्यः<br>
तथापि अमीषां वर्णानां परावाग्भूमिरियमिह निर्णीयते यत्रैव<br>
एषामसामयिकं नित्यमकृत्रिमं संविन्मयमेव रूपं संविन्मये च वपुषि<br>
सर्वसर्वात्मकता सततोदितैव सा च परमेश्वरी पराभट्टारिका<br>
तथाविधनिरतिशयाभेदभागिन्यपि पश्यन्त्यादिकाः [मयुराण्डरसन्यायेन परा<br>
वटधानिकान्यायेन पश्यन्ती माषशमिकान्यायेन मध्यमा ततः परं वैखरी<br>
।] परापराभट्टारिकादिस्फाररूपा अन्तःकृत्य तत्तदनन्तवैचित्र्यगर्भमयी नहि<br>
तत्र यन्नास्ति तत् क्वाप्यस्ति इति न्याय्यम् परामृशत च प्रथमां [अत्रायं भावः ।<br>
स।विन्निष्ठा विषयव्यवास्थितयाः इति सिद्धान्तोक्तिः तच्च न<br>
भिन्नरूपप्रमात्मकसंविन्मात्रविश्रान्त्या सिद्ध्यति अपि तु<br>
तत्तद्विभिन्ननिश्चयादिरूपप्रमात्मद्वारेण अमी भावा यदि चैकस्मिन्नेव अहमिति<br>
स्वरूपे तिष्ठन्ति अन्यथा अर्थानां जडानां तज्ज्ञानानां तद्विकल्पानां<br>
तन्निश्चयानां देशकालक्रमिणां स्वरूपमात्रप्रतिष्ठानां न कश्चित्<br>
समन्वयः स्यात् । उक्तं चेश्वरप्रत्यभिज्ञायाम्</p>
<p>तत्तद्विभिन्नसंवित्तिमुखैरेकप्रमातरि ।<br>
प्रतितिष्ठत्सु भावेषु ज्ञातेयमुपपद्यते ॥] प्रतिभाभिधानां<br>
सङ्कोचकलङ्ककालुष्यलेशशून्यां भगवतीं संविदम् । तथाहि - यत्किञ्चित्<br>
चरमचरं च तत् पारमार्थिकेन अनपायिना रूपेण वीर्यमात्रसारात्मना<br>
तदुद्भविष्यदीषदस्फुटतमेषदस्फुटतरेषदस्फुटादि-<br>
वस्तुशतमृष्टिकालोपलक्ष्यमाणतत्तदनन्तवैचित्र्यप्रथोन्नीयमानतथाभावेन</p>
<p>प्। १०३)</p>
<p>संविदि भगवद्भैरवभट्टारिकात्मनि तिष्ठत्येव तथावधानातिशंयरूढैः<br>
[अत्रायं भावः । संविन्निष्ठा विषयव्यवस्थितयाः इति सिद्धान्तोक्तिः तच्च न<br>
भिन्नरूपप्रमात्मकसंविन्मात्रविश्रान्त्या सिद्ध्यति अपि तु<br>
तत्तद्विभिन्ननिश्चयादिरूपप्रमात्मद्वारेण अमी भावा यदि चैकस्मिन्नेव अहमिति<br>
स्वरूपे तिष्ठन्ति अन्यथा अर्थानां जडानां तज्ज्ञानानां तद्विकल्पानां<br>
तन्निश्चयानां देशकालक्रमिणां स्वरूपमात्रप्रतिष्ठानां न कश्चित्<br>
समन्वयः स्यात् । उक्तं चेश्वरप्रत्यभिज्ञायाम्</p>
<p>तत्तद्विभिन्नसंवित्तिमुखैरेकप्रमातरि ।<br>
प्रतितिष्ठत्सु भावेषु ज्ञातेयमुपपद्यते ॥</p>
<p>तथा</p>
<p>देशकालक्रमजुपामर्थानां स्वसमापिनाम् ।<br>
सकृदाभाससाध्योऽसावन्यथा कः समन्वयः ॥</p>
<p>इति । तथा</p>
<p>इत्थमत्यर्थभिन्नार्थावभासस्वचिते विभौ ।<br>
समलो विमलो वापि व्यवहारोऽनुभूयते ॥</p>
<p>इति तदेतदुक्तं तथावधानेति । अनेनैवाभिप्रायेण शिवोपनिषदि</p>
<p>ग्राह्यग्राहकसंवित्तिः सामान्या सर्वदेहिनाम् ।<br>
योगिनां तु विशेषोऽयं सम्बन्धे सावधानता ॥</p>
<p>इति ।] सहसैव सर्वज्ञताभूमिरसङ्कुचितपरमार्था अकृत्रिमतद्रूपा अधिशय्यते<br>
एव परानुग्रहपवित्रितैरभ्यासक्रमशाणनिघर्षनिष्पेषिततदप्रत्ययरूप-<br>
कम्पाद्यनन्तापरपर्यायविचिकित्सामलैः सविचिकित्सैरपि<br>
प्रतिभातकियन्मात्रवस्तुदत्तसङ्कोचा [प्रतिभातेति अयमत्र भावः - इह नीलं<br>
गृह्णतः प्राणस्तुटिषोडशकात्मा वेद्यावेशपर्यन्तमुदेति तत्र आद्या<br>
तुटिरविभागैकरूपा द्वितीया ग्राहकोल्लासरूपा अन्त्या तु ग्राह्याभिन्ना तन्मयी<br>
उपान्त्या तु स्फुटीभूतग्राहकरूपा मध्यं यद्द्वादशकं तस्यार्धं<br>
निर्विकल्पस्वभावं विकल्पाच्छादकं तत्र स्वरूपेणैका आच्छादनीये विकल्पे<br>
पञ्चकत्वमुन्मिमिषिषा उन्मिषत्ता सा चेयं स्फुटक्रियारूपत्वात्तुटिद्वयात्मिका<br>
स्पन्दनस्यकक्ऽस्णरूपत्वाभावात् उन्मिषितता स्वकार्यकर्तृत्वं च<br>
इत्येवमाच्छादनीयविपयपाञ्चविध्यात्स्वरूपाच्च षट्क्षणा निर्विकल्पकाः ततोऽपि<br>
निर्विकल्पस्य ध्वंसमानता ध्वंसः विकल्पस्य उन्मिमिपिषा उन्मिषत्ता<br>
तुटिद्वयात्मिका उन्मिषितता च इति षट् तुटयः स्वकार्यकर्तृता तु ग्राहकरूपता<br>
इत्युक्तं न सा भूयो गण्यते इति तत्र विकल्पन्यूनत्वे तुटिन्यूनता एवं स्थिते यावत्<br>
स्फुटेदन्तात्मनो भेदस्य न्यूनता तावद्द्वयं हसति यावत् द्वितुटिकः शिवावेशः<br>
तत्र आद्या तुटिः सर्वतः पूर्णां द्वितीया सर्वज्ञानकरणाविष्टा अभ्यस्यमाना<br>
सर्वज्ञत्वसर्वकर्तृत्वाय कल्पते - न त्वाद्या तदेतद्भट्टकल्लटेन तुटिपात इति<br>
आम्नातम् - तुटेराद्यायाः पातोऽपचयोऽपरा तुटिर्द्वितीयेत्यर्थः ।] न तु कृत्रिमा ।<br>
यदाहुः श्रीकल्लटपादाः</p>
<p>तुटिपाते सर्वज्ञत्वसर्वकर्तृत्वलाभः ।</p>
<p>इति । एवमेष स्वप्रकाशैकरूपोऽपि अर्थो युक्त्या</p>
<p>प्। १०५)</p>
<p>प्रदर्श्यते - यत् यत्<br>
स्वसामर्थ्योद्भूतोत्तरकालिकार्थक्रियायोग्यतादिवशनिःशेष्यमाणसत्यतावशाव<br>
अप्ताविचलसंवादं विरोधावभासि<br>
सम्मतक्रमिकविकल्प्यमाननीलादिनिष्ठविकल्पपूर्वभावि निर्विकल्पसंविर्द्रूपं<br>
तत्तद्विकल्पनीयविरुद्धाभिमतनीलपीताद्याभासाविभागि भवति यथा [यथा<br>
चित्रज्ञाने न तावच्चित्रं रूपं न भासते - संवित्तिविरोधात् जडस्य च<br>
प्रकाशायोगः तेनेदं ज्ञानात्मकमेव रूपं न च आकारभेदेन ज्ञानभेदः</p>
<ul>
<li>चित्ररूपस्यैकस्य आकारभेदाभावात् यथा नीलस्यैको नीलस्वभाव आकारः तथा<br>
वैचित्र्यस्यैकस्य चित्रस्वभाव एवाकारः तस्मिंश्चात्मभूते ज्ञानं<br>
प्रवर्तमानं कृत्स्न एव प्रवर्तते यदि वा न प्रवर्तत एव न तु भागेन प्रवर्तते<br>
तस्य निर्भागत्वात् ये त्वमी भागाः परस्परविविक्ताः प्रतिभान्ति न ते चित्रं रूपमिति<br>
भावः ।</li>
</ul>
<p>शिखरस्थस्य हि सत्यपि गृहादिवेद्यभेदे एक एव नगरावभासः स्यात् । मेचकबोधो<br>
निर्विकल्पकनीलादिज्ञानं तत्राप्यविभाग एवेत्यर्थः ।]<br>
चित्रज्ञानशिखरस्थसंविन्मेचकबोधादि यत्तु<br>
तद्विरुद्धरूपनीलपीताद्याभासाविभक्तं न भवति<br>
तत्तदनन्तस्वसामर्थ्योद्भूतनीलपीताद्याभासविकल्पपूर्वभाग्यपि</p>
<p>द्फ़् १३६, प्। १०६)</p>
<p>न भवति यथा नीलैकसाक्षात्कारि ज्ञानम् भवति च<br>
इदमस्तमितोदेष्यदुभयविकल्पज्ञानान्तरालवर्ति उन्मेषप्रतिभाति<br>
शब्दागमगीतं [शब्दागमः - प्रक्रियाशास्त्रम् ।] निर्विकल्पकं<br>
ससंवादविरुद्धाभिमतनीलादिविकल्पपूर्वभावि<br>
तस्मात्तदनन्तावभासाविभागमयमेवेति उभयोश्च<br>
ज्ञानयोरन्तरालमनपह्नवनीयं - ज्ञानयोर्भेदादेव तच्च संविदात्मकमेव<br>
अन्यथा तेनैव संवित्संस्कारोच्छेदे [संस्कारोच्छेद इति नवनवाभासाः<br>
प्रतिक्षणमुदयव्ययभाज इति व्यवहारहानिः ततश्च कस्मिंश्चिदर्थे पूर्वगृहीते<br>
यत्संवेदनं पूर्वं बहिर्मुखमभूत् तस्यान्तर्मुखं यत् चित्स्वरूपत्वं<br>
तत्कालान्तरेऽपि अवस्थास्तु स्वात्मगतं तद्विषयविशेषे बहिर्मुखत्वं<br>
परामृशतीति स्मरणशक्तिः ।<br>
तथानुसन्धानमेकविषयभावोपपन्नस्मृतिताप्राप्तिरूपम् ।]<br>
स्मरणाद्यनुसन्धानाद्ययोग इति प्रतिभाख्यस्य धर्मिणः सर्ववादिनः प्रति</p>
<p>प्। १०७)</p>
<p>अविवाद [उक्तं हि सूत्रविमर्शिन्यामनेनैव</p>
<p>विना येन न किञ्चित्स्यात्समस्ता अपि दृष्टयः ।<br>
अनस्तमितसम्बोधस्वरूपं तं स्तुमः शिवम् ॥</p>
<p>इति ।] एव इति न असिद्धिः सङ्केतव्युत्पत्तिकालानवलम्बनात् च अस्य अविकल्पत्वमेव<br>
सहजासामयिकतथापरामर्शयोगो हि जडविलक्षणसंविद्रूपनान्तरीयक्रो [ननु च<br>
विशुद्धसंवेदनरूपे भगवति कथं परामर्शो विकल्पतुल्यः स्यात् (?) इत्यत आह -<br>
जडेत्यादि । उक्तं च</p>
<p>स्वभावमवभासस्य विमर्शं विदुरन्यथा ।<br>
प्रकाशोऽर्थोपरक्तोऽपि स्फटिकादिजडोपमः ॥</p>
<p>इति । न च वाच्यं कथं तथापि तद्विकल्परूपं न स्यात् इति न विकल्पतुल्यत्वं -<br>
भेदानुल्लासादिति । तथा चोक्तं</p>
<p>अहम्प्रत्यवमर्शो यः प्रकाशात्मापि वाग्वपुः ।<br>
नासौ विकल्पः स ह्युक्तो द्वयाक्षेपी विनिश्चयः ॥</p>
<p>इति ।] न विकल्पतुल्यत्वं - भेदानुल्लासात् भेदसारतालब्धतया तु अर्थभावं<br>
कुर्यात् विकल्पानां च अविकल्पं विना नोदयः - अस्वातन्त्र्यात् अस्वातन्त्र्यं च</p>
<p>प्। १०८)</p>
<p>सङ्केतादिस्मरणोपायत्वात् सङ्केतादिस्मरणं च तथा अनुभवं विना कुतः<br>
संविदश्च प्राङ्न्यायेन कालादिपरिच्छेदाभावः इति एकैव सा पारमेश्वरी<br>
प्रतिभा अस्मदुक्तिमाहात्म्यकल्पिता एवंविधा अपरिच्छिन्नस्वभावापि सर्वात्मैव<br>
मध्येऽपि वर्तमानभूतभविष्यद्रूपविकल्पान्तरप्रसवभूरेव तथा [तथा चेति<br>
इत्थं तन्मतं - यदि हि ज्ञानादर्थः पृथगवभासितात्मा भवेत्<br>
ज्ञानमन्तरेणापि असावुपलभ्येत (?) न चैवमस्ति तस्मादभेद एव ज्ञानार्थयोरिति<br>
। यदाहुः</p>
<p>सहोपलम्भनियमादभेदो नीलतद्धियोः ।</p>
<p>इति । तस्माज्ज्ञानमेव सर्वत्र तथा तथा प्रतिभाति न तद्वयतिरिक्तो नाम कश्चिदिति<br>
ज्ञान एव च एकत्रायं प्रमेयप्रमाणप्रमितिव्यवहारः समाप्यते इति तस्य हि<br>
विषयाकारता प्रमेयं ग्राहकाकारणता प्रमाणं स्वसंवित्तिश्च फलमिति ।<br>
यथोक्तं</p>
<p>यदाभासं प्रमेयं तत्प्रमाणं फलते पुनः ।<br>
ग्राहकाकारसंवित्त्योस्त्रयं नातः पृथक्कृतम् ॥</p>
<p>इति । तदिदमनाद्यविद्यावासनाविलासविपर्यासिततत्त्वदर्शनतया ज्ञानमेव<br>
ग्राह्यग्राहकसंवित्तिभेदवदिव लक्ष्यते अविद्याविरतौ तु स्वच्छमेवैतत् सम्पद्यते<br>
न किञ्चिद्वेति । तदुक्तं</p>
<p>नान्योऽनुभावो बुद्ध्यास्तु तस्यानानुभवः परः ।<br>
ग्राह्यग्राहकवैधुर्यात्स्वयं सैव प्रकाशते ॥</p>
<p>इति । तथा</p>
<p>अविभागोऽपि बुद्ध्यात्मा विपर्यासितदर्शनैः ।<br>
ग्राह्यग्रहकसंवित्तिभेदवानिव लक्ष्यते ॥</p>
<p>इत्यर्थरूपरहितं संविन्मात्रं किलेदमिति पश्यत् ।<br>
परिहृत्य दुःखसन्ततिमभयं निर्वाणमाप्नोति ॥</p>
<p>इति सौगतमतम् ।] च विवेककुशलैरालयविज्ञानमेव</p>
<p>प्। १०९)</p>
<p>मेवोपगतं ससंवादत्वं च तदनन्तरभाविनां विकल्पानां दर्शितमेव - इति<br>
नासिद्धो हेतुः साध्यधर्मिणि न च एकावभासिविकल्पसंविभागकारिणि [यत् वेद्यते<br>
येन वेदनेन तत् ततो न भिद्यते यथा - आत्मा ज्ञानस्य वेद्यन्ते नीलादयः भेदे हि<br>
ज्ञानेनास्य वेद्यत्वं न स्यात् - तादात्म्यस्य नियमहेतोरभावात् अन्येनान्यस्य<br>
असम्बद्धस्य वेद्यत्वेऽतिप्रसङ्ग इति भेदे नियमहेतोः सम्बन्धस्य<br>
व्यापकस्यानुपलब्ध्या भेदाद्विपक्षाद्वयावर्तमानं वेद्यत्वमभेदेन<br>
व्याप्यते इति । यच्चायं ग्राह्यग्राहकसंवित्तीनां पृथगवभासः स<br>
एकस्मिंश्चन्द्रमसि द्वित्वावभास इव भ्रमः । यथोक्तं</p>
<p>भेदश्चाभ्रान्तिविज्ञाने दृश्येतेन्दाविव द्वयः ।</p>
<p>इति ।] अविकल्पके विपक्षे सदा वा कदाचिदपि वा वर्तते न च ततोऽस्य व्यावृत्तिः<br>
सन्दिग्धा - इति न विरुद्धो नानैकान्तिको न</p>
<p>प्। ११०)</p>
<p>सन्दिग्धविपक्षव्यावृत्तिः [यथा छिदिक्रिया छेद्येन सम्बध्यते भिद्यते च तथा<br>
ज्ञानक्रियापि ज्ञेयेन सह सम्भत्स्यते भेत्स्यते च - इति सहोपलम्भनियमस्यापि<br>
विपक्षाद्वयावृत्तिः सन्दिग्धेति पूर्वपक्षः । अत्र -<br>
ज्ञानस्वपरसंवेद्यतामात्रेणैव नीलतद्धियोर्युगपद्ब्रह्मणनियमस्योपपत्तेः<br>
बाह्याभावाज्ज्ञानं परस्य संवेदकं न भवति इत्युत्तरपक्षः ।</p>
<p>] दृष्टान्तधर्मणि अपि चित्रज्ञानादौ हेतोरेवमेवासिद्धतादिदोषाः परिहृता<br>
भवन्त्येव हेतुदोषेषु तु परिहृतेषु दृष्टान्तादिदोषा निरवकाशा एव इत्यादि<br>
बहुनिर्णीतकल्पमपरैरेव इति किं तदनुभाषणक्लेशेन । सिद्धं तावत् ह्येतत्</p>
<p>यत्प्रातिभं निखिलवैषयिकावबोधपूर्वापरान्तरचरं निखिलात्मकं तत् ।<br>
तस्यां प्रलीनवपुषः परशक्तिभासि ग्लानिर्घटेत [घटेत - विश्लेषमाप्नुयात् ।]<br>
किमभाववशोपकॢप्ता [अभावेति - यथान्यैरुक्तम्</p>
<p>अभावं भावयेत्तावद्यावत्तन्मयतां व्रजेत् ।</p>
<p>इति ।] ॥</p>
<p>प्। १११)</p>
<p>शरीरप्राणादौ परधनसुखास्वादपटलमनालोक्य स्वस्मिन्स्पृशति हृदये<br>
ग्लानिमसमाम् ।<br>
प्रविष्टा चेदन्तर्निखलजगतीसूतिसरसा परा देवी हन्त प्रविलसतु पूर्णं हविरिव ॥</p>
<p>तदुक्तं स्पन्दे</p>
<p>ग्लानिर्विलुण्ठिका देहे तस्याश्चाज्ञानतः सृतिः ।<br>
तदुन्मेषविलुप्तं चेत्कुतः सा स्यादहेतुका ॥</p>
<p>इति ।</p>
<p>एकचिन्ताप्रसक्तस्य यतः स्यादपरोदयः ।<br>
उन्मेषः स तु विज्ञेयः स्वयं तमुपलक्षयेत् ॥</p>
<p>इति च ।</p>
<p>मायीयकार्ममलमूलमुशन्ति तावद् अज्ञाननाममलमाणवमेव भद्राः ।<br>
बीजं तदेव भवजीर्णतरोः परस्मिन् संविन्निशातदहने दहते क्षणेन ॥</p>
<p>यथाहुः</p>
<p>मलमज्ञानमिच्छन्ति संसाराङ्कुरकारणम् ।</p>
<p>इति । तदेवोक्तम्</p>
<p>प्। ११२)</p>
<p>तदुन्मेषविलुप्तं चेत् ।</p>
<p>इति । एवमेव च व्याख्यातम् अतोऽन्यथा ग्लानेः विलोपकत्वमस्याश्च अज्ञानात्<br>
सरणम् अज्ञानस्य च उन्मेषेण विलोपः - इति किं केन संश्लिष्टम् इति<br>
नृपनिरूपणप्रायमेव भवेत्</p>
<p>स-इपरिउण्णपमरु-उत्ताण उतहुगहिअबुणभज्जिअणिज्ज-इ ।<br>
अजाणिअविहड-इअञ्जाण उजम्पुसुअच्छ-इपूरि-अकज्ज ॥</p>
<p>तदेवं भगवती परावाग्भूमिः गर्भीकृत<br>
स्वस्वातन्त्र्यसत्तोद्भविष्यत्पश्यन्त्यादिविनिविष्टपरापराभट्टारिकादिप्रसरात्<br>
तद्गर्भीकारवशाविवादघटितसकलभूतभुवनभावादिप्रपञ्चप्रबोधैक्यचम्<br>
अत्कारसारा परमेश्वरभैरवभट्टारकाविर्भावप्रथिततथाविधाद्भुत-<br>
भूतपरमार्थस्वरूपा <br>
स्वात्मविमलदर्पणनिर्भासितानन्तसृष्टिस्थितिसंहारैक्यमयमहासृष्टिशक्तिरादि-<br>
क्षान्तरूपा</p>
<p>प्। ११३)</p>
<p>अथाद्या इत्यादिना ग्रन्थेन निःशेषं भगवता निर्णीयते इति स्थितम् । तदेवं [तत्रैव<br>
सर्वमस्तीति स्थिते ।] स्थिते ग्रन्थार्थो निर्णीयते - अकारादि-विसर्गान्तं शिवतत्त्वं<br>
कादिङान्तं धरादि-नभोऽन्तं भूतपञ्चकं चादि-ञान्तं<br>
गन्धादि-शब्दान्तं तन्मात्रपञ्चकं टादि-णान्तं पादादि-वागन्तं<br>
कर्माक्षपञ्चकं तादि-नान्तं घ्राणादिश्रोत्रान्तं बुद्धिकरणपञ्चकं<br>
पादि-मान्तं मनोऽहङ्कार-बुद्धि-प्रकृति-पुरुषाख्यं पञ्चकं<br>
वाय्वादिशब्दवाच्या यादयो वकारान्ता रागविद्या-कलामायाख्यानि तत्त्वानि<br>
धारयन्ति - पृथग्भूततया अभिमानयन्ति इति धारणानि द्वौ अत्र णिचौ<br>
प्रयोज्यप्रयोजकभावद्वैरूप्यात् तथा हि - ध्रियन्ते [ध्रियन्ते - अवस्थितिं भजन्त<br>
इत्यर्थः ।] स्वात्मनि एव सर्वे भावाः प्रकाशात्मनि परमपरिपूर्णे पदे<br>
भैरवात्मनि</p>
<p>प्। ११४)</p>
<p>सर्वात्मनि यथोक्तं शिवदृष्टौ</p>
<p>आत्मैव [आत्मा - स्वस्वभावः ।] सर्वभावेषु स्फुरन्निर्वृतचिद्वपुः [चिद्वपुरिति<br>
आत्मसात्कृतसमस्तवेद्यार्थः ।] ।<br>
अनिरुद्धेच्छाप्रसरः प्रसरद्दृक्त्रियः शिवः ॥</p>
<p>इति । यथोक्तं स्पन्दे</p>
<p>यत्र स्थितमिदं सर्वं ।</p>
<p>इति । एवं स्वात्मन्येव प्रभास्वरे प्रकाशनेन ध्रियमाणान् भावन् धारयति<br>
स्वयमप्रकाशीभावेन - जडतास्वभावेदम्भावास्पदताप्रापणेन<br>
[स्वभावेदम्भावेति - यदुक्तं प्रत्यभिज्ञायाम्</p>
<p>इदं भावोपपन्नानां वेद्यभूमिमुपेयुयाम् ।<br>
भावानां बोधसारत्वाद्यथावस्त्ववलोकनात् ॥</p>
<p>इति ।] प्रकाशयति परमेश्वर एव पुनरपि अहम्भावेनैव आच्छादयति । तदियं<br>
भगवत्सदाशिवेशदशा शुद्धविद्यामयी एकेन णिचा ध्वनिता तत्रापि च यत्<br>
इदन्ताया अहन्तया आच्छादनं तदाच्छादनीयेदन्तोपपत्तौ</p>
<p>प्। ११५)</p>
<p>उपपद्यते [विद्येश्वरादिरूपायामिदन्तायां सत्यामुपपद्यते नान्यथेति ।] न च<br>
शुद्धपरमेश्वरचिन्मयरूपापेक्षं भिन्नप्रथात्मकमिदन्ताख्यं<br>
रूपमुपपद्यते - इति आच्छादनीयानुपपत्तौ तद्वशेन तदाच्छादकतापि<br>
अहम्भावस्य नोपपन्ना इति तथाविधेश्वरबोधानुपपत्तिः तदनुपपत्तौ च न<br>
किञ्चित् भासेत - कारणाभावात् इत्युक्तमसकृत् भासते च इदं<br>
तद्भासाव्यतिरेकरहितमपि परमेश्वरशक्तित एव बहिः प्रथते -<br>
कारणान्तरासम्भवात् स्वसंविदि च संविद एव सर्वमयत्वप्रथनात् । तदेवं<br>
स्वात्मरूपं जगत् भेदेन भासमानं प्रकाशात्मन्येव अहमात्मनि भासते<br>
सामानाधिकरण्येन इति इयता एतावत् अवश्यमेवाक्षिप्तं - यथा ईश्वर एव कस्यापि<br>
वेदितुर्भिन्नान् वेद्यान् अहन्तया पश्यति यश्चासौ कोऽपि वेदयिता सोऽपि भासनात्<br>
स्वात्ममय एव - इति स्वात्मनि तथाविधाः शक्तीरधिशेते</p>
<p>प्। ११६)</p>
<p>याभिरसौ तदैव भिन्नवेद्यवेदकीभावमुपाश्नुवीत रागादिभिरेव च<br>
तथाविधत्वमस्येति रागादय एव आध्रियमानान् भावान् उक्तन्यायेन<br>
धारयन्तमीश्वरं प्रति प्रयोजकतां गच्छन्ति अतस्तस्यैव<br>
पुंस्त्वव्यपदेशकारणैकभूता द्वितीये णिचि उत्पन्ने धारणशब्दवाच्याः<br>
णिजुत्पत्तावपि सर्वत्रैव प्रकृत्यर्थान्वयानपायो ध्रियमाणतया<br>
प्रकाशमानस्यैव हि धार्यमाणता प्रकाशनासञ्ज्ञा उपपद्यते यतः<br>
यथोक्तं मयैव शिवदृष्ट्यालोचने</p>
<p>प्रेषोऽपि स भवेद्यस्य शक्तता नाम विद्यते ।</p>
<p>इति । भर्तृहरिरपि</p>
<p>अप्रवृत्तस्य हि प्रैषे प्रच्छादेर्लोद्विधीयते ।<br>
प्रवृत्तस्य यदा प्रैषस्तदा स विषयो णिचः ॥</p>
<p>इति । तदेवं धारणशब्देनापरशास्त्रेषु कञ्चुकनामधेयप्रसिद्धान्येव</p>
<p>प्। ११७)</p>
<p>तत्त्वानि इह निरूपितानि यदुक्तं श्रीतन्त्रसारे</p>
<p>धारयन्ति पशोः पाशान्भावान्स्वात्ममयांस्तथा ।<br>
विद्यामायानियत्याद्याः शोध्यास्तेन प्रयत्नतः ॥</p>
<p>इति । यत्तु श्रीसोमानन्दपादैः धारणशब्देन अङ्गानि निरूपितानि<br>
पक्षान्तराश्रयणेन [अन्यार्थकथनेनेत्यर्थः ।] तत्र<br>
परपक्षसर्वदृश्यत्वप्रथनमात्मनि अभिप्रायः तेषां हि ईदृशी शैली [शीले<br>
भवा शैली समाधानपूर्विका प्रवृत्तिरिति कय्यटः रचनेन्ये शैली स्वमतमित्यन्ये ।]</p>
<p>स्वपक्षान्परपक्षांश्च निःशेषेण न वेद यः ।<br>
स्वयं स संशयाम्भोधौ निमज्जंस्तारयेत्कथम् ॥</p>
<p>इति । शादि-क्षान्तं महामाया विद्येश्वरसदाशिवशक्त्याख्यं तत्त्वपञ्चकं<br>
तथाहि - मायातत्त्वस्य उपरि विद्यातत्त्वाधश्च अवश्यं तत्त्वान्तरेण भवितव्यम् -<br>
यत्र विज्ञानाकलानां [इत्यमत्रेश्वरप्रत्यभिज्ञोक्तः क्रमः</p>
<p>स्वातन्त्र्यहानिर्बोधस्य स्वातन्त्र्यस्याप्यबोधता ।<br>
द्विधाणवं मलमिदं स्वस्वरूपापहानितः ॥</p>
<p>शुद्धबोधात्मकत्वेऽपि येषां नोत्तमकर्तृता ।<br>
निर्मिताः स्वात्मनो भिन्ना भर्त्रा ते कर्तृतात्ययात् ॥</p>
<p>एते च विज्ञानकेवलाः</p>
<p>शूउन्याद्यबोधरूपास्तु कर्तारः प्रलयाकलाः</p>
<p>इति ।] स्थितिः यथोक्तम्</p>
<p>प्। ११८)</p>
<p>मायोर्ध्वे शुद्धविद्याधः सन्ति विज्ञानकेवलाः ॥</p>
<p>इति । तथाहि महामायाभावे मायापदे प्रलयकेवलानामवस्थितिः विद्यापदे च<br>
विद्येश्वरादीनाम् - इति किमिव तत् विज्ञानकेवलास्पदं स्यात् अत एव<br>
विद्यापदप्रच्युतानामपि एषां भेदमयभावराशिगतभिन्नवेद्यप्रथानुदयात्<br>
मायीयाभिधानमलानुल्लासे तत्र विज्ञानकेवलो मलैकयुक्त इति<br>
अज्ञानात्मकाणवमलावलम्बित्वं श्रीपूर्वशास्त्रे कथितम् त एव<br>
शुद्धविद्यापदानुग्रहात्</p>
<p>प्। ११९)</p>
<p>बोधिता मन्त्रतदीशादिभावभागिनो [उक्तं हि अन्यत्र</p>
<p>मन्त्रत्वमेति सम्बोधादनन्तेशेन कल्पितात् ।</p>
<p>इति ।] भवन्ति इति तरैवोक्तं</p>
<p>विज्ञानकेवलानष्टौ बोधयामास पुद्गलान् ।</p>
<p>इत्यादिना</p>
<p>मन्त्रमहेश्वरेशत्वे सन्नियोज्य ।</p>
<p>इत्यादिना च । केषुचित्तु शास्त्रेषु सा महामाया भेदमलाभावोपचारात्<br>
विद्यातत्त्वशेषतयैव निर्णीयते क्वचित् पुनरज्ञानमलसद्भावोपरोधात्<br>
मायातत्त्वपुच्छतया यथा केषुचित् शास्त्रेषु रागत्त्वं पुंस्येव लग्नम् इति न पृथक्<br>
परामृष्टम् यथा वा इहैव श्रीत्रिकागमेषु नियतिकालौ न पृथक् निरूपितौ अत्र मते<br>
विद्याद्यनाश्रितशिवान्तं ब्रह्मपञ्चकं निर्णेष्यते च एतत् एषां च तत्त्वानां<br>
बृहत्त्वं बृंहकत्वं च प्रायो भेदसमुत्तीर्णत्वात् संसारसूतिकर्तृत्वात् च<br>
एवमेतानि</p>
<p>प्। १२०)</p>
<p>चतुस्त्रिंशत्तत्त्वानि प्रक्रियात्मना स्थितानि अकारमेव आदिरूपतया भजन्ते । तत्र<br>
इदं विचार्यते - प्रथमतः शिवतत्त्वम् अ वर्गे ततो भूतानि इत्यादि यावदन्ते<br>
शक्तितत्त्वम् - इति कोऽयं सृष्टिसंहारज्ञप्तिस्थित्यवतारक्रमाणां मध्यात्<br>
क्रमः सर्वत्र च श्रीमालिनीविजयोत्तरसिद्धातन्त्र-स्वच्छन्दादिशास्त्रेषु क्षकारात्<br>
[क्षकारात् प्रभृतीति इत्थमत्र क्रमः - पृथिव्यां क्षकारमेकमेव<br>
पदमन्त्रवर्णरूपं अवाद्यव्यक्तान्तेषु तत्त्वेषु हादि-टान्तास्त्रयोविंशतिवर्णाः<br>
चतुरक्षरे द्वे पदमन्त्रे पञ्चाक्षराणि त्रीणि पुमादिमायान्तेषु घादि-ञान्ताः<br>
सप्त वर्णाः पदमन्त्रे द्वे पञ्चाक्षरमेकं द्व्यक्षरं द्वितीयमिति<br>
शुद्धविद्येश्वरसदाशिवेषु च ग-ख-का वर्णास्त्रयः पदं मन्त्रं च<br>
त्र्यक्षरमेव शिवतत्त्वे पुनः स्वरषोडशात्मकमेकमेव वर्णपदमन्त्रतत्त्वमिति<br>
तच्च शक्तित्वप्राधान्यादेकमेव शक्तिर्हि न शक्तिमतो भिन्ना भवितुमर्हतीति<br>
भावः । क्षित्यादितत्त्वचतुस्त्रिंशतः क्षकारात्प्रभृति चैकमेकं योजयित्वा पूर्वे<br>
व्यापकतयाभिमते सशक्तिके षट्त्रिंशे तत्त्वे संहारक्रमस्य<br>
अध्वशुद्धावुचितत्वात् विसर्गादारभ्य आनुलोम्येन अकारपर्यन्तस्वरषोडशकत्वम्<br>
। उक्तं चान्यत्र</p>
<p>तत एकैकवर्णत्वं तत्त्वे तत्त्वे क्षमादितः ।<br>
कृत्वा शैवे परे प्रोक्तः षोडशार्णो विसर्गताः ॥</p>
<p>इति ।] प्रभृति</p>
<p>प्। १२१)</p>
<p>अवर्गान्तं पार्थिवादीनां शिवान्तानां तत्त्वानां निवेशः उक्तः</p>
<p>आद्यधारिकया [धारिकेति</p>
<p>मतं चैतन्महेशस्य श्रीपूर्वे यदभाषत ।<br>
धारिकाप्यायिनी बोद्ध्री पवित्री चावकाशदा ॥</p>
<p>इति ।] व्याप्तं तत्रैकं तत्त्वमिष्यते ।<br>
एकमेवं पृथक् क्षार्णं पदार्णमनुषु स्मरेत् ॥</p>
<p>इत्यादिना तत्रैव च पुनर्भिन्नयोनिमालिनीभट्टारिकानुसारेण [मालिनीति । यदुक्तं<br>
श्रीमज्जयद्रथराजनकैः</p>
<p>इत्यस्या व्याख्यानावसरे भिन्ना स्वरैर्भेदिता योनिः कादिलक्षणा यस्याः । तत्र<br>
शक्तिवाचको मालिनीमन्त्रः शक्तिमद्वाचकस्तु मातृकामन्त्रः । तत्र मातृका<br>
प्रसिद्धैव । मालिनी यथा न ऋ ॠ ऌ ॡ थ च ध ई ण उ ऊ ण क ख ग घ ङ इ अ व<br>
भ य ड ढ ठ झ ञ ज र ट प छ ल आ स अः ह ष क्ष म श अं त ए ऐ ओ औ द फ<br>
इति । त्रिकहृदयेऽपि</p>
<p>नादिनी तु शिखाग्रस्था नकाराक्षरसञ्ज्ञिता ।</p>
<p>इति । तदुक्तं मालिनी हि भगवती मुख्यं शाक्तं रूपं बीजयोनिसङ्घट्टेन<br>
समस्तकामदुघम् अन्वर्थं चैतन्नाम रुद्रशक्तिमालाभिर्युक्ता फलेषु पुष्पिता<br>
संसारशिशिरसंहारनादभ्रमरी सिद्धिमोक्षधारिणी दानादानशक्तियुक्ता इति<br>
रलयोरेकत्वस्मृतेः अत एव भ्रष्टविधिरपि मन्त्र एतन्न्यासात्पूर्णो भवति<br>
साञ्जनोऽपि गारुडवैष्णवादिर्निरञ्जनतामेत्य मोक्षप्रदो भवतीति ।]<br>
फकारादीनामभिन्नयोनिमातृकानिवेशावाप्ततत्त्वान्तरस्थितीनामपि</p>
<p>प्। १२२)</p>
<p>फे धरातत्वमुद्दिष्टं चादि-ञान्तेऽनुपूर्वशः ।<br>
त्रयोविंशत्यवादीनि * * * * * * * * (?) ।</p>
<p>इत्यादिना पार्थिवादितत्त्वयोजना निरूपिता । पुनरपि च तत्रैव श्रीविद्यात्रयानुसारेण<br>
[विद्यात्रयेति</p>
<p>या सा शक्तिर्जगद्धातुः कथिता समवायिनी ।<br>
इच्छात्वं तस्य सा देवि सिसृक्षोः प्रतिपद्यते ॥</p>
<p>इति प्रथमोच्छलत्तात्मकत्वेन बहिरुल्लिलसिपास्वभावा प्रमातृविश्रान्तिधामभूता<br>
परा इत्युक्ता ततोऽपि</p>
<p>एवमेतदिदं वस्तु नान्यथेति सुनिश्चितम् ।<br>
ज्ञापयन्ती जगत्यत्र ज्ञानशक्तिर्निगद्यते ॥</p>
<p>इत्यन्तरासूत्रितेच्छाक्रियामयी</p>
<p>यत्र यत्र मिलिता मरीचयस्तत्र तत्र विभुरेव जृम्भते ।<br>
इत्येवंरूपा परापरेत्युक्ता । ततोऽपि</p>
<p>एवम्भूतमिदं वस्तु भवत्विति यदा पुनः ।<br>
जाता तदैव तद्वस्तु कुर्वन्त्यत्र क्रियोच्यते ॥</p>
<p>इति तत्तत्प्रमातृप्रमेयादिवैचित्र्यमयी च अपरेत्युक्ता ।</p>
<p>यथोक्तमाचार्याभिनवगुप्तपादैः</p>
<p>ययेदं शिवादिधरण्यन्तमविकल्पसंविन्मात्ररूपतया विभर्ति च पश्यति च<br>
भासयति च परमेश्वरः सास्य पराशक्तिः यया दर्पणहस्त्यादिवत्<br>
भेदाभेदाभ्यां सा परापरा शक्तिः यया परस्परविविक्ततात्मना भेदेनैव सा<br>
अपरा शक्तिः ।</p>
<p>इति विद्यात्रयनिरूपणं पारमेश्वरशास्त्रेषु]</p>
<p>प्। १२३)</p>
<p>निष्कले पदमेकार्णं त्र्यर्णैकार्णद्वयं द्वये ।</p>
<p>इति परापराभट्टारिकानुसारेण [श्रीमन्मालिनीविजये</p>
<p>मायां तु मार्गसंशुद्धौ दीक्षाकर्मणि सर्वतः ।<br>
क्रियास्वनुक्तमन्त्रासु योजयेदपरां बुधः ॥</p>
<p>विद्यादिसकलान्तं च तद्वदेव परापराम् ।<br>
योजयेन्नेश्वरादूर्ध्वं नियत्यादिकमष्टकम् ॥</p>
<p>न चापि सकलादूर्ध्वमङ्गषट्कं विचक्षणः ।<br>
निष्कले परया कार्यं यत्किञ्चिद्विधिचोदितम् ॥</p>
<p>इति । अत्र सूक्ष्मतरबोधवतां मूलार्थः सुबोध एवेति न निर्णीतः अन्येषां तु<br>
युक्तिकथनमपि पिष्टपेषणतुल्यमकिञ्चित्करमित्यर्थः ।] ॐकारं शिवतत्त्वम्<br>
अघोरे इत्यत्र शक्तितत्त्वम् इत्यादिक्रमेण पार्थिवादितत्त्वनिरूपणा योजिता । पुनरपि च<br>
तत्रैव श्री-विद्यातत्त्वानुसारेण<br>
फकारादीनामभिन्नयोनिमातृकानिवेशावाप्ततत्त्वान्तरस्थितीनामपि</p>
<p>प्। १२४)</p>
<p>फे धरातत्त्वमुद्दिष्टं चादि-ञान्तेऽनुपूर्वशः ।<br>
त्रयोविंशत्यवादीनि * * * * * * * * (?) ॥</p>
<p>इत्यादिना तत्त्वयोजना । श्रीमदपराभट्टारिकाभिप्रायेण च</p>
<p>सार्धेनाण्डद्वयं व्याप्तमेकैकेन पृथग्द्वयम् ।<br>
अपरायाः समाख्याता व्याप्तिरेषा विलोमतः [अत्र पिण्डार्थः - इच्छाशक्ति-<br>
ज्ञानशक्ति-क्रियाशक्तित्रितयं वैपरीत्येन बोद्धव्यमित्यर्थः ।] ॥</p>
<p>इत्यादिना फट्कारे पार्थिवप्राकृताण्डद्वयम् हुंकारे मायीयं ह्रींकारे<br>
शाक्तमण्डं च इति तत्त्वनिवेशः । श्रीपराभट्टारिकाव्याप्तिनिरूपणे च</p>
<p>सार्णेन त्रितयं व्याप्तं त्रिशूलेन चतुर्थकम् ।<br>
सर्वातीतं विसर्गेण परा व्याप्तिरुदार्हृता [एतत्कथने पुनरयमभिप्रायः</p>
<p>एकेन वपुषा शुद्धौ तत्रैवान्यप्रकारताम् ।<br>
अन्तर्भाव्याचरेच्छुद्धिमनुसन्धानवान् गुरुः ॥</p>
<p>अशक्तौ क्रमान्तरोऽप्यस्तीत्याह</p>
<p>अनन्तर्भावशक्तौ तु सूक्ष्मे सूक्ष्मं विशोधितम् ।<br>
तद्धि शुद्धं बीजभावात्सूते नोत्तरसन्ततिम् ॥</p>
<p>इति । एतच्च सर्वं त्रिकसारे प्रसिद्धम् ।] ॥</p>
<p>प्। १२५)</p>
<p>इति अन्यथैव प्रक्रियायोजनं निरूपितम् । पुनरपि<br>
मातृकासद्भावरतिशेखरकुलेश्वरादिमन्त्रभट्टारकाद्यभिप्रायेण अन्यथा<br>
अन्यथा च अपरतन्त्रेष्वपि एवमेव विपर्यस्तप्रायं बहु बहुशो निरूपितम् तत् पुनरिह<br>
सर्वमेवान्यथा इति परिदृश्यते - इति महान् अयमागमविदः स्वकटकक्षोभ इव<br>
सर्वविनाशकः समुद्भूतः । न च साङ्केतिकमिदं - येन<br>
पुरुषेच्छावशोपकल्पितेन रूपेण च अन्यथा अन्यथा निरूप्यमाणमिह सङ्गतं<br>
भवेत् यथा - दाक्षिणात्याः चौरशब्देन ओदनं व्यपदिशन्ति सैन्धवास्तु तेनैव<br>
दस्युम् ओदनं तु क्रूरश्रुत्या तया तु काश्मीरिका वितुषितयवगोधूमतण्डुलान् इति -<br>
साङ्केतिकत्वे हि अनवस्थितत्वात् अपारमार्थिकत्वात् च<br>
शोध्यशोधकभावाद्यनुपयोगात् अनिरूपणीयत्वमेव स्यात् सङ्केतस्यापि<br>
परमार्थसत्तैव नहि सङ्केतो नाम अन्यः कश्चित् - ऋते परमेश्वरेच्छातः प्रसिद्धो<br>
हि न सङ्केतो भगवदिच्छाप्रकल्पितः -</p>
<p>प्। १२६)</p>
<p>तन्नामाक्षरलिप्यादिगताप्यायनादिकर्मविधिजनिततच्छान्तिकादिफलसम्पत्तेः इति<br>
चेत् - तर्हि एकेनैव सङ्केतेन सर्ववस्तुसम्पत्तौ किं सङ्केतान्तराश्रयेण<br>
तदाश्रयणे वा<br>
स्वशास्त्रितशास्त्रान्तरीयलौकिकपार्षददैशिकघनकृतप्रतिपुरुषनियताद्यनन्त-<br>
सङ्केतनिवेशनपूर्वकं तदपि निरूप्यमेव न तावद्भिरुपयोगः एतावतैव<br>
कार्यसिद्धिः - इत्यपि निरक्षरकुक्षिकुहरैः उच्यमानं श्रूयमाणं च शोभत एव<br>
। अविकला भगवदिच्छा न विचारपदवीमधिशेते (?) इति चेत् - अलं<br>
ग्रन्थधारणवाचनव्याख्यानविचारणादिमिथ्यायासेन परित्याज्य एवायं<br>
गुरुभारः तूष्णीम्भावशरणैरेव स्थेयम् भगवदिच्छैवोत्तारणीयमुत्तारयेत्<br>
तदिच्छैव अनुग्रहात्मा एवं विचारणायां पर्यवसाययति न</p>
<p>प्। १२७)</p>
<p>खलु पादप्रसारिकयैव सुखं शयानैः भुञ्जानैश्च स्वयम् अविमृशद्भिः<br>
स्वापेक्षतीव्रतरादिपरमेश्वरानुग्रहोत्पन्नाधिकाधिकसूक्ष्मतमविमर्श-<br>
कुशलधिषणापरिशीलनपराङ्मुखैः वा स्थातव्यमिति । तत् सर्वदा विमृश्यमिदं<br>
वर्तते - इति एतावत् न जहीमः तत् अत्र अवधार्य स्थीयतां यावत् परिहरामः<br>
सर्वमिदं किञ्चित् न वस्तुतः चोद्यजातं परमेश्वर्यां परावाग्भुवि<br>
अनुत्तरदुर्घटकारितात्मकनिरपेक्षस्वातन्त्र्यसारायां<br>
पारतन्त्र्यांशलेशमात्रपरमाणुनापि अनुपरक्तायाम् - इति प्रायः प्रागेव<br>
प्रतिसमाहितमदः तथापि विस्तरतः परिह्रियते - यत् तावदुक्तं शिवतत्त्वं ततः<br>
पृथिवी इत्यादिकोऽयं क्रमः इति तन्न कश्चित् क्रमः - इति ब्रूमः अक्रमं यत् एतत्<br>
परं पारमेश्वरं विचित्रं गर्भीकृतानन्तवैचित्र्यं स्वातन्त्र्यं<br>
त्रिकार्थरूपं तदेव एतत् तथाहि - येयमपरा परापरा पराभट्टारिका<br>
पारमेश्वरी भैरवीया सत्ता सा सदाशिवतत्त्वानाश्रितशक्तितत्त्वस्यापि उपरिवृत्तिः -</p>
<p>प्। १२८)</p>
<p>तदन्तस्यापि आसनपक्षीकृतत्वात् [दिव्यतनुसञ्जीवनार्थं ह्ययं क्रमः<br>
यथान्यत्र</p>
<p>महाप्रेतं न्यसेत्पश्चात्प्रहसन्तमचेतनम् ।<br>
रक्तवर्णं सुतेजस्कं नेत्रत्रयविभूषितम् ॥</p>
<p>तद्यथा - आधारशक्तिमूले मूलं कन्द आसारमूलकम् लम्बिक्रान्ते कलातत्त्वान्तो<br>
दण्डः मायात्मको ग्रन्थिः चतुष्किकात्मा शुद्धविद्यापद्मं तत्रैव<br>
सदाशिवभट्टारकः स एव महाप्रेतः प्रकर्षेण लीनत्वात् बोधात्प्राधान्येन<br>
वेद्यात्मकदेहक्षयान्नादामर्शात्मकत्वाच्चेति तन्नाभ्युत्थितं<br>
तन्मूर्धरन्ध्रत्रयनिर्गतं नादान्तवर्तिशक्तिव्यापिनीसमनारूपपरात्रयं<br>
द्विषट्कान्तं तदुपरि शुद्धपद्मत्रयमौत्मनसम् एतस्मिन् विश्वमये भेदे<br>
आसनीकृते अधिष्ठातृतया व्यापकभावेन आधेयभूतां यथाभिमतां<br>
देवतां कल्पयित्वा पूजयेदिति । अत्रान्तरश्लोकाः</p>
<p>द्वादशान्तमिदं प्राग्रं त्रिशूलं मूलतः स्फुरत् ।<br>
देवीचक्राग्रगं त्यक्तक्रमः खेचरतां व्रजेत् ॥</p>
<p>मूलाधाराद्द्विषट्कान्तव्योमाग्रापूरणात्मिका ।<br>
खेचरीयम् स्वसञ्चारस्थितिभ्यां स्वामृताशनात् ॥</p>
<p>इति इत्यन्तर्यागः ।] । तथाहि</p>
<p>ईश्वरं च महाप्रेतं प्रहसन्तमचेतनम् ।</p>
<p>इत्यनेन सदाशिवान्तमासनं नादान्तपक्षनिविष्टं श्रीपूर्वशास्त्रोपसंहृतम्</p>
<p>इत्येतत्सर्वमासनम्</p>
<p>इत्युक्त्वा</p>
<p>प्। १२९)</p>
<p>तस्य नाभ्युत्थितं शक्तिशूलशृङ्गत्रयं स्मरेत्</p>
<p>इति शक्तिप्रख्यव्यापिनीसमनात्मकशृङ्गत्रयमुक्तं तत्रापि<br>
उन्मनसोर्ध्वकुण्डलिकापदपरमधामसितकमलत्रयरूपतया निरूपितम् इत्येतत्<br>
परमासनं - परापर्यन्तत्वात् इति तदुपरि च देवीनां स्थितिः इति तदेतत्परं<br>
पश्यन्त्याख्यं ज्ञानशक्तेरेव पर्यन्तधाम<br>
नादाख्यरूपमतिक्रमणीयत्वेनैव स्थितं यथोक्तं शिवदृष्टौ</p>
<p>अथास्माकं ज्ञानशक्तिर्या सदाशिवरूपता ।<br>
वैयाकरणसाधूनां सा पश्यन्ती परा स्थितिः ॥</p>
<p>इति ।</p>
<p>प्रत्यगात्मनि हि बुद्धिः पश्यन्ती रुद्रदेवता ।</p>
<p>परं सदाशिवज्ञानशक्तावेव अनाश्रितशिवशक्त्यात्मनि विश्राम्यति<br>
मनोऽहङ्कारयोः ब्रह्मविष्णुदेवतयोः [ईश्वरप्रत्यभिज्ञायां</p>
<p>तत्रैतन्मातृतामात्रस्थितौ रुद्रोऽधिदैवतम् ।<br>
भिन्नप्रमेयप्रसरे ब्रह्मविष्णू उदाहृतौ ॥</p>
<p>इति । अत्र विवेकेच्छुभिस्तन्त्रालोक एवावधार्यम् ।]</p>
<p>प्। १३०)</p>
<p>वैखरीमध्यमापदे पत्योरीशसदाशिवक्रियाशक्तिपदमेव [ईश्वरतत्त्वस्यैव<br>
सदाशिवे ।] परा प्रतिष्ठाभूः इति तावत् आगमसिद्धं स्वसंवेदनबृंहितं च तत्<br>
पश्यन्त्युपरि पराभूमिः भगवती - यत्र सर्वमभेदेनैव भाति च<br>
[सूक्ष्मबुद्धिविवेच्योऽत्र क्रमः ।] विमृश्यते च । यद्यपि हि विद्यापदे मायापदेऽपि<br>
अभेदेन भासना स्थितापि तत्र विमर्शोऽन्यथा विद्यापदे हि इदमिति<br>
[ईश्वरभट्टारके ।] प्रमातृप्रमेयजातमेकतोऽहमात्मनि [सदाशिवभट्टारके ।]<br>
सङ्क्रामेत् तदाच्छादितं विमृश्यते - अहमिदम् इति तत् एतत् समाने चिदात्मनि<br>
अधिकरणे [ज्ञानशक्तिशिवे ।] उभयं प्रतिबिम्बितमभेदेनैव अवभासमानं<br>
सामानाधिकरण्यमुक्तम् अत एव ईश्वरावस्थायां [ज्ञानरूपशिवावस्थायाम् ।]<br>
परापरात्मिकां</p>
<p>प्। १३१)</p>
<p>दशां भावा भजन्ते यथैव मायाध्वनि [शुद्धविद्यारूपं महामायां च<br>
त्यक्त्वा सैव - ईश्वरावस्थैव ।] अपरां न तु सैव परापराशक्तिः अपरा वेति यत्<br>
[परत्वसम्भवे करणमाह यदिति यस्मादीश्वरतत्वे परापरत्वं तत्र दर्शितं<br>
तेनायातमीश्वरावस्थायां परत्वम् ।] ईश्वरतत्वं प्रति अभिहितं [अभिहितमिति -<br>
परापररूपत्वेन चेति योज्यम् ।] श्रीमदुत्पलदेवपादैः [यथोक्तम्</p>
<p>अत्रापरत्वं भावानामनात्मत्वेन भासनात् ।<br>
परताहन्तयाच्छादात्परापरदशा हि सा ॥</p>
<p>इति । परत्वं पूर्णत्वमनन्यापेक्षाहमिति अपरत्वमपूर्णतान्यापेक्षतेदमिति ।</p>
<p>तथैव ईश्वरप्रत्यभिज्ञायामपि</p>
<p>सामान्याधिकरण्यं च सद्द्वियाहमिदन्धियोः ।</p>
<p>प्रकाशस्य यदात्ममात्रविश्रमणेऽनन्योन्मुखः<br>
स्वात्मप्रकाशताविश्रान्तिलक्षणो विमर्शः सोऽहमित्युच्यते यस्त्वन्योन्मुखः स<br>
इदमिति स च स्वप्रकाशनमात्रे पुनरनन्योन्मुखे रूपे विश्राम्यति परमार्थतः ।<br>
तत्राद्ये विमर्शे शिवतत्त्वं द्वितीये विद्येश्वरता मध्यमे तु रूपेऽहमिदमिति<br>
समधृततुलापुटन्यायेन यो विमर्शः स सदाशिवनाथे ईश्वरभट्टारके च<br>
इदम्भावस्य तु ध्यामलाध्यामलताकृतो विशेषः - ये एते अहमिति इदमिति धियौ<br>
तयोर्मायाप्रमातरि पृथगधिकरणत्वम् अहमिति ग्राहके इदमिति च ग्राह्ये<br>
तन्निरासेन चैकस्मित्रेवाधिकरणे यत्सङ्गमनं सम्बन्धरूपं तत् सती शुद्धा<br>
विद्या अशुद्धविद्यातो मायाप्रमातृगताया अन्यैव । तत्र यदाहमित्यस्य<br>
यदधिकरणं चिन्मात्ररूपं तत्रैवेदमंशमुल्लासयति तदस्यास्फुटत्वात्<br>
सदाशिवता अहमिदमिति इदमहमिति तु इदमंशे स्फुटीभूतेऽधिकरणे<br>
यदाहमंशविमर्शं निपिञ्चति तदेश्वरतेति विभागः ।] तत्<br>
प्रदर्शितागमविपर्यासङ्कायुक्तम् -</p>
<p>प्। १३२)</p>
<p>इति न मन्तव्यम् मन्त्रमहेशादिषु [शुद्धविद्यामहामायायां<br>
विमर्शस्वरूपमाह उत्पलदेवमहोदयः - मन्त्रेति ।] तु रूपं<br>
बोधैकपरमार्थमपि अपरबोधैकपरमार्थात् अन्यदहम् इदं पुनरिदमेव<br>
[पुनरिति उपरिवर्त्यहन्ताया भिन्नमेवेदमंशप्राधान्यं यस्मान्महामायेति<br>
सञ्ज्ञा परैः कृता यदुक्तं तत्रैव भेदधीरेवेति ।] इति संवित् विज्ञानाकलानां तु<br>
बोधैकपरमार्थेनापि रूपेण अहं नेदम् इति संवित् अप्रबोधात् अहमित्येव तत्र<br>
अप्रबुद्धम् प्रलयकेवलिनाम् इदमहम् इत्यप्रबुद्धमेव अत्र [अत्र - प्रलयाकले<br>
मायापदे - सकले च ।] मायापदे च तन्निर्विकल्पकताभासेन यद्यपि अस्ति तथाविध<br>
एव प्राणभूतो विमर्शः तथापि तद्रूपव्यवहारकस्य</p>
<p>प्। १३३)</p>
<p>तत्प्रसादासादितसत्ताकस्यापि तदव्यतिरिक्तस्यापि वा पश्चात्तनस्य विमर्शस्य इदं<br>
शरीरादि अहमहं योऽसौ ज्ञाता इदं घटादिकम् इदं यत्तत् ज्ञेयम् इति भेदेनैव<br>
विमर्शरूपतया व्यवहारो विकल्पात्मैव तत्र तु तथाविधत्वे<br>
कारणान्तरासंवेदनात्कल्प्यमानेऽपि च कारणे पुनरपि<br>
तहाविधबोधाविनिर्भागमात्रपर्यवसानात् तस्यैव अविकल्पसंविदात्मनः तथा<br>
सामर्थ्यं तथा सामर्थ्ययोगादेव च तदनन्तवैचित्र्यात्मकत्वम् - इति<br>
ऐश्वर्यमनपायि सिद्ध्येत् अस्यां च सत्तायामैश्वर्यमनपेतं - यतो<br>
वैर्खयात्मनि एवम्मायीये वेद्येऽपि वा मध्यमामये धाम्नि भासनातिरेक्यपि<br>
सम्भाव्य एवं विमर्शः । अत्र तु परसंविदि यथैव भासा तथैव<br>
व्यवहारमयोऽपि विमर्शः तेन - जल इव जलं ज्वालायामिव ज्वाला सर्वथा<br>
अभेदमया एव भावा भासन्ते न तु प्रतिबिम्बकल्पेनापि केवलं यावत् एषापि<br>
परमेश्वरी उपदेशाय निरूप्यते</p>
<p>प्। १३४)</p>
<p>तावत् अधरसत्ताकॢप्ता तथा भवति । एवं च भासात्मकं भैरवरूपं स्वतः<br>
सिद्धम् अनादि प्रथमं सर्वतः चरमं च सर्वतश्च वर्तमानमिति किमपरं तत्र<br>
उच्यताम् । तत्त्वभावविकासात्ममयमात्मैक्येनैव स्वप्रकाशं प्रकाशयति<br>
तथैव च विमृशति अनपेततथाचमत्कारत्वेऽपि यच्च तत् तथाविमर्शनं तत्<br>
भाविमायीयानन्तसृष्टिसंहारलक्षकोट्यर्बुदपरार्धसाक्षात्कारिणि भासने<br>
भवेत् तथारूपमेव भवति तथा भवच्च तत् यदि सृष्टौ प्राथमिकं<br>
माध्यमिकं वा पदं भासनात् विमृशेत् तत् पूर्वस्य<br>
तदुत्तरव्यभिचारणाशङ्कासम्भावनानपगमात्<br>
अपरिपूर्णमप्रथितेतरभावराशिखण्डिताभेदं<br>
कथमनिर्व्यूढपरभैरवमहाधामसमाश्रिताधस्तनपश्यन्त्यादि-<br>
निष्ठभेदासूत्रणकलङ्कं [परिपूर्णम् ।]<br>
तथाविधवस्त्वपोषणवशनाममात्रीभूतपराभट्टारिकारूपं</p>
<p>प्। १३५)</p>
<p>तत् किमपि रूपं भवेत् एतादृशधारारोहणाभावे च न किञ्चित् इदं<br>
विजृम्भमाणं भासेत विजृम्भेत इति न व्रजतु अपूर्णता मा<br>
प्रतिष्ठभावराशिरभेदकथा खण्ड्यताम् मा निर्वाक्षीद्भैरवाश्रयता<br>
भेदकलङ्कमुद्ववहतु नामधेयमात्रेण परत्वम् - इति वक्तुं युक्तम् तत् एतदेव<br>
भवति सङ्गच्छते च यदि प्रथमतरं सर्वचरमे एवमाभासा पतन्ती तत्रैव<br>
विमर्शेनापि पदं बन्धयेत् स हि चरमो भागः तथा तावत् स्वात्मरूपं बिभ्रत्<br>
तत्स्वात्मरूपनान्तरीयकतास्वीकृततदनन्तनिजपूर्वपूर्वतरादिभागान्तरो<br>
भासमानो विमृश्यमानश्च पूर्ण एव तत्पूर्वोऽपि भागः<br>
तदुत्तरभागपृष्ठपातिवृत्तपूर्वपरिपूर्णभासासारविमर्शतादात्म्यात्<br>
तदुत्तररूपपरिपूर्णतामजहत् स्वयं च<br>
स्वरूपनान्तरीयकताहठकृष्टस्वपूर्वपूर्वतरादिभागान्तराभोगो भासमानो<br>
विमृश्यमानश्च तथैवाखण्डितः - इत्येवं तत्पूर्वपूर्वगताभासा<br>
तत्तद्द्वित्रादिनिजनिजोत्तरभागभासाविभागे</p>
<p>प्। १३६)</p>
<p>लब्धभैरवभावस्वभावाव्यभिचारानुरोधबलस्वीकृतस्वस्वपूर्वभाग-<br>
चमत्कार एकैकमपि परं पूर्णा भवति यावत्<br>
स्वप्रङ्काशनिजभैरवाभिमतनिकटतरवर्ति रूपं तदेव स्वेच्छाविश्रान्तिधाम<br>
वा भैरवाख्यं वपुः स्वयमेव तद्विमर्शकुशला भवत प्रसङ्ख्यानपराः<br>
ह्रदगिरि-तरुप्रभृत्युपाधिसङ्कोचेन रहिते तद्वत्यपि वा अरण्यानीप्रदेशे<br>
दूरादखण्डिता दृष्टिरेवमेव अखण्डिततामुपाश्नुवाना<br>
भैरवबोधानुप्रवेशं प्रति सम्प्रदायतामासादयेत</p>
<p>निर्वृक्षगिरिभित्त्यादौ देशे दृष्टिं विनिक्षिपेत् ।</p>
<p>इत्यादि अन्यथा भागशः पाते प्रथमभागात् आरभ्य यदि वा निरवयवमेव एतत्<br>
तत्क इव अपरसंवेदनेभ्योऽपूर्णाभिमतेभ्यो विशेषः विशेषस्तु<br>
गर्भीकृतानन्तवैचित्र्यचमत्कारकृत इव अपूर्णसंविदन्तरेभ्यः<br>
पूर्णाभिमतसंवेदनस्य - इति स्वयमेव जानन्तु सोपदेशाः पारमेश्वराः ।<br>
परमेशशक्तिपातकिरणाविकसिते तु पशुजनहृदयकुशेशये</p>
<p>प्। १३७)</p>
<p>न अस्मदीयैर्वचनशतैरपि अतितीक्ष्णाभिधेयसूचिभिरपि सम्भेदोऽथ विकासोऽथ<br>
विअरीतुं शक्यः घटेऽपि एवमेव परिपूर्णो दृष्टिपातः तत्रापि हि अविकल्पा संवित्<br>
झगिति चरमभागे एव निपतति ततस्तु क्रमात् विकल्पसंविद आयान्त्य आ<br>
चरमनिकटभागात् अन्तस्तरामन्तस्तमां च अनुप्रविशन्ति इति किमन्येन । तदेवमेव<br>
इहापि शिवतत्त्वं सदा अविकल्पमेव विकल्पसूति स्वातन्त्र्यसरसमनादि<br>
सर्वादिभूतं सिद्धम् अत्र तावत् न विमतिः तत्तु परिपूर्णं तथा भवति यदि<br>
सर्वचरमां पार्थिवीमेव भुवमधिशेते धरासंवित् हि तथा धरां<br>
विषयतयापि अभेदेनाभासयेत् विमृशेत् च यदि तत्स्वरूपसर्वस्वावभासविमर्शयोः<br>
व्याप्रियेत स्वरूपसतत्त्वं च अस्याः<br>
परिपूर्णप्रसरतत्स्वातन्त्र्यकॢप्ताप्ररूढाभेदतत्पूर्वकैकरसभेदावभासत-<br>
द्वशोदितसङ्कुचच्चित्स्वातन्त्र्यसत्तामयमायाग्राहकतद्ग्राह्यचक्राविभेदात्मकप्र्<br>
अधानतद्विकारधीतत्त्वतत्परिणामात्मकाहङ्कारतन्मूलकारणपूर्वकत-<br>
न्मात्रवर्गप्रसृतखादिजलान्तभूतवर्गाधरवृत्तितया</p>
<p>प्। १३८)</p>
<p>अवस्थानं धरायाः सा हि यावदाक्षेपेणैव वर्तमाना तावत् स्वरूपसतत्त्वैव<br>
यावदेव पञ्चगुणत्वात् तन्मात्राणि आक्षिपेत् तावत् तानि आक्षिप्यमाणानि<br>
निजस्वरूपोपकॢप्तये समाक्षिप्तप्राक्तनप्रातिष्ठिकमूलान्तरपरम्परानुबन्धि-<br>
स्वकपूर्वकमूलान्येव नहि उपादानाभिमतकारणस्वरूपानन्वयः<br>
कार्यसत्तायां स्यात् इति न्याय्यम् निमित्तकारणादीनि कथञ्चित् न अन्वीयुरिति उच्येतापि<br>
कदाचित् एतच्च प्रकृतविघातकमन्यत्र तदभिधानप्रवणे शास्त्रे निष्कुष्य<br>
निष्कुषितमस्माभिरेव - इति न इह विततम् । तदेवं प्रथमं तावत् धरा ततोऽपि जलं<br>
च तद्भासा विमर्शचमत्कारमन्तःकृत्य तथाविधधरणितत्त्वसंस्कारसत्ताकं<br>
पूरयेदेव इति यावत् अन्ते सैव पूर्णसंविद्भगवती शिवात्मैव तत् अनेनैव</p>
<p>प्। १३९)</p>
<p>उपदेशयुक्तिनयेन प्रदेशमात्रमपि ब्राह्मणः सर्वरूपम् एकैकत्रापि च तत्त्वे<br>
षट्त्रिंशत्तत्त्वमयत्वं शास्त्रेषु निरूपितम् । एवं च श्रीस्पन्दशास्त्रोपदेशो</p>
<p>दिदृक्षयेव सर्वार्थान्यदा व्याप्यावतिष्ठते ।<br>
तदा किं बहुनोक्तेन स्वयमेवावभोत्स्यते ॥</p>
<p>इत्ययं हृदयङ्गमीकर्तव्यः चरमेण पादेन तदेवात्र सूचितमिति किमन्यत् यच्च<br>
येन विना न भवति तत् तावत् स्वरूपं यथा शिंशपात्वं वृक्षस्य स्वरूपं [अत्र<br>
शिंशपात्वं वृक्षादन्यत्र क्वचित् न हि वर्तते यथा यत्र यत्र शिंशपात्वं तत्र<br>
तत्र वृक्षत्वमिति शिंशपात्वं वृक्षत्वं स्वरूपम् अत्र यतः शिंशपात्वं<br>
वृक्षेण विना न सम्भवति इति स्वरूपम्</p>
<p>ननु च कथमन्यदन्यस्य स्वरूपं भवेत् नियतिविरोधात् (?) इत्यत आह<br>
परमेशस्वातन्त्र्येति यत्तु यावत्स्वरूपं न भवति इति तथाहि अत्र न हि यत्र यत्र<br>
वृक्षत्वं तत्र शिंशपात्वं वानीरादिवृक्षे तदभावादिति वृक्षत्वं<br>
शिंशपात्वस्वरूपं न भवतीति ।] पारमेशस्वातन्त्र्यतिरोहितनियतिविजृम्भायां<br>
यत्तु यावत् स्वरूपं न भवति तत्</p>
<p>प्। १४०)</p>
<p>तेन विना भवत्येव यथा वृक्षत्वमृते शिंशपात्वापवादो न भवन्ति च धरादीनि<br>
उत्तरोत्तरतत्त्वानि जलादिपूर्वपूर्वं विना - इति तावत्स्वरूपाण्येव धरा हि न जलं<br>
विना भवेत् - धृतेरेव काठिन्यदर्शनात् इत्येवं क्रमेण भूतानि तन्मात्रैर्विना<br>
कथं तान्यपि इन्द्रियजृम्भया विना इन्द्रियाण्यपि तत्तथाविधाध्यवसायेन विना<br>
सर्वाणि चैतदाद्याविभक्तान्वितसूक्ष्मरूपमूलकारणविनाकृतानि न भवन्ति<br>
मूलप्रकृतिरपि भोग्या भोक्तारं विना तद्भोग्यविभागभागित्वादेव सङ्कुचितं<br>
सङ्कोचवशादेव च स्वात्मारोहितकालकलादि पाशजालं संविदात्मकं<br>
चान्तरेण कथं संविदश्चाखण्डरूपायाः कथं सङ्कोचकारणस्वातन्त्र्यं<br>
मायापरपर्यायं विना सङ्कुचितत्वं स्वातन्त्र्यं च सङ्कोचे<br>
सङ्कुचिततासारतत्सङ्कोचिततारतम्यापेक्षि<br>
भवदीषदसङ्कुचितासङ्कुचितेषद्विकासिविकस्वररूपं विरहय्य</p>
<p>प्। १४१)</p>
<p>नैव भवेत् सर्वमेव चेदं प्रथमानं स्वतन्त्रपरिपूर्णप्रथासारभैरवं<br>
विना किञ्चिदेव न - इति स्वसंवित्सिद्धोऽयं तत्त्वक्रमः । श्रुतिरपि [श्रुतीति अयमर्थः</p>
<ul>
<li>पृथ्वी जलात्मिकाप्यस्तीति मन्तव्यं कुतः (?) इत्यत आह - काठिन्यं विनेति अयं<br>
भावः - यति पृथिवी जलात्मिका न स्यात् तत् स्थितिमेव जह्यादिति काठिन्यं हि<br>
जलकृतमेवेति काठिन्यं परस्परसंश्लेषः ।] जलात्मिका काठिन्यं विना क्व -<br>
इन्तिधरापि पूर्विका सलिलेऽस्तु इति कथ्यमानम् अपि किं न छेदयेत् प्रत्युत<br>
परिपूर्णसर्वात्मकभैरवभट्टारकात्मकप्रासंवित्परिपोषणायैव स्यात्<br>
सर्वश्चायं परापराभट्टारिकादिरूपपश्यन्त्यादिसत्तासमयोद्भविष्य-<br>
दीषत्स्फुटस्फुटतरादितत्त्वभेदानुसारेण [अहन्तायां हि भेदोऽस्फुट एव<br>
इदन्तायां तु स्फुटतरः तत्त्वभेदः यदुक्तमीश्वरप्रत्यभिज्ञानम्</li>
</ul>
<p>अत्रापरत्वं भावानामनात्मत्वेन भासनात् ।<br>
परताहन्तयाच्छादात्परापरदशा हि सा ॥</p>
<p>इति ।] पराभट्टारिकामहति तदुचितेनैव [तेजसि परोचितेन ।] वपुषा विराजते</p>
<p>प्। १४२)</p>
<p>तत्र हि निःस्वस्येव हस्ते द्रविणमसन्न क्वचिदपि स्यात् भविष्यदपि [ननु च<br>
परापरादिभेदः परादशायां कथमन्तर्भवेत् यदा हि भेद उद्भवति तदा<br>
पश्यन्त्यादिव्यपदेशः अनुद्भवे पुनः कथं तत्र तद्व्यपएश इत्यत आह<br>
भविष्यदपीत्यादि प्रथममिति भविष्यत्ताभावेऽपीत्यर्थः ।] वस्तु चरममपि<br>
प्रथमप्रकाशे भासेतैव केवलमेकरसतद्भेदसारस्फुटरूपापेक्षया<br>
भविष्यत्ता तथाहि - भविष्यति कर्की हनिष्यत्यधर्मपरान् - इत्यादि यदि न<br>
प्रकाशितं तत् कथं पुराणेषु निबद्धम् क्वचन सर्गे बभूव कर्की तथैव<br>
व्यधित - इति चेत् किं स एवासावन्य [असादिति भविष्यन् ।] एव वा अन्यश्चेदप्रकाशोऽसौ<br>
[अन्यश्चेदित्यस्मन्मतं - स्ववचनेन प्राप्तोऽसीत्यभिप्रायः ।] स एव चेत् कथं<br>
कालभेदः अकालकलितश्चेत् कथमिव (?) चित्त्वाद्विश्वरूपत्वात् - इति चेत् तर्हि अकालकलिते<br>
संविदात्मनि सततविश्वशक्त्यवियुक्ते<br>
स्वातन्त्र्यवशसङ्कोचविकासावभासितसंहृतिसृष्टिमताविरूद्धैकरूप-<br>
तदात्मकवपुषि परमेश्वरेऽस्मज्जिह्वाग्रहृदयानपायिनिभैरवभट्टारके</p>
<p>प्। १४३)</p>
<p>सर्वमस्ति - इत्यस्माभिरुपन्यस्यमानमेव मुक्तमन्दाक्षं कथं नाद्रियते<br>
विवृततरकण्ठमेव वा स्वयमेव न निर्णीय निरूप्यते तस्मात्<br>
शिवतत्त्वमिदमनाद्यन्तं स्वयं प्रथमानं<br>
पूर्णतात्मकनिरपेक्षतामात्रसतत्त्वस्वातन्त्र्यसारमन्तः<br>
क्रोडीकृत्यात्मतैकपरमार्थं तत्त्वजातं परसंविदि सततोदितत्वात्<br>
सर्वाविरोधित्वात् निखिलानुग्राहकत्वाच्च अवस्थाशब्दव्यपदेशासहिष्णौ<br>
यावदकालकलितमासीनं भैरवरूपमवतिष्ठते तावदेतच्छास्त्रसमुचितेनैव<br>
महासृष्ट्यादिरूपेण न तु मितसृष्ट्यादिक्रमेण - इति सिद्धम् स एष एव सम्पुटेयोगे<br>
अस्मद्गुरूणां सम्प्रदायः - शुद्धपरसत्तया सर्वस्यैव एकैकतत्त्वस्य निखिलस्य<br>
च तत्त्वौघस्य सम्पुटीकरणात् वक्ष्यते चाप्येतत् पश्यन्तीदशायाश्चारभ्य<br>
भेदासूत्रणात्मांशांशोल्लासः इति [हेताविति शब्दः ।] ततः प्रभृत्येव<br>
शोध्यशोधकभाव</p>
<p>प्। १४४)</p>
<p>इति तावद्व्यवस्थानपह्नवनीया यथोक्तम्</p>
<p>यत्सदाशिवपर्यन्तं पार्थिवाद्यं [अत्र शोध्यशोधकभावतयारोहक्रम इत्यतः<br>
पार्थिवाद्यं सदाशिवपर्यन्तमित्युक्तम् ।] च सुव्रते ।<br>
तत्सर्वं प्राकृतं ज्ञेयं विनाशोत्पत्तिसंयुतम् ॥</p>
<p>इत्यादि पश्यन्ती च परापराभट्टारिकासतत्त्वा परशक्तेरेव<br>
स्वात्मशक्तिर्दर्पणकल्पा यत्र तत्पराभट्टारिकास्वरूपमेव चकास्ति - प्रतिबिम्बवत्<br>
यच्च [ननु च पराभट्टारिकायामपि भेदाभेदन्यायेन प्रतिबिम्बकल्पनमस्त्येव<br>
तदपि प्रतिबिम्बोक्त्यैव कथनीयमिति किं परापरायामेवोक्तिरीतिरित्यत आह - यच्चेति<br>
तत्र हि बिम्बप्रतिबिम्बे एकमेव रूपमित्याशयः ।] रूपं सदा बिम्बे प्रतिबिम्बे<br>
चैकतापरमार्थं मुखपरामर्शमात्रमिव न तत्प्रतिबिम्बितमुच्यते<br>
[यथोक्तमनेनैवान्यत्र इदं हि प्रतिबिम्बस्य लक्षणं यद्भेदेन<br>
भासितुमशक्तमन्यव्यामिश्रत्वेनैव भाति तत्प्रबिम्बमिति ।] - तन्मात्रसतत्त्वादेव<br>
यत्तु तत्रान्यथा च भाति मुखाकार इव पूर्वापरवामदक्षिणतादिविपर्ययात्</p>
<p>प्। १४५)</p>
<p>एतदेवापि तदेवापि तदेव [तदेवेति परतत्त्वं परापरशक्तावित्यर्थः ।</p>
<p>स्वरूपानपहानेन पररूपसदृक्षताम् ।<br>
प्रतिबिम्बात्मतामाहुः खड्गादर्शतलादिवत् ॥</p>
<p>इति ।</p>
<p>अन्यव्यामिश्रणायोगात् तद्भेदाशक्यभासनम् ।<br>
प्रतिबिम्बमिति प्राहुर्दर्पणे वदनं यथा ॥</p>
<p>इति प्रतिबिम्बसतत्त्वमन्यत्र । न देशो नो रूपमित्यादिनयोऽत्र बोद्धव्यः ।]<br>
प्रतिबिम्बितमुच्यते तच्च तत्समानधर्मैव भवति न तु विजातीयम् एवं च<br>
पश्यन्तीसतत्त्वपरापराविमलमुकुरिकायां<br>
तत्तत्तथाविधोक्तक्रममपूर्णपृथिव्यादितत्त्वसामग्रीनिर्भरम्<br>
[कार्यकारणविवेकेनैकैकत्र षट्त्रिंशत्त्वमिति क्रमेण ।]<br>
अन्तस्तथाविधसहजाकृत्रिमपारमार्थिकानपायिकादिपरामर्शक्रोडीकारेणैव<br>
वर्तमानमपि श्रीपराभट्टारिकावपुः प्रतिबिम्बमर्पयत्<br>
स्वरूपान्यथात्वसहिष्णुकादिपरामर्शानन्यथाभावेनैव तत्पैकरूपं<br>
परामृश्यं धरण्यम्भःप्रभृति तथोल्लसद्भेदसूत्रणतया सजातीयायां<br>
विमलायां च यावत्प्रतिबिम्बयति तावद्धरादितत्त्वानां</p>
<p>प्। १४६)</p>
<p>विपर्यास [स्वस्वरूपस्येति योज्यम् ।] एवोपजायते यत् परसंविदि शक्तितत्त्वं तदेव<br>
परापरात्मनि पृथिवीतत्त्वं यत्तु धरातत्त्वं तच्छक्तितत्त्वम् इति क्षकारात् प्रभृति<br>
धरादीनां स्थितिः । भगवद्भैरवभट्टारकस्तु [ननु च यथा तन्त्रभेदेन<br>
क्षकारादौ द्वितत्त्वव्याप्तिर्न्यायसिद्धा तथा अवर्गेऽपि व्याप्तमित्यत आह<br>
भगवदित्यादि ।] सदापूर्णोऽनन्तस्वतन्त्र एव न विपर्यस्यते जातुचिदपि [तत्र हेतुः<br>
चिद्रूपातिरेकाद्यभावादित्यादि ।] - चिद्रूपातिरेकाद्यभावात् इति उक्तं बहुशः ।<br>
परात्मनि परामर्शे परामर्शैकतत्त्वान्येव तत्त्वानि परामर्शश्च कादि-<br>
क्षान्तशाक्तरूपपरमार्थ इति तत्र अभेद एव परापरायां तु भेदाभेदात्मकता<br>
प्रतिबिम्बन्यायेन सा च परापरामर्शमयी कादि-क्षान्तवर्णमालाशरीरा<br>
यावत्स्वोर्ध्वव्यवस्थितपराभट्टारिकानिविष्टतत्त्वप्रतिबिम्बानि धारयति तावत्<br>
तेष्वेवामायीयाश्रौतकादि-क्षान्तपरमार्थपरामर्शेषु ऊर्ध्वाधरविपर्यासेन<br>
तत्त्वानि सम्पद्यन्ते ऊर्ध्वबिम्बाधरप्रतिबिम्बधामस्वभावमहिम्ना -</p>
<p>प्। १४७)</p>
<p>इति तात्पर्यम् ततः पृथिवी क्षकार इत्यादिशोध्यरूपापेक्षया न किञ्चिद्विरुद्धम्<br>
तत्रापि परदशानपायात् एष एव कादिवर्णसन्तानः तत्रैव च स्वांशोद्रेकात्<br>
स्वांशान्तर्वर्तिमध्यमापदोल्लासात् स्वरूपवर्तमानवैखरीरूपप्रावण्याच्च<br>
[प्रावण्यादिति लग्नत्वात् ।] वर्ण-मन्त्रपदरूपता शोध्यांशवृत्तिः - इत्यास्ताम्<br>
अप्रकृतमेतत् निर्णीतं च मयैव श्रीपूर्वप्रभृतिपञ्चिकासु यद्यप्युक्तं<br>
श्रीमालिनीभट्टारिकानुसारेण अन्यथा चान्यथा स्थितिः इति तदपि निर्णीय<br>
निरूप्यमाणं विमृशन्तु त्रिकोपदेशविशीर्णाज्ञानग्रन्थयः पारमेश्वराः<br>
अनाश्रितशक्त्यात्मकपश्यन्तीपरमकोटिमतिक्रम्य [अनाश्रितस्य शक्तिस्वरूपा यासौ<br>
पश्यन्ती सैव परमकोटिः सर्वभावारम्भावस्था ।] पारमेश्वर्यां परसंविदि<br>
देवतास्तिस्र इति यदुक्तं तत् तावन्न प्रस्मर्तुमर्हन्ति तत्रभवन्तः एवं च<br>
परसंविदन्तर्वर्तिनि</p>
<p>प्। १४८)</p>
<p>मध्यमापदे परापराभट्टारिकाविजृम्भास्पदे स्थितिर्विमृश्यते मध्यमा<br>
तावत्स्वाधिकारपदे क्रियाशक्त्यात्मनि ऐश्वरे पदे<br>
स्फुटवेद्यप्रच्छादकवेदनरूपा वाच्ये वाचकं तत्रापि वाच्यमध्यस्यते<br>
विश्वत्र वाच्ये विश्वात्मनि वाचकमपि यदि विश्वात्मैव तदेवं<br>
परम्पराच्छादनमिश्रीभावात्मै निर्वहेत् अध्यासः न त्वन्यथा नहि<br>
त्रिचतुरङ्गुलन्यूनतामात्रेऽपि पटः पटान्तराच्छादकः स्यात् विश्वात्मकत्वं च<br>
परस्परस्वरूपव्यामिश्रतया स्यात् बीजात्मनां स्वराणां वाचकत्वं<br>
योनिरूपाणां च व्यञ्जनानां वाच्यत्वं - क्रमेण शिवशक्त्यात्मकत्वात्</p>
<p>बीजमत्र शिवः शक्तिर्योनिरित्यभिधीयते ।</p>
<p>इति । तथा</p>
<p>बीजयोन्यात्मकाद्भेदाद्द्विधा बीजं स्वरा मताः ।<br>
कादिभिश्च स्मृता योनिः * * * * * * * * (?) ॥</p>
<p>इति श्रीपूर्वशास्त्रनिरूपणात् शिव एव हि प्रमातृभावमत्यजन्</p>
<p>प्। १४९)</p>
<p>वाचकः स्यात् प्रमेयांशावगाहिनी च शक्तिरेव वाच्या भेदेऽपि हि वाचकः<br>
प्रतिपाद्यप्रतिपादकोभयरूपप्रमातृस्वरूपाविच्छिन्न एव प्रथते<br>
शिवात्मकस्वरबीजरूपा श्यानतैव शाक्तव्यञ्जनयोनिभावो - बीजादेव योनेः<br>
प्रसरणात् इति - समनन्तरमेव निर्णेष्यामः अत एव<br>
स्वरात्मकबीजव्यामिश्रीभावश्चेद्योनेः तत्समस्तफलप्रसवो हन्त निर्यत्नः -<br>
इत्यपवर्गभोगावकृष्टपच्यावेव भवतः बीजवर्णोऽपि स्वात्मनि योनिवर्णोऽपि<br>
तथैव - इति किं कस्य भेदकम् - इति कथ्यमानं नास्मानाकुलयेत् ये वयमेकां<br>
तावदनन्तचित्रतागर्भिणीं तां संविदात्मिकां गिरं सङ्गिरामहे [यथोक्तम्</p>
<p>न सोऽस्ति प्रत्ययो लोके यः शब्दानुगमादृते ।<br>
अनुविद्धमिव ज्ञानं सर्वं शब्देन गम्यते ॥</p>
<p>तथा</p>
<p>वाग्रूपता चेदुत्क्रामेदवबोधस्य शाश्वती ।<br>
न प्रकाशः प्रकाशेत सा हि प्रत्यवमर्शिनी ॥</p>
<p>इति ।] मायीयेऽपि व्यवहारपदे</p>
<p>प्। १५०)</p>
<p>लौकिकक्रमिकवर्णपदस्फुटतामयी एकपरामर्शस्वभावैव प्रत्यवमर्शकारिणी<br>
प्रकाशरूपा वाक् अन्यैश्च एतत्प्रयत्नसाधितम् इह च<br>
एतावदुपदेशधाराधिशयनशालिनामप्रयत्नत एव सिद्ध्यति इति नास्माभिरत्र<br>
वृथा वैयाकरणगुरुगृहगमनपूतशरीरताविष्क्रियामात्रफले निर्बन्धो विहितः<br>
एवमेव नवात्मपिण्डप्रभृतिष्वपि मालामन्त्रेष्वपि च<br>
क्रमाक्रमपूर्वापरादिभेदचोद्यप्रतिविधानं सिद्धमेव एवं भगवती<br>
मालिन्येव [ह्रीं न फ ह्रीं इति शक्तिमन्त्रः ह्रीं-अ-क्ष-ह्रीमिति शक्तिमद्वाचकः न<br>
फ कोटिसमावेशभरिताखिलसृष्टये ॥</p>
<p>इति यहुरूपगर्भे ।</p>
<p>न शिखा ऋ ॠ ऌ ॡ च शिरोमालाथ मस्तकम् ।<br>
नेत्राणि चोर्ध्वेऽधोऽन्ये ई घ्राणं मुद्रे णु णू श्रुती ॥</p>
<p>ब कवर्ग इ आ वक्त्रदन्तजिह्वासु वाचि च ।<br>
व-भ-याः कण्ठदक्षादिस्कन्धयोर्भुजयोर्ड-ढौ ॥</p>
<p>ठो हस्तयोर्झ ञौ शाखा ज्र-टौ शूलकपालके ।<br>
प हृत् छ-लौ स्तनौ क्षीरमास जीवो विसर्गयुक् ॥</p>
<p>तत्परः कथितः प्राणः ष-क्षावुदरनाभिगौ ।<br>
म-श-ताः कटिगुह्योरुयुग्मगा जानुनी तथा ॥</p>
<p>ए-इअकारौ तथा जङ्घे तत्परौ चरणौ द-फौ ॥</p>
<p>इति न्यासः । कर्णयोरूर्ध्वे णौ मुद्रे कर्णपाली संविवेशस्तत्र उ ऊ इति ।]</p>
<p>प्। १५१)</p>
<p>मुख्यपारमार्थिकमध्यमाधामशक्तिसतत्त्वम् अत एवोक्तं श्रीपूर्वशास्त्रे</p>
<p>यथेष्टफलसंसिद्ध्यै मन्त्रतन्त्रानुवर्तिनाम् ।<br>
न्यसेच्छाक्तशरीरार्थं भिन्नयोनिं तु मालिनीम् ॥</p>
<p>इति भिन्नयोनित्यं च निर्णीतम् अन्यत्रापि</p>
<p>न पुंसि न परे तत्त्वे शक्तौ [शाक्तं यथा</p>
<p>देहगध्वसमुन्मेषे समावेशस्तु यः स्फुटः ।<br>
अहन्ताच्छादितोन्मेषि भावीदम्भावयुक् स च ॥</p>
<p>व्यक्ताव्यक्तमिदं लिङ्गं मन्त्रवीर्यं परापरम् ।<br>
नरशक्तिसमुन्मेषि शिवरूपाद्विभेदितम् ॥</p>
<p>यथोक्तमन्यत्र</p>
<p>पुंस्तत्त्वे जडतामेति परतत्त्वे तु निष्फलः ।<br>
शक्तौ मन्त्रो नियुक्तस्तु सर्वकर्मफलप्रदः ॥</p>
<p>इति । अत्र विशेषोऽन्यत्र</p>
<p>व्यक्तात् सिद्धिप्रसवो व्यक्ताव्यक्ताद्द्वयं विमोक्षश्च ।<br>
अव्यक्ताद्वलमाद्यं परस्य नानुत्तरे त्वियं चर्चा ॥</p>
<p>इति ।] मन्त्रं निवेशयेत् ।<br>
जडत्वान्निष्क्रियत्वाच्च न ते भोगापवर्गदाः ॥</p>
<p>इति । एवं च स्थिते सर्वसर्वात्मकत्वात् यदेव न ऋ ॠ ऌ ॡ थ च ध ई ण उ ऊ ब क ख<br>
ग इत्यभिहिता इहत्यपरसंविदमपेक्ष्य क्रमेण</p>
<p>प्। १५२)</p>
<p>श्रोत्रं नादात्मकभावरूपं योन्यात्मामृताप्यायकारिणि [आत्मन्येव च<br>
विश्रान्त्या तत्प्रोक्तममृतात्मकम् ।</p>
<p>इति चोक्तमन्यत्र ।] बीजचतुष्काप्यायभूमौ पतितं वृंहितत्वमवाप्य झटिति<br>
ग्रहणात्मकरससतत्त्वरसनामयत्वं प्रतिपद्य धरण्याकारगन्धविशेषीभूय<br>
तत्रैव स्पर्शकरणतां श्रित्वा एतावच्च शाक्तं यौनं धाम<br>
ईशानबीजेनाधिष्ठाय वागात्मनि करणशक्तौ प्रतिफलितं ततोऽपि<br>
करणशक्तेरुन्मेषोर्ध्वाश्रयणबीजरूपतया बुद्धिरूपां शाकयोनिमधिशय्य<br>
पृथिव्यप्तेजोयोनिसमाविष्टं पश्यन्तीरूपानुमूर्त्या तु<br>
ग्रहणात्मकपाणिरूपायां तत्रैव बीजेषु प्रसृत्य चाक्षुष्यां भुवि तत्सामान्या<br>
शुद्धविद्या करणे तत्सर्वान्त्यकरणे च घ्राणे स्थित्वा ईशानबीजेनाक्रम्य<br>
श्रोत्रशक्तिमालम्ब्योन्मेषोर्ध्वबीजयोगेन आनन्देन्द्रिययोनिगं<br>
सदाशिवेश्वरशुद्धविद्यामयं भवति इति<br>
सर्वाग्रमध्यान्तगामित्वेनापरिच्छिन्नमनन्तशक्ति शिवतत्त्वम् अत्रोक्तं भवति</p>
<p>प्। १५३)</p>
<p>मालिन्यामिहत्यापरसंविदनुसृत्या पश्यन्त्यात्मकसत्तानुसृत्या च क्रमेण<br>
वायुर्माया चेति प-घ सादाख्ये नभः ख-ला-च-ङ ईश्वरः इच्छैव शक्तिमयी<br>
शुद्धविद्या अनुत्तर एव स्वतन्त्रोऽहम्भावः अ शिवाख्यो माया भ शुद्धविद्या<br>
रागः स्पर्शश्च यः कालः पायुरहङ्कृच्च ड नियतिः हस्तौ मनश्च ढकारः<br>
आनन्देन्द्रियं बुद्धिश्च ठः पुमांश्च ञः धीरूपं नियतिश्च जः अहङ्कृतं<br>
नियतिरूपं च रः मनः पादेन्द्रियं प्रकृतिश्च टः श्रोत्रं मनो हस्तश्च प<br>
त्वग्रसः कालश्च ध-ल रसना आनन्दशक्तिः शैवी आ घ्राणं विय्दातेजश्च स<br>
वाग्विसर्गशक्तिश्च अः करौ ईशो जलं च ह पायुर्माया वायुश्च ष आनन्देन्द्रियं<br>
सादाख्यं पृथिवी च क्ष पादौ पुमान् शब्दश्च स शब्दः कला नभश्च श<br>
स्पर्शः बैन्धवी शवशक्तिः अं रूपं नासिका त्वक् च त रसः शिवशक्तिः सात्त्वी ए<br>
गन्धः</p>
<p>प्। १५४)</p>
<p>सैव दीर्घः ऐ नभः तथैव वायुतेजसी ओ नेत्रे रसश्च औ आपः अहङ्कृत् पायुश्च द<br>
पृथिवी फ अत्रैव च यथोक्तम् शरीरनिवेशः - इत्येवं सर्वसर्वात्मकत्वं<br>
निर्व्यूढं भवेत् पराभट्टारिकैव हि प्रोक्तनयेन पश्यन्त्यां प्रतिबिम्बं<br>
स्वकमर्पयमाणा तत्समकालमेव [पश्यन्त्यां प्रतिबिम्बार्पणकाल एव ।]<br>
स्वात्मतादात्म्यव्यवस्थितमध्यमधाम्नि भिन्नयोनितामश्नुवाना<br>
तत्तद्योनिबीजपरस्परसम्भेदवैचित्र्यस्य आनन्त्यादसङ्ख्येनैव प्रकारेण<br>
तत्तत्कुलपुरुषादिभेदेनापरिगणनभेदभागिनी मालिन्येव यथोक्तम्</p>
<p>अनन्तैः कुलदेहैस्तु कुलशक्तिभिरेव च ।<br>
मालिनीं तु यजेद्देवीं परिवारितविग्रहाम् ॥</p>
<p>इत्यनेनैव च क्रमेण बहिर्भुवनेषु तत्त्वेषु शारीरेषु च चक्रेषु अभ्यासपरो योगी<br>
तत्तत्सिद्धिभाक्</p>
<p>प्। १५५)</p>
<p>यत्रैव देहे प्राणे वा भवति यथा [ननु च यद्येवं तर्हि स्वेच्छातन्त्रत्वात्<br>
सर्वमेव सर्वसिद्धिप्रदं भवेदिति किं नियमो निबद्ध इत्यत आह यथेत्यादि ।]<br>
काश्चिदेवौषध्यः समुद्भूय किञ्चिदेव कार्यं विदधते तथा काचिदेव<br>
समुद्भूय भावना मन्त्रन्यासहोमादिगतिर्वा काञ्चिदेव सिद्धिं वितरेत् अत्रापि<br>
यावन्नियतिव्यापारानतिक्रमात् तथाहि प्रतिशास्त्रमन्यथा चान्यथा च<br>
वर्णनिवेशपुरःसरं निजनिजविज्ञानसमुचिततत्तद्वर्णभट्टारकप्राधान्येन<br>
तत्तद्वर्णप्राथम्यानुसारायातनियतपरिपाटीपिण्डितवर्णसमूहरूपः प्रस्तारो<br>
निरूपितः तत एव च मन्त्रोद्धारो निरूपितः तामेव मातृकारूपां<br>
तथाविधवीर्यदानोपबृंहितमन्त्रस्फुरत्तादायिनीं दर्शयितुं यथा<br>
श्रीनित्यातन्त्रेषु<br>
एकारात्मकमोहनबीजप्राधान्यहेतुपरनादात्मनिवेशप्राधान्यात्<br>
[हेतुपरनादात्मेत्यपि पाठः सद्भिः स्वीकृतः उत्तमार्थाभिप्रायेण न तु<br>
प्रस्तावापेक्षयेति ।] तदनुसारापतितश्रीमन्त्रादिफान्तक्रमेणैव निवेशः अत्र<br>
कुलपुरुषाणां कुलशक्तीनां च एष एव</p>
<p>प्। १५६)</p>
<p>निवेशे अभिप्रायः न च वर्णमन्त्रादिगुप्तिमात्रमेव फलं तथा -<br>
श्रीवाजसनेयतन्त्रे वर्णान् यथोचितं निवेश्योक्तम्</p>
<p>इत्येतन्मातृकाचक्रं दिव्यं विष्णुपदास्पदम् ।<br>
ज्ञातं गुरुमुखात्सम्यक् पशोः पाशान्निकृन्तति ॥</p>
<p>इति । तथा श्रीत्रिकहृदयेऽपि</p>
<p>चक्रशूलाम्बुजादीनां प्राणिनां सरितां नृणाम् ।<br>
आयुधानं च शक्तीनामन्यस्यापि च कस्यचित् ॥</p>
<p>यो निवेशस्तु वर्णानां तद्वीर्यं तत्र मन्त्रगम् ।<br>
तेन गुप्तेन ते गुप्ताः शेषा वर्णास्तु केवलाः ॥</p>
<p>इति । तथाहि - मन्त्राणामक्षरमात्रान्यथाभावेऽपि तेषामेव [समानानामेव ।]<br>
शास्त्रेष्वाणवशाक्तशाम्भवादिविभागेनान्यथात्वम् यथा मायाबीजस्य<br>
प्रणवस्य सर्वस्यामृतबीजस्य वैष्णव-शैव-वामादिशास्त्रेषु यथा वा<br>
चतुष्कलभट्टारकस्य कौलोत्तरादौ श्रीमदुच्छुष्मशास्त्रे च अत्र च<br>
कुलपुरुषबहुभेदप्रकटनायामभियुक्तानामुपायो लिख्यते</p>
<p>प्। १५७)</p>
<p>पूर्वे परेषामपरे परे पृष्ठवदेव च ।<br>
पूर्वेपि च यथापूर्वं मातृकाया विधिर्मतः ॥</p>
<p>एतेनैवानुसारेण भिन्नयोनिस्वरूपतः ॥<br>
शाक्ताद्यसङ्ख्या देवीयं परैवोत्तरमालिनी ॥</p>
<p>इति ।</p>
<p>ऊर्ध्वाधो विनिविष्टेषु भेदसङ्ख्येषु धामसु ।<br>
एकं बिन्दुरथापि प्रागन्येषु प्राक्तनान्त्यगाम् ॥</p>
<p>स्वपृष्ठगां च तां सङ्ख्यां विनिवेश्यैकतः क्षिपे ।<br>
अस्मादन्यैर्भवेत्सङ्ख्या स्पृष्टैरिष्टैः पुनः क्रमः ॥</p>
<p>यथोक्तं कुलशक्तीनां विधिरानन्त्यवेदने ।</p>
<p>तदेतेन विधिना ये कुलपुरुषशक्तियोगिनो निरधिकारीभूताः यथोक्तम्</p>
<p>ब्रह्मादिस्तम्बपर्यन्ते जातमात्रे जगत्यलम् ॥<br>
मन्त्राणां कोटयस्तिस्रः सार्धाः शिवनियोजिताः ।<br>
अनुगृह्याणुसङ्घातं याताः पदमनामयम् ॥</p>
<p>इति मन्त्रमहेश्वराः न तु मन्त्राः - तेषां स्वलयावसरे<br>
अनामयपदपर्यन्तताभावः तेभ्यो नैव मन्त्रोद्धारः - तस्य निष्फलत्वात् तत एव</p>
<p>प्। १५८)</p>
<p>अभिन्नयोनिमध्ये तु नादिफान्तं कलौ युगे ।</p>
<p>इति तदेवं भगवती पराभट्टारिका पदभेदशालिनी मध्यमया मुख्यया वृत्त्या<br>
भगवन्मालिनीरूपैव अनन्ता परिगणनप्रदर्शितवैश्वरूप्यस्वस्वरूपापीति<br>
तत्रापि च तथैव स्वात्मनि सर्वात्मकत्वेनांशत्रयोद्रेकात् वर्ण-पद-<br>
मन्त्रात्मकत्वम् एतच्च शोधनकरणभावेन इति मन्तव्यम् पश्यन्त्यंशोल्लसन्तो हि<br>
पाशाः सूक्ष्मा एव शोध्या भवन्ति - अन्तर्लीनत्व एव पाशत्वात्<br>
उदितोदितविजृम्भामयशाक्तप्रसरे तु मध्यमापदे शोधनकरणतैव<br>
अन्तर्लीनपटमलापसरणे बाह्यस्थूलमलस्येव तत् पराभट्टारिकासंविदन्तर्गतं<br>
तु वैखरीपदं विमृश्यते न हि तत्रैव वैखर्या असम्भवः तथाहि - बाला<br>
द्वित्रैर्वर्षैः यद्यपि स्फुटीभूतस्थानकरणाः भवन्ति तथापि एषां<br>
मासानुमासादिनानुदिनमेव वा हि उत्पत्तिरधिकाधिकरूपतामेति - इति तावत् स्थितम्<br>
तत्र यदि मध्यमापदे<br>
तथाविधवैखरीप्रसरस्फुटीभविष्यत्स्थानकरणाविभागवर्णांशस्फुरणं</p>
<p>प्। १५९)</p>
<p>न स्यात् तदहर्जातस्य बालकस्य मासजातस्य संवत्सरजातस्य वा व्युत्पत्तौ न<br>
विशेषः स्यात् मध्यमैव सा व्युत्पत्त्या विशिष्यते (?) इति चेत् कथमिति चर्च्यतां तावत्</p>
<ul>
<li>शृण्वन्नेव ताञ्शब्दान् पश्यंश्चार्थान् व्युत्पद्यते वर्णांश्च<br>
श्रूयमाणानेव परामृशेत् श्रूयन्ते च वैखरीमयाः तेषु च असौ रूपी एव<br>
जात्यन्धवत् तस्मात् अन्तर्मध्यमानिविष्टस्थानकरणादिमयी अस्त्येव वैखरी<br>
मूकेऽपि एवमेव सर्वात्मकत्वं च संविदो भगवत्या एवोक्तम् एवं च<br>
वैखरीपदमेव मध्यमाधामलब्धविजृम्भं स्वांशे<br>
परस्परवैचित्र्यप्रथात्मनि स्फुटवाच्यवाचकभावोल्लासे जाते तत्त्वजालमन्तःकृत्य<br>
यावदास्ते तावदपराभट्टारिका तदन्तर्वर्तिमध्यमापदोल्लासे परापरा<br>
पश्यन्त्युल्लासे च स्वरूपतो भगवती देवी च इति शोधकभावेन स्थितिः<br>
त्रैधमेवावतिष्ठते शोधको हि विश्वात्मा विततरूपो वैतत्यं चैवमेव<br>
भवतीत्युक्तम् शोधनं</li>
</ul>
<p>प्। १६०)<br>
@@@@@@@@ ११।५८<br>
प्रति तु करणत्वं कर्तुरेव स्वस्वातन्त्र्यगृहीतसङ्कोचस्य शाक्तमहिमविश्रान्तस्य<br>
भगवतः शोध्यता तु सङ्कोचैकरूपस्य<br>
सप्तत्रिंशातिक्रान्तत्रैकैकरूपभैरवभट्टारकाविनिर्भक्तपराभट्टारिका-<br>
तुल्यकक्ष्यपरापरादेवताक्षोभात्मकसदाशिवज्ञानशक्तिविस्फारितपशुशक्ति-<br>
रूपपश्यन्तीधामप्रथमासूत्रितभेदात्मनो [अयमत्र तात्पर्यार्थः</p>
<p>स्वातन्त्र्यहानिर्बोधस्य स्वातन्त्र्यस्याप्यबोधता ।<br>
द्विधाणवं मलमिदं स्वस्वरूपापहानितः ॥</p>
<p>भिन्नवेद्यप्रथात्रैव मायाख्यं जन्मभोगदम् ।<br>
कर्तर्यबोधे कार्मं तु मायाशक्त्यैव तत्रयम् ॥</p>
<p>इति पाशसमूहः स्थूलः ऊर्ध्वमपि पाशजालं सूक्ष्मरूपेणास्तीति<br>
प्रथमासूत्रितेत्युक्तम् ।] नरात्मनः पाशजालस्य इति निर्णयः । यथोक्तं<br>
श्रीसोमानन्दपादैः शिवदृष्टौ</p>
<p>अस्मद्रूपसमाविष्टः स्वात्मनात्मनिवारणे ।<br>
शिवः करोतु परया नमः शक्त्या ततात्मने ॥</p>
<p>इति सर्वक्रियाकलापे एवंरूपतासूचकं शिवदृष्टौ</p>
<p>प्। १६१)</p>
<p>तत्रापि च उत्तरोत्तरं शोध्यशोधकानामपि विगलनम्</p>
<p>त्यज धर्ममधर्मं च उभे सत्यानृते त्यज ।<br>
उभे सत्यानृते त्यक्त्वा येन त्यजसि तत्त्यज ॥</p>
<p>इति । तदियमेतावती धारा यच्छोधकमपि शोधनमपि शोध्यमेव - इति<br>
श्रीषडर्धशास्त्रे एवोक्तम् एकोत्कर्षः तिसृणामपि चासां युगपत् स्थितिर्भवत्येव<br>
वक्ति ह्यन्यत् विकल्पयंश्च अन्यत् जल्पत्यविकल्पमेव अन्यत्पश्यति अत्र तु परिपूर्ण एव<br>
तावति भगवान् भैरव एव - इत्याद्यनुभवसम्प्रदायोपदेशपरिशीलनेन -<br>
अस्यार्थय स्वसंविन्मयस्यानपलापनीयत्वात् न तत् युगपत् अपि तु तथा-<br>
सौक्ष्म्यादलक्षणम् इति यौगपद्याभिमानः शिरीषकुसुमपल्लवशतव्यतिभेद इव<br>
इति चेत् केयं खलु भाषा - युगपत् इति समानकालम् - इति चेत् अन्तर्मुखे संविदात्मनि<br>
प्रोक्तनयेन कः कालः तस्य<br>
ज्ञेयरूपप्राणगमागमादिमयाभासतदभावप्राणत्वात् ज्ञेयोपाधिगतोऽपि</p>
<p>प्। १६२)</p>
<p>ज्ञानमवस्कन्देत् सः इति चेत् - ज्ञेयस्य स्वात्मनि भासामयेऽन्यथा वा कोऽस्य<br>
विशेषो ज्ञानमुखेनोक्तः इतरेतराश्रयसम्प्लवः स्वतो भेदात् इत्याद्यपि<br>
सर्वमुच्यमानं ज्ञानमुखमेवापतेत् तथा च स एव दोषो<br>
बहुतरकुसुमपल्लवशतव्यतिभेदोऽपि चानेक इत्युच्यमाने सर्वत्र सूक्ष्मः -<br>
परमाण्वन्तावयवयोगात् नास्ति कर्म - इत्यापतेत् न च अनुसन्धानं<br>
ज्ञानाभावेन सह स्यात् - अनुसन्धायाः स्मृतिभेदे तस्याश्च<br>
अनुभवोपजीवित्वेऽनुभवाभावात् । वितत्य च विचारितं मयैतत्<br>
पदार्थप्रवेशनिर्णयटीकायाम् - इति किमिह वृथावाग्जालेन<br>
प्रकृतोपदेशविघ्नपर्यवसायिना । एवं भगवत्यपराशोधकभावेन स्थिता<br>
परापरापि च यत्र भगवतीनामघोरादीनां शक्तीनां स्थितिः - यद्योगात्<br>
विज्ञानाकलसाधकयोगिनो मन्त्रमहेशादिरूपेणाघोराद्याः सम्पन्नाः<br>
ब्राह्म्यादिशक्त्यनुग्रहेणैव</p>
<p>प्। १६३)</p>
<p>साधकाणवो ब्रह्मविष्ण्वादयः परमेश्वरो हि भैरवभट्टारकः<br>
समग्रशक्तिपुञ्जपरिपूर्णनिर्भरवपुर्निजशक्तिनिवेशनया ब्राह्म्यादीन्<br>
स्वातन्त्र्यात् करोति इति किमन्यत् । एवं शोधकस्यापि शोध्यत्वमित्यन्य उत्कर्षः</p>
<p>इति स्थित्या ततश्च शोध्यशोधनशोधकानां सर्वत्रैव त्र्यात्मकत्वात् त्रिकमनपायि<br>
यथोक्तं मयैव स्तोत्रे</p>
<p>इति । न चैवमनवस्था - सर्वस्यास्य भगवत्परसंविदेकमयत्वात्</p>
<p>इत्येवमेव मन्तव्यं शोधनमपि अन्ततः शोधकोऽपि वा भेदांशोच्छलत्तायां<br>
पाशात्मकत्वात् शोध्य एव शोधनं च परमार्थतः<br>
सर्वमलप्लोषचतुरभैरवसंविदभेदि हुतवह एव सर्वस्यानुप्रवेशे परिपूर्णतैव<br>
यद्वक्ष्यति</p>
<p>प्। १६४)</p>
<p>एवं यो वेत्ति तत्त्वेन</p>
<p>इत्यादि । तत् परसंविदेकमयपरापरादिदेवतानां सर्वात्मकत्वात्</p>
<p>परापराङ्गसम्भूता योगिन्योऽष्टौ महाबलाः ।</p>
<p>इत्यादिवचनात् लौकिकशास्त्रान्तरीयादिवाच्यवाचकानन्त्यमपि सङ्गृहीतम् । तत् एवं<br>
कृतकरिष्यमाणाद्यनन्तसङ्केतगर्भीकारेणैव अयं शोध्यशोधकभावो न<br>
चानवस्था नातिप्रसङ्गो नातिव्याप्तिर्न सङ्केन्तितस्यापारमार्थिकता - इति स्थितम्<br>
एवं स्थिते प्रकृतमनुसरामः - अकाराद्या एव कालयोगेन सोमसूर्यौ यौ तौ<br>
तदन्तः प्रकीर्तिताविति सम्बन्धः तच्छब्देन प्राक्तनश्लोकोकमकुलं भैरवात्म<br>
परामृश्यते तेनाकुलमेवान्तर्गृहीतकलनाकं - कुलशक्तेरत्रैव [अत्रेत्यकुले ।</p>
<p>शुद्धबोधैकरूपो योऽवस्थाता सैव तुर्यता ।<br>
इति । यथा च विज्ञानमानन्दं ब्रह्मेति विज्ञानाकलावस्था हि तुर्यता यदि तत्र<br>
कलनात्मिका शक्तिर्न स्यात् तदा तुर्यातदतीतयोः को विशेषः स्यादित्यर्थः । तथैव<br>
स्पन्दशास्त्रे</p>
<p>तदा तस्मिन्महाव्योम्नि प्रलीनशशिभास्करे ।<br>
सौषुप्तपदवन्मूढः प्रबुद्धः स्यादनावृतः ॥</p>
<p>इति । तथा</p>
<p>शक्त्या गर्भान्तर्वर्तिन्या शक्तिगर्भं परं महः ।</p>
<p>इत्यभिप्रायः ।] निवेशात् कलनात्मिका हि विमर्शशक्तिः तामन्तरेणाकुलमपि</p>
<p>प्। १६५)</p>
<p>तुर्यातीतं नाम न किञ्चित् - सौषुप्तपदाविष्टत्वात् तुर्यानन्तरताया अपि समानत्वात्<br>
विमर्शशक्तिश्च परा परमेश्वरी [यदुक्तं राजनकमङ्लेन स्तुतौ</p>
<p>एकस्त्वं त्रिनयन दृश्यसेऽधिकर्तुं ज्ञातुं वा त्रिभुवनमीश्वरः प्रकाशः ।<br>
तादात्म्यं विवृतवती विमर्शशक्तिर्भेदेऽपि प्रथयति तेन भेददोषम् ॥</p>
<p>इति ।] भैरवभट्टारकस्य निरतिशयस्वातन्त्र्यात्मिका<br>
पूर्णकृशतदुभयात्मतदुभयरहितत्वेनावतिष्ठते [सर्वस्य<br>
स्वात्मान्तःक्रोडीकृत्य वर्तमानत्वात् पूर्णा स्वस्वरूपव्यतिरिक्तस्य भारी भूतस्य<br>
कस्यचिदपि सत्ताभावात् कृशपूर्णत्वं व्यतिरिक्तेणोपपद्यते कृशत्वं<br>
चेत्यतस्तदुभयात्मकत्वं तदुभयराहित्वं च ।] तत्र यद्यपि</p>
<p>प्। १६६)</p>
<p>न कश्चिदत्र क्रमयौगपद्योदयकलङ्कः [क्रमयौगपद्योदयो हि सृष्ट्याद्यधीनः<br>
सृष्ट्यादयश्च स्वस्वभावाविमर्शं एवेति तात्पर्यम् । एतावत्या इति<br>
पूर्णकृशेत्यादिपरिमाणायाः । स्वातन्त्र्यं चास्यैतदेव -<br>
यत्सृष्ट्यादिभेदाभासेऽपि ऐतदात्म्यमिति तत्र हेतुः - परिपूर्ण इति भेदस्यापि<br>
प्रकाशानन्यत्वादिति भावः ।] प्रोक्तोपदेशनयेन एतावत्याः<br>
पराभट्टारिकासंविदोऽनन्तागामिप्रलयोदयात्मकस्वस्वभावविमर्शैकघन-<br>
त्वादिति</p>
<p>स्वतन्त्रः परिपूर्णोऽयं भगवान्भैरवो विभुः ।<br>
तन्नास्ति यन्न विमले भासयेत्स्वात्मदर्पणे ॥</p>
<p>इति नीत्या क्रमयौगपद्यासहिष्णुस्वात्मरूपमध्य [न चैतन्मन्तव्यं - क्रमे हि<br>
स्वातन्त्र्यखण्डना यौगपद्यं कथं न स्यात् इति क्रमापेक्षतयैव<br>
यौगपद्यमित्यदोषः ।] एव यावत् क्रमाक्रमावभासः तावत् तदनुसारेणायं<br>
क्रमो विचारणीयः अक्रमस्य [यदि च क्रमो विचारणीयः तर्हि अक्रमोऽप्येवं<br>
विचारणीय इत्यतोऽक्रमेत्यादि ।] तु तत्पूर्वकेण संविद्येव भावात्प्रतिपादनाय<br>
[कथं तर्हि क्रमाक्रम इत्यत्राक्रमोच्चारणमित्युच्यते - प्रतिपादने त्यादि ।] अस्तु -</p>
<p>प्। १६७)</p>
<p>सर्वथैव सक्रमत्वात् तथा च सर्व एवायं वाग्रूपः परामर्शः क्रमिक एव<br>
अन्तःसंवित्मयस्त्वक्रम एव - इति सदैवेयमेवंविधैव एवमेव विचित्रा<br>
पारमेश्वरी पराभट्टारिका ततस्तत्क्रमानुसारेण अत् इत्यादिव्यपदेशः एवं<br>
परमेश्वरस्य स्वात्मनि इच्छात्मिका स्वातन्त्र्यशक्तिरनुन्मीलितभावविकासा<br>
तथाविधान्तर्घनसंवित्स्वभावविमर्शसारा अ इत्युच्यते । सा चावस्थानेन इच्छेति<br>
व्यपदेश्या इष्यमाणानुद्रेका तत एवानुत्तरसत्तापरामर्शात्मिकैव [यदुक्तं<br>
महार्थमञ्जर्याम्</p>
<p>सन्निति हृदयप्रकाशो भवनक्रियाया भवति कर्ता ।<br>
सैव क्रियाविमर्शः * * * * * * * * * * * * * (?) ॥</p>
<p>इति ।] एषा परमेश्वरः सततं स्वस्वरूपामर्शकोऽकुलशक्तिपदात्मकमपि<br>
रूपमामृशन् यद्यपि कुलशक्तीरनुयातु तथापि कुलपरामर्शतोऽस्य स्यादेव<br>
विशेषः - इति भैरवशक्तिमद्विमर्शसत्तेयं</p>
<p>प्। १६८)</p>
<p>तादृश्येव [तादृश्येवेति परस्परौन्मुख्यात्मिका स्पन्दरूपा स्वात्मोच्छलत्तेत्यथः ।</p>
<p>यदा तु तस्य चिद्धर्मप्रभवामोदजृम्भया ।<br>
विचित्ररचना नानाकार्यसृष्टिप्रवर्तने ॥</p>
<p>भवत्युन्मुखिता चित्ता सेच्छायाः प्रथमा तुटिः ।</p>
<p>इति स्पन्दात्मिका बहिरौन्मुख्यमात्ररूपिणी स्रष्टव्यानारूपितेच्छामात्ररूपा वा<br>
स्यात् तत्तदीशनीयविषयारूपणया प्रक्षोभात्मप्रयत्नरूपतां श्रयन्ती<br>
वह्नीरूपतयैश्वर्यं भजमाना वेत्यस्या द्वैधम् । यदुक्तं मध्यायां सा<br>
केवलमिच्छामात्ररूपा स्रष्टव्यस्य विप्रकृष्टा काचित् पुनः प्रयत्नतामापन्ना<br>
सन्निकृष्टेति तत्रेशानरूपत्वमस्याः ।] पुनः प्रसरन्ती आनन्दशक्तिः आ इति प्रसृता ।<br>
परिपूर्णेच्छा इ इति । इच्छैव भाविज्ञानशक्त्यात्मकस्वातन्त्र्येण जिघृक्षन्ती<br>
ईशनरूपा ई इति । उन्मिषन्ती तु ज्ञानशक्तिरिष्यमाणसकलभावोन्मेषमयी उ इति ।<br>
उन्मिषत्तैव उन्मिमिषतामपि अन्तःप्राणसर्वस्वरूपोन्मेषोत्तरैकरूपैरपि<br>
अन्तःकरणवेद्यदेशीयास्फुटप्रायभेदांशभासमानभावराशिभिः<br>
सङ्कोचवशेन ऊनीभूतानुत्तरसंवित्सर्वभावगर्भीकारेण<br>
अनङ्गधैनवीरूपपरदेवताया</p>
<p>प्। १६९)</p>
<p>ऊधोरूपा ऊढसकलभावराशिः सुस्फुटाप्रसृता ज्ञानशक्तिः ऊ इति । तदेवमेते<br>
परमेश्वरस्य भैरवस्य द्वे शक्ती प्रथमा स्वरूपपरिपूरणारूपत्वात् पूर्णा<br>
चान्द्रमसीशक्त्यव्यतिरेकाच्च सहोमया वर्तत इति सोमरूपा<br>
स्वानन्दविश्रान्तिभावा इच्छाख्या कलना महासृष्टिव्यपदेश्या यद्वक्ष्यते तत्र<br>
सृष्टिं यजे दिति (२८) । द्वितीया तु तत्स्वरूपभावराशिरेचनानुप्रवेशोद्रिक्ता<br>
तद्रेचनादेव कृशा भावमण्डलप्रकाशनप्रसारणव्यापारा सूर्यरूपा<br>
स्वरूपभूता कुलसंवित्सञ्जिहीर्षात्मिका महासंहारशक्तिर्ज्ञानाख्या तत्रापि<br>
च प्रसरत्प्राक्तनरूपपर्यालोचनावशात् स्वात्मनि यथाक्रमं<br>
सोमसूर्यरूपतायुगलकभावेन स्वसंविदात्मकं भावाख्यं च<br>
रूपमवेक्ष्य विपर्ययोऽपि सोमसूर्यात्मकसृष्टिसंहृतिकलनयोः न च अत्रानवस्था</p>
<ul>
<li>ज्ञानेच्छयोरपि</li>
</ul>
<p>प्। १७०)</p>
<p>प्रसराप्रसरान्तरादिरूपत्वं तयोरपि<br>
प्रसराप्रसरयोरिच्छाज्ञानप्रसराप्रसरान्तरादिपरिकल्पनाप्रसङ्गात् इति वाच्यम्<br>
उपसंहरत बाह्यबिभ्रमभ्रमभ्रमणं तावत् अनुप्रविशत सूक्ष्मां<br>
विमर्शपदवीम् यावद्धि घटादावपि विज्ञानं जायते तावदेव<br>
ज्ञेयघटाद्यंशकर्बुरीकृतस्वयम्प्रथं ज्ञानं प्रथत एव तत्रापि च<br>
तद्रूपकर्बुरीभावघटादिप्रथमसूक्ष्मोल्लासोऽपि संवेद्यः - एकभावोद्गमस्य<br>
अन्यतः कुतश्चिदभावस्य प्रथमानत्वात् संविद एव स्वातन्त्र्यं<br>
भावोज्जिगमिषात्मकमीशनं स्वसंवित्प्रमाणलब्धमेव तद्भावानुचयरूपा<br>
संविद्धना परिपूर्णा स्वातन्त्र्यसत्तापि संवेद्या स्वात्मन्यानन्दघनो<br>
भवंस्तथा स्वतन्त्रः स्यात् - इत्यानन्दोऽपि नापह्नवनीयः अनुत्तरश्च<br>
शक्तिमानव्यपदेश्यपरचमत्कारसारो भैरवभट्टारकः सर्वत्र कर्तृत्वेन<br>
भासत एव तत्रापि त्वनुत्तरानन्देच्छेशनोन्मेषणे न त्वनिमेषाणां<br>
स्वरूपविमर्शे</p>
<p>प्। १७१)</p>
<p>तेषां विच्छेदविचारणेन ज्ञानभूमिमधिशयानानां ता एव भगवत्यः<br>
संविच्छक्तयः समापतन्त्यनन्या एव स्वयं संविदः - परिपूर्णत्वेनाभेदात्<br>
संवेद्योपाधेश्चं भेदकत्वात् - तस्य देहसंवेद्यमात्रतयैव भावात् अत एव<br>
श्रीतन्त्रसारे निजोत्तमाङ्गच्छायातत्त्वम् इत्युक्तम्</p>
<p>स्वपदा स्वशिरश्छायां यद्वल्लङ्घ्हितुमीहते ।<br>
पादोद्देशे शिरो न स्यात्तथेयं बैन्दवी कला [अयमर्थः - स्वशिरश्छाया<br>
यथोत्तरोत्तरगामित्वात् स्वपादाक्रमनं न सहते तथा ज्ञानशक्तिः इयमपि<br>
नोत्तरोत्तरगामित्वात् ज्ञेयाद्यपेक्षां सहते । यो हि इत्थं मन्यते<br>
ज्ञेयादिसापेक्षं ज्ञानशक्तिस्वरूपमिति तदत्र स्वप्रकाशत्वादस्याः<br>
कथमीदृशी विडम्बनेति स्वानुभवशून्यानामनवसरेऽपि महती खलु भ्रान्तिः ।<br>
यदुक्तं</p>
<p>भ्रान्तेर्महती शक्तिर्न विवेक्तुं शक्यते नाम ।</p>
<p>इति ज्ञेयादिसत्तायां स्थूलदृश्वनां स्फुटं ज्ञानशक्तेराविर्भावः<br>
ज्ञेयाद्यभावेऽपि सूक्ष्मदर्शिनामस्त्येव स्वपकाशत्वेन<br>
ज्ञानादिशक्त्याविर्भाव इति तात्पर्यम् ।] ॥</p>
<p>इति । तदेवं षट्कं प्रवृत्तं ज्ञानशक्त्यन्तम् । क्रियाशक्तिस्तु प्रसरन्ती विचार्यते -<br>
इच्छाज्ञाने एव</p>
<p>प्। १७२)</p>
<p>परस्परस्वरूपसाङ्कर्यवैचित्र्यचमत्कारमयपूर्वापरीभूतस्वरूपपरिग्रहे<br>
संरम्भसारा क्रिया [पूर्वापरीभूतावयवरूपा हि क्रिया । उक्तं च हरिणा</p>
<p>यावत्सिद्धमसिद्धं वा साध्यत्वेनाभिधीयते ।<br>
आश्रितक्रमरूपत्वात् सा क्रियेत्यभिधीयते ॥</p>
<p>इति । तथा</p>
<p>गुणभूतैरवयवैः समूहः क्रमजन्मनाम् ।<br>
बुद्ध्या प्रकल्पितो भेदः क्रियेति व्यपदिश्यते ॥</p>
<p>इत्यत्र च पूर्वापरत्वं परस्परसाङ्कर्येणैवेति ।] तत्र<br>
यद्यदन्यव्यामिश्रितसाङ्कर्यमन्यसम्बन्धादेति<br>
तत्तदनामर्शनीयशून्यप्रायस्वरूपाक्रमणपुरःसरीकारेण तथा भवति -<br>
प्लवानामिव भेकादिः तत्रानुत्तरानन्दात्मकं वपुर्न व्यपसरति -<br>
अव्यपदेशरूपत्वात् सर्वज्ञानेषु [असर्वज्ञानत्वं चेत्थम्</p>
<p>परं ब्रह्म क्षुद्रं तव नियतमानन्दकणिका ।</p>
<p>इति । तथा</p>
<p>परं ज्ञानं कथं देव</p>
<p>इति पश्ने</p>
<p>शक्त्या गर्भान्तर्वर्तिन्या शक्तिगर्भं परं महः ।</p>
<p>इत्युत्तरं दत्तम् । गीतायामपि</p>
<p>यस्मात् क्षरमतीतोऽहमक्षरादपि चोत्तमः ।<br>
अतोऽस्मि लोके वेदे च प्रथितः पुरुषोत्तमः ॥</p>
<p>इति ।] सर्वाधारवृत्तित्वेन पर्यवस्यति -</p>
<p>प्। १७३)</p>
<p>पर्यन्तभित्तिरूपत्वात् अपि तु क्रमसहिष्णुत्वात् संरम्भेच्छैवेशनान्ता स्वात्मनि<br>
अनुत्तरानन्दपदे च प्रसरणक्षमा ततः सैव शून्यात्मकं स्वं<br>
वपुरवगाहमाना भास्वरं रूपं तेजोमयमिव प्रथमं गाहते ऋ-ॠ इत्यत्रहि इ-<br>
ई इत्यनुगमो भास्वररूप-रेफश्रुत्यनुगमश्च कथमपह्नूयताम् यथाह<br>
भगवान्पुष्पदन्तः</p>
<p>रश्रुतिसामान्याद्वा सिद्धम्</p>
<p>इति । शून्ये [एतदेव योगिनिदर्शनेन स्फुटयति शून्ये हीत्यादि ।] हि निश्चले रूपे<br>
अनुप्रविविक्षायां भास्वररूपसंवित्तिसोपानाक्रमण्ं स्थितमेव ततो<br>
निश्चलरूपानुप्रवेशात् पार्थिवरूपसतत्त्वनिश्चलतात्मक-लकार-श्रुत्यनुगमे ऌ-<br>
ॡ इति तथा च पर्यन्ते ईशनरूपतैव समग्रभावात्मस्वरूपोल्लङ्घनेन<br>
दीर्घतरं प्लुत्वा निश्चलां शून्यां सत्तामेतीति</p>
<p>प्। १७४)</p>
<p>प्लुतत्वमेति ऌवर्णस्य दीर्घा न सन्ति इति न्यायात् अवर्णादीनां तु दीर्घस्यैव<br>
दीर्घतरता प्लुतत्वं तच्च प्राङ्नीत्या [आनन्दो ब्रह्मणो रूपमित्यादिनीत्येत्यर्थः ।]<br>
दीर्घत्वमेव पृथगपर्येषणीयम् इत्यास्तां तावत् एतच्चतुष्कं<br>
शून्यरूपतानुप्रवेशात् दग्धबीजमिव षण्ठरूपं भण्यते न तु सर्वथा<br>
बीजरूपत्वाभावात् बीजयोन्यात्मकशिवशक्त्युभयातिरेकिणः [यदि हि बिजत्वं न<br>
स्यात् एषां तदा तृतीयस्य कस्यचिद्व्यपदेशः स्यात् । क्षुभ्यति क्षोभयत्यपीति<br>
बीजत्वं तत्रैष्वपि क्षोभोऽस्त्येव क्षोभणा तु नास्तीति सर्वथा बीजत्वाभाव<br>
इत्यर्थः ।] कस्यचिदप्यभावात् श्रीपूर्वादिशास्त्रेषु [तदभावश्च कथमित्यत आह<br>
पूर्वादीति ।] चानभिधानात् लौकिकसुखादिषु चैवंविधैव विश्रान्तिरानन्दरूपेति<br>
तदेवामृतबीजचतुष्कमित्युक्तम् तदेवमिच्छेशनं चानन्दवपुषि<br>
अनुत्तरपरधामनि च प्राग्भाविनि स्वरूपादप्रच्याविनि अनुप्रविश्य अ आ इ ई इति च न तु<br>
विपर्यये यथोक्तम् अवर्ण इवर्णे ए इति अनुप्रवेशे चानुत्तरपदानुप्रवेशे</p>
<p>प्। १७५)</p>
<p>स्यादपि कश्चिद्विशेषः आनन्दपदानुप्रवेशे हि स्फुटता अनुत्तरधामसम्भेदे तु<br>
सूक्ष्मता तदपेक्षया तथाहि भगवान् भुजगविभुरादिशत्</p>
<p>छान्दोगानां सात्यमुग्रिराणायनीया<br>
अर्धमेकारमर्धमोकारं चाधीयते ।</p>
<p>इति । लोकेऽपि प्राकृतदेशभाषादौ स्फुट एव प्रचुरो निवेशः पारमेश्वरेष्वपि<br>
एकारौकारयोरैकारौकारापेक्षया यत् ह्रस्वत्वमङ्गवक्त्रादिविनियोगे दृश्यते<br>
तदेवमेव मन्तव्यम् - अय एकार अव ओकाराभिप्रायेणैवम् - ए ओ इति बीजं स्थितम्<br>
एतदपि तथा शवलीभूतं संविद्वपुः तथैव च तदेव रूपमनवसत् अ आ ए इति ऐ<br>
एवमुन्मेषेऽपि वाच्यम् - अ आ उ ऊ इति ओ आ ओ इति औ केवलमुन्मेषो ज्ञानशक्त्यात्मा<br>
प्रसरन् यद्यपि शून्यतावगाहनं कुर्यात् तथापि<br>
अस्येशनेच्छात्मकोभयरूपप्रवेश एव शून्यता इच्छेशनयोस्तु स्वपरिवृत्तिरूपं</p>
<p>प्। १७६)</p>
<p>नास्ति - इत्युक्तनयेनैव स्थितिः एवमिच्छाज्ञाने अनुत्तरस्वरूपानुपवेशेन<br>
प्राप्तोपचये पश्चात् परित्यज्य<br>
तथाविधोपाधिपरिस्पन्दसत्तामभेदसत्तारोहणचिन्मयपुरुषतत्त्वसतत्त्ववेद-<br>
नारूपबिन्दुमात्रावशेषेण वपुषा तथानुत्तरपदलीने अमिति तथाहि औकारे एव<br>
क्रियाशक्तिपरिस्पन्दः परिसमाप्यते इति - इच्छाज्ञानयोरत्रैवान्तर्भावात्<br>
त्रिशूलरूपत्वमस्य षडर्धशास्त्रे निरूपितम्</p>
<p>इत्याद्युद्देशेषु बिन्दुः [अत्रार्थोऽयम्</p>
<p>अत्र प्रकाशमात्रं यत् स्थिते धामत्रये सति ।<br>
उक्तं बिन्दुतया शास्त्रे शिवबिन्दुरसौ मतः ॥</p>
<p>इति न्यायात् स्वभावाविशिष्टमपि यदा विश्वं स्वस्मात् स्वस्मिन्नेवैक्यगमनाय<br>
विसृजति तदा शक्तिमद्रूपप्राधान्यं पूर्णतावेशलक्षणं शाम्भवं<br>
तत्त्वमित्युक्तम् ।] पुनर्वेदनामात्रशेषतैव सर्वस्य वेदनामात्राविशेषमपि<br>
विश्वं यदा स्वात्मन्येकगमनाय विसृजति स्वात्मनश्च सकाशात् तन्निर्माणेन</p>
<p>प्। १७७)</p>
<p>विसृजति स एव परमेश्वरः प्रथमं शक्तिमद्रूपप्रधानतया इदानीं तु<br>
शाक्तविसर्गप्रधानतया अः इति औकारपर्यन्ते हि निर्भरीभूते क्रियाशक्तिप्रसरे<br>
एतावदनुपविष्टमनुत्तरपदस्य भैरवभट्टाअकस्य स्वरूपसतत्त्वस्य इच्छा<br>
[इच्छाज्ञानक्रियाशक्तिनामकं त्रितयं खलु ।<br>
परमेश्वरस्वातन्त्र्यख्यापकं कथितं परे ॥</p>
<p>इच्छाशक्ताविष्याअणं विश्वं जातं यदैव हि ।<br>
ज्ञानशक्तिरभिव्यक्तिकारणं तस्य ब्रूमहे ॥</p>
<p>क्रियाशक्तिर्बाह्यरूपपरिस्फुरणकारणम् ।<br>
एकमेव हि स्वातन्त्र्यमादिमध्यान्तभेदभाक् ॥</p>
<p>तेन नैषां पृथङ्नाम कदाचिदपि लभ्यते ।</p>
<p>तत्र स्फुटप्रतीत्यर्थं यथा मूल एव उल्लिलसिषेत्यादि ।]-ज्ञान-<br>
क्रियात्मकशक्तिपरिस्पन्दादिमध्यान्तभागाः उल्लिलसिषा-उल्लसत्ता-<br>
उल्लसिततास्वभावाः<br>
सूक्ष्मतमप्रसङ्ख्यानगृहीततावद्भूमिकाधिरूढयोगिजनस्फुटलक्षणीयाः<br>
[प्रसङ्ख्यानं समाधिः ।] श्रीस्वच्छन्दादिप्रक्रियाशास्त्रेषु<br>
प्रबुद्धप्रसरणावरणादिरूपत्वेनोक्ताः [प्रबुद्धेति इच्छा प्रसरणेति ज्ञानं<br>
आवरणेति क्रिया ।] अत एव शिवदृष्टिशास्त्रे सप्तमाह्निके</p>
<p>प्। १७८)</p>
<p>सुनिर्भरतराह्लादभरिताकाररूपिणि ।<br>
निलीनशक्तित्रितये परामन्यनुभावनात् ॥</p>
<p>इत्यादि</p>
<p>तस्यापि शक्तिर्मृत्पिण्डघटवद्विश्वरूपताम् ।<br>
गता * * * * * * * * * * * * * * (?) ॥</p>
<p>इत्यन्तं निरूप्य</p>
<p>एकमेव हि तत्तत्त्वं न सङ्ख्यातोऽतिरिक्तता ।</p>
<p>इति यच्छिवतत्त्वमेव<br>
अनन्तविचित्रस्वातन्त्र्यस्फारस्फुरणशक्तिचमत्कारभरिततोपात्तभैरवभावं<br>
निर्णीतम् तत्रायमेवोक्तक्रमः सम्प्रदायप्रथमाह्निकेऽपि</p>
<p>स यदास्ते [शिवैक्याख्यातिरूपभ्रान्तिमयसंसारावस्था यावन्नोन्मिषति तावदपि<br>
तावदस्त्येवोक्तरूपशिवता तथा च शकिपञ्चकमपि तदानीमेकरूपमपि<br>
व्यवहारापेक्षया कार्यवशादस्त्येव तथाहि परापरावस्थायां योऽहमिति<br>
सहजप्रत्यवमर्शात्मा प्रकाशः स एव परानपेक्षत्वादानन्दरूपो<br>
निर्वृतचिन्मयः स्थित एव तदुक्तं चिदाह्लादेति पूर्णचिदानन्दमात्रेऽनुभवः<br>
प्रकाशनं न तु बाह्ये तत एव तत्रैव लयो यस्य स तथा अनेन निर्वृतचित्कथिता<br>
इच्छाज्ञानक्रियास्तु भिन्नविषयाद्यपेक्षया स्फुटीभवन्ति परावस्थायां पुनः<br>
पूर्णोऽहमित्येव प्रकाशते - तावत्प्रकाशत्वात् तदेव ज्ञानं संरम्भरूपत्वात्<br>
सैव क्रिया तत्स्वभावेन तदभ्युपगमादिच्छापि स्थितैवेत्याह तदिच्छा तावतीति<br>
तावच्च स्वरूपं क्रियेति योज्यम् । भिन्नविषयाद्यभावेऽपि<br>
अभ्युपगमप्रकाशसंरम्भाणां सर्वदा प्रकाशमयत्वेनाविचलनात्<br>
इच्छादिव्यवहारयोग्यतैवेत्युक्तं सुसूक्ष्मेति सुसूक्ष्मत्वमेपितव्याद्यविभागेन<br>
विभागापरिकल्पनात् अत एव शक्तिसामरस्य। पूर्णचिन्मात्रप्रकाशतात्मत्वात्<br>
चिद्रूपाह्लादपरत्वं चोक्तमिति<br>
चिदभेदाख्यातिवैचित्र्यभिन्नघटदेवदत्तात्मकवेद्यवेदकावभासनं<br>
नामरूपं पूर्वापरीभूतावयवा क्रियेत्यर्थः ।]<br>
चिदाह्लादमात्रानुभवतल्लयः ।<br>
तदिच्छा तावती तावज्ज्ञानं तावत्क्रिया हि सा ॥</p>
<p>प्। १७९)</p>
<p>सुसूक्ष्मशक्तित्रितयसामरस्येन वर्तते ।<br>
चिद्रूपाह्लादपरमो निर्विभागः परः सदा ॥</p>
<p>इति । तथा घटम्</p>
<p>घटादिग्रहकालेऽपि घटं जानाति यावसा ।<br>
जानाति ज्ञानमत्रैव [अत्रैवेति क्रियायाम्] निरिच्छोर्वेदनक्षतिः ॥</p>
<p>औन्मुख्याभावतस्तस्य [इच्छापूर्वभाग औन्मुख्यम् ।] निवृत्तिर्निर्वृतिं विना [विनेति</p>
<ul>
<li>संविन्निष्टत्वाद्विषयव्यवस्थितीनामिति ।] ।<br>
द्वेष्ये प्रवर्तते नैव न च वेत्ति विना चितिम् ॥</li>
</ul>
<p>इति । तथा</p>
<p>प्। १८०)</p>
<p>यत इच्छति तज्ज्ञातुं कर्तुं वा सेच्छया क्रिया ।<br>
तस्याः पूर्वापरौ भागौ कल्पनीयौ पुरा हि या ॥</p>
<p>तत्कर्मनिर्वृतिप्राप्तिरौन्मुख्यं तद्विकासिता ।<br>
न चौन्मुख्यप्रसङ्गेन [अत्र स्फुटीकरणार्थं निदर्शनेन<br>
शिवदृष्टावौन्मुख्यं साधितम् । यथा</p>
<p>गच्छतो निस्तरङ्गस्य जलस्यातितरङ्गिताम् ।<br>
आरम्भे दृष्टिमापात्य तदौन्मुख्यं हि गम्यते ॥</p>
<p>व्रजतो मुष्टितां पाणेः पूर्वः कम्पस्तदेक्ष्यते ।<br>
बोधस्य स्वात्मनिष्ठस्य रचनां प्रति निर्वृतिः ॥</p>
<p>तदास्था प्रविकासो यस्तदौन्मुख्यं पचक्षते ।<br>
किञ्चिदुच्छूनता सैव महद्भिः कैश्चिदिष्यते ॥</p>
<p>तस्येच्छा कार्यतां याता यया सेच्छः प्रजायते ।<br>
औन्मुख्यस्य य आभोगः स्थूलः सेच्छा व्यवस्थिता ॥</p>
<p>इति ।] शिवः स्थूलत्वभाक् क्वचित् ।</p>
<p>इत्यादि एतदागमसर्वस्वप्राणतयैव युक्तियुक्ततया हृदयङ्गमीकृतं स एष [स<br>
एषेति शक्तिविसर्गयुक्तो विश्वं निर्मिणोतीति यथोक्तम्</p>
<p>अस्यान्तर्विसिसृक्षासौ या प्रोक्ता कौलिकी परा ।<br>
सैव क्षोभवशादेति विसर्गात्मकतां ध्रुवम् ॥</p>
<p>इति । तथा</p>
<p>कला सपदशी तस्मादमृताकाररूपिणी ।<br>
परापरस्वस्वरूपबिन्दुगत्या विसर्पिता ॥</p>
<p>प्रकाशः सर्ववस्तूनां विसर्गरहिता तु सा ।<br>
शक्तिकुण्डलिका चैव प्राणकुण्डलिका तथा ।<br>
विसर्गप्रान्तदेशे तु परा कुण्डलिनीति च ॥</p>
<p>इति ।] परमेश्वरो विसृजति</p>
<p>प्। १८१)</p>
<p>विश्वं तच्च धरादिशक्त्यन्तं कादि-क्षान्तरूपम् - इति एतावती विसर्गशक्तिः<br>
षोडशी कला इति गीयते</p>
<p>पुरुषे षोडशकले तामाहुरमृतां [षोडशानामपि कल्लानामाप्यायकारित्वात्<br>
नित्योदितत्वेन चानस्तमितत्वादमृतामिति ।] कलाम् ।</p>
<p>इत्येषा हि न साङ्ख्येया नापि वैदान्तिकी दृक् अपि तु शैव्येव [शैष्येवेति</p>
<p>स्वात्मनः स्वात्मनि स्वात्मक्षेपे वैसर्गिकी स्थितिः ।</p>
<p>इति ।] विसर्गशक्तिरेव च पारमेश्वरी परमानन्दभूमिबीजम् [यदुक्तं<br>
सिद्धयोगीश्वरे मते</p>
<p>सात्र कुण्डलिनी बीजं प्राणभूता चिदात्मिका ।<br>
तज्जं ध्रुवेच्छोन्मेषाख्यं त्रिकं वर्णास्ततः पुनः ॥</p>
<p>इति ।] एवं हि अकारादिरूपं</p>
<p>प्। १८२)</p>
<p>घनतापत्त्या योनिरूपतां गृहीत्वा स्वरूपाप्रच्युतं तदेव स्वस्वरूप एव<br>
योनिरूपे सङ्क्रामद्विसर्गपदमित्युच्यते यथोक्तम्</p>
<p>स विसर्गो महादेवि यत्र विश्रान्तिमृच्छति ।<br>
गुरुवक्त्रं तदेवोक्तं शक्तिचक्रं तदुच्यते ॥</p>
<p>इत्यादि अकारस्यैव घनता कवर्गः - कण्ठ्यत्वात् [यदुक्तम्</p>
<p>अष्टौ स्थानानि वर्णानामुरः कण्ठः शिरस्तथा ।<br>
जिह्वामूलं च दन्ताश्च नासिकौष्ठौ च तालु च ॥</p>
<p>इति । तद्यथा अकुहविसर्गाः कण्ठ्याः । इचुयशास्तालव्याः । ऋटुरषा मूर्धन्याः ।<br>
ऌतुलसा दन्त्याः । उपूपध्मानीया ओष्ठ्याः । ञमनणङा नासिक्याः । एदैतौ<br>
कण्ठतालव्यौ । ओदौतौ कण्ठौष्ठ्यौ । जिह्वामूलीयमेव जिह्वामूल्यम् । अनुसारो<br>
नासिक्यः इति ।] इकारस्य चवर्गः - तालव्यत्वात् उकारस्य पवर्गः - औष्ठ्यत्वात्<br>
ऋकारस्य टवर्गो - मूर्धन्यत्वात् ऌकारस्य तवर्गो - दन्त्यत्वात् यशौ<br>
चवर्गस्यान्तः रशौ टवर्गस्य लसौ तवर्गस्य वकारोऽपि तपवर्गयोः</p>
<p>प्। १८३)</p>
<p>घनता अबोधस्यामूर्तस्यापि [अबोधत्वं स्वातन्त्र्यराहित्येन यदुक्तम्<br>
मायोपरिमहामाया तत्र च विज्ञानकेवलिनां स्थितिः ते च निरुक्त्या विज्ञानं<br>
बोधात्मकं केवलं स्वातन्त्र्यविरहितं रूपं यथा च प्रत्यभिज्ञायाम्</p>
<p>शुद्धबोधात्मकत्वेऽपि येषां नोत्तमकर्तृता ।<br>
निर्मिता स्वात्मनो भिन्ना भत्रा ते कर्तृतात्ययात् ॥</p>
<p>इति ।] चिन्मात्रस्यापि क्रियाशक्तिरूपतैव सा चोक्तनीत्या शक्तिषट्कक्रमेणैवोपजायते -<br>
तेन पञ्च प्रसृताः षड्गुणिताः त्रिंशत् षड्भिः सह षट्त्रिंशत् भवन्तीति तदेवं<br>
शिवबीजमेव स्वातन्त्र्यात् घनीभूततया क्वचिद्वपुषि शाक्तरूपे कुसुमतया तिष्ठत्<br>
योनिरित्यभिधीयते तदेव हि पुष्पं पूवोक्तनयेन<br>
ग्राह्यग्रहणग्राहककोणत्रयमयं वस्तुतः प्रसऊतिपदं बीजसम्मिश्रतयैव<br>
भवति - तदैव पुष्परूपत्वात् अन्यदा [अन्यदेति इदम्प्रथायाम् ।] तु योग्यतयैव<br>
तथाव्यपदेशः [तथेति योनितया ।] तथा च तत् कुसुममेव त्रिकोणतया योनिरूपं</p>
<p>प्। १८४)</p>
<p>तत्स्फुटीभूतविभक्तग्राह्यादिरूपसोमसूर्याग्निसृष्टिस्थितिसंहृति<br>
इडापिङ्गलासुषुम्नाधर्माधर्मशवलादिकोणत्रितया पारमेश्वरी भैरवी<br>
भट्टारिका मुद्रा तद्रूपयोन्याधारतया योनिरिति निर्दिष्टा तथा च श्रीकुब्जिकामते<br>
खण्डचक्रविचारे अमुमेवार्थं प्रधानतयाधिकृत्यादिष्टम्</p>
<p>मायोपरिमहामाया त्रिकोणानन्दरूपिणी ।</p>
<p>इत्यादि अत एव तथाविधबीजकुसुमैकघनभावशिवशक्तिसङ्घट्टः स्वयं<br>
स्वात्मनैव पूज्यं इत्युपदिष्टम् श्रीत्रिकतन्त्रसारे</p>
<p>शिवशक्तिसमापत्त्या शिवशक्तिघृनात्मकः ।<br>
शिवशक्तिसमापत्तित्रिकं सम्पूजयेत्परम् ॥</p>
<p>इति । एवं च घनीभावोऽपि वैखरीरूपे यद्यपि स्फुटीभवति तथापि सर्वसर्वात्मनि<br>
परावाग्वपुषि मुख्यतयावतिष्ठते तत्र परं कण्ठोष्ठस्थानकरणान्यपि<br>
सर्वसर्वात्मकमेव इति विशेषः तथाहि अन्तरपि सञ्जल्पेत् पश्येदिति स्फुट</p>
<p>प्। १८५)</p>
<p>एवानुभवः [न हि इष्टे नामानुपपत्तिरित्यर्थः ।] भेदश्च स्थानादिकृत एव -<br>
श्रुत्येकप्राणत्वात् वर्णानां किं बहुना बालोऽपि व्युत्पाद्यमानोऽन्तः<br>
तथारूपतया [तथेति सञ्जल्परूपतया ।] विमृशति भावजातं विपर्ययेण<br>
[मिथ्याज्ञानं विपर्ययः एकस्मिन् धर्मिणि विरुद्धनानावमर्शः संशयः ।]<br>
संशयेनापि वा विमृशत्यवच्छेदं तावत्संवेदयत एव स च वाग्विमर्शकृत एव<br>
अत एव संवारविवाराल्पप्राणमहाप्राणताश्वासनादानुप्रदानादियोगोऽपि [स<br>
एव प्राणो नाम वायुरूर्ध्वमाक्रामन् मूर्ध्नि प्रतिहतो निवृत्तो यदा<br>
कोष्ठमभिहन्ति कोष्ठेऽभिहन्यमाने मनाक् गलविलस्य संवृतत्वात् संवारो<br>
वर्णधर्मं उपजायते विवृतत्वाद्विवारः संवृतो गलविले नादः अव्यक्तश्च नादः<br>
विवृतश्वासे उपरिवर्ती तौ श्वासनादावनुप्रदानमित्याचक्षते - वर्णनिष्पत्तेरनु<br>
पश्चात् प्रदीयते इति अनुप्रदानम् । अन्ये तु ब्रुवते - अनुप्रदानमनुस्वानो<br>
घण्टानिनादवत् यथा घण्टानिनादोऽनुस्वानमनु भवति तथा तत्र<br>
स्थानाभिघातजे ध्वनौ नादोऽनुप्रदीयते तदा नादध्वनिसंसर्गात् घोषो जायते<br>
यदा श्वासोऽनुप्रदीयते तदा श्वाअध्वनिसंसर्गादघोषः । महति वायौ<br>
महाप्राणः । अल्पे वायौ स्वल्पप्राणः । सिद्धान्तकौमुद्यां वर्णानां<br>
बाह्यत्वं साधितं यथा - बाह्यप्रयत्ना अष्टौ इति महाभाष्ये तद्यथा -<br>
विवारः संवारः श्वासो नादो घोषोऽघोषोऽल्पप्राणो महाप्राण इति । तत्र<br>
विभागो यथा - ख फ छ ठ थ च ट त क प श ष सा विवाराः श्वासा<br>
अघोषाश्च । ह य व र ल ञ म ङ ण न झ भ घ द ध ज व ग ड दाः संवारा<br>
नादा घोषाश्च । वर्गाणां प्रथमतृतीयपञ्चमा यरलवाश्च अल्पप्राणाः<br>
वर्गाणां द्वितीयचतुर्थौ श ष स हाश्च महाप्राणा इत्यर्थः ।]</p>
<p>प्। १८६)</p>
<p>च अन्तस्तथा समुचितस्वभावः स्यादेव अन्यथा सस्थानेषु भेदायोगात्<br>
अन्तर्हितकरणशक्तयोऽपि स्युरेव - शृणोम्यश्रौषं पश्याम्यद्राक्षं<br>
सङ्कल्पयामि समकल्पयमित्यादेरपि सङ्कल्पस्यान्यथावैचित्र्यायोगात् तदनया<br>
युक्त्या [अनुभवानुसारी तर्को युक्तिः ।] निभालितयान्तरधिकमधिकमनुप्रविश्य<br>
परिशीलयतां संविदं यत्र सर्वसर्वात्मकबोधैकघनकण्ठौष्ठादिधाम्नि<br>
तथाविधबोधैकघनविमर्शात्मकस्वातन्त्र्यसारमहामन्त्ररूपवर्ण-<br>
भट्टारकनिवेशः [यदुक्तं विरूपाक्षपञ्चाशिकायाम्</p>
<p>प्रत्यवमर्शात्मासौ चितिः परावाक्स्वरसवाहिनी या ।<br>
आद्यन्तप्रत्याहृतवर्णगणा सत्यहन्ता सा ॥</p>
<p>इति । तथेश्वरप्रत्यभिज्ञायाम्</p>
<p>अहम्प्रत्यवमर्शो यः प्रकाशात्मापि वाग्वपुः ।<br>
नासौ विकल्पः * * * * * * * * * * * (?) ॥] बोधैकघनतानिर्विशेषतायाम्</p>
<p>प्। १८७)</p>
<p>इदं स्थानम् इदं करणम् अयं वर्ण इति कथङ्कारं विभागः (?) इति चेत् -<br>
यदेवं स्वातन्त्र्यं तथाविधे स्वात्मनि घटोऽयं सुखमिदं ज्ञानमिदं<br>
ज्ञाताहम् इत्यवभासयति [अत्र सूक्ष्मबुद्धिविवेच्योऽयं भावः । तत्र प्रश्नोत्तरे<br>
इत्थम् -</p>
<p>नन्वनुतरतानन्दौ स्वात्मना भेदवर्जितौ ।<br>
कथमेतावतीमेतां वैचित्रीं स्वात्मनि श्रितौ ॥</p>
<p>शृणु तावदयं संविन्नाथोऽपरिमितात्मकः ।<br>
अनन्तशक्तिवैचित्र्यलयोदयकलेश्वरः ॥</p>
<p>अस्थास्यदेकरूपेण वपुषा चेन्महेश्वरः ।<br>
महेश्वरत्वं संवित्त्वं तदत्यक्ष्यद् घटादिवत् ॥</p>
<p>परिच्छिन्नप्रकाशत्वं जडस्य किल लक्षणम् ।<br>
जडाद्विलक्षणो बोधो यतो न परिमीयते ॥</p>
<p>इति । ज्ञातेति</p>
<p>ज्ञेयाद्युपायसङ्घातनिरपेक्षैव संविदः ।<br>
स्थितिर्माताहमस्मीति ज्ञाता शास्त्रार्थविद्यया ॥</p>
<p>इति ।]</p>
<p>प्। १८८)</p>
<p>तस्यैवंविधचित्रतररूपावभासेन को वा कियान् वा प्रयासः अत एव सर्वे<br>
पाषाणतरुतिर्यङ्मनुष्यदेव रुद्रकेवलिमन्त्र तदीशतन्महेशादिका एकैव<br>
पराभट्टारिकाभूमिः सर्वसर्वात्मनैव परमेश्वररूपेणास्ते इति<br>
तद्विचित्रस्थानादिसार्वात्म्यनिर्विशिष्टस्फुटास्फुटव्यक्ताव्यक्तादिरूपशब्द-शरीर<br>
अ मन्त्रवीर्यम् इति गीयते तथाहि वीणाविपञ्चीकच्छपिकामुरुजादिषु स एव<br>
स्वनोऽन्यतोऽन्यतो देशादप्युद्भवन्नेकस्थान इति कथ्यते एवं<br>
तारमध्यमन्द्रेष्वपि [यदुक्तं वर्णशिक्षायाम्</p>
<p>स प्राण उत्थितो नाभेरुरःकण्ठशिरोधृतः ।<br>
मृदुमध्योत्तमैर्याति मन्द्रादिध्वनिनादताम् ॥</p>
<p>मन्द्रमध्यमतारैर्हि ध्वनिभिः सवनत्रये ।<br>
शंसन्ति शास्त्रे गायत्रं त्रैष्टुभं जागतं क्रमात् ॥</p>
<p>इति ।] तत्स्थायिस्वरैकात्म्येऽपि [यथा तारमध्यमन्द्रादिभेदेऽपि स्वर एक एव<br>
स्थाग्रिरूपः ।] वाच्यम् अत एव [सर्वस्य सर्वात्मकत्वात् ।] च स एव वर्णः</p>
<p>प्। १८९)</p>
<p>क्वचित्प्राणिनि स्तानान्तरसमुल्लास्यपि भवति यथा ध्वाङ्क्षेषु ककारटकाररेफा<br>
उच्चरन्तः सर्व एवोदरपायुकण्ठतालुनिर्वर्त्या उपलभ्यन्ते अव्यक्तत्वेऽपि [ननु च ते<br>
हि ककाराद्या अव्यक्तत्वान्न कण्ठादिस्थानोचार्यकादितुल्या इत्यत<br>
आहाव्यक्तत्वेऽपीति ।] त एव तावन्तः शब्दत्वात् शब्दस्य च मातृकातिरेकिणोऽभावात्<br>
मातृकातिरेक्यपि अव्यक्तः सब्दोऽनुपयोगान्न सङ्गृहीतः इत्यप्ययुक्तम् [अथ चोपयोगे<br>
सति सर्वं सुस्थं मातृकया च सर्वथोपयोग इत्युक्त्या ध्वाङ्क्षादिषु हि<br>
ककाराद्या विजातीयाः सन्तोऽपि अनुपयोगान्नोक्ता इति मातृकातिरेकी<br>
शब्दोऽवश्यमभ्युपगन्तव्य इति कथं त एवेति कथनमित्यत आह इत्यप्ययुक्तमिति ।]<br>
अव्यक्तवर्णरूपस्यापि [दण्डापूपन्यायोऽत्र बोध्यः ।]<br>
मौरुजसामुद्रादिध्वनितस्य ह्लादपरितापकारित्वमपि अस्त्येव - इति कोऽन्योऽभिमत<br>
उपयोगः पारमेश्वरेऽपि अव्यक्तध्वनेर्मुख्यतयैव प्रायशो मन्त्रत्वं निरूपितम्</p>
<ul>
<li>अर्धचन्द्रादीनामेव मन्त्रव्याप्तिसारत्वेनाभिधानात् तत्र च</li>
</ul>
<p>प्। १९०)</p>
<p>निरोधिनीमनुप्राप्तः शब्दः शुमशुमायते ।</p>
<p>इत्याद्युक्तम् - घण्टाकांस्यादिध्वनीनां श्रोत्रघट्टनादीनां च नादोपदेशे<br>
निरूपणात्</p>
<p>हयो हेषति यद्वच्च दान्त उद्रवतीव च ।<br>
सिंहो गर्जति यद्वच्च उष्ट्रः सीत्कुरुते यथा ॥</p>
<p>तथोदीर्य पशोः प्राणानाकर्षन्ति बलाधिकाः ।<br>
महामन्त्रप्रयोगोऽयमसाध्याकृष्टिकर्मणि ॥</p>
<p>इत्युक्तं गुह्ययोगिनीतन्त्रे तत्रोपायमात्रमेतत् । वस्तुतस्तु आन्तर एवासौ नादात्मा<br>
मन्त्र इति तु कथ्यमानं भवद्भिरपि अस्माभिरपि व्यक्तवर्णमालादिमन्त्रेष्वपि न<br>
न सञ्चारयितुं शक्यते तस्मात् अव्यक्तो वर्णात्मैव शब्दो यथा विदूरगतोऽपि<br>
घटो घट एव इति स्थितं स [स चेति वर्णात्मा शब्दः ।] च प्राणभीर्यादिभेदेन<br>
स्थानान्तरमपि अनुसरन् स एवेत्यपि स्थितम् अत एवेदानीं सर्वभूतरुतज्ञानं<br>
यच्छेषमुनिना भगवतोपदिष्टं तद्धृदयङ्गमीभूतम् अन्यथा<br>
शब्दार्थप्रत्ययानां य इतरेतराध्यासो</p>
<p>प्। १९१)</p>
<p>यच्च ध्यानधारणासमाधिसंयमेन [तन्तयमेकत्र संयम इति<br>
संयमलक्षणम् ।] तत्प्रविभागपर्यन्तपरलाभः स<br>
कथमस्फुटवर्णरूपत्वातिरेकिविहगादिकूजितज्ञानाय पर्यवस्येत् यदा तु त एव<br>
वर्णा वर्णानामेव परमार्थतोऽर्थतादात्म्यलक्षणं वाचकत्वं तदा युक्त्या<br>
त एव विहगादिरुतज्ञानं भीर्यादिशब्दा अपि हि अर्थवन्त एव -<br>
जयाजयसूचकतयोपदेशात् विहगादिरुतवत् तदभिप्रायेणैव<br>
शिक्षासूत्रकारसूत्राणि हविसर्जनीयावुरस्यावेकेषां [यदुक्तम्</p>
<p>हकारं पञ्चमैर्युक्तमन्तःस्थाभिश्च संयुतम् ।<br>
उरस्यं तं विजानीयात् कण्ठ्यमाहुरसंयुतम् ॥</p>
<p>इत्यादि । तथा</p>
<p>कण्ठोक्तहविसर्गाणां स्वैर्भागैः स्थानमिष्यते ।<br>
हविसर्गावुरःस्थौ हि कण्ठाधोभागजौ मतौ ॥</p>
<p>इति ।] रदनमूलमेकेषाम् इत्यादीनि वाचकीभवन्ति न तु अपरथा कथं चिदपि अत एव<br>
किञ्चिद्वैचित्र्यमालम्ब्यान्यत्वम् अन्यत्वं चाशङ्कमानैः<br>
विसर्जनीयाज्जिह्वामूलीयोपध्मानीयौ</p>
<p>प्। १९२)</p>
<p>अनुनासिकेभ्यः पञ्चयमान् [ङुं ञुं णुं नुं मुमित्येवंरूपान् ।]<br>
डकारढकारयरलवक्षकारेभ्यः तानेव लघुप्रयत्नतरान् [यस्योच्चारणे<br>
जिह्वाग्रोपाग्रमध्यमूलानां शैथिल्यं जायते स लघुप्रयत्नतरः इति ।]<br>
भेदेनाभिमन्य चतुःषष्टिर्वर्णा उक्ताः अन्यत्वं [यदुक्तं<br>
साम्बपञ्चाशिकायां</p>
<p>या सा मित्रावरुणसदनादुच्चरन्ती त्रिषष्टिं<br>
वर्णानत्र पकटकरणैः प्राणसङ्गप्रसूतान् ।<br>
तां पश्यन्तीं प्रथममुदितां मध्यमां बुद्धिसंस्थां<br>
वाचं वक्त्रे करणविशदां वैखरीं च प्रपद्ये ॥</p>
<p>इति ।] चात्र स्वरव्यञ्जनयोरिव ऋवर्ण-रशब्दयोः श्रीत्रिकरत्नकुलेऽपि उक्तम्</p>
<p>अष्टाष्टकविभेदेन मातृका या निरूपिता ।<br>
तदेव कुलचक्रं तु तेन व्याप्तमिदं जगत् ॥</p>
<p>इति मातृकाज्ञानभेदे विस्तरतो निरूपितमेतत् [तदुक्तम्</p>
<p>इच्छा कामो विषं ज्ञानं क्रिया देवी निरञ्जनम् ।<br>
एतत्रयसमावेशः शिवो भैरव उच्यते ॥</p>
<p>कामस्य पूर्णता तत्त्वं सङ्घटे प्रविभाष्यते ।<br>
विषस्य चामृतं तत्त्वं छाद्यत्वेऽणोन्न्युते सति ॥</p>
<p>इति अमृतमिति विकासदशामयमित्यर्थः ।]</p>
<p>प्। १९३)</p>
<p>इह तु तत्प्रक्रियानभिनिवेशः - पूर्णतैकसारत्वात् तदेवं सर्वत्रायमीदृशः<br>
संविदनुप्रवेशक्रमः पदार्थः सङ्कल्प्यमानः साक्षात् क्रियमाणो वा<br>
मायीयासाङ्केतिकस्वरूपभूतशुद्धविमर्शात्मपरवाङ्मन्त्रमहामहसि तावत्<br>
प्रतिष्ठां भजते यत्र सर्ववादिभिरविकल्पा दशा गीयते ततश्च<br>
परमन्त्रमहापृथिव्यादौ<br>
शुद्धव्यामिश्रादिपारमार्थिकबीजपिण्डरूपकादिवर्णात्मकमेव अन्यथा<br>
मेरुबदरजलज्वलनभावाभावघटसुखनिर्विकल्पज्ञानानि - इत्येकमेव सर्वं<br>
स्यात् विकल्पोऽपि तत्प्रमादोत्थः तामेव सरणिमनुसरेत् न तु प्रत्युत तत्स्वरूपं<br>
भिन्द्यात् तथा च यदेव तदसाङ्केतिकं मन्त्रवपुः तदेव अन्योन्यविचित्ररूपं<br>
पश्यद्भिः सर्वज्ञैः सङ्केतोपायमुपास्यतया उप- [यथा - ईश्वर उवाच</p>
<p>कथयामि वरारोहे यन्मया जप्यते सदा ।<br>
अकारादिक्षकारान्ता मातृका वर्णरूपिणी ॥</p>
<p>चतुर्दशस्वरोपेता बिन्दुत्रयविभूषिता ।<br>
कलामण्डलमास्थाय शक्तिरूपं महेश्वरि ।<br>
ककारादिक्षकारान्ता वर्णास्तु शक्तिरूपिणः ।<br>
व्यञ्जनत्वात्सदानन्दोच्चारणं सहते यतः ॥</p>
<p>उच्चारे स्वरसम्भिन्नास्ततो देवि न संशयः ।<br>
पञ्चाशद्वर्णभेदेन शब्दाख्यं वस्तु सुव्रते ॥</p>
<p>अकारः प्रथमं देवि क्षकारोऽन्त्यस्ततः परम् ।<br>
अक्षमालेति विख्याता मातृकावर्णरूपिणी ॥</p>
<p>शब्दब्रह्मस्वरूपेयं शब्दातीतं तु जप्यते ।<br>
शब्दातीतं परं धाम गणनारहितं सदा ॥</p>
<p>आत्मस्वरूपं जानीहि ईशस्तु परमेश्वरः ।</p>
<p>इति ।]</p>
<p>प्। १९४)</p>
<p>दिश्यते तत्रैव चासाङ्केतिके वाङ्महसि तथा खलु मायीयाः सङ्केताः पतन्ति<br>
यथा त एवामायीयासङ्केतितमन्त्रतादात्म्यं प्रतिपद्यन्ते तथा<br>
स्वरूपप्रतिपत्तिरेव हि तेषां वाचकताभावो नान्यः कश्चित् [अन्यथा हि वाच्येभ्यः<br>
को वाचकस्य विशेष इति तात्पर्यम् ।] अत्र स्फुटमभिज्ञानमभ्यासवशात्<br>
असाङ्केतिकतामापन्ने चिरतरपूर्ववृत्तगोशब्दपरामर्शः तथैव सङ्केतकाले<br>
गोपरामर्शोऽपि अन्यामायीयासाङ्केतिकपरामर्शधामन्येव निपतति</p>
<p>प्। १९५)</p>
<p>यावत् बालस्यापि जन्मान्तरानुसरणेऽपि चित्स्वभावस्यादौ स्थितैवासाङ्केतिकी सत्ता</p>
<ul>
<li>अन्यथानवस्थानात् एवमेव खलु सङ्केतग्रहणोपपत्तिः नान्यथा<br>
इतीश्वरप्रत्यभिज्ञाटीकायामपि श्रीमदुत्पलदेवपादैर्निर्णीतम् अत्र<br>
चानुप्रवेशयुक्तिः</li>
</ul>
<p>पश्यत्यन्यच्छृणोत्यन्यत्करोत्यन्यच्च जल्पति ।<br>
चिन्तयत्यन्यदा भुङ्क्ते तत्र साङ्केतिकी स्थितिः ॥</p>
<p>इति भट्टारकश्रीश्रीकण्ठपादाः</p>
<p>मनोऽप्यन्यत्र निक्षिप्तं चक्षुरन्यत्र पातितम्</p>
<p>इत्याद्यप्यवोचन् तदप्यसाङ्केतिकमन्त्रवपुः [तदिति साङ्केतिकमपि सङ्केतस्य हि<br>
पारमार्थिकतयाऽसङ्केतिकमेवोत्पत्तिस्थानम् इति ।]<br>
स्वबीजमनुधावदनुत्तरपदपर्यवसायि भवति तदप्यनुत्तरपदं<br>
सत्तथाविधानन्तसमुदायवैचित्र्यसंरम्भसारं विसर्गदृष्ट्या प्रसरदेव<br>
विसर्गस्यैव हकलापर्यन्ततया प्रसरात् तस्या अपि</p>
<p>प्। १९६)</p>
<p>हकाराख्यशक्तिकुण्डलिन्याः [यथोक्तं देवीस्तुतौ श्रीपञ्चस्तव्यां प्रथमे स्तवे<br>
या माया त्रपुसीलतातनुलसत्तन्तूत्थितिस्पर्धिनी ।<br>
वाग्बीजे प्रथमे स्थिता तव सदा तां मन्महे ते वयम् ।<br>
शक्तिः कुण्डलिनीति विश्वजननव्यापारबद्धोद्यमा<br>
ज्ञात्वेत्थं न पुनः स्पृशन्ति जननीगर्भेऽर्भकत्वं नराः ॥</p>
<p>इति । अयमत्र भावः - मात्रेत्यनुस्वानरूपा कुण्डलिन्यपि विसतन्त्वाभा ध्येयेति<br>
तथैव चानवधानतायां विश्वजननेति शक्तिपातानुविद्धेन तु ज्ञातस्वरूपा<br>
मोक्षदेत्याह ज्ञात्वेत्थमिति तथा मात्रा सूक्ष्मतमानुत्तररूपा<br>
कौलिकीशक्तियोगात् प्रसरन्ती हकाराख्येति अथ वा तामधिष्ठाय शक्तिः कुण्डलिनी<br>
विश्वजननव्यापारबद्धोद्यमेति मुन्महे ।]<br>
स्वरूपाभेदात्मकबिन्दुस्वरूपधारणा - अनुत्तरपद एव सङ्क्रमात् स्वरूप एव<br>
विश्राम्यति एकाक्षरसंवित् [एका चासावक्षरा चासौ संविदित्येकाक्षरसंवित्<br>
कर्मधारय इति पुंवद्भावः किलेत्यविप्रतिपत्तौ व्यक्तिप्रतिषेधे जात्यनुगम इति<br>
न्यायेन देशकालकलनापि तन्मय्येवेति एका सर्वव्याप्त्रीत्यर्थः ।] किल स्वरूपत एव<br>
देशकालकलनोपादानादिनैरपेक्ष्येणैव प्रागुक्तपूर्णतत्त्वतानयेन [यदुक्तं<br>
पूर्णतत्त्वेति पूर्णत्वं हि एतदेव - यद्देशकालादियोगित्वम् ।</p>
<p>यदुक्तं</p>
<p>न तैर्ज्ञातं तत्स्वरूपं ये त्वेवं मन्वते बुधाः ।<br>
देशकालाद्यवच्छेदरहितं परमं पदम् ।</p>
<p>इति । तथा च हरिणा</p>
<p>दिक्कालाद्यनवच्छिन्नानन्तचिन्मात्रमूर्तये ।<br>
स्यानुभूत्येकमानाय नमः शान्ताय तेजसे ॥</p>
<p>इति । विसर्गभूमाविति शाम्भवविसर्गे ।] झगिति विसर्गभूमौ धावति</p>
<p>प्। १९७)</p>
<p>विसर्गभूमिश्लेष एव आनन्देच्छेशनोन्मेषतत्प्रसृतितद्वैचित्र्यक्रियाशक्तिमयानाम्<br>
आकारादीनां स्थितिः स [स एवेति - शक्तिविसर्गः ।] एव विसर्गः<br>
स्वसत्तानान्तरीयकतयैव तथैवातिभरितया सत्तया प्रसरन् द्रागित्येव हकलामयः<br>
[यदुक्तम्</p>
<p>विसर्गं एवमुत्कृष्ट आश्यानत्वमुपागतः ।<br>
हंसः प्राणो व्यञ्जनं च स्पर्शश्च परिभाष्यते ॥</p>
<p>इति ।] सम्पद्यते हकलामयतासम्पत्तिरेव वस्तुतः कादिसत्तानन्ततत्त्वजालस्थितिः<br>
हकलैव च पुनरपि बिन्दावनुप्रविशन्त्यनुत्तरपद एव पर्यवस्यति -<br>
इत्येकैवाद्वयपरिपूर्णरूपा संवेदनसत्ताभट्टारिकेयं परा भगवती<br>
परमेश्वरी न त्वत्र क्रमादियोगः कश्चित् [यदुक्तं तन्त्रालोके</p>
<p>पाकादिस्तु क्रिया कालपरिच्छेदात्क्रमोचिता ।<br>
मतान्त्यक्षणबन्ध्यपि न पाकत्वं प्रपद्यते</p>
<p>इति । ईश्वरप्रत्यभिज्ञायाम्</p>
<p>सक्रमत्वं च लौकिक्याः क्रियायाः कालशक्तितः ।<br>
घटते न तु शाश्वत्याः प्राभव्याः स्यात्प्रभोरिव ॥</p>
<p>इति ।] तदेतदुच्यते</p>
<p>प्। १९८)</p>
<p>अहमिति विपर्यये तु संहृतौ अह् अं इति द्वैधमपि च इयमेकैव वस्तुतः संवित् एवमेष<br>
स सर्वत्र घटसुखादिप्रकाशेऽपि स्वात्मविश्रान्तिसर्वस्वभूतोऽहम्भावः<br>
यथोक्तं</p>
<p>प्रकाशस्यात्मविश्रान्तिरहम्भावो हि कीर्तितः ।</p>
<p>इति । स च वस्तुतः सर्वात्मकः - समनन्तरनिर्णीतनीत्या इति पराभट्टारिकानुविद्धो<br>
भैरवात्मक एव यथोक्तं मयैव स्तोत्रे</p>
<p>विश्वत्र भावपटले परिजृम्भमाणविच्छेदशून्यपरमार्थचमत्कृतिर्या ।<br>
तां पूर्णवृत्त्यहमिति प्रथनस्वभावां स्वात्मस्थितिं स्वरसतः प्रणमामि<br>
देवीम् ॥</p>
<p>इति । एष एव श्रीवामनविरचिते अद्वयसम्पत्तिवार्तिके उपदेशनयो बोद्धव्यः तेन<br>
स्थितमेतत् - अकार एव सर्वाढ्यो यत्रापि हर्षघटनीलादौ</p>
<p>प्। १९९)</p>
<p>हकाराद्या अपि वर्णाः तत्रापि तथाविधानन्तनिजपूर्वापरवर्णसमाक्षेप एव<br>
अन्यथा तस्यैव हादेः समुदायायोगान्ते परमाक्षिप्यमाणत्वादेवान्तर्निलीना<br>
विकल्पगोचरत्वमप्राप्ताः अत एव सर्वत्र विज्ञाने सर्वा एव देवताः सममेव<br>
समुदायं दधत्यश्चित्रां संवित्तिवृत्तिं वर्तयन्ति तदनेनैवाशयेन<br>
कालाधिकारादावेकस्मिन्नेव प्राणे प्राणषोडशांशेऽपि वा<br>
षष्टितद्द्विगुणाद्यब्दोदयपूर्वकं<br>
मातृरुद्रलोकपालग्रहनागादीनामुदयप्रलयाश्चित्रा निरूपिताः तत्<br>
चित्रानन्तोदयप्रलयसमय एव द्वितीयेऽपि प्राणचारादित्यकालकलितत्वमेव तत्त्वं -<br>
वस्तुतः परमार्थः यदि परमेतावन्मात्रं मायीयाध्यवसायानध्यवसेयमिति<br>
नास्तिताभिमानकारी परसंविदि तु तत्कालं भासते एव अत एवैकस्यामेव<br>
ज्ञानकलनायां पश्यत्यन्यद्विकल्पयत्यन्यत् इत्याद्युपदेशेन यदुक्तं<br>
देवतात्रयाधिष्ठानं तत्सर्वत्रैवानपायि</p>
<p>प्। २००)</p>
<p>सर्वाण्येव च संवेदनानि वस्तुतोऽहमितिपरमार्थानि विमर्शमयान्येव तदेवं<br>
स्थितम् - एतद्विश्वमन्तःस्थितमानन्दशक्तिभरितो वमन् ग्रसमानश्च विसर्ग एव<br>
परमेश्वरो घनीभूय हकारात्मतां प्रतिपद्यानन्तसंयोगवैचित्र्येण<br>
क्षरूपतामप्येति [क्षरूपतामिति-ककार-सकार-अकार-विसर्गात्मकताम् ।] स एवैष<br>
दूत्यात्मकशाक्तयोनिसङ्घट्टसमुचितवर्णात्मकक्षोभरूपानाहतनाददशा-श्<br>
रयणेन [दूतीति</p>
<p>योक्ता संवत्सरात्सिद्धिरिह पुंसां भयात्मनाम् ।<br>
सा सिद्धिस्तत्त्वनिहानां स्त्रीणां द्वादशभिर्दिनैः ॥</p>
<p>अतः सरूपां सुभगां सुरूपां भाविताशयाम् ।<br>
आदाय योषितं कुर्याद्यजनं पूजनं हुतम् ॥</p>
<p>स्त्रीमुखाद्ग्राहयेदादौ स्त्रीमुखे निक्षिपेत्पुनः ।</p>
<p>ईत् कुलप्रक्रियायाम् ।] मध्यमसौषुम्नपदोच्छलत्तत्तदनन्तभावपटलात्मा<br>
विसर्गो विश्लिष्यन् ध्रुवधाम्नि अनुत्तरपद एव प्रविशति इति प्रागपि उक्तमेतत् । अमी<br>
चाकाराद्याः स्थितिमन्तः प्राणे तुटिषोडशकादिस्थित्या एकां तुटिं<br>
सन्धीकृत्यार्धार्धभागेन</p>
<p>प्। २०१)</p>
<p>प्रलयोदययोर्बहिरपि पञ्चदशदिनात्मककालरूपतां तन्वते इति - तिथयः<br>
कलाश्चोक्ताः षोडश्येव च कला विसर्गात्मा विश्लिष्यन्ती सप्तदशी कला<br>
श्रीलाद्यादिशास्त्रेषु निरूपिता</p>
<p>सा तु सप्तदशी देवी हकारार्धार्धरूपिणी ।</p>
<p>इति । विसर्गस्य हकारार्धत्वात् ततोऽपि विश्लेषस्यार्धत्वादिति निरवयवस्यैकवर्णस्य<br>
कथमेषा विकल्पना (?) इति चेत् - अस्मत्पक्षे सर्वमेवानवयवं<br>
चिन्मयैकावभासनानतिरेकात् तथापि च स्वातन्त्र्यादेव अवयवावभासेऽपि<br>
अनवयवतैवानपायिनी तथा इहापि अस्तु को विरोधः एवमेव वर्णोपपत्तिः अपरथा<br>
दन्त्योष्ठ्यकण्ठ्यतालव्यादिवर्णेषु क्रमप्रसारी पवन आघ्रातकः कथं<br>
कण्ठं हत्वा ताल्वाहन्ति - इति युगपदापूरकत्वेऽपि समानकालता स्यात् यत्र<br>
कण्ठघातोत्थं रूपं तत् तु ताल्वाहतिजं सर्वत्र सम्भवति श्वासनादयोश्च<br>
पश्चात्प्रतीयमानतयानुप्रदानत्वमुच्यते</p>
<p>प्। २०२)</p>
<p>द्विमात्रत्रिमात्रेषु च द्विकादियोगो गर्भीकृत एकद्वयादिरेव तथैव मात्रकेऽपि<br>
अर्धमात्रादियोगः संवेद्यः यथोक्तं भट्टनारायणेन</p>
<p>प्रणवोर्ध्वार्धमात्रातोऽप्यणवे महते नमः ।</p>
<p>इति । इह तु पञ्चाशद्वर्णा विश्वमपि वा अक्रममेकमेव क्वचित्तु मतादिशास्त्रेषु<br>
विसर्गविश्लेषस्यैव अनुत्तरपदसत्तालम्बनेनाष्टादशी कला इत्यभ्युपगमः ।<br>
तदेवमेताः कला एव ह्लादनामात्रचित्तवृत्त्यनुभावकाः स्वरा इत्युक्ताः स्वरयन्ति<br>
[स्वृ-शब्दोपतापनयोरिति धातोः ।] शब्दयन्ति सूचयन्ति चित्तं स्वं च [स्व-शब्दः<br>
आत्मात्मीयवचनः इति ।] स्वरूपात्मानं रान्ति एवम् इति परप्रमातरि सङ्क्रामयन्तो<br>
ददति स्वं च आत्मीयं कादिंयोनिरूपं रान्ति [रा-दाने इत्यस्य धातो रूपम् ।] -<br>
बहिः प्रकाशयन्तो ददति इति स्वराः एत एव हि चित्तवृत्तिसूचका नादात्मकाः<br>
करुणाशृङ्गारशान्तादिकां चित्तवृत्तिमाक्रन्दनचाटुकस्तुत्यादौ</p>
<p>प्। २०३)</p>
<p>केवला वा योनिवर्णनिविष्टा वा तिर्यक्तत्तदहर्जातादिष्वपि प्रथमत एवापतन्तः<br>
सङ्केतविघ्नादिनैरपेक्ष्येणैव संविदासन्नवर्तित्वात्<br>
स्वरकाक्वादिरूपतामश्नुवानाः प्रकाशयन्ति - इत्यर्थधर्मा उदात्तादय<br>
[उदात्तानुदात्तस्वरिताः इति । तत्र यदा सर्वाङ्गानुसारी प्रयत्नस्तीव्रो भवति तदा<br>
गात्रस्य निग्रहः कण्ठविवरस्य चाणुत्वं स्वरस्य च वायोस्तीव्रगतित्वाद्रौक्ष्यं<br>
भवति तमुदात्तमाचक्षते यदा तु मन्दप्रयत्नो भवति तदा गात्रस्य स्रंसनं<br>
कण्ठविवरस्य महत्त्वं स्वरस्य च वायोर्मन्दगतित्वात् स्निग्धता भवति<br>
तमनुदात्तमाचक्षते उदात्तानुदात्तस्वरितसन्निकर्षात् स्वर इत्येवं लक्षणा<br>
बाह्याः प्रयत्नाः । स्रंसनमिति शैथिल्यं स्निग्धता मृदुता कण्ठरन्ध्रस्य<br>
महत्त्वादेव शीघ्रं वायुर्निष्क्रामन् जलावयवान्न शोषयति च अतः स्वरस्य<br>
स्निग्धता भवति । कण्ठरन्ध्रस्याणुत्वादेव वायुः शनैर्निष्क्रामन् जलावयवान्<br>
शोषयतीति रूक्षता - अस्निग्धता भवति महाभाष्ये</p>
<p>आयासो दारुण्यमणुता स्वस्येत्युच्चैः करणानि शब्दस्य</p>
<p>आयासो गात्राणां दारुण्यं दारुणता स्वरस्य रूक्षता स्वस्य कण्ठविवरस्य<br>
संवृतता ।</p>
<p>अथ नीचैः करणानि शब्दस्य अन्यवसर्गो मार्दवमुरुता स्रस्येति</p>
<p>अन्यवसर्गो गात्राणां शिथिलता स्वरस्य मार्दवं महत्ता कण्ठविवरस्येति<br>
अभ्याससमधिगम्यश्चासौ स्वरविशेषः पह्लादिवदिति श्रीकय्यटः । पाणिनिस्तु<br>
उच्चैरुदात्तः नीचैरनुदात्तः समाहारः स्वरित इत्याह ।] उपदिष्टाः तेषामेव<br>
चित्तवृत्त्यनुभावकषड्जादिस्वरूपत्वात्</p>
<p>प्। २०४)</p>
<p>एवं सर्वत्र संवेदने सर्वा एवैता वैचित्र्यचर्याचारचतुराः शक्तय आदिक्षान्ताः<br>
समापतन्त्योऽहमहमिकया [यदुक्तम्</p>
<p>अहमहमिका तु सा स्यात्परस्परं यो भवत्यहङ्कारः ॥</p>
<p>इति कोशे ।] अक्रममेव भासमानाः कलनामयतयैव ज्ञानक्रमसङ्क्रमणमेव<br>
दिश्यमानं देशमुत्थापयन्ति अन्यथा मेरुपरमाण्वोरविशेषात् इति न्यायेन<br>
गर्भीकृतदेशात्मकवैचित्र्यक्रियावैचित्र्यात्मकं क्रमरूपं [यदाहुः -<br>
क्रमेणाक्रमेण भावानां परिच्छित्तिः कालः न चैतन्मन्तव्यं - संविल्लग्ना एव<br>
भावा अवभासन्ते तत् कथं तदनुपक्तस्य भावजातस्य कालयोग इति परमेश्वरे एव<br>
क्रमाक्रमस्यापि अन्तर्भाव इति । ननु यद्येवं तर्हि परमेश्वरे कालयोगः स्यात् (?)<br>
न - इति मन्महे कुतः तद्भासनं च देवस्य काली नाम शक्तिः यदुक्तं संविदेव<br>
प्रमेयेभ्यो विभक्तं रूपं गृह्णाति अवच्छेदयोगाद्वेद्यतां यान्ती नभः ततः<br>
स्वातन्त्र्यात् मेये स्वीकारौत्सुक्येन निपतन्ती क्रियाशक्तिः तत्र प्राच्यभागे कालाध्वा<br>
उत्तरे तु देशाध्वेति । यदुक्तमीश्वरप्रत्यभिज्ञायाम्</p>
<p>मूर्तिवैचित्र्यतो देशक्रममाभासयत्यसौ ।<br>
क्रियावैचित्र्यनिर्भासात् कालक्रममपीश्वरः ॥</p>
<p>इति ।] कालं बहिर्योजनयोल्लासयन्त्यः स्वात्मनि</p>
<p>प्। २०५)</p>
<p>युञ्जानत्वेन ग्रसमानाः प्रोल्लाससमयेऽपि [प्रोल्लाससमय इति आदौ हि<br>
निस्तरङ्गजलधिप्रख्येऽनुत्तरात्मनि परस्मिन् विसर्गे प्रकाशैकघने<br>
प्रथममुल्लसनशीलो व्यतिरिक्तविमृश्याभावात् चिद्विमर्शपरः<br>
स्वात्ममात्रपरामर्शनतत्पराहम्परामर्शः स्फुरति स एव प्रोल्लाससमय<br>
इत्युच्यते येनास्य सर्वत्रैव स्वातन्त्र्यमुदियात् । अयं भावः -<br>
स्वस्वातन्त्र्यमाहात्म्यादेव हि अनुत्तरप्रकाशात्मा परमेश्वरः स्वं स्वरूपं<br>
गोपयित्वा प्रमाणादिदशामधिशयानः पृथग्भावजातमाभासयेत् तद्यथा स<br>
एव परः प्रकाशः<br>
सङ्कुचितप्रमातृभूमिकावभासनपुरःसरमुद्योगादिकलाचतुष्कमुत्थापयति<br>
तद्यथा उद्योगोऽर्थावविभासयिषा तत्र सक्तेन सदैव बहिर्मुखेन<br>
द्वादशशण्ठवर्जमकारादिविसर्गान्ताः कलास्तत्स्वभावतया<br>
प्राप्तपरिपूर्णस्वरूपेण प्रमाणात्मना सूर्येण एकैकं<br>
भावमीषत्सङ्कुचितेन नीलसुखादिना रूपेण भासयेत् बहिः सृजेत् पूरयेत्<br>
तथात्वेनैव कञ्चित्कालं स्थापयेत् चर्चयेत् स्वात्मसात्कारेण संहरेदित्यर्थः ।<br>
यः कश्चनार्थक्रियार्थी हि प्रमाता प्रमाणोपारूढमेवार्थजातं<br>
प्रथममालोचयेत् अनन्तरमिदमित्थम् इति विकल्पयेत् तदनु ज्ञातोऽयं मयार्थः इति<br>
सन्तोषाभिमानात् बहीरूपताविलापनेन स्वात्मन्येव<br>
विश्रामयेदित्यनुभवसाक्षिकोऽयमर्थः । एवमाभासनादिरूपतामापन्नस्य<br>
भावजातस्य प्रमोपारोहानन्तरं स्वेन रूपेणावभासमानस्य<br>
षोडशारबुद्धीन्द्रियादिकलाभिः प्राप्तपूर्णनिजरूपस्योच्छूनरूपतापत्त्या<br>
तद्रूपतिरस्कारात्मना विसर्गग्रासेन मन्यरस्य देहादिरूपमेयेन्दोः परिमिते<br>
प्रमातरि सञ्जीविन्यमृतकला विसर्जनतत्तत्प्रमातृप्रमेयाद्यात्मना स्थूलेन<br>
रूपेण समुल्लास इतीदमुक्तं भवति । यत्किञ्चिद्भावजातं<br>
तत्तदीषत्तासमासादनपुरःसरमिन्द्रियद्वारोपारोहेण ज्ञेयतामासाद्य<br>
तत्तदर्थक्रियाकारितया स्वात्ममात्रविश्रान्त्युपजनेन संविदः<br>
पूर्णतामावहतीति । यदुक्तं श्रीमदुत्पलदेवप्रभुपादैः</p>
<p>सर्वभावमयभावमण्डलं विश्वशक्तिमयशक्तिबर्हिषि ।<br>
जुह्वतो मम समोऽस्ति कोऽपरो विश्वमेधमययज्ञयाजिनः ॥</p>
<p>इति ।] रिक्तरूपतया उद्योगावभाससङ्क्रामविलापनरूपेण</p>
<p>प्। २०६)</p>
<p>द्वादशात्मिकां कृशरूपतामाश्रयन्त्यः<br>
तद्गृहीतप्रमदादिगतोद्योगादिकलाचतुष्टयपरिपूर्णतयापि अङ्कुरीभूय<br>
सालसं षोडशात्मकभरितपूर्णरूपतया प्रविशन्त्योऽन्तर्बहिश्च<br>
तदमृतानन्दविश्रान्तिरूपं चमत्कारसत्तासारकलाचतुष्कं विसृजन्त्य<br>
एवंविधामेव पूर्णकृशात्मकदोलालीलां निर्विशमानाः<br>
सोमसूर्यकलाजालग्रसनवमनचतुरा [यदुक्तं महार्थमञ्जर्याम्</p>
<p>सप्तदश भालनेत्रे द्वादश षोडश चान्यनेत्रयोः ।</p>
<p>इति । तत्र भालनेत्रं स्वातन्त्र्यशक्तिः दक्षिणनेत्रं प्रमाणशक्तिः वामनेत्रं<br>
प्रमेयशक्तिः अत्र पुनरयमर्थः - द्वादशमरीचिविषयः सौरो धामक्रमः<br>
षण्ठर्णरहिता द्वादश स्वरा वर्णक्रमः ता एव मरीचयोऽत्र<br>
प्रथमोदितनिरावरणधामसु द्वादशसु शून्यमार्गेषु पतिताः संवित्क्रमः - इति<br>
प्रकाशचक्रव्याप्तिः । आनन्दचक्रे बैन्धवामृतप्रसरेण धामक्रमः<br>
षण्ठस्वरैः सह षोडशकव्याप्त्या वर्णक्रमः बुद्धिकर्माक्षमनःसु<br>
षोडशसु संवित्क्रम इति चानन्दचक्रव्याप्तिः । मूर्तिचक्रे<br>
स्वातन्त्र्यधननिरावरणधामसु सप्तदशसु तथा धामक्रमः<br>
आदिवर्णाधिष्ठिताकाराद्यक्षरपर्यन्तं सप्तदशधाप्रसृतो वर्णक्रमः ।<br>
चान्द्र्य एव भूमिका बाह्यात् पराङ्मुखीभूता अन्तर्विमिमर्शयिषवोऽपि अमया<br>
सहानुभूयमानाः सप्तदशैव संवित्क्रमः इति ।] अकारमेवादितया मध्ये च<br>
कादियोनिजातमवसाने</p>
<p>प्। २०७)</p>
<p>च बिन्दुं ददती अहम् इत्येषैव भगवती सृष्टिः तदुक्तं<br>
श्रीसोमानन्दपादैर्निजविवृतौ अं अ इत्येषैव विकृताविकृतरूपा मातृका इत्यादि ते तु<br>
अ इत्येतदनुत्तरमाकाराद्याश्च तिथयः यद्वा बिन्दुरङ्कारः<br>
अकाराद्यास्तिथयस्तदन्तो विसर्ग इत्यपि व्याचक्षते तदेव संवित्सतत्त्वं स्पन्द<br>
इत्युपदिशन्ति स्पन्दनं च किञ्चिच्चलनं स्वरूपाच्च यदि वस्त्वन्तराक्रमणं<br>
तच्चलनमेव न किञ्चित्त्वं नो चेत् चलनमेव न किञ्चित् तस्मात् स्वरूप एव<br>
क्रमादिपरिहारेण चमत्कारात्मिका - उच्छलत्ता ऊर्मिरिति मत्स्योदरीति-<br>
प्रभृतिशब्दैरागमेषु निदर्शितः स्पन्द</p>
<p>प्। २०८)</p>
<p>इत्युच्यते - किञ्चिच्चलनात्मकत्वात् स च शिवशक्तिरूपः सामान्यविशेषात्मा<br>
तद्व्याख्यातम् आद्यास्तिथयः बिन्द्ववसानगाः कालयोगेन सोमसूर्यौ तस्यैवं<br>
कुलस्यान्तः पृथिव्यादीनि च यावत् ब्रह्मपञ्चकं तावत्तेषां स्वराणामन्तः<br>
कथं क्रमात् । अथ च क्रमस्यादनं भक्षणं कालग्रासः तथा कृत्वेति<br>
क्रियाविशेषणं च शोभने व्रते भोगे रिक्तत्वे भोगनिवृत्तौ च पूर्णत्वे सुव्रते<br>
आमन्त्रणमपि एतत् एवं व्याख्येयम् एवममूला - अकारमूला अविद्यामानमूला<br>
च अनादित्वात् स क्रमो यस्याः प्रश्लेषेणातद्रूपोऽन्यथारूपोऽपि क्रमो यस्याः<br>
तथाप्यमूला अमूलस्य यदातननमातत् ततस्तदेव च क्रमो यस्याः एषा चाज्ञेया<br>
ज्ञातृरूपा एषैव च ज्ञेया - अन्यस्याभावात् अविद्यमानं क्षान्तं<br>
तूष्णीमासनमविरतं सृष्ट्यादिरूपत्वेन अस्याम् आक्षाणामैन्द्रियिकाणामन्ते<br>
समीपे प्रागपर्यवसाना या</p>
<p>प्। २०९)</p>
<p>भवेदित्युपचारादाक्षान्ता सृष्टिरपूर्वमाहरणं<br>
स्वात्मानुप्रवेशात्मस्वरूपं संहाररूपं यस्याम् एषैव च<br>
शिवात्मकबीजप्रसररूपाणां मननत्राणधर्माणां सर्वेषामेव<br>
वाच्यवाचकादिरूपवर्णभट्टारकात्मनां मन्त्राणां<br>
शक्त्यात्मकयोनिस्पन्दानां सर्वासां तद्बीजोद्भूतानां वेदनारूपाणां<br>
विद्यानाम् इयं समा सर्वत्रानूनाधिका सर्वेषु तन्त्रेषु तन्त्रणासु च सर्वासु<br>
क्रियासु सर्वकालं च सर्वं ददती सिद्धिसङ्घम् आख्याता<br>
प्रकटाख्यातिरूपतां मायीयामुद्दिश्य भेदो वर्णानां तथाहि - त एव<br>
शुद्धमन्त्ररूपा वर्णाः प्रथमं<br>
पञ्चविधविपर्ययशक्त्यादिरूपप्रत्ययात्मकभावसृष्टितामेत्य [द्विधा हि सृष्टिः</p>
<ul>
<li>भावसृष्टिर्भूतसृष्टिश्चेति तत्र प्रत्ययरूपा भावसृष्टिः तन्मात्ररूपा<br>
भूतसृष्टिः । तत्रेत्थं भावः</li>
</ul>
<p>एष प्रत्ययसर्गो विपर्ययाशक्तितुष्टिसिद्ध्याख्यः ।<br>
गुणवैषम्यविमर्दात्तस्य च भेदास्तु पञ्चाशत् ॥</p>
<p>इति भावसृष्टिः । भूतसृष्टिर्यथा</p>
<p>अष्टविकल्पो दैवस्तैर्यग्योनिश्च पञ्चधा भवति ।<br>
मानुष्यश्चैकविधः समासतो भौतिकः सर्गः ॥</p>
<p>तत्र गुणविभागः</p>
<p>ऊर्ध्वं सत्त्वविशालस्तमोविशालश्च मूलतः सर्गः ।<br>
मध्ये रजोविशालो ब्रह्मादिस्तम्बपर्यन्तः ॥</p>
<p>इति ब्राह्मप्राजापत्यैन्द्रपित्र्यगान्धर्वयाक्षराक्षसपैशाचा इत्यष्टधा<br>
दैवसर्गः ।<br>
पशुमृगपक्षिसरीसृपस्थावराः पञ्चधा तिर्यग्योनिः । संस्थानस्य चतुर्ष्वपि<br>
अविशेषादेक एव मानुष्य इति ।] स्वरूपमावृण्वते</p>
<p>प्। २१०)</p>
<p>पञ्च [अविद्यास्मितारागद्वेषाभिनिवेशास्तमोमोहमहामोहतामिस्रान्धता-<br>
मिस्रसञ्ज्ञकाः पञ्चेति एकादशेन्द्रियवधाः सप्तदश बुद्धिवदा<br>
इत्यष्टाविंशतिः आध्यात्मिकाश्चतस्रो बाह्याः पञ्चेति तुष्टयो नव<br>
ऊहशब्दाध्ययनत्रिविधदुःखविघातसुहृत्प्राप्तिदानान्यष्टौ सिद्धयः ।<br>
तत्राशक्तयः</p>
<p>बाधिर्यं कुष्ठतान्धत्वं जडताजिघ्रता तथा ।<br>
मूकता कौण्यपङ्गुत्वक्लैव्योदावर्तमत्तताः ॥</p>
<p>इत्येकादश एताबद्धेतुका बुद्धेरशक्तिः । स्वरूपतो बुद्धेरशक्तिविपर्ययात्<br>
तुष्टिसिद्धीनामित्युक्ता तुष्टिर्यथा प्रकृत्युपादानकालभाग्या आध्यात्मिकाः<br>
शब्दादयः पञ्चेत्युपरमा अपि पञ्च भवन्ति उपरमश्च सेवादयो हि<br>
धनार्जनोपायाः सेवकादीन् दुःखाकुर्वन्तीति मत्वा दुःखावहकर्मणो निवर्तनम्<br>
।] विपर्ययभेदा भवन्त्यशक्तिश्च करणवैकल्यात् ।<br>
अष्टाविंशतिभेदा तुष्टिर्नवधाष्टधा सिद्धिः ॥</p>
<p>इति हि एत एव प्रत्ययाः पाशवसृष्टिरूपाः पाशा मुख्यतया यथोक्तम्</p>
<p>स्वरूपावरणे चास्य शक्तयः सततोत्थिताः ।<br>
यतः शब्दानुवेधेन न विना प्रत्ययोद्भवः ॥</p>
<p>प्। २११)</p>
<p>इति । तथा</p>
<p>परामृतरसापायस्तस्य यः प्रत्ययोद्भवः ।</p>
<p>इत्यादि एवं प्रत्ययसृष्टित्वान्तरालीकरणेन<br>
स्फुटश्रूयमाणश्रुत्यात्मकक्रमाभासमानमायीयवर्णसृष्टिराद्य-<br>
पारमार्थिकशुद्धरूपालिङ्गिता तत्तत्कार्यफलप्रसवदायिनी निरूपिता<br>
श्रीपूर्वशास्त्रे</p>
<p>सर्वशास्त्रार्थगर्भिण्यै * * * * * * * * (?) ।</p>
<p>इत्येवं-विधया</p>
<p>अनया सम्पबुद्धः सन्योनिं विक्षोभ्य शक्तितः ।<br>
तत्समानश्रुतीन्वर्णांस्तत्सङ्ख्यानसृजत्प्रभुः ॥</p>
<p>इत्यादि</p>
<p>तैस्तैरालिङ्गिताः सन्तः सर्वकामफलप्रदाः ।</p>
<p>इत्याद्येवमाख्याता अप्रकटा मायान्धानां सर्वदैव ख्याता प्रकाशा<br>
शुद्धवेदनात्मिका यस्याः सर्वत्र स्वस्वभावात्मकप्रभावप्रख्या<br>
प्रसरानिरोधो यस्या इत्यामन्त्रणम् शोभनव्रते - इति । तदयमत्र सङ्क्षेपार्थः</p>
<p>प्। २१२)</p>
<p>स्वातन्त्र्यैकरसावेशचमत्कारैकलक्षणा ।<br>
परा भगवती नित्यं भासते भैरवी स्वयम् ॥</p>
<p>तस्याः स्वभावयोगो यः सोऽनिरुद्धः सदोदितः ।<br>
सदाशिवधरातिर्यङ्नीलपीतसुखादिभिः ॥</p>
<p>भासमानैः स्वस्वभावैः स्वयम्प्रथनशालिभिः ।<br>
प्रथते संविदाकारः स्वसंवेदनसारकः ॥</p>
<p>स्वस्वसंवेदनं [स्वस्मिन्नेव स्वेनैव संवेदनं नाम प्रकाशप्रकाशं<br>
तादृक्प्रकाशसत्तेत्यर्थः तेनात्र प्रमाणापेक्षा नापि काचिदित्यर्थः नहि<br>
स्वसंविद्रक्षितेर्थे प्रमाणापेक्षेति भावः ।] नाम प्रमाणमिति वर्ण्यते ।<br>
बालतिर्यक्सर्वविदां [बालेति किञ्चिज्ज्ञः । तिर्यगिति मूढः ।] यत्साम्येनैव भासते ॥</p>
<p>इन्द्रियाणि त्रिरूपं च लिङ्गं परवचःक्रमः ।<br>
सारूप्यमन्यथायोगः प्रतीत्यनुदयो यमः ॥</p>
<p>इत्यादिको यस्य सर्वं द्वारमात्रे निरूप्यते ।<br>
तत्स्वसंवेदनं प्रोक्तमविच्छेदप्रथामयम् ॥</p>
<p>येषां नाक्षत्रिरूपादिनाममात्रेऽप्यभिज्ञता ।<br>
तेषामपि तिरश्चां हि समा संवित्प्रकाशते ॥</p>
<p>प्। २१३)</p>
<p>एवं भासा स्वभावेन स्वरूपामर्शनात्मिका ।<br>
स्वरूपामर्शनं यच्च तदेव परवाग्वपुः ॥</p>
<p>तद्विचित्रस्वभावत्वाद्विचित्रप्रथनामयम् ।<br>
प्रथने पारतन्त्र्यं हि न जातु भजते क्वचित् ॥</p>
<p>अपारतन्त्र्यात्सङ्केतप्रत्यूहादेः कथं स्थितिः [स च प्रकाशो न परतन्त्रः<br>
प्रकाश्यतैव हि पारतन्न्यं प्रकाश्यता च प्रकाशान्तरापेक्षतैव न च<br>
प्रकाशान्तरं किञ्चिदत्रास्ति इति स्वतन्त्र एक एव प्रकाशः इति न तत्र विमर्शो<br>
विकल्प्यरूपोऽसाङ्केतिकत्वात् ।] ।<br>
अतः सङ्केतरहितं [उत्तमवृद्धादिना कल्पित इदमस्याभिधेयमित्येवं समयः<br>
सङ्केतः ।] स्वस्वरूपविमर्शनम् ॥</p>
<p>देशकालकलामायास्थानघातक्रियोत्तरम् ।<br>
परिपूर्णं स्वतः सर्वं सर्वाकारविलक्षणम् [स्वातन्त्र्यादेव च<br>
देशकालावच्छेदविरहात् व्यापको नित्यः सर्वाकारनिराकारस्वभाव इत्यन्यत्र ।] ॥</p>
<p>स्वाभाविकमहासंवित्सत्संस्कारैकलक्षणम् [वस्तुनः सतो गुणान्तराधानं<br>
संस्कार इति भाष्ये ।] ।<br>
शुद्धविद्यात्मकं रूपमहमित्युभयात्मकम् [अहन्तयैवेदन्ताक्षेपादिति भावः<br>
।] ॥</p>
<p>तदेव मातृकारूपं धरादीनां निजं वपुः ।<br>
तत्पारमार्थिकाकारं शुर्त्याश्यानसव्रूपतः ॥</p>
<p>बीजयोन्यात्मकं प्रोक्तं शिवशक्तिस्वरूपकम् ।<br>
शिवशक्त्योस्तु सङ्घट्टाद्वन्योन्योच्छलितत्वतः ॥</p>
<p>प्। २१४)</p>
<p>परस्परसमापत्तिर्जगदानन्ददायिनी ।<br>
अन्तःस्थविश्वपर्यन्तपारमार्थिकसद्वपुः ॥</p>
<p>यद्वीर्यमिति निर्णीतं तद्विश्लेषणयोजना ।<br>
विसर्ग इति तत्प्रोक्तं ध्रुवधाम तदुच्यते [यदुक्तं देवीभावनायां<br>
पञ्चस्तवीस्तोत्रे</p>
<p>मूलालवालकुहरादुदिता भवानि निर्भिद्य षट् सरसिजानि तडिल्लतेव ।<br>
भूयोऽपि तत्र विशसि ध्रुवमण्डलेन्दुनिःष्यन्दमानपरमामृततोयरूपा ॥</p>
<p>इति ।] ॥</p>
<p>अनुत्तरपदावाप्तौ स एष सुघटो विधिः ।<br>
अस्मादेव तु मायीयाद्वर्णपुञ्जान्निरूपिता ॥</p>
<p>मायामालम्ब्य भिन्नैव श्रीपूर्वे सृष्टिराक्षरी ।<br>
पञ्चाशद्भेदसम्भिन्नप्रत्ययप्रसवात्मिका [यथा स्पन्दे</p>
<p>परामृतरसापायस्तस्य यः प्रत्ययोद्भवः ।<br>
तेनास्वतन्त्रतामेति स च तन्मात्रगोचरः ॥</p>
<p>इति प्रत्ययसर्गः ।] ॥</p>
<p>बन्धरूपा स्वभावेन स्वरूपावरणात्मिका ।<br>
अत्रैवान्तर्गतास्तास्ताः [अत्रेति अमायीये वर्णपुञ्जे ।] खेचर्यो [द्विधा हि<br>
खेचर्यादिशक्तयः ताश्च खेचरीगोचरीदिक्चरीभूचरीरूपाः द्विधात्वं च आसां<br>
परशक्तिपातपवित्रितानां चिदानन्दप्रसरोद्वमनशीलतया<br>
अकालकलितत्वादभेदसर्वकर्तृत्वपूर्णत्वल्यापकत्वस्वरूपोन्मीलन-परमार्थतयेति<br>
मायामोहितानां तु नानन्दप्रदतयाः शून्यप्रमातृभूमिचारितयाः<br>
कालकलाशुद्धविचारागनियतिमयतया बन्धयितृतयेतिः । गौर्वाक् तदुपलक्षितासु<br>
सञ्जल्पमयीषु बुद्ध्यहङ्कारमनोभूमिषु चरन्ति गोचर्यः शक्तिपातवतां तु<br>
शुद्धाध्यवसायाभिमानसङ्कल्पप्ररोहिण्यः परेषां तु विपर्यासिन्यः । दिक्षु<br>
बाह्येन्द्रियेषु दशसु चरन्तीति दिक्चर्यः अनुगृहीतानामद्द्वयप्रथनसाराः<br>
परेषां तु द्वयप्रतीतिपातिन्यः । भूरूपादिपञ्चकं मेयपदं तत्र चरन्तीति<br>
तदाभोगमयाश्यानीभावेन तन्मयतामापन्ना भूचर्यः प्रबुद्धानां<br>
चित्प्रकाशशरीरतया स्फुरन्त्य इतरेषां सर्वतो न्यवच्छेवतां दर्शयन्त्य इति<br>
द्विधा स्थितिः । अत्र पुनर्बन्धाभिप्रायेणैव स्थितिः यतो विषयात्मिका इत्युक्तं षिञ्<br>
बन्धने इति धात्वनुसारात् ।] विषयात्मिकाः ।<br>
तन्वते संसृतिं चित्रां कर्ममायाणुतामयीम् ॥</p>
<p>प्। २१५)</p>
<p>अस्याः साम्यं स्वभावेन शुद्धबहिरवतामयम् ॥</p>
<p>प्रोक्तं प्रागेव जीवत्वं मुक्तत्वं पारमार्थिकम् ।<br>
भिन्नाया वर्णसृष्टेश्च तदभिन्नं वपुः परम् ॥</p>
<p>वीर्यमित्युक्तमत्रैव यद्गुप्त्या मन्त्रगुप्तता ।<br>
तदेतदहमित्येव विसर्गानुत्तरात्मकम् ॥</p>
<p>स्वस्वभावं परं जानञ्जीवन्मुक्तः सकृद्बुधः ।<br>
सिद्ध्यादिप्रेप्सवस्तेन कॢप्तसङ्कोचसूत्रितम् ॥</p>
<p>नाभिकुण्डलहृद्व्योम्नो योगिनोऽहमुपासते ।<br>
तदेतत्किल निर्णीतं यथागुर्वागमं मनाक् ॥</p>
<p>एनां संविदमालम्ब्य यत्स्यात्तत्पृच्छ्यतां स्ववित् ।<br>
नैतावतैव तुलितं मार्गांशस्तु प्रदर्शितः ॥</p>
<p>प्। २१६)</p>
<p>इयतीति व्यवच्छिन्द्याद्भैरवीं संविदं हि कः ।<br>
एतावाञ्छक्तिपातोऽयमस्मासु प्रविजृम्भितः ॥</p>
<p>येनाधिकारितैरेतदस्माभिः प्रकटीकृतम् ।<br>
अस्माकमन्यमातॄणामद्य कालान्तरेऽपि वा ॥</p>
<p>भवत्यभूत्वा भविता तर्कः सूक्ष्मतमोऽप्यतः ।<br>
यः सर्वयोगावयवप्रकाशेषु गभस्तिमान् ॥</p>
<p>श्रीपूर्वशास्त्रे निर्णीतो येन मुक्तश्च मोचकः ।<br>
एतत्तु सर्वथा ग्राह्यं विमृश्यं च परेप्सुभिः ॥</p>
<p>क्षणं मर्त्यत्वसुलभां हित्वासूयां विचक्षणैः ।<br>
आलोचनक्षणादूर्ध्वं यद्भवेदात्मनि स्थितिः ॥</p>
<p>चिदर्काभ्रलवास्तेन संशाम्यन्ते स्वतो रसात् ।</p>
<p>परसंवेअणाभासम-ऊ-इणा-ऊर-अरमहसोआ-इम-ऊ-इणस-इभास-इम अलाहि<br>
शरणिअपसरहु परिसरिसनं जतुहसो पश्च-अप हिलुअवर्ण परिगाहरु इर<br>
वसत्तिपलमहस्म ओहुभितुर कदसुख विसरिपि असिद्धि धराइम उस अल विपरिसि अभास-इ<br>
वाहिरविहरिणी एहि विसर्गाभूमि अनार्दहुक्त-इ लर्थ ईण पवि मिणं दहुअमलाहं<br>
विहरिणी कु-इलित्थत अणुत्तर परप-इ जश्चि अभवि अतत तचमप्प-इ भस्म-इवि बिन्दुविसरि</p>
<p>प्। २१७)</p>
<p>सुताए हुप आसत्त त-अह सत्तमल हिम्पुविसि विभेत विहंसः तमालि निमा-इ अ-अह<br>
सुततस्मह भोअमभण अ-इलं मरु निभुम्ऊ अपारहमरल पदुद्यो प्रन्तीप सार-<br>
इमात द्वय भासि विगम-इ विला-अनु सोश्रिअं असि तमर्थ अहिंसा अ-इपविमन्ती अलस-<br>
इरसा मच्छेअरि परिदेवितरङ्गणि प्रफ-ऊ असुह सारङ्गिणि रितत्तस्म कीलालसा तुहि<br>
मत्तिदिविरह एणि हानुण पिज्जति जतस्मा-इ लालणमहो सम्म-अलालसा ।</p>
<p>एवमुत्तरस्याप्यनुत्तरमिति यदुक्तम् तन्मयोऽसावुत्तरस्य इत्यंशेनोपात्तः कुलात्मा<br>
शाक्तः सृष्टिप्रसरः स विस्तरतो निर्णीतः तच्चोत्तरमपि यथानुत्तरं तथा निरूपितम्<br>
इदानीं त्वनुत्तरमेव स्वरूपेण विस्तरतो विचारपदवीमपेक्षते एवं विध्यनुवादौ<br>
निर्वहतो यदि अनूद्यमानो विधीयमानश्चांशः स्वरूपतो लक्षितौ च स्यातां<br>
यथा यदेव शिवनामस्मरणमेतदेव समस्तसौख्योच्छलनमिति द्वावप्यंशौ<br>
लक्ष्यौ</p>
<p>प्। २१८)</p>
<p>इह तु यद्यपि अनुत्तरं नाम अन्यद्वस्तु किञ्चिन्नास्ति - अन्यत्वे तस्याप्युत्तरत्वे<br>
एवाभिपातात् तथापि स्वातन्त्र्यकॢप्तोपदेश्योपदेशकभावाभिप्रायेणेयं<br>
व्यवस्था इत्युक्तं प्राक् ततश्च विस्तरतोऽनुत्तरस्वरूपनिरूपणाय<br>
ग्रन्थान्तरावतारः - तन्निरूपयति</p>
<p>चतुर्दशयुतं भद्रे तिथीशान्तसमन्वितम् ॥ ९ ॥</p>
<p>तृतीयं ब्रह्म सुश्रोणि हृदयं भैरवात्मनः ।<br>
एतन्नायोगिनीजातो नारुद्रो लभते स्फुटम् ॥ १० ॥</p>
<p>हृदयं देवदेवस्य सद्यो योगविमुक्तिदम् ।<br>
अस्योच्चारे कृते सम्यङ्मन्त्रमुद्रागणो महान् ॥ ११ ॥</p>
<p>प्। २१९)</p>
<p>सद्यस्तन्मुखतामेति स्वदेहावेशलक्षणम् ।<br>
मुहूर्तं स्मरते यस्तु चुम्बकेनाभिमुद्रितः ॥ १२ ॥</p>
<p>स बध्नाति तदा सर्वं मन्त्रमुद्रागणं नरः ।<br>
अतीतानागतानर्थान् पृष्टोऽसौ कथयत्यपि ॥ १३ ॥</p>
<p>प्रहराद्यदभिप्रेतं देवतारूपमुच्चरन् ।<br>
साक्षात्पश्यत्यंसन्दिग्धमाकृष्टं रुद्रशक्तिभिः ॥ १४ ॥</p>
<p>प्रहरद्वयमात्रेण व्योमस्थो जायते स्मरन् ।<br>
त्रयेण मातरः सर्वा योगीश्वर्यो महाबलाः ॥ १५ ॥</p>
<p>प्। २२०)</p>
<p>वीरा वीरेश्वराः सिद्धा बलवाञ्छाकिनीगणः ।<br>
आगत्य समयं दत्त्वा भैरवेण प्रचोदिताः ॥ १६ ॥</p>
<p>यच्छन्ति परमां सिद्धिं फलं यद्वा समीहितम् ।<br>
अनेन सिद्धाः सेत्स्यन्ति साधयन्ति च मन्त्रिणः ॥ १७ ॥</p>
<p>यत्किञ्चिद्भैरवे तन्त्रे सर्वमस्मात्प्रसिद्ध्यति<br>
अदृष्टमण्डलोऽप्येवं * * * * * * * * (?) ॥ १८ ॥</p>
<p>भैरवरूपस्य विश्वस्य<br>
प्रदर्शितयुक्त्यागमनिरूपितनररूपापराभट्टारिकास्वभावः शाक्तः तस्य<br>
हृदयं सारं शिवरूपं परमेश्वर्या श्रीमत्पराभट्टारिकया समालिङ्गितं<br>
भैरवशब्देन विश्वस्य</p>
<p>प्। २२१)</p>
<p>सर्वसर्वात्मकतावपुः शक्तिरूपं तत्सहितस्यात्मनः प्रति एकस्य भेदस्य<br>
नररूपस्य एतावच्छिवात्मकं हृदयं परेणाभेदेन सर्वात्मकताया एव तेन<br>
तया च विनास्य भेदस्यैवायोगात् इत्युक्तं प्राक् । सुश्रोणि इत्यामन्त्रणम् -<br>
अशोभनमायात्मकतायामपि अनपेतं शुद्धचिन्मयं यदेतत् श्रोण्यां हृदयं<br>
योनिरूपमुक्तं तन्नोऽन्तःकृतसकलमन्त्रमहेशादिभिः यत्<br>
स्थावरान्तप्रमातृजालस्याहमात्मनोऽस्माकमिति समुचितापतितव्यपदेशस्य<br>
भैरवात्म पूर्णतामयम्<br>
अन्तर्गतविश्ववीर्यसमुच्छलत्तात्मकविसर्गविश्लेषानन्दशक्त्यैकघनं ब्रह्म<br>
बृहत् व्यापकं बृंहितं च न तु<br>
वेदान्तपाठकाङ्गीकृतकेवलशून्यवादाविदूरवर्तिब्रह्मदर्शने इव एतच्च<br>
तृतीयं नराद्यपेक्षया शिवपरैकरूपम् अत एवामीषु शास्त्रेषु अत्र च मुख्यतया<br>
तदेव हृदयं पूज्यतयोपदिष्टम् अननुप्रविष्टतथावीर्यव्याप्तिसारहृदया अपि<br>
तावन्मात्रबाह्याचारपरिशीलनेनैव<br>
क्रमवशशिथिलीभवच्छिथिलितविदलद्विदलितपाशवनियमबन्धना</p>
<p>प्। २२२)</p>
<p>एतद्धृदयव्याप्तिं स्वयमेव समधिशेरते तर्हि एतद्धृन्दयानुप्रवेश एव<br>
एतद्धृदयेऽनुप्रविष्टोऽस्मि इयं देवी परा इत्येतच्छाब्दविकल्पकल्प्याः अस्य च<br>
प्रत्युत हृदयान्तरमार्गणादित्युक्तं विस्तरतः अपि तु</p>
<p>सङ्कोचयन्ति हृदयं नहि शास्त्रपाशा नो संविदं कलुषयेद्यदयं च लोकः ।<br>
सम्यक्स्वभावपदवीपरिपूर्णरूपा सैवोल्लसल्लयभरा भरिता स्थितिः स्यात् ॥</p>
<p>यदुक्तं मयैव स्तोत्रे</p>
<p>भवद्भक्त्यावेशाद्विशदतरसञ्जातमनस्यं क्षणेनैषावस्था<br>
स्फुटमधिवसत्येव हृदयम् ।</p>
<p>इति । अत एव कोणेषु पूज्यास्तिस्रो मध्ये देवी परानन्दभैरवनिर्मथनरूपा<br>
नित्यानन्दरसप्रसरेणैव क्षोभात्मकविसर्गेण - इति देवतानां सम्प्रदायो<br>
यामलयोगे वीराणामपि आनन्देन्द्रियनित्यानन्दक्षोभात्मकदूतीसङ्घट्टजेन - इति<br>
एकवीरतायामपि</p>
<p>प्। २२३)</p>
<p>स्वरूपानन्दविश्रान्तियोगेन पुंसोऽपि<br>
आनन्देन्द्रियनिःसरणधामत्रिकोणकन्दाधोविनिविष्टचित्तनिवेशात्<br>
आनन्दक्षोभप्रसवं करोति तदिन्द्रियमूलतत्पर्यन्तसङ्घट्टघनतायाम् अत्रोक्तम्</p>
<p>वह्नेर्विषस्य मध्ये तु * * * * * * * * (?) ।</p>
<p>इति एवमानन्दयोग एव हृदयपूजा यथोक्तं त्रिकतन्त्रसारे</p>
<p>आनन्दप्रसरः पूजा तां त्रिकोणे प्रकल्पयेत् ।<br>
पुष्पधूपादिगन्धैस्तु स्वहृत्सन्तोषकारिणीम् ॥</p>
<p>इति सर्वं हि मुद्राद्वयानुविद्धं - ज्ञानक्रियाशक्तिसारत्वात् केवलं देवतासु<br>
ज्ञानमुद्रा अन्तरुद्रिक्ता क्रियामुद्रा बहिः वीरेषु विपर्ययः अनुप्रवेशस्तु<br>
समतया विपर्ययाच्च अनेनैवाभिप्रायेण ज्ञानशक्त्यात्मके लिङ्गे<br>
क्रियाशक्तिसमर्पणमुक्तम् एवमेतत् चतुर्दशसु युतं संश्लिष्टं<br>
पञ्चदशात्मकं तिथीशान्तेन विसर्गेण षोडशेनान्वितम्</p>
<p>प्। २२४)</p>
<p>यद्वा चतुर्दशसहितं युतं युग्मं षोडशतिथीनां पञ्चदशानामीशो<br>
विसर्गः तस्यान्तः सप्तदश्यनुत्तरकला तदन्वितं हृदयं - सर्वाणि<br>
घटसुखादीनि वस्तूनि तामेव बीजसत्तां परमार्थरूपेणाक्रामन्तीत्युक्तं<br>
विस्तरतः अत एव तत् हृदयम् एवं षोडशधा हृदयमेतत् तत्रानुत्तरानुसारेण<br>
यदेतत् ब्रह्मसामरस्यं वेद्यवेदकयोश्चतसृणां दशानामुद्योगादीनां<br>
समाहारोऽविभागभूः प्राथमिकी तया युतमविभागि य एते तिथीनामीशा<br>
ऊकारान्ताः तत्प्रभवत्वादन्यस्येति [स्वराणां षट्कमेवेह मूलं<br>
स्याद्वर्णसन्ततौ ।</p>
<p>इत्युक्त्या ।] हि उक्तम् तेषां तिथीशानामन्ता - अमृतवर्णाः चत्वारः तैः<br>
सम्यगन्वितम् तच्च तृतीयं - नराद्यपेक्षया शिवरूपं परं<br>
वेदकश्चतसृभिर्दशाभिरुल्लसन् वेद्यमेव ताभिराप्यायकौतुकात्मना ता<br>
एवामृतकलाः स्वात्मनि एकीकुर्वन् वेद्यवेदकक्षोभसमापत्त्या<br>
ऐकात्म्यलक्षणप्रसङ्ख्यानेनाभ्यासेन</p>
<p>प्। २२५)</p>
<p>वा गम्यं भैरवात्मना विश्वहृदयमनुत्तरं प्रविशेत् । यथोक्तम्</p>
<p>सर्वभूतस्थमात्मानं सर्वभूतानि चात्मनि ।</p>
<p>इति । इच्छोल्लसत्तात्मनि आनन्दशक्तौ यदेतत् संहृत्य अनुसृत्या क्रियाशक्तिमपेक्ष्य<br>
तृतीयं रूपमिच्छात्म तदेव प्राक्कोटाविष्यमाणाद्यकलुषं [प्राक्कोटौ<br>
हीष्यमाणादिना कलुषम् इति कथं ब्रह्म (?) इत्यतः प्राच्यभागेऽकलुषमिति<br>
तात्पर्यम् ।] ब्रह्म चतुर्ये दश चत्वारिंशत् भैरवभेदापेक्षया<br>
परभैरवपरशक्तित्रयसहितानि तत्त्वानि यथोक्तम्</p>
<p>षट्त्रिंशच्छोधनीयानि शोधको भैरवः परः ।<br>
परं [परं त्रिकमिति यथादौ निबद्धम्</p>
<p>विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः<br>
।<br>
तदुभययामलस्फुरितभावनिसर्गमयं हृदयमनुत्तरामृतकुलं मम<br>
संस्फुरतात् ॥</p>
<p>इति । करणं शोधनोपायः ।] त्रिकं तु करणं दीक्षेयं पारमार्थिकी ॥</p>
<p>प्। २२६)</p>
<p>इत्यादि तैर्युतम् आनन्दशक्तिर्हि प्रागपररूपा पूर्णा कथं तिथीशैर्बीजैः<br>
तदन्तैश्च योनिरूपधरादिभिः समन्वितम् - इति क्रियाविशेषणम् तदेव हृदयं<br>
सर्वत्रात्र सकृद्विभातं प्रसङ्ख्यानगम्यं रूपं मुख्यतः तत्र योग्यानां<br>
तु परशक्तिपातपवित्रितानां वृथैन्द्रजालिककलनालालसानां वा योगाभ्यास इति<br>
मन्तव्यम् ।</p>
<p>इच्छाभिप्रायेण तृतीयमिच्छा तच्च वृंहितमिष्यमाणेनाभिन्नेन पूर्णं ब्रह्म<br>
चतुर्दश चत्वारिंशद्युतानि निर्विभागभाञ्जि यतोऽन्तरं युतशब्दो<br>
विभक्तवाच्यपि युतसिद्धत्वादित्यादौ [अयुतसिद्धयोः सम्बन्धः समवाय इत्यत्र<br>
युतसिद्धयोरपृथक्सिद्धयोरित्यर्थः यथामुमेवाभिप्रायमन्तःकृत्य यु-<br>
मिश्रणेऽमिश्रणे चेति सिद्धान्तकौमुद्यां पठितम् ।] तिथीश्वरस्य<br>
कुलमयानुत्तरकलात्मनोऽन्तः आनन्दः तस्यानु - पश्चात् सम्यगितं बोधमयम् ।</p>
<p>ईशानापेक्षया तृतीयमिच्छारूपं प्रसरवशाद्बृहद्भूतमीशानतापन्नं<br>
चतुर्दशानां चत्वारिंशत</p>
<p>प्। २२७)</p>
<p>उक्ताया युतं परस्परव्यामिश्रता यत्र तिथीश्वरस्याकुलमयानुत्तरा कलनान्तः<br>
संहृतिः - कुलशक्तिप्रथमस्पन्दस्तेनान्वितम् ।</p>
<p>उन्मेषात्मकज्ञानशक्तियोगेन तृतीयं ब्रह्मेशानमेव यदा [ईशानस्यैवं<br>
तृतीयब्रह्मतामुपपादयति यदेत्यादि ।] चतुर्दशानां तस्या एव तत्त्वचत्वारिंशतो<br>
युतं प्रथमविभागो यत्र तथाविधं भवति तथा तिथीशान्तेन<br>
कुलशक्तिप्रथमस्पन्देन सम्यक् प्ररुरुक्षुतया अन्वितम् संशब्दोऽत्र<br>
भरणापेक्षः ।</p>
<p>तज्ज्ञानशक्तिक्रियाशक्तिमध्यकोटिरूपप्राङ्निर्णीत-<br>
ऊकारकलालम्बितोढतारूढ्या यदेतत् ब्रह्म यत्किञ्चिच्चराचरं<br>
तदशुद्धशुद्धाशुद्धसृष्ट्यपेक्षया तृतीयं शुद्धसृष्ट्यात्मकं यत् अत एव<br>
तिथीश्वरैः हृदयभूततया तदन्तैश्च कादिक्षान्तैः समन्वितम् ।</p>
<p>अथ शून्यचतुष्कानुसृत्या चतुर्णां धरादीनां दशा विनाशात्मिका विद्यते यत्र<br>
तद्व्योम तेन</p>
<p>प्। २२८)</p>
<p>युतं तृतीयं ब्रह्मेच्छाख्यं तिथीश्वरस्यार्कस्य अन्तेन बाह्येन तेजसान्वितम् ।</p>
<p>व्याख्यातक्रमेण तृतीयं ब्रह्मेशनम् एतदपि एवमेव ।</p>
<p>तृतीयं ब्रह्मेच्छाख्यं चतुर्णां नभःप्रभृतीनामन्तर्दशा यत्र<br>
साधारतया समन्वितं तिथीशान्तस्य वह्नेः तेजसो यदनुसरद्रूपं तेन सहितं<br>
व्योमात्म ।</p>
<p>तथैव तृतीयं ब्रह्म चतुर्दशयुतं तिथीशान्तसमन्वितं<br>
परिपूर्णशून्यरूपप्लुत्या भैरवात्म ।</p>
<p>इच्छा खलु निजस्वभावभूतेशनसहिता वेद्यभूमेर्व्योमसत्तां यदाक्रामति<br>
तदा किञ्चित्प्रकाशभुवि विश्रम्य झटिति अपर्यन्तां काष्ठपाषणप्रायां<br>
निश्चलां व्योमभूमिमनुप्रविशति यत्रापवेद्यसुषुप्तमहाव्योमानुप्रविष्टान्<br>
योगिनः प्रत्युच्यते</p>
<p>भेरीकांस्यनिनादोऽपि व्युत्थानाय न कल्पते ।</p>
<p>इत्यादि ।</p>
<p>प्। २२९)</p>
<p>अधुनोक्तव्याप्ति यदेतत्परस्पररूपसाङ्कर्यवैचित्र्यं शक्तीनां तदुद्देशेन<br>
एवमिच्छा यदानुत्तरपदप्रवेशशालिनी भवति तदा शक्तिक्षोभस्य<br>
रसनादेरनन्तरं तत्रोच्यते - विलम्बितमध्यद्रुतानां चिद्विशेषस्पन्दानां<br>
सत्त्वादियोगजुषां चतुःशब्दोपलक्षिता चतुर्थी दशा यत्रास्ति सामान्यस्पन्दरूपा<br>
तदकुलं तेनाकुलेन अनुत्तरेण युतं तृतीयं ब्रह्मेच्छात्म ईशनसहितं<br>
तिथीशस्याकारस्यान्तेनानन्दशक्त्यात्मना अन्वितम् ।</p>
<p>तदपि तथैव पुनरपि परां सत्तामनुप्रविशति यदा तदा भैरवात्म परिपूर्णं<br>
दीर्घीभूतं नः - अस्माकमिति पूर्ववत् अत एवैतदेव बीजयुग्मम्<br>
एवंविधबीजवैचित्र्यानुप्रवेशात् आच्छादप्रसवसमर्थम् - इति<br>
कामवाक्तत्त्वोपयोगेनोच्यते ।</p>
<p>कामेन कामयेत्कामान्कामं कामेषु योजयेत् ।</p>
<p>इत्यादि</p>
<p>प्। २३०)</p>
<p>ए-ओकारगतं बीजं वाग्विधानाय केवलम् ।</p>
<p>इत्यादि पञ्चमषष्ठवर्णद्वयेन यदुक्तं चतुर्दशयुतं तृतीयं ब्रह्म<br>
तिथीशान्तसमन्वितं तदेव भैरवात्मानुत्तरपदानुप्रविष्टम् एतत् ब्रह्म<br>
चत्वारिंशद्युतमुक्तनीत्या तिथीशान्तसमन्वितं भैरवात्मवेदनरूपतया<br>
बिन्द्वात्मकं हृदयम् सकलमिदं तत्त्वजालं भैरवात्मतयोच्छलत् अत एव<br>
बहिर्विसृज्यमानं वृंहितं ब्रह्म विसर्गात्मकं बहिःस्थितं च<br>
भैरवात्मतयैकीभूतं भेदात्मकव्यवच्छेददारिद्र्यापसारणेन<br>
सर्वसर्वात्मकपदप्राप्त्या वृंहितम् - इति विसर्गपदं निर्णीतं चैतदवधानेन ।</p>
<p>एवं षोडशात्मिका बीजव्याप्तिरुक्ता । योनिव्याप्तिस्तु प्रतिवर्णं प्रागेवोक्ता<br>
वर्गीकरणाभिप्रायेण तु निरूपणीया<br>
बाल्ययौवनस्थाविरदेहान्तरग्रहणरूपदशाचतुष्टयसमाहारमयं<br>
पाञ्चभौतिकमन्तः तिथीशान्तेन प्रवेशनिर्गमनात्मना प्राणापानरूपेण<br>
युतं तृतीयं च पुर्यष्टकात्म ब्रह्म</p>
<p>प्। २३१)</p>
<p>वृहत्त्वाच्च शून्यम् अत्र च यत् हृदयं शक्त्यात्म त एते सर्व एव<br>
शरीरप्राणपुर्यष्टकशून्यतुर्यशक्तिरूपा<br>
बोधात्मकशिवबीजसातिशयघनताक्रमप्राप्तक्रमिकतथाभावा<br>
बाह्यात्मभूतात्मातिवाहिकात्मान्तरात्मपरमात्मव्यपदेश्याः प्रमातारः<br>
एतद्भैरवात्म हृदयम् प्रवेशोपायोऽत्र - सर्वाः [सर्वाः प्रामातृभूमीरिति<br>
यदुक्तम्</p>
<p>सर्वाः शक्तीर्दर्शनस्पर्शनाद्याः स्वे स्वे वेद्ये धौगपद्येन सम्यक् ।<br>
क्षिल्वा मध्ये स्फाटिकस्तम्भभूतस्तिदृन्विश्वाधार एकोऽवभासि ॥</p>
<p>इति । तथा</p>
<p>बहिष्करणबुद्ध्यहङ्कृतिमनःसुषुम्नाश्रयाचतुर्दशसु चण्डिके पविषु येन येन<br>
व्रजेत् ।<br>
कला क्षिपनिकेतनं जननि तत्र सा तादृशी दशोदयति दुर्लभा जगति वा सुरैरप्यहो ॥</p>
<p>इति ।] प्रमातृभूमीरनवच्छेदेनाक्रामेत् अन्तर्बहिष्करणत्रयोदशकं प्रकृत्या<br>
सह च चतुर्दश चत्वारिंशद्युतं द्विगुणितमशीतिः तिथयः पञ्चदश ईशा</p>
<p>प्। २३२)</p>
<p>रुद्रा एकादश युक्ताः कालास्त्रयः एवं -<br>
द्वादशोत्तरशतमर्मगतस्थूलसूक्ष्मपरशाक्तस्पन्दरूपमन्त्रवीर्यविकास-<br>
स्फुरीकृतविसर्गविश्लेषणसङ्घट्टक्षोभात्मिकां शरीरसत्तामेव<br>
भैरवरूपां परिशीलयेत् युगपन्निवेशसम्प्रदाययुक्त्या चतस्रो<br>
मधुरकषायतिक्ताम्लदशा यस्य मद्यसुरासवादेः [यदुक्तम्</p>
<p>धीकर्माक्षगता देवीर्निषिद्धैरेव चाचरेत् ।<br>
निषिद्धं लोकविद्विष्टं * * * * * * * * (?) ॥</p>
<p>इति । तथा</p>
<p>नित्योदिता परा शक्तिर्यद्यप्येषा तथापि च ।<br>
बाह्यच्र्याविहीनस्य दुर्लभा कौलिकी स्थितिः ॥</p>
<p>इत्युक्तमन्यत्र ।</p>
<p>लौकिकालौकिकं सर्वं तेनात्र विनियोजयेत् ।<br>
निष्कम्पत्वे सकम्पस्तु कम्पं निर्हासयेद्बलात् ॥</p>
<p>न चैतदत्र अवश्यं कार्यमिति मन्तव्यम्</p>
<p>क्व मांसं क्व शिवे भक्तिः क्व मद्यं क्व शिवार्चनम् ।<br>
मद्यादिपूजानिरतैः सुदुष्प्रापो हि शङ्करः ॥</p>
<p>इत्यादिविरोधात् किं तर्ह्यत्र प्रतिपत्तव्यं - प्रत्यभिज्ञातस्वरूपाणां न<br>
विचिकित्सामलोऽवधेय इति ।</p>
<p>शङ्काशून्योऽपि तत्त्वज्ञो मुमुक्षोः प्रक्रियां प्रति ।<br>
न त्यजेच्छास्त्रमर्यादां चेत्याज्ञा पारमेश्वरी ॥</p>
<p>इति स्फुटं सुरादिप्रतिषेधनात् तस्मादत्र सर्वथा महार्थमञ्जर्येव प्रमाणम्<br>
यथा यत्र रुचिः इत्यादि ।] तत् तिथीशान्तम्</p>
<p>प्। २३३)</p>
<p>उभयविसर्गात्मद्रव्यसमन्वितं तदिन्द्रियद्वयान्तर्वर्ति कुसुमशब्दवाच्यं<br>
मलं तृतीयं ब्रह्म जगदिन्धनदाहशेषं भस्म भैरवात्म<br>
भरिताकारमाप्यायकमम्बु हृदयं च सर्वेन्द्रियान्तर्वर्तिरसाश्यानोभयरूपं<br>
तदेतानि द्रव्याणि यथालाभं भेदमलविलापकानि [यदुक्तम्</p>
<p>यथा येनाभ्युपायेन क्रमादक्रमतोऽपि वा ।<br>
विचिकित्सा गलत्यन्तस्तथासौ यत्नवान्भवेत् ॥</p>
<p>इति ।] तथाहि दृश्यते एवायं क्रमः - यदियं सङ्कोचात्मिका शङ्कैव समुल्लसन्ती<br>
रूढा फलपर्यन्ता संसारबीजतरोः प्रथमाङ्कुरसूतिः [यदुक्तमत्रैव पूर्वम्</p>
<p>मायीयकार्ममलमूलमुशन्ति सन्तः सङ्कोचनाम मलमाणवमेव भद्राः ।</p>
<p>मूलं तदेव भवजीर्णतरोः</p>
<p>इति । अत्रायं सङ्क्षेपः - यथोक्तमनेनैव - नात्र<br>
भक्ष्याभक्ष्यशुद्ध्यशुद्धिविवेचनया वस्तुधर्मोज्झितया स्वात्मा खेदनीय इति ।<br>
नहि शुद्ध्यशुद्धी वस्तुनो रूपं परमार्थतः तयोः परस्परव्यभिचारदर्शनात् ।</p>
<p>धीरैरेकत्र या शुद्धिस्तत्राशुद्धिः परैः स्मृता ।<br>
विहितत्वेऽपि दानस्य दीक्षितत्वे यथा पुनः ॥</p>
<p>कल्पनामात्रमेवैतत्तस्मात्सद्भिरुपेयताम् ।<br>
न कल्पना सत्यतो वै मिथ्येयमिति निश्चयः ॥</p>
<p>तस्मादत्रोत्तरत्वं हि चोदनाप्रविचारणे ।<br>
एतत्खलु ह्यसन्दिग्धं वादिनः प्रतिवादिनः ॥</p>
<p>इति । तत्रेत्थं विचारणा - चोदना ह्यबाध्येति भीमांसकवाक्येन<br>
कथमशुद्धमिति चेत् न शिवचोदनाया एव बाधितत्वं युक्तिसिद्धं यथा</p>
<p>सङ्कोचतारतम्येन पाशवं ज्ञानमीरितम् ।<br>
विकासतारतम्येन पतिज्ञानं तु बाधकम् ॥</p>
<p>इति । तथा शिवोपनिषदि</p>
<p>किञ्चिज्ज्ञैर्या स्मृता शुद्धिः सा शुद्धिः शम्भुदर्शने ।<br>
न शुद्धिः * * * * * * * * * * * * * (?) ॥</p>
<p>इति । उक्तं च</p>
<p>यो निश्चयः पशुजनस्य जडोऽस्मि कर्मसम्पाशितोऽस्मि मलिनोऽस्मि परेरितोऽस्मि ।<br>
इत्येतदन्यदृढनिश्चयलाभसिद्ध्या सद्यः पतिर्भवति विश्ववपुश्चिदात्मा ॥</p>
<p>इति ।] सा चाप्रबुद्धान् प्रति स्थितिर्भवेत् -</p>
<p>प्। २३५)</p>
<p>इति प्रबुद्धैः कल्पिता बालान् प्रति च कल्प्यमानापि च तेषां रूढा वैचित्र्येणैव<br>
फलति अत एव वैचित्र्यकल्पनादेव सा बहुविधधर्मादिशब्दनिर्देश्या प्रतिशास्त्रं<br>
प्रतिदेशं चान्यान्यरूपा यथोक्तम्</p>
<p>ग्लानिर्विलुण्ठिका [यथा स्पन्दे</p>
<p>ग्लानिर्विलुण्ठिका देहे तस्याश्चाज्ञानतः सृतिः ।<br>
तदुन्मेषविलुप्तं चेत्कुतः सा स्यादहेतुका ॥</p>
<p>इति ।] देह * * * * * * * * (?) ।</p>
<p>इति । सेयं यदा झटिति विगलिता भवति तदा निरस्तपाशवयन्त्रणाकलङ्को<br>
भैरवहृदयानुप्रविष्टो भवति - इति सर्वथा एतदभ्यासे यतितव्यम्<br>
श्रीतिलकशास्त्रेऽयं भावः । श्रीभर्गशिखायामपि उक्तम्</p>
<p>वीरव्रतं चाभिनन्दद्यथायोगं तथाभ्यसेत् ।</p>
<p>इत्यादि । श्रीसर्वाचारेऽपि</p>
<p>अज्ञानाच्छङ्कते मूढस्ततः सृष्टिश्च संहृतिः ।<br>
मन्त्रा वर्णात्मकाः सर्वे वर्णाः सर्वे शिवात्मकाः ॥</p>
<p>प्। २३६)</p>
<p>पेयापेयं स्मृता आपो भक्ष्याभक्ष्यं तु पार्थिवम् ।<br>
सुरूपं च विरूपं चं तत्सर्वं तेज उच्यते ॥</p>
<p>स्पृश्यास्पृश्यौ स्मृतो वायुश्छिद्रमाकाश उच्यते ।<br>
नैवेद्यं च निवेदी च नैवेद्यं गृह्यते च यत् ॥</p>
<p>सर्वं पञ्चात्मकं देवि न तेन रहितं क्वचित् ।<br>
इच्छामुत्पादयेदात्मा कथं शङ्का विधीयते ॥</p>
<p>इति । श्रीवीरावलिशास्त्रेऽपि अयमेवाभिप्रायः उक्तं च क्रमस्तोत्रे</p>
<p>सर्वार्थसङ्कर्षणसंयमस्य यमस्य यन्तुर्जगतो यमाय ।<br>
वपुर्महाग्रासविलाससक्तं सङ्कर्षयन्तीं प्रणमामि कालीम् ॥</p>
<p>इति । व्याख्यातं चैतन्मया तट्टीकायामेव क्रमकेलौ विस्तरतः अत एव<br>
षडर्धशास्त्रेष्वेषैव क्रिया प्रायो नियन्त्रणारहितत्वेन पूजा तत्परिपूरणायैव<br>
सर्वद्रव्यालाभात् संवत्सरमध्ये चतुस्त्रिर्द्विःसकृद्वा पवित्रकविधिरुक्तः ।</p>
<p>क्रियायाः पूरणार्थाय यागाज्ञापूरणाय च ।<br>
चतुः सकृद्वा यः कुर्यान्न पवित्रं स निष्फलाः ॥</p>
<p>प्। २३७)</p>
<p>इति विज्ञानक्रमो विस्तरत उक्तः । जातीनां च ब्राह्मणादीनां नास्ति स्थितिः -<br>
कल्पितत्वात् उपदेशव्यङ्गतेति तु दुर्बुद्धीन् पशून् प्रत्याययेत् - इति च भगवता<br>
मुकुटसंहितायां विस्तरतो निर्णीतम् इह तु अयत्नसिद्धमेव । गुणा इच्छाद्या<br>
निर्णीताश्चतुर्दश स्वरेभ्य ओकार-औकारमध्यगः तिथीशान्तो विसर्गः तृतीयं<br>
ब्रह्म ष-हमध्यगम् एतद्वीजं वस्तुतो विश्वस्य तथाहि - यत्किञ्चित् सत्<br>
पार्थिवप्राकृतमायीयरूपं भासते तत् इच्छायां ज्ञाने वा क्रियायां वा<br>
पतितमपि सर्वात्मकत्वात् त्रिकरूपं परत्र शिवपदे विसृज्यते सर्वं च शिवपदात्<br>
विसृज्यते - इत्यविरतमेष एव प्रबन्धो निर्विकल्पकः विकल्पोऽपि<br>
प्रमदारातिप्रभृतिरेवङ्कार्यभूत् अत एवङ्कारी भवति एवङ्कारी भविष्यतीति<br>
वर्तमानकालत्रयानुसन्धितो भेदपरमार्थतयैव विसर्गः</p>
<p>प्। २३८)</p>
<p>इति प्रत्युत मोक्षमयशिवभूमिरेव सदैव दैवदग्धानां<br>
संसारभयमरुमहाटवी सम्पन्ना ।</p>
<p>जलात्स्फूर्जज्ज्वालाजटिलवडवावह्निनिवहः सुधाधाम्नः<br>
पूर्णाद्भयसदनदम्भोलिदलना [दशम्याः पूर्णिमान्तः चन्द्रस्य पूर्णत्वं<br>
ततश्चाशन्युद्गमः इति शास्त्रम् ।] ।<br>
विकल्पादैश्वर्यप्रसरसरणेः संसृतिदरः कियच्चित्रं चित्रं<br>
हतविधिविकासात्प्रसरति ॥</p>
<p>ईश्वरप्रत्यभिज्ञायामप्युक्तम्</p>
<p>सर्वो ममायं विभव इत्येवं परिजानतः ।<br>
विश्वात्मनो विकल्पाना। प्रसरेऽपि महेशता [नहि प्रत्यगात्मा नाम पशुरन्यः<br>
कश्चित् अन्योऽपि अहम् अपि तु परिगृहीतग्राह्यग्राहकप्रकाशघनो यः स एवाहं<br>
सचाहमेव न त्वन्यः कश्चित् अतो विकल्पसृष्टिरपि मम स्वातन्त्र्यलक्षणो विभव<br>
इत्येवं विमर्शे दृढीभूते सत्यपरिक्षीणविकल्पोऽपि जीवन्नेव मुक्तः । यथोक्तम्</p>
<p>शङ्कापि नो विशङ्क्येत निःशङ्कत्वमिदं स्फुटम् ॥</p>
<p>इति ।] ॥</p>
<p>इति । यथा चाकृतिमध्य एव चतुर्भुजत्रिनयनपूर्णकृशाद्या आकृतयो द्रव्यमध्ये<br>
च सुरासवाद्या</p>
<p>प्। २३९)</p>
<p>बलादेव तां सत्तां समधिशाययन्तीव लिप्यक्षराणीव सती अवर्णभूमिः -<br>
इत्युत्कर्षभागित्वमेषाम् [एषामिति चतुर्भुजादीनां लिप्यक्षराणां चेति ।] एवं<br>
सर्ववर्णमध्येऽपि अयं वर्णः [वर्णं इति - अयमुत्कर्षभागी इति शेषः ।] तथाहि</p>
<ul>
<li>सकारस्तावत् परमानन्दामृतस्वभाव [स्वभाव इति यदुक्तम्</li>
</ul>
<p>कामस्य पूर्णता तत्त्वं सङ्घट्टे प्रविभाष्यते ।<br>
विषयस्यामृतं तत्त्वं च्छाद्यत्वेऽणोश्च्युते सति ॥</p>
<p>इति ।] उल्लसन् एव समस्तं वर्णजालमाक्षिप्य उल्लसति<br>
यद्यत्सत्यसुखसम्पत्सत्तादीनां पारमार्थिकं वपुः<br>
सीत्कारसमुल्लासशेपकम्पवराङ्गसङ्कोचविकासोपलक्ष्यम् तदेव हि<br>
सत्यादीनाममायीयं वस्तुतो रूपं तथाहि परहृदयग्रहणेङ्गितनिपुणा<br>
गगनगवयगवाद्यनन्तपदप्राङ्मध्यान्तभाविनोऽपि<br>
गकारादिमात्रादेवाभीष्टं चिन्वते - तावति</p>
<p>प्। २४०)</p>
<p>सत्यपदेऽनुप्रवेशात् एवमेकैकस्यैव वर्णस्य वास्तवं वाचकत्वम् यथोक्तम्</p>
<p>शब्दार्थप्रत्ययानामितरेतराध्यासात्सङ्करः ।<br>
तत्प्रविभागसंयमात्सर्वभूतरुतज्ञानम् [तेषां शब्दार्थप्रत्ययानां यः<br>
प्रविभागः तत्र संयमात् त्रयमेकत्र संयम इति पारिभाषिकसञ्ज्ञा<br>
संयमस्य ।] ।</p>
<p>(यो० सू० ३-१७)</p>
<p>इति अत एव प्रायशोऽमी अकार-चकाराद्या एकवर्णात्मानो निपातविभक्त्यादयो<br>
[यथात्र निपतन्ति परनिष्ठेष्वर्थेषु इति निपाताः<br>
लिङ्गसङ्ख्याकारककृतविशेषाभावात् असत्त्वं यदुक्तमीश्वरप्रत्यभिज्ञायाम्</p>
<p>नाहन्तादिपरामर्&quot;अस्भेदादस्यान्यतात्मनः ।<br>
अहं मृश्यतयैवास्य सृष्टेस्तिङ्वाच्यकर्मवत् ॥</p>
<p>इति । अत्र प्रकृतोपयोगार्थमुपमानोपमेययोः वैपरीत्यं कल्पनीयं यथा<br>
प्रत्ययविकल्पसमुच्चयादिरूपनिपातासत्त्वभूतशक्तिभिः<br>
निषिध्यमानसमुच्चीयमानव्यतिरिक्तोऽर्थो नाभिधीयते यथा<br>
अहन्तेश्वरात्मादिभिरहम्मृश्यतयैव सृष्टेरम्यरिक्तोऽर्थोऽभिधीयते नेश्वर<br>
आत्मेत्यादि ।] मायापदेऽपि पारमार्थिकमिव<br>
प्रमातृपदलीनमिदन्तापराङ्मुखमसत्त्वभूतं<br>
तत्तन्निषिध्यमानसमुच्चीयमानाभिन्नरूपनिषेधसमुच्चयादिकमर्थ-<br>
मभिदधति एष एव भावस्तत्रभवतो भर्तृहरेः यदाह</p>
<p>प्। २४१)</p>
<p>पदमाद्यं पृथक्सर्वं पदं साकाङ्क्षमित्यपि [साकाङ्क्षम् -<br>
इतरेतराध्यासात् ।] ।</p>
<p>इति वाक्यविचारे । तथा च वेदव्याकरणे पारमेश्वरेषु शास्त्रेषु<br>
मन्त्रदीक्षादिशब्देषु अक्षरवर्णसाम्यात् निर्वचनमुपपन्नं तत्तु [ननु च<br>
यद्येवं तत् सर्वत्राक्षरवर्णमूलत्वात् सर्वस्य सर्वत्रैवाक्षरवर्णसाम्येनैव<br>
निर्वचनं प्राप्तं तन्मूलत्वात् पदवाक्ययोः मूलं परित्यज्य शाखां गृह्णतो<br>
हि महाननर्थः स्यादित्यत आह तत्तु इत्यादि कुत इति हेतुमाह नियतिवशादिति<br>
परमेश्वरेण हि सर्वं नियतिशक्त्या स्थापितं ततश्च ब्रह्मक्षरसंहत्यास्य<br>
पदस्यायमेवार्थं इति नियम इत्यर्थः ।] न रूढं - नियतिवशादिति न<br>
लोकपर्यन्तं तदेवं सकार ईदृशः औकारविसर्गावपि व्याख्यातौ तदुक्तं<br>
श्रीपूर्वशास्त्रे</p>
<p>सार्णेन त्रितयं व्याप्तं त्रिशूलेन चतुर्थकम् ।<br>
सर्वातीतं विसर्गेण परा व्याप्तिरुदाहृता [त्रयोऽवयवा अस्याः सङ्ख्याया इति<br>
त्रितयं त्रिसङ्ख्याकमण्डं तत्र पार्थिवप्राकृतमायीयाभिधानं तच्च<br>
सकारवर्णेन व्याप्तं तत्पर्यन्तं सकारस्य व्याप्तिरित्यर्थः त्रिशूलेन<br>
चतुर्थकमिति चतुर्थकं शाक्तमण्डं तच्च त्रिशूलेन - औ-बीजेन पूर्ववत्<br>
षट्त्रिंशदुक्त्या तदतीतमाह सर्वेति स्पष्टम् - इयं परा दीक्षेति भावः ।] ॥</p>
<p>इति । तथा</p>
<p>प्। २४२)</p>
<p>शिष्येणापि तदा ग्राह्या यदा सन्तोषितो गुरुः ।<br>
शरीरद्रव्यविज्ञानजातिकर्मगुणादिभिः [अन्यशास्त्रशिक्षया ।] ॥</p>
<p>भेदिता तु यदा तेन गुरुणा हृष्टचेतसा ।<br>
तदा सिद्धिप्रदा ज्ञेया नान्यथा वीरवन्दिते ॥</p>
<p>इति । अन्यत्रापि</p>
<p>एकं सृष्टिमयं बीजम् [यदुक्तम्</p>
<p>एकं सृष्टिमयं बीजमेका मुद्रा च खेचरी ।<br>
द्वावेतौ यस्य जायेते सोऽतिशान्तपदे स्थितः ॥</p>
<p>इति ।] * * * * * * * * (?) ।</p>
<p>इति । अत एवालेख्यं पुस्तके इति नियमः श्री पूर्वशास्त्रेऽपि</p>
<p>वामजङ्घान्वितो जीवः पारम्पर्यक्रमागतः ।</p>
<p>इति । इहापि वक्ष्यते</p>
<p>यथा न्यग्रोधबीजस्थः * * * * * * * (?) ।</p>
<p>इति । तदेतत् भैरवात्मनो हृदयं - मालिन्यपेक्षया नकारत्वात् वस्तुतस्तु<br>
अकाराद्योगिन्याश्च</p>
<p>प्। २४३)</p>
<p>विसर्गशक्तेः जातः प्रादुर्भूतप्रमातृभावो रुद्रो रोधको द्रावकश्च पाशानां<br>
स एव ना - पुरुषः एतत् स्फुटं लभते न तु अरुद्रो नापि अयोगिनीगर्भसम्भवः<br>
सद्योयोगो भैरवैकात्म्यं स एव मोक्षो [यथोक्तम्</p>
<p>मोक्षश्च नाम नैवान्यः स्वरूपप्रथनं हि सः ।<br>
स्वरूपं चात्मनः संवित् * * * * * * * * (?) ॥</p>
<p>इति ।] निर्णीतः तं ददातीति यो लभते स एवंविधो नान्यः यश्चैवंविधः<br>
[एवंविधो योगिनीजो रुद्रश्चेत्यर्थसिद्धम् ।] स स्फुटं लभते एवं हृदयमेव<br>
लभते - सद्योयोगविमोक्षदमेवेति सर्वतो नियमः मन्त्रा वर्णभट्टारका<br>
लौकिकपारमेश्वरादिरूपा मननत्राणरूपाः [मनु अवबोधने वैङ् पालने इति<br>
धातुभ्याम् ।] विकल्पसंविन्मयाः मुद्राश्च<br>
सकलकरचरणादिकरणव्यापारमय्यः क्रियाशक्तिरूपाः तत्कृतो गणः<br>
समूहात्मपरशक्त्येकरूपः स्वस्यात्मनः</p>
<p>प्। २४४)</p>
<p>प्राणपुर्यष्टकशून्यादेः [यथेश्वरप्रत्यभिज्ञायाम्</p>
<p>कलोद्वलितमेतच्च चित्तत्त्वं कर्तृतामयम् ।<br>
अचिद्रूपस्य शून्यादेर्मितं गुणतया स्थितम् ॥</p>
<p>मुख्यत्वं कर्तृतायाश्च बोधस्य च चिदात्मनः ।<br>
शून्यादौ तद्गुणे ज्ञानं तत्समावेशलक्षणम् ॥</p>
<p>इति अत्रायं भावः - मलेन संविद्भागस्य निमज्जनात् कर्तृतामयं चिद्रूपस्य<br>
तत्त्वं स्वातन्त्र्याख्यं कलाख्येन तत्त्वेनोपोद्वलितं मलेन न्यक्कृतं<br>
सदुद्वलितमिदन्तापन्नदेहादिशून्यान्तप्रमेयभागनिमग्नं यदापि<br>
परामृष्टतथाभूतवैभवनित्यत्वैश्वर्यादिधर्मसम्भेदेनैवाहम्भावेन<br>
शून्यादि देहान्तं विध्यते तदा तुर्यतेति ।] देहस्य य आवेशः - झटिति<br>
परस्वरूपानुप्रवेशेन पारतन्त्र्यात्मकजडतातिरोधानेन<br>
स्वतन्त्रकर्तृतानुविद्धप्रमातृतोदयः तथा स्वं स्वभावं पदार्थस्य ददातीति<br>
स्वदा ईहा इच्छाद्या क्रियान्ता तया आवेशः तदेव लक्षणं यत्र तथा कृत्वा य<br>
उदेति सोऽस्य बीजस्योच्चारे ऊर्ध्वचरणे स्थितौ सत्याम् अस्य अकारस्य यथैतत् तथा<br>
निर्णीतं बहुशः सद्य इत्यनेन स अत् इत्यनुप्रवेशः सूच्यते तन्मुखतां<br>
तत्पररूपप्राधान्यमेति न तु पशूनामिव तद्रूपं प्रत्युत तिरोधत्ते</p>
<p>प्। २४५)</p>
<p>अत एव मुहूर्तम् - अकालकलितत्वेऽपि परकलनापेक्षया उन्मेषमात्रं यः स्मरति -<br>
अनुसन्धत्ते स एव व्याख्यातं मन्त्रमुद्रागणं सम्बध्नाति -<br>
स्वात्मन्येकीकरोति अद्वयतः कथं (?) - चुम्बकेन [चुवि वक्त्रसंयोगे इति<br>
धात्वनुसारात् ।] विश्वस्पर्शकेन शाक्तेन रूपेणाभितः सर्वतो मुद्रितं मुद्रणं<br>
कृत्वा तुरवधारणे य एव शाक्तस्पन्दमुद्रित<br>
एवंविधतत्त्वमयशिवरूपानुसन्धायकः स एवैवं करोति न तु नरैकरूपः<br>
पाषाणादिः यदतीतं यच्चानागतं यदनर्थरूपं प्रागन्याभावात् इतरदपि स<br>
एव कथयति - कथापर्यन्ततां नयति असङ्कल्पनात् कथं (?)</p>
<p>पृष्टः प्रश्ने ज्ञीप्सा पृष्टं तद्यस्यास्ति स तथा ।<br>
यदेव किल ज्ञीप्सति तत्तदेवान्तर्गतं बहिष्कुरुते ॥</p>
<p>यथोक्तम्</p>
<p>यथेच्छाभ्यर्थितो धाता जाग्रतोऽर्थान्हृदि स्थितान् ।<br>
सोमसूर्योदयं कृत्वा सम्पादयति देहिनः ॥</p>
<p>प्। २४६)</p>
<p>इत्यादि । एको हि असौ स्मरणोत्प्रेक्षणादावपि तावानेव वर्तमानो न स्तो<br>
भूतभविष्यती यथोक्तं</p>
<p>कालोभयापरिच्छिन्नम् * * * * * * * * (?) ।</p>
<p>इत्यादि । प्राग्भवत एवानधिकरूपस्य पुनरिदं जानाति करोति<br>
इत्यादिसङ्कोचासहिष्णोः सकृद्विभातत्वम् अत एवोक्तं भूताद्यपेक्षया<br>
वर्तमानकालस्य तदभावे वस्तुतोऽप्रसक्तेः अकालकलितत्वमेव वस्तुतत्त्वम् इति हि<br>
उक्तमसकृत् स एव तु कालशक्तिमवभासयति चित्राम् ।</p>
<p>किं च जाग्रति कस्मिंश्चिद्घटिकाभिमतापि या ।<br>
तस्यामेव प्रमातारः स्वप्नगाश्चित्रताजुषः ।<br>
दिनप्रहरवर्षादिवैचित्र्यमपि चिन्वते ॥</p>
<p>इति नीत्या प्रकृष्टो हरः संहारोऽकुलाख्यः ततोऽनन्तरमभिप्रेतं<br>
प्रेतशब्दवाच्यसदाशिवतत्त्वनिविष्टज्ञानशक्त्याभिमुख्येन</p>
<p>प्। २४७)</p>
<p>देवताया इच्छाया रूपं रूपाणां कलनम् साक्षस्य सेन्द्रियस्य रूपस्यादनं<br>
भक्षणमतनं [अद भक्षणे अत सातत्यगमने इति धात् ।] च सातत्यगमनं कृत्वा<br>
रोधनद्रावणरूपशक्तिभिराकृष्टः पश्यति असन्दिग्धं कृत्वा एतदुक्तं भवति -<br>
यदिदं दर्शनं नाम तत्सर्वतरङ्गप्रत्यस्तमयाख्याकुलसत्ताधिरूढस्य<br>
अनन्तमहिमस्वातन्त्र्ययोगात् इच्छाशक्तिमतः सैवेच्छा स्वान्तर्गता<br>
इष्यमाणवस्तुन ईषदस्फुटभेदावभासनरूपज्ञानशक्त्यात्मकतामेति<br>
तज्ज्ञानशक्तिविशेषस्पन्दनरूपसमस्तेन्द्रियाणां बहीरोधनम् एतदेव<br>
सातत्यगमनम् तच्च द्रावणं तदेव भक्षणम् एते एव वमनभक्षणे दर्शनस्य<br>
सर्वप्रथैकमयत्वात् प्रथायाश्च तथाविधवैचित्र्ययोगात्<br>
अनिश्चितोभयालम्बनत्वमपि स्थाणुपुरुषादावपि असन्दिग्धमेव एवं<br>
दुष्कृतमयी</p>
<p>प्। २४८)</p>
<p>परमेशशक्तिः एवं तु असौ परापररूपस्मृतिशक्तिमान् भैरव इत्याह<br>
प्रहरद्वयेत्यादि एवं तु स्मरन् जायते व्योम विद्यते यत्र पुर्यष्टके शून्ये च<br>
तत्प्रमातृरूपतामादधानः प्रहरोपलक्षितं दर्शनाख्यं रूपं यदा पुनः<br>
पुनः परामृशति स्मरत्यपि च प्राग्वत् साक्षात्पश्यत्यसन्दिग्धमाकृष्टो<br>
रुद्रशक्तिभिः इति सम्बन्धः । तावद्धि तदपि दर्शनमेव इत्युक्तम् । एवं तु<br>
अपरात्मकविकल्पशक्तियुक्त इत्युच्यते त्रयेणेति - पश्यन् स्मरंश्च व्योमस्थो यदा<br>
पुनरपि पश्यति तदनेन प्रहरोपलक्षितदर्शनत्रयेण मातरोऽन्तःप्रमातृमय्यः<br>
परमेशशक्तयः ताश्च प्रमातृत्वादेव सिद्धाः<br>
प्रमात्रन्तरविषयसिद्ध्यनपेक्षाः तद्रूपैकात्म्यलक्षणेन योगेनैश्वर्यं तथा<br>
गृहीतस्वातन्त्र्यांशाः महत् - बाह्येन्द्रियवृत्त्यपेक्षया<br>
सर्वत्राप्रतिहतप्रसरत्वं बलं यासां ता अन्तःकरणदीधितयः ता अपि सिद्धा एव</p>
<ul>
<li>विश्वत्र पाशवशासनयन्त्रणानिरपेक्षतयैव सरभसप्रवृत्तिरूपत्वात्</li>
</ul>
<p>प्। २४९)</p>
<p>वीरा - बुद्धिक्रियेन्द्रियाख्याः तेऽपि सिद्धा एव तेषामपि चेश्वराः<br>
कादिवर्णात्मानः तेऽपि सिद्धाः तत् कादिवर्णोद्धारोदितश्च ब्राह्म्यादिदेवतात्मा<br>
तत्तद्द्वेषरागादिचित्तवृत्तिरसमयः शक्तिसमूहः सोऽपि सिद्ध एव अत एव बलवान् एते<br>
सर्वे सम्भूय पराज्ञया - परस्य मां मानमयीम् असौ पर इति विकल्पात्मिकां<br>
सिद्धिम् यद्वा समीहितं फलमेव अहं ददति प्रयच्छन्ति अज्ञातार्थक्रिये<br>
ज्ञातार्थक्रिये च एष क्रमेण विकल्पयोगः किं बहुना ये<br>
मन्त्रिणोऽपरकुलान्तमन्त्रसिद्धा पि साधयन्त्यपि च तेऽपि अनेन हृदयेन सेत्स्यन्ति<br>
जीवन्मुक्ताः - एतेन विना पारमार्थिकी सिद्धिर्न भवतीति भावः ।<br>
यत्किञ्चिद्भैरवेत्यादि तथा ये सिद्धाः साधयन्ति च ये च सेत्स्यन्ति अणिमादियोगात्<br>
तेऽपि अनेनैव योगेन नहि एतद्धृदयानुप्रवेशं</p>
<p>प्। २५०)</p>
<p>विना व्यावहारिक्यपि सिद्धिः यतो - भैरवे विश्वात्मनि तन्त्रे क्रियाकलापे यत् किञ्चित्<br>
सिद्धिजातं तदत एव एवमेष परमेश्वर एव हृदयात्मा एवंरूपतया<br>
शक्तित्रितयवृंहितसततोदयमानसंह्रियमाणानन्तसंविदैक्यशाली परिकल्पितः<br>
सन् अदृष्टसन्दर्शनमेवमख्यातिरूपमण्डं मायामलम् अण्डं च<br>
भावानां भेदाख्यं सारं लुम्पति एवमदृष्टम् एतद्धृदयमण्डलोऽपि<br>
चत्वार्यण्डान्येव लोपः सङ्कोचः तद्योगि एवमेष विद्यामायोभयात्मा<br>
परमेश्वर एक एव चिद्घनः यथोक्तम्</p>
<p>दर्शनं तु परा देवी स्मरणं च परापरा ।<br>
विकल्पस्त्वपरा देवी त्रिकशक्तिमयः प्रभुः ॥</p>
<p>मायाविद्ये उभे तस्य माया तु चतुरण्डिका ।<br>
विद्या स्वरूपसंवित्तिरनुग्रहमयी शिवा ॥</p>
<p>इति । यदि तु योगप्राधान्यं तदा श्रीपूर्वादिशास्त्रनिरूपितं पूर्वमेव व्रतादि<br>
कृत्वा अस्योच्चारे कृते इत्यादि स्पष्टमेव व्याख्येयं यतो</p>
<p>प्। २५१)</p>
<p>दृष्टकार्येषु नियतिपरतन्त्री क्रियाकलापं निपतमेवाक्षिपति योगिनामपि हि<br>
नाडीचक्रकरणभावनासंवेदनयुक्त्या नियम एव ॥ १७ ॥</p>
<p>अस्येदानीं त्रिकार्थस्य यदुक्तं कुलात्परतरं त्रिकम् इति सर्वोत्तरमनुत्तरत्वं<br>
तन्निरूपयति</p>
<p>अदृष्टमण्डलोऽप्येवं यः कश्चिद्वेत्ति तत्त्वतः ।<br>
स सिद्धिभाग्भवेन्नित्यं स योगी स च दीक्षितः ॥ १८ ॥</p>
<p>मण्डलं - देवताचक्रम् अपश्यन्नपि - अप्राप्तमेलकोऽपि [अत्रायमभिप्रायः -<br>
एकैका वाहदेवी अक्लेशेन स्वारस्येनैकैकस्मिन् निजनिजविषये आदिदेव्यधिष्ठानेन<br>
मेलापमापादयतीति चेन्द्रियदेवतानां द्वादशानां मेलाप इति ।]<br>
चर्यानिशाटनहठादिना मण्डलानि शरीरनाडीचक्रानुचक्ररूपाणि<br>
योगाभ्यासेनासाक्षात्कुर्वन्नपि त्रिशूलाब्जादिमण्डलमदृष्ट्वापि -</p>
<p>प्। २५२)</p>
<p>नात्र मण्डलादिदीक्षोपयोगः एवमेव कश्चित् - परशक्तिपातानुगृहीतो वेत्ति यः<br>
एतज्ज्ञानमेव हि दीक्षा कान्यात्र दीक्षा अत एव एवं जानन् विभुना<br>
भैरवभट्टारकेण दीक्षितोऽत एव स्वयं [यदुक्तम्</p>
<p>स्वयङ्गृहीतमन्त्राश्च क्लिश्यन्ते चाल्पबुद्धयः ।<br>
लिपिस्थितस्तु यो मन्त्रो निर्वीर्यः सोऽत्र कल्पितः ॥</p>
<p>सङ्केतबलतो नास्य पुस्तकात्प्रथते महः ।</p>
<p>इति । तथा</p>
<p>पुस्तकाधीतविद्या ये दीक्षासमयवर्जिताः ।<br>
तापसाः परहिंसादिवश्या इह चरन्त्यलम् ।<br>
न च तत्त्वं विदुस्तेन दोषभाज इति स्फुटम् ॥</p>
<p>इति ।] गृहीतमन्त्रश्च - इत्येतद्धृदयातिरिक्तमन्त्रविषयम् नहि अयं मन्त्रो -<br>
हृदयमयत्वात् मन्त्रमहेशतन्महेशरूपोत्तीर्णत्वात् अस्य पुस्तकेष्वलेख्यमेवेदं<br>
हृदयमिति परशक्तिपातानुग्रहादेव एतल्लाभस्तत्त्वत इति निर्णीतम् । तथा यः कश्चिदिति</p>
<ul>
<li>जातिव्रतचर्यादिनैरपेक्ष्यमत्र वेदनमेव</li>
</ul>
<p>प्। २५३)</p>
<p>हि प्रधानम् स सिद्धिभाक् योगी - योगमेकत्वमिच्छन्ति इति यतो -<br>
ज्ञानदानमायाक्षपणलक्षणा च तस्यैव दीक्षा [यथोक्तम्</p>
<p>ददाति ज्ञानसद्भावं क्षिपयत्यखिलं मलम् ।<br>
दानक्षपणधर्मत्वाद्दीक्षेति हि प्रकीर्तिता ॥</p>
<p>इति ।] चकारोऽवधारणे ततश्च सर्वतो मन्तव्यः तदाह - स एव सिद्धिभाग्योगी स एव<br>
दीक्षितः नित्यमिति ॥ १८ ॥</p>
<p>अनेन ज्ञातमात्रेण ज्ञायते सर्वशक्तिभिः ।</p>
<p>सर्वाभिः देवताभिः सर्वशक्तिभिश्च सर्वज्ञैरसौ ज्ञायते एतज्जानन्नेव तैरपि<br>
यत्किञ्चित् ज्ञायते तदनेन ज्ञातमात्रेण ज्ञायते इति प्राग्वत् । सर्वाभिः शक्तिभिरिति<br>
करणे तृतीया ॥</p>
<p>प्। २५४)</p>
<p>तथा</p>
<p>शाकिनीकुलसामान्यो भवेद्योगं विनापि हि ॥ १९ ॥</p>
<p>अनेन ज्ञातमात्रेण योगमाभ्यासिकं मायीयदेहपातावाप्ततदैक्यरूपं च<br>
विनापि शाकिनीकुलस्य - विशेषस्पन्दात्मनः सामान्यस्पन्दरूपोऽकुलरूपः<br>
शक्तिचक्रेश्वरो भवेदिति ॥ १९ ॥</p>
<p>किं च</p>
<p>अविधिज्ञो विधानज्ञो जायते यजनं प्रति ॥ २० ॥</p>
<p>विधिः - क्रिया ज्ञानं तद्यस्य द्वयं नास्ति स पशुः यथोक्तं किरणायाम्</p>
<p>पशुर्नित्यो ह्यमूर्तोऽज्ञो निष्क्रियो निर्गुणः प्रभुः ।<br>
व्यापी मायोदरान्तःस्थो भोगोपायविचिन्तकः ॥</p>
<p>इति स पशुरपि अनेन ज्ञातमात्रेण विधानं ज्ञा च यस्य स - कर्ता ज्ञाता च<br>
विषयसङ्गतकरणं</p>
<p>प्। २५५)</p>
<p>प्रति जायते यजनं च अस्यापूर्णमपि पूर्णं भवतीति - सर्वमयत्वात् हृदयस्य ॥<br>
२० ॥</p>
<p>तथाहि</p>
<p>कालाग्निमादितः कृत्वा मायान्तं ब्रह्मदेहगम् ।<br>
शिवो विश्वाद्यनन्तान्तः परं शक्तित्रयं मतम् ॥ २१ ॥</p>
<p>कालाग्नेर्धरातत्त्वादिभुवनात् मायातत्त्वं यावत् ब्रह्मनः सकारस्य देहे<br>
विश्वभुवनात् विद्यातत्त्वादेरारभ्य यावत् शिवोऽनाश्रितशक्तिरूपः अनन्तस्य -<br>
अकारस्य अन्तः परं विसर्गात्मकं शक्तित्रयं तच्च परम् उक्तं च सार्गेण इत्यादि<br>
॥ २१ ॥</p>
<p>तदन्तर्वर्ति यत्किञ्चित्शुद्धमार्गे व्यवस्थितम् ।<br>
अणुर्विशुद्धमचिरादैश्वरं ज्ञानमश्नुते ॥ २२ ॥</p>
<p>प्। २५६)</p>
<p>यत् किञ्चिद्वस्तु व्यवस्थितं [विचित्रावस्था सञ्जातास्येति व्यवस्थितं<br>
तारकादित्वादितच् ।] विचित्रावस्थं तत् हृदयबीजान्तर्वर्ति शुद्धं भवेत् तदेव<br>
चैश्वरं ज्ञानम् अणुः - अण्यते प्राणिति अणति नदति परिमितोच्चारात् मूर्धन्यो<br>
भगवत्प्रभावादचिरादेव प्राप्नोति [नदनरूपतया मूर्धन्यो भवन् ऐश्वरं<br>
ज्ञानमचिरात् प्राप्नोति न तु</p>
<p>शुद्धबोधात्मकत्वेऽपि येषां नोत्तमकर्तृता ।<br>
निर्मिताः स्वात्मनो भिन्ना भर्त्रा ते कर्तृर्तात्ययात् ॥</p>
<p>इत्यादिनीत्या विशुद्धबोधात्मकत्वमेव यथा च श्रीस्पन्दसूत्रेषु</p>
<p>तदा तस्मिन्महाव्योम्नि प्रलीनशशिभास्करे ।<br>
सौषुप्तपदवन्मूढः प्रबुद्धः स्यादनावृतः ॥</p>
<p>इति । अयमेव च ब्रह्मज्ञानशिवज्ञानयोरन्योन्यं भेदः तथाहि -<br>
मायोत्तीर्णतायां हि तत्रैकत्र ब्रह्माप्तिरपरत्र च विज्ञानाकलावस्थेति<br>
सूक्ष्मबोधतां विवेच्योऽन्नेदृशः क्रमः अपराबोधेऽपि न कश्चिद्दोष इति ।] ॥ २२ ॥</p>
<p>प्। २५७)</p>
<p>कथम्</p>
<p>तच्चोदकः [अयमत्राभिप्रायः - तस्यैश्वर्यस्य चोदको गुरुरेव शिवो ज्ञेयः<br>
विशुद्धस्वरूपतायां लब्धायां स्वातन्त्र्यलक्षणमैश्वर्यं यद्यपि<br>
अयत्नसिद्धमेव तथापि तत्र द्वयी गतिः - नियतिरागतः यथोक्तम्</p>
<p>वैष्णवाद्याः समस्तास्ते विद्यारागेण रञ्जिताः ।<br>
न विदस्ति परं तत्त्वम् * * * * * * * * (?) ॥</p>
<p>इति तदर्थमेव चोक्तं तच्चोदक इति तथोक्तम्<br>
मन्त्रत्वमेति सम्बोधादनन्तेशेन कल्पितात् ।</p>
<p>इति तदर्थमेव चात्र तच्चोदक इति तेन न केवलं ज्ञानमेव स्वविमर्शलक्षणं<br>
स्वभावहेतुरित्युक्तेर्भावनाप्राधान्यं शैवशास्त्रेषु कथ्यते तत एष चोक्तं<br>
स्वतः शास्त्रतो गुरुत इति सम्यक् ज्ञानम् इति ।] शिवो ज्ञेयः सर्वगो निर्मलः<br>
स्वच्छस्तृप्तः स्वायतनः शुचिः ॥ २३ ॥</p>
<p>यः - तच्चोदको गुरुः स शिव एव ज्ञेयः शिव एव तच्चोदकः स चाज्ञेयौ ज्ञातैव<br>
स्वायतनः - स्वान् अयान् विज्ञानरूपान् भावांस्तनोतीति । सर्वं चैतद्विस्तरतो<br>
निर्णीतमेव ॥ २३ ॥</p>
<p>प्। २५८)</p>
<p>एवं विस्तरशोऽभिधाय तात्पर्येण निगमयति [निगमयतीति -<br>
प्रतिज्ञाहेतूदाहरणोपनयनिगमनानि परप्रतिपत्तये पञ्चावयवास्तर्कस्य इति<br>
तत्रावयवचतुष्कसिद्धार्थगर्भीकारेण साध्योपसंहरणं निगमनं तेन -<br>
सिद्धमर्थं साधयति निगमयतीत्यर्थः ।]</p>
<p>यथा न्यग्रोधबीजस्थः शक्तिरूपो महाद्रुमः ।<br>
तथा हृदयबीजस्थं जगदेतच्चराचरम् ॥ २४ ॥</p>
<p>एवं यो वेत्ति तत्त्वेन तस्य निर्वाणगामिनी ।<br>
दीक्षा भवत्यसन्दिग्धा तिलाज्याहुतिवर्जिता ॥ २५ ॥</p>
<p>इह असत् [यथा शिवदृष्टौ</p>
<p>शशशृङ्गादिकेनापि विभोरस्ति समन्वयः ।</p>
<p>इति । तथा</p>
<p>अल्पातिर्यदि न ख्याति ख्यातिरेवावशिष्यते ।<br>
ख्यातिश्चेत्स्न्याति रूपत्वात्स्न्यातिरेवावशिष्यते ॥</p>
<p>तथा</p>
<p>कः सद्भावविशेषः कुसुमाद्भवति गगनकुसुमस्य ।<br>
यत्स्फुरणानुप्राणो लोकः स्फुरणं च सर्वसामान्यम् ॥</p>
<p>इति । तथा</p>
<p>विश्वोन्मेषदशायां दैशिकनाथस्य यावान्प्रसरः ।<br>
कलिलावस्थायां विश्वनिमेषेऽपि तावान्भवति ॥</p>
<p>इति मयूराण्डरसन्यायोऽन्न स्फुटं सिद्ध इति बोध्यम् ।] तावन्न किञ्चित् - इत्युक्तं<br>
विश्वं</p>
<p>प्। २५९)</p>
<p>च विश्वात्मकमिति ततश्च यथा वटबीजे तत्समुचितेनैव वपुषा<br>
अङ्कुरविटपपत्रफलानि तिष्ठन्ति एवं विश्वमिदं हृदयान्तः एवं<br>
परिज्ञानमेव असन्दिग्धा निर्वाणदीक्षा यथोक्तम्</p>
<p>इयमेवामृतप्राप्तिरयमेवात्मनो ग्रहः ।<br>
इयं निर्वाणदीक्षा च शिवसद्भावदायिनी ॥</p>
<p>इति । अन्या अपि दीक्षा भोगान् वितरेयुरपि एतत्परिज्ञानमेव तु तत्त्वतो दीक्षेति तत एवात्र<br>
सर्वोत्तरत्वं - कुलशास्त्रेभ्योऽपि आधिक्यात् यथाहि तुलाङ्केषु ऊर्ध्वमूर्ध्वं<br>
परिमितेऽपि उन्नत्यवनतियोगेऽनन्तमन्तरं परिमाणस्य भवति</p>
<p>प्। २६०)</p>
<p>एवमूर्ध्वोर्ध्वतत्त्वेषु देशकालभोगसंवेदनानाम् अनन्तमेवान्तरमित्ति<br>
एवमेवाधिकीभवेत् षट्त्रिंशतोऽपि अधिकं भवेदिति यतश्च संवेदनमेव दीक्षा<br>
तत एव उक्तमेतत्संविदनुप्रविष्टो वीरो वा योगिनी वा निजपरसत्तासततोदिता<br>
मायीयबाह्यान्तःकरणरश्मिदेवताद्वादशकचक्रेश्वरपरभैरवभट्टार-<br>
कात्मकनिर्णीततत्त्वाहंरूपानुगृहीतेन कृतदीक्षादाविति<br>
एवमनुत्तरपदमुत्तररूपापरित्यागेनैव यथा भवति तथा व्याससमासाभ्यां<br>
भूयसा निर्णीतम् अधुना तु इदं वक्तव्यमुच्यते तावत्सर्वशास्त्रेषु</p>
<p>मनुष्यदेहमास्थाय च्छन्नास्ते परमेश्वराः ।<br>
निर्वीर्यमपि ये हार्दं त्रिकार्थं समुपासते ॥</p>
<p>इति तत्कथमस्योपासा तथापि चानुत्तरसत्तयात्रापि भाव्यम् अनुत्तरत्त्वादेव सा च<br>
कथम् (?) इत्याकाङ्क्षां निर्णिनीषुर्ग्रन्थान्तरमवतारयति</p>
<p>मूर्ध्नि वक्त्रे च हृदये गुह्ये मूर्तौ तथैव च ।<br>
न्यासं कृत्वा शिखां बद्ध्वा सप्तविंशतिमन्त्रिताम् ॥ २६ ॥</p>
<p>प्। २६१)</p>
<p>एकैकं तु दिशां बन्धं दशानामपि योजयेत् ।<br>
तालत्रयं पुरा दत्त्वा सशब्दं विघ्नशान्तये ॥ २७ ॥</p>
<p>शिखासङ्ख्याभिजप्तेन तोयेनाभ्युक्षयेत्ततः ।<br>
पुष्पादिकं क्रमात्सर्वं लिङ्गे वा स्थण्डिलेऽथ वा ॥ २८ ॥</p>
<p>चतुर्दशाभिजप्तेन पुष्पेणासनकल्पना ।<br>
तत्र सृष्टिं यजेद्वीरः पुनरेवासनं ततः ॥ २९ ॥</p>
<p>सृष्टिं तु सम्पुटीकृत्य पश्चाद्यजनमारभेत् ।<br>
सर्वतत्त्वसुसम्पूर्णां सर्वाभरणभूषिताम् ॥ ३० ॥</p>
<p>प्। २६२)</p>
<p>यजेद्देवीं महेशानीं सप्तविंशतिमन्त्रिताम् ।<br>
ततः सुगन्धिपुष्पैस्तु यथाशक्त्या समर्चयेत् ॥ ३१ ॥</p>
<p>पूजयेत्परया भक्त्या आत्मानं च निवेदयेत् ।<br>
एवं यजनमाख्यातमग्निकार्येऽप्ययं विधिः ॥ ३२ ॥</p>
<p>मूर्धादीनि बाह्यतयोचितरूपाणि वस्तुतः<br>
परम्ब्रह्मरूपाभिहितपञ्चात्मकव्योमादिधरण्यन्तसतत्त्वेशानादिसार-<br>
चिदुन्मेषेच्छाज्ञानक्रियारूपाण्येव - मन्त्रलिङ्गात् यथा मन्त्राः</p>
<p>१ ईशानमूर्ध्ने २ तत्पुरुषवक्त्राय ३ अघोरहृदयाय ४ वामदेवगुहाय ५<br>
सद्योजातमूर्तये</p>
<p>प्। २६३)</p>
<p>इति तत्रैतत्पञ्चकाविभागात्मकमुपक्रमोपसंहारयोः रूपमिति द्वे मध्ये च<br>
प्रोल्लसति विभागत्वे पञ्चानामेकैकशः पञ्चात्मकता - इति पञ्चविंशतिः ।<br>
अत्रैव मालिन्यादिमन्त्राणामनुप्रवेशः । तिस्रश्च देव्यः<br>
प्रत्येकमिच्छादित्रययोगात् नवात्मतां प्राप्ताः पुनरपि सृष्टिस्थितिसंहृतिवशात्<br>
त्रैधमापन्ना इति सप्तविंशतिसंस्मृतहृद्बीजेन शिखाया -<br>
एवंरूपधरण्यन्तपरिकल्पनस्वातन्त्र्यरूपायाः<br>
परिचिद्बुद्धिस्पर्शप्राणब्रह्मरन्ध्रवाहरूपैरुपचर्यमाणायाः बन्धनं -<br>
सर्वाविभागसारं तादात्म्यम् मूर्धादिषु केवलेष्वपि प्रत्येकं सर्वाणि<br>
वक्त्रादीनि परस्परं विशेषणानि तच्च निर्णीतमेव सर्वसर्वात्मकत्वनिर्णयेनैव<br>
दिश्यमाना घटाद्या एव दिशः तास्च स्वापेषया दशैव भवन्ति तत्रापि एतदेव<br>
बन्धनम् - आत्मसाक्षात्कारात्मकम् एतच्च तालत्रयेण ताला प्रतिष्ठाविश्रान्तिः<br>
तत्र सकारादि हृदयमेव तच्च</p>
<p>प्। २६४)</p>
<p>सशब्दं मध्यमान्तं शब्दनं हि शब्दः तच्च मध्यमैव - वैखर्याः<br>
तच्छेषात्मकत्वात् - इत्युक्तं बहुशः । एषा च विघ्नानाम् - अभेदात्मनि अखण्डिते<br>
परमात्मनि खण्डनात्मकसङ्कोचसारभेदकल्लोलकलङ्कानां शान्तिः -<br>
अभेदभैरवार्णवतादात्म्यमेव यदाहुः श्रीसोमानन्दपादाः</p>
<p>अस्मद्रूपसमाविष्टः स्वात्मनात्मनिवारणे ।<br>
शिवः करोतु परया नमः शक्त्या ततात्मने ॥</p>
<p>इति । एवमेव सप्तविंशतिजप्तं तोयमित्यर्घपात्रविधिः तोयमत्र सर्वमेव<br>
हृदयद्रवात्म - अनियन्त्रितत्वात् असङ्कोचदानाच्च पुष्पं व्याख्यातम् लिङ्गं च</p>
<p>इत्येतदपि निर्णीअमेव विश्वात्मनि तत्त्वे आसि-क्रियायामधिकरणस्य कर्तुश्च आसनस्य<br>
स्वातन्त्र्यात् कल्प्यमानस्य स्वातन्त्र्येण कल्प्यमानत्वं</p>
<p>प्। २६५)</p>
<p>चतुर्दशेन औकारेण - तस्यैव त्रिशूलरूपत्वात् इत्युक्तमेव । सृष्टिः -<br>
आदिक्षान्ततादात्म्यमयं हृदयं शक्तिर्गुह्यमिति वीरत्वम् अत एव आसनमपि<br>
सर्वं तत्रैव - आधाराधेययोः परस्परैकरूपत्वात् यथोक्तम्</p>
<p>सर्वभूतस्थमात्मानम् * * * * * * * * (?) ।</p>
<p>इत्यादि - सम्पुटीकरणसृष्टेरादिक्षान्तायाः प्रत्येकं स्र्वशश्च हृदयबीजेन<br>
परतत्त्व एवोल्लासात् संहाराच्च न चानवस्थेत्युक्तमेव सृष्टेश्च<br>
सम्पुटीकरणमुभयसङ्घट्टक्षोभानन्दरूपं तदुत्थद्रव्योपयोगोऽपि क्त्वा<br>
अत्र शब्दप्रतीतिपौर्वापर्यमात्रे सर्वतत्त्वैः सुष्ठु अभेदेन सम्यगनपायितया<br>
पूर्णत्वं सर्वत्र च परमाणावपि यदा समन्तात् भरणं - सर्वात्मीकरणं<br>
सर्वैर्वा घटसुखतिर्यङ्नरविरिञ्चिविष्णुरुद्रमन्त्रसदाशिवादिप्रमातृरूपैः<br>
अवयवमानैरहमेकरससावयवित्वं निर्णीतमेव अत एव<br>
विशिष्टाकृत्यायुधादिध्यानमत्र नोक्तम् - तस्य निर्मेयत्वात्<br>
आरुरुक्षुरेतावत्त्रिकार्थाभिलाषुकश्च</p>
<p>प्। २६६)</p>
<p>कथमारोहतु (?) इति चेत् - कस्यायमर्थिभावो मा तर्हि आरुक्षत्<br>
सिद्धातन्त्रादिविधिमेव तदाशयेनैव निरूपिततद्ध्यानादिसङ्कोचमालम्बताम्<br>
असङ्कोचितानुत्तरपदे हि अनधिकृत एव एष एव सदोदितो योगः गन्धपुष्पादि निर्णीतम्<br>
यथा-शब्दः सहार्थे तृतीया च तत्रैवोक्ता परयैव हृदयरूपया पूजयेत् कथं<br>
(?) भक्त्या - तादात्म्यानुप्रवेशप्रह्वतात्मना भक्त्या स्वयं-कॢप्तेन<br>
पूज्यपूजकविभागेन पूज्यो हि स्वयं सृज्यते स परं स्वतन्त्रचिन्मयतापरमार्थ<br>
एव - अनुत्तरस्वातन्त्र्यबलात् न घटादिरिव जड इति विशेषोऽत्र तदुक्तं<br>
श्रीप्रत्यभिज्ञायाम्</p>
<p>स्वातन्त्र्यामुक्तमात्मानं स्वातन्त्र्यादद्वयात्मनः ।<br>
प्रभुरीशादिसङ्कल्पैर्निर्माय व्यवहारयेत् [उत्तरस्याप्यनुत्तरमित्यस्य व्याख्याने<br>
प्रागेवोक्तमेतत् ।] ॥</p>
<p>इति । भक्त्या च लक्षणया पूजनेन परं तत्त्वं लक्ष्यते -<br>
सर्वक्रियास्वेवंरूपताप्रत्यभिज्ञानमुपायत्वात् लिप्यक्षरस्येव<br>
मायीयवर्णव्युत्पत्तौ तस्यापि च वर्णवीर्यानुप्रवेश इवात्मानं निवेदयेत् -</p>
<p>प्। २६७)</p>
<p>अन्यस्य निवेद्यस्याभावात् एवं च आत्मानमेव निःशेषेण निरुत्तरपदं वेदयेत् -<br>
अनुत्तरसत्तानुसारेण अत्र सम्भावनायां लिङ् - सततमेवम्मयत्वेनैवावस्थितेः<br>
इति हि उक्तम् उपासानुसारेण तु नियोगादावपि । एवम् आ - समन्तात् सर्वत्र सदा यत्<br>
ख्यातं पारमार्थिकशुद्धशिवस्वरूपप्रथात्मिका ख्यातिः तदेव यजनं<br>
परभैरवसंविद्देवतायाः पूजनात् तया च<br>
तादात्म्यसम्यग्गमनरूपताकरणात् सर्वत्र च<br>
परिमितात्मीयात्मरूपस्वत्वनिवृत्त्या<br>
परिपूर्णचिद्घनशिवशक्त्यात्मकात्मीयरूपपरस्वत्वापादनात्मकात् दानाच्च<br>
एतदेव अग्निकार्यं - सर्ववासनाबीजानां<br>
सर्वपदार्थेन्धनग्रासलाम्पट्यजाज्वल्यमाने<br>
शिवसङ्घट्टक्षोभक्षुभितपरशक्त्यरणिसततसमुदितपरभैरवमहामहसि<br>
सर्वाभिष्वङ्गरूपमहास्नेहाज्यप्राज्यप्रतापे हवनात् अन्तर्दाहात् अयमेव<br>
अग्निकार्ये विधिर्दीक्षापर्यन्तोऽपि नान्यः पृथक् कश्चित् - इति तात्पर्यम् ।</p>
<p>प्। २६८)</p>
<p>स्वस्वरूपपरिज्ञानं मन्त्रोऽयं पारमार्थिकः ।<br>
दीक्षेयमेष योगश्च क्रियायामप्यनुत्तरः ॥</p>
<p>अत व प्रागेवोक्तम् [अत्र देहलीदीपन्यायेन नशब्दो योजनीयस्तेन न गुणमावहति न<br>
वा खण्डनामावहतीत्यर्थः ।] - यथन्यत्र मन्त्रोपासादिक्रियोत्तरेण<br>
ज्ञानग्रन्थेनोत्तीर्यते नैवमिहेति यदुक्तम् उत्तरस्याप्यनुत्तरम् इति सूत्रे<br>
तदेवैतदन्तेन ग्रन्थेन निर्व्यूढं - हृदयस्यैव यागदीक्षाक्रियारूपत्वात्<br>
[द्वन्द्वान्ते श्रूयमाणः शब्दः प्रत्येकमभिसम्बध्यते इति रूपत्वशब्दस्य<br>
प्रत्येकमत्र सम्बन्धः ।] तस्य चानुत्तरत्वात् । श्रीसोमानन्दपादैस्तु<br>
स्रुक्स्रुवसंस्कारादि [शिवशक्तिरूपौ हि स्रुक्स्रुवौ परस्परौन्मुख्येन<br>
स्थापनीयाविति बाह्येऽपि क्रमः ।] सर्वंसहत्वप्रतिपादनेनापि<br>
अखण्डितत्वाभिप्रायेण निरूपितम् एवमादौ अङ्गहृद्भेदधूलिभेदाद्यपि<br>
[चूर्णिकादिभेदो न्यासरूपः ।] तद्रूपं युज्यते न किञ्चिदत्र नाप्युपपद्यते<br>
नाप्यस्ति नाप्यधरशास्त्रपातित्वेन तदुपजीवकत्वम् इति निर्णीतप्रायमेव ॥</p>
<p>प्। २६९)</p>
<p>किमेवमुपासायां भवति (?) इत्यवतरति</p>
<p>कृतपूजाविधिः सम्यक्स्मरन्बीजं प्रसिद्ध्यति ।</p>
<p>एवमनवरतं व्यवहारेष्वपि बीजं स्मरन्नेव - स्मरणादेव कृतपूजाविधिः<br>
प्रकर्षेणान्यकुलशास्त्रादिशैववैष्णवान्तशास्त्रातिरेकेणैव<br>
भगवद्भैरवभट्टारकरूपसमाविष्टः<br>
निजपरसंविच्चमत्कारवशनिर्मितभावक्रीडाडम्बरो जीवन्मुक्त एव<br>
प्रथमोक्तनयेन भवति इत्यनुभव एवायमावर्तते न त्वन्यत् किञ्चिदिति स्मरणम्<br>
उक्तम् । श्रीमतशास्त्रेष्वेवमेव उपासकस्त्वननुप्रविष्टवीर्यसत्तासारहृदयोऽपि<br>
क्रमपूजामाहात्म्यात् बीजं सम्यक् स्मरन् प्राप्तहृदयाख्यतत्त्वमन्त्रवीर्यः<br>
प्रकर्षेण सिद्ध्यति - क्रमपूजामाहात्म्यादेव तारतम्यातिशयात् स्वयं वा<br>
प्रसन्नगुरुभट्टारकवदनकमलाद्वा</p>
<p>प्। २७०)</p>
<p>मन्त्रवीर्यं हृदयात्मकमासादयति जीवन्मुक्तश्च भवतीति यावत् । अत्र<br>
द्वारपरिवारगुरुपूजनं गुणं खण्डनां [सङ्कोच्यान्तर्मुखीकृत्य विकास्य<br>
बहिर्मुखीकृत्य हृष्यति स्वात्मन्यानन्दातिशयमनुभवति तथैवोभयस्य<br>
भैरवस्य भैरव्याश्च महानन्दं विसर्गभुवमित्यर्थः । एतदेव हि नामास्य<br>
परस्य प्रकाशस्यानन्यसाधारणं रूपं तत् सदैव सृष्टिसंहारकारित्वमिति<br>
अन्यथा हि अस्य जडेभ्यो वैलक्षण्यं न स्यादिति ।] वा न वहति तत एव भट्टपादैः<br>
न्यरूपि । अत्र तु कुलपर्वाणि [पूरणाद्विधेः पर्व तच्च षोढा - सामान्यं<br>
सामान्यसामान्यं सामान्यविशेषो विशेषसामान्यं विशेषो विशेषविशेष इति<br>
एतच्चान्यत्र विस्तरतो निरूपितम् । तद्विधिः यथादृष्टमण्डलोऽपि पर्वदिनानि पूजयन्<br>
वर्षादेव पुत्रकोक्तं फलमेति विना सन्ध्यानुष्ठानादिभिरिति तथा पवित्रकविधिः<br>
विधिपूर्वकः परमेश्वराज्ञापूरकश्च यथोक्तम् विना पवित्रकेण सर्वं<br>
निष्फलमिति तत्र कालपरिच्छेदोऽन्यत्रान्वेष्यः तद्विधिर्यथा<br>
सुवर्णमुक्तारत्नविरचितात् प्रभृति पट्टसूत्रकार्पासकुशान्तमपि कुर्यात् तच्च<br>
तत्त्वसङ्ख्याग्रन्थिकं सति विभवे मासि मासि पवित्रकम् अथवा चतुर्षु मासेषु<br>
सकृद्वा तदकरणे प्रायश्चित्तं जपेत् ज्ञान्यपि सम्भवद्वित्तोऽप्यकरणे प्रत्यवैति<br>
ज्ञाननिन्दापत्तिश्च ।] पवित्रं चेति सम्यक्त्वं पूजाविधेः</p>
<p>यत्रान्तरखिलं भाति यच्च सर्वत्र भासते ।<br>
स्फुरत्तैव हि सा ह्येका हृदयं परमं बुधाः ॥</p>
<p>प्। २७१)</p>
<p>रासभी वडवा वापि स्वं जगज्जन्मधाम यत् ।<br>
समकालं विकास्यैव सङ्कोच्य [वीर्यलक्षणम् ।] हृदि हृष्यति ॥</p>
<p>तथोभयमहानन्दसौषुम्नहृदयान्नरे ।<br>
स्पन्दमानमुपासीत हृदयं सृष्टिलक्षणम् ॥</p>
<p>ध्यायन्स्मरन्प्रविमृशन्कुर्वन्वा यत्र कुत्रचित् ।<br>
विश्रान्तिमेति यस्माञ्च्च प्रोल्लसेद्धृदयं तु तत् [उक्तं च</p>
<p>एकीकृतमहामूलशूलवैसर्गिके हृदि ।<br>
परस्मिन्नेति विश्रान्तिं सर्वापूरणयोगतः ॥</p>
<p>अथ तत्पूर्णवृत्त्यैव विश्वावेशमयं स्थितम् ।<br>
प्रकाशस्यात्मविश्रान्तावहमित्येव दृश्यताम् ॥</p>
<p>अनुत्तरविमर्शे प्राग्व्यापारादिविवर्जिते ।<br>
चिद्विमर्शः पराहङ्कृत् प्रथमोल्लासिनि स्फुरेत् ॥</p>
<p>इति ।] ॥</p>
<p>तदेकमेव यत्रैतज्ज्ञानं वैकल्पितं परम् ।<br>
तत्त्वानि भुवनाभोगाः शिवादिपशुमातरः ॥</p>
<p>स्वं स्वं विचित्रं विन्दन्तः स्वरूपं पारमार्थिकम् ।<br>
चित्रीकुर्वन्त्येव यान्ति तां चित्रां संविदं पराम् ॥</p>
<p>प्। २७२)</p>
<p>दशाद्रव्यक्रियास्थानज्ञानादिष्वपि सर्वशः ।<br>
अशङ्कयैव सङ्क्रामः पूजास्य सततोदिता ॥</p>
<p>क्रमपूजनमात्रं च कुलपर्वपवित्रकैः ।<br>
सहात्र पूजने प्रोक्तं सम्यक्त्वं त्रिकशासने ॥</p>
<p>यथोक्तम्</p>
<p>द्रवाणामिव शारीरं [पदमिति व्याकरणम् । वाक्यं मीमांसा । प्रमाणं<br>
तर्कः ।] वर्णानां सृष्टिबीजकम् ।<br>
शासनानां त्रिकं शास्त्रं मोक्षाणां भैरवी स्थितिः ॥</p>
<p>उपासायाः समापत्तिर्व्रतानां वीरवृत्तिता ।<br>
तथैव पर्वमध्ये तु कुलपर्वाणि शासने ॥</p>
<p>सर्वेषां चापि यागानां पूरणाय पवित्रकम् ।<br>
पवित्रकं न कुर्वन्ति चतुस्त्रिद्विःसकृत्तु ये ॥</p>
<p>कुलपर्व न जानन्ति तेषां वीर्यं न रोहति ।</p>
<p>फुर-इ फुरणम अलह का-अब्बह पर देउ सोहि औस मगाह सव्य काल नीसङ्कस-ऊ<br>
सहजा जाणु पूजस पज्ज इ इ उ उ ह ॥</p>
<p>एवमनुत्तरस्वरूपं विस्तरतो निर्णीतं - यत्र भावनाद्यनवकाशः<br>
प्रसङ्ख्यानमात्रमेव<br>
दृढचमत्कारलक्षणहृदयङ्गमतात्मकप्रतिपत्तिदार्ढ्यपर्यन्तं<br>
यत्रोपायधौरेयधाराधराणि धत्ते सिद्धिप्रेप्सुषु तु योगो वक्तव्यः -<br>
स्वातन्त्र्यानीयमानास्वपि दृष्टयोगसिद्धिषु लौकिकप्रसिद्धिनियत्युत्तरत्वेऽपि<br>
पारमेशव्यवस्थारूपनियत्यनतिक्रमात् यदुक्तं शिवदृष्टौ</p>
<p>तथापि चित्रकर्मार्थमुपायो वाच्य आदरात् ।</p>
<p>इति तत्रापि चानुत्तररूपस्य नास्ति खण्डना काचित् - दृष्टसिद्धीप्सायत्नस्येव<br>
तदाप्तितत्फलविश्रान्त्यादेरपि परैकमयत्वात् किन्तु जीवन्मुक्तापेक्षया<br>
मन्दशक्तिपातोऽसावुच्येत अपूर्णप्रायत्वात् ॥</p>
<p>तं योगमार्गं निरूपयितुं ग्रन्थशेषोऽवतरति</p>
<p>आद्यन्तरहितं बीजं विकसत्तिथिमध्यगम् ।<br>
हृत्पद्मान्तर्गतं ध्यायेत्सोमांशं नित्यमभ्यस्येत् ॥ ३३ ॥</p>
<p>प्। २७४)</p>
<p>एतदेव हृदयम्बीजं दीपकाभावात् गमागमशून्यत्वात् सततोदितत्वाच्च<br>
अनाद्यन्तं तदेव विकसत् परिपूर्णत्वं यातं तिथीनां मध्यगं - हृदयत्वात्<br>
तदेव सङ्कोचविकासधर्मोपचरितपद्मभावे कन्दे गुह्ये हृदैव ध्यायेत् किं च<br>
अस्य ध्यानमाह सोमांशं षोडशकलात्मकं सोमरूपम् अभितः समन्तादस्येत्<br>
क्षिपेत् - परिपूर्णचन्द्रस्यास्य हृत्कर्णिकानिवेशिकलया<br>
स्वस्वद्वादशान्तगपुष्पाद्युदयस्थानात् आहृतामृतस्पर्शः<br>
प्रोद्यन्नादानुसारचुम्बिकालक्षणकाकचञ्चुपुटमुद्रामुद्रितः<br>
पुनस्तदपसृतशिशिरामृतरसास्वादविकस्वरहार्दसोमप्रसरन्नादनिर्मथित-<br>
सुधापानपूरितचन्द्रमाः पुनः सूर्यकलोदयमयानच्कसकारमात्रविश्रान्तो<br>
रोमाञ्चस्तोभोत्पतनर्वाष्पकम्पस्तम्भाद्यनुगृहीतदेहोऽभ्यासं कुर्यादिति<br>
भट्टधनेश्वरशर्मा । आद्यन्तरहितं सकारमात्रं षोडशाकारादितिथिसहितं<br>
कलाग्रासक्रमेण हृदयेऽन्तर्निक्षिपेत् नालिकाजलाकर्षणवत्<br>
चलनकम्पनस्पन्दनसमाविष्टमूलाधारत्रिकोणभद्रकन्दहृन्मुखमुद्रासु</p>
<p>प्। २७५)</p>
<p>युगपदेव विलम्म्बितमध्यद्रुततरतदतिशयादिधाराप्राप्तिवशगलितसूर्यसोमक-<br>
लाजालग्रासे आद्यन्तरहितं कृत्वा आद्यन्ताभ्यामेतद्बीजमातृकापेक्षया<br>
औकारसकाराभ्यां रहितं विश्लेषणयुक्तिलब्धवीर्यपरिचयं ध्रुवं<br>
विसर्गात्मकं विकसतां पञ्चदशानां तिथीनां यन्मध्यं तिथिरहितमेव<br>
ग्रस्तकालं षोडशं ततोऽपि गच्छति यत् सप्तदशी कला इत्युक्तम् सोमस्य<br>
षोडशात्मकम् आमृतमंशं हृत्कमले ध्यायेत् तदेव<br>
नित्यमभ्यस्येदित्यस्मद्गुरवः तथाहि - सहोमया भगवत्या<br>
सङ्घट्टात्मकसमापत्तिक्षोभेण तत्त्वनिर्मथनात्मना वर्तते इति सोमो<br>
भट्टारकः तस्य समग्रभावावयविनः परिपूर्णाहमात्मन्ॐऽशो<br>
नीलसुखादिः तदेवमभ्यस्यति<br>
स्वस्वरूपावर्तनसृष्टिसंहारावर्तचक्राक्षमालिकया पुनः पुनरावर्तयतीति यत्<br>
सत्यं भाव्यते स एव एष सततोदितो हृदयजपः सम्भावनायां लिङ् ।</p>
<p>प्। २७६)</p>
<p>अन्ये तु हृत्स्थानात् द्वादशान्तं यश्चारः षट्त्रिंशदङ्गुलः तत्र<br>
सूर्यरूपतयोल्लास्य बहिरर्धतुटिमात्रं विश्रम्य<br>
अविनाश्यमृताख्यविसर्गरूपसोमकलोदये सपादाङ्गुलद्वितयमात्रायां तुटौ<br>
तुटौ प्रत्येकं चन्द्रकलापरिपूरणे पञ्चदश्यां तुटौ पूर्णायां हृत्पद्मे<br>
पूर्णश्च भवति अर्धतुटिमात्रं च तत्रापि विश्रान्तिः एवं षोडशतुट्यात्मा<br>
षट्त्रिंशदङ्गुलश्चारो भवति इत्यवस्थायामाद्यन्तरहितम् अनस्तमितत्वात् विकसत्सु<br>
द्वितीयादिषु अन्तर्गतं सोमांशं विसर्गरूपं हृत्पद्ममध्ये विश्लिष्य<br>
सप्तदशात्मकं परिशीलनेन ध्यायन् कलाग्रासाभ्यासं कुर्यात् इत्यादि<br>
समादिशन् सर्वं चैतत् युक्तमेव मन्तव्यम् । अत्र चावृत्त्यानन्तं व्याख्यानं<br>
सूत्रत्वादुपपन्नमेव यत उक्तम् अनन्तार्थसूत्रणात्सूत्रम् इति त्रिंशिका<br>
चानुत्तरसूत्रम् इति गुरवः । एवं पूर्वेष्वपि श्लोकसूत्रेषु ॥ ३३ ॥</p>
<p>प्। २७७)</p>
<p>किम् इत्थमभ्यासे सति भवति (?) इत्याह</p>
<p>यान्यान्कामयते कामांस्तांस्ताञ्छीघ्रमवाप्नुयात् ।<br>
अस्मात्प्रत्यक्षतामेति सर्वज्ञत्वं न संशयः ॥ ३४ ॥</p>
<p>एवमभ्यासात् यद्यत्कामयते तत्तदचिरादेव<br>
तथाविधसर्वमयहृदयवीर्यसमुच्छलितेच्छाप्रसरावष्टम्भविशेषबलोद्योग-<br>
संरम्भसोत्साहः पुनः पुनः तत्स्थितिरूढिरूपाभ्यासात् प्राप्नोति किं बहुना<br>
सर्वज्ञत्वं - परभैरवात्मकत्वमनेनैव देहेन इति सर्वमुक्त्वोपसंह्रियते<br>
पर्यन्ते हि प्रसरस्योपसंहारे विश्रान्तिरूपाकुलसत्तासादने भैरवता -<br>
इत्युक्तमसकृत् ॥ ३४ ॥</p>
<p>सोऽयमुपसंहारग्रन्थः एवं मन्त्रफलावाप्तिरित्येतद्रुद्रयामलम् ।<br>
एतदभ्यासतः सिद्धिः सर्वज्ञत्वमवाप्यते ॥ ३५ ॥</p>
<p>प्। २७८)</p>
<p>मन्त्राणां शास्त्रान्तरीयाणां वर्णानां च फलमेवमवाप्यते नान्यथेति<br>
समाप्तौ रुद्रस्य रुद्रांयाश्च यद्यामलं - सङ्घट्टः<br>
निर्विभागप्रश्नोत्तररूपस्वरूपामर्शनप्रसरात् आरभ्य<br>
यावद्बहिरनन्तापरिगणनीयसृष्टिसंहारशतभासनं यत्रान्तः<br>
तदेतदकुलोपसंहृतमेव - इति प्रसङ्ख्याननिगमनम् । एतदभ्यासात्सर्वज्ञत्वम् इति<br>
योगफलनिगमनम् । सततोदितं हि एतत्सर्वस्य इति शिवम् ॥</p>
<p>इत्थं प्रपन्नजनतोद्धरणप्रवृत्तश्रीमन्महेश्वरपदाम्बुजचञ्चुरीकः ।<br>
वृत्तिं व्यधात्त्रिकरहस्यविमर्शगर्भां काश्मीरिकाच्चुखलकादधिगम्य जन्म ॥<br>
१ ॥</p>
<p>एतावदेतदिति कस्तुलयेत्प्रसह्य श्रीशाम्भवं गतमनर्गलिताश्च वाचः ।<br>
एतत्तु तावदखिलात्मनि भाति यन्मे भातं ततोऽत्र सुधियो न पराङ्मुखाः स्युः ॥ २<br>
॥</p>
<p>प्। २७९)</p>
<p>अज्ञस्य संशयविपर्ययभागिनो वा ज्ञान। प्रकम्परहितं प्रकरोति सम्यक् ।<br>
रूढस्य निश्चयवतो हृदयप्रतिष्ठां संवादिनीं प्रकुरुते कृतिरीदृशीयम् ॥ ३ ॥</p>
<p>एतावदर्थरससङ्कलनाधिरूढधाराधिरूढहृदयो विमृशेदतोऽपि ।<br>
यद्युत्तरं तदपि नैव सहेत नेदं सोपानमेतदमलं पदमारुरुक्षोः ॥ ४ ॥</p>
<p>कश्मीरेषु यशस्करस्य नृपतेरासीदमात्याग्रणीः श्रीमान्वल्लभ<br>
इत्युदाहृततनुर्यः प्राग्र्यजन्मा द्विजः ।<br>
तस्य स्वाङ्गभवः प्रसिद्धिपदवीपात्रं समग्रैर्गुणैः श्रीशौरिः<br>
शिशुचन्द्रचूडचरणध्यानैकरत्नाकरः ॥ ५ ॥</p>
<p>शीलस्यायतनं परस्य यशसो जृम्भास्पदं नर्मभूर्वात्सल्यस्य<br>
समग्रलोककरुणाधर्मस्य जन्मस्थितिः ।<br>
श्रीमद्वत्सलिकाभिधा सहचरी तस्यैव भक्त्युल्लसत्प्रोद्रिक्तान्तरवृत्ति शङ्करनुतौ<br>
यस्या मनो जृम्भते ॥ ६ ॥</p>
<p>तस्यैवात्मभवो विभावितजगत्सर्गस्थितिः शङ्करध्यानार्चापरिचिन्तनैकरसिकः<br>
कर्णाभिधानो द्विजः ।<br>
यो बाल्येऽप्यथ यौवनेऽपि विषयासक्तिं विहाय स्थिरामेनामाश्रयते<br>
विमर्शपदवीं संसारनिर्मूलिनीम् ॥ ७ ॥</p>
<p>प्। २८०)</p>
<p>भ्राता ममैव शिवशासनरूढचित्तः प्रेप्सुः परात्मनि मनोरथगुप्तनामा ।<br>
यः शास्त्रतन्त्रमखिलं प्रविवेक्तुकामः प्राप्तुं परं शिवपदं<br>
भवभेदनाय ॥ ८ ॥</p>
<p>शिवशास्त्रैकरसिकः पदवाक्यप्रमाणवित् [१] ।<br>
रामदेवाभिधानश्च भूषितोत्तमजन्मकः ॥ ९ ॥</p>
<p>एतत्प्रियहितकरणप्ररूढहृदयेन यन्मया रचितम् ।<br>
मार्गप्रदर्शनं तत् सर्वस्य शिवाप्तये भूयात् ॥ १० ॥</p>
<p>अन्तर्व्द्यामत्रिगुप्ताभिधानः प्राप्योत्पत्तिं प्राविशत्प्राग्र्यजन्मा ।<br>
श्रीकाश्मीरांश्चन्द्रचूडावतारैर्निःसङ्ख्याकैः पावितोपान्तभागान् ॥ ११ ॥</p>
<p>तस्यान्ववाये महति प्रसूताद्वराहगुप्तात्प्रतिलब्धजन्मा ।<br>
संसारवृत्तान्तपराङ्मुखो यः शिवैकचित्तश्चुखलाभिधानः ॥ १२ ॥</p>
<p>प्। २८१)</p>
<p>तस्माद्विवेचितसमस्तपदार्थजाताल्लब्ध्वापि देहपदवीं परमेशपूताम् ।<br>
प्राप्ताभयोऽभिनवगुप्तपदाभिधानः प्रावेशयश्त्रिकसतत्त्वमिदं निगूढम् ॥<br>
१३ ॥</p>
<p>ये तावत्प्रविवेकवन्ध्यहृदयास्तेभ्यः प्रणामो वरः केऽप्यन्ये प्रविविञ्चते न च<br>
गताः पारं ध्हिगेताञ्जडान् ।<br>
यस्त्वन्यः प्रविमर्शसारपदवीसम्भावनासुस्थितो लक्षैकोऽपि स कश्चिदेव<br>
सफलीकुर्वीत यत्नं मम ॥ १४ ॥</p>
<p>स्वात्मानं प्रविवेक्तुमप्यलसतां ये बिभ्रति प्रार्थना तान्प्रत्यात्मकदर्थनान्न<br>
परतः किञ्चित्फलं सोष्यते ।<br>
विश्वस्यास्य विविक्तये स्थिरधियो ये संरभन्ते पुनः तानभ्यर्थयितुं मयैष विहितो<br>
मूर्ध्ना प्रणामादरः ॥ १५ ॥</p>
<p>भ्राम्यन्तो भ्रामयन्ति मन्दधिषणास्ते जन्तुचक्रं जडं स्वात्मीकृत्य<br>
गुणाभिधानवशतो बद्ध्वा दृढं बन्धनैः ।<br>
दृष्ट्वेत्थं गुरुभारवाहविधये यातानुयातान्पशून् तत्पाशप्रविकर्तनाय<br>
घटितं ज्ञानत्रिशूलं मया ॥ १६ ॥</p>
<p>बहुभिरपि सोऽहमेव भ्रमितस्तत्त्वोपदेशकम्मन्यैः ।<br>
तत्त्वमिति वर्णयुगमपि येषां रसना न पस्पर्श ॥ १७ ॥</p>
<p>परमेश्वरः प्रपन्नप्रोद्धरणकृपाप्रयुक्तगुरुहृदयः ।<br>
श्रीमान्देवः शम्भुर्मामियति नियुक्तवांस्तत्त्वे ॥ १८ ॥</p>
<p>प्। २८२)</p>
<p>तत्तत्त्वनिर्मलस्थितिविभागिहृदये स्वयं प्रविष्टमिव ।<br>
श्रीसोमानन्दमतं विमृश्य मया निबद्धमिदम् ॥ १९ ॥</p>
<p>हंहो हृच्चक्रचारप्रविरचनलसन्निर्भरानन्दपूर्णा<br>
देव्योऽस्मत्पाशकोटिप्रविघटनपटुज्ञानशूलोर्ध्वधाराः ।<br>
चेतोवाक्कायमेतद्विगतभवभयोत्पत्ति युष्मासु सम्यक् प्रोतं यत्तेन मह्यं व्रजत<br>
किल हृदि द्राक्प्रसादं प्रसह्य ॥ २० ॥</p>
<p>व्याख्यादिकर्मपरिपाटिपदे नियुक्तो युष्माभिरस्मि गुरुभावमनुप्रविश्य ।<br>
वाक्चित्तचापलमिदं मम तेन देव्यस्तच्चक्रचारुचतुरस्थितयः क्षमध्वम् ॥ २१ ॥</p>
<p>समाप्तमिदं परात्रिंशिकातत्त्वविवरणम् ॥</p>
<p>शतैरेकोनविंशत्या त्रिंशिकेयं विवेचिता ।<br>
सर्वेषु त्रिकशास्त्रेषु ग्रन्थीर्निर्दलयिष्यति ॥</p>
<p>इति श्रीपरात्रिंशिका समाप्ता</p>
<p>विवृतिश्चात्र</p>
<p>तत्र भवत् - श्रीमन्महामाहेश्वराचार्यवर्य-श्रीर्मदभिनवगुप्ताचार्यविरचिता</p>
<p>प्। २८३)</p>
<p>सद्विद्यानां संश्रये ग्रन्थविद्वद्वव्यूहे ह्रासं कालवृत्त्योपयति ।<br>
तत्तत्सद्धर्मोद्दिधीर्षैकतानसत्प्रेक्षौजःशालिना कर्मवृत्त्यै ॥ १ ॥</p>
<p>श्रीमत्कश्मीराधिराजेन मुख्यैर्धर्मोद्युक्तैर्मन्त्रिभिः स्वैर्विवेच्य ।<br>
प्रत्यष्ठापि ज्ञानविज्ञानगर्भग्रन्थोद्धृत्यै मुख्यकार्यालयो यः ॥ २ ॥</p>
<p>तत्राजीवं निर्विशद्भिर्मुकुन्दरामाध्यक्षत्वाश्रितैः सद्भिरेषः ।<br>
पूर्त्या शुद्ध्या व्याख्यया संस्कृतः स्तात् पूर्णो ग्रन्थः श्रेयसे सज्जनानाम् ॥ ३<br>
॥</p>
<p>(तिलकम्)</p>
<p>श्रीमत्स्वात्मशिवार्पणं बोभवीतु ।</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_00_tantram_parAtriMshikA_srotaH_mUlam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/00_tantram/parAtriMshikA/srotaH/mUlam/">मूलम् </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_00_tantram_parAtriMshikA_srotaH_mUlam_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_00_tantram_parAtriMshikA_srotaH_mUlam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_00_tantram_parAtriMshikA_srotaH_mUlam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: मूलम्</li>
            
            <li>unicode_script: devanagari</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
