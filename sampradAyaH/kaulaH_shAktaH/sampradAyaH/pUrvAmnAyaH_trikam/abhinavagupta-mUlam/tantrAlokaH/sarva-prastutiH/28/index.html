<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | २८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="२८">
  <meta property="og:description" content="अष्टाविंशमाह्निकम्
&#34; विवेकः &#34;
समयविलोपविलुम्पनभीमवपुः सकलसम्पदां दुर्गम् ।
शमयतु निरर्गलं वो दुर्गमभवदुर्गतिं दुर्गः ॥
इदानीं नित्यकर्म उपसंहरन् प्राप्तावसरं नैमित्तिकं वक्तुं प्रतिजानीते–
इति नित्यविधिः प्रोक्तो नैमित्तिकमथोच्यते ॥ २८-१ ॥
तत्र नैमित्तिकमेव लक्षयितुं परेषां नित्यद्वारेण तल्लक्षणस्य अतिव्याप्त्यादिदोषदुष्टत्वमाविष्करोति–
नियतं भावि यन्नित्यं तदित्यस्मिन्विधौ स्थिते ।
मुख्यत्वं तन्मयीभूतिः सर्वं नैमित्तिकं ततः ॥ २८-२ ॥
ननु यदि नाम यदेव नियतं भवेत्, तदेव नित्यं तत् नियतभावित्वान्यथानुपपत्त्या सर्वस्य तन्मयीभाव एव अहर्निशमापद्येत ।
स्नानादौ प्रवृत्तस्य हि तदा कदाचिदपि विरतिर्न स्यात् नियतभावित्वात् तस्य ।
न च एवमस्ति, तन्न किञ्चिदपि नित्यं भवेत्, अपि तु सर्वं नैमित्तिकमेव–इत्याह–सर्वं नैमित्तिकं तत इति ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="२८">
  <meta itemprop="description" content="अष्टाविंशमाह्निकम्
&#34; विवेकः &#34;
समयविलोपविलुम्पनभीमवपुः सकलसम्पदां दुर्गम् ।
शमयतु निरर्गलं वो दुर्गमभवदुर्गतिं दुर्गः ॥
इदानीं नित्यकर्म उपसंहरन् प्राप्तावसरं नैमित्तिकं वक्तुं प्रतिजानीते–
इति नित्यविधिः प्रोक्तो नैमित्तिकमथोच्यते ॥ २८-१ ॥
तत्र नैमित्तिकमेव लक्षयितुं परेषां नित्यद्वारेण तल्लक्षणस्य अतिव्याप्त्यादिदोषदुष्टत्वमाविष्करोति–
नियतं भावि यन्नित्यं तदित्यस्मिन्विधौ स्थिते ।
मुख्यत्वं तन्मयीभूतिः सर्वं नैमित्तिकं ततः ॥ २८-२ ॥
ननु यदि नाम यदेव नियतं भवेत्, तदेव नित्यं तत् नियतभावित्वान्यथानुपपत्त्या सर्वस्य तन्मयीभाव एव अहर्निशमापद्येत ।
स्नानादौ प्रवृत्तस्य हि तदा कदाचिदपि विरतिर्न स्यात् नियतभावित्वात् तस्य ।
न च एवमस्ति, तन्न किञ्चिदपि नित्यं भवेत्, अपि तु सर्वं नैमित्तिकमेव–इत्याह–सर्वं नैमित्तिकं तत इति ॥ २ ॥">
  <meta itemprop="wordCount" content="11770">
  <meta name="twitter:card" content="summary">
  <meta name="twitter:title" content="२८">
  <meta name="twitter:description" content="अष्टाविंशमाह्निकम्
&#34; विवेकः &#34;
समयविलोपविलुम्पनभीमवपुः सकलसम्पदां दुर्गम् ।
शमयतु निरर्गलं वो दुर्गमभवदुर्गतिं दुर्गः ॥
इदानीं नित्यकर्म उपसंहरन् प्राप्तावसरं नैमित्तिकं वक्तुं प्रतिजानीते–
इति नित्यविधिः प्रोक्तो नैमित्तिकमथोच्यते ॥ २८-१ ॥
तत्र नैमित्तिकमेव लक्षयितुं परेषां नित्यद्वारेण तल्लक्षणस्य अतिव्याप्त्यादिदोषदुष्टत्वमाविष्करोति–
नियतं भावि यन्नित्यं तदित्यस्मिन्विधौ स्थिते ।
मुख्यत्वं तन्मयीभूतिः सर्वं नैमित्तिकं ततः ॥ २८-२ ॥
ननु यदि नाम यदेव नियतं भवेत्, तदेव नित्यं तत् नियतभावित्वान्यथानुपपत्त्या सर्वस्य तन्मयीभाव एव अहर्निशमापद्येत ।
स्नानादौ प्रवृत्तस्य हि तदा कदाचिदपि विरतिर्न स्यात् नियतभावित्वात् तस्य ।
न च एवमस्ति, तन्न किञ्चिदपि नित्यं भवेत्, अपि तु सर्वं नैमित्तिकमेव–इत्याह–सर्वं नैमित्तिकं तत इति ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/28\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/28.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> २८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२८">२८</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अष्टाविंशमाह्निकम्</p>
<p>&quot; विवेकः &quot;</p>
<p>समयविलोपविलुम्पनभीमवपुः सकलसम्पदां दुर्गम् ।<br>
शमयतु निरर्गलं वो दुर्गमभवदुर्गतिं दुर्गः ॥</p>
<p>इदानीं नित्यकर्म उपसंहरन् प्राप्तावसरं नैमित्तिकं वक्तुं प्रतिजानीते&ndash;</p>
<p>इति नित्यविधिः प्रोक्तो नैमित्तिकमथोच्यते ॥ २८-१ ॥</p>
<p>तत्र नैमित्तिकमेव लक्षयितुं परेषां नित्यद्वारेण तल्लक्षणस्य अतिव्याप्त्यादिदोषदुष्टत्वमाविष्करोति&ndash;</p>
<p>नियतं भावि यन्नित्यं तदित्यस्मिन्विधौ स्थिते ।<br>
मुख्यत्वं तन्मयीभूतिः सर्वं नैमित्तिकं ततः ॥ २८-२ ॥</p>
<p>ननु यदि नाम यदेव नियतं भवेत्, तदेव नित्यं तत् नियतभावित्वान्यथानुपपत्त्या सर्वस्य तन्मयीभाव एव अहर्निशमापद्येत ।<br>
स्नानादौ प्रवृत्तस्य हि तदा कदाचिदपि विरतिर्न स्यात् नियतभावित्वात् तस्य ।<br>
न च एवमस्ति, तन्न किञ्चिदपि नित्यं भवेत्, अपि तु सर्वं नैमित्तिकमेव&ndash;इत्याह&ndash;सर्वं नैमित्तिकं तत इति ॥ २ ॥</p>
<p>अथोच्यते दिनादिकल्पनानियमेन नित्यतेति यथाशंसं सायम्प्रातरादावेव सन्ध्यावन्दनादि&ndash;इत्याह&ndash;</p>
<p>दिनादिकल्पनोत्थे तु नैयत्ये सर्वनित्यता ।<br>
दिनमासर्क्षवर्षादिनैयत्यादुच्यते तदा ॥ २८-३ ॥</p>
<p>एवं तर्हि सर्वत्र दिनादिकल्पनानैयत्यस्य भावात् सर्वमेव नित्यमुच्यते&ndash;इत्याह&ndash;सर्वेत्यादि ॥३ ॥</p>
<p>एवं परकृतं नैमित्तिकलक्षणं नित्यद्वारेण अपाकृत्य, स्वमतेन आह&ndash;</p>
<p>अशङ्कितव्यावश्यन्तासत्ताकं जातुचिद्भवम् ।<br>
प्रमात्रनियतं प्राहुर्नैमित्तिकमिदं बुधाः ॥ २८-४ ॥</p>
<p>इदं हि बुधा नैमित्तिकं प्राहुः&ndash;तल्लक्षणं कथितवन्तः यदशङ्कितव्या निश्चिता अत एव प्रत्यवायजिहासावैवश्यात् अवश्यन्तया भाविनी सत्ता स्वरूपं यस्य तत्तथेति ।<br>
ननु नित्यमपि एवमित्यत्रापि अतिव्याप्तिरेव ?&ndash;इत्याह&ndash;जातुचिद्भवम् &ndash;इति कादाचित्कमित्यर्थः ।<br>
ननु नित्यस्यापि कालनैयत्यादेवंरूपत्वमेवेति पुनरपि तदवस्थ एव स दोषः ?&ndash;इत्याह&ndash;प्रमात्रनियतमिति ।<br>
नित्यं हि समय्यादीनां चतुर्णामपि नियतम्, इदं तु केषाञ्चिदेवेति ।<br>
यदुक्तम्&ndash;</p>
<p>नित्यादित्रितयं कुर्याद् गुरुः साधक एव च ।<br>
नित्यमेव द्वयं चान्यद्यावज्जीवं शिवाज्ञया ॥<br>
&quot;</p>
<p>इति ॥४ ॥</p>
<p>एवं नैमित्तिकं लक्षयित्वा प्रसङ्गान्नित्यमपि लक्षयति&ndash;</p>
<p>सन्ध्यादि पर्वसम्पूजा पवित्रकमिदं सदा ।<br>
नित्यं नियतरूपत्वात्सर्वस्मिन् शासनाश्रिते ॥ २८-५ ॥</p>
<p>इदं हि स्नानसन्ध्यावन्दनादि नित्यं यदेतदस्मद्दर्शनस्थे सर्वस्मिन् समय्यादिके सदा नियतरूपमेवेति ॥ ५ ॥</p>
<p>न्यायबलोपनतश्च अयं प्रमात्रपेक्षो नित्यनैमित्तिकयोर्विभाग उक्तः, शास्त्रीयस्तु यथावचनमेव सर्वत्र प्रसिद्धः ।<br>
तत्र नित्यविभागः प्रागेव सविस्तरमुक्तः, नैमित्तिकविभागस्तु इह प्रकान्त एव&ndash;इत्याह&ndash;</p>
<p>ज्ञानशास्त्रगुरुभ्रतृतद्वर्गप्राप्तयस्तथा ।<br>
तज्जन्मसंस्क्रियाभेदाः स्वजन्मोत्सवसङ्गतिः ॥ २८-६ ॥</p>
<p>श्राद्धं विपत्प्रतीकारः प्रमोदोऽद्भुतदर्शनम् ।<br>
योगिनीमेलकः स्वांशसन्तानाद्यैश्च मेलनम् ॥ २८-७ ॥</p>
<p>शास्त्रव्याख्यापुरामध्यावसानानि क्रमोदयः ।<br>
देवतादर्शनं स्वाप्नमाज्ञा समयनिष्कृतिः ॥ २८-८ ॥</p>
<p>इति नैमित्तिकं श्रीमत्तन्त्रसारे निरूपितम् ।<br>
त्रयोविंशतिभेदेन विशेषार्चानिबन्धनम् ॥ २८-९ ॥</p>
<p>संस्क्रिया&ndash;गुर्वभिषेकदिनम् ।<br>
अभेदः&ndash;परमशिवेन एक्यात् तन्मृतिदिनम् ।<br>
उत्सवः&ndash;लौकिको महीमानादिः ।<br>
विपदः&ndash; स्वशक्त्यपहारादिरूपायाः, प्रमोदः&ndash;हारितस्य पुनर्लाभादिना, अद्भुतस्य&ndash;विश्वक्षोभादेः ।<br>
अनेन च विपत्प्रतीकारादिना चतुष्टयेन शिवरात्रिसञ्ज्ञकमपि नैमित्तिकं सङ्गृहीतम् ।<br>
तत्र हि एतदेव भगवतोऽभवत्&ndash;इत्याम्नायः ।<br>
तच्च साधारण्येनैव सर्वशास्त्रेषु आम्नातमिति नेह स्वकण्ठेनोक्तम् ।<br>
स्वांशसन्तानः&ndash;स्वमठिकासब्रह्मचारी ।<br>
क्रमेति&ndash;प्रागुक्ततत्तच्चक्रात्मनः ।<br>
स्वाप्नं देवतादर्शनमिति शुभस्वप्नदर्शनम्&ndash;इत्यर्थः ।<br>
आज्ञा&ndash;स्वाभिषेकदिनम् ।<br>
समयनिष्कृतिरिति&ndash;प्रायश्चित्ताचरणम्&ndash;इत्यर्थः ।<br>
एवं नैमित्तिकस्य विभागमभिधाय प्रयोजनमप्याह&ndash;विशेषार्चानिबन्धनमिति ॥९ ॥</p>
<p>तदेवं सति प्राधान्यात् प्रथमं तावत् पर्वभेदानाह&ndash;</p>
<p>तत्र पर्वविधिं ब्रूमो द्विधा पर्व कुलाकुलम् ।<br>
कुलाष्टककृतं पूर्वं प्रोक्तं श्रीयोगसञ्चरे ॥ २८-१० ॥</p>
<p>अब्धीन्दुमुनिरित्येतन्माहेश्या ब्रह्मसन्ततेः ।<br>
प्रतिपत्पञ्चदश्यौ द्वे कौमार्या रसवह्नियुक् ॥ २८-११ ॥</p>
<p>अब्धिरक्षीन्दु वैष्णव्या एन्द्य्रस्त्वस्त्रं त्रयोदशी ।<br>
वाराह्या रन्ध्ररुद्रौ द्वे चण्ड्या वस्वक्षियुग्मकम् ॥ २८-१२ ॥</p>
<p>द्वे द्वे तिथी तु सर्वासां योगेश्या दशमी पुनः ।<br>
तस्या अप्यष्टमी यस्माद् द्वितिथिः सा प्रकीर्तिता ॥ २८-१३ ॥</p>
<p>अन्याश्चाकुलपर्वापि वैपरीत्येन लक्षितम् ।<br>
कुलपर्वेति तद् ब्रूमो यथोक्तं भैरवे कुले ॥ २८-१४ ॥</p>
<p>हैडरे त्रिकसद्भावे त्रिककालीकुलादिके ।<br>
योऽयं प्राणाश्रितः पूर्वं कालः प्रोक्तः सुविस्तरात् ॥ २८-१५ ॥</p>
<p>स चक्रभेदसञ्चारे काञ्चित् सूते स्वसंविदम् ।<br>
स्वसंवित्पूर्णतालाभसमयः पर्व भण्यते ॥ २८-१६ ॥</p>
<p>पर्व पूरण इत्येव यद्वा पॄ पूरणार्थकः ।<br>
पर्वशब्दो निरुक्तश्च पर्व तत्पूरणादिति ॥ २८-१७ ॥</p>
<p>हैडरेऽत्र च शब्दोऽयं द्विधा नान्तेतरः श्रुतः ।</p>
<p>पूर्वमिति&ndash;कुलपर्व ।<br>
अब्धीन्दु&ndash;चतुर्दशी, मुनिः सप्तमी ।<br>
ब्रह्मसन्ततेरिति&ndash;ब्रह्म्याः ।<br>
रसवह्नियुगिति षष्ठीतृतीयायुग्मम् ।<br>
अब्धिः&ndash;चतुर्थी, अक्षीन्दु द्वादशी ।<br>
अस्त्रं&ndash;पञ्चमी ।<br>
रन्ध्ररुद्रौ नवमी एकादशी च ।<br>
वस्वक्षीति अष्टमी द्वितीया च ।<br>
तस्या अपीति&ndash; न केवलं चामुण्डायाः, तेन अष्टमी उभयोरपि साधारणीत्यर्थः ।<br>
एवं यो यस्मिंस्तिथौ सम्भूतः, तत् तस्य कुलपर्व&ndash;इति भावः ।<br>
यदुक्तम्&ndash;</p>
<p>&ldquo;यो यस्मिंस्तिथिसम्भूतस्तस्य सा कुलदेवता ।<br>
&quot;</p>
<p>इति ।<br>
वैपरीत्येनेति अशुभकरी&ndash;शुभकरीतिवत्, वस्तुतः अकुले अशरीरे शक्तौ वा भवेत्&ndash;इति भावः ।<br>
पूर्वमिति&ndash;षष्ठाह्निके सप्तमाह्निके च ।<br>
अस्मिन्नेवार्थे पर्वशब्दं व्युत्पादयति&ndash;पर्वेत्यादिना ।<br>
तेन &ldquo;पर्व पूरणे&rdquo; इत्यस्य अचि पर्वशब्दोऽकारान्तः ।<br>
&ldquo;पॄ पालनपूरणयोः&rdquo; इत्यस्य औणादिके वनिपि नकारान्तः पर्वञ्छब्दः ।<br>
पूरणात्पर्व इति च निर्वचनम् ।<br>
लक्ष्येऽप्येवम्&ndash;इत्याह&ndash; हैडरेऽत्रेत्यादि ।<br>
अत्रेति&ndash;भैरवकुलादौ ।<br>
तदुक्तं तत्र&ndash;</p>
<p>&ldquo;पूजनात् कुलपर्वेषु… ।<br>
&quot;</p>
<p>इति,</p>
<p>&ldquo;… कुलपर्वसु पूजनात् ॥<br>
&quot;</p>
<p>इति च ॥</p>
<p>एतदभिज्ञाश्च सिद्धयोगिन्यादयोऽत्र पूजापराः&ndash;इत्याह&ndash;</p>
<p>तच्चक्रचारनिष्णाता ये केचित् पूर्णसंविदः ॥ २८-१८ ॥</p>
<p>तन्मेलकसमायुक्तास्ते तत्पूजापराः सदा ।<br>
योऽप्यतन्मय एषोऽपि तत्काले स्वक्रमार्चनात् ॥ २८-१९ ॥</p>
<p>तद्योगिनीसिद्धसङ्घमेलकात् तन्मयीभवेत् ।</p>
<p>अतन्मय इति&ndash;चक्रचाराद्यनिष्णातः&ndash;इत्यर्थः ॥</p>
<p>एतदेव दृष्टान्तयति&ndash;</p>
<p>यथा पेर्क्षणके तत्तद्द्रष्ट्टसंविदभेदिताम् ॥ २८-२० ॥</p>
<p>क्रमोदितां सद्य एव लभते तत्प्रवेशनात् ।<br>
योगाभ्यासक्रमोपात्तां तथा पूर्णां स्वसंविदम् ॥ २८-२१ ॥</p>
<p>लभन्ते सद्य एवैतत्संविदैक्यप्रवेशनात् ।<br>
तत्कालं चापि संवित्तेः पूर्णत्वात् कामदोग्धृता ॥ २८-२२ ॥</p>
<p>तेन तत्तत्फलं तत्र काले सम्पूजयाचिरात् ।</p>
<p>यथा हि द्रष्टॄणां प्रेक्षणकादौ तावति अंशे भेदविगलनात् क्रमिकतया स्थिता अपि कस्यचित् तत्कालमनुप्रविष्टस्यापि सद्य एव अभिन्ना संविदुदेति, तथा प्रकृतेऽप्येवम् ।<br>
पर्वादौ हि पूर्णायाः संविदः कामधेनुप्रख्यत्वं येन अचिरादेव तत्कालं पूजावशात् तत्तत्फलमुदियात् ॥</p>
<p>ननु सिद्धयोगिन्यादीनां पर्वादौ संविदः पारिपूर्ण्यात् तत्तत्फलमस्तु, अन्येषां पुनरेतत्कथं स्यात्?&ndash;इत्याशङ्कां प्रशमयितुं दृष्टान्तयति&ndash;</p>
<p>यथा चिरोपात्तधनः कुर्वन्नुत्सवमादरात् ॥ २८-२३ ॥</p>
<p>अतिथिं सोऽनुगृह्णाति तत्कालाभिज्ञमागतम् ।<br>
तथा सुफलसंसिद्धयै योगिनीसिद्धनायकाः ॥ २८-२४ ॥</p>
<p>यत्नवन्तोऽपि तत्कालाभिज्ञं तमनुगृह्णते ।</p>
<p>न च एतद्युक्तित एव सिद्धम्&ndash;इत्याह&ndash;</p>
<p>उक्तं च तत्र तेनेह कुले सामान्यतेत्यलम् ॥ २८-२५ ॥</p>
<p>यस्य यद्धृदये देवि वर्तते दैशिकाज्ञया ।<br>
मन्त्रो योगः क्रमश्चैव पूजनात् सिद्धिदो भवेत् ॥ २८-२६ ॥</p>
<p>कुलाचारेण देवेशि पूज्यं सिद्धिविमुक्तये ।<br>
ये पर्वस्वेषु देवेशि तर्पणं तु विशेषतः ॥ २८-२७ ॥</p>
<p>गुरूणां देवतानां च न कुर्वन्ति प्रमादतः ।<br>
दुराचारा हि ते दुष्टाः पशुतुल्या वरानने ॥ २८-२८ ॥</p>
<p>अभावान्नित्यपूजाया अवश्यं ह्येषु पूजयेत् ।<br>
अटनं ज्ञानशक्त्यादिलाभार्थं यत्प्रकीर्तितम् ॥ २८-२९ ॥</p>
<p>शक्तियागश्च यः प्रोक्तो वश्याकर्षणमारणम् ।<br>
तत्सर्वं पर्वदिवसेष्वयत्नेनैव सिद्ध्यति ॥ २८-३० ॥</p>
<p>तत्सामान्यविशेषाभ्यां षोढा पर्व निरूपितम् ।</p>
<p>तत्रेति&ndash;हैडरे ।<br>
षोढेति&ndash;सामान्यतया सामान्यसामान्यतया सामान्यविशेषतया विशेषतया विशेषविशेषतया विशेषसामान्यतया चेति ॥</p>
<p>तदेव दर्शयति&ndash;</p>
<p>मासस्याद्यं पञ्चमं च श्रीदिनं परिभाष्यते ॥ २८-३१ ॥</p>
<p>उत्कृष्टत्वात् पर्वदिनं श्रीपूर्वत्वेन भाष्यते ।<br>
समयो ह्येष यद्गुप्तं तन्नानुपपदं वदेत् ॥ २८-३२ ॥</p>
<p>तुर्याष्टमान्यभुवनचरमाणि द्वयोरपि ।<br>
पक्षयोरिह सामान्यसामान्यं पर्व कीर्तितम् ॥ २८-३३ ॥</p>
<p>यदेतेषु दिनष्वेव भविष्यद्ग्रहभात्मकः ।<br>
उभयात्मा विशेषः स्यात्तत्सामान्यविशेषता ॥ २८-३४ ॥</p>
<p>सा चैकादशधैकस्मिन्नैकस्मिन्विभुनोदिता ।<br>
सजातीया तु सोत्कृष्टेत्येवं शम्भुर्न्यरूपयत् ॥ २८-३५ ॥</p>
<p>अनुपपदं न वदेदिति ।<br>
यदुक्तं प्राक्&ndash;</p>
<p>&ldquo;श्रीपूर्वं नाम वक्तव्यं… ।<br>
&quot;</p>
<p>इति ।<br>
अन्येति&ndash;नवमी, भुवनेति&ndash;चतुर्दशी, चरमेति&ndash;पञ्चदशी ।<br>
सामान्यसामान्यमिति द्वयोरपि पक्षयोरनुगमात्, अत एव एकपक्षानुगामितया मासस्य आद्यं पञ्चमं चेति सामान्यतयैवोक्तम् ।<br>
उभयात्मेति&ndash;एतद्दिनत्वेऽपि ग्रहादेर्विशेषस्य भावात् ।<br>
सेति&ndash; विशिष्टता ।<br>
एकादशधेति&ndash;आश्वयुजशुक्लनवम्या भग्रहाद्यात्मनो विशेषस्याभावात् ।<br>
यद्वक्ष्यति&ndash;</p>
<p>&ldquo;भग्रहसमयविशेषो नाश्वयुजे कोऽपि तेन तद्वर्जम् ।<br>
वेलाभग्रहकलना कथितैकादशसु मासेषु ॥<br>
&quot;</p>
<p>इति ।<br>
एकस्मिन्नेकस्मिन्निति&ndash;शास्त्रे ।<br>
सजातीयेति&ndash;यथा मार्गशीर्षनवमी ।<br>
सा हि सामान्यसामान्यपर्वत्वेऽपि अमुमपि विशेषमावहति, अत एव उत्कृष्टेत्युक्तम् ।<br>
एवमिति&ndash;सामान्यविशेषतया विशेषतया च ॥ ३५ ॥</p>
<p>एतदेवात्र दर्शयति&ndash;</p>
<p>कृष्णयुगं वह्निसितं श्रुतिकृष्णं वह्निसितमिति पक्षाः ।<br>
अर्केन्दुजीवचन्द्रा बुधयुग्मेन्द्वर्ककविगुरुविधु स्यात् ॥ २८-३६ ॥</p>
<p>परफल्गुश्चैत्रमघे तिष्यः प्राक्फल्गुकर्णशतभिषजः ।<br>
मूलप्राजापत्ये विशाखिका श्रवणसञ्ज्ञया भानि ॥ २८-३७ ॥</p>
<p>रन्ध्रे तिथ्यर्कपरे वसुरन्धेर् शशिवृषाङ्करसरन्ध्र्युगम् ।<br>
प्रथमनिशामध्यनिशे मध्याह्नशरा दिनोदयो मध्यदिनम् ॥ २८-३८ ॥</p>
<p>प्रथमनिशेति च समयो मार्गशिरःप्रभृतिमासेषु ।<br>
कन्यान्त्यजाथ वेश्या रागवती तत्त्ववेदिनी दूती ॥ २८-३९ ॥</p>
<p>व्याससमासात् क्रमशः पूज्याश्चक्रेऽनुयागाख्ये ।</p>
<p>वह्नीति&ndash;त्रयः ।<br>
श्रुतीति&ndash;चत्वारः ।<br>
परफल्गुः उत्तरफल्गुनी ।<br>
चैत्रम् चित्रा रक्ष एव राक्षस इतिवत् ।<br>
प्राक्फल्गुः पूर्वफल्गुनी ।<br>
कर्णः श्रवणः ।<br>
प्राजापत्यम् रोहिणी ।<br>
रन्ध्रे नवमीद्वयम् ।<br>
तिथिः पञ्चदशी, अर्का द्वादशी, परा त्रयोदशी ।<br>
वसुः अष्टमी ।<br>
शशी प्रतिपत्, वृषाङ्का एकादशी, रसाः षष्ठी, शराः पञ्च ।<br>
अत्र च मार्गशीर्षात् प्रभृति द्वादशसु मासेषु कृष्णपक्षादयः सर्व एव यथासङ्ख्येन योज्याः ।<br>
यथा मार्गशीर्षे मासि कृष्णपक्षे आदित्यवारे उत्तरफल्गुनीनक्षत्रे नवम्यां प्रथमनिशार्धप्रहरद्वये पर्वत्वमिति ।<br>
एवमत्र रसवृषाङ्कार्कपराख्यस्य तिथीनां चतुष्टयस्य भग्रहाद्यात्मकत्वात् विशेषरूपत्वमेव ।<br>
शिष्टस्य तु नवम्यादेरुभयात्मकत्वात् सामान्यविशेषरूपत्वमिति ।<br>
यदुक्तम्&ndash;</p>
<p>&ldquo;कृष्णायां मार्गशीर्षस्य नवम्यां रजनीमुखे ।<br>
आदित्योत्तरफल्गुन्योः पूर्वार्धप्रहरद्वयम् ॥</p>
<p>पौषमासनवम्यां च कृष्णायामर्धरात्रगम् ।<br>
चित्राचन्द्रमसोर्योगे द्वितीयं पर्व पार्वति ॥</p>
<p>पूर्णायां पञ्चदश्यां च माघस्यार्धनिशागमे ।<br>
योगे मघाबृहस्पत्योस्तृतीयं पर्व कौलिकम् ॥</p>
<p>तिष्यचन्द्रमसोर्योगे द्वादश्यां फाल्गुने सिते ।<br>
चतुर्थं पर्व कथितं नभोमध्यगते रवौ ॥</p>
<p>बुधस्य पूर्वफल्गुन्या योगे मध्यगते रवौ ।<br>
चैत्रशुक्लत्रयोदश्यां पञ्चमं पर्व चिन्तयेत् ॥</p>
<p>वैशाखमासस्याष्टम्यां बुधश्रवणसङ्गमे ।<br>
मध्याह्ने कृष्णपक्षे च षष्ठं पर्व वरानने ॥</p>
<p>ज्येष्ठमास्यसिते पक्षे नवम्यां मध्यवासरे ।<br>
चन्द्रवारुणयोर्योगे सप्तमं पर्व पार्वति ॥</p>
<p>आषाढमासप्रतिपद्यर्के मध्याह्नगे सिते ।<br>
मूलभास्करयोर्योगे पर्वाष्टममुदाहृतम् ॥</p>
<p>श्रावणे रोहिणीशुक्रयोगे चैकादशेऽहनि ।<br>
कृष्ण्पक्षे प्रभाते च नवमं पर्व भामिनि ॥</p>
<p>विशाखाजीवसंयोगे षष्ठ्यां भाद्रपदे सिते ।<br>
मध्याह्नसमये देवि दशमं पर्व कौलिकम् ॥</p>
<p>या शुक्लनवमी मासि भवेदाश्वयुजे प्रिये ।<br>
तस्यां तु ग्रहनक्षत्रवेलाकालो न गण्यते ॥</p>
<p>एतदेकादशं पर्व कुलसिद्धिमहोदयम् ।<br>
कार्तिके मासि शुक्लायां नवम्यां रजनीमुखे ॥</p>
<p>श्रवणेन्दुसमापत्तौ द्वादशं पर्व कीर्तितम् ।<br>
&quot;</p>
<p>इति ।<br>
अन्त्यजेति&ndash;धीवरीमातङ्ग्याद्या ।<br>
तत्त्ववेदिनीति&ndash;समयज्ञा ।<br>
तदुक्तम्&ndash;</p>
<p>&ldquo;धीवरीचक्रपूजा च रात्रौ कार्या विधानतः ।<br>
चक्रं सम्पूजयेद्देवि मातङ्गीकुलसम्भवम् ॥<br>
&quot;</p>
<p>इति,</p>
<p>&ldquo;शक्तयः समयज्ञाश्च दिनान्ते क्रीडयन्ति ताः ।<br>
&quot;</p>
<p>इति च ॥</p>
<p>ननु इह पूजा नाम आदियागात् प्रभृति अनुयागपर्यन्तमुच्यते, सा च बहुकालनिर्वर्त्येति कथमसौ इयति समये पर्वसु सिद्ध्येत् ?&ndash;इत्याशङ्क्य आह&ndash;</p>
<p>सर्वत्र च पर्वदिने कुर्यादनुयागचक्रमतिशयतः ॥ २८-४० ॥</p>
<p>गुप्तागुप्तविधानादियागचर्याक्रमेण सम्पूर्णम् ।<br>
अनुयागः किल मुख्यः सर्वस्मिन्नेव कर्मविनियोगे ॥ २८-४१ ॥</p>
<p>अनुयागकाललाभे तस्मात्प्रयतेत तत्परमः ।</p>
<p>मुख्य इति&ndash;आदियागो हि पूजोपकरणभूतद्रव्योपहरणरूपत्वादेतदङ्गम्&ndash;इति भावः, तेन पर्ववेलायामनुयाग एव भरः कार्यः&ndash;इति तात्पर्यम् ॥</p>
<p>ननु कस्मादत्र आश्वयुजे मासि भग्रहादियोगो नोक्तः ?&ndash;इत्याशङ्क्य आह&ndash;</p>
<p>अग्रहसमयविशेषो नाश्वयुजे कोऽपि तेन तद्वर्जम् ॥ २८-४२ ॥</p>
<p>वेलाभग्रहकलना कथितैकादशसु मासेषु ।</p>
<p>अत एव अत्र विशेषविशेषवत्त्वम् ॥</p>
<p>एवमन्यत्रापि विशेषविशेषत्वं दर्शयति&ndash;</p>
<p>फाल्गुनमासे शुक्लं यत्प्रोक्तं द्वादशीदिनं पर्व ॥ २८-४३ ॥</p>
<p>अग्रतिथिवेधयोगो मुख्यतमोऽसौ विशेषोऽत्र ।</p>
<p>अग्रतिथिः त्रयोदशी ।<br>
तदुक्तम्&ndash;</p>
<p>&ldquo;फाल्गुने द्वादशी शुक्ला सोमतिथियुता भवेत् ।<br>
सिद्धावप्यग्रतिथ्यंशे विशेषोऽत्र महानयम् ॥<br>
&quot;</p>
<p>इति ॥</p>
<p>न केवलमत्रैव विशेषविशेषता, यावत् सर्वत्रापि&ndash;इत्याह&ndash;</p>
<p>दिवसनिशे किल कृत्वा</p>
<p>त्रिभागशः प्रथममध्यमापरविभागः ॥ २८-४४ ॥</p>
<p>पूजाकालस्तत्र त्रिभागिते मुख्यतमः कालः ।<br>
यदि सङ्घटेत वेला मुख्यतमा भग्रहौ तथा चक्रम् ॥ २८-४५ ॥</p>
<p>तद्याग आदियागस्तत्काम्यं पूजयैव पर्वसु सिद्ध्येत् ।<br>
दिनवेलाभग्रहकल्पनेन तत्रापि सौम्यरौद्रत्वम् ॥ २८-४६ ॥</p>
<p>ज्ञात्वा साधकमुख्यस्तत्तत्कार्यं तदा तदा कुर्यात् ।</p>
<p>इह किल पर्वतया अभिमतं दिनं निशां वा त्रिभागीकृत्य यथास्वं प्रथममध्यमापररूपभागत्रयान्यतरात्मा प्रत्यूषमध्याह्नप्रदोषलक्षणो यः पूजाकालः, तस्मिन्नपि त्रिभिर्विभक्ते यथास्वमेव प्रथमो मध्यमः परो वा मुख्यतमो यः पूजाकालः, तत्रैव पूज्यतया सम्मतं कन्यान्त्यजादीनां चक्रम् ।<br>
वेला भग्रहादयश्च मुख्यतमा यदि सङ्घटन्ते, तत् तस्मिन् क्षणे क्रियमाणो याग आदियागः प्रधानं यजनम्&ndash;इत्यर्थः ।<br>
तत्तस्माद्धेतोः पर्वसु विनापि योगं ज्ञानं वा पूजयैव काम्यं सिद्ध्येत्&ndash;अभीष्टसम्पत्तिः स्यात्&ndash;इत्यर्थः ।<br>
तत्रापीति&ndash; विशेषविशेषात्मनि मुख्यतमेऽपि काले&ndash;इत्यर्थः ।<br>
तत्तदिति&ndash; शान्त्युच्चाटनादि ॥</p>
<p>ननु अत्रैव विभाजितं पूजाकालमतिक्रम्य तिथ्यादि यदि स्यात्, तदा किं प्रतिपत्तव्यम् ?&ndash;इत्याशङ्क्य आह&ndash;</p>
<p>उक्तो योऽर्चाकालस्तं चेदुल्लङ्घ्य भग्रहतिथिः स्यात् ॥ २८-४७ ॥</p>
<p>तमनादृत्य विशेषं प्रधानयेत्सामयमिति केचित् ।</p>
<p>अत्रैव मतान्तरमाह&ndash;</p>
<p>नेति त्वस्मद्गुरवो विशेषरूपा हि तिथिरिह न वेला ॥ २८-४८ ॥</p>
<p>ननु अत्र तिथिरेव नाम का यस्या अपि विशेषत्वं स्यात् ?&ndash;इत्याशङ्क्य आह&ndash;</p>
<p>संवेद्यरूपशशधरभागः संवेदकार्ककरनिकरैः ।<br>
यावान्यावति पूर्णः सा हि तिथिर्भग्रहैः स्फुटीभवति ॥ २८-४९ ॥</p>
<p>इह यत्</p>
<p>&ldquo;प्रतिदिवसमेवमर्कात् स्थानविशेषेण शौक्ल्यपरिवृद्धिः ।<br>
भवति शशिन… ॥<br>
&quot; (वृषम्। ४।४)</p>
<p>इत्यादिज्योतिःशास्त्रोदितदृष्ट्या प्रमेयात्मनः शशिनो यावान् एकैककलारूपो भागः प्रमाणात्मनोऽर्कस्य करनिकरैर्यावति ऊनाधिकषष्टिघटिकात्मनि काले दृश्यभागे परभागे वा पूर्णः परिवृद्धशौक्ल्यः स्यात्, सा हि तिथिरुच्यते या भग्रहैः स्फुटीभवति विशिष्टतामासादयति&ndash;इत्यर्थः ॥ ४९ ॥</p>
<p>अतश्च तिथेरेव मुख्यत्वम्&ndash;इत्याह&ndash;</p>
<p>तस्मान्मुख्यात्र तिथिः सा च विशेष्या ग्रहर्क्षयोगेन ।<br>
वेलात्र न प्रधानं युक्तं चैतत्तथाहि परमेशः ॥ २८-५० ॥</p>
<p>श्रीत्रिकभैरवकुलशास्त्रेषूचे न पर्वदिवसेषु ।<br>
वेलायोगं कञ्चन तिथिभग्रहयोगतो ह्यन्यम् ॥ २८-५१ ॥</p>
<p>चो हेतौ ।<br>
एतच्च आगमतोऽपि उपपादयितुमाह&ndash;युक्तं चैतदित्यादि ।<br>
तदुक्तं तत्र&ndash;</p>
<p>&ldquo;मासस्य मार्गशीर्षस्य या तिथिर्नवमी भवेत् ।<br>
कृष्णपक्षे सूर्ययुक्ता उत्तराफल्गुनीयुता ॥</p>
<p>तस्यां विशेषसम्पूजा कर्तव्या साधकोत्तमैः ।<br>
&quot;</p>
<p>इत्यादि</p>
<p>&ldquo;कार्तिकस्य तु मासस्य शुक्ला या नवमी भवेत् ।<br>
चन्द्रश्रवणसंयोगे द्वादशं पर्व पूजयेत् ॥<br>
&quot;</p>
<p>इत्यन्तम् ॥५१ ॥</p>
<p>अतश्च तिथेरेव मुख्यतया पूज्यत्वम्&ndash;इत्याह&ndash;</p>
<p>भग्रहयोगाभावे तिथिस्तु पूज्या प्रधानरूपत्वात् ।</p>
<p>तुर्हेतौ ।<br>
यत् स्मृतिरपि&ndash;</p>
<p>&ldquo;…टिथिं यत्नेन याजयेत् ।<br>
&quot;</p>
<p>इति ।<br>
अनेन च अत्र पर्वणां विशिष्टत्वेऽपि सामान्यरूपत्वमुक्तम् ॥</p>
<p>एतदेव शास्त्रान्तरप्रसिद्धन्यायगर्भं दृष्टान्तयति&ndash;</p>
<p>श्वेताभावे कृष्णच्छागालम्भं हि कथयन्ति ॥ २८-५२ ॥</p>
<p>मीमांसका हि श्वेतं छागमालभेतेति चोदितः पशुः, यदि पशुरुपाकृतः पलायेत, अन्यं तद्वर्णं तद्वयसमालभेतेत्यादौ यदि तद्वर्ण एव न प्राप्येत, तदा &ldquo;गुणाः प्रतिनिधीयन्ते च्छागादीनां न जातयः&rdquo; इत्यादिनयेन अतद्वर्णस्यापि छागस्यैव आलम्भं कथयन्ति&ndash;इति वाक्यार्थः ।<br>
एवं प्रकृतेऽपि भग्रहवेलादिविशिष्टा तिथिश्चेत् न भवेत्, तत्केवलैव पर्वतया इयं ग्राह्येति ॥५२ ॥</p>
<p>नन्वत्र श्रीत्रिककुलादावनुक्तोऽपि भगवता वेलायोगः कथमूर्मिकुलादावभिधीयमानः सङ्गच्छताम् ?&ndash;इत्याशङ्क्य आह&ndash;</p>
<p>यत्पुनरूर्मिप्रभृतिनि शास्त्रे वेलोदितापि तत्काम्यम् ।<br>
मुख्यतयोद्दिश्य विधिं तथा च तत्र पौषपर्वदिने ॥ २८-५३ ॥</p>
<p>कृत्वार्चनमर्धनिशि ध्यात्वा जप्त्वा बहिर्गतस्य यथा ।<br>
आदेशः फलति तथा माघे चक्राद्वचः फलति ॥ २८-५४ ॥</p>
<p>अचिरादभीष्टसिद्धिः पञ्चसु मैत्री धनं च मेलापः ।<br>
चक्रस्थाने क्रोधात् पाषाणस्फोटनेन रिपुनाशः ॥ २८-५५ ॥</p>
<p>सिद्धादेशप्राप्तिर्मार्गान्तं कथ्यते विभुना ।</p>
<p>एतदेव दर्शयति&ndash;तथा चेत्यादिना ।<br>
पञ्चस्विति काकाक्षिन्यायेन योज्यम्, तेन फाल्गुनादाषाढान्तं पञ्चसु अभीष्टसिद्धिः, श्रावणान्मार्गशीर्षान्तुं च पञ्चसु क्रमेण मैत्र्यादीनि ।<br>
तदुक्तं तत्र पौषमासादिक्रमेण</p>
<p>&ldquo;पूजा तत्रैव यत्नेन रात्र्यर्धसमये प्रिये ।<br>
ध्यानयुक्तो भवेत्पश्चान्मन्त्रजप्यपरायणः ॥</p>
<p>आदेशो जायते तस्य श्रुत्वासौ निष्क्रमेद् बहिः ।<br>
तत्राभिवाञ्छितं भद्रे प्रापयेन्नात्र संशयः ॥<br>
&quot;</p>
<p>इति,</p>
<p>&ldquo;रात्र्यर्धसमये मन्त्री विशेषात्तत्र पूजनात् ।<br>
भ्रममाणस्य चक्रस्य वचनं यत्पतिष्यति ॥</p>
<p>तदविघ्नेन देवेशि सप्ताहात् सफलं भवेत् ।<br>
&quot;</p>
<p>इति,</p>
<p>&ldquo;दिनार्धे पूजनात्तत्र अभीष्टं सिद्ध्यतेऽचिरात् ।<br>
&quot;</p>
<p>इति,</p>
<p>&ldquo;यां सिद्धिमभिवाञ्छेत सा तस्य अचिराद्भवेत् ॥<br>
&quot;</p>
<p>इति,</p>
<p>&ldquo;प्रार्थितं सिद्ध्यते देवि… ।<br>
&quot;</p>
<p>इति,</p>
<p>&ldquo;मनोवाञ्छितसिद्धर्थं चक्रं सम्पूजयेत्प्रिये ।<br>
…टच्चक्रं पूज्य सिद्ध्यति ॥<br>
&quot;</p>
<p>इति,</p>
<p>&ldquo;पूजां वै वासरारम्भे कुर्वतोऽत्र विधानतः ।<br>
मैत्रीभावेन तिष्ठन्ति सर्वभूतानि तस्य च ॥<br>
&quot;</p>
<p>इति,</p>
<p>&ldquo;मध्याह्ने पूजनात्तत्र सौभाग्यधनधान्यतः ।<br>
वृद्धिर्भवति देवेशि… ॥<br>
&quot;</p>
<p>इति,</p>
<p>&ldquo;मेलापकं तु सर्वत्र तस्मिन्पर्वे भविष्यति ।<br>
&quot;</p>
<p>इति,</p>
<p>&ldquo;भूमावास्फोटयेत् क्रोधात्सञ्ज्ञया यस्य वै प्रिये ।<br>
पाषाणे स्फुटयेत् देवि तस्य मूर्धा तु सप्तधा ॥</p>
<p>स्फुटते तु महाभागे सत्यं नास्त्यत्र संशयः ।<br>
निशि क्षेत्राटनाद्देवि सिद्धादेशमवाप्नुयात् ॥<br>
&quot;</p>
<p>इति च ॥</p>
<p>ननु अत्र तिथौ भग्रहाद्यभावेऽपि भवन् वेलायोगः किमपेक्षणीयो न वा ?&ndash;इत्याशङ्क्य आह&ndash;</p>
<p>भग्रहयोगाभावे वेलां तु तिथेरवश्यमीक्षेत ॥ २८-५६ ॥</p>
<p>सा हि तथा स्फुटरूपा तिथेः स्वभावोदयं दद्यात् ।</p>
<p>एवं षडंशयोगिनि दिने तु महता विशेषेण अर्चनं कुर्यात्&ndash;इत्याह-</p>
<p>भग्रहतिथिवेलांशानुयायि सर्वाङ्गसुन्दरं तु दिनम् ॥ २८-५७ ॥</p>
<p>यदि लभ्येत तदास्मिन्विशेषतमपूजनं रचयेत् ।</p>
<p>सर्वाङ्गसुन्दरमित्यनेन अस्य अतीव दुर्लभत्वं प्रकाशितम् ॥</p>
<p>ननु काम्यमेव केवलमधिकृत्य यदि यागोऽभिप्रेतः, तदिह नैमित्तिकप्रकरणेऽपि अवश्यन्तया तद्योगः कस्मादुक्तः ?&ndash; इत्याशङ्क्य आह&ndash;</p>
<p>न च काम्यमेव केवलमेतत्परिवर्जने यतः कथितः ॥ २८-५८ ॥</p>
<p>समयविलोपः श्रीमद्भैरवकुल ऊर्मिशास्त्रे च ।<br>
दुष्टा हि दुराचाराः पशुतुल्याः पर्व ये न विदुः ॥ २८-५९ ॥</p>
<p>तदेवार्थद्वारेण पठति&ndash;दुष्टा हीत्यादि ॥५९ ॥</p>
<p>ननु एतावतैव केवलकाम्याधिकारेण एतन्नोक्तमिति कुतोऽवगतम् ?&ndash; इत्याशङ्क्य आह&ndash;</p>
<p>न च काम्यस्याकरणे स्याज्जातु प्रत्यवायित्वम् ।<br>
चो हेतौ ॥</p>
<p>एवं पर्वविशेषमभिधाय चक्रचर्चां कर्तुमाह&ndash;</p>
<p>तत्रानुयागसिद्धर्थं चक्रयागो निरूप्यते ॥ २८-६० ॥</p>
<p>मूर्तियाग इति प्रोक्तो यः श्रीयोगीश्वरीमते ।<br>
नित्यं नैमित्तिकं कर्म यदत्रोक्तं महेशिना ॥ २८-६१ ॥</p>
<p>सर्वत्र चक्रयागोऽत्र मुख्यः काम्ये विशेषतः ।<br>
ज्ञानी योगी च पुरुषः स्त्री वास्मिन्मूर्तिसञ्ज्ञके ॥ २८-६२ ॥</p>
<p>यागे प्रयत्नतो योज्यस्तद्धि पात्रमनुत्तरम् ।<br>
तत्सम्पर्कात्पूर्णता स्यादिति त्रैशिरसादिषु ॥ २८-६३ ॥</p>
<p>तदिति&ndash;ज्ञान्यादि ॥६३ ॥</p>
<p>तदेव पठति&ndash;</p>
<p>तेन सर्वं हुतं चेष्टं त्रैलोक्यं सचराचरम् ।<br>
ज्ञानिने योगिने वापि यो ददाति करोति वा ॥ २८-६४ ॥</p>
<p>दीक्षोत्तरेऽपि च प्रोक्तमन्नं ब्रह्मा रसो हरिः ।<br>
भोक्ता शिव इति ज्ञानी श्वपचानप्यथोद्धरेत् ॥ २८-६५ ॥</p>
<p>सर्वतत्त्वमयो भूत्वा यदि भुङ्क्ते स साधकः ।<br>
तेन भोजितमात्रेण सकृत्कोटिस्तु भोजिता ॥ २८-६६ ॥</p>
<p>अथ तत्त्वविदेतस्मिन्यदि भुञ्जीत तत् प्रिये ।<br>
परिसङ्ख्या न विद्येत तदाह भगवाञ्छिवः ॥ २८-६७ ॥</p>
<p>भोज्यं मायात्मकं सर्वं शिवो भोक्ता स चाप्यहम् ।<br>
एवं यो वै विजानाति दैशिकस्तत्त्वपारगः ॥ २८-६८ ॥</p>
<p>तं दृष्ट्वा देवमायान्तं क्रीडन्त्योषधयो गृहे ।<br>
निवृत्तमद्यैवास्माभिः संसारगहनार्णवात् ॥ २८-६९ ॥</p>
<p>यदस्य वक्त्रं सम्प्राप्ता यास्यामः परमं पदम् ।<br>
अन्येऽपानभुजो ह्यूर्ध्वे प्राणोऽपानस्त्वधोमुखः ॥ २८-७० ॥</p>
<p>तस्मिन्भोक्तरि देवेशि दातुः कुलशतान्यपि ।<br>
आश्वेव परिमुच्यन्ते नरकाद्यातनार्णवात् ॥ २८-७१ ॥</p>
<p>करोतीति&ndash;अर्थात् सेवादि ।<br>
कोटिरिति&ndash;अर्थात् ब्रह्मणानाम् ।<br>
यदुक्तम्&ndash;</p>
<p>&ldquo;चतुर्वेदार्थविदुषां ब्रह्मणानां महात्मनाम् ।<br>
आचार्ये भोजिते देवि कोटिर्भवति भोजिता ॥<br>
&quot;</p>
<p>इति ।<br>
एतस्मिन्निति&ndash;चक्रयागे ।<br>
अन्य इति&ndash;अतत्त्वपारगाः ।<br>
अपानभुज इति&ndash;अधःपातदायिनीं भोग्यरूपतामेव अनुसन्दधानाः&ndash;इत्यर्थः ।<br>
अत एवोक्तमपानस्त्वधोमुख इति ।<br>
तदुक्तम्&ndash;</p>
<p>&ldquo;धर्मेण गमनमूर्ध्वं गमनमधस्ताद्भवत्यधर्मेण ।<br>
&quot; (साम्।<br>
का।<br>
)</p>
<p>इति ।<br>
तस्मिन्निति प्राणभुजि तत्त्वपारगे ॥ ७१ ॥</p>
<p>ज्ञानिनश्च सर्वत्रैव अविगीतमुत्कृष्टत्वम्&ndash;इत्याह&ndash;</p>
<p>श्रीमन्निशाटनेऽप्युक्तं कथनान्वेषणादपि ।<br>
श्रोत्राभ्यन्तरसम्प्राप्ते गुरुवक्त्राद्विनिर्गते ॥ २८-७२ ॥</p>
<p>मुक्तस्तदैव काले तु यन्त्रं तिष्ठति केवलम् ।<br>
सुरापः स्तेयहारी च ब्रह्महा गुरुतल्पगः ॥ २८-७३ ॥</p>
<p>अन्त्यजो वा द्विजो वाथ बालो वृद्धो युवापि वा ।<br>
पर्यन्तवासी यो ज्ञानी देशस्यापि पवित्रकः ॥ २८-७४ ॥</p>
<p>तत्र सन्निहितो देवः सदेवीकः सकिङ्करः ।</p>
<p>सुराप इत्यादिना अस्य महापातकित्वमपि अगण्यमेव&ndash;इति भावः ॥</p>
<p>अतश्च ज्ञानिनमेव आश्रित्य मूर्तियागं कुर्यात्&ndash;इत्याह&ndash;</p>
<p>तस्मात्प्राधान्यतः कृत्वा गुरुं ज्ञानविशारदम् ॥ २८-७५ ॥</p>
<p>मूर्तियागं चरेत्तस्य विधिर्योगीश्वरीमते ।</p>
<p>विधिरिति&ndash;कर्म, अत एव अनेन चक्रार्चनमपि आसूत्रितम् ॥</p>
<p>स च कदा कार्यो किंविधिश्च&ndash;इत्याह&ndash;</p>
<p>पवित्रारोहणे श्राद्धे तथा पर्वदिनेष्वलम् ॥ २८-७६ ॥</p>
<p>सूर्यचन्द्रोपरागादौ लौकिकेष्वपि पर्वसु ।<br>
उत्सवे च विवाहादौ विप्राणां यज्ञकर्मणि ॥ २८-७७ ॥</p>
<p>दीक्षायां च प्रतिष्ठायां समयानां विशोधने ।<br>
कामनार्थं च कर्तव्यो मूर्तियागः स पञ्चधा ॥ २८-७८ ॥</p>
<p>उत्सव इति&ndash;स्वगुरुजन्मदिनादौ ॥ ७८ ॥</p>
<p>पञ्चधात्वमेव दर्शयति&ndash;</p>
<p>केवलो यामलो मिश्रश्चक्रयुग्वीरसङ्करः ।<br>
केवलः केवलैरेव गुरुभिर्मिश्रितः पुनः ॥ २८-७९ ॥</p>
<p>साधकाद्यैः सपत्नीकैर्यामलः स द्विधा पुनः ।<br>
पत्नीयोगात् क्रयानीतवेश्यासंयोगतोऽथवा ॥ २८-८० ॥</p>
<p>चक्रिण्याद्याश्च वक्ष्यन्ते शक्तियोगाद्यथोचिताः ।<br>
तत्संयोगाच्चक्रयुक्तौ यागः सर्वफलप्रदः ॥ २८-८१ ॥</p>
<p>सर्वैस्तु सहितो यागो वीरसङ्कर उच्यते ।</p>
<p>सपत्नीकैरिति&ndash;अर्थात् गुर्वादिभिश्चतुर्भिरपि ।<br>
पत्न्यो&ndash;विवाहिताः ।<br>
वक्ष्यन्ते इति&ndash;</p>
<p>&ldquo;मातङ्गकृष्णसौनिककान्दुकचार्मिकविकोशिघातुविभेदाः ।<br>
मात्स्यिकचाक्रिकसहितास्तेषां पत्न्यो नवात्र नवयागे ॥<br>
&quot;</p>
<p>इत्यादिना एकान्नत्रिंशाह्निके ।<br>
चक्रयुक्त इति&ndash;चक्रयुक् ।<br>
सर्वैरिति&ndash; एवमुक्तैः पुंस्त्रीरूपैः ॥<br>
अत्रैव उपवेशने क्रमं दर्शयति&ndash;</p>
<p>मध्ये गुरुर्भवेत्तेषां गुरुवर्गस्तदावृतिः ॥ २८-८२ ॥</p>
<p>तिस्र आवृतयो बाह्ये समय्यन्ता यथाक्रमम् ।<br>
पङ्क्तिक्रमेण वा सर्वे मध्ये तेषां गुरुः सदा ॥ २८-८३ ॥</p>
<p>तदा तद्गन्धधूपस्रक्समालम्भनवाससा ।<br>
पूज्यं चक्रानुसारेण तत्तच्चक्रमिदं त्विति ॥ २८-८४ ॥</p>
<p>तदावृतिरिति&ndash;गुरुवर्गावरणम्&ndash;इत्यर्थः ।<br>
सदेति&ndash;आवृतिक्रमे पङ्क्तिक्रमे वा ।<br>
तत्तच्चक्रमिति&ndash;गुरुसाधकादिरूपं पूज्यतया सम्मतम् ॥८४ ॥</p>
<p>तदेव उदाहरति&ndash;</p>
<p>एकारके यथा चक्रे एकवीरविधिं स्मरेत् ।<br>
द्व्यरे यामलमन्यत्र त्रिकमेवं षडस्रके ॥ २८-८५ ॥</p>
<p>षड्योगिनीः सप्तकं च सप्तारेऽष्टाष्टके च वा ।<br>
अन्यद्वा तादृशं तत्र चक्रे तादृक्स्वरूपिणि ॥ २८-८६ ॥</p>
<p>ततः पात्रेऽलिसम्पूर्णे पूर्वं चक्रं यजेत्सुधीः ।<br>
आधारयुक्ते नाधाररहितं तर्पणं क्वचित् ॥ २८-८७ ॥</p>
<p>आधारेण विना भ्रंशो न च तुष्यन्ति रश्मयः ।</p>
<p>अन्यत्रेति&ndash;त्र्यरे ।<br>
तादृशमिति&ndash;तत्तन्नियतसङ्ख्याकम्&ndash;इत्यर्थः ।<br>
पूर्वमिति&ndash;प्रथमं प्रधानं वा ॥<br>
एतदेव उपपादयति&ndash;</p>
<p>प्रेतरूपं भवेत्पात्रं शाक्तामृतमथासवः ॥ २८-८८ ॥</p>
<p>भोक्त्री तत्र तु या शक्तिः स शम्भुः परमेश्वरः ।<br>
अणुशक्तिशिवात्मेत्थं ध्यात्वा सम्मिलितं त्रयम् ॥ २८-८९ ॥</p>
<p>ततस्तु तर्पणं कार्यमावृतेरावृतेः क्रमात् ।<br>
प्रतिसञ्चरयोगेन पुनरन्तः प्रवेशयेत् ॥ २८-९० ॥</p>
<p>यावद्गुर्वन्तिकं तद्धि पूर्णं भ्रमणमुच्यते ।</p>
<p>आवृतेरावृतेरिति&ndash;आवरणचतुष्टयस्यापि&ndash;इत्यर्थः ।<br>
क्रमादिति&ndash;न तु अनन्तरोल्लङ्घनेन&ndash;इत्यर्थः ।<br>
प्रतिसञ्चरः&ndash;प्रतीपं सञ्चरणम् ।<br>
तद्धि पूर्णं भ्रमणमिति सृष्टिसंहारक्रमोभयात्मक एकः सञ्चारः&ndash;इत्यर्थः ॥</p>
<p>तर्पणे च अत्र क्रममाह&ndash;</p>
<p>तत्रादौ देवतास्तर्प्यास्ततो वीरा इति क्रमः ॥ २८-९१ ॥</p>
<p>वीरश्च वीरशक्तिश्चेत्येवमस्मद्गुरुक्रमः ।<br>
ततोऽवदंशान्विविधान् मांसमत्स्यादिसंयुतान् ॥ २८-९२ ॥</p>
<p>अग्रे तत्र प्रविकिरेत् तृप्त्यन्तं साधकोत्तमः ।<br>
पात्राभावे पुनर्भद्रं वेल्लिताशुक्तिमेव च ॥ २८-९३ ॥</p>
<p>पात्रे कुर्वीत मतिमानिति सिद्धामते क्रमः ।</p>
<p>तदेव दर्शयति&ndash;</p>
<p>दक्षहस्तेन भद्रं स्याद्वेल्लिता शुक्तिरुच्यते ॥ २८-९४ ॥</p>
<p>दक्षहस्तस्य कुर्वीत वामोपरि कनीयसीम् ।<br>
तर्जन्यङ्गुष्ठयोगेन दक्षाधो वामकाङ्गुलीः ॥ २८-९५ ॥</p>
<p>निःसन्धिबन्धौ द्वावित्थं वेल्लिता शुक्तिरुच्यते ।<br>
ये तत्र पानकाले तु बिन्दवो यान्ति मेदिनीम् ॥ २८-९६ ॥</p>
<p>तैस्तुष्यन्ति हि वेतालगुह्यकाद्या गभस्तयः ।<br>
धारया भैरवस्तुष्येत् करपानं परं ततः ॥ २८-९७ ॥</p>
<p>प्रवेशोऽत्र न दातव्यः पूर्वमेव हि कस्यचित् ।<br>
प्रमादात्तु प्रविष्टस्य विचारं नैव चर्चयेत् ॥ २८-९८ ॥</p>
<p>एवं कृत्वा क्रमाद्यागमन्ते दक्षिणया युतम् ।<br>
समालम्भनताम्बूलवस्त्राद्यं वितरेद्बुधः ॥ २८-९९ ॥</p>
<p>रूपकार्धात् परं हीनां न दद्याद्दक्षिणां सुधीः ।<br>
समयिभ्यः क्रमाद् द्विद्विगुणा गुर्वन्तकं भवेत् ॥ २८-१०० ॥</p>
<p>एष स्यान्मूर्तियागस्तु सर्वयागप्रधानकः ।<br>
काम्ये तु संविधौ सप्तकृत्वः कार्यस्तथाविधः ॥ २८-१०१ ॥</p>
<p>दक्षहस्तेनेति&ndash;अर्थात् निविडोन्नतसङ्कुचिताङ्गुलीकेन ।<br>
तर्जन्यङ्गुष्ठयोगेनेति&ndash;अर्थात् वामकरसम्बन्धिना, तेन वामोपरिस्थितां दक्षकनीयसीं तत्तर्जन्यङ्गुष्ठाभ्यामेव बद्धां कृत्वा अयं सन्निवेशः स्यात् ।<br>
तदुक्तम्&ndash;</p>
<p>&ldquo;अथ पात्रविधिर्नास्ति ततः कुर्यादमुं विधिम् ।<br>
भद्रं वेल्लितशुक्तिर्वा पानं वै तत्र शस्यते ॥</p>
<p>दक्षिणेन भवेद्भद्रं हस्तेन परमेश्वरि ।<br>
द्वाभ्यां चैव तु कर्तव्या वेल्लिशुक्तिर्महाफला ॥</p>
<p>दक्षिणे या कनिष्ठा तां कृत्वा वामस्य चोपरि ।<br>
हस्तस्य तु वरारोहे तर्जन्यङ्गुष्ठयोगतः ॥</p>
<p>कृत्वा वामस्य चाङ्गुल्यो दक्षिणाधो व्यवस्थिताः ।<br>
निःसन्धि वेल्लिशुक्तिं तु कृत्वा पानं प्रसिद्ध्यति ॥<br>
&quot;</p>
<p>इति ।<br>
अत्रेति&ndash;चक्रयागे ।<br>
रूपकम् दीनारः ॥१०१ ॥</p>
<p>सप्तकृत्वः करणे प्रयोजनमाह&ndash;</p>
<p>जानन्ति प्रथमं गेहं ततस्तस्य समर्थताम् ।<br>
बलाबलं ततः पश्चाद्विस्मयन्तेऽत्र मातरः ॥ २८-१०२ ॥</p>
<p>ततोऽपि सन्निधीयन्ते प्रीयन्ते वरदास्ततः ।<br>
देवीनामथ नाथस्य परिवारयुजोऽप्यलम् ॥ २८-१०३ ॥</p>
<p>वल्लभो मूर्तियागोऽयमतः कार्यो विपश्चिता ।<br>
रात्रौ गुप्ते गृहे वीराः शक्तयोऽन्योन्यमप्यलम् ॥ २८-१०४ ॥</p>
<p>असङ्केतयुजो योज्या देवताशब्दकीर्तनात् ।<br>
अलाभे मूर्तिचक्रस्य कुमारीरेव पूजयेत् ॥ २८-१०५ ॥</p>
<p>काम्यार्थे तु न तां व्यङ्गां स्तनपुष्पवतीं तथा ।<br>
प्रतिपच्छ्रुतिसञ्ज्ञे च चतुर्थी चोत्तरात्रये ॥ २८-१०६ ॥</p>
<p>हस्ते च पञ्चमी षष्ठी पूर्वास्वथ पुनर्वसौ ।<br>
सप्तमी तत्परा पित्र्ये रोहिण्यां नवमी तथा ॥ २८-१०७ ॥</p>
<p>मूले तु द्वादशी ब्रह्मे भूताश्विन्यां च पूर्णिमा ।<br>
धनिष्ठायाममावस्या सोऽयमेकादशात्मकः ॥ २८-१०८ ॥</p>
<p>अर्कादित्रयशुक्रान्यतमयुक्तोऽप्यहर्गणः ।<br>
योगपर्वेति विख्यातो रात्रौ वा दिन एव वा ॥ २८-१०९ ॥</p>
<p>योगपर्वणि कर्तव्यो मूर्तियागस्तु सर्वथा ।<br>
यः सर्वान्योगपर्वाख्यान् वासरान् पूजयेत्सुधीः ॥ २८-११० ॥</p>
<p>मूर्तियागेन सोऽपि स्यात् समयी मण्डलं विना ।<br>
इत्येष मूर्तियागः श्रीसिद्धयोगीश्वरीमते ॥ २८-१११ ॥</p>
<p>समर्थतामिति&ndash;यागादौ ।<br>
बलाबलमिति&ndash;वीरकर्मसु सामर्थ्यमसामर्थ्यं च ।<br>
विस्मयन्ते इति एवंविधा अपि मर्त्या भवन्तीत्याश्चर्यं मन्वते&ndash;इत्यर्थः ।<br>
मातर इति&ndash;सर्वसम्बन्धः ।<br>
तदुक्तम्&ndash;</p>
<p>&ldquo;प्रथमे मूर्तियागे तु वेश्म जानन्ति साधके ।<br>
द्वितीये तस्य सामर्थ्यं तृतीये तु बलाबलम् ॥</p>
<p>चतुर्थे विस्मयं यान्ति देवि ता मातरः स्वयम् ।<br>
पञ्चमे तस्य गत्वा तु विशन्ति गृहमध्यतः ॥</p>
<p>षष्ठे तु प्रीतिमायान्ति सप्तमे तु वरप्रदाः ।<br>
वाञ्छितं तस्य दास्यन्ति आयुरारोग्यसम्पदः ॥<br>
&quot;</p>
<p>इति ।<br>
देवताशब्दकीर्तनादसङ्केतयुजः कस्माच्चिदभिधानात् लौकिकशब्दव्यवहारशून्याः&ndash;इत्यर्थः, अत एवोक्तम्&ndash;गुप्त इति ।<br>
श्रुतिसञ्ज्ञ इति&ndash;श्रवणे ।<br>
उत्तरात्रये इति&ndash;तदेकतमयुक्ते&ndash;इत्यर्थः ।<br>
एवं पूर्वास्वपि ज्ञेयम् ।<br>
तत्परेत्यष्टमी, पित्र्य इति&ndash;मघासु ।<br>
ब्रह्म इति</p>
<p>&ldquo;केन्द्रायाष्टधनेषु भूमितनयात्स्वात्मत्रिषु ब्रह्मणः ।<br>
&quot;</p>
<p>इति ब्रह्मणशब्देन जीवस्याभिधानात् तद्दैवते तिष्ये&ndash;इत्यर्थः ।<br>
भूतेति&ndash;चतुर्दशी ।<br>
अर्कादित्रयेति&ndash;अर्कश्च तदादि च त्रयं चन्द्रभौमबुधलक्षणम्&ndash;इत्यर्थः ।<br>
एवमेतद्ग्रहपञ्चकादेकतमेन युक्तो यथोक्ततिथिनक्षत्रोपलक्षितोऽहर्गणो योगपर्वेति विख्यातस्तन्नाम&ndash;इत्यर्थः ।<br>
यदुक्तम्&ndash;</p>
<p>नवमी रोहिणीयोगे पुष्ये चैव चतुर्दशी ।<br>
हस्ते च पञ्चमी ज्ञेया मूले तु द्वादशी भवेत् ॥</p>
<p>श्रवणे प्रतिपत्सिद्धा चतुर्थी चोत्तरात्रये ।<br>
पूर्वासु सिद्धिदा षष्ठी मघासु पुनरष्टमी ॥</p>
<p>अश्विन्यां पूर्णिमा ज्ञेया वसुना सप्तमी स्मृता ।<br>
धनिष्ठायाममावास्या ज्ञात्वा चैवं वरानने ॥</p>
<p>सोमे शुक्रे तथादित्ये बुधे चैवाथ लोहिते ।<br>
कर्तव्यं वारगणनम्… ॥<br>
&quot;</p>
<p>इति ॥ १११ ॥</p>
<p>एवं चक्रार्चनमभिधाय पवित्रकविधिमभिधातुमाह&ndash;</p>
<p>अथोच्यते शिवेनोक्तः पवित्रकविधिः स्फुटः ।<br>
श्रीरत्नमालात्रिशिरःशास्त्रयोः सूचितः पुनः ॥ २८-११२ ॥</p>
<p>श्रीसिद्धाटनसद्भावमालिनीसारशासने ।<br>
तत्र प्राधान्यतः श्रीमन्मालोक्तो विधिरुच्यते ॥ २८-११३ ॥</p>
<p>सूचित इति&ndash;श्रीसिद्धादौ साक्षादनभिधानात् ।<br>
प्राधान्यत इति&ndash; स्फुटत्वाविशेषेऽपि तदुत्पत्त्यादेरत्र आधिक्येन उक्तेः ॥ ११३ ॥</p>
<p>तदेव आह&ndash;</p>
<p>क्षीराब्धिमथनोद्भूतविषनिद्राविमूर्च्छितः ।<br>
नागराजः स्वभुवने मेघकाले स्म नावसत् ॥ २८-११४ ॥</p>
<p>केवलं तु पवित्रोऽयं वायुभक्षः समाः शतम् ।<br>
दिव्यं दशगुणं नाथं भैरवं पर्यपूजयत् ॥ २८-११५ ॥</p>
<p>व्यजिज्ञपच्च तं तुष्टं नाथं वर्षास्वहं निजे ।<br>
पाताले नासितुं शक्तः सोऽप्येनं परमेश्वरः ॥ २८-११६ ॥</p>
<p>नागं निजजटाजूटपीठगं पर्यकल्पयत् ।<br>
ततः समस्तदेवौघैर्धारितोऽसौ स्वमूर्धनि ॥ २८-११७ ॥</p>
<p>महतां महितानां हि नाद्भुता विश्वपूज्यता ।<br>
तस्मान्महेशितुर्मूर्ध्नि देवतानां च सर्वशः ॥ २८-११८ ॥</p>
<p>आत्मनश्च पवित्रं तं कुर्याद्यागपुरःसरम् ।<br>
दश कोट्यो न पूजानां पवित्रारोहणे समाः ॥ २८-११९ ॥</p>
<p>वृथा दीक्षा वृथा ज्ञानं गुर्वाराधनमेव च ।<br>
विना पवित्राद्येनैतद्धरेन्नागः शिवाज्ञया ॥ २८-१२० ॥</p>
<p>तस्मात्सर्वप्रयत्नेन स कार्यः कुलवेदिभिः ।</p>
<p>पवित्रोऽयमिति तच्छब्दव्यपदेश्यः&ndash;इत्यर्थः ।<br>
यदुक्तम्&ndash;</p>
<p>&ldquo;तेनास्म्याराधितो देवि पवित्रेण महात्मना ।<br>
&quot;</p>
<p>इति,</p>
<p>&ldquo;पवित्रो नाम नागेन्द्रो ज्येष्ठो भ्रतास्ति वासुकेः ।<br>
&quot;</p>
<p>इति च ।<br>
पवित्रेणेति पाठे तु पञ्चगव्यादिनेति&ndash;व्याख्येयम् ।<br>
समाः शतं दशगुणमिति वर्षसहस्रम्&ndash;इत्यर्थः ।<br>
तदुक्तम्&ndash;</p>
<p>&ldquo;दिव्यवर्षसहस्रं तु वायुभक्षो महाबलः ।<br>
&quot;</p>
<p>इति ।<br>
कुर्यादिति&ndash;गुर्वादिः ।<br>
दशेत्यादिना प्रयोजनमुक्तम् ॥</p>
<p>कदा कार्यः&ndash;इत्याह&ndash;</p>
<p>आषाढशुक्लान्मिथुनकर्कटस्थे रवौ विधिः ॥ २८-१२१ ॥</p>
<p>कर्तव्यः सोऽनिरोधेन यावत्सा तुलपूर्णिमा ।<br>
तुलोपलक्षितस्यान्त्यं कार्तिकस्य दिनं मतम् ॥ २८-१२२ ॥</p>
<p>कुलशब्दं पठन्तोऽन्ये व्याख्याभेदं प्रकुर्वते ।</p>
<p>मिथुनेत्याद्युपलक्षणम्, तेन सिंहादिस्थेऽपि ।<br>
अनिरोधेनेति&ndash; अविच्छेदेन&ndash;इत्यर्थः ।<br>
तुलोपलक्षितस्येति&ndash;कार्तिके हि तुलागत एव रविर्भवेत्&ndash;इति भावः ॥</p>
<p>तमेव व्याख्याभेदं दर्शयति&ndash;</p>
<p>नित्यातन्त्रविदः कृष्णं कार्तिकाच्चरमं दिनम् ॥ २८-१२३ ॥</p>
<p>कुलस्य नित्याचक्रस्य पूर्णत्वं यत्र तन्मतम् ।</p>
<p>यदुक्तम्&ndash;</p>
<p>&ldquo;दीपपर्वणि कर्त्तव्यं विधानमिदमुत्तमम् ।<br>
कुलं शक्तिः समाख्याता सा च नित्या प्रकीर्तिता ॥<br>
&quot;</p>
<p>इत्याद्युपक्रम्य</p>
<p>&ldquo;मध्यमे वा सदा देवि सर्वारिष्टनिवृत्तये ।<br>
अनेन तु विधानेन नित्याचक्रं प्रपूजयेत् ॥<br>
&quot;</p>
<p>इत्यन्तम् ॥</p>
<p>एवमेकीयं मतं प्रदर्श्य, अन्यदप्याह&ndash;</p>
<p>माघशुक्लान्त्यदिवसः कुलपर्वेति तन्मतम् ॥ २८-१२४ ॥</p>
<p>पूर्णत्वं तत्र चन्द्रस्य सा तिथिः कुलपूर्णिमा ।</p>
<p>ननु कुलपर्वत्वं चन्द्रस्य पूर्णत्वं तिथ्यन्तरेष्वप्यस्ति, तत् कथं माघपूर्णिमैव कुलपूर्णिमाशब्देनोच्यते?&ndash;इत्याशङ्क्य आह&ndash;</p>
<p>दक्षिणोत्तरगः कालः कुलाकुलतयोदितः ॥ २८-१२५ ॥</p>
<p>कुलस्य तस्य चरमे दिने पूर्णत्वमुच्यते ।</p>
<p>इह फाल्गुनमासादारभ्य संवत्सरस्य ऋतूनां च उदय इति श्रावणमासं यावत् षट् पूर्णिमा उत्तरायणम् ।<br>
भाद्रपदादारभ्य च माघमासं यावत् षडेव पूर्णिमा दक्षिणायनम् ।<br>
यतः कुलशब्दवाच्यस्य दक्षिणायनस्य माघान्त्यदिवसे पूर्णत्वमस्तीत्युक्तम् ।<br>
यच्छ्रुतिः&ndash;</p>
<p>&ldquo;मुखं वा एतत्संवत्सरस्य यत्फाल्गुनी पौर्णमासी ।<br>
&quot;</p>
<p>इति ।<br>
तथा</p>
<p>&ldquo;फाल्गुनपूर्णमास आधेय एतद्वा ऋतूनां मुखम् ।<br>
&quot;</p>
<p>इति ॥</p>
<p>अतश्चेदमप्युक्तं भवति&ndash;इत्याह&ndash;</p>
<p>दक्षिणायनषण्मासकर्तव्यत्वमतो विधौ ॥ २८-१२६ ॥</p>
<p>पवित्रके प्रकाशत्वसिद्ध्यै कृष्णस्य वर्त्मनः ।</p>
<p>कृष्णस्येति&ndash;तमोरूपसमयलोपाद्यात्मनः ॥</p>
<p>एवमेतत् प्रसङ्गादभिधाय प्रकृतमेव आह&ndash;</p>
<p>तदेतद्बहुशास्त्रोक्तं रूपं देवो न्यरूपयत् ॥ २८-१२७ ॥</p>
<p>एकेनैव पदेन श्रीरत्नमालाकुलागमे ।<br>
तदत्र समये सर्वविधिसम्पूरणात्मकः ॥ २८-१२८ ॥</p>
<p>पवित्रकविधिः कार्यः शुक्लपक्षे तु सर्वथा ।</p>
<p>बहु इति वैदिकात्प्रभृति&ndash;इत्यर्थः ॥</p>
<p>ननु</p>
<p>नभस्यनभसोर्मध्ये पक्षयोः कृष्णशुक्लयोः ।<br>
&quot;</p>
<p>इत्याद्युक्त्या कृष्णपक्षेऽपि अयं विधिः कर्तव्यत्वेनोक्तः, तत्कथमिहान्यथोक्तम् ?&ndash;इत्याशङ्क्य आह&ndash;</p>
<p>पूरणं शक्तियोगेन शक्त्यात्म च सितं दलम् ॥ २८-१२९ ॥</p>
<p>दक्षिणायनसाजात्यात् तेन तद्विधिरुच्यते ।<br>
एकद्वित्रिचतुःपञ्चषड्लतैकतमं महत् ॥ २८-१३० ॥</p>
<p>हेमरत्नाङ्कितग्रन्थि कुर्यान्मुक्तापवित्रकम् ।<br>
सौवर्णसूत्रं त्रिगुणं सैकग्रन्थिशतं गुरौ ॥ २८-१३१ ॥</p>
<p>परे गुरौ तु त्र्यधिकमध्यब्धि परमेष्ठिनि ।<br>
प्राक्सिद्धाचार्ययोगेश विषये तु रसाधिकम् ॥ २८-१३२ ॥</p>
<p>अष्टाधिकं शिवस्योक्तं चित्ररत्नप्रपूरितम् ।<br>
विद्यापीठाक्षसूत्रादौ गुरुवच्छिववत् पुनः ॥ २८-१३३ ॥</p>
<p>वटुके कनकाभावे रौप्यं तु परिकल्पयेत् ।<br>
पाट्टसूत्रमथ क्षौमं कार्पासं त्रित्रितानितम् ॥ २८-१३४ ॥</p>
<p>तस्मान्नवगुणात् सूत्रात् त्रिगुणादिक्रमात् कुरु ।<br>
चण्डांशुगुणपर्यन्तं ततोऽपि त्रिगुणं च वा ॥ २८-१३५ ॥</p>
<p>तेनाष्टादशतन्तूत्थमधमं मध्यमं पुनः ।<br>
अष्टोत्तरशतं तस्मात् त्रिगुणं तूत्तमं मतम् ॥ २८-१३६ ॥</p>
<p>ग्रन्थयस्तत्त्वसङ्ख्याताः षडध्वकलनावशात् ।<br>
यद्वा व्याससमासाभ्यां चित्राः सद्गन्धपूरिताः ॥ २८-१३७ ॥</p>
<p>विशेषविधिना पूर्वं पूजयित्वार्पयेत्ततः ।<br>
पवित्रकं समस्ताध्वपरिपूर्णत्वभावनात् ॥ २८-१३८ ॥</p>
<p>गुर्वात्मनोर्जानुनाभिकण्ठमूर्धान्तगं च वा ।<br>
ततो महोत्सवः कार्यो गुरुपूजापुरसरः ॥ २८-१३९ ॥</p>
<p>तर्प्याः शासनगाः सर्वे दक्षिणावस्त्रभोजनैः ।<br>
महोत्सवः प्रकर्तव्यो गीतनृत्तात्मको महान् ॥ २८-१४० ॥</p>
<p>चातुर्मास्यं सप्तदिनं त्रिदिनं वाप्यलाभतः ।<br>
तदन्ते क्षमयेद्देवं मण्डलादि विसर्जयेत् ॥ २८-१४१ ॥</p>
<p>वह्निं च पश्चात्कर्तव्यश्चक्रयागः पुरोदितः ।<br>
मासे मासे चतुर्मासे वर्षे वापि पवित्रकम् ॥ २८-१४२ ॥</p>
<p>सर्वथैव प्रकर्तव्यं यथाविभवविस्तरम् ।</p>
<p>सितं दलमिति&ndash;सितः पक्षः ।<br>
उच्यते इति&ndash;अस्मच्छास्त्रे हि एवं श्रुतिरस्ति &ndash;इत्याशयः ।<br>
परे गुराविति&ndash;परमगुरौ ।<br>
अध्यब्धीति&ndash; चतुरधिकमित्यर्थः ।<br>
रसाः षट् ।<br>
चित्ररत्नप्रपूरितमिति- अर्थात् ग्रन्थिस्थाने ।<br>
पाट्टसूत्रमिति&ndash;अर्थात् रूप्याभावेऽपि ।<br>
चण्डांशवो&ndash;द्वादश ।<br>
ततोऽपि त्रिगुणमिति&ndash; चतुर्विंशत्यधिकशतत्रयात्मकम्&ndash;इत्यर्थः ।<br>
तन्त्विति&ndash;यत्र यादृशोऽभिमताः ।<br>
षडध्वेति&ndash;तेन कलासङ्ख्यया पञ्चग्रन्थयो यावद् भुवनसङ्ख्यया अष्टादशोत्तरं शतम् व्यास समासाभ्यामिति&ndash;तत्त्वसङ्ख्यया व्यासः, कलासङ्ख्यया तु समास&ndash;इत्यर्थः ।<br>
चित्रा इति&ndash;कुङ्कुमाद्यरुणीकृतत्वात्, अत एवोक्तम्&ndash;सद्गन्धपूरिता इति ।<br>
चातुर्मास्यमिति&ndash;चतुर्षु मासेषु&ndash;इत्यर्थः ॥</p>
<p>सर्वथैव अस्य कर्तव्यत्वमुपोद्बलयति&ndash;</p>
<p>वित्ताभावे पुनः कार्यं काशैरपि कुशोम्भितैः ॥ २८-१४३ ॥</p>
<p>सति वित्ते पुनः शाठ्यं व्याधये नरकाय च ।</p>
<p>ननु</p>
<p>&ldquo;अभावान्नित्यपूजाया अवश्यं ह्येषु पूजयेत् ।<br>
&quot;</p>
<p>इत्याद्युक्त्या नित्यलोपपूरणाय पर्वसु पूजनमुक्तं तत्किं पवित्रकेणापि ?&ndash;इत्याशङ्क्य आह&ndash;</p>
<p>नित्यपूजासु पूर्णत्वं पर्वपूजाप्रपूरणात् ॥ २८-१४४ ॥</p>
<p>तत्रापि परिपूर्णत्वं पवित्रकसमर्चनात् ।</p>
<p>नन्वेवं पवित्रकस्यापि लोपे किं स्यात् ?&ndash;इत्याशङ्क्य आह&ndash;</p>
<p>पवित्रकविलोपे तु प्रायश्चित्तं जपेत्सुधीः ॥ २८-१४५ ॥</p>
<p>सुशुद्धः सन्पुनः कुर्यादित्याज्ञा परमेशितुः ।</p>
<p>एवं श्रीरत्नमालायामुक्तं पवित्रकविधिमभिधाय, श्रीत्रिशिरोभैरवीयमप्याह&ndash;</p>
<p>अथ त्रिशिरसि प्रोक्तो लिख्यते तद्विधिः स्फुटः ॥ २८-१४६ ॥</p>
<p>तदेवाह&ndash;</p>
<p>त्रिप्रमेयस्य शैवस्य पञ्चपञ्चात्मकस्य वा ।<br>
दशाष्टादशभेदस्य षट्स्रोतस इहोच्यते ॥ २८-१४७ ॥</p>
<p>त्रिप्रमेयस्येति&ndash;नरशक्तिशिवात्मकत्वात् ।<br>
पञ्चपञ्चात्मकस्येति&ndash; तन्त्रप्रक्रियया वक्त्रतया, विशेषप्रक्रियया वामेश्यादितया च एवंरूपस्य&ndash;इत्यर्थः ।<br>
षट्स्रोतस इति&ndash;पिचुवक्त्रेण सह ॥ १४७ ॥</p>
<p>तत्र अधिकारिनिर्देशाय आह&ndash;</p>
<p>ये नराः समयभ्रष्टा गुरुशास्त्रादिदूषकाः ।<br>
नित्यनैमित्तिकाद्यन्यपर्वसन्धिविवर्जिताः ॥ २८-१४८ ॥</p>
<p>अकामात् कामतो वापि सूक्ष्मपापप्रवर्तिनः ।<br>
तेषां प्रशमनार्थाय पवित्रं क्रियते शिवे ॥ २८-१४९ ॥</p>
<p>श्रावणादौ कार्तिकान्ते शुक्लपक्षे शुभप्रदे ।<br>
न तु दुःखप्रदे कृष्णे कर्तृराष्ट्रनृपादिषु ॥ २८-१५० ॥</p>
<p>सूक्ष्मेत्यनेन असंलक्षितत्वमुक्तम् ।<br>
अत्रैव कालं निर्दिशति&ndash; श्रावणादावित्यादिना ॥ १५० ॥</p>
<p>अस्यैव स्वरूपं निर्देष्टुमाह&ndash;</p>
<p>पाट्टसूत्रं तु कौशेयं कार्पासं क्षौममेव च ।<br>
चातुराश्रमिकाणां तु सुभ्रुवा कर्तितोक्षितम् ॥ २८-१५१ ॥</p>
<p>त्रिधा तु त्रिगुणीकृत्य मानसङ्ख्यां तु कारयेत् ।<br>
अष्टोत्तरं तन्तुशतं तदर्धं वा तदर्धकम् ॥ २८-१५२ ॥</p>
<p>ह्रासस्तु पूर्वसङ्ख्याया दशभिर्दशभिः क्रमात् ।<br>
नवभिः पञ्चभिः सप्तविंशत्या वा शिवादितः ॥ २८-१५३ ॥</p>
<p>यादृशस्तन्तुविन्यासो ग्रन्थीन्कुर्यात्तु तावतः ।<br>
चतुः समविलिप्तांस्तानथवा कुङ्कुमेन तु ॥ २८-१५४ ॥</p>
<p>व्यक्ते जानुतटान्तं स्याल्लिङ्गे पीठावसानकम् ।<br>
अर्चासु शोभनं मूर्ध्नि त्रितत्त्वपरिकल्पनात् ॥ २८-१५५ ॥</p>
<p>द्वादशग्रन्थिशक्तीनां ब्रह्मवक्त्रार्चिषामपि ।</p>
<p>कौशेयं&ndash;पट्टभेदः ।<br>
चातुराश्रमिकाणामिति&ndash;समय्यादीनाम् ।<br>
पूर्वसङ्ख्याया इति&ndash;अष्टोत्तरशतादिरूपायाः ।<br>
तत्र अष्टोत्तरशतात् दशभिर्दशभिर्ह्रासे अष्टानवतितन्तुकानि च पवित्रकाणि भवन्तीत्यादि ब्रूमः ।<br>
व्यक्त इति&ndash;प्रतिमायाम् ।<br>
लिङ्ग इति- अर्थादव्यक्ते व्यक्ताव्यक्ते च ।<br>
अर्चास्विति&ndash;सर्वासु ।<br>
तदुक्तं मये&ndash;</p>
<p>&ldquo;त्रितयं मूर्ध्नि कर्तव्यमात्मविद्याशिवात्मकम् ।<br>
&quot;</p>
<p>इति ।<br>
शक्तीनामिति&ndash;अघोर्यादीनाम् ।<br>
ब्रह्मवक्त्रार्चिषामिति&ndash; अङ्गवक्त्राणाम्&ndash;इत्यर्थः ।<br>
तदुक्तं तत्रैव-</p>
<p>&ldquo;ब्रह्मवक्त्रैश्च सहितान्यङ्गानि प्रवदाम्यहम् ।<br>
&quot;</p>
<p>इति ॥</p>
<p>विद्यापीठे चले लिङ्गे स्थण्डिले च गुरोर्गणे ॥ २८-१५६ ॥</p>
<p>घण्टायां स्रुक्स्रुवे शिष्यलिङ्गिषु द्वारतोरणे ।<br>
स्वदेहे वह्निपीठे च यथाशोभं तदिष्यते ॥ २८-१५७ ॥</p>
<p>प्रासादे यागगेहे च कारयेन्नवरङ्गिकम् ।</p>
<p>वह्निपीठ इति&ndash;कुण्डे ।<br>
नवरङ्गिकमिति&ndash;नानावर्णमित्यर्थः ॥</p>
<p>अत्रैव ग्रन्थीन् निर्दिशति&ndash;</p>
<p>विद्यापीठे तु खशराः, प्रतिमालिङ्गपीठगम् ॥ २८-१५८ ॥</p>
<p>वसुवेदम्, च घण्टायां शराक्ष्यष्टादश स्रुवे ।<br>
वेदाक्षि स्रुचि, षट्त्रिंशत् प्रासादे, मण्डपे रविः ॥ २८-१५९ ॥</p>
<p>रसेन्दु स्नानगेहेऽब्धिनेत्रे ध्यानगृहे, गुरौ ।<br>
सप्त, साधकगाः पञ्च, पुत्रके सप्त, सामये ॥ २८-१६० ॥</p>
<p>चत्वारोऽथान्यशास्त्रस्थे शिष्ये पञ्चकमुच्यते ।<br>
लिङ्गिनां केवलो ग्रन्थिस्तोरणे दश कल्पयेत् ॥ २८-१६१ ॥</p>
<p>द्वारेष्वष्टौ ग्रन्थयः स्युः कृत्वेत्थं तु पवित्रकम् ।<br>
पूजयित्वा मन्त्रजालं तत्स्थत्वात्मस्थते ततः ॥ २८-१६२ ॥</p>
<p>पवित्रकाणां सम्पाद्य कुर्यात्सम्पातसंस्क्रियाम् ।<br>
ततः संवत्सरं ध्यायेद्भैरवं छिद्रसाक्षिणम् ॥ २८-१६३ ॥</p>
<p>दत्त्वा पूर्णाहुतिं देवि प्रणमेन्मन्त्रभैरवम् ।<br>
ॐ समस्तक्रियादोषपूरणेश व्रतं प्रति ॥ २८-१६४ ॥</p>
<p>यत्किञ्चिदकृतं दुष्टं कृतं वा मातृनन्दन ।<br>
तत्सर्वं मम देवेश त्वत्प्रसादात्प्रणश्यतु ॥ २८-१६५ ॥</p>
<p>सर्वथा रश्मिचक्रेश नमस्तुभ्यं प्रसीद मे ।<br>
अनेन दद्याद्देवाय निमन्त्रणपवित्रकम् ॥ २८-१६६ ॥</p>
<p>योगिनीक्षेत्रमातॄणां बलिं दद्यात्ततो गुरुः ।<br>
पञ्चगव्यं चरुं दन्तकाष्ठं शिष्यैः समन्ततः ॥ २८-१६७ ॥</p>
<p>आचार्य निद्रां कुर्वीत प्रातरुत्थाय चाह्निकम् ।<br>
ततो विधिं पूजयित्वा पवित्राणि समाहरेत् ॥ २८-१६८ ॥</p>
<p>दन्तकाष्ठं मृच्च धात्री समृद्धात्री सहाम्बुना ।<br>
चतुःसमं च तैः सार्धं भस्म पञ्चसु योजयेत् ॥ २८-१६९ ॥</p>
<p>प्राग्दक्षपश्चिमोर्ध्वस्थवामवक्त्रेषु वै क्रमात् ।<br>
पञ्चैतानि पवित्राणि स्थापयेच्चेशगोचरे ॥ २८-१७० ॥</p>
<p>कुशेध्म पञ्चगव्यं च शर्वाग्रे विनियोजयेत् ।<br>
वामामृतादिसंयुक्तं नैवेद्यं त्रिविधं ततः ॥ २८-१७१ ॥</p>
<p>दद्यादसृक् तथा मद्यं पानानि विविधानि च ।<br>
ततो होमो महाक्ष्माजमांसैस्तिलयुतैरथो ॥ २८-१७२ ॥</p>
<p>तिलैर्घृतयुतैर्यद्वा तण्डुलैरथ धान्यकैः ।<br>
शर्कराखण्डसंयुक्तपञ्चामृतपरिप्लुतैः ॥ २८-१७३ ॥</p>
<p>मूलं सहस्रं साष्टोक्तं त्रिशक्तौ ब्रह्मवक्त्रकम् ।<br>
अर्चिषां तु शतं साष्टं ततः पूर्णाहुतिं क्षिपेत् ॥ २८-१७४ ॥</p>
<p>ततोऽञ्जलौ पवित्रं तु गृहीत्वा प्रपठेदिदम् ।<br>
अकामादथवा कामाद्यन्मया न कृतं विभो ॥ २८-१७५ ॥</p>
<p>तदच्छिद्रं ममास्त्वीश पवित्रेण तवाज्ञया ।<br>
मूलमन्त्रः पूरयेति क्रियानियममित्यथ ॥ २८-१७६ ॥</p>
<p>वौषडन्तं पवित्रं च दद्याद्बिन्द्ववसानकम् ।<br>
नादान्तं समनान्तं चाप्युन्मनान्तं क्रमात् त्रयम् ॥ २८-१७७ ॥</p>
<p>एवं चतुष्टयं दद्यादनुलोमेन भौतिकः ।<br>
नैष्ठिकस्तु विलोमेन पवित्रकचतुष्टयम् ॥ २८-१७८ ॥</p>
<p>यत्किञ्चिद्विविधं वस्त्रच्छत्रालङ्करणादिकम् ।<br>
तन्निवेद्यं दीपमालाः सुवर्णतिलभाजनम् ॥ २८-१७९ ॥</p>
<p>वस्त्रयुग्मयुतं सर्वसम्पूरणनिमित्ततः ।<br>
भोजनीयाः पूजनीयाः शिवभक्तास्तु शक्तितः ॥ २८-१८० ॥</p>
<p>चतुस्त्रिद्व्येकमासादिदिनैकान्तं महोत्सवम् ।<br>
कुर्यात्ततो न व्रजेयुरन्यस्थानं कदाचन ॥ २८-१८१ ॥</p>
<p>ततस्तु दैशिकः पूज्यो गामस्मै क्षीरिणीं नवाम् ।<br>
दद्यात्सुवर्णरत्नादिरूप्यवस्त्रविभूषिताम् ॥ २८-१८२ ॥</p>
<p>वदेद्गुरुश्च सम्पूर्णो विधिस्तव भवत्विति ।<br>
वक्तव्यं देवदेवस्य पुनरागमनाय च ॥ २८-१८३ ॥</p>
<p>ततो विसर्जनं कार्यं गुप्तमाभरणादिकम् ।<br>
नैवेद्यं गुरुरादाय यागार्थे तन्नियोजयेत् ॥ २८-१८४ ॥</p>
<p>चतुर्णामपि सामान्यं पवित्रकमिति स्मृतम् ।<br>
नास्माद् व्रतं परं किञ्चित् का वास्य स्तुतिरुच्यते ॥ २८-१८५ ॥</p>
<p>शेषं त्वगाधे वार्योघे क्षिपेन्न स्थापयेत्स्थिरम् ।</p>
<p>खशराः पञ्चाशत् ।<br>
वसुवेदम् अष्टाचत्वारिंशत् ।<br>
शराक्षि पञ्चविंशत् ।<br>
वेदाक्षि चतुर्विंशत् ।<br>
रविः द्वादश ।<br>
रसेन्दु षोडश ।<br>
अब्धिनेत्रे चतुर्विंशत् ।<br>
तदुक्तम्&ndash;</p>
<p>&ldquo;विद्यापीठे तु पञ्चाशत् प्रतिमालिङ्गपीठयोः ।<br>
चत्वारिंशदथाष्टौ च घण्टायां पञ्चविंशतिः ॥</p>
<p>अष्टादश स्रुवे ज्ञेयाः स्रुचि विंशच्चतुस्तथा ।<br>
प्रासादे चैव षट्त्रिंशत् द्वादशैव तु मण्डपे ॥</p>
<p>ध्यानगेहे चतुर्विंशत् षोडश स्नानमण्डपे ।<br>
दैशिके सप्त दातव्याः साधके पञ्चकं ददेत् ॥</p>
<p>पुत्रके सप्तकं दद्याच्चतुः समयिनां तथा ।<br>
अन्यशास्त्रोदितानां च शिष्याणां पञ्चकं ददेत् ॥</p>
<p>लिङ्गिनां केवलो ग्रन्थिस्तोरणेऽथ द्विपञ्चकम् ।<br>
द्वारेषु अष्टकं दद्याद् ग्रन्थीनां मातृनायिके ॥<br>
&quot;</p>
<p>इति ।<br>
तत्स्थत्वादि प्रागेव व्याख्यातम् ।<br>
अनेनेति&ndash;श्लोकबद्धेन मन्त्रेण ।<br>
आह्निकं च कुर्वीतेति प्राच्येन सम्बन्धः ।<br>
तत इति&ndash;आह्निकानन्तरम् ।<br>
विधिं पूजयित्वेति&ndash;गणेशादिविधिं विशेषेण इष्ट्वा&ndash;इत्यर्थः ।<br>
यदुक्तम्&ndash;</p>
<p>&ldquo;…विधिपूजां समाचरेत् ।<br>
गणेशं प्रथमं पूज्य गुरुत्रयसमन्वितम् ॥</p>
<p>सर्वावरणसंयुक्तं त्रिशिरोमातृनायकम् ।<br>
पवित्राण्याहरेत्पश्चात्… ॥<br>
&quot;</p>
<p>इति ।<br>
तैरिति&ndash;दन्तकाष्ठादिभिः सर्वैः ।</p>
<p>&ldquo;दन्तकाष्ठं तथा देवि पूर्ववक्त्रे नियोजयेत् ।<br>
धात्रीं तु मृत्तिकायुक्तां दक्षिणे विनियोजयेत् ॥</p>
<p>मृदमामलकैर्युक्तां पश्चिमे विनियोजयेत् ।</p>
<p>वारि चामलकैर्युक्तं चतुःसमसमन्वितम् ।<br>
ऊर्ध्ववक्त्रस्य दातव्यं भस्म काष्ठमृदादिना ॥</p>
<p>उत्तरस्य तु वक्त्रस्य दापयेच्चुम्बकोत्तमः ।<br>
&quot;</p>
<p>इति ।<br>
एतानीति&ndash;दन्तकाष्ठादीनि ।<br>
ईशगोचर इति&ndash;तत्कोणे ।<br>
इदमिति&ndash; वक्ष्यमाणम् ।<br>
तदत्र सप्रणवोऽयं श्लोको यथाभिप्रेतो मूलमन्त्रः ।<br>
पूरय क्रियानियमं वौषडित्यूहः ।<br>
त्रयमिति तत्त्वकल्पनया, एवमित्याद्येन सह चतुष्टयमित्यत्र छेदः ।<br>
पुनरागमनायेति&ndash;</p>
<p>&ldquo;ऊनाधिकं यद्विपरीतचेष्टं क्षमस्व सर्वं मम विश्वमूर्ते ।<br>
प्रसीद देवेश नमोऽस्तु तुभ्यं प्रयाहि तुष्टः पुनरागमाय ॥<br>
&quot;</p>
<p>इति वक्तव्यम् ।<br>
गुप्तमिति&ndash;यथा पामरादिरन्यो लोभादिवैवश्यं न जानीयात्, अत एवोक्तम्&ndash;यागार्थे तन्नियोजयेत् ।<br>
कास्य स्तुतिरिति ।<br>
यदुक्तम्&ndash;</p>
<p>&ldquo;एतद्देवि परं गुह्यं व्रतानामधिनायकम् ।<br>
विपरीतविनाशाय कर्तव्यं चुम्बकादिभिः ॥<br>
&quot;</p>
<p>इत्युपक्रम्य कृच्छ्रचान्द्रायणेनैव वाजपेयाश्वमेधकैः ।<br>
सौत्रामणिं चातिकृच्छ्रं सम्यङ्निर्वर्त्य यत्फलम् ॥</p>
<p>तत्फलं कोटिगणितं पवित्रारोहणे कृते ।<br>
&quot;</p>
<p>इति ॥</p>
<p>इदानीं कुलपर्वादावासूत्रितो नैमित्तिकविधिरुच्यते&ndash;इत्याह&ndash;</p>
<p>अथ नैमित्तिकविधिर्यः पुरासूत्रितो मया ॥ २८-१८६ ॥</p>
<p>स भण्यते तत्र कार्या देवस्यार्चा विशेषतः ।<br>
चक्रयागश्च कर्तव्यः पूर्वोक्तविधिना बुधैः ॥ २८-१८७ ॥</p>
<p>तत्र यद्यन्निजाभीष्टभोगमोक्षोपकारकम् ।<br>
पारम्पर्येण साक्षाद्वा भवेच्चिदचिदात्मकम् ॥ २८-१८८ ॥</p>
<p>तत्पूज्यं तदुपायाश्च पूज्यास्तन्मयताप्तये ।<br>
तदुपायोऽपि सम्पूज्यो मूर्तिकालक्रियादिकः ॥ २८-१८९ ॥</p>
<p>चिदचिदात्मकमिति&ndash;आत्मप्राणादिरूपम्&ndash;इत्यर्थः ।<br>
तदुपाया इति&ndash; ज्ञानयोगादयः ।<br>
मूर्तिः&ndash;लिङ्गादिरूपा, कालः&ndash;कुलपर्वादिः, क्रिया&ndash;स्नानध्यानादिरूपा ॥ १८९ ॥</p>
<p>ननु उपायत्वं नाम तदुपकरणमात्ररूपत्वमुच्यते, तस्यापि पूजया किं स्यात् ?&ndash;इत्याशङ्क्य आह&ndash;</p>
<p>उपेयसूतिसामर्थ्यमुपायत्वं तदर्चनात् ।<br>
तद्रूपतन्मयीभावादुपेयं शीघ्रमाप्नुयात् ॥ २८-१९० ॥</p>
<p>इदं हि नाम उपायस्य उपायत्वं यदुपेयाविष्करणे परानपेक्षं समर्थत्वम् ।<br>
तत् तस्य उपेयोपायस्यापि अर्चनात्</p>
<p>&ldquo;…षा पूजा ह्यादराल्लयः ।<br>
&quot; (वि।<br>
भै। १४७ श्लो।<br>
)</p>
<p>इत्यादिनीत्या तत्रैव लयात् उपायेऽपि तदुपेये इव तन्मयीभावो भवेत् येन यथायथमधिरोहात् निर्विलम्बमुपेयमयतैव स्यात् ॥१९० ॥</p>
<p>अत एव आह&ndash;</p>
<p>यथा यथा च नैकट्यमुपायेषु तथा तथा ।<br>
अवश्यम्भावि कार्यत्वं विशेषाच्चार्चनादिके ॥ २८-१९१ ॥</p>
<p>विशेषादिति&ndash;लोके हि यावदुपायोपेययोरन्यत्वात् अन्यथाभावोऽपि सम्भाव्येत, इह पुनरुपेयमयतापत्तिरेव उपायत्वमित्यन्यथाभावाशङ्काया अपि नास्त्यवकाशः&ndash;इत्याशयः ॥१९१ ॥</p>
<p>अतश्च आत्मज्ञानस्य साक्षान्मोक्षाद्युपायत्वात् तदवाप्तिदिनं मुख्यं पर्व&ndash;इत्याह&ndash;</p>
<p>ज्ञानस्य कस्यचित्प्राप्तिर्भोगमोक्षोपकारिणः ।<br>
यदा तन्मुख्यमेवोक्तं नैमित्तिकदिनं बुधैः ॥ २८-१९२ ॥</p>
<p>तदुपायः शास्त्रमत्र वक्ताप्यौपयिको गुरुः ।<br>
तद्विद्योऽपि गुरुभ्रता संवादाज्ज्ञानदायकः ॥ २८-१९३ ॥</p>
<p>ननु इह पितरमुद्दिश्य भ्रत्रादिव्यवहारो न्याय्यः, तत्कथं गुरुमुद्दिश्यापि एवमुक्तम् ?&ndash;इत्याशङ्क्य आह&ndash;</p>
<p>गुरोः पत्नी तथा भ्रता पुत्र इत्यादिको गणः ।<br>
न योनिसम्बन्धवशाद्विद्यासम्बन्धजस्तु सः ॥ २८-१९४ ॥</p>
<p>नन्वत्र कस्मान्न यौन सम्बन्धः ?&ndash;इत्याशङ्क्य आह&ndash;</p>
<p>वीर्यारुणपरीणामदेहाहन्ताप्रतिष्ठिताः ।<br>
देहोपकारसन्ताना ज्ञातेये परिनिष्ठिताः ॥ २८-१९५ ॥</p>
<p>देहसन्तानः&ndash;पुत्रादिः, उपकारसन्तानः&ndash;सेवकादिः ॥१९५ ॥</p>
<p>अतश्च स्मृतिरपि युक्ता&ndash;इत्याह&ndash;</p>
<p>तथा च स्मृतिशास्त्रेषु सन्ततेर्दायहारिता ।<br>
युक्तैव तावान्स ह्युक्तो भेदाद्दूरान्तिकत्वतः ॥ २८-१९६ ॥</p>
<p>ये तु त्यक्तशरीरास्था बोधाहम्भावभागिनः ।<br>
बोधोपकारसन्तानद्वयात्ते बन्धुताजुषः ॥ २८-१९७ ॥</p>
<p>तावानिति&ndash;पुत्रपौत्रादिक्रमेण तथा तथा स्थितः&ndash;इत्यर्थः ।<br>
स इति&ndash;पित्रादिः ।<br>
दूरान्तिकत्वतो भेदादिति&ndash;पुत्रभ्रतृपुत्रादिलक्षणात् ।<br>
यदभिप्रायेणैव</p>
<p>&ldquo;अनन्तरः सपिण्डाद्यस्तस्य तस्य धनं भवेत् ।<br>
&quot; (मनु। ९।१८७)</p>
<p>इत्यादि स्मृतम् ।<br>
त्यक्तशरीरास्था इति देहादावनात्माभिमानिनः&ndash; इत्यर्थः ॥ १९७ ॥</p>
<p>ननु अस्य कथं देहादावहम्भाव एव भ्रश्येत्, येन तत्र अनास्थापि स्यात् ? &ndash;इत्याशङ्क्य आह&ndash;</p>
<p>तत्रेत्थं प्राग्यदा पश्येच्छक्त्युन्मीलितदृक्किर्यः ।</p>
<p>इत्थमिति&ndash;वक्ष्यमाणेन प्रकारेण ॥</p>
<p>तदेव आह&ndash;</p>
<p>देहस्तावदयं पूर्वपूर्वोपादाननिर्मितः ॥ २८-१९८ ॥</p>
<p>आत्मा विकाररहितः शाश्वतत्वादहेतुकः ।</p>
<p>पूर्वपूर्वेति&ndash;पितृपितामहादयः, अत एव कृतकत्वाद्विनश्वरः ॥</p>
<p>ननु यदि आत्मा निर्विकारः, तत्कथं पूर्णोऽपि अपूर्णतां श्रयेत्, अपूर्णोऽपि पूर्णताम् ?&ndash;इत्याशङ्क्य आह&ndash;</p>
<p>स्वातन्त्र्यात् पुनरात्मीयादयं छन्न इव स्थितः ॥ २८-१९९ ॥</p>
<p>पुनश्च प्रकटीभूय भैरवीभावभाजनम् ।</p>
<p>ननु अस्य पुनः स्वत एव चेद्भैरवीभावो भवेत् तत्कृतमनया प्रक्रान्तया दर्शनव्यवस्थया; मलपरिपाकादिश्च हेतुर्न न्याय्य इत्युक्तम्, तत्कतरस्तावदत्र समुचित उपाय इति न जानीमः ?&ndash; इत्याशङ्क्य आह&ndash;</p>
<p>तत्रास्य प्रकटीभावे भुक्तिमुक्त्यात्मके भृशम् ॥ २८-२०० ॥</p>
<p>य उपायः समुचितो ज्ञानसन्तान एष सः ।</p>
<p>समुचितोपायत्वमेव अस्य दर्शयति&ndash;</p>
<p>क्रमस्फुटीभवत्तादृक्सदृशज्ञानधारया ॥ २८-२०१ ॥</p>
<p>गलद्विजातीयतया प्राप्यं शीघ्रं हि लभ्यते ।</p>
<p>ननु एवं प्राप्यलाभेऽस्य किं स्यात्?&ndash;इत्याशङ्क्य आह&ndash;</p>
<p>एवं चानादिसंसारोचितविज्ञानसन्ततेः ॥ २८-२०२ ॥</p>
<p>ध्वंसे लोकोत्तरं ज्ञानं सन्तानान्तरतां श्रयेत् ।</p>
<p>इदमेव च अन्यैरितो बाह्यैराश्रयपरावृत्तिः&ndash;इत्युक्तम् ॥</p>
<p>यद्यपि च विज्ञानसन्तानस्य कारणत्वमुक्तं तथापि सहकारित्वात् न तन्मुख्यमित्यत्र मुख्येन कारणान्तरेण भाव्यम्&ndash;इत्याह&ndash;</p>
<p>असंसारोचितोदारतथाविज्ञानसन्ततेः ॥ २८-२०३ ॥</p>
<p>कारणं मुख्यमाद्यं तद्गुरुविज्ञानमात्मगम् ।</p>
<p>मुख्यमिति उपादानरूपम्&ndash;इत्यर्थः ॥</p>
<p>तदेव अस्य उपपादयति&ndash;</p>
<p>अत्यन्तं स्वविशेषाणां तत्रार्पणवशात् स्फुटम् ॥ २८-२०४ ॥</p>
<p>उपादानं हि तद्युक्तं देहभेदे हि सत्यपि ।</p>
<p>तत्रार्पणवशादिति&ndash;उपादानकारणं हि अनुगामि भवेत्&ndash;इति भावः ॥</p>
<p>ननु देहभेदे सति अन्यस्य अन्यत्र कथं स्वविशेषार्पणं न्याय्यम्?&ndash; इत्याशङ्क्य आह&ndash;</p>
<p>देहसन्ततिगौ भेदाभेदौ विज्ञानसन्ततेः ॥ २८-२०५ ॥</p>
<p>न तथात्वाय योगीच्छाविष्टशावशरीरवत् ।</p>
<p>न तथात्वायेति&ndash;क्वचिदपि नानयोः प्रयोजकत्वम्&ndash;इत्यर्थः ॥</p>
<p>न च अत्र कस्यचिद्विप्रतिपत्तिः&ndash;इत्याह&ndash;</p>
<p>योगिनः परदेहादिजीवत्तापादने निजम् ॥ २८-२०६ ॥</p>
<p>देहमत्यजतो नानाज्ञानोपादानता न किम् ।</p>
<p>नानाज्ञानेति&ndash;चक्षुरादीन्द्रियजानाम्&ndash;इत्यर्थः ॥</p>
<p>प्रकृतमेव उपसंहरति&ndash;</p>
<p>तेन विज्ञानसन्तानप्राधान्याद्यौनसन्ततेः ॥ २८-२०७ ॥</p>
<p>अन्योन्यं गुरुसन्तानो यः शिवज्ञाननिष्ठितः ।<br>
इत्थं स्थिते त्रयं मुख्यं कारणं सहकारि च ॥ २८-२०८ ॥</p>
<p>एककारणकार्यं च वस्त्वित्येष गुरोर्गणः ।</p>
<p>इत्थं स्थित इति&ndash;यौनसन्ततेर्गुणभावेन गुरुसन्ततेरेव प्राधान्ये न्याय्ये&ndash;इत्यर्थः ॥</p>
<p>तदेव विभजति&ndash;</p>
<p>गुरुः कारणमत्रोक्तं तत्पत्नी सहकारिणी ॥ २८-२०९ ॥</p>
<p>यतो निःशक्तिकस्यास्य न यागेऽधिकृतिर्भवेत् ।</p>
<p>सहकारिणश्च कदाचिदसम्भवेऽपि न काचित् क्षतिः&ndash;इत्याह&ndash;</p>
<p>अन्तःस्थोदारसंवित्तिशक्तेर्बाह्यां विनापि ताम् ॥ २८-२१० ॥</p>
<p>सामर्थ्यं योगिनो यद्वद्विनापि सहकारिणम् ।<br>
एकजन्या भ्रतरः स्युस्तत्सदृग्यस्तु कोऽपि सः ॥ २८-२११ ॥</p>
<p>पुनः परम्परायोगाद्गुरुवर्गोऽपि भण्यते ।<br>
मुख्य एष तु सन्तानः पूज्यो मान्यश्च सर्वदा ॥ २८-२१२ ॥</p>
<p>तत्सदृगिति&ndash;गुरुभ्रत्रादिसदृशः&ndash;इत्यर्थः ॥ २१२ ॥</p>
<p>इदानीं</p>
<p>&ldquo;ज्ञानस्य कस्यचित्प्राप्तिः… ।<br>
&quot; (१९२)</p>
<p>इत्यादिना उपक्रान्तं नैमित्तिकदिनमुख्यत्वमेव निर्वाहयति&ndash;</p>
<p>गुर्वादीनां च सम्भूतौ दीक्षायां प्रायणेऽपि च ।<br>
यदहस्तद्धि विज्ञानोपायदेहादिकारणम् ॥ २८-२१३ ॥</p>
<p>एवं स्वजन्मदिवसो विज्ञानोपाय उच्यते ।<br>
तादृग्भोगापवर्गादिहेतोर्देहस्य कारणम् ॥ २८-२१४ ॥</p>
<p>दीक्षादिकश्च संस्कारः स्वात्मनो यत्र चाह्नि तत् ।<br>
भवेज्जन्मदिनं मुख्यं ज्ञानसन्तानजन्मतः ॥ २८-२१५ ॥</p>
<p>स्वकं मृतिदिनं यत्तु तदन्येषां भविष्यति ।<br>
नैमित्तिकं मृतो यस्माच्छिवाभिन्नस्तदा भवेत् ॥ २८-२१६ ॥</p>
<p>स्वजन्मेति&ndash;शिष्यादेः ।<br>
इदमत्र तात्पर्यम् यदिह सर्वेषां स्वजन्मदिनं (तत्) तावन्मुख्यं नैमित्तिकम् ।<br>
तथाहि&ndash;यदि अयं देहो नाभविष्यत्, तज्ज्ञानमपि नाभविष्यत् ।<br>
एवं गुरुजन्मदिनमपि, तदभावे किं सतापि स्वजन्मदिनेन स्यात् ।<br>
एतच्च दीक्षासंस्कारं विना सर्वं व्यर्थमिति तद्दिनमपि मुख्यमेव नैमित्तिकम् ।<br>
तदपि विज्ञानसन्ततेरुत्पादात् जन्मदिनमेव ।<br>
प्रायणदिनमपि एवमेव यदत्रापि शिवेनैकात्म्यापत्तिः ।<br>
इयांस्तु विशेषो यदुभयमेतत् स्वपरयोरपि, इदं तु परस्यैवेति ।<br>
एवं च दिनत्रयस्यापि विज्ञानोपायदेहादिकारणत्वं युक्तमेवोक्तमिति ॥ २१६ ॥</p>
<p>ननु मरणमेव नाम किमुच्यते यस्मिन्सति शिवाभेदोऽपि भवेत् ?&ndash; इत्याशङ्कायां प्रसङ्गापतितं मरणस्वरूपमेव तावदभिधातुं प्रतिजानीते&ndash;</p>
<p>तत्र प्रसङ्गान्मरणस्वरूपं ब्रूमहे स्फुटम् ।</p>
<p>अनेन गुर्वादिजन्मदीक्षाप्रायणदिनार्चाप्रयोजनादिनिरूपणानन्तर्येण अनुजोद्देशोद्दिष्टमृतिपरीक्षणमपि उपक्रान्तम् ॥<br>
तदेव आह&ndash;</p>
<p>व्यापकोऽपि शिवः स्वेच्छाकॢप्तसङ्कोचमुद्रणात् ॥ २८-२१७ ॥</p>
<p>विचित्रफलकर्मौघवशात्तत्तच्छरीरभाक् ।</p>
<p>किं नाम च अस्य शरीरभाक्त्वमुच्येत ?&ndash;इत्याशङ्क्य आह&ndash;</p>
<p>शरीरभाक्त्वं चैतावद्यत्तद्गर्भस्थदेहगः ॥ २८-२१८ ॥</p>
<p>संवित्तेः शून्यरूढायाः प्रथमः प्राणनोदयः ।</p>
<p>तच्च शरीरभाक्त्वं संवित्तेरेतावत् यदस्याः शून्यदशामधिशयानाया बहिरुच्छलनादुदराकाशगर्भे वर्तमानं देहं गतः प्रथमः प्राणनोदयः</p>
<p>&ldquo;प्राक् संवित् प्राणे परिणता ।<br>
&quot;</p>
<p>इति नयेन आद्यस्पन्दसञ्ज्ञितया प्राणनामात्ररूपतया संवित् आश्यानतामाश्रिता&ndash;इत्यर्थः ॥</p>
<p>ननु गर्भस्थ एव देहः कुतस्त्यो यद्गतत्वेन प्राथमिकः प्राणनोदयोऽपि स्यात् ?&ndash;इत्याशङ्क्य आह&ndash;</p>
<p>गर्भस्थदेहनिर्माणे तस्यैवेश्वरता पुनः ॥ २८-२१९ ॥</p>
<p>असङ्कोचस्य तन्वादिकर्ता तेनेश उच्यते ।</p>
<p>तस्यैवेति&ndash;प्राथमिकस्यैव प्राणनोदयस्य ।<br>
असङ्कोचस्येति&ndash; अपरिगृहीतप्राणापानाद्यवच्छेदस्य&ndash;इत्यर्थः ।<br>
यद्वशादेव अयं प्रावादुकानां प्रवादस्तनुकरणभुवनादिनिर्माता परमेश्वर इति ॥</p>
<p>गृहीतसङ्कोचः पुनरयं जाड्याच्चेतनाधिष्ठेय एव&ndash;इत्याह&ndash;</p>
<p>स वाय्वात्मा दृढे तस्मिन्देहयन्त्रे चिदात्मना ॥ २८-२२० ॥</p>
<p>प्रेर्यमाणो विचरति भस्त्रायन्त्रगवायुवत् ।<br>
अतः प्राग्गाढसंसुप्तोत्थितवत्स प्रबुध्यते ॥ २८-२२१ ॥</p>
<p>क्रमाद्देहेन साकं च प्राणना स्याद्बलीयसी ।<br>
तत्रापि कर्मनियतिबलात्सा प्राणनाक्षताम् ॥ २८-२२२ ॥</p>
<p>गृह्णाति शून्यसुषिरसंवित्स्पर्शाधिकत्वतः ।<br>
एवं क्रमेण सम्पुष्टदेहप्राणबलो भृशम् ॥ २८-२२३ ॥</p>
<p>भोगान्कर्मकृतान्भुङ्क्ते योन्ययोनिजदेहगः ।</p>
<p>स इति&ndash;प्रथमः प्राणोदयः ।<br>
वाय्वात्मेति&ndash; प्राणापानादिवायुपञ्चकात्मना गृहीतावच्छेदः&ndash;इत्यर्थः ।<br>
अत इति&ndash;एवं वाय्वात्मनोऽस्य विचरणाद्धेतोः ।<br>
स इति&ndash;गर्भस्थो देहः ।<br>
तदुक्तं प्राक्&ndash;</p>
<p>शा प्राणवृत्तिः प्राणाद्यै रूपैः पञ्चभिरात्मसात् ।<br>
देहं यत् कुरुते संवित्पूर्णस्तेनैष भासते ॥<br>
&quot; (६।१४)</p>
<p>इति ।<br>
तत्रापीति&ndash;एवं बलीयस्त्वे सति&ndash;इत्यर्थः ।<br>
अक्षताग्रहणे शून्येत्यादिहेतुः, शून्याश्चक्षुरादीन्द्रियाधिष्ठानरूपाः सुषीर्नाडीर्लभमानस्य संवित् स्पर्शस्य आधिक्यात् इन्द्रियनाडीषु प्राणनात्मनः संवित्स्पर्शस्य उद्रेकेण अवस्थानात्&ndash;इत्यर्थः ।<br>
अत्रापि हेतुः कर्मनियतिबलादिति, यदभिप्रायेणैव</p>
<p>शामान्यकरणवृत्तिः प्राणाद्या वायवः पञ्च ।<br>
&quot; (सां।<br>
का। २९)</p>
<p>इत्यादि अन्यैरुक्तम् ।<br>
भुङ्क्ते इति&ndash;अर्थाद् गृहीतसङ्कोचः शिव एव ॥</p>
<p>न च एतत्स्वोपज्ञमेव अस्माभिरुक्तम्&ndash;इत्याह&ndash;</p>
<p>उक्तं च गह्वराभिख्ये शास्त्रे शीतांशुमौलिना ॥ २८-२२४ ॥</p>
<p>यथा गृहं विनिष्पाद्य गृही समधितिष्ठति ।<br>
तथा देही तनुं कृत्वा क्रियादिगुणवर्जितः ॥ २८-२२५ ॥</p>
<p>किञ्चित्स्फुरणमात्रः प्राग्निष्कलः सोऽपि शब्द्यते ।<br>
स्फुटेन्द्रियादितत्त्वस्तु सकलात्मेति भण्यते ॥ २८-२२६ ॥</p>
<p>इत्यादि श्रीगह्वरोक्तं तत एव पठेद्बहु ।</p>
<p>तत एव बहु पठेदिति&ndash;अस्माभिस्तु ग्रन्थविस्तरभयान्न पठितम्&ndash; इत्यभिप्रायः ।<br>
तदुक्तं तत्र&ndash;</p>
<p>&ldquo;ब्रह्मादिस्तम्बपर्यन्तं विश्वं तु सचराचरम् ।<br>
मायातत्त्वसकाशात्तु सर्वमेव विनिःसृतम् ॥</p>
<p>धर्माधर्मनिबद्धस्तु पिण्ड उत्पद्यते तदा ।<br>
तत उत्पद्यते गन्धः शुक्रशोणितसम्भवः ॥</p>
<p>शुक्रान्मांसं ततो मेदो मज्जा चास्थीनि देहिनाम् ।<br>
रक्तात्त्वक्स्नायुमांसं च धातुषट्कं भवेदिदम् ॥</p>
<p>शुक्रं च शोणितं चैव अष्टधातुकमुच्यते ।<br>
पश्चाद्भूतगणोपेतो देहो भवति देहिनाम् ॥</p>
<p>यथा गृहं तु निष्पाद्य गृही पश्चात्तु तिष्ठति ।<br>
एवं देहं विनिष्पाद्य देही तिष्ठति चेश्वरः ॥</p>
<p>पुरुषः शून्यरूपस्तु निष्क्रियो गुणवर्जितः ।<br>
किञ्चित्स्फुरणमात्रस्तु निष्कलः स हि कथ्यते ॥</p>
<p>सकलः कलया युक्तः शान्तात्मा प्रभुरव्ययः ।<br>
तन्मात्राणि च भूतानि इन्द्रियाणि दशैव तु ॥</p>
<p>इन्द्रियार्था मनो बुद्धिस्तथाहङ्कार एव च ।<br>
विज्ञेयः सकलो ह्येष शिवो देहे व्यवस्थितः ॥</p>
<p>मानुषाणां पशूनां च सर्पाणां जलचारिणाम् ।<br>
व्यापकोऽपि शिवाख्यो वै संसारे संव्यवस्थितः ॥<br>
&quot;</p>
<p>इत्यादि बहु ॥<br>
इह मरणस्य नान्तरीयकवृत्तित्वात् जन्माभिधानपूर्वं समुचितं वचनम्&ndash;इत्याह&ndash;</p>
<p>क्षये तु कर्मणां तेषां देहयन्त्रेऽन्यथागते ॥ २८-२२७ ॥</p>
<p>प्राणयन्त्रं विघटते देहः स्यात्कुड्यवत्ततः ।</p>
<p>तेषां तु कर्मणामिति&ndash;देहारम्भकाणाम् ।<br>
तत इति&ndash;प्राणयन्त्रस्य विघटनात् ॥</p>
<p>तद्विघटनमेव दर्शयति&ndash;</p>
<p>नाडीचक्रेषु सङ्कोचविकासौ विपरीततः ॥ २८-२२८ ॥</p>
<p>भङ्गः शोषः क्लिदिर्वातश्लेष्माग्न्यपचयोच्चयैः ।<br>
इत्येवमादि यत्किञ्चित् प्राक्संस्थानोपमर्दकम् ॥ २८-२२९ ॥</p>
<p>देहयन्त्रे विघटनं तदेवोक्तं मनीषिभिः ।</p>
<p>विपरीतत इति&ndash;सङ्कुचितं हि नाडीचक्रं विकसति, विकसितं च सङ्कुचतीति ।<br>
अग्निः पित्तम्, तेन धातुत्रयस्यापि अपचयादत्यन्तं वा चयादस्य भङ्गादि भवेत् येन एतत् प्राग्रूपात्प्रच्युतिमेव आसादयेदेवम् ।<br>
किं बहुना यदेव नाम हि किञ्चित् देहयन्त्रे प्राक्संस्थानोपमर्दकं तदेव मनीषिभिर्विघटनमित्युक्तं यल्लोके मरणमिति प्रसिद्धम् ॥</p>
<p>न च एतावतैव अस्य संसारोच्छेदः&ndash;इत्याह&ndash;</p>
<p>तस्मिन्विघटिते यन्त्रे सा संवित्प्राणनात्मताम् ॥ २८-२३० ॥</p>
<p>गृह्णाति योनिजेऽन्यत्र वा देहे कर्मचित्रिते ।<br>
स देहः प्रतिबुध्येत प्रसुप्तोत्थितवत्तदा ॥ २८-२३१ ॥</p>
<p>तस्यापि भोगतद्धानिमृतयः प्राग्वदेव हि ।</p>
<p>यन्त्र इति&ndash;देहे, वाशब्दादयोनिजेऽपि ।<br>
प्रतिबुध्येतेत्यनेन अस्य सृष्टिरुक्ता ।<br>
भोगतद्धानीति तत्प्राप्त्यप्राप्ती, एषैव च अस्य स्थितिः ॥</p>
<p>एते च अस्य सृष्ट्यादयः कर्मबलोपनता इति नियत्याद्यपेक्षित्वात् तत्तद्वैचित्र्यभाजो भवन्ति&ndash;इत्याह&ndash;</p>
<p>विसृष्टिस्थितिसंहारा एते कर्मबलाद्यतः ॥ २८-२३२ ॥</p>
<p>अतो नियतिकालादिवैचित्र्यानुविधायिनः ।</p>
<p>अनुग्रहः पुनरस्य कर्मादि अनपेक्ष्यैव स्यात्&ndash;इत्याह&ndash;</p>
<p>अनुग्रहस्तु यः सोऽयं स्वस्वरूपे विकस्वरे ॥ २८-२३३ ॥</p>
<p>ज्ञप्त्यात्मेति कथं कर्मनियत्यादि प्रतीक्षते ।</p>
<p>ननु अनुग्रहस्यापि कर्मादिहेतुत्वे को दोषः?&ndash;इत्याशङ्क्य आह&ndash;</p>
<p>कर्मकालनियत्यादि यतः सङ्कोचजीवितम् ॥ २८-२३४ ॥</p>
<p>सङ्कोचहानिरूपेऽस्मिन्कथं हेतुरनुग्रहे ।<br>
अनुग्रहश्च क्रमिकस्तीव्रश्चेति विभिद्यते ॥ २८-२३५ ॥</p>
<p>प्राक् चैष विस्तरात्प्रोक्त इति किं पुनरुक्तिभिः ।</p>
<p>यदुक्तं प्राक्&ndash;</p>
<p>&ldquo;यत्तु कस्मिंश्चन शिवः स्वेन रूपेण भासते ।<br>
तत्रास्य नाणुगे तावदपेक्ष्ये मलकर्मणी ॥</p>
<p>तथास्वरूपताहानौ तद्गतं हेतुतां कथम् ।<br>
व्रजेन्मायानपेक्षत्वमत एवोपपादयेत् ॥</p>
<p>तेन शुद्धः स्वप्रकाशः शिव एवात्र कारणम् ।<br>
&quot; (१३।११६)</p>
<p>इति ।<br>
प्रागिति&ndash;शक्तिपातपरीक्षाह्निके ॥</p>
<p>ननु एवंविधेन अनुग्रहेण अस्य किं स्यात् ?&ndash;इत्याशङ्क्य आह&ndash;</p>
<p>तेन दीक्षाशिवज्ञानदग्धसङ्कोचबन्धनः ॥ २८-२३६ ॥</p>
<p>देहान्ते शिव एवेति नास्य देहान्तरस्थितिः ।</p>
<p>नन्वेवं देहान्तरानुत्पत्तौ दीक्षैव किं निमित्तमुत निमित्तान्तरमस्ति?&ndash;इत्याशङ्क्य आह&ndash;</p>
<p>येऽपि तत्त्वावतीर्णानां शङ्कराज्ञानुवर्तिनाम् ॥ २८-२३७ ॥</p>
<p>स्वयम्भूमुनिदेवर्षिमनुजादिभुवां गृहे ।<br>
मृतास्ते तत्पुरं प्राप्य पुरेशैर्दीक्षिताः क्रमात् ॥ २८-२३८ ॥</p>
<p>मर्त्येऽवतीर्य वा नो वा शिवं यान्त्यपुनर्भवाः ।<br>
तत्र स्वयम्भुवो द्वेधा केऽप्यनुग्रहतत्पराः ॥ २८-२३९ ॥</p>
<p>केऽपि स्वकृत्यायातांशस्थानमात्रोपसेविनः ।<br>
येऽनुग्रहार्थमाज्ञप्तास्तेषु यो मिर्यते नरः ॥ २८-२४० ॥</p>
<p>सोऽनुग्रहं स्फुटं याति विना मर्त्यावतारतः ।<br>
यस्तु स्वकार्यं कुर्वाणस्तत्स्थानं नाशतस्त्यजेत् ॥ २८-२४१ ॥</p>
<p>यथा गौरी तपस्यन्ती कश्मीरेषु गुहागता ।<br>
तत्रैव वा यथा ध्यानोड्डारे नरहरिर्विभुः ॥ २८-२४२ ॥</p>
<p>वितस्तां नयतो दैत्यांस्त्रासयन्दृप्त उत्थितः ।<br>
सालिग्रामे यथा विष्णुः शिवो वा स्वोपभोगिनः ॥ २८-२४३ ॥</p>
<p>तपस्यन्तौ बदर्यां च नरनारायणौ तथा ।<br>
इत्येवमादयो देवाः स्वकृत्यांशस्थितास्तथा ॥ २८-२४४ ॥</p>
<p>आराधिताः स्वोचितं तच्छीघ्रं विदधते फलम् ।<br>
स्वकृत्यांशस्थितानां च धाम्नि येऽन्तं व्रजन्ति ते ॥ २८-२४५ ॥</p>
<p>तत्र भोगांस्तथा भुक्त्वा मर्त्येष्ववतरन्त्यपि ।<br>
मर्त्यावतीर्णास्ते तत्तदंशकास्तन्मयाः पुनः ॥ २८-२४६ ॥</p>
<p>तद्दीक्षाज्ञानचर्यादिक्रमाद्यान्ति शिवात्मताम् ।<br>
स्थावराद्यास्तिर्यगन्ताः पशवोऽस्मिन्द्वये मृताः ॥ २८-२४७ ॥</p>
<p>स्वकर्मसंस्क्रियावेधात्तल्लोके चित्रताजुषः ।</p>
<p>यद्यपि च अत्र पवित्रकविध्यनन्तरं तीर्थायतनचर्चनमुद्दिष्टं तथापि तत् मरणोपयोगित्वात् तत्परीक्षान्तरुपक्षिप्तमिति न कश्चित् पूर्वापरव्याघातः ।<br>
अनुग्रहतत्परा इति&ndash;अबादिभ्यो हि तत्त्वेभ्यः परमेश्वराज्ञया पञ्चापि अष्टकानि अनुग्रहार्थमेव भुवमवतीर्णानि&ndash;इत्याशयः ।<br>
स्फुटमिति&ndash;अनुग्रहार्थमेव एषामवतीर्णत्वात् ।<br>
तपस्यन्तीत्यादिना एषां स्वकार्यावेदनं कृतम् ।<br>
तत्रेति&ndash;तत्परेषु मर्त्येष्वप्यवतरन्तीति तेषां साक्षादनुग्रहकारित्वाभावात् ।<br>
तत्तदंशका इति&ndash; ब्रह्मविष्णुरुद्राद्यंशाः&ndash;इत्यर्थः ।<br>
अस्मिन्द्वय इति&ndash;अनुग्रहार्थं स्वकार्यार्थं च अवतीर्णे ॥</p>
<p>ननु यदि एवमत्र स्थावरादीनां सालोक्यं स्यात्, तन्मनुष्याणां का वार्त्ता?&ndash;इत्याशङ्क्य आह&ndash;</p>
<p>पुंसां च पशुमात्राणां सालोक्यमविवेकतः ॥ २८-२४८ ॥</p>
<p>पशुमात्राणामिति&ndash;अन्येषां पुनः सायुज्याद्यपि भवेत्&ndash;इति भावः ॥२४८॥</p>
<p>ननु एषां स्थावरादिवदेव किमविवेकः समस्ति न वा?&ndash;इत्याशङ्क्य आह&ndash;</p>
<p>अविवेकस्तद्विशेषानुन्मेषान्मौढ्यतस्तथा ।</p>
<p>तद्विशेषानुन्मेषादिति&ndash;राजसत्वात् पुंसाम् ।<br>
मौढ्यत इति&ndash; स्थावरादीनां तामसत्वात् ॥</p>
<p>ननु अन्यत्र स्थावरादीनां</p>
<p>&ldquo;येषां मृतानां चर्माणि यान्ति योगं शिवालये ।<br>
वृक्षाणामपि दारूणि तेऽपि रुद्रा न संशयः ॥<br>
&quot;</p>
<p>इति दृशा रुद्रत्वमेव भवेत्&ndash;इत्युक्तम् ।<br>
इह पुनरेषां सालोक्यं कस्मादभिहितम्?&ndash;इत्याशङ्क्य आह&ndash;</p>
<p>स्थावराद्यास्तथाभावमुत्तरोत्तरतां च वा ॥ २८-२४९ ॥</p>
<p>प्रपद्यन्ते न ते साक्षाद्रुद्रतां तां क्रमात्पुनः ।</p>
<p>तथाभावमिति&ndash;स्थावरादिरूपत्वम् ।<br>
उत्तरोत्तरतामिति&ndash; पुमादिरूपतासादनक्रमेण ॥</p>
<p>अत एवम् आगमोऽप्येवम्&ndash;इत्याह&ndash;</p>
<p>हंसकारण्डवाकीर्णे नानातरुकुलाकुले ॥ २८-२५० ॥</p>
<p>इत्येतदागमेषूक्तं तत एव पुरे पुरे ।<br>
क्षेत्रमानं ब्रुवे श्रीमत्सर्वज्ञानादिषूदितम् ॥ २८-२५१ ॥</p>
<p>लिङ्गाद्धस्तशतं क्षेत्रमाचार्यस्थापिते सति ।<br>
स्वयम्भूते सहस्रं तु तदर्धमृषियोजिते ॥ २८-२५२ ॥</p>
<p>तत्त्ववित्स्थापिते लिङ्गे स्वयम्भूसदृशं फलम् ।<br>
अतत्त्वविद्यदाचार्यो लिङ्गं स्थापयते तदा ॥ २८-२५३ ॥</p>
<p>पुनर्विधिर्भवेद्दोषो ह्यन्यथोभयदूषकः ।</p>
<p>ननु स्वयम्भ्वादीनां साक्षात्सन्निधेः क्षेत्रादिरूपत्वमस्तीति तद्गृहे मृतानां भवेदेवं को दोषः, मनुष्यादिप्रतिष्ठितानां लिङ्गानां पुनः कथमेवं युज्येत?&ndash;इत्याशङ्कां प्रशमयितुमागममेव संवादयति&ndash;क्षेत्रेत्यादिना ।<br>
आचार्योऽत्र उत्कर्षी ॥</p>
<p>अतत्त्ववित्त्वमेव दर्शयति&ndash;</p>
<p>अहमन्यः परात्मान्यः शिवोऽन्य इति चेन्मतिः ॥ २८-२५४ ॥</p>
<p>न मोचयेन्न मुक्तश्च सर्वमात्ममयं यतः ।<br>
तस्मात्तत्त्वविदा यद्यत्स्थापितं लिङ्गमुत्तमम् ॥ २८-२५५ ॥</p>
<p>तदेवायतनत्वेन संश्रयेद्भुक्तिमुक्तये ।<br>
तथा च आगमोऽप्येवम्&ndash; इत्याह&ndash;</p>
<p>उक्तं श्रीरत्नमालायां ज्ञात्वा कालमुपस्थितम् ॥ २८-२५६ ॥</p>
<p>मोक्षार्थी न भयं गच्छेत्त्यजेद्देहमशङ्कितः ।<br>
तीर्थायतनपुण्येषु कालं वा वञ्चयेत्प्रिये ॥ २८-२५७ ॥</p>
<p>अयोगिनामयं पन्था योगी योगेन वञ्चयेत् ।<br>
वञ्चने त्वसमर्थः सन् क्षेत्रमायतनं व्रजेत् ॥ २८-२५८ ॥</p>
<p>तीर्थे समाश्रयात्तस्य वञ्चनं तु विजायते ।</p>
<p>ज्ञात्वेति&ndash;</p>
<p>&ldquo;यस्य वै स्नातमात्रस्य हृत्पादौ वाथ शुष्यतः ।<br>
धूमो वा मस्तके नश्येद्दशाहं न स जीवति ॥<br>
&quot;</p>
<p>इत्याद्युक्तैस्तत्रत्यैरेव लक्षणैः ।<br>
त्यजेदिति&ndash;उत्क्रान्त्यादिक्रमेण ।<br>
उत्क्रान्त्यादावसमर्थः पुनस्तीर्थादावनशनादिना देहं त्यजेत्, येन अस्य पुनर्जन्ममरणायोगात् कालवञ्चनं सिध्येत्&ndash;इत्याह&ndash;तीर्थेत्यादि; अत एवाह&ndash;अयोगिनामयं पन्था इति ।<br>
अनशनादिनापि देहं त्यक्तुमसमर्थेन क्षेत्रादि आश्रयणीयमेव यद्वशात्स्वारसिके देहापगमे कालवञ्चनं स्यात्&ndash;इत्याह&ndash;वञ्चनेत्विति ।<br>
एकस्तुशब्दो हेतौ ॥</p>
<p>इदमेव च अत्र नाभिधेयं यावदन्यदपि&ndash;इत्याह&ndash;</p>
<p>अनेन च धराद्येषु तत्त्वेष्वभ्यासयोगतः ॥ २८-२५९ ॥</p>
<p>तावत्सिद्धिजुषोऽप्युक्ता मुक्त्यै क्षेत्रोपयोगिता ।</p>
<p>धरादियोगिनां हि तद्धारणाक्रमेण तत्सिद्धिभाक्त्वं तावत् सिद्धं मुक्तिस्तु क्षेत्रोपसेवनाद्भवेदिति भावः ॥</p>
<p>नन्वेवं क्षेत्रोपयोगः किमज्ञानामेव किं स्वित् ज्ञानिनामपि?&ndash; इत्याशङ्क्य आह&ndash;</p>
<p>सम्यग्ज्ञानिनि वृत्तान्तः पुरस्तात्तूपदेक्ष्यते ॥ २८-२६० ॥</p>
<p>नन्वेवं ये न ज्ञानिनः, नापि पशवः, तेषां का वार्त्ता?&ndash; इत्याशङ्क्य आह&ndash;</p>
<p>ते तदीशसमीपत्वं यान्ति स्वौचित्ययोगतः ॥ २८-२६१ ॥</p>
<p>योग्यतावशसञ्जाता यस्य यत्रैव वासना ।<br>
स तत्रैव नियोक्तव्यः पुरेशाच्चोर्ध्वशुद्धिभाक् ॥ २८-२६२ ॥</p>
<p>इति श्रीपूर्वकथितं श्रीमत्स्वायम्भुवेऽपि च ।<br>
यो यत्राभिलषेद्भोगान्स तत्रैव नियोजितः ॥ २८-२६३ ॥</p>
<p>सिद्धभाङ्मन्त्रसामर्थ्यादित्याद्यन्यत्र वर्णितम् ।</p>
<p>स्वौचित्येति&ndash;न तु क्षेत्रौचित्ययोगतः ।<br>
अन्यत्र श्रीमत्स्वायम्भुवेऽपि च वर्णितमिति सम्बन्धः ॥</p>
<p>क्षेत्रौचित्यात् पुनरेषां लोकधर्मिणां तत्सायुज्यमेव भवेत्&ndash;इत्याह-</p>
<p>ये तु तत्तत्त्वविज्ञानमन्त्रचर्यादिवर्तिनः ॥ २८-२६४ ॥</p>
<p>मृतास्ते तत्र तद्रुद्रसयुक्त्वं यान्ति कोविदाः ।</p>
<p>नन्वेवमपि एषां सर्वेषां किमविशेषेणैव रुद्रत्वेन अवतारः, उत न ?&ndash;इत्याशङ्क्य आह&ndash;</p>
<p>तेषां सयुक्त्वं यातानामपि संस्कारतो निजात् ॥ २८-२६५ ॥</p>
<p>तथा तथा विचित्रः स्यादवतारस्तदंशतः ।</p>
<p>संस्कारत इति&ndash;प्राक्कर्मवासनारूपात् ॥</p>
<p>तथा च आगमोऽपि&ndash;इत्याह&ndash;</p>
<p>सिद्धान्तादौ पुराणेषु तथा च श्रूयते बहु ॥ २८-२६६ ॥</p>
<p>तुल्ये रुद्रावतारत्वे चित्रत्वं कर्मभोगयोः ।</p>
<p>नन्वेवमैकरूप्येऽपि रुद्रत्वस्य कथमेतद्युज्येत?&ndash;इत्याशङ्क्य आह&ndash;</p>
<p>अनेकशक्तिखचितं यतो भावस्य यद्वपुः ॥ २८-२६७ ॥</p>
<p>शक्तिभ्योऽर्थान्तरं नैष तत्समूहादृते भवेत् ।</p>
<p>यच्छब्दो हेतौ भिन्नक्रमः, तेन वपुःशब्दानन्तरं योज्यः, एवं तर्हि तत्तच्छक्त्यतिरिक्तं भावस्य रूपं पर्यवस्येत्?&ndash;इत्याशङ्क्य आह&ndash;शक्तिभ्योऽर्थान्तरं नैष इति ।<br>
ततोऽर्थान्तरत्वे तु अस्य किं स्यात्?&ndash;इत्याशङ्क्य आह&ndash;तत्समूहादृते भवेदिति ।<br>
यदनेकाभाससम्मूर्छनात्मको भाव इति एष तदाभाससम्मूर्छनामन्तरेण न किञ्चिदपि रूपं बिभृयात्&ndash; इत्यस्मत्सिद्धान्तः ॥</p>
<p>ननु अनेन प्रकृते किं स्यात् ?&ndash;इत्याशङ्क्य आह&ndash;</p>
<p>तेन शक्तिसमूहाख्यात् तस्माद्रुद्राद्यदंशतः ॥ २८-२६८ ॥</p>
<p>कृत्यं तदुचितं सिद्ध्येत् स्ॐऽशोऽवतरति स्फुटम् ।</p>
<p>अतश्च अनेकाभासकदम्बतया उद्भासमानाद्रुद्रात् यस्मादेव आभासांशात् तत्तत्प्राक्कर्मानुगुणं कार्यं सिद्ध्येत्, स एव आभासांशः स्फुटमवतरति&ndash;तत्तद्रुद्ररूपतां साक्षाद् गृह्णीयात्&ndash;इत्यर्थः ॥</p>
<p>अत्रैव अधिकारिभेदात् वैचित्र्यान्तरमपि दर्शयितुमाह&ndash;</p>
<p>ये चाधरप्राप्तदीक्षास्तदास्थानुज्झिताः परे ॥ २८-२६९ ॥</p>
<p>तत्त्वे मृताः काष्ठवत्तेऽधरेऽप्युत्कर्षभागिनः ।<br>
ये तूज्झिततदुत्कर्षास्ते तदुत्तरभागिनः ॥ २८-२७० ॥</p>
<p>येऽप्यूर्ध्वतत्त्वदीक्षास्ते विना तावद्विवेकतः ।<br>
प्राप्ताधरान्ता अपि तद्दीक्षाफलसुभागिनः ॥ २८-२७१ ॥</p>
<p>अत्यक्तास्था हि ते तत्र दीक्षायामपि शास्त्रितात् ।<br>
विना विवेकादास्थां ते श्रिता लोकप्रसिद्धितः ॥ २८-२७२ ॥</p>
<p>ये च लोकधर्मिण एव अप्तत्त्वादावधरपदे प्राप्तयोजनिकास्तत्रैव च सादराः, परे तदुत्तरे तेजस्तत्त्वादौ तत्तत्त्वावतीर्णस्य अतिगुह्याष्टकादिमध्यादेकतरस्य स्थाने विनैव सन्धानं मृतास्ते तत्र अधरेऽपि उत्कर्षभागिनः तत्स्थानमृतसाधकान्तरवैलक्षण्येन भोगभाजो भवन्ति&ndash;इत्यर्थः ।<br>
ये पुनरप्तत्त्वादावेव प्राप्तदीक्षाः, तत्र तथा अनादृतास्तेऽपि एवं मृतास्तदुत्तरे तेजस्तत्त्वादावेव भोगिनस्तत्पदमेव आसादयन्ति&ndash;इत्यर्थः ।<br>
येऽपि तेजस्तत्त्वादावूर्ध्वे प्राप्तदीक्षास्ते मौढ्यादप्तत्त्वाद्यवतीर्णस्य स्वयम्भुवः सम्बन्धिनि अधरे स्थाने प्राप्तमृत्यवोऽपि तद्दीक्षाफलमेव सुष्ठु भजन्ते ।<br>
यतस्ते तथाविधायामपि दीक्षायां बद्धास्था गतानुगतिकया प्रसिद्धिमात्रादेव अधरायतनादावास्थां श्रिताः ।<br>
नहि एषामेवं शास्त्रीयो विवेकः समस्ति येन दीक्षोचितमेव स्थानमनुसरेयुः ॥२७२ ॥</p>
<p>एवमियता किं पर्यवसितम्?&ndash;इत्याशङ्क्य आह&ndash;</p>
<p>पशुमात्रस्य सालोक्यं सामीप्यं दीक्षितस्य तु ।<br>
तत्परस्य तु सायुज्यमित्युक्तं परमेशिना ॥ २८-२७३ ॥</p>
<p>दीक्षितस्येति&ndash;लोकधर्मिदीक्षया ।<br>
तत्परस्येति&ndash;एवं दीक्षितत्वेऽपि तत्तत्स्थानादौ मृतस्य ॥</p>
<p>सिद्धान्तादावूर्ध्वोर्ध्वं दीक्षितस्य पुनस्तत्र अनास्थया तीर्थादि आश्रयतः सर्वं निरर्थकमेव भवेत्&ndash;इत्याह&ndash;</p>
<p>यस्तूर्ध्वशास्त्रगस्तत्र त्यक्तास्थः संशयेन सः ।<br>
व्रजन्नायतनं नैव फलं किञ्चित्समश्नुते ॥ २८-२७४ ॥</p>
<p>उक्तं तद्विषयं चैतद्देवदेवेन यद्वृथा ।<br>
दीक्षा ज्ञानं तथा तीर्थं तस्येत्यादि सविस्तरम् ॥ २८-२७५ ॥</p>
<p>तदुक्तम्&ndash;</p>
<p>&ldquo;दीक्षितः शिवसिद्धान्ते गुरुपूजादिकां क्रियाम् ।<br>
कृत्वान्ते च व्रजेद्यस्तु तीर्थमायतनादि वा ॥</p>
<p>वृथा दीक्षा वृथा ज्ञानं मन्त्राराधनमेव च ।<br>
त्यक्तं तेनैव तत्सर्वं तीर्थमात्रफलेप्सुना ॥<br>
&quot;</p>
<p>इति ॥२७५ ॥</p>
<p>यस्तु तावदयोग्योऽपि तथास्ते स शिवालये ।<br>
पश्चादास्थानिबन्धेन तावदेव फलं भजेत् ॥ २८-२७६ ॥</p>
<p>तावदयोग्य इति&ndash;आजीवम् ।<br>
पश्चादिति&ndash;मृत्युसमय एव ।<br>
तावदिति&ndash; पूर्णम् ॥ २७६ ॥</p>
<p>ननु स्वयम्भ्वादीनामेव स्थाने मृतानामेवं भवेदिति कस्मादुक्तं यदन्यत्र अन्तर्वेद्यादावपि मरणस्थानत्वमभिहितम् ?&ndash;इत्याशङ्क्य आह&ndash;</p>
<p>नदीनगह्रदप्रायं यच्च पुण्यं न तन्मृतौ ।<br>
उत्कृष्टं तन्मृतानां तु स्वर्गभोगोपभोगिता ॥ २८-२७७ ॥</p>
<p>ये पुनः प्राप्तविज्ञानविवेका मरणान्तिके ।<br>
अधरायतनेष्वास्था श्रितास्तेऽत्र तिरोहिताः ॥ २८-२७८ ॥</p>
<p>निष्कृतिश्च एषां किमस्ति न वा?&ndash;इत्याशङ्क्य आह&ndash;</p>
<p>तज्ज्ञानदूषणोक्तं यत्तेषां स्यात्किल पातकम् ।<br>
तत्तत्पुरेशदीक्षादिक्रमान्नश्येदिति स्थितिः ॥ २८-२७९ ॥</p>
<p>दीक्षायतनविज्ञानदूषिणो ये तु चेतसा ।<br>
आचरन्ति च तत्तेऽत्र सर्वे निरयगामिनः ॥ २८-२८० ॥</p>
<p>ननु एते साक्षात् यदि आचरन्तो दृश्यन्त इति कुतस्तद्विशेष एषां ज्ञायेत ?&ndash;इत्याशङ्क्य आह&ndash;</p>
<p>ज्ञानायतनदीक्षादावास्थाबन्धपरिच्युतिः ।<br>
व्यापारव्याहृतैर्ज्ञेया तान्यपि द्विविधानि च ॥ २८-२८१ ॥</p>
<p>इह द्विविधानि व्यापारव्याहृतानि संसारभागीयानि कैवल्यभागीयानि च ।<br>
तत्र एषां क्वचिद्यथानुसन्धानं प्रवृत्तिः, क्वचिदयथानुसन्धानं क्वचिच्च निरनुसन्धानमिति ।<br>
तत्र आद्यः स्पष्ट एव पन्था यथानुसन्धानं व्यापारादेर्भावात् ।<br>
द्वितीयस्तु विपर्यस्तो व्यापारादेरनुसन्धानविपर्ययेण दर्शनात् ।<br>
तृतीयस्तु नैवंविधः&ndash;इत्याह&ndash;</p>
<p>यानि जातुचिदप्येव स्वास्थ्ये नोदमिषन्पुनः ।<br>
अस्वास्थ्ये धातुदोषोत्थान्येव तद्भोगमात्रकम् ॥ २८-२८२ ॥</p>
<p>यानि संसारकैवल्यभागीयतया द्विविधानि, तानि व्यापारव्याहृतानि स्वास्थ्ये कदाचिदपि नोदितानि यथा ज्ञानिनः संसारभागीयानि अज्ञानिनस्तु कैवल्यभागीयानि, अस्वास्थ्ये पुनर्धातुदोषवशादुत्थितानि, तद्भोगमात्रकमेव तदानीमेषामेवंविधः प्राक्कर्मबलोपनतो भोग एव, न तु शुभाशुभकारि किञ्चित्&ndash;इत्यर्थः ॥ २८२ ॥</p>
<p>ननु कथं भोगमात्रकमेव एतदित्युक्तं यज्ज्ञानिनोऽपि अन्तश्च आत्तानां संसारवासनानामन्तरान्तरा दर्शनादज्ञानित्वं स्यात्, अज्ञानिनोऽपि ज्ञान्युचितानां संस्काराणामुदयात् ज्ञानित्वमिति?&ndash; इत्याशङ्क्य आह&ndash;</p>
<p>धातुदोषाच्च संसारसंस्कारास्ते प्रबोधिताः ।<br>
छिद्रगा अपि भूयिष्ठज्ञानदग्धा न रोहिणः ॥ २८-२८३ ॥</p>
<p>ये तु कैवल्यभागीयाः स्वास्थ्येऽनुन्मिषिताः सदा ।<br>
अस्वास्थ्ये चोन्मिषन्त्येते संस्काराः शक्तिपाततः ॥ २८-२८४ ॥</p>
<p>भूयिष्ठेति&ndash;एषां हि बलवज्ज्ञानम्&ndash;इत्याशयः ।<br>
अनुन्मिषिता इति&ndash; अर्थादज्ञानिनः ॥ २८४ ॥</p>
<p>ननु स्वास्थ्याविशेषेऽपि ज्ञानिनां धातुदोषादेते संस्काराः प्रबुद्धाः, इतरेषां तु शक्तिपातत इति कुतस्त्योऽयं विशेषः ?&ndash; इत्याशङ्क्य आह&ndash;</p>
<p>यतः सांसारिकाः पूर्वगाढाभ्यासोपसंस्कृताः ।<br>
इत्यूचे भुजगाधीशस्तच्छिद्रेष्विति सूत्रतः ॥ २८-२८५ ॥</p>
<p>ये तु कैवल्यभागीयाः प्रत्ययास्ते न जातुचित् ।<br>
अभ्यस्ताः संसृतेर्भावात्तेनैते शक्तिपाततः ॥ २८-२८६ ॥</p>
<p>न च एतदस्मदुपज्ञमेवेत्याह&ndash;इतीत्यादि ।<br>
तच्छिद्रेष्विति, सूत्रत इति ।</p>
<p>&ldquo;तच्छिद्रेषु प्रत्ययान्तराणि संस्कारेभ्यः ।<br>
&quot; (४।२७)</p>
<p>इति सूत्रे&ndash;इत्यर्थः ।<br>
सांसारिकाणां हि व्यापारादीनां जन्मान्तरीयो गाढाभ्यासोऽस्ति निमित्तं यद्वशादेषामुदयोऽपि स्यात्, इतरेषां तु संसारिषु अभ्यासो नास्ति, कादाचित्कश्च उदयो दृश्यते, तदत्र केनचित् निमित्तेन भाव्यम् ।<br>
स च शक्तिपात एवेति युक्तमुक्तम्&ndash;एते संस्काराः शक्तिपातत इति ॥ २८५-२८६ ॥</p>
<p>ननु एवं ज्ञानिनोऽपि एते संस्कारास्तिरोधानशक्तिपातहेतुका एव सन्ति?&ndash;इत्याशङ्क्य आह&ndash;</p>
<p>व्यापारव्याहृतैस्तेन धातुदोषप्रकोपितैः ।<br>
अप्राप्तनिश्चयामर्शैः सुप्तमत्तोपमानकैः ॥ २८-२८७ ॥</p>
<p>विपरीतैरपि ज्ञानदीक्षागुर्वादिदूषकैः ।<br>
तिरोभावो न विज्ञेयो हृदये रूढ्यभावतः ॥ २८-२८८ ॥</p>
<p>अप्राप्तनिश्चयामर्शैरिति&ndash;अन्यथाद्धित्वात् ।<br>
रूढ्यभावत इति&ndash;अस्य हि अन्यत्र अस्ति दृढतरमभ्यासः&ndash;इति भावः ॥२८८ ॥</p>
<p>अतश्च अस्य अन्येऽपि सांसारिकाः संस्काराः सन्ति&ndash;इत्याह&ndash;</p>
<p>अत एव प्रबुद्धोऽपि कर्मोत्थान्भोगरूपिणः ।<br>
यमकिङ्करसर्पादिप्रत्ययान्देहगो भजेत् ॥ २८-२८९ ॥</p>
<p>तर्हि अस्य किं नाम मुक्तत्वम्?&ndash;इत्याशङ्क्य आह&ndash;</p>
<p>नैतावता न मुक्तोऽसौ मृतिर्भोगो हि जन्मवत् ।<br>
स्थितिवच्च ततो दुःखसुखाभ्यां मरणं द्विधा ॥ २८-२९० ॥</p>
<p>अतो यथा प्रबुद्धस्य सुखदुःखविचित्रताः ।<br>
स्थितौ न घ्नन्ति मुक्तत्वं मरणेऽपि तथैव ताः ॥ २८-२९१ ॥</p>
<p>अत इति&ndash;जन्मादिवत् मरणस्यापि भोगविशेषात्मकत्वात् ॥ २९१ ॥</p>
<p>योगिनां पुनर्ज्ञानिभ्योऽपि मृतावतिशयः&ndash;इत्याह&ndash;</p>
<p>ये पुनर्योगिनस्तेऽपि यस्मिंस्तत्त्वे सुभाविताः ।<br>
चित्तं निवेशयन्त्येव तत्तत्त्वं यान्त्यशङ्किताः ॥ २८-२९२ ॥</p>
<p>निवेशयन्तीति उत्क्रान्त्यादिनिमित्तम् ।<br>
अशङ्किता इति मरणव्यथाद्य योगात् ॥ २९२ ॥</p>
<p>तथा च आगमोऽप्येवम्&ndash;इत्याह&ndash;</p>
<p>श्रीस्वच्छन्दे ततः प्रोक्तं गन्धधारणया मृताः ।<br>
इत्यादि मालिनीशास्त्रे धारणानां तथा फलम् ॥ २८-२९३ ॥</p>
<p>यदुक्तम्&ndash;</p>
<p>&ldquo;धारणां गन्धतन्मात्रे प्राणांस्त्यक्त्वा तु योगिनः ।<br>
ते यान्ति तादृशीं मूर्तिं धरित्र्याः परमां तनुम् ॥<br>
&quot; (१०।७८८)</p>
<p>इति ।</p>
<p>&ldquo;रसतन्मात्रमात्रे वै कृत्वा सम्यक् तु धारणाम् ।<br>
अपां योनिं परां प्राप्ताः… ॥<br>
&quot; (१०।७९९)</p>
<p>इति च ।<br>
श्रीपूर्वशास्त्रे तु द्वादशपटलात्प्रभृति वितत्य एतदुक्तमिति तत एव अवधार्यम् ॥ २९३ ॥</p>
<p>ननु मरणं चेद्योगिनामस्ति अवश्यम्, सुखदुःखाद्यात्मा तद्भोगोऽपि स्यात्; तत्किमेतदुक्तम् ?&ndash;इत्याशङ्क्य आह&ndash;</p>
<p>एतेषां मरणाभिख्यो भोगो नास्ति तु ये तनुम् ।<br>
धारणाभिस्त्यजन्त्याशु परदेहप्रवेशवत् ॥ २८-२९४ ॥</p>
<p>ननु कियान् मरणाभिख्यो भोगो य एषां नास्ति&ndash;इत्याशङ्क्य आह&ndash;</p>
<p>एतावान्मृतिभोगो हि मर्मच्छिन्मूढताक्षगा ।<br>
ध्वान्ताबिलत्वं मनसि तच्चैतेषु न विद्यते ॥ २८-२९५ ॥</p>
<p>तदिति&ndash;मर्मच्छिदादि ॥२९५ ॥</p>
<p>तदेव उपपादयति&ndash;</p>
<p>तथाहि मानसं यत्नं तावत्समधितिष्ठति ।<br>
अहंरूढ्या परे देहे यावत्स्याद् बुद्धिसञ्चरः ॥ २८-२९६ ॥</p>
<p>प्राणचक्रं तदायत्तमपि सञ्चरते पथा ।<br>
तेनैवातः प्रबुद्ध्येत परदेहेऽक्षचक्रकम् ॥ २८-२९७ ॥</p>
<p>यदि हि नाम स्वदेहं त्यजतो योगिनो मर्मसु वेदना, इन्द्रियेषु मोहः, मनसि तमोमयत्वं च अभविष्यत्, तदयं तत्प्रयत्ननिर्वर्त्यं परपुरप्रवेशादि एवं कथङ्कारमकरिष्यत् ।<br>
मनःप्रयत्नाधीन एव हि योगिनः परदेहे बुद्धिप्राणादिसञ्चारः, येन अस्य तत्र अहन्ताप्ररोहः ॥२९७ ॥</p>
<p>ननु प्राणादेरिन्द्रियचक्रस्य मनोऽनुगामित्वमेव कस्मात् ?&ndash; इत्याशङ्कां दृष्टान्तदिशा उपशमयति&ndash;</p>
<p>मक्षिका मक्षिकाराजं यथोत्थितमनूत्थिताः ।<br>
स्थितं चानुविशन्त्येवं चित्तं सर्वाक्षवृत्तयः ॥ २८-२९८ ॥</p>
<p>एवं योगिनां देहापगमेऽपि अन्यवदिन्द्रियाणामन्तरा अस्तमयो नास्ति&ndash; इत्याह&ndash;</p>
<p>अतोऽस्य परदेहादिसञ्चारे नास्ति मेलनम् ।<br>
अक्षाणां मध्यगं सूक्ष्मं स्यादेतद्देहवत्पुनः ॥ २८-२९९ ॥</p>
<p>अत इति&ndash;मृतिभोगाभावात् ।<br>
ननु एतस्मिन्नेव देहे गाढमर्मप्रहारमात्रेणेन्द्रियाणामन्तरा मेलनं भवेत्, कथं पुनस्तत्त्यागेन?&ndash;इत्याशङ्क्य उक्तम्&ndash;सूक्ष्मं स्यादेतद्देहवत्पुनरिति ॥२९९ ॥</p>
<p>एतदेव दृष्टान्तगर्भमुपसंहरति&ndash;</p>
<p>एवं परशरीरादिचारिणामिव योगिनाम् ।<br>
तत्तत्तत्त्वशरीरान्तश्चारिणां नास्ति मूढता ॥ २८-३०० ॥</p>
<p>ते चापि द्विविधा ज्ञेया लौकिका दीक्षितास्तथा ।<br>
पूर्वे शिवाः स्युः क्रमशः परे तद्भोगमात्रतः ॥ २८-३०१ ॥</p>
<p>दीक्षाप्यूर्ध्वाधरानेकभेदयोजनिकावशात् ।<br>
भिद्यमाना योगिनां स्याद्विचित्रफलदायिनी ॥ २८-३०२ ॥</p>
<p>ते इति&ndash;योगिनः ।<br>
लौकिका इति&ndash;पातञ्जलादिनिष्ठाः ॥ ३०२ ॥</p>
<p>एवं योगिनो मृतवृत्तान्तमभिधाय, ज्ञानिनोऽपि आह&ndash;</p>
<p>ये तु विज्ञानिनस्तेऽत्र द्वेधा कम्प्रेतरत्वतः ।<br>
तत्र ये कम्प्रविज्ञानास्ते देहान्ते शिवाः स्फुटम् ॥ २८-३०३ ॥</p>
<p>एतदेव उपपादयति&ndash;</p>
<p>यतो विज्ञानमेतेषामुत्पन्नं न च सुस्फुटम् ।<br>
विकल्पान्तरयोगेन न चाप्युन्मूलितात्मकम् ॥ २८-३०४ ॥</p>
<p>अतो देहे प्रमादोत्थो विकल्पो देहपाततः ।<br>
नश्येदवश्यं तच्चापि बुध्यते ज्ञानमुत्तमम् ॥ २८-३०५ ॥</p>
<p>न च सुस्फुटमिति&ndash;देहबलोपनतेन विकल्पेन ग्लपनात् ।<br>
विकल्पान्तरेति&ndash; विरुद्धस्य ॥ ३०५ ॥</p>
<p>ननु देहपाते विकल्पस्य प्रशमोऽस्तु, प्रस्फुटज्ञानोदये तु को हेतुः ?&ndash;इत्याशङ्क्य आह&ndash;</p>
<p>संस्कारकल्पनातिष्ठदध्वस्तीकृतमन्तरा ।<br>
प्राप्तपाकं संवरीतुरपाये भासते हि तत् ॥ २८-३०६ ॥</p>
<p>ये तु स्वभ्यस्तविज्ञानमयाः शिवमयाः सदा ।<br>
जीवन्मुक्ता हि ते नैषां मृतौ कापि विचारणा ॥ २८-३०७ ॥</p>
<p>प्राप्तपाकमिति&ndash;परां काष्ठामधिरूढम्&ndash;इत्यर्थः ।<br>
संवरीतुरिति&ndash;पिधायकस्य देहस्य ॥ ३०७ ॥</p>
<p>ननु किं न ज्ञानिनां मृतौ विचारः, यत्तेऽपि तदा पामरवत् देहादिमया एव किं न वा?&ndash;इत्याशङ्क्य दृष्टान्तगर्भमाह&ndash;</p>
<p>यथाहि जीवन्मुक्तानां स्थितौ नास्ति विचारणा ।<br>
सुखिदुःखिविमूढत्वे, मृतावपि तथा न सा ॥ २८-३०८ ॥</p>
<p>तथा च आगम&ndash;इत्याह&ndash;</p>
<p>श्रीरत्नमालाशास्त्रे तदुवाच परमेश्वरः ।<br>
स्वशास्त्रे चाप्यहीशानो विश्वाधारधुरन्धरः ॥ २८-३०९ ॥</p>
<p>स्वशास्त्रे इति&ndash;आधारकारिकासु ॥ ३०९ ॥</p>
<p>तदेव क्रमेण पठति&ndash;</p>
<p>रथ्यान्तरे मूत्रपुरीषमध्ये चण्डालगेहे निरये श्मशाने ।<br>
सचिन्तको वा गतचिन्तको वा ज्ञानी विमोक्षं लभतेऽपि चान्ते ॥ २८- ३१०॥</p>
<p>निरये इति&ndash;अपकृष्टस्थाने&ndash;इत्यर्थः ॥ ३१० ॥</p>
<p>एतदेव सङ्क्षेपेण व्याचष्टे&ndash;</p>
<p>अपि चेति ध्वनिर्जीवन्मुक्ततामस्य भाषते ।<br>
सचिन्ताचिन्तकत्वोक्तिरेतावत्सम्भवस्थितिम् ॥ २८-३११ ॥</p>
<p>न केवलमन्ते ज्ञानी विमोक्षं लभते, यावज्जीवन्नपि&ndash;इत्यर्थः ।<br>
एतावदिति आसङ्गरहित इति यावत् ॥ ३११ ॥</p>
<p>इतरत्रापि तात्पर्यार्थं तावदाह&ndash;</p>
<p>तीर्थे श्वपचगृहे वा नष्टस्मृतिरपि परित्यजेद्देहम् ।<br>
ज्ञानसमकालमुक्तः कैवल्यं याति हतशोकः ॥ २८-३१२ ॥</p>
<p>अनन्तकारिका चैषा प्राहेदं बन्धकं किल ।<br>
सुकृतं दुष्कृतं चास्य शङ्क्यं तच्चास्य नो भवेत् ॥ २८-३१३ ॥</p>
<p>ज्ञानिनो हि बन्धकं कर्म नास्तीत्यस्य तीर्थादौ मरणे न कश्चिद्विशेष&ndash;इत्यत्र तात्पर्यम् ॥ ३१२-३१३ ॥</p>
<p>तदेव पदशो व्याचष्टे&ndash;</p>
<p>अपिशब्दादलुप्तस्मृत्या वा सम्भाव्यते किल ।<br>
मृतिर्नष्टस्मृतेरेव मृतेः प्राक् साऽस्तु किं तया ॥ २८-३१४ ॥</p>
<p>लिङ् च सम्भावनायां स्यादियत्सम्भाव्यते किल ।<br>
स च कालध्वनिः प्राह मृतेर्मुक्तावहेतुताम् ॥ २८-३१५ ॥</p>
<p>इह मरणं तावत् नष्टस्मृतेरेव भवतीति सम्भवन्त्या अपि मरणात्प्राक् स्मृत्या न कश्चिदर्थः&ndash;इति ।<br>
अपिशब्दादनष्टायां स्मृतौ सम्भावनापि अफलप्रायैव&ndash;इत्यर्थः ।<br>
लिङ्ङति&ndash;परित्यजेदिति ।<br>
इयत्सम्भाव्यते इति&ndash;ज्ञानी हि नष्टस्मृतिरनष्टस्मृतिर्वा यत्र तत्र देहं परित्यजतीति ।<br>
मृतेर्मुक्तावहेतुतामिति&ndash;ज्ञानप्राप्त्यैव हि अयं मुक्तः, किमस्य स्मरणेन&ndash;इत्याशयः ॥ ३१४-३१५ ॥</p>
<p>ननु यद्येवं ज्ञानसमकालमेव मुक्तः, किं कैवल्यं यातीत्युक्तम्?&ndash; इत्याशङ्क्य आह&ndash;</p>
<p>कैवल्यमिति चाशङ्कापदं याप्यभवत्तनुः ।<br>
भेदप्रदत्वेनैषापि ध्वस्ता तेन विशोकता ॥ २८-३१६ ॥</p>
<p>आशङ्कापदमिति&ndash;ज्ञानसमकालमेव अयं किं मुक्तो न वेति ।<br>
अत एव हतशोको निःशङ्कः&ndash;इत्युक्तम् ॥३१६ ॥</p>
<p>ननु किमिदमाशङ्कापदम्, नहि ज्ञानिनो देहादि किञ्चिद्बन्धकम्, यदुक्तम्&ndash;</p>
<p>शम्यग्ज्ञानाधिगमाद्धर्मादीनामकारणप्राप्तौ ।<br>
तिष्ठति संस्कारवशाच्चक्रभ्रमवद्धृतशरीरः ॥<br>
&quot; (सां।<br>
का। ६७)</p>
<p>इति?&ndash;इत्याशङ्क्य आह&ndash;</p>
<p>परदेहादिसम्बन्धो यथा नास्य विभेदकः ।<br>
तथा स्वदेहसम्बन्धो जीवन्मुक्तस्य यद्यपि ॥ २८-३१७ ॥</p>
<p>अतश्च न विशेषोऽस्य विश्वाकृतिनिराकृतेः ।<br>
शिवाभिन्नस्य देहे वा तदभावेऽपि वा किल ॥ २८-३१८ ॥</p>
<p>तथापि प्राच्यतद्भेदसंस्काराशङ्कनस्थितेः ।<br>
अधुनोक्तं केवलत्वं यद्वा मात्रन्तराश्रयात् ॥ २८-३१९ ॥</p>
<p>तान्येनं न विदुर्भिन्नं तैः स मुक्तोऽभिधीयते ।</p>
<p>इह ज्ञानिनः परदेहसम्बन्धवत् स्वदेहसम्बन्धो न बन्धको यतोऽस्य सति असति वा देहे शिवाभिन्नस्य विश्वाकारत्वे निराकारत्वे वा कश्चिद्विशेषो नास्ति यद्यपि, तथापि सति देहे भेदसंस्काराशङ्कापि सम्भाव्येति अधुना देहपातानन्तर्येण कैवल्यं यातीत्युक्तम् ।<br>
अथवा जीवतोऽपि अस्य मुक्तदेहसद्भावात्प्रमात्रन्तराणां तदा न ज्ञानमधुना तु ज्ञानमिति ॥<br>
तथा च आगमोऽप्येवम्&ndash;इत्याह&ndash;</p>
<p>श्रीमत्त्रैशिरसेऽप्युक्तं सूर्येन्दुपुटवर्जिते ॥ २८-३२० ॥</p>
<p>जुगुप्साभावभङ्गस्थे सर्वतः स्तम्भवत्स्थिते ।<br>
सर्वव्यापत्तिरहिते प्रमाणप्रत्ययातिगे ॥ २८-३२१ ॥</p>
<p>तस्मिन्बोधान्तरे लीनः कर्मकर्ताप्यनञ्जनः ।<br>
प्रधानं घट आकाश आत्मा नष्टे घटेऽपि खम् ॥ २८-३२२ ॥</p>
<p>न नश्येत्तद्वदेवासावात्मा शिवमयो भवेत् ।<br>
स्वतन्त्रोऽवस्थितो ज्ञानी प्रसरेत्सर्ववस्तुषु ॥ २८-३२३ ॥</p>
<p>तस्य भावो न चाभावः संस्थानं न च कल्पना ।</p>
<p>प्रधानं कार्यकारणाद्यारब्धं प्राधानिकं शरीरम्&ndash;इत्यर्थः, तेन शरीरघटयोरात्माकाशयोश्च तुल्यत्वमिति ।<br>
यथा घटे नष्टे तदवच्छिन्नं खं न नश्यति, तथा शरीरे नष्टेऽपि आत्मा, किन्तु अनवच्छिन्नस्वस्वरूपमय एव भवेत् ।<br>
तदसौ तत्तत्प्रतिनियतकर्मकारित्वेऽपि तस्मिन् परप्रमातृतया प्रख्याते, अत एव स्वप्रकाशत्वात् प्रमाणप्रत्ययातिगे तदप्रत्येये, अत एव सूर्येन्दुपुटवर्जिते प्रमाणप्रमेययुगलकानवच्छिन्ने, अत एव जुगुप्सा जुगुप्स्यं वस्तु तदभावरूपमजुगुप्स्यं च तयोर्भङ्गस्थे हेयोपादेयकल्पनानिर्मुक्ते, अत एव</p>
<p>शर्वाःशक्तीश्चेतसा दर्शनाद्याः स्वे स्वे वेद्ये यौगपद्येन विष्वक् ।</p>
<p>क्षिप्त्वा मध्ये हाटकस्तम्भभूतस्तिष्ठन् विश्वाधार एकोऽवभासि ॥<br>
&quot;</p>
<p>इत्याद्युक्त्या सर्वतः स्तम्भवत्स्थिते, अत एव सदसदाद्यविकल्प्यत्वाच्छब्दसंस्पर्शासहिष्णौ निर्विकल्पात्मनि बोधान्तरे लीनत्वादनञ्जनो निरुपाधिचिदेकघनस्वस्वरूप एव&ndash; इत्यर्थः ।<br>
अतश्चैवं ज्ञाततत्त्वो ज्ञानी स्वातन्त्र्यमास्थितः सर्ववस्तुषु प्रसरेत् सर्वत्र एकात्म्येनैव तिष्ठेत् ।<br>
नहि अस्य जन्ममरणादिलक्षणा काचिद्वास्तवी कल्पना अस्ति&ndash;इत्यर्थः ॥</p>
<p>शास्त्रान्तराण्यपि एवम्&ndash;इत्याह&ndash;</p>
<p>एतदेवान्तरागूर्य गुरुर्गीतास्वभाषत ॥ २८-३२४ ॥</p>
<p>तदेव आह&ndash;</p>
<p>यं य वापि स्मरन्भावं त्यजत्यन्ते कलेवरम् ।<br>
तं तमेवैति कौन्तेय सदा तद्भावभावितः ॥ २८-३२५ ॥</p>
<p>तस्मात्सर्वेषु कालेषु मामनुस्मर युध्य च ।</p>
<p>तदेव व्याचिकीर्षुः पीठिकाबन्धं कर्तुं गीतार्थमेव तावत् सङ्गृह्य अभिधत्ते यदेत्यादिना&ndash;</p>
<p>यदा सत्त्वे विवृद्धे तु प्रलीनस्त्वूर्ध्वगस्तदा ॥ २८-३२६ ॥</p>
<p>क्रमाद्रजस्तमोलीनः कर्मयोनिविमूढगः ।</p>
<p>यदा हि कस्यचिदाजन्माभ्यासात् सत्त्वरजस्तमसां मध्यात् यद्यदेव प्रलयसमये विवृद्धं भवति, तदा अस्य तदौचित्यादेव मनुष्यस्थावरादिरूपतया गतिः स्यात्&ndash;इति वाक्यार्थः&ndash;यद्गीतम्&ndash;</p>
<p>&ldquo;यदा सत्त्वे प्रवृत्ते तु प्रलयं याति देहभृत् ।<br>
तदोत्तमविदां लोकानमलान्प्रतिपद्यते ॥</p>
<p>रजसि प्रलयं गत्वा कर्मसङ्गिषु जायते ।<br>
तथा प्रलीनस्तमसि मूढयोनिषु जायते ॥<br>
&quot; (भ।<br>
गी। १४।१५)</p>
<p>इति ॥</p>
<p>ननु अन्तकाले सत्त्वादिमयत्वेऽपि श्वासायासहिक्कागद्गदादिवैवश्येन सर्वेषां मूढतयैव भाव्यम्, तथात्वे च एषां कथमूर्ध्वगत्यादिसमुचिता देहान्तरसङ्गतिः सङ्गच्छताम् ?&ndash; इत्याशङ्क्य आह&ndash;</p>
<p>तत्रेन्द्रियाणां सम्मोहश्वासायासपरीतता ॥ २८-३२७ ॥</p>
<p>इत्यादिमृतिभोगोऽयं देहे न त्यजनं तनोः ।</p>
<p>इह यन्नाम सत्यामपि तनौ इन्द्रियसम्मोहादिः, सोऽयं गौण्या वृत्त्या देहत्यजनशब्दवाच्यो मृतिभोग उच्यते, न तु साक्षादेव देहत्यागः, तदानीमपि अस्य स्फुटत्वेनैव अवस्थानात् ॥</p>
<p>ननु यद्येवं तद्देहस्य साक्षात्त्यागः पुनः कदा स्यात्?&ndash;इत्याशङ्क्य आह&ndash;</p>
<p>यस्त्वसौ क्षण एवैकश्चरमः प्राणनात्मकः ॥ २८-३२८ ॥</p>
<p>यदनन्तरमेवैष देहः स्यात्काष्ठकुड्यवत् ।<br>
सा देहत्यागकालांशकला देहवियोगिनी ॥ २८-३२९ ॥</p>
<p>तत एव हि तद्देहसुखदुःखादिकोज्झिता ।<br>
तस्यां यदेव स्मरति प्राक्संस्कारप्रबोधतः ॥ २८-३३० ॥</p>
<p>अदृष्टाभ्यासभूयस्त्वशक्तिपातादिहेतुकात् ।<br>
तदेव रूपमभ्येति सुखिदुःखिविमूढकम् ॥ २८-३३१ ॥</p>
<p>यः पुनरयमेक एव एतदनन्तरं क्षणान्तरस्य अनुदयादसहायः, अत एव चरमः, अत एव प्राणापानादिविभागस्य त्रुटितत्वात्प्राणनात्मकस्तावत्सङ्कुचितसंवित्स्वभावः क्षणो यदानन्तर्येणैव च देहस्य काष्ठलोष्टादिप्रमेयान्तरसमानकक्ष्यत्वमभिलक्ष्यते, सा साक्षात् देहत्यजनशब्दवाच्या सर्वजनसंलक्षणीया कालांशस्यापि अंशरूपा कला तद्दार्ढ्यबन्धप्रच्यावात् देहवियोगिनी, अत एव तन्नि बन्धनसुखादिकोज्झिता सङ्कुचितसंविन्मात्ररूपा&ndash;इत्यर्थः ।<br>
तस्यामेव च अन्त्यक्षणदशायां अदृष्टादिहेतुबलोपनतात् प्राक्संस्कारस्य प्रबोधात् यदेव सत्त्वादिप्रधानं किञ्चिद्देहान्तरासङ्गि स्मरति, तदेव अस्य प्रथमसंविदनुगृहीतं रूपं सम्पद्यते&ndash; इत्यर्थः ॥ ३३१ ॥</p>
<p>एवमेतदज्ञविषयमभिधाय स्वभ्यस्तास्वभ्यस्तज्ञानिविषयतयापि अभिधत्ते&ndash;</p>
<p>यद्वा निःसुखदुःखादि यदि वानन्दरूपकम् ।</p>
<p>निःसुखदुःखादीति&ndash;विश्वोत्तीर्णसंविद्रूपम्&ndash;इत्यर्थः ।<br>
आनन्दरूपकमिति पूर्णपरब्रह्मात्मकम्&ndash;इत्यर्थः ।<br>
यदुक्तम्&ndash;</p>
<p>न दुःखं न सुखं यत्र न ग्राह्यं ग्राहकं न च ।<br>
न चास्ति मूढभावोऽपि तदस्ति परमार्थतः ॥<br>
&quot; (स्प।<br>
का। १।५)</p>
<p>इति ।</p>
<p>&ldquo;आनन्दो ब्रह्मणो रूपम् ।<br>
&quot;</p>
<p>इति च ॥</p>
<p>ननु स्मरणमात्रादेव अस्य कस्मादेवंरूपत्वापत्तिः स्यात् ?&ndash; इत्याशङ्क्य प्रतिविधत्ते तदेवेत्यादिना&ndash;</p>
<p>कस्मादेति तदेवैष यतः स्मरति संविदि ॥ २८-३३२ ॥</p>
<p>इह अन्त्ये क्षणे हि अभ्यासभूयस्त्वादिना येनैव रूपेण अग्रे भवितव्यं तत्संस्कारस्यैव प्रबोधेन भाव्यम्, तद्वशात्तत्स्मरणं तत्स्मृत्या च तद्भावप्राप्तिर् इति ॥ ३३२ ॥</p>
<p>ननु नित्याविलुप्तस्वरूपायाः संविदस्तावन्नास्ति प्रलीनत्वं तदधिष्ठेयत्वमेव देहत्वं तच्च नीलपीतादिभिरपि अविशिष्टं तत् कथमेवं देहस्यैव प्रलीनत्वमुच्यमानं सङ्गच्छतां येन स्मृत्यादिचिन्तापि स्यात् ?&ndash;इत्याशङ्क्य आह&ndash;</p>
<p>प्राक् प्रस्फुरेद्यदधिकं देहोऽसौ चिदधिष्ठितेः ।</p>
<p>इह यत् नीलाद्यपेक्षया प्रथमतरं चिदधिष्ठानवशात् सम्यगनधिकवृत्तित्वेऽपि दर्पणप्रतिबिम्बवदधिकतया स्फुरति असौ देहः प्रमातृदशामधिशयानस्तच्छब्दव्यपदेश्यः स्यात्&ndash;इत्यर्थः ॥</p>
<p>ननु एतावता प्रलीनतार्थः कः?&ndash;इत्याशङ्क्य आह&ndash;</p>
<p>यदेव प्रागधिष्ठानं चिता तादात्म्यवृत्तितः ॥ २८-३३३ ॥</p>
<p>सैवात्र लीनता प्रोक्ता सत्त्वे रजसि तामसे ।</p>
<p>यदेव हि चिता प्रागस्याधिष्ठानं सैव अत्र सत्त्वादि अधिकृत्य लीनता प्रोक्ता, किं नाम असमञ्जसमस्याः&ndash;इत्यर्थः ।<br>
ननु इह निखिलमेव भावजातं चिदधिष्ठानवशात्सत्तामुपेयात्, अन्यथा हि न किञ्चिदपि चेत्येत, अतश्चिदधिष्ठानत्वमेव चेत् प्रलीनत्वम्, को विशेषो जीवनमरणयोः ?&ndash;इत्याशङ्क्य उक्तम्&ndash;तादात्म्यवृत्तित इति ।<br>
इह देहादीनां संवित्तादात्म्यवृत्तित्वेऽपि तत्स्वातन्त्र्यादेव तदनात्मवृत्तितयेव आधिक्येन प्रस्फुरणं जीवनम्, अन्यथा तु प्रलीनत्वादिशब्दव्यपदेश्यं मरणम्&ndash;इति तात्पर्यार्थः ॥</p>
<p>ननु आस्तामेतत्, देहस्य पुनः चिता नीलाद्यपेक्षया प्रागधिष्ठानमित्यत्र किं निबन्धनम् ?&ndash;इत्याशङ्क्य आह-</p>
<p>नीलपीतादिके ज्ञेये यतः प्राक्कल्पितां तनुम् ॥ २८-३३४ ॥</p>
<p>अधिष्ठायैव संवित्तिरधिष्ठानं करोत्यलम् ।</p>
<p>अत एव संविदधिष्ठेयत्वाविशेषेऽपि नीलादिभ्योऽस्ति देहस्य विशेषः&ndash;इत्याह&ndash;</p>
<p>अतोऽधिष्ठेयमात्रस्य शरीरत्वेऽपि कुड्यतः ॥ २८-३३५ ॥</p>
<p>देहस्यास्ति विशेषो यत्सर्वाधिष्ठेयपूर्वता ।</p>
<p>ननु एवमपि संविदधिष्ठेयत्वाविशेषात् नीलादीनामपि कथं न प्रलीनत्वं प्रोक्तम् ?&ndash;इत्याशङ्क्य आह&ndash;</p>
<p>तादात्म्यवृत्तिरन्येषां तन्न सत्यपि वेद्यते ॥ २८-३३६ ॥</p>
<p>वेद्यानां किन्तु देहस्य नित्याव्यभिचरित्वतः ।</p>
<p>तत् तस्मात् देहस्य चिता प्रागधिष्ठेयत्वादेर्हेतोरन्येषां नीलादीनां वेद्यानां सम्भवन्ती अपि वेदयितृस्वभावायां संविदि तादात्म्यवृत्तिर्न अनुभूयते तेषामिदन्तया परामर्शात् ।<br>
देहस्य पुनर्वेद्यत्वेऽपि सा सर्वकालमव्यभिचारिणी अहन्तापरामर्शसहिष्णुतया प्रमातृरूपस्य अविच्युतेः ॥</p>
<p>एवंरूपतायां च अत्र किं निमित्तम्?&ndash;इत्याशङ्क्य आह&ndash;</p>
<p>सा च तस्यैव देहस्य पूर्वमृत्यन्तजन्मना ॥ २८-३३७ ॥</p>
<p>स्मृत्या प्राच्यानुभवनकृतसंस्कारचित्रया ।</p>
<p>सेति&ndash;तादात्म्यवृत्तिः ।<br>
तथात्वे हि पूर्वशरीरप्रायणान्त्ये क्षणे प्रागनुभवाहितसंस्कारसमुत्थं तस्य नित्याव्यभिचरितसंविद्रूपस्य देहस्यैव स्मरणं निमित्तम् ।<br>
येनैव हि वस्तुना सदा भावितान्तःकरणः, तदेव मरणसमये स्मरति, तद्भावमेव च प्राप्नोतीति ।<br>
अत एव</p>
<p>&ldquo;…टदेवैष यतः स्मरति संविदि ।<br>
&quot; (३३२)</p>
<p>इति अनन्तरमेव उक्तम् ॥</p>
<p>अत एव अस्मद्गुरुभिरपि युक्तमेवोक्तम्&ndash;इत्याह&ndash;</p>
<p>युक्त्यानयास्मत्सन्तानगुरुणा कल्लटेन यत् ॥ २८-३३८ ॥</p>
<p>देहाविशेषे प्राणाख्यदार्ढ्यं हेतुरुदीरितम् ।<br>
तद्युक्तमन्यथा प्राणदार्ढ्ये को हेतुरेकतः ॥ २८-३३९ ॥</p>
<p>देहत्वस्याविशेषेऽपीत्येष प्रश्नो न शाम्यति ।</p>
<p>यन्नाम श्रीमत्कल्लटपादैः</p>
<p>&ldquo;देहनीलादीनां सर्वशरीरग्रहणम् ।<br>
&quot;</p>
<p>इत्याद्युक्त्या शरीरत्वाविशेषेऽपि देह एव तथात्वनिबन्धनम्</p>
<p>&ldquo;प्राणाख्यनिमित्तदार्ढ्यम् ।<br>
&quot;</p>
<p>इत्याद्युक्त्या प्राणदार्ढ्यं निमित्तमुक्तं तदनया समनन्तरोक्त्या</p>
<p>&ldquo;प्राक्संवित्प्राणे परिणता ।<br>
&quot;</p>
<p>इत्यादिसूत्रितया सर्वाधिष्ठेयपूर्वत्वादिलक्षणया युक्त्या न्याय्यम् ।<br>
अन्यथा हि अविशेषेऽपि एकत्र प्राणदार्ढ्ये को हेतुरित्येष दुरुद्धर एव प्रश्नः स्यात् ॥</p>
<p>ननु अस्तु अन्त्ये क्षणे स्मरणं भाविदेहहेतुत्वं तु तस्य कुतोऽवगतम्?&ndash;इत्याशङ्क्य आह&ndash;</p>
<p>स्मरन्निति शता हेतौ तद्रूपं प्रतिपद्यते ॥ २८-३४० ॥</p>
<p>ननु यदि यदेव स्मर्यते तदेव प्राप्यते, तर्हि तत्क्षणभावि नीलादिस्मरणमपि तथात्वनिबन्धनं स्यात् ?&ndash;इत्याशङ्क्य आह&ndash;</p>
<p>प्राक् स्मर्यते यतो देहः प्राक्चिताधिष्ठितः स्फुरन् ।</p>
<p>तद्देहाख्यमेव प्राग्भाविरूपमसौ प्राप्नोति यदन्त्यक्षणे देह एव प्राक् नीलादिभ्यः पूर्वचिता अधिष्ठितः, अत एव स्फुरन् स्मर्यते स्मृतिविषयतामुपेयात्&ndash;इत्यर्थः ॥</p>
<p>ननु तदा एवंविधस्य स्मरणस्य सद्भावे किं प्रमाणम्?&ndash;इत्याशङ्क्य आह&ndash;</p>
<p>अतः स्मरणमन्त्यं यत्तदसर्वज्ञमातृषु ॥ २८-३४१ ॥</p>
<p>न जातु गोचरो यस्माद्देहान्तरविनिश्चयः ।</p>
<p>अतो देहवियोगावस्थावस्थानात् देहान्तरासङ्गि यदेवंविधं स्मरणम्, तदसर्वज्ञमातृषु न गोचरो देहसम्बन्धघटनेन अस्य प्रतिपादनवैफल्यादर्वाग्दृशः परे तत्कथमवबुद्ध्यन्ताम्&ndash; इत्यर्थः ।<br>
ननु किमिदमनुभवविरुद्धमभिधानं यदन्त्येऽपि क्षणे बन्धुप्रभृतेः शिशिरोदकपानादेर्वा दृश्यत एव स्मरणमिति ?&ndash;इत्याशङ्क्य आह&ndash;</p>
<p>यत्तु बन्धुप्रियापुत्रपानादिस्मरणं स्फुटम् ॥ २८-३४२ ॥</p>
<p>न तद्देहान्तरासङ्गि न तदन्त्यं यतो भवेत् ।</p>
<p>न तदन्त्यमिति अपितु उपान्त्यक्षणवर्ती मृतिभोगोऽयम्&ndash;इति भावः ॥</p>
<p>ननु स्मरणमिव अनुभवोऽपि भाविदेहान्तरासङ्गे निमित्ततां यायात्; तथाहि&ndash;कश्चिन्मुनिः स्वसुतनिर्विशेषतया वर्धितं विपन्नजननीकमाश्रममृगपोतकं शवरशराघातविगतजीवितमवलोक्य महता दुःखेन तमेवानुशोचन् प्राणैर्विमुक्तो मृगीभावमभ्युवाहेति पुराविदः, तत् स्मरणस्यैव कथमेवम्भाव उक्तः ?&ndash;इत्याशङ्क्य आह&ndash;</p>
<p>कस्यापि तु शरीरान्ते वासना या प्रभोत्स्यते ॥ २८-३४३ ॥</p>
<p>देहसत्त्वे तदौचित्याज्जायेतानुभवः स्फुटः ।<br>
यथा पुराणे कथितं मृगपोतकतृष्णया ॥ २८-३४४ ॥</p>
<p>मुनिः कोऽपि मृगीभावमभ्युवाहाधिवासितः ।</p>
<p>इह यस्य कस्यचन यैव अनेकजन्माभ्यस्ता वासना शरीरान्ते प्रभोत्स्यते देहान्तरासङ्गनिमित्तं स्मरणरूपतया प्रबोधमेष्यति, तदनुगुणोऽस्य देहसद्भावेऽपि स्फुटोऽनुभवो भवेत्, यदभिप्रायेणैव विष्णुपुराणादौ मृगपोतकतृष्णया अधिवासितः कोऽपि मुनिर्मृगीभावमभ्युवाहेति आख्यानम् ॥</p>
<p>एतदेव विविनक्ति&ndash;</p>
<p>तत्र सोऽनुभवो हेतुर्न जन्मान्तरसूतये ॥ २८-३४५ ॥</p>
<p>तस्यैतद्वासना हेतुः काकतालीयवत् स तु ।</p>
<p>तस्येति जन्मान्तरस्य ।<br>
एतद्वासनेति&ndash;शरीरान्ते प्रभोत्स्यमाना ।<br>
स&ndash; इत्यनुभवः ॥</p>
<p>ननु यदि मृगीभावस्मरणमेव तद्देहासङ्गे निमित्तं तदवश्यं तत्पूर्वकत्वात् स्मरणस्य अनुभवोऽपि जन्मान्तरसूतये हेतुर्वाच्यः, अनुभवाहितविषयनियन्त्रणाविरहे हि यत्किञ्चन स्मर्येत नियमस्तु कुतस्त्यः ?&ndash;इत्याशङ्कते&ndash;</p>
<p>ननु कस्मात्तदेवैष स्मरति इत्याह-यत्सदा ॥ २८-३४६ ॥</p>
<p>अनुभवं विनापि भावनाद्वारं स्मृतेर्विषयनियमं दर्शयितुमाह&ndash;</p>
<p>तद्भावभावितस्तेन तदेवैष स्मरत्यलम् ।</p>
<p>यत् यस्मादेष सदा तद्भावभावितः, ततस्तदेव पर्याप्तं स्मरति- इति भगवानाह, कथितवान्&ndash;इत्यर्थः ॥</p>
<p>ननु तद्भावभावनमपि अनुभव एव अभिहितो भवेत् ?&ndash;इत्याशङ्क्य आह-</p>
<p>एवमस्मि भविष्यामीत्येष तद्भाव उच्यते ॥ २८-३४७ ॥</p>
<p>ननु भविष्यद्विषयैव वासना भवेदिति कुतस्त्योऽयं नियमः?&ndash; इत्याशङ्क्य आह&ndash;</p>
<p>भविष्यतो हि भवनं भाव्यते न सतः क्वचित् ।</p>
<p>न सत इति&ndash;भूतस्य हि अनुभवनमेव भवेत्, न भावनम्&ndash;इति भावः ॥</p>
<p>तदेव व्यनक्ति&ndash;</p>
<p>क्रमात्स्फुटत्वकरणं भावनं परिकीर्त्यते ॥ २८-३४८ ॥</p>
<p>स्फुटस्य चानुभवनं न भावनमिदं स्फुटम् ।</p>
<p>ननु गाढमूढतया क्षणमपि भावनावकाशो येषां नास्ति तेषामन्त्यस्मरणाभावात् कथङ्कारं देहान्तरासङ्गः स्यात् ?&ndash; इत्याशङ्क्य आह&ndash;</p>
<p>तदहर्जातबालस्य पशोः कीटस्य वा तरोः ॥ २८-३४९ ॥</p>
<p>मूढत्वेऽपि तदानीं प्राग्भावना ह्यभवत्स्फुटा ।<br>
सा तन्मूढशरीरान्ते संस्कारप्रतिबोधनात् ॥ २८-३५० ॥</p>
<p>स्मृतिद्वारेण तद्देहवैचित्र्यफलदायिनी ।</p>
<p>तदहर्जातबालादीनां हि तदानीं मूढत्वेऽपि प्राग्जन्मनि सतताभ्यस्ततया स्फुटा भावना नूनमभवत्, अतस्तस्य प्रक्रान्तस्य मूढशरीरस्य अन्ते संस्कारप्रबोधोन्मिषितस्मरणद्वारेण सा भावना यथोचितदेहवैचित्र्यफलदायिनी भवेत्&ndash;इति वाक्यार्थः ॥</p>
<p>नन्वत्र कथङ्कारं शरीरान्तरावस्थितत्वात् दूरव्यवहिता वासना प्रबोधमियात् येन तदुत्थायाः स्मृतेरपि तद्देहवैचित्र्यफलदायित्वं स्यात् ?&ndash;इत्याशङ्क्य आह&ndash;</p>
<p>देशादिव्यवधानेऽपि वासनानामुदीरितात् ॥ २८-३५१ ॥</p>
<p>आनन्तर्यैकरूपत्वात्स्मृतिसंस्कारयोरतः ।<br>
तथानुभवनारूढ्या स्फुटस्यापि तु भाविता ॥ २८-३५२ ॥</p>
<p>भाव्यमाना न किं सूते तत्सन्तानसदृग्वपुः ।</p>
<p>इह देशकालव्यवधानेऽपि वासनानां</p>
<p>&ldquo;देशकालव्यवहितानामप्यानन्तर्यम् ।<br>
&quot; (यो।<br>
सू। ४।९)</p>
<p>इत्यादिना उदीरितादानन्तर्यैकरूपत्वादवश्यं प्रबोधेन भाव्यम्, तद्वशाच्च स्मरणेनेति स्मृतिसंस्कारयोस्तत्तद्देहवैचित्र्यफलदायित्वं युक्तमेवोक्तम् ।<br>
एवं तथानुभवेऽपि भावनैव प्रधानम्&ndash;इत्याह&ndash;अत इत्यादि ।<br>
अतः एवमुक्ताद्भावनानुभवयोर्विभागात् हेतोः, तथा भावनोचितेन रूपेण अनुभवस्य दार्ढ्येन प्ररोहात्, स्फुटस्यापि वस्तुनो भविष्यत्ता पुनर्भाव्यमानैव भवेत् न अनुभूयमाना, भूतविषयत्वादनुभवस्य ।<br>
सा च एवंविधा भाव्यमाना भविष्यत्ता स्वसन्तानानुगुणमेव देहान्तरं किं न सूते, नात्र काचिद्विप्रतिपत्तिः&ndash;इत्यर्थः ॥</p>
<p>ननु यदि नाम अस्य भावनामात्रोपनत एव देहान्तरोदयः, तत् किं नाम शोकादिवत् भावयित्रेकगोचर एव असौ स्यात्, उत सर्वजनसंवेद्योऽपि?&ndash;इत्याशङ्क्य आह&ndash;</p>
<p>तत्तादृक्तादृशैर्बन्धुपुत्रमित्रादिभिः सह ॥ २८-३५३ ॥</p>
<p>भासतेऽपि परे लोके स्वप्नवद्वासनाक्रमात् ।</p>
<p>तत्तादृक् भावनोचितं तद्वपुर्वासनाक्रमात् स्वप्नवत् जन्मान्तरे तादृशैः प्राप्ततद्रूपानुगुणैरेव बन्ध्वादिभिः सहापि भासते सर्वजनसंवेद्यं स्यात्&ndash;इत्यर्थः ॥</p>
<p>ननु विषमोऽयं दृष्टान्तः, स्वप्नेऽपि भासमाना अपि बन्ध्वादयस्तद्वृत्तान्तानभिज्ञा एव&ndash;इत्याह&ndash;</p>
<p>ननु मात्रन्तरैर्बन्धुपुत्राद्यैस्तत्तथा न किम् ॥ २८-३५४ ॥</p>
<p>वेद्यते… तदिति&ndash;स्वाप्नं वस्तु ।<br>
तथेति&ndash;स्वप्नद्रष्ट्टवत्&ndash; इत्यर्थः ।<br>
न किं वेद्यते इति&ndash;नैव ज्ञायते इति यावत् ॥<br>
अत्र आह&ndash;</p>
<p>…क इदं प्राह स तावद्वेद वेद्यताम् ।</p>
<p>ननु क एवं वक्ति स स्वप्नद्रष्टा तावत् स्वाप्नस्य वस्तुनः सर्वजनवेद्यतां वेत्ति, ते तु विदन्तु मा वा विदन्निति ॥</p>
<p>ननु स्वप्ने देशकालादिव्यवहितत्वादसहिता एव बन्ध्वादय इति कथमसौ तद्वेद्यतामपि जानीयात् यद्वा भ्रन्तिमात्रमेतत् ।<br>
ननु तत्र भासन्ते चेत् बन्ध्वादयः, कथमसन्निहिताः ।<br>
नहि भातमभातं भवेत् ।<br>
एवं हि जाग्रत्यपि तेषामसन्निधिरेव स्यात् ।<br>
अथ तत्र व्यापारव्याहारादेर्दर्शनात्तत्सद्भावे बलवदनुमानं प्रमाणमस्तीति चेत्, इहापि तत्समानम्&ndash;इत्याह&ndash;</p>
<p>व्यापारव्याहृतिव्रातवेद्ये मात्रन्तरव्रजे ॥ २८-३५५ ॥</p>
<p>स्वप्ने नास्ति स इत्येषा वाक्प्रमाणविवर्जिता ।</p>
<p>स इति&ndash;मात्रन्तरव्रजः ।<br>
प्रमाणाविवर्जितेति&ndash;नहि तत्र तदसद्भावावेदकं किञ्चित्प्रमाणमस्ति&ndash;इत्याशयः ।<br>
भ्रन्तित्वेऽपि स्वप्नस्य जाग्रदविशेष एव ।<br>
जाग्रदपि भ्रन्तिरेवेत्यत्र सर्वे कृतश्रमा इत्यलम् ॥</p>
<p>ननु एवमपि जाग्रत्स्वप्नयोर्दार्ढ्यादार्ढ्याभ्यां सत्यत्वमसत्यत्वं च सर्वत्र प्रसिद्धं कथमपह्नोतुं शक्यम् ?&ndash;इत्याशङ्क्य आह&ndash;</p>
<p>य एवैते तु दृश्यन्ते जाग्रत्येते मयेक्षिताः ॥ २८-३५६ ॥</p>
<p>स्वप्न इत्यस्तु मिथ्यैतत्तत्प्रमातृवचोबलात् ।</p>
<p>इत्येतदिति&ndash;एकत्वेन अभिमननम्&ndash;इत्यर्थः ।<br>
तत्प्रमातृवचोबलादिति&ndash;ते हि जाग्रत्प्रमातारो मत्समक्षं ह्यः स्वप्ने भवद्भिः किं दृष्टमिति पृष्टा नेत्येव परं ब्रूयुरिति ॥</p>
<p>ननु स्वप्ने तावत् बन्ध्वादयः केचित्, नहि अस्य ते द्वये सम्भवन्ति ?&ndash; इत्याशङ्क्य आह&ndash;</p>
<p>यानपश्यमहं स्वप्ने प्रमातंस्ते न केचन ॥ २८-३५७ ॥</p>
<p>न शोचन्ति न चेक्षन्ते मामित्यत्रास्ति का प्रमा ।</p>
<p>ये हि बन्ध्वादयः प्रमातारः स्वप्ने दृश्यन्ते ते न केचनेत्यत्र का प्रमा तदसद्भावावेदकं किञ्चित्प्रमाणं नास्ति&ndash;इत्यर्थः, प्रत्युत तत्सत्तावेदकमनुमानमत्रोक्तम् ते च न मां शोचन्ति नेक्षन्ते चेत्यनेनार्थक्रियाकारिणोऽपि&ndash;इत्यावेदितम् ॥</p>
<p>ननु अनुमानं प्रमाणम्, तच्च प्रमेयोपसर्जनम्, प्रमेयं च अत्र प्रमात्रन्तरलक्षणं नास्त्येवेति किमालम्बनं तदुदियात् ?&ndash; इत्याशङ्क्य आह&ndash;</p>
<p>यतः सर्वानुमानानां स्वसंवेदननिष्ठितौ ॥ २८-३५८ ॥</p>
<p>प्रमात्रन्तरसद्भावः संविन्निष्ठो न तद्गतः ।</p>
<p>इह यतः</p>
<p>शंविन्निष्ठा हि विषयव्यवस्थितिः ।<br>
&quot;</p>
<p>इत्यादिनीत्या सर्वानुमानानामर्थातिशयाधानाभावात् प्रमातर्येव फलवत्त्वात् तत्संविदुपारोहेणैव विश्रान्तिरिति प्रमीयमाणानां प्रमात्रन्तराणां सद्भावोऽपि अत्र तन्निष्ठ एव, न तु अनुमेयस्वरूपनिष्ठ इति किं तत्सत्त्वासत्त्वान्वेषणेन ।<br>
एतच्च अन्यत्र अन्यैर्बहुशो वितानितमिति किमिह अप्राकरणिकप्रायेण अनेनेति आस्ताम् ॥</p>
<p>न केवलमानुमानिक्येव प्रतीतिरेवम्, यावत् प्रात्यक्षी अपि&ndash;इत्याह&ndash;</p>
<p>घटादेरस्तिता संविन्निष्ठिता न तु तद्गता ॥ २८-३५९ ॥</p>
<p>तद्वन्मात्रन्तरेऽप्येषा संविन्निष्ठा न तद्गता ।</p>
<p>एतदनुमेयेऽपि अर्थे योजयति&ndash;तद्वदित्यादिना ।<br>
एषेति&ndash;अस्तिता ॥</p>
<p>यथाव्याख्यातमेव प्रशमयति&ndash;</p>
<p>तेन स्थितमिदं यद्यद्भाव्यते तत्तदेव हि ॥ २८-३६० ॥</p>
<p>देहान्ते बुध्यते नो चेत् स्यादन्यादृक्प्रबोधनम् ।</p>
<p>अन्यादृगिति&ndash;अनियतमेव&ndash;इत्यर्थः ॥</p>
<p>भावनापेक्षामेव उपोद्बलयति&ndash;</p>
<p>तथाह्यन्त्यक्षणे ब्रह्मविद्याकर्णनसंस्कृतः ॥ २८-३६१ ॥</p>
<p>मुच्यते जन्तुरित्युक्तं प्राक्संस्कारबलत्वतः ।</p>
<p>असद्विषयायां सदातनायां भावनायां असद्गतिरेव भवति, तदपहस्तनाय सद्विषयायां च भावनायां अबलवत्यामपि बलवत्त्वापादनार्थम्</p>
<p>&ldquo;अचिन्त्या मन्त्रशक्तिर्वै परमेशमुखोद्भवा ।<br>
&quot;</p>
<p>इत्याद्युक्त्या महाप्रभावाणां ब्रह्मविद्यानामन्त्ये क्षणे संस्कारार्थं भगवता उपदेशः कृतो येन अस्य मुक्तिरेव स्यात् ॥</p>
<p>न च एतदशब्दार्थमेव उक्तम्&ndash;इत्याह&ndash;</p>
<p>निपाताभ्यामन्तशब्दात्स्मरणाच्छतुरन्त्यतः ॥ २८-३६२ ॥</p>
<p>पादाच्च निखिलादर्धश्लोकाच्च समनन्तरात् ।<br>
लीन(य)शब्दाच्च सर्वं तदुक्तमर्थसतत्त्वकम् ॥ २८-३६३ ॥</p>
<p>तत्र &ldquo;वा&quot;शब्दो वृक्षादीनां जन्मान्तरव्यवहितभावनोपक्षेपं द्योतयति, &ldquo;अपि&rdquo; शब्दश्च बलवत्त्वेऽप्यनुभवस्य अनवकॢप्तिम् ।<br>
अन्तशब्दादिति&ndash;&ldquo;अन्त&quot;शब्द उपान्त्यादिक्षणव्यावर्तनपरः ।<br>
स्मरणादिति&ndash;प्रकृतिरूपात् ।<br>
शतुरिति&ndash;प्रत्ययरूपात् ।<br>
अन्त्यतः पादादिति&ndash;</p>
<p>&ldquo;…षदा तद्भावभावितः ।<br>
&quot; (८।६)</p>
<p>इति ।</p>
<p>निखिलादिति&ndash;काकाक्षिवत् ।<br>
अर्धश्लोकादिति&ndash;</p>
<p>&ldquo;तस्मात्सर्वेषु कालेषु मामनुस्मर युध्य च ।<br>
&quot; (८।७)</p>
<p>इति ।<br>
अनेन हि सदैव सद्विषया भावना कार्या&ndash;इत्युक्तम् ।<br>
लीने(ये)ति&ndash; &ldquo;प्रलीन&rdquo; (य)शब्दगतात् ।<br>
अनेन विभाव्यमानार्थैकतानत्वमुपोद्बलितम् ॥ ३६३ ॥</p>
<p>एतदर्थानभिज्ञैः पुनरेतदन्यथा व्याख्यायि&ndash;इत्याह&ndash;</p>
<p>अज्ञात्वैतत्तु सर्वेऽपि कुशकाशावलम्बिनः ।<br>
यत्तदोर्व्यत्ययं केचित्केचिदन्यादृशं क्रमम् ॥ २८-३६४ ॥</p>
<p>भिन्नक्रमौ निपातौ च त्यजतीति च सप्तमीम् ।<br>
व्याचक्षते तच्च सर्वं नोपयोग्युक्तयोजने ॥ २८-३६५ ॥</p>
<p>यत्तदोर्व्यत्ययमिति&ndash;यं यं भावमेति तं तं स्मरन्निति ।<br>
अन्यादृशमिति&ndash;पाठत एव ।<br>
भिन्नक्रमाविति&ndash;स्मरन्वापीति ।<br>
सप्तमीति&ndash;अन्त्ये क्षणे कलेवरं त्यजति सतीति ॥ ३६५ ॥</p>
<p>ननु एवंविधं व्याख्यानमनूद्य, कस्मान्न दूषितम् ?&ndash;इत्याशङ्क्य आह&ndash;</p>
<p>न च तद्दर्शितं मिथ्या स्वान्तसम्मोहदायकम् ।</p>
<p>ननु किमियता स्वोत्पेर्क्षितेन मृतिसतत्त्वपरीक्षणेन ?&ndash;इत्याशङ्क्य आह&ndash;</p>
<p>तदित्थम्प्रायणस्यैतत्तत्त्वं श्रीशम्भुनाथतः ॥ २८-३६६ ॥</p>
<p>अधिगम्योदितं तेन मृत्योर्भीतिर्विनश्यति ।</p>
<p>ननु कथं मृतिसतत्त्ववचनमात्रेण तद्भीतिः शाम्येत् ?&ndash; इत्याशङ्क्य आह&ndash;</p>
<p>विदितमृतिसतत्त्वाः संविदम्भोनिधानाद्</p>
<p>दचलहृदयवीर्याकर्षनिष्पीडनोत्थम् ।</p>
<p>अमृतमिति निगीर्णे कालकूटेऽत्र देवा</p>
<p>यदि पिबथ तदानीं निश्चितं वः शिवत्वम् ॥ २८-३६७ ॥</p>
<p>एवमियत्तया तुलितमरणसतत्त्वा देवा मायाध्वनि व्यवहरन्तः परिमिताः प्रमातारः, स्वभावभूतत्वात् नित्याव्यभिचारिणः पराहम्परामर्शात्मनो वीर्यस्य परधाराधिरोहितया आकर्षणेन यन्निष्पीडनम् सारतया स्वीकारः, स्तद्वशेन संविदब्धेरुत्थितं यदमृतम् परानन्दचमत्कारमयं पूर्णत्वम्, तद्बुद्ध्या कालस्तत्तत्कलनाकारी समनान्तः पाशप्रपञ्चः, स एव अख्यातिरूपतया सत्यविपर्ययात्मा कूटस्तस्मिन्निगीर्णे स्वात्मसंवित्सात्कारेण पूर्णख्यातिमयतामापादिते, यदि अत्रैव मुक्तात्मनि अमृते पिबथ पानक्रियामारभध्वे, तत् नूनं तदानीमेव वः पूर्णसंविन्मयत्वं स्यात् किमनेन पुनः पुनरमृतपानेन&ndash; इत्यर्थः ।<br>
इदमत्र तात्पर्यम् &ndash;यदनवरतमेव संविदद्वैतमभ्यस्यतः प्रायणान्ते तदैकात्म्यापत्तिरेव स्यादिति को नाम महात्मनो मरणभयस्य अवकाश इति ।<br>
अथ च मर्त्यभुवमवतीर्य वर्तमाना देवाः समुद्रान्मन्दरोदराकर्षणेन स्ववीर्यनिष्पीडनेन च उत्थितमिदममृतमेवेति सङ्कल्पेन कालकूटे भक्षिते यदि अमृतपानं कुरुध्वे, तन्निश्चितं तदानीं निगीर्णदुर्विषहविषेण शिवेनैव भगवता वस्तुल्यत्वं स्यादिति ॥३६७ ॥</p>
<p>एवं प्रसङ्गान्मरणस्वरूपमभिधाय, प्रकृतमेव आह&ndash;</p>
<p>उत्सवोऽपि हि यः कश्चिल्लौकिकः सोऽपि सम्मदम् ।<br>
संविदब्धितरङ्गाभं सूते तदपि पर्ववत् ॥ २८-३६८ ॥</p>
<p>एतेन च विपद्ध्वंसप्रमोदादिषु पर्वता ।<br>
व्याख्याता तेन तत्रापि विशेषाद्देवतार्चनम् ॥ २८-३६९ ॥</p>
<p>पुरक्षोभाद्यद्भुतं यत्तत्स्वातन्त्र्ये स्वसंविदः ।<br>
दार्ढ्यदायीति तल्लाभदिने वैशेषिकार्चनम् ॥ २८-३७० ॥</p>
<p>सम्मदं सूते इति&ndash;स्वात्मविश्रान्त्युत्पादात् ।</p>
<p>तदपीति&ndash;अपिशब्दस्य न केवलं मृतिदिनं पर्ववद्भवेत्, यावदिदमपि&ndash;इत्यर्थः ।<br>
एतेनेति&ndash;सम्मदप्रसूतिलक्षणेन समानन्यायत्वेन हेतुना&ndash;इत्यर्थः ।<br>
तल्लाभेति- तच्छब्देन संवित्स्वातन्त्र्यपरामर्शः ॥</p>
<p>इदानीं मृतिपरीक्षानन्तरोद्दिष्टं योगिनीमेलकादि निर्देष्टुमाह&ndash;</p>
<p>योगिनीमेलको द्वेधा हठतः प्रियतस्तथा ।<br>
प्राच्ये च्छिद्राणि संरक्षेत्कामचारित्वमुत्तरे ॥ २८-३७१ ॥</p>
<p>स च द्वयोऽपि मन्त्रोद्धृत्प्रसङ्गे दर्शयिष्यते ।</p>
<p>प्राच्ये इति&ndash;हठमेलापे ।<br>
उत्तरे इति&ndash;प्रियमेलापे ।<br>
कामचारित्वं छिद्ररक्षणं वा न वेति, एतच्च हठप्रियशब्दाभ्यामेव गतार्थम् ।<br>
द्वय इति&ndash;द्व्यवयवे&ndash;इत्यर्थः ।<br>
मन्त्रोद्धृत्प्रसङ्गे इति&ndash;त्रिंशाह्निके ॥<br>
ननु भवत्वेवम्, नैमित्तिकत्वं तु अस्य कुतस्त्यम् ?&ndash;इत्याशङ्क्य आह&ndash;</p>
<p>योगिनीमेलकाच्चैषोऽवश्यं ज्ञानं प्रपद्यते ॥ २८-३७२ ॥</p>
<p>तेन तत्पर्व तद्वच्च स्वसन्तानादिमेलनम् ।</p>
<p>तेनेति&ndash;अवश्यम्भाविना ज्ञानलाभेन ।<br>
तद्वदिति&ndash;योगिनीमेलकवत् ॥</p>
<p>ननु योगिनीमेलकादवश्यमेष ज्ञानमाप्नोतीति अवश्यतायां किं प्रमाणम्?&ndash;इत्याशङ्क्य आह&ndash;</p>
<p>संवित्सर्वात्मिका देहभेदाद्या सङ्कुचेत्तु सा ॥ २८-३७३ ॥</p>
<p>मेलकेऽन्योन्यसङ्घट्टप्रतिबिम्बाद्विकस्वरा ।</p>
<p>इह सर्वात्मकत्वेऽपि या संविद्देहभेदात् सङ्कोचप्राप्ता, सा मेलके सति अन्योन्यस्य सङ्घट्टेन प्रतिबिम्बात्परस्परं प्रतिसङ्क्रमणेन विकस्वरा सङ्कोचापहस्तनेन पूर्णा भवति&ndash;इत्यर्थः ॥</p>
<p>ननु कथमेतावतैव अस्यां विकस्वरत्वं स्यात् ?&ndash;इत्याशङ्क्य आह&ndash;</p>
<p>उच्छलन्निजरश्म्योघः संवित्सु प्रतिबिम्बितः ॥ २८-३७४ ॥</p>
<p>बहुदर्पणवद्दीप्तः सर्वायेताप्ययत्नतः ।</p>
<p>यस्य कस्यचन बहिः प्रसरन्निन्द्रियमरीचिपुञ्जः तास्वेव अनेकदर्पणप्रख्यासु योगिन्यादिसम्बन्धिनीषु संवित्सु प्रतिबिम्बितत्वात् दीप्तः सर्वतो विकासमासादयन् यत्नं विनापि सर्वायेत सर्वाकारतां यायात्&ndash;इत्यर्थः ॥</p>
<p>सर्वाकारत्वमेव च अस्याः परानन्दनिर्भरं पूर्णं रूपम्&ndash;इत्याह&ndash;</p>
<p>अत एव गीतगीतप्रभृतौ बहुपर्षदि ॥ २८-३७५ ॥</p>
<p>यः सर्वतन्मयीभावे ह्लादो नत्वेककस्य सः ।</p>
<p>अत इति&ndash;सर्वाकारत्वादेव अस्याः ।<br>
सर्वतन्मयीभाव इति&ndash;तावत्यंशे सर्वेषां भेदविगलनात् ॥</p>
<p>ननु</p>
<p>&ldquo;प्रदेशोऽपि ब्रह्मणः सार्वरूप्यमनतिक्रान्तश्चाविकल्प्यश्च ।<br>
&quot;</p>
<p>इत्यादिनीत्या प्रत्येकमपि आनन्दनिर्भरैव संविदिति किं सर्वतन्मयीभावेन?&ndash;इत्याशङ्क्य आह&ndash;</p>
<p>आनन्दनिर्भरा संवित्प्रत्येकं सा तथैकताम् ॥ २८-३७६ ॥</p>
<p>नृत्तादौ विषये प्राप्ता पूर्णानन्दत्वमश्नुते ।</p>
<p>ननु एवमपि देहसङ्कोचाद्यविगलनात् कथमेषां पूर्णानन्दमयत्वं स्यात्?&ndash;इत्याशङ्क्य आह&ndash;</p>
<p>ईर्ष्यासूयादिसङ्कोचकारणाभावतोऽत्र सा ॥ २८-३७७ ॥</p>
<p>विकस्वरा निष्प्रतिघं संविदानन्दयोगिनी ।</p>
<p>येषां पुनरीर्ष्यादिसङ्कोचाभावो नास्ति, तेषां किं संविन्मयीभावो भवेन्न वा?&ndash;इत्याशङ्क्य आह&ndash;</p>
<p>अतन्मये तु कस्मिंश्चित्तत्रस्थे प्रतिहन्यते ॥ २८-३७८ ॥</p>
<p>स्थपुटस्पर्शवत्संविद्विजातीयतया स्थिते ।</p>
<p>अतन्मये इति&ndash;संविन्मयतामनापन्ने&ndash;इत्यर्थः ।<br>
अत एव उक्तम्&ndash; विजातीयतया स्थिते इति ।<br>
स्थपुटस्पर्शवदिति&ndash;यथाहि निम्नोन्नतवस्तुनि निम्ने स्पर्शस्य प्रतिघातो भवेत्, तथा अत्रापि संविदः&ndash;इत्यर्थः ॥</p>
<p>एवमेवंविधस्य मेलकादौ प्रवेश एव न दातव्यः&ndash;इत्याह&ndash;</p>
<p>अतश्चक्रार्चनाद्येषु विजातीयमतन्मयम् ॥ २८-३७९ ॥</p>
<p>नैव प्रवेशयेत्संवित्सङ्कोचननिबन्धनम् ।</p>
<p>प्रवेशाभावे संवित्सङ्कोचनिबन्धनत्वं हेतुः ॥</p>
<p>एवं मेलकादावतन्मयस्य प्रवेशनिषेधात् तत्प्रवेशाभ्यनुज्ञानेऽपि विशेषावद्योतनाय तन्मया एव अत्र प्रवेशनीयाः&ndash;इत्याह&ndash;</p>
<p>यावन्त्येव शरीराणि स्वाङ्गवत्स्युः सुनिर्भराम् ॥ २८-३८० ॥</p>
<p>एकां संविदमाविश्य चक्रे तावन्ति पूजयेत् ।</p>
<p>शरीराणीत्यनेन शरीरिणामत्र वस्तुतः कश्चिद्भेदो नास्तीति सूचितम् ।<br>
अत एव उक्तम्&ndash;एकां सुनिर्भरां संविदमाविश्येति स्वाङ्गवदिति च ॥</p>
<p>ननु यदि नाम मेलकादावतन्मयः कश्चित्प्रमादात् प्रविष्टः, तदा किं प्रतिपत्तव्यम् ?&ndash;इत्याशङ्क्य आह&ndash;</p>
<p>प्रविष्टश्चेत्प्रमादेन सङ्कोचं न व्रजेत्ततः ॥ २८-३८१ ॥</p>
<p>प्रस्तुतं स्वसमाचारं तेन साकं समाचरेत् ।</p>
<p>एवमस्य कश्चिदुपकारः स्यान्न वा ?&ndash;इत्याशङ्क्य आह&ndash;</p>
<p>स त्वनुग्रहशक्त्या चेद्विद्धस्तत्तन्मयीभवेत् ॥ २८-३८२ ॥</p>
<p>वामाविद्धस्तु तन्निन्देत्पश्चात्तं घातयेदपि ।</p>
<p>तदिति&ndash;तत्रत्यं रहस्यचर्यादि ।<br>
निन्देदिति&ndash;रिर्ष्यादिना ।<br>
घातयेदिति&ndash; एवं समयस्य आम्नानात् ।<br>
यदुक्तम्&ndash; शमयप्रतिभेत्तॄंस्तदनाचारांश्च घातयेत् ।<br>
&quot;</p>
<p>इति ॥</p>
<p>न च एतदस्माभिः स्वोपज्ञमेवोक्तम्&ndash;इत्याह&ndash;</p>
<p>श्रीमत्पिचुमते चोक्तमादौ यत्नेन रक्षयेत् ॥ २८-३८३ ॥</p>
<p>प्रवेशं सम्प्रविष्टस्य न विचारं तु कारयेत् ।</p>
<p>एतच्च अतन्मयत्वेऽपि अधिकृतविषयं ज्ञेयम्, न अन्यथा&ndash;इत्याह&ndash;</p>
<p>लोकाचारस्थितो यस्तु प्रविष्टे तादृशे तु सः ॥ २८-३८४ ॥</p>
<p>अकृत्वा तं समाचारं पुनश्चक्रं प्रपूजयेत् ।</p>
<p>तादृशे इति&ndash;लोकाचारस्थिते ।<br>
स इति&ndash;चक्राद्यर्चयिता ।<br>
तमिति&ndash; मेलकादावाम्नातम् ।<br>
पुनरिति&ndash;तस्मिन्निर्गते, परेऽहनि वा ॥</p>
<p>इदानीं क्रमप्राप्तं व्याख्याविधिं वक्तुं प्रतिजानीते&ndash;</p>
<p>अथ वच्मि गुरोः शास्त्रव्याख्याक्रममुदाहृतम् ॥ २८-३८५ ॥</p>
<p>देव्यायामलशास्त्रादौ तुहिनाभीशुमौलिना ।</p>
<p>तदेवाह&ndash;</p>
<p>कल्पवित्तत्समूहज्ञः शास्त्रवित्संहितार्थवित् ॥ २८-३८६ ॥</p>
<p>सर्वशास्त्रार्थविच्चेति गुरुर्भिन्नोऽपदिश्यते ।</p>
<p>तत्समूहेति&ndash;अनियता बहवः कल्पाः ।<br>
शास्त्रं प्रतिनियतानेककल्पात्मकम् ।<br>
संहिता&ndash;चतुष्पादा ।<br>
सर्वशास्त्रेति&ndash; चतुर्दश विद्यास्थानानीति पञ्चधा भिन्नो गुरुरपदिश्यते श्रीदेव्यायामले कथ्यते&ndash;इत्यर्थः ।<br>
यदुक्तं तत्र&ndash;</p>
<p>&ldquo;आचार्यं सम्प्रवक्ष्यामि सर्वशास्त्रविशारदम् ।<br>
चतुष्पात्संहिताभिज्ञः कल्पस्कन्धे विशारदः ॥</p>
<p>शास्त्रैकल्पैकदेशे वा आचारचरणक्षमः ।<br>
&quot;</p>
<p>इति ॥</p>
<p>ननु एवं व्याख्यायां कस्य अधिकारः ?&ndash;इत्याशङ्क्य आह&ndash;</p>
<p>यो यत्र शास्त्रे स्वभ्यस्तज्ञानो व्याख्यां चरेत्तु सः ॥ २८-३८७ ॥</p>
<p>नान्यथा तदभावश्चेत्सर्वथा सोऽप्यथाचरेत् ।</p>
<p>नान्य इति&ndash;अस्वभ्यस्तज्ञानः ।<br>
अथ चेत्सर्वथा स्वभ्यस्तज्ञानो गुरुर्न स्यात्, तदा सोऽपि अस्वभ्यस्तज्ञानो व्याख्यां चरेत्, नैवं कश्चिद्दोष&ndash;इत्यर्थः ॥</p>
<p>न केवलमत्रैवोक्तं यावदन्यत्रापि&ndash;इत्याह&ndash;</p>
<p>श्रीभैरवकुले चोक्तं कल्पादिज्ञत्वमीदृशम् ॥ २८-३८८ ॥</p>
<p>ननु एवमपि स्वभ्यस्तज्ञानतायामेव गुरोः सर्वत्र कस्माद्भरः ?&ndash; इत्याशङ्क्य आह&ndash;</p>
<p>गुरोर्लक्षणमेतावत्सम्पूर्णज्ञानतैव या ।<br>
तत्रापि याऽस्य चिद्बृत्तिकर्मिभित् साप्यवान्तरा ॥ २८-३८९ ॥</p>
<p>ननु एवं तर्हि कर्मित्वमस्य न स्यात्?&ndash;इत्याशङ्क्य आह&ndash;तत्रेत्यादि ।<br>
सम्पूर्णज्ञानतायामपि योऽस्य गुरोर्ज्ञानित्वकर्मित्वादिलक्षणो भेदः सोऽप्यवान्तररूपः&ndash;इत्यर्थः ।<br>
एतच्च श्रीदेव्या यामले एव उक्तम्&ndash; इत्याह&ndash;</p>
<p>देव्यायामल उक्तं तद् द्वापञ्चाशह्व आह्निके ।</p>
<p>तदेव अर्थद्वारेण आह&ndash;</p>
<p>देव एव गुरुत्वेन तिष्ठासुर्दशधा भवेत् ॥ २८-३९० ॥</p>
<p>दशधात्वमेव दर्शयति&ndash;</p>
<p>उच्छुष्मशवरचण्डगुमतङ्गघोरान्तकोग्रहलहलकाः ।<br>
क्रोधी हुलुहुलुरेते दश गुरवः शिवमयाः पूर्वे ॥ २८-३९१ ॥</p>
<p>ते स्वांशचित्तवृत्तिक्रमेण पौरुषशरीरमास्थाय ।<br>
अन्योन्यभिन्नसंवित्क्रिया अपि ज्ञानपरिपूर्णाः ॥ २८-३९२ ॥</p>
<p>सर्वेऽलिमांसनिधुवनदीक्षार्चनशास्त्रसेवने निरताः ।<br>
अभिमानशमक्रोधक्षमादिरवान्तरो भेदः ॥ २८-३९३ ॥</p>
<p>अन्तकः यमः ।<br>
यदुक्तं तत्र&ndash;</p>
<p>&ldquo;दश रुद्रा महाभागास्तन्त्रे गुरुवराः स्मृताः ।</p>
<p>इत्युपक्रम्य</p>
<p>&ldquo;जटामुकुटधारी च लिङ्गार्चनरतः सदा ॥</p>
<p>मद्यमांसरतो नित्यं मन्त्रसेवादृढव्रतः ।<br>
स्वशक्तिं रमयेच्चापि शास्त्राधीती च यत्नतः ॥</p>
<p>उच्छुष्मांशसमुद्भूतो दैशिकः शास्त्रपारगः ।<br>
शवरांशसमुद्भूतस्तत्त्वमार्गावलम्बकः ॥</p>
<p>गुप्ताचारक्रियो नित्यं गुप्तदाराभिमैथुनी ।<br>
क्रोधनोऽतिप्रचण्डश्च मद्यमांसरतः सदा ॥</p>
<p>चण्डांश्वंशो गुरुश्चैव दीक्षानुग्रहकृत्सदा ।<br>
क्षमी आमिषलौली च यज्ञे पशुनिपातकः ॥</p>
<p>मतङ्गांशसमुद्भूतो गुरुः शास्त्रार्थवेदकः ।<br>
अभिमानी क्रोधनश्च मैथुनाभिरतः सदा ॥</p>
<p>सुगूढोऽत्यन्तदक्षश्च घोरांशश्च गुरुः स्मृतः ।<br>
जपहोमक्रियासक्तं लिङ्गाद्यभ्यर्चने रतम् ॥</p>
<p>यमांशं गुरवः प्राहुर्दीक्षाकर्मणि निष्ठुरम् ।<br>
धातुवादरसादीनि ओषध्यादिरसायनम् ॥</p>
<p>नित्यं सेवेत्सदा योगी शिष्यानुग्रहतत्परः ।<br>
उग्रांशो गुरुभिः प्रोक्तो योऽसौ हलहलः स्मृतः ॥</p>
<p>क्रोधः सर्वत्र जायेत मानी योगरतः सदा ।<br>
मन्यते तृणवत्सर्वं मत्तुल्यं नास्ति मन्यते ॥</p>
<p>दुराराधो जनैः सर्वैः कष्टसेव्य उपासिभिः ।<br>
शिष्यानुग्रहकृन्नित्यं क्रोधिन्ॐऽशः प्रकीर्तितः ॥</p>
<p>दीक्षाकर्मणि निष्णातो मद्यमांसाशनः सदा ।<br>
कुले हुलहुले जातो दैशिकः परिकीर्तितः ॥</p>
<p>दशैते गुरवः प्रोक्ताः स्वतत्त्वज्ञानगर्विताः ।<br>
ये तदंशसमुद्भूतास्तत्स्वभावानुचारिणः ॥</p>
<p>तैस्तु येऽनुगृहीतास्तु ते तदाचारवर्तिनः ।<br>
&quot;</p>
<p>इत्यादि बहुप्रकारम् ।<br>
एतच्च ग्रन्थविस्तरभयात् यथोपयोगमुच्चित्य उच्चित्य लिखितमिति तत एव यथाशयमनुसर्तव्यम् ॥ ३९३ ॥</p>
<p>एवमेवंविधो गुरुर्व्याख्यार्थमभ्यर्थनीयः&ndash;इत्याह&ndash;</p>
<p>इत्थं विज्ञाय सदा शिष्यः सम्पूर्णशास्त्रबोद्धारम् ।<br>
व्याख्यायै गुरुमभ्यर्थयेत पूजापुरःसरं मतिमान् ॥ २८-३९४ ॥</p>
<p>सोऽपि स्वशासनीये परशिष्येऽपि वापि तादृशं शास्त्रम् ।<br>
श्रोतुं योग्ये कुर्याद् व्याख्यानं वैष्णवाद्यधरे ॥ २८-३९५ ॥</p>
<p>करुणारसपरिपूर्णो गुरुः पुनर्मर्मधामपरिवर्जम् ।<br>
अधमेऽपि हि व्याकुर्यात्सम्भाव्य हि शक्तिपातवैचित्र्यम् ॥ २८-३९६ ॥</p>
<p>अनेन व्याख्याविध्यनुषक्तः श्रुतविधिरपि आसूत्रितः ।<br>
सोऽपीति&ndash; गुरुः करुणावशेन वैष्णवादावधमेऽपि व्याख्यां कुर्यात्, किन्तु मर्मस्थानं वर्जयित्वा यदसौ साक्षादनायातशक्तिपात इति ॥ ३९६ ॥</p>
<p>अत्रैव इतिकर्तव्यतामाह&ndash;</p>
<p>लिप्तायां भुवि पीठे चतुरस्रे पङ्कजत्रयं कजगे ।<br>
कुर्याद्विद्यापीठं स्याद्रसवह्न्यङ्गुलं त्वेतत् ॥ २८-३९७ ॥</p>
<p>मध्ये वागीशानीं दक्षोत्तरयोर्गुरून्गणेशं च ।<br>
अधरे कजे च कल्पेश्वरं प्रपूज्यार्घपुष्पतर्पणकैः ॥ २८-३९८ ॥</p>
<p>सामान्यविधिनियुक्तार्घपात्रयोगेन चक्रमथ सम्यक् ।<br>
सन्तर्प्य व्याख्यानं कुर्यात्सम्बन्धपूर्वकं मतिमान् ॥ २८-३९९ ॥</p>
<p>कजगे इति&ndash;पीठविशेषणम्, तेन अधस्तनपीठान्तरस्थपद्मोपरिवर्तिनि&ndash;इत्यर्थः ।<br>
यदुक्तम्-</p>
<p>&ldquo;…पीठाधः पद्ममालिखेत् ।<br>
&quot;</p>
<p>इति ।<br>
रसवह्नीति षट्त्रिंशत् ।<br>
मध्ये इति मध्यपद्मे ।<br>
अधरे इति पीठाधोवर्तिनि ।<br>
यदुक्तं तत्र&ndash;</p>
<p>&ldquo;…ंअध्ये वागीशिपूजनम् ।<br>
&quot;</p>
<p>दक्षिणे गुरवः पद्मे उत्तरे तु गणेश्वरः ।<br>
पीठाधो यद्भवेत्पद्मं कल्पेशं तत्र पूजयेत् ॥<br>
&quot;</p>
<p>इति ॥ ३९९ ॥</p>
<p>सम्बन्धपूर्वकत्वमेव दर्शयन् व्याख्यानशैलीं शिक्षयति&ndash;</p>
<p>सूत्रपदवाक्यपटलग्रन्थक्रमयोजनेन सम्बन्धात् ।<br>
अव्याहतपूर्वापरमुपवृह्य नयेत वाक्यानि ॥ २८-४०० ॥</p>
<p>मण्डूकप्लवसिंहावलोकनाद्यैर्यथायथं न्यायैः ।<br>
अविहतपूर्वापरकं शास्त्रार्थं योजयेदसङ्कीर्णम् ॥ २८-४०१ ॥</p>
<p>तन्त्रावर्तनबाधप्रसङ्गतर्कादिभिश्च सन्न्यायैः ।<br>
वस्तु वदेद्वाक्यज्ञो वस्त्वन्तरतो विविक्ततां विदधत् ॥ २८-४०२ ॥</p>
<p>यद्यद् व्याहृतिपदवीमायाति तदेव दृढतरैर्न्यायैः ।<br>
बलवत्कुर्याद्दूष्यं यद्यप्यग्रे भविष्यत्स्यात् ॥ २८-४०३ ॥</p>
<p>पदेति&ndash;पदाद्यात्मा पदार्थः ।<br>
ग्रन्थक्रमेति&ndash;विद्यादिपादरूपः ।<br>
यदुक्तं तत्र&ndash;</p>
<p>&ldquo;पादिकश्चात्र सम्बन्ध अन्यः पाटलिकः प्रिये ।<br>
पादार्थः सौत्रवाक्यार्थ एतत्सम्बन्धपञ्चकम् ॥</p>
<p>चतुष्पात्संहिता यावत्तस्यां पादो यथोदितः ।<br>
आदिमध्यावसानैश्च ग्राहयेदर्थसन्ततिम् ॥</p>
<p>परस्पराविभेदेन अविरुद्धा यथा भवेत् ।<br>
एवं पादगतं ज्ञात्वा व्यावर्ण्यं कुरुते गुरुः ॥</p>
<p>यत्तत्पाटलिकं वस्तु पटलान्ते समर्पयेत् ।<br>
अभिसन्ध्यान्यपटलमेतत्पाटलिकं स्मृतम् ॥</p>
<p>यः पदार्थोऽभिगम्येत तत्पादार्थेन निश्चितम् ।<br>
अपरस्परभेदेन व्याख्यानं कुरुते गुरुः ॥</p>
<p>एष पादार्थिको नाम्ना अन्यत्सूत्रगतं शृणु ।<br>
सूत्रे सङ्गृहीतं वस्तु सुपरीक्ष्यार्थसन्ततिः ॥</p>
<p>भेदभिन्ना तथात्रैव सूत्रेणान्येन सुन्दरि ।<br>
एतत्सूत्रं विचार्येत वाक्येन परिनिष्ठितम् ॥</p>
<p>संस्कृतैः शब्दविषयैर्नदीस्रोतःप्रवाहकैः ।<br>
वातोर्मिवेगभङ्गेन व्याख्यां द्विपगतिं च वा ॥</p>
<p>मण्डूकप्लुतिरेवात्र अथ सिंहावलोकितम् ।<br>
ज्ञात्वा न्यायं तु शिष्यं हि तादृशेन प्रबोधयेत् ॥</p>
<p>स्वरूपेणार्थविषयं पादभेदेन वाऽथवा ।<br>
दैशिकः कुरुते व्याख्यां यादृशं तेन पृच्छितम् ॥</p>
<p>तादृशं तस्य वक्तव्यं स्वाम्नायस्थितिपालनात् ।<br>
&quot;</p>
<p>इति ।<br>
यागत्रयात्मकपौर्णमासाङ्गप्रयाजानुयाजवदेकमनेकसाधारणं तन्त्रम् ।<br>
अवघातादेरिव यावद्द्रव्यमसकृत्प्रयुक्तिरावर्तनम् ।<br>
चमसगोदोहनादिवदसक्तप्रतिषेधो बाधः ।<br>
पशुपुरोडाशवत् परमध्यपातिनो निजतन्त्रनैरपेक्ष्येण परकीयेनैव तन्त्रेण सम्पादनं प्रसङ्गः ।<br>
संशयनिर्णयान्तरालवर्ती भवितव्यतात्मकः प्रत्ययस्तर्कः ।<br>
आदिशब्दादतिदेशादयः ।<br>
सदिति&ndash; मण्डूकप्लवादिलौकिकन्यायविलक्षणैः&ndash;इत्यर्थः ।<br>
वस्त्वन्तरतो विविक्ततां विदधत्&ndash;इत्यनेन असङ्कीर्णत्वमेव उपोद्बलितम् ।<br>
दूष्यं भविष्यत्स्यादिति&ndash;भावि दूष्यभावं भजेत्&ndash;इत्यर्थः ॥ ४०३ ॥</p>
<p>ननु यदुत्तरकालं दूष्यं तस्य आदौ बलवत्त्वाधानेन कोऽर्थः?&ndash; इत्याशङ्क्य आह&ndash;</p>
<p>दृढरचितपूर्वपक्षप्रोद्धरणपथेन वस्तु यद्वाच्यम् ।<br>
शिष्यमतावारोहति तदाशुसंशयविपर्ययैर्विकलम् ॥ २८-४०४ ॥</p>
<p>भाषा न्यायो वादो लयः क्रमो यद्यदेति शिष्यस्य ।<br>
सम्बोधोपायत्वं तथैव गुरुराश्रयेद् व्याख्याम् ॥ २८-४०५ ॥</p>
<p>वाच्यं वस्तु समाप्य प्रतर्पणं पूजनं भवेच्चक्रे ।<br>
पुनरपरं वस्तु वदेत्पटलादूर्ध्वं तु नो जल्पेत् ॥ २८-४०६ ॥</p>
<p>व्याख्यान्ते क्षमयित्वा विसृज्य सर्वं क्षिपेदगाधजले ।<br>
शास्त्रादिमध्यनिधने विशेषतः पूजनं कुर्यात् ॥ २८-४०७ ॥</p>
<p>विशेषपूजनं कुर्यात्समयेभ्यश्च निष्कृतौ ।</p>
<p>भाषा&ndash;संस्कृतादिरूपा षोढा भिन्ना ।<br>
न्यायः&ndash;प्रागुक्तो लौकिकः शात्रीयो वा ।<br>
वाद&ndash;तत्त्वनिश्चयफलरूपः पक्षप्रतिपक्षपरिग्रहः ।<br>
लयः&ndash;व्याख्येयवस्तुनिष्ठतल्लीनतात्मा व्याख्यानाभ्यासः ।<br>
क्रमः&ndash;पाठार्थपरिपाटीविशेषः ।<br>
वाच्यं वस्त्विति &ndash;मूलसूत्रादि ।<br>
अपरं वस्त्विति&ndash;सूत्रान्तरम् ।<br>
यदुक्तम्&ndash;</p>
<p>&ldquo;त्रीणि मूलानि सूत्राणि द्वे तदेकमथापि वा ।<br>
व्याख्यायोपरमेदूर्ध्वं वदन्विघ्नैर्हि बाध्यते ॥<br>
&quot;</p>
<p>इति ।<br>
न गच्छेत्पटलादूर्ध्वं… ।<br>
&quot;</p>
<p>इति च ।<br>
समयेभ्यश्च निष्कृतावित्यनेन समयनिष्कृतिरिति प्रागुक्तं त्रयोविंशमपि नैमित्तिकं व्याख्यातुमुपक्रान्तमिति आवेदितम् ॥</p>
<p>ननु इदं कार्यमिदं न कार्यमिति शास्त्रीया नियन्त्रणा हि समयः ।<br>
स च निर्विकल्पानां नास्तीति कथमेतदविशेषेण उक्तम् ?&ndash;इत्याशङ्क्य आह&ndash;</p>
<p>अविकल्पमतेर्न स्युः प्रायश्चित्तानि यद्यपि ॥ २८-४०८ ॥</p>
<p>तथाप्यतत्त्वविद्वर्गानुग्रहाय तथा चरेत् ।</p>
<p>नन्वेवमाचरणे किमस्य प्रमाणम्?&ndash;इत्याशङ्क्य आह&ndash;</p>
<p>श्रीपिचौ च स्मृतेरेव पापघ्नत्वे कथं विभो ॥ २८-४०९ ॥</p>
<p>प्रायश्चित्तविधिः प्रोक्त इति देव्या प्रचोदिते ।<br>
सत्यं स्मरणमेवेह सकृज्जप्तं विमोचयेत् ॥ २८-४१० ॥</p>
<p>सर्वस्मात्कर्मणो जालात्स्मृतितत्त्वकलाविदः ।<br>
तथापि स्थितिरक्षार्थं कर्तव्यश्चोदितो विधिः ॥ २८-४११ ॥</p>
<p>स्मृतेरिति&ndash;मन्त्रादेः ।<br>
स्मृतितत्त्वकलाविदः&ndash;इत्यनेन ज्ञानित्वमेव उपोद्बलितम् ।<br>
स्थितिरक्षार्थमिति&ndash;यदुक्तम्&ndash;</p>
<p>&ldquo;यद्यदाचरति श्रेष्ठस्तत्तदेवेतरो जनः ।<br>
स यत्प्रमाणं कुरुते लोकस्तदनुवर्तते ॥<br>
&quot; (भ।<br>
गी। ३।२१)</p>
<p>इति ॥४११ ॥</p>
<p>अतत्त्ववेदिनो ये हि चर्यामात्रैकनिष्ठिताः ।<br>
तेषां दोलायिते चित्ते ज्ञानहानिः प्रजायते ॥ २८-४१२ ॥</p>
<p>एवं च यद्ययं निर्विकल्पत्वादेव न संवृतिपरस्तदा अतत्त्वविद्भिः सह समाचारमेव न कुर्यात् ।<br>
अथ कुर्यात्, प्रायश्चित्तमप्याचरेत्&ndash; इत्याह&ndash;</p>
<p>तस्माद्विकल्परहितः संवृत्युपरतो यदि ।<br>
शास्त्रचर्यासदायत्तैः सङ्करं तद्विवर्जयेत् ॥ २८-४१३ ॥</p>
<p>सङ्करं वा समन्विच्छेत्प्रायश्चित्तं समाचरेत् ।<br>
यथा तेषां न शास्त्रार्थे दोलारूढा मतिर्भवेत् ॥ २८-४१४ ॥</p>
<p>संवृत्युपरत इति&ndash;संवृतिः गुप्तिः, तत उपरतः निवृत्तः इत्यर्थः।<br>
शास्त्रचर्यासदायत्तैरिति&ndash;सर्वकालं शास्त्रीयनियन्त्रणापरवशैः&ndash;इत्यर्थः ।<br>
तेषामिति&ndash;अतत्त्वविदाम् ॥ ४१४ ॥</p>
<p>समयनिष्कृतिमेव उदाहरणदिशा उपदर्शयति&ndash;</p>
<p>यत्स्वयं शिवहस्ताख्ये विधौ सञ्चोदितं पुरा ।<br>
शतं जप्त्वास्य चास्त्रस्य मुच्यते स्त्रीवधादृते ॥ २८-४१५ ॥</p>
<p>शक्तिनाशान्महादोषो नरकं शाश्वतं प्रिये ।<br>
इति श्रीरत्नमालायां समयोल्लङ्घने कृते ॥ २८-४१६ ॥</p>
<p>कुलजानां समाख्याता निष्कृतिर्दुष्टकर्तरी ।<br>
श्रीपूर्वे समयानां तु शोधनायोदितं यथा ॥ २८-४१७ ॥</p>
<p>मालिनी मातृका वापि जप्या लक्षत्रयान्तकम् ।<br>
प्रतिष्ठितस्य तूरादेर्दर्शनेऽनधिकारिणा ॥ २८-४१८ ॥</p>
<p>प्रायश्चित्तं प्रकर्तव्यमिति श्रीब्रह्मयामले ।</p>
<p>यदिति&ndash;चोदनास्त्रम् ।<br>
स्वयमिति&ndash;भगवता ।<br>
पुरेति&ndash;द्वादशपटले, इदं हि तत्र चतुर्दशे पटले स्थितम् ।<br>
एतच्च समनन्तराह्निके शिवहस्तप्रकरणे एव संवादयिष्यते इति नेह लिखितम् ।<br>
स्त्रीवधादृते इति&ndash;यदुक्तम्&ndash;</p>
<p>…ष्त्रीवधे निष्कृतिः कुतः ।<br>
&quot;</p>
<p>इति ।<br>
कुलजानामिति&ndash;अन्येषां हि</p>
<p>&ldquo;अघोराष्टशतं जप्त्वा स्त्रीवधान्मुच्यते नरः ।<br>
&quot;</p>
<p>इत्यादि उक्तम् ।<br>
समाख्यातेति&ndash;यदुक्तं तत्र&ndash;</p>
<p>&ldquo;अथ कश्चिदजानानो लङ्घनं समयस्य तु ।<br>
कुरुते कुलजो देवि तस्य वक्ष्यामि निष्कृतिम् ॥</p>
<p>शतं जप्त्वा महास्त्रस्य मुच्यते स्त्रीवधादृते ।<br>
शक्तिनाशान्महादोषो नरकं शाश्वतं प्रिये ॥<br>
&quot;</p>
<p>इति ।<br>
लक्षत्रयान्तकमिति&ndash;समयोल्लङ्घनबलं विचार्य ।<br>
यदुक्तं तत्र&ndash;</p>
<p>&ldquo;प्रायश्चित्तेषु सर्वेषु जपेन्मालामखण्डिताम् ।<br>
भिन्ना वाप्यथवाभिन्नां व्यतिक्रमबलाबलात् ॥</p>
<p>सकृज्जापात्समारभ्य यावल्लक्षत्रयं प्रिये ।<br>
&quot;</p>
<p>इति ।<br>
अनधिकारिणेति&ndash;अदीक्षितादिना, एतच्च आचार्यादिविषयम् ।<br>
साधके हि अधिकारिणापि दृष्टे दोष एव ।<br>
यदभिप्रायेण</p>
<p>श्वमन्त्रमक्षसूत्रं च गुरोरपि न दर्शयेत् ।<br>
&quot;</p>
<p>इत्यादि उक्तम् ॥<br>
न केवलमेतदेव श्रीब्रह्मयामले कथितं यावदिदमपि&ndash;इत्याह&ndash;</p>
<p>ब्रह्मघ्नो गुरुतल्पस्थो वीरद्रव्यहरस्तथा ॥ २८-४१९ ॥</p>
<p>देवद्रव्यहृदाकारप्रहर्ता लिङ्गभेदकः ।<br>
नित्यादिलोपकृद् भ्रष्टस्वकमात्रापरिच्छदः ॥ २८-४२० ॥</p>
<p>शक्तिव्यङ्गत्वकृद्योगिज्ञानिहन्ता विलोपकः ।<br>
नैमित्तिकानां लक्षादिक्रमाद् द्विगुणं जपेत् ॥ २८-४२१ ॥</p>
<p>व्रतेन केनचिद्युक्तो मितभुग्ब्रह्मचर्यवान् ।<br>
दूतीपरिग्रहेऽन्यत्र गतश्चेत्काममोहितः ॥ २८-४२२ ॥</p>
<p>लक्षजापं ततः कुर्यादित्युक्तं ब्रह्मयामले ।</p>
<p>आकारेति&ndash;व्यक्तम् ।<br>
मात्रापरिच्छद इति&ndash; व्रतोचिताक्षसूत्रयोगदण्डादिपरिकर इति यावत् ।<br>
द्विद्विगुणमिति&ndash;तेन गुरुतल्पस्थे द्वे लक्षे, वीरद्रव्यहरे च चत्वारीत्यादिक्रमः ।<br>
काममोहित इति&ndash;न तु रहस्यचर्यापरः ॥</p>
<p>इदानीं श्रुतविध्यनन्तरोद्दिष्टं गुरुपूजाविधिमभिधातुमाह&ndash;</p>
<p>दीक्षाभिषेकनैमित्तविध्यन्ते गुरुपूजनम् ॥ २८-४२३ ॥</p>
<p>अपरेद्युः सदा कार्यं सिद्धयोगीश्वरीमते ।<br>
पूर्वोक्तलक्षणोपेतः कविस्त्रिकसतत्त्ववित् ॥ २८-४२४ ॥</p>
<p>स गुरुः सर्वदा ग्राह्यस्त्यक्त्वान्यं तत्स्थितं त्वपि ।</p>
<p>कविरिति&ndash;सम्यग्वक्तेति यावत् ।<br>
तत्स्थितमिति&ndash;तत्र त्रिकदर्शनादावेव स्थितं परिचितम्&ndash;इत्यर्थः ॥</p>
<p>कथं च अत्र गुरुपूजनं कार्यम्&ndash;इत्याह&ndash;</p>
<p>मण्डले स्वस्तिकं कृत्वा तत्र हैमादिकासनम् ॥ २८-४२५ ॥</p>
<p>कृत्वार्चयेत तत्रस्थमध्वानं सकलान्तकम् ।<br>
ततो विज्ञपयेद्भक्त्या तदधिष्ठितये गुरुम् ॥ २८-४२६ ॥</p>
<p>स तत्र पूज्यः स्वैर्मन्त्रैः पुष्पधूपार्घविस्तरैः ।<br>
समालम्भनसद्वस्त्रैर्नैवेद्यैस्तर्पणैः क्रमात् ॥ २८-४२७ ॥</p>
<p>आशान्तं पूजयित्वैनं दक्षिणाभिर्यजेच्छिशुः ।<br>
सर्वस्वमस्मै सन्दद्यादात्मानमपि भावितः ॥ २८-४२८ ॥</p>
<p>अतोषयित्वा तु गुरुं दक्षिणाभिः समन्ततः ।<br>
तत्त्वज्ञोऽप्यृणबन्धेन तेन यात्यधिकारिताम् ॥ २८-४२९ ॥</p>
<p>सकलः&ndash;सदाशिवः, एतदन्तश्च अनेन आसनपक्षन्यास उक्तः ।<br>
तदधिष्ठितये इति&ndash;तच्छब्देन सकलान्तासनपक्षपरामर्शः ।<br>
स्वैरिति&ndash;आरिराधयिषितैः ।<br>
आशान्तमित्यनेन अस्य भैरवावेशोन्मुखत्वं प्रकाशितम् ।<br>
अधिकारितामिति&ndash; मन्त्रमहेश्वरादिरूपत्वम् ॥४२९ ॥</p>
<p>किमत्र प्रमाणम् ?&ndash;इत्याशङ्क्य आह&ndash;</p>
<p>गुरुपूजामकुर्वाणः शतं जन्मानि जायते ।<br>
अधिकारी ततो मुक्तिं यातीति स्कन्दयामले ॥ २८-४३० ॥</p>
<p>तस्मादवश्यं दातव्या गुरवे दक्षिणा पुनः ।</p>
<p>ननु गुरोः</p>
<p>शोऽभिषिक्तो गुरुं पश्चाद्दक्षिणाभिः प्रयूजयेत् ।<br>
&quot;</p>
<p>इत्यादिना प्राक् दक्षिणादिदानमुक्तं तत्किमिहि अस्य पुनर्वचनेन?&ndash; इत्याशङ्क्य आह&ndash;</p>
<p>पूर्वं हि यागाङ्गतया प्रोक्तं तत्तुष्टये त्विदम् ॥ २८-४३१ ॥</p>
<p>तज्जुष्टमथ तस्याज्ञा प्राप्याश्नीयात्स्वयं शिशुः ।<br>
ततः प्रपूजयेच्चक्रं यथाविभवसम्भवम् ॥ २८-४३२ ॥</p>
<p>तज्जुष्टमिति&ndash;तदासेवितम्&ndash;इत्यर्थः ॥४३२ ॥</p>
<p>एतदेव व्यतिरेकमुखेनापि द्रढयति&ndash;</p>
<p>अकृत्वा गुरुयागं तु कृतमप्यकृतं यतः ।<br>
तस्मात्प्रयत्नतः कार्यो गुरुयागो यथाबलम् ॥ २८-४३३ ॥</p>
<p>यथाबलमिति&ndash;वित्तशाठ्यादिवर्जम् ॥ ४३३ ॥</p>
<p>गुरुश्चेदसन्निहितः, तदा किं कार्यम् ?&ndash;इत्याशङ्क्य आह&ndash;</p>
<p>अतत्रस्थोऽपि हि गुरुः पूज्यः सङ्कल्प्य पूर्ववत् ।<br>
तद्द्रव्यं देवताकृत्ये कुर्याद्भक्तजनेष्वथ ॥ २८-४३४ ॥</p>
<p>आह्निकार्थमेव उपसंहरति&ndash;</p>
<p>पर्वपवित्रप्रभृतिप्रभेदि नैमित्तिकं त्विदं कर्म ।</p>
<p>इति श्रीमदाचार्याभिनवगुप्तपादविरचिते श्रीतन्त्रालोके पर्वपवित्रकादिप्रकाशनं नाम अष्टाविंशमाह्निकम् ॥२८ ॥</p>
<p>इदं कर्मेति&ndash;अर्थादुक्तमिति शिवम् ॥</p>
<p>नित्यनिमित्ताद्यर्चाचर्चाचातुर्यचारुचरितेन ।<br>
विवृतमिहाष्टाविंशं किलाह्निकं जयरथेनैतत् ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते श्रीतन्त्रालोके श्रीजयरथविरचितविवेकाभिख्यव्याख्योपेते पर्वपवित्रकादिप्रकाशनं नाम अष्टाविंशमाह्निकं समाप्तम् ॥ २८ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_28_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/28/">२८ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_28_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_28_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_28_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
