<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०७">
  <meta property="og:description" content="सप्तममाह्निकम्
&#34; विवेक &#34;
तत्तन्मन्त्राभ्युदयप्रगुणीकृतचण्डभैरवावेशः ।
विद्रावितभवमुद्रो द्रढयतु भद्राणि जयरुद्रः ॥
इदानीं कालतत्त्वानुषक्तमेव द्वितीयार्धेन चक्रोदयं वक्तुमुपक्रमते -
अथ परमरहस्योऽयं चक्राणां भण्यतेऽभ्युदयः ॥ ७-१ ॥
चक्राणामिति मन्त्राद्यात्मनाम् ॥ १ ॥
ननु सर्वमन्त्रसामान्यभूताया भगवत्या मातृकायाः समनन्तरमेवोदय उक्तः, तत्तद्विशेषरूपाणां मन्त्राद्यात्मनां चक्राणामप्युदयाभिधाने किं निमित्तम् ? – इत्याशङ्क्याह –
इत्ययत्नजमाख्यात यत्नजं तु निगद्यते ।
नन्वेतन्निगदनेन कोऽर्थः – इत्याशङ्क्याह –
बीजपिण्डात्मकं सर्वं संविदः स्पन्दनात्मताम् ॥ ७-२ ॥
विदधत्परसंवित्तावुपाय इति वर्णितम् ।
सर्वमिदं बीजपिण्डात्मकं मन्त्रजातम् अर्थात्प्राणान्तरुदयत् संविदः स्पन्दनात्मतां शाक्तस्वरूपावेशं विदधत् परसंवित्तावुपायः पारम्पर्येण शाम्भवमपि रूपमाविशेत्, – इत्याणवोपाये वर्णतत्त्वान्तर्वर्णितं तन्नास्यानर्थक्यमित्यर्थः ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०७">
  <meta itemprop="description" content="सप्तममाह्निकम्
&#34; विवेक &#34;
तत्तन्मन्त्राभ्युदयप्रगुणीकृतचण्डभैरवावेशः ।
विद्रावितभवमुद्रो द्रढयतु भद्राणि जयरुद्रः ॥
इदानीं कालतत्त्वानुषक्तमेव द्वितीयार्धेन चक्रोदयं वक्तुमुपक्रमते -
अथ परमरहस्योऽयं चक्राणां भण्यतेऽभ्युदयः ॥ ७-१ ॥
चक्राणामिति मन्त्राद्यात्मनाम् ॥ १ ॥
ननु सर्वमन्त्रसामान्यभूताया भगवत्या मातृकायाः समनन्तरमेवोदय उक्तः, तत्तद्विशेषरूपाणां मन्त्राद्यात्मनां चक्राणामप्युदयाभिधाने किं निमित्तम् ? – इत्याशङ्क्याह –
इत्ययत्नजमाख्यात यत्नजं तु निगद्यते ।
नन्वेतन्निगदनेन कोऽर्थः – इत्याशङ्क्याह –
बीजपिण्डात्मकं सर्वं संविदः स्पन्दनात्मताम् ॥ ७-२ ॥
विदधत्परसंवित्तावुपाय इति वर्णितम् ।
सर्वमिदं बीजपिण्डात्मकं मन्त्रजातम् अर्थात्प्राणान्तरुदयत् संविदः स्पन्दनात्मतां शाक्तस्वरूपावेशं विदधत् परसंवित्तावुपायः पारम्पर्येण शाम्भवमपि रूपमाविशेत्, – इत्याणवोपाये वर्णतत्त्वान्तर्वर्णितं तन्नास्यानर्थक्यमित्यर्थः ॥ २ ॥">
  <meta itemprop="wordCount" content="3501">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content="सप्तममाह्निकम्
&#34; विवेक &#34;
तत्तन्मन्त्राभ्युदयप्रगुणीकृतचण्डभैरवावेशः ।
विद्रावितभवमुद्रो द्रढयतु भद्राणि जयरुद्रः ॥
इदानीं कालतत्त्वानुषक्तमेव द्वितीयार्धेन चक्रोदयं वक्तुमुपक्रमते -
अथ परमरहस्योऽयं चक्राणां भण्यतेऽभ्युदयः ॥ ७-१ ॥
चक्राणामिति मन्त्राद्यात्मनाम् ॥ १ ॥
ननु सर्वमन्त्रसामान्यभूताया भगवत्या मातृकायाः समनन्तरमेवोदय उक्तः, तत्तद्विशेषरूपाणां मन्त्राद्यात्मनां चक्राणामप्युदयाभिधाने किं निमित्तम् ? – इत्याशङ्क्याह –
इत्ययत्नजमाख्यात यत्नजं तु निगद्यते ।
नन्वेतन्निगदनेन कोऽर्थः – इत्याशङ्क्याह –
बीजपिण्डात्मकं सर्वं संविदः स्पन्दनात्मताम् ॥ ७-२ ॥
विदधत्परसंवित्तावुपाय इति वर्णितम् ।
सर्वमिदं बीजपिण्डात्मकं मन्त्रजातम् अर्थात्प्राणान्तरुदयत् संविदः स्पन्दनात्मतां शाक्तस्वरूपावेशं विदधत् परसंवित्तावुपायः पारम्पर्येण शाम्भवमपि रूपमाविशेत्, – इत्याणवोपाये वर्णतत्त्वान्तर्वर्णितं तन्नास्यानर्थक्यमित्यर्थः ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/07\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तममाह्निकम्</p>
<p>&quot; विवेक &quot;</p>
<p>तत्तन्मन्त्राभ्युदयप्रगुणीकृतचण्डभैरवावेशः ।<br>
विद्रावितभवमुद्रो द्रढयतु भद्राणि जयरुद्रः ॥</p>
<p>इदानीं कालतत्त्वानुषक्तमेव द्वितीयार्धेन चक्रोदयं वक्तुमुपक्रमते   -</p>
<p>अथ परमरहस्योऽयं चक्राणां भण्यतेऽभ्युदयः ॥ ७-१ ॥</p>
<p>चक्राणामिति मन्त्राद्यात्मनाम् ॥ १ ॥</p>
<p>ननु सर्वमन्त्रसामान्यभूताया भगवत्या मातृकायाः समनन्तरमेवोदय उक्तः, तत्तद्विशेषरूपाणां मन्त्राद्यात्मनां चक्राणामप्युदयाभिधाने किं निमित्तम् ? &ndash; इत्याशङ्क्याह &ndash;</p>
<p>इत्ययत्नजमाख्यात यत्नजं तु निगद्यते ।</p>
<p>नन्वेतन्निगदनेन कोऽर्थः &ndash; इत्याशङ्क्याह &ndash;</p>
<p>बीजपिण्डात्मकं सर्वं संविदः स्पन्दनात्मताम् ॥ ७-२ ॥</p>
<p>विदधत्परसंवित्तावुपाय इति वर्णितम् ।</p>
<p>सर्वमिदं बीजपिण्डात्मकं मन्त्रजातम् अर्थात्प्राणान्तरुदयत् संविदः स्पन्दनात्मतां शाक्तस्वरूपावेशं विदधत् परसंवित्तावुपायः पारम्पर्येण शाम्भवमपि रूपमाविशेत्, &ndash; इत्याणवोपाये वर्णतत्त्वान्तर्वर्णितं तन्नास्यानर्थक्यमित्यर्थः ॥ २ ॥</p>
<p>नन्विह मन्त्राणां प्राणान्तरेवमुदयः, &ndash; इत्यभिधातु प्रक्रान्तम्, स च यत्नजः, इति तत्र यत्ने क्रियमाणे तदेव सिद्धयेत् नान्यदिति कथमत्रैव परसंविदुपायत्वमप्येषां स्यात् ? &ndash; इत्याशङ्क्याह &ndash;</p>
<p>यथारघट्टचक्राग्रघटीयन्त्रौघवाहनम् ॥ ७-३ ॥</p>
<p>एकानुसन्धियत्नेन चित्रं यन्त्रोदयं भजेत् ।<br>
एकानुसन्धानबलाज्जाते मन्त्रोदयेऽनिशम् ॥ ७-४ ॥</p>
<p>तन्मन्त्रदेवता यत्नात्तादात्म्येन प्रसीदति ।</p>
<p>इहारघट्टवाहकस्य यन्त्रमात्रवाहनक्रियाविषयत्वात् एकेनैवानुसन्धानेन अरघट्टचक्राग्रगतघटीसम्बन्धिनो यन्त्रस्यौघेन नैरन्तर्येण वाहनं यथा &ldquo;चित्रं यन्त्रोदयं भजेत्&rdquo; ऊर्ध्वाधोमुखरिक्तपूर्णघटीचक्रात्मना वैचित्र्येण निष्पत्तिमियात्, तथा साधकस्यानिशं मन्त्रोदयविषयेणैकेनैवानुसन्धानेन न केवलमेतदुदय एव सिध्येत् यावत्तन्नान्तरीयकतया प्रयत्नान्तरमन्तरेण एतन्मन्त्रदेवतापि तादात्म्येन प्रसीदतीति ।<br>
इदमत्र तात्पर्यम् &ndash; यथा हि यन्त्रं वाहयन् अरघट्टवाहकस्तत्र वैचित्र्यान्तरमपि प्रयत्नान्तरनिरपेक्षमासादयेत्, एवं साधकोऽपि मन्त्रोदय एव प्रयतमानः परसंविदैकात्म्यमिति ।<br>
एवं चक्रोदयः परसंविदासादने निमित्तमित्यावश्याभिधेयः, &ndash; इत्युक्तं स्यात् ॥ ४ ॥</p>
<p>तदाह &ndash;</p>
<p>खे रसैकाक्षि नित्योत्थे तदर्धं द्विकपिण्डके ॥ ७-५ ॥</p>
<p>त्रिके सप्त सहस्राणि द्विशतीत्युदयो मतः ।<br>
चतुष्के तु सहस्राणि पञ्च चैव चतुःशती ॥ ७-६ ॥</p>
<p>पञ्चार्णेऽब्धिसहस्राणि त्रिशती विंशतिस्तथा ।<br>
षट्के सहस्रत्रितयं षट्शती चोदयो भवेत् ॥ ७-७ ॥</p>
<p>सप्तके त्रिसहस्रं तु षडशीत्यधिकं स्मृतम् ।<br>
शतैस्तु सप्तविंशत्या वर्णाष्टकविकल्पिते ॥ ७-८ ॥</p>
<p>चतुर्विंशतिशत्या तु नवार्णेषूदयो भवेत् ।<br>
अधिषष्ठ्येकविंशत्या शतानां दशवर्णके ॥ ७-९ ॥</p>
<p>एकान्नविंशतिशतं चतुःषष्ठिः शिवार्णके ।<br>
अष्टादश शतानि स्युरुदयो द्वादशार्णके ॥ ७-१० ॥</p>
<p>त्रयोदशार्णे द्वाषष्ठ्या शतानि किल षोडश ।<br>
त्रिचत्वारिंशता पञ्चदशेति भुवनार्णके ॥ ७-११ ॥</p>
<p>चतुर्दशशती खाब्धिः स्यात्पञ्चदशवर्णके ।<br>
त्रयोदशशती सार्धा षोडशार्णे तु कथ्यते ॥ ७-१२ ॥</p>
<p>शतद्वादशिका सप्तदशार्णे सैकसप्ततिः ।<br>
अष्टादशार्णे विज्ञेया शतद्वादशिका बुधैः ॥ ७-१३ ॥</p>
<p>चतुर्विंशतिसङ्ख्याके चक्रे नवशती भवेत् ।<br>
सप्तविंशतिसङ्ख्याते तूदयोऽष्टशतात्मकः ॥ ७-१४ ॥</p>
<p>द्वात्रिंशके महाचक्रे षट्शती पञ्चसप्ततिः ।<br>
द्विचतुर्विंशके चक्रे सार्धां शतचतुष्टयीम् ॥ ७-१५ ॥</p>
<p>उदयं पिण्डयोगज्ञः पिण्डमन्त्रेषु लक्षयेत् ।<br>
चतुष्पञ्चाशके चक्रे शतानां तु चतुष्टयम् ॥ ७-१६ ॥</p>
<p>सप्तत्रिंशत्सहार्धेन त्रिशत्यष्टाष्टके भवेत् ।<br>
अर्धमर्धत्रिभागश्च षट्षष्ठिर्द्विशती भवेत् ॥ ७-१७ ॥</p>
<p>एकाशीतिपदे चक्रे उदयः प्राणचारगः ।<br>
चक्रे तु षण्णवत्याख्ये सपादा द्विशती भवेत् ॥ ७-१८ ॥</p>
<p>अष्टोत्तरशते चक्रे द्विशतस्तूदयो भवेत् ।<br>
&quot;</p>
<p>खे इति द्वे शून्ये, रसाः षट्, अक्षीति द्वयम्, नित्योत्थ इति स्वरसत एव हि सततं प्रवहतः प्राणस्य सषट्शतसहस्रैकविंशत्या (तिः) चाराणां भवेदिति भावः ।<br>
एवमेकपिण्डात्मनो मन्त्रस्य प्रतिप्राणचारं तदानुगुण्यात् तत्सङ्ख्याक एवोदयः; तेन प्रतिप्राणचारमेकैकस्य पिण्डस्य वर्णस्य वोदयात् द्व्यादिपिण्डवर्णात्मनां मन्त्राणां नित्योदितप्राणाचारार्धत्रिभागक्रमेण न्यूनसङ्ख्याक उदयः, &ndash; इत्याह &ndash; &ldquo;तदर्धं द्विकपिण्डके&rdquo; इति ।<br>
तस्याः सषट्शतायाः सहस्रैकविंशतेरर्धं साष्टशतं सहस्रदशकम् ।<br>
अत्र हि स्वारसिकप्राणचारद्वयकालस्यैकप्राणचारतयोदयस्य चिकीर्षितत्वम्; &ldquo;जपः प्राणसमः कार्यः&rdquo; इति हि सर्वत्राविशेषेणोद्धोष्यते, अत एवेह यत्नजत्वमुक्तम् ।<br>
सप्त सहस्राणि द्विशतीति, स्वारसिकप्राणचारत्रयकालस्यैकप्राणचारतयोदयस्य कर्तुमभिप्रेतत्वात् ।<br>
एवमुत्तरत्रापि अवसेयम् ।<br>
अब्धीति चत्वारः ।<br>
षडशीत्यधिकमिति भूम्ना, एवं हि चारद्वयमधिकं भवेत्, तेनात्र प्रतिचारं किञ्चिदंशन्यूनता कार्या येन गणनासाम्यं स्यात् ।<br>
न चैतदस्माभिः स्वोत्प्रेक्षितमुक्तमिति साक्षादागम एव पठितः ।<br>
अस्माभिरप्यत्र गणना विभज्य न दर्शिता ग्रन्थविस्तरभयादनुपयोगाच्च।<br>
अधिकषष्ठिरेकविंशतिशती तया दशवर्णग इत्युदयः ।<br>
&ldquo;शिवाः&rdquo; रुद्रा एकादश, चतुःषष्टिरिति भूम्ना, एवं हि चारचतुष्टयमधिकं भवेत् ।<br>
द्वाषष्ट्येति भूम्ना, षण्णां प्राणचाराणामतिरेकात् ।<br>
त्रिचत्वारिंशतेति भूम्ना, चारद्वयाधिक्यात् ।<br>
पञ्चदशेति शतानि ।<br>
भुवनेति चतुर्दश ।<br>
खाब्धिरिति चत्वारिंशत् ।<br>
सैकसप्ततिरिति भूम्ना चारसप्तकातिरेकात् ।<br>
न चात्र सङ्ख्यायाः कश्चित्क्रमो विवक्षितः, &ndash; इत्येकोनविंशादीनां चक्राणामन्तरानुपदेशे न कश्चिद्दोषो, यावता हि अत्र प्रतिप्राणचारमेकैकस्य चक्रस्योदये यत्नः कार्यः, &ndash; इत्यभिधित्सितं तच्चैवमपि सिद्ध्येदिति ।<br>
&ldquo;द्विचतुर्विंशके&rdquo; इत्यष्टाचत्वारिंशदात्मक इत्यर्थः ।<br>
&ldquo;अष्टाष्टके&rdquo; इति चतुःषष्ठ्यात्मके ।<br>
सहार्धेनेति येनावशिष्टा द्वात्रिंशत्प्राणचारा भवन्ति ।<br>
अर्धमिति अर्धत्रिभाग इति, येन सार्धाश्चत्वारिंशत्प्राणचारा भवेयुः सार्धास्त्रयोदश चेत्युभयथा चतुःपञ्चाशदिति गणनासाम्यं स्यात् ।<br>
तदुक्तं श्रीयोगिनीकौले &ndash;</p>
<p>नित्योदिते सहस्राणि एकविंशच्छतानि षट् ।<br>
द्विके दश सहस्राणि तथाष्टौ च शतानि तु ॥</p>
<p>त्रिके सप्त सहस्राणि द्विशतीत्युदयः स्मृतः ।<br>
चतुष्के तु सहस्राणि पञ्च तुर्यशतानि तु ॥</p>
<p>पञ्चाक्षरे सहस्राणि चत्वारि त्रिशतोदयः ।<br>
विंशाधिकः समाख्यातो ज्ञेयश्चोदयवाहिभिः ॥</p>
<p>षट्के तु त्रिसहस्राख्यः षट् शतान्तोदयः स्मृतः ।<br>
सप्तके त्रिसहस्रं तु षडशीत्यधिकं स्मृतम् ॥<br>
&quot;</p>
<p>इत्यादि ।</p>
<p>&ldquo;अष्टोत्तरशते चक्रे मन्त्रपिण्डाक्षरात्मके ।<br>
द्विशतात्मा पुनः प्रोक्त उदयः सर्वसिद्धिदः ॥<br>
&quot;</p>
<p>इत्यन्तम् ॥ ५-१८ ॥</p>
<p>न चैतावतैव विरन्तव्यमित्याह &ndash;</p>
<p>क्रमेणेत्थमिदं चक्रं षट्कृत्वो द्विगुणं यदा ॥ ७-१९ ॥</p>
<p>ततोऽपि द्विगुणेऽष्टांशस्यार्धमध्यर्धमेककम् ।<br>
ततोऽपि सूक्ष्मकुशलैरर्धार्धादिप्रकल्पने ॥ ७-२० ॥</p>
<p>भागषोडशकस्थित्या सूक्ष्मश्चारोऽभिलक्ष्यते ।</p>
<p>&ldquo;इत्थम्&rdquo; वक्ष्यमाणेन प्रकारेणेदमष्टोत्तरशतात्मकं चक्रं क्रमेण षट्कृत्वो द्विगुणं प्रथमं षोडशाधिकशतद्वयात्मकं यावदन्ते सद्वादशशतनवकाधिकषट्सहस्रात्मकं यदा भवेत् तदा तस्मिन्नपि द्विगुणे सचतुर्विंशतिशताष्टकाधिकसहस्रत्रयोदशात्मके चक्रेऽध्यर्धमत्रेति कृत्वा सार्धमेककं प्राणस्य चरणमष्टांशस्यार्धं षोडशो भागश्चोदयो भवेदित्यर्थः ।<br>
तदनन्तरमपि भागषोडशकस्थित्यार्धार्धादिकल्पने कृते सति शूक्ष्मकुशलैः&rdquo; परधाराधिरूढैर्योगिभिः शूक्ष्मो&quot;अतिपरिमितः प्राणीयश्चारांशोअ&quot;भिलक्ष्यते&quot; ज्ञायते इत्यर्थः ।<br>
इदमत्र तात्पर्यम् &ndash; एवङ्कलनायां हि प्राणचारीयः षोडशो भागः सषट्शतपञ्चचत्वारिंशत्सहस्राधिकलक्षत्रयात्मनश्चक्रस्योदयः स्यात्; तस्याप्यर्धकल्पने सशतद्वयैकनवतिसहस्राधिकलक्षषट्कात्मनश्चक्रस्य द्वात्रिंशो भागः; तस्याप्येवं कल्पने सचतुःशतद्व्यशीतिसहस्राधिकत्रयोदशलक्षात्मनश्चक्रस्य चतुःषष्टितमो भागः, &ndash; इत्यन्तमेव परिमितः प्राणचारीयो भागो योगिनामभिलक्ष्यो भवतीति ॥१९-२०॥</p>
<p>नन्वेवमभिलक्षणेन योगिनां किं स्यात् ? &ndash; इत्याशङ्क्याह &ndash;</p>
<p>एवं प्रयत्नसंरुद्धप्राणचारस्य योगिनः ॥ ७-२१ ॥</p>
<p>क्रमेण प्राणचारस्य ग्रास एवोपजायते ।</p>
<p>ग्रास इति विरुद्धतया पुनरनुदयात् ॥</p>
<p>अतोऽप्यस्य किं स्यात् ? &ndash; इत्याशङ्क्याह &ndash;</p>
<p>प्राणग्रासक्रमावाप्तकालसङ्कर्षणस्थितिः ॥ ७-२२ ॥</p>
<p>संविदेकैव पूर्णा स्याज्ज्ञानभेदव्यपोहनात् ।</p>
<p>ज्ञानभेदापोहनमेवोपपादयति &ndash;</p>
<p>तथा हि प्राणचारस्य नवस्यानुदये सति ॥ ७-२३ ॥</p>
<p>न कालभेदजनितो ज्ञानभेदः प्रकल्पते ।</p>
<p>कालस्य हि साक्षात् प्राणोऽधिष्ठानमिति प्राणस्यानुदये कालोऽपि नोदियात्, इति तस्याभावात् तज्जनितोऽपि ज्ञानस्य भेदो न भवेत्, &ndash; इति युक्तमुक्तम् &ndash; &ldquo;एकैव पूर्णा संवित्स्यात्&rdquo; इति ॥ २३ ॥</p>
<p>ननु प्राणग्रासक्रमेण कालस्यापि ग्रासो वृत्तः, &ndash; इति तदाहितश्चेत्संविदि भेदो नास्ति तज्ज्ञेयाहितो भविष्यति येनेदं नीलज्ञानमिदं पीतज्ञानमिति विभागः, इत्येतावतैव कथमेकत्वमस्याः सिद्ध्येत् ? &ndash; इत्याशङ्क्याह &ndash;</p>
<p>संवेद्यभेदान्न ज्ञानं भिन्नं शिखरिवृत्तवत् ॥ ७-२४ ॥</p>
<p>नहि एकान्ततः संवेद्यभेदः संविदं भिन्द्यात् ।<br>
एवं हि तत्तद्गृहाणां नामादिवेद्यभेदेऽपि कथमेकमेव नगरादिज्ञानं स्यादित्युक्तं &ldquo;शिखरिवृत्तवत्&rdquo; इति ।<br>
उन्नतप्रदेशावस्थितस्य हि पुंसस्तत्तदाभासमय एक एव प्रकाशो भवेदिति भावः ।<br>
यदाहुः &ndash;</p>
<p>&ldquo;तस्मात्सत्यपि बाह्येऽर्थे धीरेकानेकवेदनात् ।<br>
अनेकसदृशाकारा नानेकेव प्रसज्यते ॥<br>
&quot;</p>
<p>इति ।<br>
तस्मादस्य काल एव भेदकः, स चातिसूक्ष्मक्षणात्माभिमतो येन ज्ञानस्योत्पादानन्तरं निरोधो भवेत् ॥ २४ ॥</p>
<p>तदाह &ndash;</p>
<p>कालस्तु भेदकस्तस्य स तु सूक्ष्मः क्षणो मतः ।</p>
<p>तुशब्दो हेतौ ।<br>
स इति कालः ॥</p>
<p>ननु चास्य सौक्ष्म्ये कोऽवधिः ? &ndash; इत्याशङ्क्याह &ndash;</p>
<p>सौक्ष्म्यस्य चावधिर्ज्ञानं यावत्तिष्ठति स क्षणः ॥ ७-२५ ॥</p>
<p>तेन नियतोभयान्तपरिच्छिन्ना ज्ञानीयैव सत्तास्य सत्तेत्यर्थः ॥ २५ ॥</p>
<p>नन्वस्य परोपाधिकः कस्मादेवं निर्देशः ? &ndash; इत्याशङ्क्याह &ndash;</p>
<p>अन्यथा न स निर्वक्तुं निपुणैरपि पार्यते ।</p>
<p>अन्यथेति &ldquo;अभेद्यो निरंशः काललवक्षणः&rdquo; इत्यादिना साक्षाल्लक्षणेनेत्यर्थः ।<br>
एवं हि उत्पादानन्तरं निरोध इत्येवमुच्यमाने तस्याद्यन्तौ कथितौ स्यातां तत्सद्भावे च मध्यमप्यवश्यसम्भाव्यम्, &ndash; इत्यस्यादिमध्यावसानैस्त्र्यंशत्वमापतेदिति निरंशत्वेऽभिधित्सिते सांशत्वमभिहितं स्यात् ।<br>
यदाहुः &ndash;</p>
<p>&ldquo;यथान्तोऽस्ति क्षणस्यैवमादिर्मध्यं च चिन्त्यताम् ।<br>
आत्मकत्वात्क्षणस्यैवं न लोकस्य क्षणे स्थितिः ॥<br>
&quot;</p>
<p>इति ।<br>
इत्थम् &ndash;</p>
<p>&ldquo;आदिमध्यावसानानि चिन्त्यानि क्षणवत्पुनः ।<br>
&quot;</p>
<p>इत्याद्युक्तयुक्त्यादिमध्यान्तरूपाणां तदंशानामप्येवंविचारे क्रियमाणे स एव पर्यनुयोगः, &ndash; इत्यनवस्थानात् न किञ्चित्सिद्ध्येत्, &ndash; इत्यतिनिपुणैरपि तस्य लक्षणं कर्तुं न शक्यम्, कृतं वा न प्ररोहमियात् ॥</p>
<p>ननु यद्येवं तज्ज्ञानस्यापि कोऽवधिर्येनैतन्निरूपितं भवेत् ? &ndash; इत्याशङ्क्याह &ndash;</p>
<p>ज्ञानं कियद्भवेत्तावत्तदभावो न भासते ॥ ७-२६ ॥</p>
<p>कियदिति, क्षणिकत्वेऽपि किम्परिमाणमित्यर्थः ।<br>
&ldquo;तदभावः&rdquo; इति ज्ञानाभावः, तेन यावत्तदभावो न वृत्तस्तावदेकमेव तज्ज्ञानं भवेदिति भावः ।<br>
अभावश्च प्रत्यक्षग्राह्यः कार्यश्चेति अन्यत्रोपपादितमिति तत एवावधार्यम् ॥ २६ ॥</p>
<p>ननु यद्येवं तत्तदभावोऽपि कदा जायते येन ज्ञानस्याप्यवधिः ? &ndash; इत्याशङ्क्याह &ndash;</p>
<p>तदभावश्च नो तावद्यावत्तत्राक्षवर्त्मनि ।<br>
अर्थे वात्मप्रदेशे वा न संयोगविभागिता ॥ ७-२७ ॥</p>
<p>ज्ञानस्य च तावदभावो न जायते यावदिन्द्रियाणामर्थस्य प्रमातुर्वा संयोगविभागौ न स्याताम्, तदविरतेन्द्रियव्यापारस्य प्रमातुर्नीलादिविषये ज्ञाने जायमाने यदा नीलादिना विभाग उत्पद्यते, पीतादिना वा संयोगस्तदा तदभाव इति ।<br>
ननु प्रदीपादिवत् प्रतिक्षणं करणोपयोगात् ज्ञानस्य क्षणिकत्वे सर्वेषां तावदविवादोऽन्यथा विततकरणव्यापारस्यापि प्रमातुर्नीलादिज्ञानं न स्यात्, तत्किमेतदुक्तं यदिन्द्रियाणां यावन्न संयोगविभागोदयस्तावदेकमेव ज्ञानमिति; एवं हि धारावाहिनां विज्ञानानामभावोऽभिहितो भवेत् ।<br>
सत्यम्, किन्तु भवदभिरुचितं निरन्वयविनाशात्म क्षणिकत्वं ज्ञानस्य न स्यात्, इत्यभिदध्मः ।<br>
अनन्तरं हि त्रिचतुरादिक्षणावस्थायि ज्ञानं भवेदिति समनन्तरं क्षणनिर्णयेनैवोपपादितम् ।<br>
तस्मादेकरसेऽपि नीलादिविषये विज्ञानेऽन्तरा चक्षुरादीन्द्रियविभागादिना तदभावादि स्थितमेव किन्तु न तथा सञ्चेत्यते; तेन धारावाहिनां विज्ञानानामप्यभावो न स्यादिति न कश्चिद्विरोधः ॥ २७ ॥</p>
<p>ननु संयोगविभागितापि किं सकारणिका भवेत् न वा ? &ndash; इत्याशङ्क्याह &ndash;</p>
<p>सा चेदुदयते स्पन्दमयी तत्प्राणगा ध्रुवम् ।<br>
भवेदेव ततः प्राणस्पन्दाभावे न सा भवेत् ॥ ७-२८ ॥</p>
<p>स्पन्दमयीति, स्पन्दः प्रकृतिर्मूलकारणं यस्याः सा स्पन्दाधीनैव इत्यर्थः ।<br>
देशाद्देशान्तरं हि चलद्वस्तु वस्त्वन्तरेण संयुज्यते वियुज्यते वेत्यभिप्रायः ।<br>
स्पन्दश्च प्राणाश्रयः, इति पारम्पर्येण संयोगविभागितापि प्राणगतैव निश्चितं भवेत्, इति प्राणस्पन्दाभावे सा न भवेत्; निमित्ताभावे नैमित्तिकस्याप्यभावः &ndash; इतिनीत्या तद्भावोऽपि कुतस्त्य इत्यर्थः ॥ २८ ॥</p>
<p>ननु भवतु नाम संयोगविभागिता मा वा भूत् किमनया नश्चिन्तया, यावता ह्यत्र प्राणग्रासक्रमेण कालग्रासे वृत्ते एकैव पूर्णा संवित्स्यादित्युपक्रान्तं तदेव कथं निर्वहेत् इत्युच्यताम् ? &ndash; इत्याशङ्क्याह &ndash;</p>
<p>तदभावान्न विज्ञानाभावः सैवं तु सैव धीः ।</p>
<p>तस्याः संयोगविभागिताया अभावाद्विज्ञानस्याप्यभावो न स्यात्, यद्धि यदन्वयव्यतिरेकानुविधायि तत्तत्कार्यं भवेदिति भावः ।<br>
एवं हि सति सा प्राच्या या धीः संवित्सैवेयं नतु संविदन्तरमेकैव पूर्णा संवित्स्यादित्यर्थः ॥</p>
<p>नन्वेवमेकस्या एव संविदः किं पूर्वापरैकीकाराद्वैतत्येनावभासो भवेत् ? &ndash; इत्याशङ्क्याह &ndash;</p>
<p>न चासौ वस्तुतो दीर्घा कालभेदव्यपोहनात् ॥ ७-२९ ॥</p>
<p>असाविति धीः, दीर्घेत्यर्थान्न सूक्ष्मापि, दैर्घ्यादि हि कालाधीनम्, न चास्यास्तत्स्पर्श एवास्ति अकालकलितत्वात् ॥ २९ ॥</p>
<p>तदाह ↓</p>
<p>वस्तुतो ह्यत एवेयं कालं संविन्न संस्पृशेत् ।</p>
<p>एवं वस्तुतो नित्यत्वमप्यस्या न सम्भवेत्, तद्धि कालत्रयानुगामित्वमुच्यते नतु सदाभासमानत्वम्, एवं हि त्रिषु कालेषु भासमानत्वमुक्तं स्यात् ।<br>
यदाहुः &ndash;</p>
<p>न सदा न तदा न चैकदेत्यपि सा यत्र न कालधीर्भवेत् ।<br>
तदिदं भवदीयदर्शनं न च नित्यं न च कथ्यतेऽन्यथा ॥<br>
&quot; (उ।<br>
स्तो। १२।५)</p>
<p>ननु यद्येवमकालकलिता वस्तुत एकैव संविदस्ति तत्कथमयं बहिर्भेदनिष्ठो व्यवहारः सिद्ध्येत् ? &ndash; इत्याशङ्क्याह &ndash;</p>
<p>अत एकैव संवित्तिर्नानारूपे तथा तथा ॥ ७-३० ॥</p>
<p>विन्दाना निर्विकल्पापि विकल्पो भावगोचरे ।</p>
<p>अतः कालसंस्पर्शाभावात् एकैव निर्विकल्पापि संवित्तिर्नानारूपेऽनेकाभाससम्मूर्छनात्मनि भावविषये तथा तथा नीलानीलादिरूपतया विन्दाना विमृशन्ती विकल्प इत्युच्यते, इति न बाह्यस्यापि व्यवहारस्य विप्रलोपः ॥ ३० ॥</p>
<p>ननु तथा तथा विमर्शेऽप्यस्याः कथमेकत्वमेव ? &ndash; इत्याशङ्क्याह &ndash;</p>
<p>स्पन्दान्तरं न यावत्तदुदितं तावदेव सः ॥ ७-३१ ॥</p>
<p>तावानेको विकल्पः स्याद्विविधं वस्तु कल्पयन् ।</p>
<p>तत्तस्मात्पूर्वोक्तात्तत्तदर्थादिसंयोगविभागोत्पादलक्षणात् हेतोर्यावद्विकल्प्यवस्त्वन्तरविषयं स्पन्दान्तरं नोदितं तावन्नानाप्रकारं वस्तु कल्पयन्नपि तावान्दीर्घदीर्घ एक एव विकल्पः स्यात् न पुनरनेक इत्यर्थः ।<br>
यत्तदनेकाभाससम्मूर्छनात्मतया विकल्प्यमानेऽपि नीलादौ विकल्पस्यैक्यमेव तावत् एकस्यैवानुसन्धानस्य भावात् अन्यथा पुनरस्य स्वरूपलाभ एव न भवेदिति भावः ॥ ३१ ॥</p>
<p>तदाह</p>
<p>ये त्वित्थं च विदुस्तेषां विकल्पो नोपपद्यते ॥ ७-३२ ॥</p>
<p>स ह्येको न भवेत्कश्चित् त्रिजगत्यपि जातुचित् ।</p>
<p>ये इति बौद्धाः ।<br>
इत्थमिति स्पन्दान्तरोदय एव विकल्पान्तराणामुदयो नत्वेकस्मिन्नेव स्पन्दे इत्यर्थः ।<br>
एक इति, येन स्मृत्यपलापाद्यनेकाश्रयनिबन्धनो बाह्यो व्यवहारः सिद्ध्येत् ।<br>
एतदेव दर्शयति &ndash; शब्दारूषणया ज्ञानं विकल्पः किल कथ्यते ॥ ३३ ॥</p>
<p>सा च स्यात्क्रमिकैवेत्थं किं कथं को विकल्पयेत् ।<br>
घट इत्यपि नेयान्स्याद्विकल्पः का कथा स्थितौ ॥ ७-३४ ॥</p>
<p>न विकल्पश्च कोऽप्यस्ति यो मात्रामात्रनिष्ठितः ।</p>
<p>कथ्यते इति भवद्भिः ।<br>
यदुक्तं &ndash; &ldquo;अभिलापसंसर्गयोग्यप्रतिभासा प्रतीतिः कल्पना&rdquo; इति ।<br>
सेति &ndash; शब्दारूषणा, क्रमिकेति &ndash; वाचः क्रमभावित्वात्, इत्थं क्रमिकत्वाद्विकल्पस्योदितानां तत्क्षणानां प्रध्वस्तत्वान्नवानां चानुदयात् को न कश्चित्कल्पितोऽपि विकल्पात्मा प्रमाता किमुत्पन्न प्रध्वस्तप्रकल्प्यं पूर्वापरानुसन्धानादेरभावाच्च कथं विकल्पयेत् विकल्पस्य स्वरूपलाभ एव न भवेदित्यर्थः ।<br>
अत एव घकारोच्चारकाले टकारस्याभावात्तदुच्चारकाले च तस्य प्रध्वस्तत्वात् यत्र &ldquo;घट&rdquo; इत्येतावन्मात्रोऽपि विकल्पो न सिध्येत् तत्र व्यवहारादिचिन्ता दूर एवास्ताम्, तदवस्थानमात्रेऽपि का वार्तेत्यर्थः ।<br>
नहि तन्मते कोऽप्येवंविधो विकल्पोऽस्ति यस्यांशमात्रेऽपि परिनिष्ठितत्वम्, तथात्वे ह्येषां क्षणभङ्गव्रतविलोपो भवेदिति भावः ॥ ३३-३४ ॥</p>
<p>नन्वेकमेव मालासूत्रवत्सर्वत्रानुयायि ज्ञानं किञ्चिन्नास्ति, इत्यस्माकं मतं नतु क्षणभङ्गुराण्यनेकानि ज्ञानानि न सन्तीति; तत्तान्येव समुदितानि बाह्यव्यवहारनैपुण्यभाञ्जि भविष्यन्ति, इति को दोषः ? &ndash; इत्याशङ्क्याह &ndash;</p>
<p>न च ज्ञानसमूहोऽस्ति तेषामयुगपत्स्थितेः ॥ ७-३५ ॥</p>
<p>अयुगपत्स्थितेरिति, उत्पादानन्तरं तन्निरोधस्याभिधानात् ॥ ३५ ॥</p>
<p>तस्माद्वैकल्पिकः सकल एवायं व्यवहारस्तन्मते न सिद्धयेत्, इत्याह &ndash;</p>
<p>तेनास्तङ्गत एवैष व्यवहारो विकल्पजः ।</p>
<p>तेनास्मत्पक्ष एव ज्यायानित्याह &ndash;</p>
<p>तस्मात्स्पन्दान्तरं यावन्नोदियात्तावदेककम् ॥ ७-३६ ॥</p>
<p>विज्ञानं तद्विकल्पात्मधर्मकोटीरपि स्पृशेत् ।</p>
<p>तद्यावद्विकल्पान्तरनिष्ठं स्पन्दान्तरं नोदेति तावद् गोत्वशुक्लत्वचलत्वाद्यात्मकं धर्मौघमपि विकल्पयेत् एकमेवैतद्वैकल्पिकं ज्ञानं स्यात् येनैकानुसन्ध्यनुप्राणितः समग्र एवायं व्यवहारः सिध्येत् ॥ ३६ ॥</p>
<p>न चैतदपूर्वतया स्वोपज्ञमेवोक्तमित्याह &ndash;</p>
<p>एकाशीतिपदोदारशक्त्यामर्शात्मकस्ततः ॥ ७-३७ ॥</p>
<p>विकल्पः शिवतादायी पूर्वमेव निरूपितः ।</p>
<p>तत उक्तानेकधर्मपरामर्शकत्वेऽप्येकत्वलक्षणाद्धेतोर्व्योमव्यापिरूपः शुद्धविद्यात्मा विकल्पस्तत्तदनेकहृदादिशक्त्यामर्शकत्वेऽप्येकत्वात् पार्यन्तिकफलरूपां शिवतामेव ददातीति पूर्वमेवास्माभिरुक्तम् ॥ ३७ ॥</p>
<p>नन्वेवमेकस्मिन्नेव प्राणचारे एकपिण्डात्मकाच्चक्रादारभ्य सचतुःशतद्व्यशीतिसहस्राधिकत्रयोदशलक्षात्मकचक्राद्यन्तं यावच्चक्राणां स्वारसिक एवोदयो वर्तते, &ndash; इति योगिनां प्रतिनियतचक्रविषयः कथमवगमो भवेत् ? &ndash; इत्याशङ्कां दृष्टान्तोपदर्शनेनोपशमयति &ndash; यथा ↓</p>
<p>कर्णौ नर्तयामीत्येवं यत्नात्तथा भवेत् ॥ ७-३८ ॥</p>
<p>चक्रचारगताद्यत्नात्तद्वत्तच्चक्रगैव धीः ।</p>
<p>कर्णौ नर्तयामीत्येवमिच्छापूर्वकात्प्राणीयाद्यत्नात् यद्वद्योगिनस्तथा भवेत्, गोस्फुरितादिन्यायेन कर्णद्वयमेव नृत्यत्स्यात् तद्वदेकपिण्डादिचक्रप्रधानो यः प्राणीयश्चारस्तद्गतादपि यत्नात्तच्चक्रगैव धीः प्रारिप्सितोदयप्रतिनियतचक्रनिष्ठ एवावबोधो भवेदित्यर्थः ।<br>
अयमत्र भावः &ndash; इह खलु योगिना यत्र क्वापि कर्मणि यस्य कस्यचिन्मन्त्रस्यावश्यं प्राणसाम्येनोच्चारः कार्यः अन्यथा हि न कार्यसिद्धिः स्यात् ।<br>
तदुक्तम् &ndash;</p>
<p>&ldquo;जपेत्तु प्राणसाम्येन ततः सिद्धिर्भवेद् ध्रुवम् ।<br>
नान्यथा सिद्धिमाप्नोति हास्यमाप्नोति सुन्दरि ॥<br>
&quot;</p>
<p>इति ।<br>
ततश्चैकपिण्डात्मनोऽन्यस्य वा चक्रस्योदये तुल्य एव विधिः प्राणसाम्यस्य सर्वत्राविशेषात् ॥ ३८ ॥</p>
<p>तदाह &ndash;</p>
<p>जपहोमार्चनादीनां प्राणसाम्यमतो विधिः ॥ ७-३९ ॥</p>
<p>होमेति, तत्रापि मन्त्रोच्चारस्य भावात् ।<br>
अत इत्युक्ताच्चक्रोदयाद्धेतेः, सङ्ख्यायास्तु स्वारसिकप्राणचाराभिप्रायेण वर्णभूयस्त्वाभूयस्त्वनिबन्धनं तथात्वमिति न कश्चिद्विरोधः ॥ ३९ ॥</p>
<p>किमत्र प्रमाणम् ? &ndash; इत्याशङ्क्याह &ndash;</p>
<p>सिद्धामते कुण्डलिनीशक्तिः प्राणसमोन्मना ।<br>
उक्तं च योगिनीकौले तदेतत्परमेशिना ॥ ७-४० ॥</p>
<p>तदेतत्परमेशिना श्रीसिद्धयोगीश्वरीमते श्रीयोगिनीकौले चोक्तमिति सम्बन्धः ।<br>
तत्तदेकपिण्डाद्यात्मकमन्त्ररूपतया बहिरुल्लसन्ती वर्णकुण्डलिन्याख्या पारमेश्वरी शक्तिर्यदि नाम प्राणसमा प्राणसाम्येनोदयमियात् तदुन्मना शिवैकात्म्येन प्रस्फुरेदित्यर्थः ।<br>
यदुक्तं तत्र &ndash;</p>
<p>&ldquo;कुर्यात्प्राणसमं जप्यं होमं प्राणसमं कुरु ।<br>
एवं प्राणसमा शक्तिः कुण्डलाख्या मनोन्मनी ॥<br>
&quot;</p>
<p>इति ॥ ४० ॥</p>
<p>श्रीयोगिनीकौलग्रन्थं पठति &ndash;</p>
<p>पदमन्त्राक्षरे चक्रे विभागं शक्तितत्त्वगम् ।<br>
पदेषु कृत्वा मन्त्रज्ञो जपादौ फलभाग्भवेत् ॥ ७-४१ ॥</p>
<p>पदप्रधानानि मन्त्राक्षराणि यत्रैवंविधे चक्रे पदेषु शक्तितत्त्वगं विभागं कृत्वा एकैकं पदं प्रतिप्राणचारं प्रविभागेनोदयं कारयित्वा जपहोमादौ मन्त्रोदयं जानानो योगी फलभाग्भवेत्, यथोचितं फलमाप्नुयादित्यर्थः ॥ ४१ ॥</p>
<p>ननु कोऽसौ विभागः किं वा फलम् ? &ndash; इत्याशङ्क्याह &ndash;</p>
<p>द्वित्रिसप्ताष्टसङ्ख्यातं लोपयेच्छतिकोदयम् ।</p>
<p>इह चक्राणां प्रागुक्तवदेकद्वित्रिसप्ताष्टादिपदपिण्डसङ्ख्यातम्, अर्थात् शतिकोदयमनेकपदपिण्डात्मकचक्रपर्यन्तं विभागमाश्रित्य, अर्थात् प्राणचारं लोपयेत् प्राणग्रासं कुर्यादित्यर्थः ।<br>
एतदेव हि मुख्यं फलं योगिनां यदकालकलितायां परस्यां संविद्यनुप्रवेश इति ।<br>
एवं चात्रैवावधातव्यमित्याह &ndash;</p>
<p>इति शक्तिस्थिता मन्त्रा विद्या वा चक्रनायकाः ॥ ७-४२ ॥</p>
<p>पदपिण्डस्वरूपेण ज्ञात्वा योज्याः सदा प्रिये ।<br>
नित्योदये महातत्त्वे उदयस्थे सदाशिवे ॥ ७-४३ ॥</p>
<p>अयुक्ताः शक्तिमार्गे तु न जप्ताश्चोदयेन ये ।<br>
ते न सिद्ध्यन्ति यत्नेन जप्ताः कोटिशतैरपि ॥ ७-४४ ॥</p>
<p>इति प्रागुक्तं सर्वं ज्ञात्वा चक्रप्रधाना मन्त्रा विद्या वा पदपिण्डस्वरूपेण समनन्तरोक्तपदपिण्डादिगत्या &ldquo;शक्तिस्थिताः&rdquo; प्राणसाम्येनोदिताः सर्वकालं जपादौ योज्या येन यथोचिता योगिनां सिद्धिः स्यात् ।<br>
अन्यथा हि नित्योदयेऽत एव परमुपेयत्वान्महातत्त्वे, सृष्टिप्राधान्यादुदयस्थेऽत एव तत्सिद्धिप्रदायित्वात् सदैव श्रेयोरूपे शक्तिरूपे मध्यधाम्न्ययोजिताः, तथा प्राणस्योदयेन निर्गमने अर्थात्प्रवेशेनापि ये मन्त्रादयो न जप्तास्ते कोटिशतैर्यत्नेनापि जप्ता न सिद्ध्यन्ति, तां पूर्णां दातुं न शक्ता इत्यर्थः ।<br>
यदुक्तम् &ndash;</p>
<p>न विन्दति यदा मन्त्री सृष्टिसंहारवर्त्मनी ।<br>
उदयास्तमरूपेण मन्त्रा अल्पफलप्रदाः ॥</p>
<p>भोगं मोक्षं न यच्छन्ति जप्ता ध्यातास्तु पूजिताः ।<br>
रिषत्फलं प्रयच्छन्ति शिवाज्ञासम्प्रचोदिताः ॥<br>
&quot;</p>
<p>इति ।<br>
मन्त्रा विद्या वेत्यनेनानुजोद्देशोद्दिष्टो मन्त्रविद्याभेदोऽप्यासूत्रितः ॥ ४४ ॥</p>
<p>ननु सर्वेषां मन्त्रादीनामविशेषेणैव किमियं व्यवस्था किमन्यथा वा ? &ndash; इत्याशङ्क्याह &ndash;</p>
<p>मालामन्त्रेषु सर्वेषु मानसो जप उच्यते ।<br>
उपांशुर्वा शक्त्युदयं तेषां न परिकल्पयेत् ॥ ७-४५ ॥</p>
<p>सर्वेष्विति विद्यास्वपि, मानस इति ।<br>
तदुक्तम् ↓</p>
<p>&ldquo;आत्मा न शृणुते यं स मानसो जप उच्यते ।<br>
आत्मना शृणुते यस्तु तमुपांशं विजानते ॥</p>
<p>परे शृण्वन्ति यं देवि सशब्दः स उदाहृतः ।<br>
&quot; (स्वटम्। २।१४७)</p>
<p>इति ।<br>
वेति विकल्पे ।<br>
सशब्दस्यार्थसिद्धो निषेधः ॥</p>
<p>ननु समनन्तरमेवोक्तं यच्छक्तिवर्त्मन्ययोजिता मन्त्रा न सिद्ध्यन्तीति तत्कथमिदमुच्यते &ndash; &ldquo;शक्त्युदयं तेषां न परिकल्पयेत्&rdquo; ? &ndash; इत्याशङ्क्याह &ndash;</p>
<p>पदमन्त्रेषु सर्वेषु यावत्तत्पदशक्तिगम् ।<br>
शक्यते सततं युक्तैस्तावज्जप्यं तु साधकैः ॥ ७-४६ ॥</p>
<p>तावती तेषु वै सङ्ख्या पदेषु पदसञ्ज्ञिता ।<br>
तावन्तमुदयं कृत्वा त्रिपदोक्त्यादितः क्रमात् ॥ ७-४७ ॥</p>
<p>द्वादशाख्ये द्वादशिते चक्रे सार्धं शतं भवेत् ।<br>
उदयस्तद्धि सचतुश्चत्वारिंशच्छतं भवेत् ॥ ७-४८ ॥</p>
<p>षोडशाख्ये द्वादशिते द्वानवत्यधिके शते ।<br>
चारार्धेन समं प्रोक्तं शतं द्वादशकाधिकम् ॥ ७-४९ ॥</p>
<p>षोडशाख्ये षोडशिते भवेच्चतुरशीतिगः ।<br>
उदयो द्विशतं तद्धि षट्पञ्चाशत्समुत्तरम् ॥ ७-५० ॥</p>
<p>चाराष्टभागांस्त्रीनत्र कथयन्त्यधिकान्बुधाः ।<br>
अष्टाष्टके द्वादशिते पादार्धं विंशतिं वसून् ॥ ७-५१ ॥</p>
<p>उदयः सप्तशतिका साष्टा षष्टिर्यतो हि सः ।</p>
<p>पदप्रधानेषु सर्वेषु विद्यादिरूपेषु मन्त्रेषु पदानां प्राणाशक्तेश्च साम्यं गतं तज्जपादि अभियुक्तैः साधकैर्यावत्कर्तुं शक्यते तावदेव सर्वकालं जपनीयम्, येन तेषु पदेषु त्रिपदोक्त्यादिकं क्रममवलम्ब्य &ldquo;त्रिषु बहुत्वं परिसमाप्यते&rdquo; इत्यादिनीत्या क्रमेणैकैकं पदं बहुपदतया विभज्य समस्तस्य परस्य प्राणचारसाम्येन सकृदुच्चारयितुमशक्यत्वात् तावन्तं पदांशपरीमाणं प्राणशक्तावुदयं कृत्वा तावती पदांशपरिमाणैव पदसञ्ज्ञिता जपस्य सङ्ख्या स्यादिति ।<br>
अयमत्र भावः &ndash; न केवलमनेकपदस्य मन्त्रस्य प्राणशक्तौ सकृदुच्चारियतुमशक्यत्वं यावद् बह्वर्णतया तत्पदस्यापीति तस्याप्यंशांशिकया विभागः कार्यो येन शनैः शनैरेकमेकं तदंशे प्राणसाम्येनोच्चारयतां योगिनां लक्षजपादि सिद्धयेदिति ।<br>
तदुक्तं तत्र &ndash;</p>
<p>&ldquo;पदमन्त्राक्षरे चक्रे विभागं शक्तितत्त्वगम् ।<br>
पदेषु कृत्वा मन्त्रज्ञो जपं नित्यं तु कारयेत् ॥</p>
<p>द्वित्रिसप्ताष्टसङ्ख्यातं लोपयेच्छतिकोदयम् ।<br>
इति शक्तिस्थिता मन्त्रा विद्या वा चक्रनायकाः ॥</p>
<p>पदपिण्डस्वरूपेण ज्ञात्वा योज्याः सदा प्रिये ।<br>
नित्योदये महातत्त्वे उदयस्थे सदाशिवे ॥</p>
<p>अयुक्तः शक्तिमार्गे तु अजप्ताश्चोदयेन तु ।<br>
नैव सिद्ध्यन्ति यत्नेन… ॥<br>
&quot;</p>
<p>इति ।<br>
तथा &ndash;</p>
<p>&ldquo;मालामन्त्रेषु सर्वेषु मानसो जप उच्यते ।<br>
शक्त्योदयं तु वै तेषु न कदाचित्प्रकल्पयेत् ॥</p>
<p>यतस्तेषां वरारोहे मानसस्तु जपः स्मृतः ।<br>
क्वचिच्चैव उपांशुः स्याज्जपः शास्त्रेषु कीर्तितः ॥</p>
<p>महामन्त्रेषु सर्वेषु यावत्तत्पदशक्तिगम् ।<br>
शक्यते सततं युक्तैः प्रजप्तुं साधकोत्तमैः ॥</p>
<p>तावती तेषु वै सङ्ख्या पदेषु पदसञ्ज्ञिता ।<br>
तावन्तमुदयं कृत्वा त्रिपदोक्त्यादितः क्रमात् ॥<br>
&quot;</p>
<p>इति ।<br>
अतश्च सामस्त्येन मालामन्त्रादीनां प्राणशक्तावुदयं कर्तुं न शक्यते &ndash; इत्युक्तमेषां शक्त्युदयं न परिकल्पयेदिति ।<br>
न तु सर्वंसर्विकया, तथात्वे हि जपस्याल्पफलप्रदत्वादधमत्वं स्यात् ।<br>
यदुक्तम् &ndash;</p>
<p>&ldquo;अधमस्तु जपः प्रोक्तः प्राणसङ्ख्याविवर्जितः ।<br>
&quot;</p>
<p>इति ।<br>
पदविभागमेव दर्शयति द्वादशेत्यादिना ।<br>
&ldquo;द्वादशाख्ये&rdquo; द्वादशपदात्मके मालामन्त्राद्यात्मनि चक्रे &ldquo;द्वादशिते&rdquo; सञ्जातद्वादशसङ्ख्याके प्रत्येकं पदद्वादशकस्य द्वादशधा विभागे कृते सति द्वादशानां चतुश्चत्वारिंशदधिकं शतं भवेत् येन तस्यापि प्रत्येकं सार्धं शतं प्राणचाराणामुदयः, &ndash; इति सषट्शता सहस्रैकविंशतिः प्राणचारणां स्यात् ।<br>
तथा षोडशपदात्मके चक्रे द्वादशधा कृते तदंशानां द्वानवत्यधिकं शतं षण्णवतेरवशिष्टत्वादयं चोदयः ।<br>
तथा षोडशाख्ये एव चक्रे षोडशधा कृते षोडशांशानां षट्पञ्चाशदधिकं शतद्वयं भवेदिति भावः ।<br>
तस्य प्रत्येकं प्राणचाराणां चतुरशीतिः षण्णवतेरेवावशिष्टत्वात् चाराष्टभागैरयमुदयो भवेत् ।<br>
तथाष्टाष्टके चतुष्षष्टिपदात्मके चक्रे द्वादशधा कृते प्रतिपदं द्वादशकं प्राणचाराणां विंशतिवसूनष्टाविंशतिं तथा षण्णवतेरर्धावशिष्टत्वात् पादार्धमष्टभागमुदयो यतश्चतुःषष्ट्यात्मनश्चक्रस्य द्वादशभिर्गुणनात् अष्टषष्ट्यधिकशतसप्तकलक्षणा सा सङ्ख्या भवेदित्येवमत्र सर्वत्र प्राणचाराणां सषट्शता सहस्रैकविंशतिरेव भवेत् ॥</p>
<p>एतदेवोपसंहरति ↓</p>
<p>एष चक्रोदयः प्रोक्तः साधकानां हितावहः ॥ ७-५२ ॥</p>
<p>ननु प्राणचारोदयानुसारं चक्राणामुदय इति स एव कीदृक् येन सोऽपि स्यात् ? &ndash; इत्याशङ्क्याह &ndash;</p>
<p>निरुद्ध्य मानसीर्वृत्तीश्चक्रे विश्रान्तिमागतः ।<br>
व्युत्थाय यावद्विश्राम्येत्तावच्चारोदयो ह्ययम् ॥ ७-५३ ॥</p>
<p>इह खलु योगी सङ्कल्पात्मिका मानसीर्वृत्तीः निरुद्ध्य&rdquo; अन्तर्मुखीकृत्य &ldquo;चक्रस्य&rdquo; एकपिण्डाद्यात्मनो मन्त्रस्य &ldquo;विश्रान्तिम्&rdquo; मध्यधामैकात्म्यमागतः सन् यावदुत्थाय हृद आरम्भ्य द्वादशान्तपर्यन्तं निर्गम्य पुनरन्तः प्रविश्य हृद्येव विश्राम्येत् तावदयं प्राणस्योदयो भवेदित्यर्थः ॥ ५३ ॥</p>
<p>अत्रैव त्रैरूप्यं निरूपयन् सिद्ध्यादिविभागमप्याह &ndash;</p>
<p>पूर्णे समुदये त्वत्र प्रवेशैकात्मनिर्गमाः ।<br>
त्रय इत्यत एवोक्तः सिद्धौ मध्योदयो वरः ॥ ७-५४ ॥</p>
<p>अत्र पुनः सम्यक् मध्यधामैकात्म्येन प्रवेशपर्यन्तं प्राणस्योदये निर्गमे &ldquo;पूर्णे&rdquo; यथोक्तगत्या परिपूर्तिं प्राप्ते प्रवेशैकात्म्यनिर्गमलक्षणास्त्रयः प्रकाराः सन्तीत्यतः प्रकारत्रयमध्यात्सिद्धिनिमित्तमैकात्म्यलक्षणो मध्योदय एव प्रवेशादपि &ldquo;वरः&rdquo; श्रेष्ठ उक्त इत्यर्थः ॥ ५४ ॥</p>
<p>नन्वेवंवचने किं प्रमाणम् ? &ndash; इत्याशङ्क्याह &ndash;</p>
<p>आद्यन्तोदयनिर्मुक्ता मध्यमोदयसंयुताः ।<br>
मन्त्रविद्याचक्रगणाः सिद्धिभाजो भवन्ति हि ॥ ७-५५ ॥</p>
<p>मन्त्रचक्रोदयज्ञस्तु विद्याचक्रोदयार्थवित् ।<br>
क्षिप्रं सिद्धेयेदिति प्रोक्तं श्रीमद्विंशतिके त्रिके ॥ ७-५६ ॥</p>
<p>&ldquo;आद्यन्तोदयौ&rdquo; निर्गमप्रवेशौ, &ldquo;मध्यमोदयो&rdquo; मध्यधामैकात्म्यम् ।<br>
हिर्हेतौ ।<br>
तेनैवं मन्त्रविद्याचक्रोदयं जानानो योगी निर्विलम्बमेव सिद्धिभाग्भवेदित्यर्थः ॥ ५६ ॥</p>
<p>ननु जितप्राणस्यारूढस्य योगिनः किं नामासाध्यं यन्न प्राणगं कुर्यात्, प्राणं जयतः पुनरारुरुक्षोः कथमेतत्सिध्येत् ? &ndash; इत्याशङ्क्याह &ndash;</p>
<p>द्विस्त्रिश्चतुर्वा मात्राभिर्विद्यां वा चक्रमेव वा ।<br>
तत्त्वोदययुतं नित्यं पृथग्भूतं जपेत्सदा ॥ ७-५७ ॥</p>
<p>पिण्डाक्षरपदैर्मन्त्रमेकैकं शक्तितत्त्वगम् ।<br>
बह्वक्षरस्तु यो मन्त्रो विद्या वा चक्रमेव वा ॥ ७-५८ ॥</p>
<p>शक्तिस्थं नैव तं तत्र विभागस्त्व्ॐनमोन्तगः ।</p>
<p>आरुरुक्षुः पुनर्योगी नित्यं द्विःत्रिश्चतुर्वाभ्यासतारतम्यानुसारमेकद्व्यादिक्रमेण</p>
<p>&ldquo;त्रिर्जानुवेष्टनान्मात्रा त्रिगुणच्छोटिकात्रयात् ।<br>
&quot; (मा।  वि। १७।१२)</p>
<p>इति लक्षिताभिर्मात्राभिरनेकाक्षरां विद्यामनेकपिण्डं वा चक्रमनेकपदं वा मन्त्रमेकैकं पिण्डाक्षरपदैः पृथग्भूतमेकमेव पिण्डमक्षरं पदं वा पूर्वोक्तयुक्त्या प्राणशक्तितत्त्वगतं कृत्वा तत्त्वोदययुतं मध्यधामैकात्म्येन सदा जपेत्, लक्षजपादि कुर्यादित्यर्थः ।<br>
अत एव पदादिविभागशून्यो बह्वक्षर एव यः पुनर्मन्त्रादिस्तमारुरुक्षुर्योगी तावतः प्राणनिरोधस्याशक्यत्वात् शक्तिस्थं नैव कुर्यात् शक्त्युदयमेषां न परिकल्पयेदित्यर्थः ।<br>
ननु यद्येषां बह्वक्षरतया सामस्त्येन प्राणशक्तावुदयं कर्तुं न शक्यते तत्समनन्तरोक्तक्रमेण व्यस्ततयैतदस्तु &ndash; इत्याशङ्क्योक्तं &ndash; तत्रेत्यादि ।<br>
आन्नमोन्तग इति, नतु मन्त्रान्तरवत् पदपिण्डादिक्रमेणैषां विभागोऽस्ति येनांशांशिकयापि शक्तावुदयः सिद्ध्येत्; अतश्चारुरुक्षुभिरेवंविधानां मन्त्राणां जप एव न कार्यः &ndash; इत्युक्तं स्यात् ॥ ५९ ॥</p>
<p>आरूढस्य पुनर्योगिनो न केवलं पूर्ण एव समुदये प्रवेशादित्रैविध्यं यावत्तदंशेष्वपीत्याह &ndash;</p>
<p>अस्मिंस्तत्त्वोदये तस्मादहोरात्रस्त्रिशस्त्रिशः ॥ ७-५९ ॥</p>
<p>विभज्यते विभागश्च पुनरेव त्रिशस्त्रिशः ।</p>
<p>तस्मात्पूर्वोक्ताद्धेतोः, अस्मिन् प्रक्रान्ते &ldquo;तत्त्वोदये&rdquo; कार्यकारणयोरभेदोपचारात् चक्रोदये प्राणापानत्माहोरात्रस्त्रिशस्त्रिशो विभज्यते, केवल एव प्राणोऽपानो वा प्रवेशैकात्म्यनिर्गमात्मना प्रकारत्रयेण विभागमापद्यते इत्यर्थः ।<br>
तेन षट्त्रिंशदात्मनोरुभयोरपि प्राणापानवाहयोः प्रत्येकं प्रवेशादित्रैविध्यमिति प्रवेशादेः प्रत्यङ्गुलद्वादशकमुदयः ।<br>
एवमात्मा विभागोऽपि पुनस्त्रिशस्त्रिश एव, प्रवेशाद्यपि प्रवेशष्निर्गमैकात्म्यलक्षणप्रकारत्रयभाग्भवेदित्यर्थः, ।<br>
तेन प्रत्यङ्गुलचतुष्टयमपि प्रवेशादीनामुदयः, &ndash; इति सिद्धम्; तदारूढस्य योगिनः परिमिते प्राणचारीयेऽप्यंशेऽप्येवं चक्रोदयः सिद्धेयेदित्यभिप्रायः ॥</p>
<p>एवमेतत्प्रसङ्गादभिधाय प्रकृतमेवानुसरति &ndash;</p>
<p>पूर्वोदये तु विश्रम्य द्वितीयेनोल्लसेद्यदा ॥ ७-६० ॥</p>
<p>विशेच्चार्धार्धिकायोगात्तदोक्तार्धोदयो भवेत् ।<br>
यदा पूर्णोदयात्मा तु समः कालस्त्रिके स्फुरेत् ॥ ७-६१ ॥</p>
<p>प्रवेशविश्रान्त्युल्लासे स्यात्स्वत्र्यंशोदयस्तदा ।</p>
<p>तस्मात् &ldquo;पूर्वस्मिन्&rdquo; प्रधाने मध्यधामात्मनि &ldquo;उदये विश्रम्य&rdquo; तदैकात्म्येन स्थित्वा &ldquo;यदा द्वितीयेन&rdquo; निर्गमात्मना प्रकारेण &ldquo;उल्लसेत्&rdquo; प्राणक्रमेणोर्ध्वं गच्छेत्, अर्थात्तृतीयेनापि प्रवेशात्मना प्रकारेण &ldquo;विशेत्&rdquo; अपानक्रमेण हृदन्तं प्रवेशं कुर्यात् तदा प्राणापानयोः प्रत्येकमर्धार्धिकया सम्बन्धात् सषट्शतसहस्रैकविंशत्यात्मन उक्तस्य कालस्यार्धेन प्राणचाराणां साष्टशतं सहस्रदशकमुदयो भवेत् ।<br>
यदा पुनः &ldquo;पूर्णः&rdquo; सषट्छतसहस्रैकविंशतिरूपो योऽसावुदयस्तदात्मा कालः प्रवेशविश्रान्त्युल्लासाख्ये त्रिके साम्येन स्फुरेत् तदा प्रवेशादीनां प्रत्येकं श्वः&rdquo; आत्मीयो यः सशतद्वयसहस्रसप्तकात्मा &ldquo;त्र्यंशः&rdquo; तस्योदयो भवेदित्यर्थः ॥</p>
<p>ननु प्राक् &ndash;</p>
<p>&ldquo;अन्तः संविदि सर्वोऽयमध्वा विश्रम्य तिष्ठति ।<br>
&quot; (तम्। ६।२८)</p>
<p>इति प्रतिज्ञातं तत्कथमिह कालाध्वनः प्राण एवैवं प्रतिष्ठितत्वमुच्यते ? &ndash; इत्याशङ्क्याह &ndash;</p>
<p>इत्येष कालविभवः प्राण एव प्रतिष्ठितः ॥ ७-६२ ॥</p>
<p>स स्पन्दे खे स तच्चित्यां तेनास्यां विश्वनिष्ठितिः ।</p>
<p>&ldquo;प्राण&rdquo; इति प्राधान्यात् तेनापानादावपि ।<br>
स इति प्राणः ।<br>
श्पन्दे&rdquo; इति सामान्यात्मिकायामाद्यप्रसररूपायां प्राणनावृत्तौ ।<br>
&ldquo;खे&rdquo; इति शून्यप्रमातरि ।<br>
स इति मेयौत्सुक्येन बहिःसमुच्छलन्प्राणस्पन्दादिशब्दव्यपदेश्यो भवेदिति भावः ।<br>
तदिति खम्, चित एव स्वातन्त्र्याच्छून्यरूपत्वेन परिस्फुरणात् ।<br>
तेनेत्युक्तेन पारम्पर्येण हेतुना, विश्वेति षड्विधस्याध्वनः ।<br>
यद्वक्ष्यति &ndash;</p>
<p>&ldquo;अध्वा समस्त एवायं चिन्मात्रे सम्प्रतिष्ठितः ।<br>
यत्तत्र न हि विश्रान्तं तन्नभःकुसुमायते ॥</p>
<p>संविद्द्वारेण तत्सृष्टे शून्ये धियि मरुत्सु च ।</p>
<p>नाडीचक्रानुचक्रेषु बहिर्देहेऽध्वसंस्थितिः ।<br>
&ldquo;(तम्। ८।४)</p>
<p>इति ॥</p>
<p>एवं संविदधीनावेव विश्वस्य सृष्टिसंहारावित्याह &ndash;</p>
<p>अतः संवित्प्रतिष्ठानौ यतो विश्वलयोदयौ ॥ ७-६३ ॥</p>
<p>शक्त्यन्तेऽध्वनि तत्स्पन्दासङ्ख्याता वास्तवी ततः ।</p>
<p>अतः कालस्य पारम्पर्येण संविद्येव निष्ठितत्वात् संवित्कर्तृकावेव यतो विश्वस्य सृष्टिसंहारौ, ततः शक्त्यन्तेऽध्वनि तेषां प्रागुक्तानां सृष्टिसंहाराद्यात्मनां स्पन्दानां</p>
<p>&ldquo;तत्सृष्टौ सृष्टिसंहारा निःसङ्ख्या जगतां यतः ।<br>
अन्तुर्भूता ततः शाक्ती महासृष्टिरुदाहृता ॥<br>
&quot;</p>
<p>इत्याद्युक्तयुक्त्यावान्तराणां स्पन्दानामन्तर्भावात् असङ्ख्यातापि वास्तवी सन्मात्रैकरूपत्वात् पारमार्थिकीत्यर्थः ।<br>
या हि नाम बहिः कश्चन परिस्पन्दः स संवित्सतत्त्व एव &ndash; इत्यभिप्रायः ॥</p>
<p>न चैतदस्मदुपज्ञमेव, यावदागमेऽपि एवमित्याह &ndash;</p>
<p>उक्तं श्रीमालिनीतन्त्रे गात्रे यत्रैव कुत्रचित् ॥ ७-६४ ॥</p>
<p>विकार उपजायेत तत्तत्त्वं तत्त्वमुत्तमम् ।</p>
<p>इह खलु परसंविदावेशशालिनो योगिनो यत्रैव कुत्रचिच्चक्षुरादौ गात्रे शर्वो ममायं विभवः&rdquo; इत्यादिसङ्कल्पपूर्वक उपजायमानो यो विकारः स्पन्दस्तस्य यत्तत्त्वं सर्वभावानां स्वाविभागेनावभासनं तदुत्तमं तत्त्वम्, संविदनतिरेकात्परः परमार्थ इत्यर्थः ।<br>
तदुक्तं तत्र &ndash;</p>
<p>&ldquo;यत्रैव कुत्रचिद् गात्रे विकार उपजायते ।<br>
सङ्कल्पपूर्वको देवि तत्तत्त्वं तत्त्वमुत्तमम् ॥<br>
&quot;</p>
<p>इति ।<br>
(मा।  वि। १८।४२) ननु भवतु नामैतत् तत्राप्यस्य प्राणस्य देहनिष्ठत्वेन कस्माद्रूपमुच्यते ? &ndash; इत्याशङ्क्याह &ndash;</p>
<p>प्राणे प्रतिष्ठितः कालस्तदाविष्टा च यत्तनुः ॥ ७-६५ ॥</p>
<p>देहे प्रतिष्ठितस्यास्य ततो रूपं निरूप्यते ।</p>
<p>तदाविष्टेति, तच्छब्देन प्राणपरामर्शः ।<br>
तत इति, प्राणस्य तनावाविष्टत्वात् ॥</p>
<p>ननु कथं नाम देहस्य तदावेशः ? &ndash; इत्याशङ्क्याह &ndash;</p>
<p>चित्स्पन्दप्राणवृत्तीनामन्त्या या स्थूलता सुषिः ॥ ७-६६ ॥</p>
<p>सा नाडीरूपतामेत्य देहं सन्तानयेदिमम् ।</p>
<p>प्राङ्निरूपितस्वरूपाणां चिदादीनां कार्यजननौन्मुख्यादन्त्या, अत एव चिदादेरन्तःकरणात् सुषिशब्दव्यपदेश्या या स्थूलता बहीरूपतया श्यानीभावः सा &ndash;</p>
<p>&ldquo;पादाङ्गुष्ठाग्रतो व्यक्ता नाभितो हृदयं गता ।</p>
<p>सुषुम्ना नाम सा ज्ञेया ब्रह्मरन्ध्रब्जनिर्गता ।<br>
प्राणिनां प्राणसञ्चारे निर्मिता परमेष्ठिना ॥<br>
&quot;</p>
<p>इत्याद्युक्त्या प्रथमं मध्यस्थूणान्यायेन मध्यनाडीरूपतामाश्रित्य वक्ष्यमाणप्रमाणमिमं देहं सन्तानयेत् सर्वतो भेदोपभेदरूपतया नाड्यन्तरोपजननात् जालवत् सन्तानवन्तं कुर्यादित्यर्थः ॥</p>
<p>अतश्चागमोऽप्येवमित्याह &ndash;</p>
<p>श्रीस्वच्छन्देऽत एवोक्तं यथा पर्णं स्वतन्तुभिः ॥ ७-६७ ॥</p>
<p>व्याप्तं तद्वत्तनुर्द्वारद्वारिभावेन नाडिभिः ।</p>
<p>यथा पलाशपत्रं मध्यतन्त्ववलम्बिभिरात्मीयैस्तन्त्वन्तरैः सर्वत्र व्याप्तं तथा शरीरमपि भेदोपभेदरूपत्वेन द्वारद्वारिकया मध्यनाडिसंलग्नाभिर्गुणप्रधानभावेनावस्थिताभिर्नाडीभिरिति वाक्यार्थः ।<br>
यदुक्तं तत्र &ndash;</p>
<p>नाभ्यधो मेढ्रकन्दे च स्थिता वै नाभिमध्यतः ।<br>
तस्माद्विनिर्गता नाड्यस्तिर्यगूर्ध्वमधः प्रिये ॥</p>
<p>चक्रवत्संस्थितास्तत्र प्रधाना दश नाडयः ।<br>
द्वासप्ततिसहस्राणि नाड्यस्ताभ्यो विनिर्गताः ॥</p>
<p>पुनर्विनिर्गताश्चान्याः आभ्योऽप्यन्याः पुनः पुनः ।</p>
<p>यावत्यो रोमकोट्यस्तु तावस्यो नाडयः स्मृताः ।</p>
<p>यथा पर्णं पलाशस्य व्याप्तं सर्वत्र तन्तुभिः ।<br>
&quot; (स्वटम्। ७।११)</p>
<p>इति ।<br>
ननु &ldquo;मारुतापूरिताः सर्वाः&rdquo; इत्याद्युक्त्या सर्वा एव तावन्नाडयः प्राणवहाः, ताभिश्च निखिलमेव शरीरं व्याप्तमिति नास्त्यत्र विमतिः, तत्कथं हृदयाद् द्वादशान्तं मत्तगन्धस्थानं वा यावत्षट्त्रिंशदङ्गुल एव प्राणचार उक्तः ? &ndash; इत्याशङ्क्याह &ndash;</p>
<p>पादाङ्गुष्ठादिकोर्ध्वस्थब्रह्मकुण्डलिकान्तगः ॥ ७-६८ ॥</p>
<p>कालः समस्तश्चतुरशीतावेवाङ्गुलेष्वितः ।<br>
द्वादशान्तावधिं किञ्चित्सूक्ष्मकालस्थितिं विदुः ॥ ७-६९ ॥</p>
<p>षण्णवत्यामधः षड्द्विक्रमाच्चाष्टोत्तरं शतम् ।</p>
<p>उर्ध्वस्था ब्रह्मकुण्डलिका ब्रह्मबिलम्, समस्तः प्रागुक्तः कालश्चतुरशीतावङ्गुलेष्विति सार्धत्रिहस्तात्मकत्वात् देहस्य ।<br>
इत इति, गतः स्थित इत्यर्थः ।<br>
षण्णवत्यामङ्गुलेष्विति पूर्वतो योज्यम् ।<br>
तथात्वे च द्वादशानामङ्गुलानामाधिक्येनोपादानात् सूक्ष्मशब्दसन्निधेः पूर्वापरयोर्मानयोः स्थूलत्वं परत्वं चार्थसिद्धम् ।<br>
अध इति पादाङ्गुष्ठात् ।<br>
षड्द्विक्रमादिति, षण्णां द्विर्योऽसौ द्वादशाङ्गुलात्मा क्रमस्तस्माद्यदूर्ध्व इवाधोऽपि द्वादशान्तः सम्भवेदिति भावः ॥</p>
<p>नन्वेवं देहस्य मानवैचित्र्ये प्राणादेरपि कश्चिदतिशयो न वा ? &ndash; इत्याशङ्क्याह &ndash;</p>
<p>अत्र मध्यमसञ्चारिप्राणोदयलयान्तरे ॥ ७-७० ॥</p>
<p>विश्वे सृष्टिलयास्ते तु चित्रा वाय्वन्तरक्रमात् ।</p>
<p>अत्र त्रिप्रकारप्रमाणावच्छिन्ने देहे प्राधान्यान्मध्यवाहिनः प्राणस्य ये उदयलया निर्गमप्रवेशास्तदन्तराले विश्वे प्रागुक्तकलना एव सर्वे सृष्टिसंहारा भवन्ति, किन्त्वेषामपानवाय्वन्तरक्रमादेव प्राग्वद्वैचित्र्यं नतु देहवैचित्र्यादित्यर्थः ॥</p>
<p>इदानीमाह्निकार्थमेव श्लोकस्य प्रथमार्धेनोपसंहरति &ndash; इत्येष सूक्ष्मपरिमर्शनशीलनीयश्चक्रोदयोऽनुभवशास्त्रदृशा मयोक्तः ॥ ७१ ॥</p>
<p>इति श्रामदाचार्याभिनवगुप्तपादविरचिते श्रीतन्त्रालोके चक्रोदयप्रकाशनं नाम सप्तममाह्निकम् ॥ ७ ॥</p>
<p>सूक्ष्मपरिमर्शनेत्यनेन अत्यन्तमस्यावधानगम्यत्वमुक्तमिति शिवम् ॥</p>
<p>प्रतिनियतमन्त्रसमुदयचारभिदनुभवनिभालनोद्युक्तः ।<br>
सप्तममाह्निकमेतद्व्याकृतावाञ्जयरथाभिख्यः ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते श्रीतन्त्रालोके श्रीजयरथविरचितविवेकाभिख्यव्याख्योपेते चक्रोदयप्रकाशनं नाम सप्तममाह्निकं समाप्तम् ॥ ७ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/07/">०७ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_07_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
