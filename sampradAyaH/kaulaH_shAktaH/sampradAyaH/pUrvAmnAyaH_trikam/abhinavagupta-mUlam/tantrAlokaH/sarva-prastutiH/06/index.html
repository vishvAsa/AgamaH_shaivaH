<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०६">
  <meta property="og:description" content="षष्ठमाह्निकम्
&#34; विवेक &#34;
कवलयितुं किल कालं कलयति यो व्यायतास्यतां सततम् ।
जयति स सुजयः साक्षात्संसारपराकृतौ सजयः ॥
इदानीमाणवोपायस्यैवाङ्गभूतमुच्चारादिप्रमेयचतुष्टयानन्तरोद्दिष्।
तं स्थानकल्पनाख्यं परमं प्रमेयं द्वितीयार्धेनावतारयितुमुपक्रमते –
स्थानप्रकल्पाख्यतया स्फुटस्तु बाह्योऽभ्युपायः प्रविविच्यतेऽथ ॥ ६- १ ॥
अथशब्दोऽधिकारे ।
तेनेतः प्रभृत्याद्वादशाह्निकं यत्किञ्चिदुच्यते तत्सर्वं स्थानकल्पनाधिकारेण, इति पञ्चदशाह्निकात्प्रभृति पुनरेतदेव बाह्यस्थण्डिलमण्डलाद्यधिकृत्याभिधीयते – इत्याग्रन्थपरिसमाप्तेः प्राधान्यात् स्थानकल्पनस्यैव सकलोऽयं प्रपञ्च इति ॥ १ ॥
तदेवाह ↓
स्थानभेदस्त्रिधा प्रोक्तः प्राणे देहे बहिस्तथा ।
एषामपि भेदान्तराणि सन्ति – इत्याह –
प्राणश्च पञ्चधा देहे द्विधा बाह्यान्तरत्वतः ॥ ६-२ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०६">
  <meta itemprop="description" content="षष्ठमाह्निकम्
&#34; विवेक &#34;
कवलयितुं किल कालं कलयति यो व्यायतास्यतां सततम् ।
जयति स सुजयः साक्षात्संसारपराकृतौ सजयः ॥
इदानीमाणवोपायस्यैवाङ्गभूतमुच्चारादिप्रमेयचतुष्टयानन्तरोद्दिष्।
तं स्थानकल्पनाख्यं परमं प्रमेयं द्वितीयार्धेनावतारयितुमुपक्रमते –
स्थानप्रकल्पाख्यतया स्फुटस्तु बाह्योऽभ्युपायः प्रविविच्यतेऽथ ॥ ६- १ ॥
अथशब्दोऽधिकारे ।
तेनेतः प्रभृत्याद्वादशाह्निकं यत्किञ्चिदुच्यते तत्सर्वं स्थानकल्पनाधिकारेण, इति पञ्चदशाह्निकात्प्रभृति पुनरेतदेव बाह्यस्थण्डिलमण्डलाद्यधिकृत्याभिधीयते – इत्याग्रन्थपरिसमाप्तेः प्राधान्यात् स्थानकल्पनस्यैव सकलोऽयं प्रपञ्च इति ॥ १ ॥
तदेवाह ↓
स्थानभेदस्त्रिधा प्रोक्तः प्राणे देहे बहिस्तथा ।
एषामपि भेदान्तराणि सन्ति – इत्याह –
प्राणश्च पञ्चधा देहे द्विधा बाह्यान्तरत्वतः ॥ ६-२ ॥">
  <meta itemprop="wordCount" content="12555">
  <meta name="twitter:card" content="summary">
  <meta name="twitter:title" content="०६">
  <meta name="twitter:description" content="षष्ठमाह्निकम्
&#34; विवेक &#34;
कवलयितुं किल कालं कलयति यो व्यायतास्यतां सततम् ।
जयति स सुजयः साक्षात्संसारपराकृतौ सजयः ॥
इदानीमाणवोपायस्यैवाङ्गभूतमुच्चारादिप्रमेयचतुष्टयानन्तरोद्दिष्।
तं स्थानकल्पनाख्यं परमं प्रमेयं द्वितीयार्धेनावतारयितुमुपक्रमते –
स्थानप्रकल्पाख्यतया स्फुटस्तु बाह्योऽभ्युपायः प्रविविच्यतेऽथ ॥ ६- १ ॥
अथशब्दोऽधिकारे ।
तेनेतः प्रभृत्याद्वादशाह्निकं यत्किञ्चिदुच्यते तत्सर्वं स्थानकल्पनाधिकारेण, इति पञ्चदशाह्निकात्प्रभृति पुनरेतदेव बाह्यस्थण्डिलमण्डलाद्यधिकृत्याभिधीयते – इत्याग्रन्थपरिसमाप्तेः प्राधान्यात् स्थानकल्पनस्यैव सकलोऽयं प्रपञ्च इति ॥ १ ॥
तदेवाह ↓
स्थानभेदस्त्रिधा प्रोक्तः प्राणे देहे बहिस्तथा ।
एषामपि भेदान्तराणि सन्ति – इत्याह –
प्राणश्च पञ्चधा देहे द्विधा बाह्यान्तरत्वतः ॥ ६-२ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/06\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/06.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०६">०६</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षष्ठमाह्निकम्</p>
<p>&quot; विवेक &quot;</p>
<p>कवलयितुं किल कालं कलयति यो व्यायतास्यतां सततम् ।<br>
जयति स सुजयः साक्षात्संसारपराकृतौ सजयः ॥</p>
<p>इदानीमाणवोपायस्यैवाङ्गभूतमुच्चारादिप्रमेयचतुष्टयानन्तरोद्दिष्।<br>
तं स्थानकल्पनाख्यं परमं प्रमेयं द्वितीयार्धेनावतारयितुमुपक्रमते &ndash;</p>
<p>स्थानप्रकल्पाख्यतया स्फुटस्तु बाह्योऽभ्युपायः प्रविविच्यतेऽथ ॥ ६- १ ॥</p>
<p>अथशब्दोऽधिकारे ।<br>
तेनेतः प्रभृत्याद्वादशाह्निकं यत्किञ्चिदुच्यते तत्सर्वं स्थानकल्पनाधिकारेण, इति पञ्चदशाह्निकात्प्रभृति पुनरेतदेव बाह्यस्थण्डिलमण्डलाद्यधिकृत्याभिधीयते &ndash; इत्याग्रन्थपरिसमाप्तेः प्राधान्यात् स्थानकल्पनस्यैव सकलोऽयं प्रपञ्च इति ॥ १ ॥</p>
<p>तदेवाह ↓</p>
<p>स्थानभेदस्त्रिधा प्रोक्तः प्राणे देहे बहिस्तथा ।</p>
<p>एषामपि भेदान्तराणि सन्ति &ndash; इत्याह &ndash;</p>
<p>प्राणश्च पञ्चधा देहे द्विधा बाह्यान्तरत्वतः ॥ ६-२ ॥</p>
<p>मण्डलं स्थण्डिलं पात्रमक्षसूत्रं सपुस्तकम् ।<br>
लिङ्गं तूरं पटः पुस्तं प्रतिमा मूर्तिरेव च ॥ ६-३ ॥</p>
<p>इत्येकादशधा बाह्यं पुनस्तद् बहुधा भवेत् ।</p>
<p>&ldquo;पुस्तम्&rdquo; लेपादिनिर्मिताकृतिः ।<br>
मूर्तिर्गुर्वादिसम्बन्धिनी ।<br>
तदित्यानन्तर्याद् बाह्यम्, पुनरित्येकादशविधत्वेऽपि ।<br>
बहुधेति मण्डलादीनामप्येकशूलत्रित्रिशूलादिक्रमेण नानात्वात् ॥ ३ ॥</p>
<p>एवं स्वरूपतः स्थानभेदमभिधाय तद्गतं विधिमप्युपदेष्टुं प्रतिजानीते &ndash;</p>
<p>तत्र प्राणाश्रयं तावद्विधानमुपदिश्यते ॥ ६-४ ॥</p>
<p>तदेवाह ↓</p>
<p>अध्वा समस्त एवायं षड्वधोऽप्यतिविस्तृतः ।<br>
यो वक्ष्यते स एकत्र प्राणे तावत्प्रतिष्ठितः ॥ ६-५ ॥</p>
<p>वक्ष्यत इति भुवनाध्वप्रकाशनादौ ।<br>
&ldquo;प्राण&rdquo; इति सामान्यस्पन्दनात्मनि ।<br>
यदुक्तम् &ndash;</p>
<p>&ldquo;षङ्वधाध्वविभागस्तु प्राणैकत्र यथा स्थितः ।<br>
&quot; (स्वटम्। ४।२३२)</p>
<p>इति ।<br>
विशिष्टे पुनः पदमन्त्रवर्णात्मा त्रिविध एव ।<br>
यद्वक्ष्यति</p>
<p>&ldquo;षड्वधादध्वनः प्राच्यं यदेतत्त्रितयं पुनः ।<br>
एष एव स कालाध्वा प्राणे स्पष्टं प्रतिष्ठितः ॥<br>
&quot; (तं।<br>
आ। ६।३७)</p>
<p>इति ॥ ५ ॥</p>
<p>तदेवोपपादयति ↓</p>
<p>अध्वनः कलनं यत्तत्क्रमाक्रमतया स्थितम् ।<br>
क्रमाक्रमौ हि चित्रैककलना भावगोचरे ॥ ६-६ ॥</p>
<p>नन्वेतत्क्रमाक्रमात्मतयैव कस्मात्स्थितमित्याशङ्क्याह &ndash; &ldquo;क्रमेत्यादि&rdquo; ।<br>
इह द्विधैव भावानामवभासः क्रमेणाक्रमेण च; तत्र क्रमेण यथा कार्यकारणादौ, अक्रमेण यथा चित्रज्ञानादौ ।<br>
स च चित्रे यदैकस्यैवैकदैव च कञ्चित्पूर्वकालभाविनं समानकालभाविनं च भावमपेक्ष्य क्रमेणाक्रमेण चावभासः &ndash; इति ।<br>
तद्या नाम भावानामेवं &ldquo;कलना&rdquo; परिच्छित्तिः स एव क्रमाक्रमात्मा इति ॥ ६ ॥</p>
<p>ननु सर्वमिदं जगत्संविल्लग्नमेवावभासतेऽन्यथा ह्यस्य भानमेव न भवेत्, संविदि च नित्यत्वात्कालयोगो नास्ति, इति कथमसौ तदनुषक्तस्य भावजातस्यापि स्यात् ? &ndash; इत्याशङ्क्याह &ndash;</p>
<p>क्रमाक्रमात्मा कालश्च परः संविदि वर्तते ।</p>
<p>नन्वेवं &ldquo;क्रमाक्रमकथातीतं संवित्तत्त्वं सुनिर्मलम्&rdquo; इत्याद्युक्तं व्याहन्येत, सौगतमतान्तःपातश्च स्यात् &ndash; इत्याशङ्क्याह &ndash;</p>
<p>काली नाम परा शक्तिः सैव देवस्य गीयते ॥ ७ ॥</p>
<p>यन्नाम परस्य प्रकाशस्य कालेन योगः सास्य &ldquo;शक्तिः&rdquo; स्वेच्छावभासितस्य प्रमातृप्रमेयाद्यात्मनो जगतस्तत्तद्रूपतया कलने सामर्थ्यं न पुनः स्वात्मनि कश्चिदक्रमः क्रमो वा इति न ह्यग्नेर्दाहशक्तियोगे स्वात्मनि स्फोटाद्याविर्भावः ॥ ७ ॥</p>
<p>तदाह ↓</p>
<p>सैव संविद् बहिः स्वात्मगर्भीभूतौ क्रमाक्रमौ ।<br>
स्फुटयन्ती प्ररोहेण प्राणवृत्तिरिति स्थिता ॥ ६-८ ॥</p>
<p>सैव कालशक्तियोगिनी संवित्स्वाविभागेनावस्थितौ क्रमाक्रमौ बहिः प्ररूढतयावभासयन्ती प्राणवृत्तिरिति स्थिता, प्राणनात्मतया प्रस्फुरितेत्यर्थः ॥ ८ ॥</p>
<p>ननु कथं नामेयं प्राणवृत्त्यात्मना प्रस्फुरिता &ndash; इत्याशङ्क्याह &ndash;</p>
<p>संविन्मात्रं हि यच्छुद्धं प्रकाशपरमार्थकम् ।<br>
तन्मेयमात्मनः प्रोज्झ्य विविक्तं भासते नभः ॥ ६-९ ॥</p>
<p>यन्नाम हीदं प्रमातृप्रमेयात्मनो विश्वस्य स्वाविभागेनैवावभासनात्प्रकाशपरमार्थकम्, अत एव तदारूषणाया अभावाच्छुद्धं संविन्मात्रं तत्स्वस्वातन्त्र्यात् स्वात्मन्यपूर्णत्वावबिभासयिषया स्वाविभागेनावस्थितं विश्वात्म &ldquo;मेयम्&rdquo; आत्मनः सकाशात् &ldquo;प्रोज्झ्य&rdquo; पृथक्कृत्य &ldquo;विश्वस्मादुत्तीर्णोऽहम्&rdquo; इत्यामृश्य &ldquo;विविक्तं नभोऽवभासते&rdquo; सकलभावशून्यत्वान्निरावरणरूपतया प्रस्फुरतीत्यर्थः ॥ ९ ॥</p>
<p>अत एवाह &ndash;</p>
<p>तदेव शून्यरूपत्वं संविदः परिगीयते ।</p>
<p>&ldquo;शून्यरूपत्वम्&rdquo; इति शून्यप्रमातृत्वमित्यर्थः ।<br>
शून्यत्वं चास्य सर्वस्य संवेद्यस्य सङ्क्षयात् न तु संविदोऽपि, तथात्वे हि निखिलमिदमनेलमूकप्रायं स्यात् ।<br>
यदुक्तम् &ndash;</p>
<p>&ldquo;अशून्यं शून्यमित्युक्तं शून्यं चाभाव उच्यते ।<br>
अभावः स समुद्द्ष्टो यत्र भावाः क्षयं गताः ॥<br>
&quot; (स्व। ४।२९१)</p>
<p>इति ।</p>
<p>शर्वालम्बनधर्मैश्च सर्वसत्त्वैरशेषतः ।<br>
सर्वक्लेशाशयैः शून्यं न शून्यं परमार्थतः ॥<br>
&quot;</p>
<p>इति च ॥</p>
<p>एतच्च परमुपेयमितो बाह्यानामित्याह &ndash;</p>
<p>नेति नेति विमर्शेन योगिनां सा परा दशा ॥ १० ॥</p>
<p>सेयं ↓</p>
<p>न भावो नापि चाभावो मध्यमाप्रतिपत्तितः ।<br>
&quot;</p>
<p>इत्याद्युक्तयुक्त्या भावाभावविषयेण नेति नेति परामर्शद्वयेन मध्यमपदावेशशालिनां &ldquo;योगिनाम्&rdquo; &ldquo;परा&rdquo; शून्यातिशून्यरूपा &ldquo;दशा&rdquo; विश्रान्तिस्थानमित्यर्थः ।<br>
यदाहुः &ndash;</p>
<p>&ldquo;शून्यतावस्थितः पश्चात्संवेदनविवर्जितः ।<br>
निर्वाणः कृष्णवर्त्मेव निरुपाख्यो भवत्यसौ ॥<br>
&quot;</p>
<p>इति ॥ १० ॥</p>
<p>स एव च शून्यप्रमाता बहिर्मुखीभवन्प्राणप्रमातृतामासादयति &ndash; इत्याह &ndash;</p>
<p>स एव खात्मा मेयेऽस्मिन्भेदिते स्वीक्रियोन्मुखः ।<br>
पतन्समुच्छलत्त्वेन प्राणस्पन्दोर्मिसञ्ज्ञितः ॥ ६-११ ॥</p>
<p>स एव च &ldquo;खात्मा&rdquo; शून्यप्रमाता &ndash;</p>
<p>&ldquo;…ऽभिलाषो मलोऽत्र तु ।<br>
&quot; (स्वटम्। ४-१०४)</p>
<p>इत्याद्युक्तेरपूर्णम्मन्यतात्मकाणवमलयोगात्साकाङ्क्षतया पुनस्तत्स्वीकरणोन्मुखः सन् स्वस्मात् &ldquo;भेदिते&rdquo; पृथक्कृतेऽस्मिन् नीलसुखादिरूपे &ldquo;मेये समुच्छलत्त्वेन पतन्&rdquo; बहिर्मुखीभवन् प्राणादिशब्दव्यपदेश्यो भवेदित्यर्थः ।<br>
किञ्चिच्चलनात्मनः स्वविमर्शरूपस्य स्पन्दनस्यैवायमाद्यः प्रसरः &ndash; इत्युपचारात्तच्छब्दव्यपदेश्यो न तु स एवायम्, तस्य शून्यप्रमात्रुल्लासादप्यूर्ध्वभावात् ।<br>
एवमूर्मिशब्दादावुत्तरत्रापि ज्ञेयम् ॥ ११ ॥</p>
<p>यदभिप्रायेणैव भट्टश्रीकल्लटादयोऽप्येवमूचुः &ndash; इत्याह &ndash;</p>
<p>तेनाहुः किल संवित्प्राक्प्राणे परिणता तथा ।<br>
अन्तःकरणतत्त्वस्य वायुराश्रयतां गतः ॥ ६-१२ ॥</p>
<p>यद्यपि शून्यतावभासनपुरःसरं संवित्प्राणरूपतया परिस्फुरिता तथापि तदवभासनेऽस्या न कश्चिद्रूपान्तरोपग्रहः &ndash; इत्युक्तं &ldquo;प्राक् संवित्प्राणे परिणता&rdquo; इति ।<br>
तैरप्येतन्निर्मूलमेव नोक्तम् &ndash; इत्यागमोऽपि संवादितः &ldquo;अन्तःकरणेत्यादिना&rdquo; ।<br>
अन्तःकरणानां &ldquo;तत्त्वम्&rdquo; सारभूता बुद्धिस्तस्य बुद्धिप्रमातुरित्यर्थः ।<br>
तेन बुद्धिप्रमातुरित्यर्थः ।<br>
तेन बुद्धिप्रमातुः पूर्वं प्राणोल्लासः &ndash; इति सिद्धम् ।<br>
अन्यथा कथं स तस्याश्रयः स्यात् ॥ १२ ॥</p>
<p>एवमयमेव परस्याः संविदः प्रथमः परिस्पन्दः ↓ इति तदभेदवृत्त्यैव सर्वत्रास्य व्यवहारः &ndash; इत्याह &ndash;</p>
<p>इयं सा प्राणनाशक्तिरान्तरोद्योगदोहदा ।<br>
स्पन्दः स्फुरत्ता विश्रान्तिर्जीवो हृत्प्रतिभा मता ॥ ६-१३ ॥</p>
<p>&ldquo;आन्तर&rdquo; आद्यो योऽसौ &ldquo;उद्योग&rdquo; उद्यन्तृतात्मा परिस्पन्दस्तत्र &ldquo;दोहदो&quot;ऽभिलाषो यस्याः सा तदेकनिष्ठेत्यर्थः ॥ १३ ॥</p>
<p>नन्वेवमुल्लसिताया अस्याः किं प्रयोजनम् ? &ndash; इत्याशङ्क्याह &ndash;</p>
<p>सा प्राणवृत्तिः प्राणाद्यै रूपैः पञ्चभिरात्मसात् ।<br>
देहं यत्कुरुते संवित्पूर्णस्तेनैष भासते ॥ ६-१४ ॥</p>
<p>सेयं सामान्यपरिस्पन्दात्मा प्राणवृत्तिः, पञ्चभिः प्राणापानाद्यै रूपैर्यत्तदन्तर्बहिष्करणाद्याक्रान्तं पाञ्चभौतिकं &ldquo;देहमात्मसात्कुरुते&rdquo; व्याप्यावतिष्ठते तेनैष देहो घटादिवत्संवेद्यत्वेऽपि संवित्पूर्णो भासते संवेत्तृतया प्रथत इत्यर्थः ।<br>
अत एव मूढानामयं भ्रमो यच्चैतन्यविशिष्टात्कायादन्यः कश्चिन्नास्ति इति ।<br>
यदुक्तम् &ndash;</p>
<p>&ldquo;चैतन्यखचितात्कायान्नात्मान्योऽस्तीति मन्वते ।<br>
&quot;</p>
<p>इति ॥ १४ ॥</p>
<p>तदाह ↓</p>
<p>प्राणनावृत्तितादात्म्यसंवित्खचितदेहजाम् ।<br>
चेष्टां पश्यन्त्यतो मुग्धा नास्त्यन्यदिति मन्वते ॥ १५ ॥</p>
<p>&ldquo;मुग्धा&rdquo; इति देहात्मनोर्विवेकमजानानाः ।<br>
अयमेषां भावः &ndash; भूतान्येव हि मृदाद्यवस्थायामचेतनान्यपि सुराकारतया परिणता गुडपिष्टादय इव मदशक्तिम्, शरीराकारपरिणतानि चैतन्यं प्रतिपद्यन्ते, कालान्तरे च परिणामविशेषभाक्त्वाच्च तच्छून्यतामुपगच्छन्ति, तावन्तं च कालं चैतन्यानपायात्स्मृत्यनुसन्धानादिव्यवहारनिपुणतया चेष्टन्ते &ndash; इति किमन्येन तदतिरिक्तेनात्मनेति ॥ १५ ॥</p>
<p>एतदधिशयाना एव &ldquo;चार्वाका&rdquo; इत्युच्यन्ते &ndash; इत्याह &ndash;</p>
<p>तामेव बालमूर्खस्त्रीप्रायवेदितृसंश्रिताम् ।<br>
मतिं प्रमाणीकुर्वन्तश्चार्वाकास्तत्त्वदर्शिनः ॥ ६-१६ ॥</p>
<p>तामेव मतिमिति, &ldquo;चैतन्यविशिष्टः कायः पुरुषः&rdquo; इत्याद्युक्त्या चैतन्यखचितो देह एवात्मा न पुनस्तदतिरिक्तः कश्चित् &ndash; इत्येवंरूपाम् ।<br>
बालादिसंश्रयेणास्या महाजनानुपसेव्यत्वं दर्शितम् ।<br>
प्रमाणीकुर्वन्त इति, देहादूर्ध्वमपि यदि कश्चित्तदतिरिक्त आत्मा सम्भवेत्तत्तस्य पूर्वशरीरमपहाय शरीरान्तरमधितिष्ठत एतच्छरीरशैशवादिदशानुभूतार्थस्मरणवत् पूर्वपूर्वशरीरानुभूतार्थस्मरणमपि भवेत् ।<br>
न हि तस्य शरीरभेदेऽपि नित्यत्वात्स्मरणविशेषे कारणं किञ्चिदुत्पश्यामो येनेह जन्मन्येवानुभूतं स्मरति नान्यजन्मानुभूतम् &ndash; इति तस्मादूर्ध्वमन्यः कश्चिन्नात्मास्तीत्येव युक्तम् ।<br>
यच्छ्रुतिरपि &ndash;</p>
<p>&ldquo;विज्ञानघन एवैतेभ्यो भूतेभ्यः समुत्थाय तान्येवानु-</p>
<p>विनश्यति न प्रेत्य सञ्ज्ञास्ति&rdquo; (बृ।<br>
आ।<br>
उ। ४।५।१३)</p>
<p>इति ।<br>
अतश्च परलोकादिचिन्तामपास्य यावज्जीवं सुखमेवासितव्यम् &ndash; इत्येषां तत्त्वमित्युक्तं &ldquo;तत्त्वदर्शिन&rdquo; इति ।<br>
यदाहुः &ndash;</p>
<p>&ldquo;यावज्जीवं सुखं जीवेन्नास्ति मृत्युरगोचरः ।<br>
भस्मीभूतस्य शान्तस्य पुनरागमनं कुतः ॥<br>
&quot;</p>
<p>इति ॥ १६ ॥</p>
<p>नन्वेवं तत्त्वमनुशीलयतामेषां किं स्यात् ? &ndash; इत्याशङ्क्याह &ndash;</p>
<p>तेषां तथा भावना चेद्दार्ढ्यमेति निरन्तरम् ।<br>
तद्देहभङ्गे सुप्ताः स्युरातादृग्वासनाक्षयात् ॥ ६-१७ ॥</p>
<p>शुप्ता&rdquo; इति अपवेद्यप्रलयाकलप्राया इत्यर्थः ॥ १७ ॥</p>
<p>तद्वासनाक्षये त्वेषां किं भवेत् ? &ndash; इत्याशङ्क्याह &ndash;</p>
<p>तद्वासनाक्षये त्वेषामक्षीणं वासनान्तरम् ।<br>
बुद्धं कुतश्चित्संसूते विचित्रां फलसम्पदम् ॥ ६-१८ ॥</p>
<p>नन्वेषां साङ्ख्यादिभिरपि साम्यं यत्तेषामप्येवम्प्रायैव मुक्तिः, पुनरपि तत्तद्वासनानुसारं विचित्रफलोपभोगस्योदयात् ।<br>
यद्वक्ष्यति &ndash;</p>
<p>शाङ्ख्यवेदादिसंसिद्धाञ्छीर्कण्ठस्तदहर्मुखे ।<br>
सृजत्येव पुनस्तेन न सम्यङ्मुक्तिरीदृशी ॥<br>
&quot; (तम्। ६।१५३)</p>
<p>इति ।<br>
तत्सर्वत्रास्यैव कथमवरतया निर्देशः ।<br>
यदाहुः &ndash; &ldquo;चार्वाकास्तु वराकाः प्रतिक्षेप्तव्या एव कः क्षुद्रतर्कस्य तदीयस्येह गणनावसरः&rdquo; इति ।<br>
तत्किमेतत् ? &ndash; इत्याशङ्क्याह &ndash;</p>
<p>अदार्ढ्यशङ्कनात्प्राच्यवासनातादवस्थ्यतः ।<br>
अन्यकर्तव्यशैथिल्यात्सम्भाव्यानुशयत्वतः ॥ ६-१९ ॥</p>
<p>अतद्रूढान्यजनताकर्तव्यपरिलोपनात् ।<br>
नास्तिक्यवासनामाहुः पापात्पापीयसीमिमाम् ॥ ६-२० ॥</p>
<p>यदप्यस्मदपेक्षया दर्शनान्तराणां तुल्यमेव पापत्वं तथापि नास्तिक्यवासनायास्ततोऽप्यतिशयेन पापत्वम्, यतः &ldquo;प्राच्या&rdquo; अनिषेध्यत्वात्पूर्वभाविनी येयमास्तिक्यवासना तस्यास्तादवस्थ्यं ।<br>
नहि नास्तिक्यवासनाया दार्ढ्येन प्ररोहोऽस्ति येनैतदुपरमो भवेन्निर्मूलत्वेनादार्ढ्यस्यात्राशङ्क्यमानत्वात् ।<br>
यथा परं ब्रह्म मूलत्वेनावलम्ब्य प्रपञ्चो मिथ्या &ndash; इत्याद्युच्यमानं दार्ढ्येन प्ररोहमियान्नैवमेतत्; आत्मनो हि नास्तित्वे किमन्यदवशिष्यते यन्नामाजडं मूलभूतमधिकृत्य सर्वमिदं सुव्यवस्थितं स्यात्; जडानामेव च परिणामो भवेदिति न चेतनत्वेनासौ युज्यते &ndash; इत्यन्यैर्बहूक्तमिति तत एवावधार्यम् ।<br>
अत एवास्तिक्यवासनायास्तादवस्थ्येन &ldquo;अन्येषाम्&rdquo; दर्शनान्तरस्थानाम् &ldquo;अग्निहोत्रं जुहुयात्&rdquo;, न हिंस्यात्सर्वभूतानि&rdquo; इत्याद्यात्मना विधिनिषेधरूपेण &ldquo;कर्तव्येन&rdquo; शैथिल्यमस्या जायते ।<br>
यदात्मनोऽस्तित्वे यदि कैश्चित्पारलौकिकं किञ्चिदनुष्ठीयते तद्यावद्दूरे आस्ताम्; आत्मनः पुनर्नास्तित्वेऽप्यन्यैः कुशलप्रवृत्तिरकुशलविरतिश्च क्रियते   - इत्यत्र निमित्तं किञ्चित्सम्भवेत्, अन्यथा सर्व एव किमेवं कुर्यः ।<br>
अस्माकं च किञ्चिदपि कर्तव्यं नास्ति &ndash; इत्यस्थान एवास्माभिर्भ्रन्तम्, किमिदं व्यामूढैरिवासितम् &ndash; इत्येवमात्मा पश्चात्तापोऽप्यत्र सम्भावनीयस्तस्मिन्नुत्पन्ने सति सुखमेव न्यायोपन्यासकदर्थनां परिहृत्य ↓</p>
<p>शन्दिग्धेऽपि परे लोके त्याज्यमेवाशुभं बुधैः ।<br>
यदि नास्ति ततः किं स्यादस्ति चेन्नास्तिको हतः ॥<br>
&quot;</p>
<p>इत्यादिना मित्रसम्मतेनाप्युपदेशेन तस्यामास्तिक्यवासनाया रूढयान्यया दर्शनान्तरस्थया जनतयावश्यमेवास्याः परिलोपः कार्यः &ndash; इति ॥ २० ॥</p>
<p>तदेवमत्र प्रसक्तानुप्रसक्तिकया परदर्शनकथा मा प्रसाङ्क्षीत् इति प्रकृतमेवानुसरति &ndash;</p>
<p>अलमप्रस्तुतेनाथ प्रकृतं प्रविविच्यते ।</p>
<p>तदेवाह ↓</p>
<p>यावान्समस्त एवायमध्वा प्राणे प्रतिष्ठितः ॥ ६-२१ ॥</p>
<p>द्विधा च सोऽध्वा क्रियया मूर्त्या च प्रविभज्यते ।</p>
<p>द्विधेति देशकालभेदेन ।<br>
तत्र क्रियया कालाध्वा प्रविभज्यते मूर्त्या च देशाध्वा ।</p>
<p>यदुक्तम् ↓</p>
<p>&ldquo;मूर्तिवैचित्र्यतो देशक्रममाभासयत्यसौ ।<br>
क्रियावैचित्र्यनिर्भासात्कालक्रममपीश्वरः ॥<br>
&quot; (रि।<br>
प्र। २।१।५)</p>
<p>इति ॥ २१ ॥</p>
<p>ननु ↓</p>
<p>&ldquo;अध्वा समस्त एवायं चिन्मात्रे सम्प्रतिष्ठितः ।<br>
यत्तत्र नहि विश्रान्तं तन्नभःकुसुमायते ॥<br>
&quot; (८।३)</p>
<p>इत्यादिवक्ष्यमाणनीत्यास्य संविदि प्रतिष्ठितत्वं युक्तं न जडात्मनि प्राणे ? &ndash; इत्याशङ्क्याह &ndash;</p>
<p>प्राण एव शिखा श्रीमत्त्रिशिरस्युदिता हि सा ॥ ६-२२ ॥</p>
<p>बद्धा यागादिकाले तु निष्कलत्वाच्छिवात्मिका ।</p>
<p>&ldquo;शिखा परिमिता शक्तिर्भैरवस्य तु कथ्यते ।<br>
क्रियाशक्तिरिति ख्याता… ॥<br>
&quot;</p>
<p>इति ॥ २२ ॥</p>
<p>ननु को नामास्या बन्धो येन यागादौ निष्कलत्वाच्छिवात्मिकेयं स्यात् ? &ndash; इत्याशङ्क्याह &ndash;</p>
<p>यतोऽहोरात्रमध्येऽस्याश्चतुर्विंशतिधा गतिः ॥ ६-२३ ॥</p>
<p>प्राणविक्षेपरन्ध्रख्यशतैश्चित्रफलप्रदा ।</p>
<p>यत्षष्टिघटिकासङ्ख्याकस्य बाह्यस्याहोरात्रस्य मध्येऽस्याः प्राणरूपायाः पारमेश्वर्याः क्रियाशक्तेः प्राणचाराणां रन्ध्रख्यैर्द्वारसङ्ख्याकैर्नवभिः शतैरुपलक्षिता, अत एव चतुर्विंशतिभिः सङ्क्रान्तिलक्षणैः प्रकारैरैहिकामुत्रिकभेदाच्चित्रफलप्रदा गतिरूर्ध्वाधरवाहलक्षणश्चारो भवेदित्यर्थः ।<br>
अयमत्राभिप्रायः   - इह खलु सर्वप्राणिनां &ndash;</p>
<p>&ldquo;मनोऽप्यन्यत्र निक्षिप्तं चक्षुरन्यत्र पातितम् ।<br>
तथा प्रवर्तते प्राणस्त्वयत्नादेव सर्वदा ॥<br>
&quot; (स्वटम्। ७।५७)</p>
<p>इत्याद्युक्त्या स्वरसत एव मध्यमः प्राणो वहति &ndash; इति बाह्येनाहोरात्रेण &ndash;</p>
<p>&ldquo;षट्शतानि वरारोहे सहस्राण्येकविंशतिः ।<br>
अहोरात्रेण बाह्येन अध्यात्मं तु सुराधिपे ॥<br>
&quot; (स्वटम्। ७।५३)</p>
<p>इत्याद्युक्त्यान्तः सषट्शता सहस्रैकविंशतिः प्राणचाराणां भवेत् ।<br>
तत्र प्रतिघटिकं &ndash;</p>
<p>&ldquo;शतानि त्रीण्यहोरात्राः षष्टिरेव तथाधिकाः ।<br>
वर्षमेतत्समाख्यातं बाह्ये वैघटिका च सा ॥<br>
&quot; (स्वटम्। ७।५१)</p>
<p>इत्याद्युक्त्या प्राणचाराणां सषष्टिस्त्रिशती &ndash; इति सार्धेन घटिकाद्वयेन नवशतानि भवन्ति, स एव च सङ्क्रान्तीनां प्रत्येकमुदयः ।<br>
यदुक्तम् &ndash;</p>
<p>&ldquo;चतुर्विंशतिसङ्क्रान्त्यः समधातोः स्वभावतः ।<br>
शतानि नव वै हम्स एकामेकां वहेत्सदा ॥<br>
&quot; (स्वटम्। ७।१६८)</p>
<p>इति ।<br>
सार्धं च घटिकाद्वयं चतुर्विंशतिधा गुणितं षष्टिर्घटिका भवन्ति &ndash; इत्यहोरात्रमध्ये तत्सङ्ख्याकानामुदयः ।<br>
यदुक्तम् &ndash;</p>
<p>&ldquo;बाह्ये चैव त्वहोरात्रे अध्यात्मं तु वरानने ।<br>
चतुर्विंशतिसङ्क्रान्तीः प्राणहंसस्तु सङ्क्रमेत् ॥</p>
<p>अहनि द्वादश प्रोक्ता रात्रौ वै द्वादश स्मृताः ।<br>
&quot; (स्वटम्। ७।१६६)</p>
<p>इति ।<br>
यद्यपीयन्तः प्राणचारा अहोरात्रमध्ये भवन्ति &ndash; इत्येतावदत्र वक्तव्यम्, तथापि तथात्वे तेषां गणनामात्रं प्रदर्शितं भवेत् न तु तत्तद्विचित्रफलोदयनिमित्तत्वमपीत्येवमुक्तम् ॥ २३ ॥</p>
<p>नन्वेवंविधः शिखाया बन्धः &ndash; इति वक्तुं प्रस्तुते किमिदमप्रस्तुतमभिधीयते यत्प्राणचाराणामियती गतिरिति ।<br>
नैतत्, अयमेव हि शिखाबन्धो यत्प्राणशक्तेः प्रतिचारमादिमध्यान्तेष्ववधानेन पुनः पुनः परामर्शनं नाम ।<br>
यदभिप्रायेणैव &ndash;</p>
<p>&ldquo;षट् शातानि दिवा रात्रौ सहस्राण्येकविंशतिः ।<br>
जपो देव्याः समुद्दिष्टः सुलभो दुर्लभो जडैः ॥<br>
&quot; (वि।<br>
भै। १५६)</p>
<p>इत्याद्यन्यत्रोक्तम्, तदाह &ndash;</p>
<p>क्षपा शशी तथापानो नाद एकत्र तिष्ठति ॥ ६-२४ ॥</p>
<p>जीवादित्यो न चोद्गच्छेत्तुट्यर्धं सान्ध्यमीदृशम् ।<br>
ऊर्ध्ववक्त्रो रविश्चन्द्रोऽधोमुखो वह्निरन्तरे ॥ ६-२५ ॥</p>
<p>माध्याह्निकी मोक्षदा स्याद् व्योममध्यस्थितो रविः ।<br>
अनन्तमितसारो हि जन्तुचक्रप्रबोधकः ॥ ६-२६ ॥</p>
<p>बिन्दुः प्राणो ह्यहश्चैव रविरेकत्र तिष्ठति ।<br>
महासन्ध्या तृतीया तु सुप्रशान्तात्मिका स्थिता ॥ ६-२७ ॥</p>
<p>यदात्रैकत्र वामपार्श्वे द्वादशान्ताद्धृदन्तं चरन्क्षपाशशी तिष्ठति हृदये निवृत्तगतिर्भवति प्राणादित्यश्च ततो नोद्गच्छति तदेदृशमपानीयमन्त्यं तुट्यर्धं सान्ध्यं वक्ष्यमाणनीत्योद्गच्छत्प्राणार्काद्यतुट्यर्धसम्मीलनया स चतुर्भागाङ्गुलद्वयप्रमाणप्राणचाररूपा प्राभातिकी सन्ध्या भवेदित्यर्थः ।<br>
यदुक्तं तत्र &ndash;</p>
<p>स चन्द्रो विद्यमानोऽपि अपानो हृदि मध्यतः ।<br>
यदा तूत्सन्नतां याति जीवादित्यो न चोद्गमेत् ॥</p>
<p>प्राभातिकीति विज्ञेया आत्मतत्त्वप्रबोधिनी ।<br>
क्षपा शशी तथापानो नाद एकत्र तिष्ठति ॥</p>
<p>तुट्यर्धं ज्ञानमहसा सन्ध्या वै समुदाहृता ।<br>
&quot;</p>
<p>इति ।<br>
तदनन्तरं च यदा प्राणात्मा रविरूर्ध्वमुखत्वेन चरंस्ताल्वाद्यात्मन्यन्तरे स्थितश्चन्द्रश्चापानात्माधोमुखत्वेन &ndash; इति तयोः प्रमाणप्रमेयात्मनोः सङ्घट्टात्प्रमातृरूपो वह्निरुदियात्तदेयं माध्याह्निकी सन्ध्या मोक्षदा स्यात्; यतो मध्यनाडीसम्बन्धिनो &ldquo;व्योम्नः&rdquo; सुषिरस्य &ldquo;मध्ये&rdquo; तालुस्थाने स्थितो बहिर्मुखत्वेन प्रमाणत्वेऽपि प्रमातृरूपस्यानपायादनस्तमितसारो रविर्जन्तुचक्रस्य प्रकर्षेण &ldquo;बोधकः&rdquo; प्रमाणप्रमेयमयत्वेऽपि प्रमातृरूपतयावभासक इत्यर्थः ।<br>
यदुक्तं तत्र &ndash;</p>
<p>&ldquo;ऊर्द्धवक्त्रः स्थितो भानुश्चन्द्रश्चाधोमुखः स्थितः ।<br>
&quot;</p>
<p>इत्युपक्रम्य ↓</p>
<p>&ldquo;तदन्तराले उदितस्ताल्वाकाशान्तगोचरे ।<br>
प्रमाणरहितो भाव्यः सुशान्तः शान्तबोधनात् ॥</p>
<p>व्योमवद् व्योमवह्निस्तु तुट्यर्धं कालकल्पनात् ।<br>
माध्याह्निकी तु विज्ञेया सन्ध्या मोक्षप्रदायिका ॥</p>
<p>व्योममध्यस्थितः सूर्यः परादित्येति कथ्यते ।<br>
अनस्तमितसारो हि जन्तुचक्रप्रबोधकः ॥<br>
&quot;</p>
<p>इति ।<br>
तदनन्तरं च बिन्द्वाद्यात्मना रविर्यदैकत्र द्वादशान्ते &ldquo;तिष्ठति&rdquo; निवृत्तगतिर्भवति, अर्थाच्चापानचन्द्रश्च नोद्गच्छति तदा निःशेषविश्वोपशमात्स्वप्रशान्तात्मिका, अत एवेयं महती सन्ध्या तृतीया स्थिता&rdquo; स्वरसोदितत्वेन वर्तमानेत्यर्थः ।<br>
यदुक्तम् तत्र &ndash;</p>
<p>&ldquo;बिन्दुः प्राणोऽप्यहश्चैव रविरेकत्र तिष्ठति ।<br>
सुप्रशान्तं तु सन्तिष्ठेन्मनोव्यावृत्तिवर्जितः ॥</p>
<p>कृत्वा प्रशान्तभूमौ च स्वरूपं सन्धिदेशतः ।<br>
महासन्ध्या तु विज्ञेया तृतीया परिकीर्तिता ॥<br>
&quot;</p>
<p>इति ॥ २७ ॥</p>
<p>एतच्चोपसंहारद्वारेण प्रकृते योजयति &ndash;</p>
<p>एवं बद्धा शिखा यत्र तत्तत्फलनियोजिका ।</p>
<p>एवमुक्तेन प्रकारेण क्रमेण यत्र यागादौ प्राणशक्त्यात्मिका शिखा बद्धा मार्गान्तरखिलीकारेण मध्यधामन्येव निश्चलत्वमापादिता तत्र तस्य तस्य मन्त्रसन्निधानादेः फलस्य नियोजिका भवेदित्यर्थः ।<br>
तदुक्तं तत्र &ndash;</p>
<p>&ldquo;तया निबद्धया देहे सन्निधानं गुणेश्वराः ।<br>
विदध्युः साधकेन्द्राणां देवि नास्त्यत्र संशयः ॥<br>
&quot;</p>
<p>इति ॥</p>
<p>एवं प्राणः पारमेश्वरी शक्तिरिति तत्र यदध्वनः प्रतिष्ठानमुक्तं तत्संविद्येव पर्यवस्येत् &ndash; इत्याह ↓</p>
<p>अतः संविदि सर्वोऽयमध्वा विश्रम्य तिष्ठति ॥ ६-२८ ॥</p>
<p>नन्वमूर्तायां निष्क्रियायां च संविदि मूर्तः क्रमिकश्चाध्वा कथमास्ते ? &ndash; इत्याशङ्क्याह &ndash;</p>
<p>अमूर्तायाः सर्वगत्वान्निष्क्रियायाश्च संविदः ।<br>
मूर्तिक्रियाभासनं यत्स एवाध्वा महेशितुः ॥ ६-२९ ॥</p>
<p>एवमेवंविधायाः संविदो यन्नाम मूर्तिक्रियात्मनावभासनं स एव भुवनादिरूपो मन्त्रादिरूपो वाऽध्वा न त्वतिरिक्तः कश्चिदाधेयो येनैवमाशङ्का स्यात् ॥ २९ ॥</p>
<p>नन्वत्राध्वशब्दस्य प्रवृत्तौ किं निमित्तम् ? &ndash; इत्याशङ्क्याह &ndash;</p>
<p>अध्वा क्रमेण यातव्ये पदे सम्प्राप्तिकारणम् ।<br>
द्वैतिनां भोग्यभावात्तु प्रबुद्धानां यतोऽद्यते ॥ ६-३० ॥</p>
<p>&ldquo;यातव्ये पदे&rdquo; इति शिवतत्त्वात्मनि ।<br>
भेददशायां हि तत्तत्तत्त्वोल्लङ्घनक्रमेण षट्त्रिंशं शिवतत्त्वं प्राप्यत्वेनोक्तम् ।<br>
भोग्यभावादित्यदनीयत्वात्; अधिगतसंवित्तत्त्वा हि सर्वं स्वात्मसात्कुर्वन्तीति भावः ।<br>
तेनाध्वैवाध्वा, अद्यत इत्यध्वा चेति ॥ ३० ॥</p>
<p>ननु सर्वशब्दानां समयमात्रादेवार्थप्रतिपादनं सिद्ध्येत् &ndash; इति किमत्रान्वर्थस्मरणेन नहि सर्वत्रैवैतत्सम्भवेत् ? &ndash; इत्याशङ्क्याह &ndash;</p>
<p>इह सर्वत्र शब्दानामन्वर्थं चर्चयेद्यतः ।</p>
<p>यद्यप्यर्थाभिधाने शब्दानां त्रयी गतिर्यौगिकी रूढा योगरूढा च ।<br>
तत्रापि यौगिक्या एव प्राधान्यम्, सनिमित्तं तत्र तस्याः प्रवृत्तेः, अत एवान्यद्द्वयमत्रैव यथाकथञ्चिदन्तर्भावनीयं येन सर्वत्रैवान्वर्थचर्चा पारं यायात् ॥</p>
<p>तदाह ↓</p>
<p>उक्तं श्रीमन्निशाचारे सञ्ज्ञात्र त्रिविधा मता ॥ ६-३१ ॥</p>
<p>नैमित्तिकी प्रसिद्धा च तथान्या पारिभाषिकी ।<br>
पूर्वत्वे वा प्रधानं स्यात्तत्रान्तर्भावयेत्ततः ॥ ६-३२ ॥</p>
<p>अतोऽध्वशब्दस्योक्तेयं निरुक्तिर्नोदितापि चेत् ।<br>
क्वचित्स्वबुद्ध्या साप्यूह्या कियल्लेख्यं हि पुस्तके ॥ ६-३३ ॥</p>
<p>प्रसिद्धेति, सनिमित्तत्वेऽपि क्वचिदेव रूढेः ।<br>
यदुक्तं तत्र &ndash;</p>
<p>शञ्ज्ञा हि त्रिविधा ज्ञेया शिवशास्त्रेषु सर्वदा ।<br>
पारिभाषिकनैमित्ती सिद्धा चासौ प्रसिद्धिभाक् ॥</p>
<p>इह नैमित्तिकी सञ्ज्ञा निमित्तात्तु समागता ।<br>
&quot;</p>
<p>इति ।<br>
एवमिह सर्वसञ्ज्ञानां निमित्तताप्यवश्यं वाच्येत्यत्रैवमुक्तमित्याह &ndash; &ldquo;अतो&rdquo; इति ।<br>
ननु यद्येवं तत्सर्वत्रैव कस्मादेवं नोक्तमित्याशङ्क्याह ? &ndash; नोदितेत्यादि ।<br>
कियदिति, नह्यत्र शब्दव्युत्पादनं प्रस्तुतमिति भावः ॥ ३३ ॥</p>
<p>ननु परस्याः संविदो मूर्तिक्रियाभासनमध्वेत्युक्तं तत्र क्रियावभासने कतरोऽध्वा मूर्त्यवभासने च कतरः ? &ndash; इत्याशङ्क्याह &ndash;</p>
<p>तत्र क्रियाभासनं यत्सोऽध्वा कालाह्व उच्यते ।<br>
वर्णमन्त्रपदाभिख्यमत्रास्तेऽध्वत्रयं स्फुटम् ॥ ६-३४ ॥</p>
<p>यस्तु मूर्त्यवभासांशः स देशाध्वा निगद्यते ।<br>
कलातत्त्वपुराभिख्यमन्तर्भूतमिह त्रयम् ॥ ६-३५ ॥</p>
<p>ननु यदि नाम मूर्तिक्रिययोर्वैचित्र्यावभासाद्देशकालभेदेनाध्वनो द्वैविध्यमुच्यते तदास्ताम्, तत्रापि प्रत्येकं त्रैविध्ये किं निमित्तम् ? &ndash; इत्याशङ्क्याह &ndash;</p>
<p>त्रिकद्वयेऽत्र प्रत्येकं स्थूलं सूक्ष्मं परं वपुः ।<br>
यतोऽस्ति तेन सर्वोऽयमध्वा षड्वध उच्यते ॥ ६-३६ ॥</p>
<p>तेनेति, स्थूलसूक्ष्मपरत्वेन पदवर्णमन्त्रात्मतया भुवनतत्त्वकलात्मतया च प्रत्येकं त्रैविध्येन हेतुनेत्यर्थः ।<br>
यदुक्तम्   -</p>
<p>&ldquo;पदानि मन्त्रारब्धानि मन्त्रा वर्णैकविग्रहाः ।<br>
वर्णाः स्वनिष्ठा इत्येषां स्थूलसूक्ष्मपरात्मता ॥<br>
&quot;</p>
<p>इति ।<br>
तथा</p>
<p>&ldquo;भुवनव्यापिता तत्त्वेष्वनन्तादिशिवान्तके ।<br>
&quot; (स्व। ४।९६)</p>
<p>इति ।<br>
तथा</p>
<p>कलान्तर्भाविनस्ते वै निवृत्त्याद्यास्तु ताः कलाः ॥<br>
(स्वटम्। ४।९७)</p>
<p>इति ॥ ३६ ॥</p>
<p>तत्र प्रस्तुतं कालाध्वानं तावदवतारयति &ndash;</p>
<p>षड्वधादध्वनः प्राच्यं यदेतत् त्रितयं पुनः ।<br>
एष एव स कालाध्वा प्राणे स्पष्टं प्रतिष्ठितः ॥ ६-३७ ॥</p>
<p>प्राच्यमिति पूर्वोद्दिष्टं पदमन्त्रवर्णाख्यम् ।<br>
&ldquo;प्राण&rdquo; इत्युपलक्षणम्, तेनापानादावप्येवमेव ॥ ३७ ॥</p>
<p>नन्वेवं क्रमाक्रमात्मा काल उक्तः स एव किं तत्त्वानामन्तः परिगणितो न वा ? &ndash; इत्याशङ्क्याह &ndash;</p>
<p>तत्त्वमध्यस्थितात्कालादन्योऽयं काल उच्यते ।</p>
<p>अन्यस्तद्वैलक्षण्यात् ॥</p>
<p>तदेवाह &ndash;</p>
<p>एष कालो हि देवस्य विश्वाभासनकारिणी ॥ ६-३८ ॥</p>
<p>क्रियाशक्तिः समस्तानां तत्त्वानां च परं वपुः ।</p>
<p>&ldquo;परं वपुः&rdquo; इत्युत्पत्तिस्थानम्, अत एव &ldquo;विश्वावभासनकारिणी&rdquo; इत्युक्तम् ॥ ३८ ॥</p>
<p>ननु परस्याः संविदो विश्वावभासकारित्वं नाम बहिरुन्मेष उच्यते तदेवमस्येश्वररूपत्वमुक्तं स्यादित्याह &ndash;</p>
<p>एतदीश्वरतत्त्वं तच्छिवस्य वपुरुच्यते ॥ ३९ ॥</p>
<p>उद्रिक्ताभोगकार्यात्मविश्वैकात्म्यमिदं यतः ।</p>
<p>&ldquo;तत्&rdquo; तस्माद् बहिरुन्मेषलक्षणाद्विश्वावभासकारित्वाद्धेतोरेतदीश्वरतत्त्वमुच्यते, कालात्मनः क्रियाशक्तेरेवैतद्विश्वकलनात्मकत्वं बहिर्मुखं रूपमित्यर्थः ।<br>
ननु मायादीनामप्येवं रूपं सम्भाव्यते, इत्येतदेव कथमुक्तमित्याशङ्क्याह &ndash; &ldquo;शिवस्य वपुः&rdquo; इति ।<br>
बहिरौन्मुख्येऽपि स्वात्मन्येव विश्रान्तम्, यत इदं बहिर्मुखत्वस्य धाराधिरूढत्वादुद्रिक्ताभोगम्, अत एव कार्यात्म यद्विश्वं तस्य &ldquo;इदमहम्&rdquo; इति प्रतीतेः &ldquo;एकात्म्यम्&rdquo; स्वात्मसात्कार इत्यर्थः ।<br>
अत एव भेदाभेददशेयमिति सर्वैरुद्घोष्यते ॥ ३९ ॥</p>
<p>नन्वेवमनेनैव विकलनात्कालतत्त्वस्य पृथक् परिगणनं न प्राप्तमिति,</p>
<p>&ldquo;एवं कालः प्रसर्तव्यस्तच्च तत्त्वमनिन्दितम् ।<br>
&quot;</p>
<p>इत्यादिश्रुतिविरोध आपतेदिति किमेतत् ? &ndash; इत्याशङ्क्याह &ndash;</p>
<p>एतदीश्वररूपत्वं परमात्मनि यत्किल ॥ ६-४० ॥</p>
<p>तत्प्रमातरि मायीये कालतत्त्वं निगद्यते ।</p>
<p>ननु मायाप्रमातरि किमेवं कालतत्त्वमेवोत तत्त्वान्तराण्यपि &ndash; इत्याशङ्क्याह &ndash;</p>
<p>शिवादिशुद्धविद्यान्तं यच्छिवस्य स्वकं वपुः ॥ ६-४१ ॥</p>
<p>तदेव पंसो मायादिरागान्तं कञ्चुकीभवेत् ।</p>
<p>शिवादीत्यनेन शिवशब्देनानाश्रितभट्टारक उक्तः ।<br>
स्वकं वपुरित्या नन्दादिशक्तिरूपत्वात् ।<br>
&ldquo;पुंसः&rdquo; इति शिवस्यैव स्वस्वातन्त्र्याद् गृहीतपशुभावस्येत्यर्थः ॥ ४१ ॥</p>
<p>एतदेव विभजते ↓</p>
<p>अनाश्रितं यतो माया कलाविद्ये सदाशिवः ॥ ६-४२ ॥</p>
<p>ईश्वरः कालनियती सद्विद्या राग उच्यते ।</p>
<p>यदुक्तम् ↓</p>
<p>&ldquo;शक्त्यादिस्तत्त्ववर्गस्तु कञ्चुकत्वेन वै पशोः ।<br>
शक्तिर्माया कला विद्या कालो नियतिरेव च ॥</p>
<p>सदाशिवेश्वरौ विद्या रागस्तु वरवर्णिनि ।<br>
&quot;</p>
<p>इति ॥ ४२ ॥</p>
<p>न केवलमेषामेवंरूपत्वमेव यावत्प्रमातृत्वमपि &ndash; इत्याह &ndash;</p>
<p>अनाश्रितः शून्यमाता बुद्धिमाता सदाशिवः ॥ ६-४३ ॥</p>
<p>ईश्वरः प्राणमाता च विद्या देहप्रमातृता ।</p>
<p>नन्वेषां शून्यादिप्रमातृत्वे किं निमित्तम् ? &ndash; इत्याशङ्क्याह &ndash;</p>
<p>अनाश्रयो हि शून्यत्वं ज्ञानमेव हि बुद्धिता ॥ ६-४४ ॥</p>
<p>विश्वात्मता च प्राणत्वं देहे वेद्यैकतानता ।</p>
<p>शून्यमिति, विश्वोच्छेदात् ।<br>
ज्ञानमिति, सदाशिवस्य ज्ञानशक्तिप्राधान्यात् ।<br>
&ldquo;विश्वात्मता&rdquo; इति बहिरुन्मेषरूपत्वात् ।<br>
वेद्यैकतानतेति, तत्रैवाभिष्वङ्गात् ॥ ४४ ॥</p>
<p>एवं प्राणे विश्वात्मत्वमस्ति &ndash; इति तदेवात्र सम्प्रत्यभिधीयते &ndash; इत्याह &ndash;</p>
<p>तेन प्राणपथे विश्वाकलनेयं विराजते ॥ ६-४५ ॥</p>
<p>येन रूपेण तद्वच्मः सद्भिस्तदवधीयताम् ।</p>
<p>येन रूपेणेति, कालात्मना ॥ ४५ ॥</p>
<p>ननु प्राणस्य सर्वशरीव्यापकत्वेनावश्यमवस्थानमस्ति, अन्यथा हि कानिचिदङ्गानि स्तम्भादिवत्स्तब्धान्येव भवेयुः, तदस्य श्रीस्वच्छन्दशास्त्रादौ हृदयादारभ्यैव चारः कस्मादुक्त ? &ndash; इत्याशङ्क्याह ↓</p>
<p>द्वादशान्तावधावस्मिन्देहे यद्यपि सर्वतः ॥ ६-४६ ॥</p>
<p>ओतप्रोतात्मकः प्राणस्तथापीत्थं न सुस्फुटः ।</p>
<p>इत्थमिति, ओतप्रोतत्वेन ।<br>
न सुस्फुट इति &ndash; सर्वत्रैव देहे; क्वचिद्धि शरीरे सुस्फुटत्वेन प्राणोऽवभासते क्वचिच्चास्फुटत्वेनेति ॥ ४६ ॥</p>
<p>अत एवाह ↓</p>
<p>यत्नो जीवनमात्रात्मा तत्परश्च द्विधा मतः ॥ ६-४७ ॥</p>
<p>संवेद्यश्चाप्यसंवेद्यो द्विधेत्थं भिद्यते पुनः ।<br>
स्फुटास्फुटत्वाद् द्वैविध्यं प्रत्येकं परिभावयेत् ॥ ६-४८ ॥</p>
<p>&ldquo;यत्न&rdquo; इति प्राणीयः स्पन्दः ।<br>
जीवनमात्रात्मेति, स्वारसिको येनावयवानां स्तब्धतैव न स्यात् ।<br>
तत्पर इच्छापूर्वकः ।<br>
प्रत्येकमिति, चतुर्णां द्वैविध्येऽष्टधा प्राणीयो यत्न इति सिद्धम् ॥ ४८ ॥</p>
<p>तत्र स्वारसिकः प्राणीयो यत्नः कन्दात्प्रभृत्येव संवेद्यते किन्त्वस्फुटत्वेन &ndash; इत्याह &ndash;</p>
<p>संवेद्यजीवनाभिख्यप्रयत्नस्पन्दसुन्दरः ।<br>
प्राणः कन्दात्प्रभृत्येव तथाप्यत्र न सुस्फुटः ॥ ६-४९ ॥</p>
<p>यदभिप्रायेणैव श्रीस्वच्छन्दशास्त्रे ततः प्रभृति प्राणादेरवस्थानमुक्तम् &ndash; इत्याह &ndash;</p>
<p>कन्दाधारात्प्रभृत्येव व्यवस्था तेन कथ्यते ।<br>
स्वच्छन्दशास्त्रे नाडीनां वाय्वाधारतया स्फुटम् ॥ ६-५० ॥</p>
<p>तेनेति, प्राणस्य संवेद्यत्वेन हेतुनेत्यर्थः ।</p>
<p>यदुक्तं तत्र ↓</p>
<p>नाभ्यधो मेढ्रकन्दे च स्थिता वै नाभिमध्यतः ।<br>
तस्माद्विनिर्गता नाड्यस्तिर्यगूर्ध्वमधः प्रिये ॥<br>
&quot; (स्वटम्। ७।८)</p>
<p>इति ॥ ५० ॥</p>
<p>ननु यद्येवं तत्तत्रैव &ndash;</p>
<p>&ldquo;हृच्चकेर् तु समाख्याताः साधकानां हितावहाः ।<br>
प्राणो वै चरते तासु अहोरात्रविभागतः ॥</p>
<p>तथा ते कथयिष्यामि प्रविभज्य यथा स्फुटम् ।<br>
&quot; (स्वटम्। ७।२१)</p>
<p>इत्यादिना हृदयात्प्रभृति वितत्य पुनः प्राणचारः कस्मादुक्त ? &ndash; इत्याशङ्क्याह &ndash;</p>
<p>तत्रापि तु प्रयत्नोऽसौ न संवेद्यतया स्थितः ।</p>
<p>&ldquo;तत्र&rdquo; कन्दाधारे ह्यसावपीच्छापूर्वकः प्रयत्नो न स्फुटं संवद्यते &ndash; इति न तत्र वितत्य प्राणचार उक्तः ।<br>
न हि स्वारसिकेन प्राणचारेणोक्तेन किञ्चित्फलम्, स्वेच्छया हि चारितः प्राणस्तत्तत्सिद्धिनिमित्तं योगिनां स्यात् यदर्थमेवमुपदेशः ।<br>
तच्च हृदयात्प्रभृत्येव भवेत् &ndash; इति तत्रैवासौ तथा निर्दिष्टः ॥</p>
<p>एतच्चास्माभिरप्येवमेवोच्यते &ndash; इत्याह &ndash;</p>
<p>वेद्ययत्नात्तु हृदयात्प्राणचारो विभज्यते ॥ ५१ ॥</p>
<p>वेद्ययत्नादिति, अर्थादिच्छापूर्वकस्य ।<br>
&ldquo;विभज्यते&rdquo; इति तुट्याद्यात्मना विभागेनोच्यत इत्यर्थः ॥ ५१ ॥</p>
<p>ननु व्यापकत्वात्सर्वत्राविशेषेऽपि प्राणनस्य क्वचित्स्फुटं तदीयो यत्नः संवेद्यते, क्वचिच्चान्यथेत्यत्र किं निमित्तम् ? &ndash; इत्याशङ्क्याह &ndash;</p>
<p>प्रभोः शिवस्य या शक्तिर्वामा ज्येष्ठा च रौद्रिका ।<br>
सतदन्यतमावात्मप्राणौ यत्नविधायिनौ ॥ ६-५२ ॥</p>
<p>इह खलु परमेश्वरसम्बन्धिन्या तासां वामादीनां मध्यादन्यतमया शक्त्या सहभूतावात्मप्राणौ यत्नविधायिनौ, प्रभुशक्तिरात्मा प्राणश्चेति त्रयः सम्मिलिताः प्राणस्पन्दं विदधतीत्यर्थः ।<br>
यदुक्तम् &ndash;</p>
<p>&ldquo;तत्रात्मा प्रभुशक्तिश्च वायुर्वै नाडिभिश्चरन् ।<br>
&quot; (स्व।७।७)</p>
<p>इति ॥ ५२ ॥</p>
<p>एवमेषां समानेऽपि यत्नविधायित्वे क्वचित्कस्यचिन्मुख्यत्वम् &ndash; इत्याह &ndash;</p>
<p>प्रभुशक्तिः क्वचित्कन्दसङ्कोचस्पन्दने यथा ।<br>
प्राणशक्तिः क्वचिन्मुख्या यथाङ्गमरुदीरणे ॥ ६-५३ ॥</p>
<p>आत्मशक्तिः क्कचित्प्राणचारे हार्दे यथा स्फुटम् ।<br>
त्रयं द्वयं वा मुख्यं स्याद्योगिनामवधानिनाम् ॥ ६-५४ ॥</p>
<p>&ldquo;अङ्गमरुदीरणे&rdquo; चक्षुःस्फुरणादौ ।<br>
अत्र हि भाविशकुनाशकुनप्रकाशनाद्यर्थं प्रभुशक्तेरेव प्राधान्येन प्राणस्पन्दने कर्तृत्वम् ।<br>
&ldquo;कन्दस्य&rdquo; आनन्देन्द्रियस्य सङ्कोचे विकासात्मनि स्पन्दने चात्मन एव प्राधान्यम्, तत्र हि तदिच्छैव निबन्धनम् ।<br>
हृदि च प्राधान्येन प्राणस्यैव स्वरसवाहित्वात्स्पन्दने कर्तृत्वम्, एतद् द्वयं पुनः सर्वत्रैव गुणभावेन स्थितमन्यथैवम्भावाभावात् ।<br>
एवमेषां स्वारसिकत्वेन गौणमुख्यभावमुक्त्वा प्रायत्निकत्वेनाप्यभिधत्ते &ldquo;त्रयम्&rdquo; इत्यादिना ।<br>
योगिनो हि तत्तत्फलेप्सवो यत्रैवावधानातिशयात्प्राणं योजयन्ति, तत्रैवात्मानं प्रभुशक्तिं तदन्यतमं वेति ॥ ५४ ॥</p>
<p>न केवलमेषां गौणमुख्यभावो भवेद्यावदन्यथापि &ndash; इत्याह &ndash;</p>
<p>अवधानाददृष्टांशाद् बलवत्त्वादथेरणात् ।<br>
विपर्यर्योऽपि प्राणात्मशक्तीनां मुख्यतां प्रति ॥ ६-५५ ॥</p>
<p>अवधानाद्यथा योग्यपि स्वावधानेनैव चक्षुः स्फारयेत् &ndash; इत्यत्रात्मनः प्राधान्यम्।<br>
अदृष्टांशाद्यथा गवामपि जन्मान्तरीयसंस्कारवशात् स्वारसिक्यैव प्राणशक्त्या नियतमङ्गं स्फुरेत् येनात्र तस्या एव प्राधान्यम् ।<br>
बलवत्त्वाद्यथा मल्लादीनां श्रमाद्यभ्यासादायत्तीकृतया प्राणशक्त्यैव तत्तत्प्लुत्यादिसिद्धिः ।<br>
ईरणाद्यथा वाताभिभूतानां प्राणस्य बलवत्त्वेऽपि प्रभुशक्त्यैव तत्तदङ्गपरिस्पन्दो भवेत् &ndash; इति तस्या एव मुख्यत्वम् ।<br>
एवमेषां यत्रैवोद्रिक्तत्वेनावस्थानं तत्रैव प्राणीयस्यापि यत्नस्य स्फुटतया संवेद्यत्वमन्यथा पुनरतथात्वमिति सिद्धम् ॥ ५५ ॥</p>
<p>ननु प्रभुशक्तिर्यद्यात्मप्राणाभ्यां सह प्राणीयं यत्नं विदधाति तदस्तु, तस्यास्तु त्रैविध्यं किमर्थमुक्तम् ? &ndash; इत्याशङ्क्याह &ndash;</p>
<p>वामा संसारिणामीशा प्रभुशक्तिर्विधायिनी ।<br>
ज्येष्ठा तु सुप्रबुद्धानां बुभुत्सूनां च रौद्रिका ॥ ६-५६ ॥</p>
<p>&ldquo;विधायिनी&rdquo; इत्यर्थात्प्राणीयं यत्नं विदधातीति ॥ ५६ ॥</p>
<p>अत्र किं निमित्तम् ? &ndash; इत्याशङ्क्याह &ndash;</p>
<p>वामा संसारवमना ज्येष्ठा शिवमयी यतः ।<br>
द्रावयित्री रुजां रौद्री रोद्ध्री चाखिलकर्मणाम् ॥ ५७ ॥</p>
<p>वामाद्या किं प्राभव्यः शक्तयः सृष्टिसंहारस्थित्यात्मिकाः &ndash; इति तथैषां प्राणीयं यत्नं विदधति यथा संसारिणामधोधःपातो भवेत्, सुप्रबुद्धानां शिवीभावापत्तिर्बुभुत्सूनां च शिवीभावौन्मुख्येन संसार एवावस्थानमिति ।<br>
तदुक्तम् &ndash;</p>
<p>&ldquo;अणुं स्वरूपदृश्वानं वामाधो विनिपातयेत् ।<br>
रौद्री सांसारिकानन्दं कदाचिद्वितरेदपि ॥</p>
<p>ज्येष्ठा स्वातन्त्र्यलेशं तु तनुते ज्ञानकर्मणोः ।<br>
&quot;</p>
<p>इति ॥ ५७ ॥</p>
<p>नन्वेतत्स्वरसत एव सिद्ध्येदिति किमनेनैवमुपदिष्टेन ? &ndash; इत्याशङ्क्याह   -</p>
<p>सृष्ट्यादितत्त्वमज्ञात्वा न मुक्तो नापि मोचयेत् ।</p>
<p>नन्वत्र किं प्रमाणम् ? &ndash; इत्याशङ्क्याह &ndash;</p>
<p>उक्तं च श्रीयोगचारे मोक्षः सर्वप्रकाशनात् ॥ ६-५८ ॥</p>
<p>सर्वप्रकाशनादिति, सर्वस्य सृष्ट्यादेर्यथातत्त्वं परिज्ञानादित्यर्थः ।<br>
नहि तदतिरिक्तमन्यत्किञ्चित्सम्भवेदिति भावः ॥ ५८ ॥</p>
<p>अत एवाह &ndash;</p>
<p>उत्पत्तिस्थितिसंहारान् ये न जानन्ति योगिनः ।<br>
न मुक्तास्ते तदज्ञानबन्धनैकाधिवासिताः ॥ ६-५९ ॥</p>
<p>&ldquo;तदज्ञानम्&rdquo; सृष्ट्यादितत्त्वासंवित्तिः ॥ ५९ ॥</p>
<p>ततश्च प्रकृते किम् ? &ndash; इत्याशङ्क्याह &ndash;</p>
<p>सृष्ट्यादयश्च ते सर्वे कालाधीना न संशयः ।<br>
स च प्राणात्मकस्तस्मादुच्चारः कथ्यते स्फुटः ॥ ६-६० ॥</p>
<p>कालाधीना इति, सृष्टिः स्थितिः संहारश्चेति क्रमात्मकत्वात् ।<br>
&ldquo;उच्चारः&rdquo; इति प्राणचारः, तत्कथनेन हि सृष्ट्यादीनां यथातत्त्वं परिज्ञानं भवेदिति भावः ॥ ६० ॥</p>
<p>तदाह ↓</p>
<p>हृदयात्प्राणचारश्च नासिक्यद्वादशान्तः ।<br>
षट्त्रिंशदङ्गुलो जन्तोः सर्वस्य स्वाङ्गुलक्रमात् ॥ ६-६१ ॥</p>
<p>नसते कुटिलं गच्छतीति नासिका शक्तिः, तस्या इदं (अयम्) नासिक्यः&rdquo; शाक्तो द्वादशान्तः ।<br>
तदुक्तम् ↓</p>
<p>&ldquo;षट्त्रिंशाङ्गुलश्चारो हृत्पद्माद्यावशक्तितः ।<br>
&quot; (स्वटम्। ४।२३५)</p>
<p>इति ॥ ६१ ॥</p>
<p>ननु यद्येवं तदतिक्षुद्रे मशकादिसम्बन्धिन्यतिमहति वा हस्त्यादिसत्के देहे कथमेतत्सङ्गच्छते? &ndash; इत्याशङ्क्याह &ndash;</p>
<p>क्षोदिष्ठे वा महिष्ठे वा देहे तादृश एव हि ।</p>
<p>&ldquo;तादृशः&rdquo; षट्त्रिंशदङ्गुल एव किन्तु स्वाङ्गुलापेक्षया ॥</p>
<p>न च सर्वस्य जन्तोः प्राणचार एव समो यावद्वीर्यादयोऽपि &ndash; इत्याह &ndash;</p>
<p>वीर्यमोजो बलं स्पन्दः प्राणचारः समं ततः ॥ ६-६२ ॥</p>
<p>अयमत्राशयः &ndash; संविद एव ह्ययं स्फारो यत्क्षोदिष्ठो महिष्ठो वा जन्तुवर्गः समुज्जृम्भते, न च तस्याः क्वचित्कश्चिद्विशेषः ।<br>
यदुक्तम् &ndash;</p>
<p>&ldquo;यैव चिद् गगनाभोगभूषणे भाति भास्वति ।<br>
धराविवरकोशस्थे सैव चित्कीटकोदरे ॥<br>
&quot; (वासिष्ठे)</p>
<p>इति ।<br>
तदाहिताश्च वीर्यादयः &ndash; इति तेषामपि विशेषे न किञ्चिन्निमित्तमुत्पश्यामः ।<br>
यत्पुनरेषां तारतम्यमभिलक्ष्यते तत्र कर्मवैचित्र्यमपराध्यति, यत्पुंसामप्यन्योन्यापेक्षया वीर्याद्यतिशाययतीति ॥ ६२ ॥</p>
<p>एवं सपीठिकाबन्धं प्राणस्य चारमानमभिधाय तदानन्तर्येणानुजोद्देशोद्दिष्टमहोरात्राद्यपि विभक्तुमपक्रमते &ndash;</p>
<p>षट्त्रिंशदङ्गुले चारे यद् गमागमयुग्मकम् ।<br>
नालिकातिथिमासाब्दतत्सङ्घोऽत्र स्फुटं स्थितः ॥ ६-६३ ॥</p>
<p>&ldquo;गमागमौ&rdquo; प्राणापानारूपावारोहावरोहौ ।<br>
तच्छब्देन नालिकादीनां सर्वेषामेव परामर्शः ॥ ६३ ॥</p>
<p>एतदेव क्रमेण विभजते &ndash;</p>
<p>तुटिः सपादाङ्गुलयुक्प्राणस्ताः षोडशोच्छ्वसन् ।<br>
निःश्वसंश्चात्र चषकः सपञ्चांशेऽङ्गुलेऽङ्गुले ॥ ६-६४ ॥</p>
<p>श्वासप्रश्वासयोर्नाली प्रोक्ताहोरात्र उच्यते ।<br>
नवाङ्गुलाम्बुधितुटौ प्रहरास्तेऽब्धयो दिनम् ॥ ६-६५ ॥</p>
<p>निर्गमेऽन्तर्निशेनेन्दू तयाः सन्ध्ये तुटेर्दले ।</p>
<p>सचतुर्भागमङ्गुलयुग्मं तुटिरुच्यते &ndash; इति तत्षोडशधा गुणितं षट्त्रिंशदङ्गुलानि भवन्तीत्युक्तं &ldquo;प्राणस्ताः षोडशोच्छ्वसन्&rdquo; इति ।<br>
अपानवाहेऽप्येवमित्युक्तम् निश्वसंश्चेति&rdquo; तेनोभयत्र द्वात्रिंशत्तुटयः ।<br>
यदुक्तम् ↓</p>
<p>&ldquo;प्राणापानाश्रिते वाहे द्वात्रिंशत्तुटयः स्थिताः ।<br>
&quot;</p>
<p>इति ।<br>
तथात्र षट्त्रिंशदङ्गुलात्मनि प्राणचारे सपञ्चभागमङ्गुलं प्रति चषकः &ndash; इति त्रिंशद्धा विभक्ते प्राणवाहे त्रिंशच्चषका भवन्ति, एवमपानवाहेऽपि ↓ इति प्राणापानोभयमीलनेन चषकषष्ट्यात्मनो घटिकाया उदयः &ndash; इत्युक्तं &ldquo;श्वासप्रश्वासयोर्नाडी प्रोक्ता&rdquo; इति ।<br>
निर्गमे&rdquo; प्राणस्य बहिरुल्लासे, नवाङ्गुलाम्बुधितुटौ&rdquo; नवाङ्गुलिस्थानासु चतसृषु तुटिषु प्रहरो, नवस्वङ्गुलीष्वसावुदेतीत्यर्थः ।<br>
यदुक्तम् &ndash;</p>
<p>&ldquo;… प्रहरः स्यान्नवाङ्गुलः ।<br>
&quot;</p>
<p>इति ।<br>
&ldquo;ते&rdquo; इति नवाङ्गुलिमानाः प्रहराः &ldquo;अब्धयः&rdquo; चत्वारः, अन्तरित्यर्थादपानस्योदये।<br>
एवं निशापि चत्वारः प्रहराः ।<br>
तदुक्तम् &ndash;</p>
<p>&ldquo;अहोरात्रस्त्वथोऽष्टभिः…&rdquo; (स्वटम्। ७।२८)</p>
<p>इति ।<br>
तावेव च प्राणापानौ &ldquo;इनेन्दू&rdquo; सूर्याचन्द्रमसौ भवत इत्यर्थः ।<br>
यदुक्तम् &ndash;</p>
<p>&ldquo;वासरे तु चरेत्सूर्यो धारायां सञ्चरञ्छशी ।<br>
चन्द्रसूर्योदयो ह्येष… ॥<br>
&quot; (स्वटम्। ७।४०)</p>
<p>इति ।<br>
तयोः प्राणापानरूपयो रात्रिदिनयोरर्थाद्द्वादशान्ते हृदि च तुटेर्दले सन्ध्ये ।<br>
सायम्प्रातःसन्ध्ययोः प्रत्येकं प्राणीयस्यापानीयस्य चान्त्यस्यान्त्यस्य च तुट्यर्धस्य सम्मेलनया सकलैव तुटिरुदयस्थानमित्यर्थः ।<br>
अत एव सन्ध्ययोस्तुटिद्वयमहोरात्रस्य च त्रिंशत्तुटयः ।<br>
यदाहुः &ndash;</p>
<p>शन्ध्याकालं विना त्रिंशत्तुटिकोऽहोरात्रः ।<br>
&quot;</p>
<p>इति ।<br>
यत्तु ↓</p>
<p>&ldquo;चतुर्थान्ते च देवेशि प्राणसूर्यः सदास्तगः ।<br>
ततोऽस्तमयसन्ध्यात्र तुट्यधर्ं तु भवेत्प्रिये ॥<br>
&quot; (स्वटम्। ७।३६)</p>
<p>इति ।<br>
तथा</p>
<p>&ldquo;हृत्पद्मं तु यदा प्राप्तः प्रभातसमयस्तदा ।<br>
तुट्यर्धं तु वरारोहे पूर्वसन्ध्या भवेत्ततः ॥<br>
&quot; (स्वटम्। ७।३९)</p>
<p>इत्याद्युक्तं तत्केवलमेव प्राणवाहमधिकृत्यापानवाहं चेत्यधिगन्तव्यम् ।<br>
एवं</p>
<p>&ldquo;शक्तेर्मध्योर्ध्वभागे तु तुट्यर्धं यत्प्रकीर्तितम् ।<br>
पक्षसन्धिस्त्वसौ ज्ञेयः… ॥<br>
&quot; (स्वटम्। ७।६८)</p>
<p>इत्यादौ पक्षसन्धिग्रन्थेऽप्ययमेवाशयो योज्यः ।<br>
अन्यथा ह्येका तुटिरकृतविनियोगा स्यात् ॥ ६५ ॥</p>
<p>न केवलमत्र सूर्याचन्द्रमसोरेवोदयो यावद् ग्रहान्तराणामपि &ndash; इत्याह   -</p>
<p>केतुः सूर्ये विधौ राहुर्भौमादेर्वारभागिनः ॥ ६-६६ ॥</p>
<p>प्रहरद्वयमन्येषां ग्रहाणामुदयोऽन्तरा ।</p>
<p>केतुः सूर्येऽन्तर्भवति, एवं विधौ राहुः ।<br>
तेन य एव सूर्याचन्द्रमसोरुदयः स एवानयोरित्यर्थः ।<br>
यदुक्तम् &ndash;</p>
<p>&ldquo;राहुश्चरति सोमेन केतुश्चरति भास्वता ।<br>
&quot; (स्वटम्। ७।४२)</p>
<p>इति ।<br>
वारभागिनः पुनर्भौमादेर्ग्रहस्य प्रहरद्वयमुदयस्तस्य प्रत्यहोरात्रामाद्यन्तार्धप्रहरचतुष्टयोपभोगात्, अन्येषां षष्ठपञ्चमानां ग्रहाणामन्तरा प्रहरं प्रहरं प्रत्येकमुदयः प्रत्यहोरात्रमर्धप्रहरद्वयोपभोगात् ।<br>
तदुक्तम् ↓</p>
<p>&ldquo;पूर्वोऽष्टभागो दिवसाधिपस्य तथैव चान्ते दिवसस्य विद्यात् ।<br>
शेषाः ग्रहाः षट्परिवर्तनेन भुञ्जन्ति होरां निशि पञ्चमेन ॥<br>
&quot;</p>
<p>इति ॥ ६६ ॥</p>
<p>अत्रैव प्रथमार्धप्रहरादारभ्य क्रमेण फलं निर्दिशति &ndash;</p>
<p>सिद्धिर्दवीयसी मोक्षोऽभिचारः पारलौकिकी ॥ ६-६७ ॥</p>
<p>एहिकी दूरनैकट्यातिशया प्रहराष्टके ।</p>
<p>सिद्धिर्दवीयसीत्यादिना सप्त भेदाः ॥ ६७ ॥</p>
<p>ननु सन्ध्यायाश्चतुर्धोदयोऽपि कथं द्विधैवोक्त ? &ndash; इत्याशङ्क्याह &ndash;</p>
<p>मध्याह्नमध्यनिशयोरभिजिन्मोक्षभोगदा ॥ ६-६८ ॥</p>
<p>अभिजयति सर्वान्विघ्नानित्यभिजिन्नक्षत्रविशेषः ।<br>
यदुक्तम् &ndash;</p>
<p>&ldquo;मध्याह्ने चार्धरात्रे च उदयोऽभिजितो भवेत् ।<br>
अभीप्सितं फलं तत्र साधकानां भवेदिह ॥<br>
&quot; (स्वटम्। ७।४७)</p>
<p>इति ।</p>
<p>स च तालुनि, इत्यधिगन्तव्यम् ।<br>
यदुक्तम् &ndash;</p>
<p>&ldquo;…ंअध्याह्नस्तालुमध्यतः ।<br>
&quot; (७।३३)</p>
<p>इति ॥ ६८ ॥</p>
<p>न केवलमत्राभिजित एवोदयो यावदश्विन्यादीनामपि &ndash; इत्याह &ndash;</p>
<p>नक्षत्राणां तदन्येषामुदयो मध्यतः क्रमात् ।</p>
<p>&ldquo;तदन्येषाम्&rdquo; इति राशितारादीनाम् ।<br>
यदुक्तम्</p>
<p>&ldquo;ऋक्षाणिराशयश्चैव तारास्त्वंशास्तथैव च ।<br>
प्राणे वै उदयन्त्येते अहोरात्रेण सुव्रते ॥<br>
&quot; (स्वटम्। ७।३१)</p>
<p>इति ।<br>
अत्र च नक्षत्राणां सत्रिभागमङ्गुलमुदयस्थानम्, एवमन्येषामपि सङ्ख्यानुसारमुदयस्थानं परिकल्पनीयम् ।<br>
प्रहराष्टके च न नक्षत्राणामेवोदयोऽपि त्वन्येषामपि &ndash; इत्याह &ndash;</p>
<p>नागा लोकेशमूर्तीशा गणेशा जलतत्त्वतः ॥ ६-६९ ॥</p>
<p>प्रधानान्तं नायकाश्च विद्यातत्त्वाधिनायकाः ।<br>
सकलाद्याश्च कण्ठ्योष्ठ्यपर्यन्ता भैरवास्तथा ॥ ६-७० ॥</p>
<p>शक्तयः पारमेश्वर्यो वामेशा वीरनायकाः ।<br>
अष्टावष्टौ ये य इत्थं व्याप्यव्यापकताजुषः ॥ ६-७१ ॥</p>
<p>स्थूलसूक्ष्माः क्रमात्तेषामुदयः प्रहराष्टके ।</p>
<p>नागा&rdquo; इत्यनन्ताद्याः ।<br>
यदुक्तम् &ndash;</p>
<p>&ldquo;इनस्त्वनन्त इत्युक्तः सोमो वासुकिरुच्यते ।<br>
तक्षकः कुज इत्युक्तः कार्कोटः सोमजो भवेत् ॥</p>
<p>सरोजो गुरुराख्यातो महाब्जः शुक्र उच्यते ।<br>
शङ्खो मन्दगतिर्ज्ञेयः सप्त नागा ग्रहाः क्रमात् ॥</p>
<p>अष्टमः कुलिको नाम राहुः क्रूरग्रहो भवेत् ।<br>
&quot; इति ।</p>
<p>एषां च ग्रहवदेव षट्परिवृत्त्यादिक्रमेणोदयः किन्तु कुलिकस्य शङ्खवन्मन्दगतिनैव सहोदयः ।<br>
यदुक्तम् ↓</p>
<p>&ldquo;शनैश्चरस्य यः कालस्तं भुङ्क्ते कुलिकः प्रिये ।<br>
सोऽपि दुष्टः समाख्यातः सर्वकर्मस्वसिद्धिदः ॥<br>
&quot;</p>
<p>इति ।<br>
लोकेश्वरादीनां पुनराद्यार्धप्रहरक्रमेणैवोदयोऽन्यथा सप्तानां ग्रहाणामष्टकैः सह सङ्गत्ययोगात् ।<br>
एते च सर्व एवाष्टका भुवनाध्वनि वक्ष्यन्तं &ndash; इति तत एवावधार्याः ↓ इति किं तद्व्यावर्णनग्रन्थविस्तरेण ।<br>
व्याप्यव्यापकत्वे स्थूलसूक्ष्मत्वं हेतुः, हि सूक्ष्मेण व्याप्यत इति भावः ।<br>
यथा ग्रहाणां नागा व्यापकास्तेषामपि लोकेश्वराः इत्याद्युत्तरोत्तरम् अत एव क्रमादित्युक्तम् ।<br>
तदुक्तम् ↓</p>
<p>&ldquo;ये ग्रहास्ते च वै नागा लोकपालाष्टकं च ते ।<br>
मूर्तयश्चैव ते चाष्टावष्टौ ते च गणेश्वराः ॥<br>
&quot; (स्वटम्। ७।४३)</p>
<p>इत्यादि ।<br>
एवमनेन &ldquo;तेन प्राणपथे विश्वाकलनेयं विराजते ॥<br>
&quot; (तम्। ६।४५)</p>
<p>इत्यादि यदुक्तं तत्स्मारितमित्यवसेयम् ॥ ७१ ॥</p>
<p>ननु यत्र प्रहराष्टके फलभेद उक्तस्तत्र दिननिशयोः कथं न ? &ndash; इत्याशङ्क्याह &ndash;</p>
<p>दिने क्रूराणि सौम्यानि रात्रौ कर्माण्यसंशयम् ॥ ६-७२ ॥</p>
<p>ननु &ldquo;वासनाभेदतः प्राप्तिः सन्ध्यमन्त्रप्रचोदिता ।<br>
&quot;</p>
<p>इत्यादिदृशानुसन्धानभेदेन फलमपि भिद्यते &ndash; इति कथमेवं नियम एव भवेत् ? &ndash; इत्याशङ्क्याह &ndash;</p>
<p>क्रूरता सौम्यता वाभिसन्धेरपि निरूपिता ।</p>
<p>तेन कदाचिद्व्यत्ययोऽपि भवेदिति भावः ॥</p>
<p>ननु सन्ध्याद्वयस्य फलं निर्दिष्टं सायम्प्रातःसन्ध्ययोः पुनः किं न ? &ndash; इत्याशङ्क्याह &ndash;</p>
<p>दिनरात्रिक्षये मुक्तिः सा व्याप्तिध्यानयोगतः ॥ ६-७३ ॥</p>
<p>ते चोक्ताः परमेशेन श्रीमद्वीरावलीकुले ।</p>
<p>&ldquo;दिनरात्रिक्षये&rdquo; इति सायम्प्रातःसन्ध्ययोः ।<br>
&ldquo;ते&rdquo; इति व्याप्तिध्यानादयः ॥ ७३ ॥</p>
<p>तदेव पठति ↓</p>
<p>सितासितौ दीर्घह्रस्वौ धर्माधर्मौ दिनक्षपे ॥ ६-७४ ॥</p>
<p>क्षीयेते यदि तद्दीक्षा व्याप्त्या ध्यानेन योगतः ।<br>
अहोरात्रः प्राणचारे कथितो मास उच्यते ॥ ६-७५ ॥</p>
<p>यदि नाम प्राणापानरूपौ सितासितौ परस्परव्यावृत्त्या वर्तमानौ दीर्घह्रस्वादिशब्दव्यपदेश्यौ शुभाशुभौ पक्षौ &ldquo;क्षीयेते&rdquo; अपोहात्मविकल्परूपताघट्टनेन निर्विकल्पात्मपरसंविद्रूपत्वेन परिस्फुरतस्तदेव व्याप्त्या ध्यानेन योगेन च दीक्षा, ज्ञानयोगक्रियात्मिकया दीक्षया निर्यन्त्रणमेव मुक्तिर्भवेदित्यर्थः ।<br>
एतदेव हि व्याप्तिध्यानयोगानां मुख्यं रूपं यत्सितासितादिपक्षयोः प्रक्षयो नामेति ।<br>
तदुक्तं तत्र &ndash;</p>
<p>शितासितौ च यौ पक्षौ दीघह्रस्वौ च कीर्तितौ ।<br>
धर्माधर्ममयौ पाशौ महाघोरौ भयानकौ ॥</p>
<p>द्वयोर्यत्र भवेच्छेदः क्षयेन्माया तु योगिनी ।<br>
क्षये शून्यं परं ज्ञेयं दीक्षा ह्येषा प्रकीर्तिता ॥</p>
<p>नान्यथा भवते दीक्षा रजसां पातने न तु ।<br>
नैव शास्त्रैर्भवेन्मुक्तिर्यजने नैव याजने ॥</p>
<p>एषा ब्रह्मविदां दीक्षा नान्यथा तु वदाम्यहम् ।<br>
&quot;</p>
<p>इति ।<br>
तथा</p>
<p>शितासितौ कथिष्यामि (वदिष्यामि) नामपर्यायवाचकैः ।<br>
&quot;</p>
<p>इत्युपक्रम्य</p>
<p>&ldquo;अहः शुक्लस्तथा प्राणः…&rdquo;</p>
<p>इति ।<br>
&ldquo;अधर्मश्च क्षपा चैव…&rdquo;</p>
<p>इति एवमहोरात्रमुपसंहृत्य मासमवतारयति &ldquo;अहोरात्र&rdquo; इत्यादिना ॥ ७५ ॥</p>
<p>तमेवाह ↓</p>
<p>दिनं कृष्णो निशा शुक्लः पक्षौ कर्मसु पूर्ववत् ।</p>
<p>पूवर्वदिति, रात्रिन्दिनवत् ।<br>
तेन कृष्णपक्षे क्रूराणि कर्माण्यन्यत्र च सौम्यानीति ।<br>
तदुक्तम् ↓</p>
<p>&ldquo;क्रूरकर्माणि तत्रैव कुर्वन्सिद्धिमवाप्नुयात् ।<br>
शुभकर्माणि कृष्णे च न च सिद्ध्यन्ति सुव्रते ॥<br>
&quot;</p>
<p>इति ।<br>
तथा</p>
<p>&ldquo;तदारभ्य च कर्माणि शुभान्याभ्युदयानि च ।<br>
ध्यानमन्त्राभियुक्तस्य सिद्ध्यन्ते नात्र संशयः ॥<br>
&quot;</p>
<p>इति ॥</p>
<p>तत्त्रैव तिथिभागमाह &ndash;</p>
<p>याः षोडशोक्तास्तिथयस्तासु ये पूर्वपश्चिमे ॥ ६-७६ ॥</p>
<p>तयोस्तु विश्रमोऽर्धेऽर्धे तिथ्यः पञ्चदशेतराः ।</p>
<p>उक्ता इति, प्राणवाहेऽपानवाहे वा ।<br>
तयोरिति, पूर्वपश्चिमयोस्तुट्योः ।<br>
विश्रम इति, पक्षसन्धित्वेन वक्ष्यमाणः ।<br>
अर्धेऽर्ध इति, प्राणीयेऽपानीये च ।<br>
तयोश्च सम्मेलनात्तुटिर्विश्रमस्थानं स्यान्नतु तुट्यर्धम् ।<br>
&ldquo;इतरा&rdquo; इति हृदि द्वादशान्ते च विश्रमस्थानत्वेनार्धार्धिकयोक्तायाः षोडश्यास्तुटेरन्या इत्यर्थः ।<br>
यदुक्तम् &ndash;</p>
<p>&ldquo;तुट्यर्धं चाप्यधश्चोर्ध्वं विश्रमः परिकीर्तितः ।<br>
मध्ये पञ्चदशोक्ता यास्तिथयस्ताः प्रकीर्तिताः ॥<br>
&quot; (७।६१)</p>
<p>इति ॥ ७६ ॥</p>
<p>अत्राप्यहोरात्रविभागमाह &ndash;</p>
<p>सपादे द्व्यङ्गुले तिथ्या अहोरात्रो विभज्यते ॥ ६-७७ ॥</p>
<p>प्रकाशविश्रमवशात्तावेव हि दिनक्षपे ।</p>
<p>&ldquo;विभज्यत&rdquo; इति प्रकाशविश्रमात्मना विभागेन व्यवस्थाप्यत इत्यर्थः ।<br>
क्वचित् ह्यत्र प्रकाशस्य प्राधान्यम्, क्वचिच्च विश्रमात्मन आनन्दस्य; तत्र प्रकाशप्राधान्ये दिनमन्यथा तु रात्रिरित्युक्तं &ldquo;तावेव हि दिनक्षपे&rdquo; इति ।<br>
तेनैककस्यास्तुटेः साष्टभागाङ्गुलपरीमाणमाद्यमर्धं प्रकाशरूपं दिनम्, परं तु विश्रान्त्यात्मा रात्रिरिति ।<br>
तदुक्तम् &ndash;</p>
<p>&ldquo;प्रथमोदये हृत्पद्मात्तुट्यर्धं तु दिनं भवेत् ।<br>
द्वितीये चैव तुट्यर्धे यदा चरति शर्वरी ॥<br>
&quot; (स्वटम्। ७।६२)</p>
<p>इति ॥ ७७ ॥</p>
<p>ननु यदहोरात्रस्य प्रकाशविश्रान्तितारतम्येन दिननिशाविभाग उक्तस्तदास्तां को दोषः, यत्पुनर्बाह्याहोरात्रक्रमातिक्रमेणाप्युक्तमन्तः प्राणापानरूपं दिननिशाविभागमुल्लङ्घ्य तुट्यन्तरमितयोरवस्थानमुच्यते तदपूर्वमिव नः प्रतिभाति? &ndash; इत्याशङ्क्याह &ndash;</p>
<p>संवित्प्रतिक्षणं यस्मात्प्रकाशानन्दयोगिनी ॥ ६-७८ ॥</p>
<p>तौ कॢप्तौ यावति तया तावत्येव दिनक्षपे ।</p>
<p>प्रतिक्षणमिति, सदैव प्रकाशानन्दमयीत्यर्थः ।<br>
अतश्च तथा संविद उदयः प्रमातॄणां वेद्यग्रहणपरत्वादेस्तारतम्यात्कस्यचित्क्षणः कस्यचित्कल्पः कस्यचिन्निमेषोऽपि वा स्यात् ॥ ७८ ॥</p>
<p>अत एवाह &ndash;</p>
<p>यावत्येव हि संवित्तिरुदितोदितसुस्फुटा ॥ ६-७९ ॥</p>
<p>तावानेव क्षणः कल्पो निमेषो वा तदस्त्वपि ।</p>
<p>नन्वेवमपि भवतु को दोषस्तत्राप्यस्या वेद्यग्रहणपरत्वं स्वात्मनि विश्रान्तिपरत्वं वा किं तुल्यकक्ष्यतयैव भवेदुतान्यथापि ? &ndash; इत्याशङ्क्याह &ndash;</p>
<p>यावानेवोदयो वित्तेर्वेद्यैकग्रहतत्परः ॥ ६-८० ॥</p>
<p>तावदेवास्तमयनं वेदितृस्वात्मचर्वणम् ।</p>
<p>&ldquo;वित्तेः&rdquo; इति संविदः ।<br>
अस्तमयनमिति, वेद्यप्रकाशस्य न्यग्भावात् ।<br>
&ldquo;चर्वणम्&rdquo; इति विश्रान्तिः ।<br>
एवकाराभ्यां च साम्यमेव द्योतितम् ॥ ८० ॥</p>
<p>ननु स्वात्मविश्रान्तिपरत्वेऽप्यन्तारूपाणां सुखादीनां वेद्यानां सद्भावात् तद्ग्रहणपरत्वं न हीयेत् &ndash; इति कथमनयोस्तुल्यकक्ष्यत्वं स्यात् ? &ndash; इत्याशङ्क्याह &ndash;</p>
<p>वेद्ये च बहिरन्तर्वा द्वये वाथ द्वयोज्झिते ॥ ६-८१ ॥</p>
<p>सर्वथा तन्मयीभूतिर्दिनं वेत्तृस्थता निशा ।</p>
<p>वेद्यं नाम बहिरस्त्वन्तर्वा, मा वा भूत्किमनेन प्रयोजनम्, यावता हि तन्मयीभावो नाम सर्वथा दिनं वेत्तृस्थता स्वात्मविश्रान्तिश्च निशा, इत्यस्माकं विवक्षितम्; तेन यावद्वेद्यग्रहस्तावद्दिनमन्यथा तु रात्रिरिति ।<br>
यदाहुः &ndash;</p>
<p>&ldquo;ततो यत्र यावत्तावदनया वेद्यग्रहवेदकविश्रान्तिभूमौ प्रकाशानन्दावाभास्येते तत्र तावद्रूपे एव दिननिशे&rdquo; इति ।<br>
अतश्च दिननिशयोस्तुल्यकक्ष्यत्वमेव भवति, इति न कश्चिन्नियमः ।<br>
&ldquo;द्वयोज्झिते&rdquo; इत्यनेन वेद्यस्यानवकॢप्तिरेवोपोद्बलिता न त्वेवमस्य सम्भवो दर्शितः, नह्यनन्तर्बहीरूपं वेद्यं किञ्चित्सम्भवेत् ॥ ८१ ॥</p>
<p>ननु योऽयं संविदः प्रकाशविमर्शयोरेकतरप्राधान्याद्विशेष उक्तः स किं प्रमातॄणामपि सम्भवेन्न वा ? &ndash; इत्याशङ्क्याह ↓</p>
<p>वेदिता वेद्यविश्रान्तो वेत्ता त्वन्तर्मुखस्थितिः ॥ ६-८२ ॥</p>
<p>&ldquo;वेदिता&rdquo; इति ज्ञाता, &ldquo;वेत्ता&rdquo; इति विचारयिता विम्रष्टेत्यर्थः ।<br>
तेनैकत्र प्रकाशप्राधान्यमन्यत्र तु विमर्शस्य &ndash; इति प्रमातुरपि द्वैविध्यम् ॥ ८२ ॥</p>
<p>वेत्तापि द्विधा &ndash; इत्याह &ndash;</p>
<p>पुरा विचारयन्पश्चात्सत्तामात्रस्वरूपकः ।</p>
<p>विमर्शनान्तरीयक एव हि स्वरूपलाभो भवेदिति भावः ।<br>
एवमत्र ज्ञानविचारसत्तार्थतया त्रिविधोऽपि विधिराश्रयणीयो येन प्रमातुस्त्रैविध्यं सिध्येदिति भावः ॥</p>
<p>अत्रैव प्रसङ्गाज्जाग्रदादिस्वरूपमपि निरूपयति &ndash;</p>
<p>जाग्रद्वेदितृता स्वप्नो वेत्तृभावः पुरातनः ॥ ६-८३ ॥</p>
<p>परः सुप्तं क्षये रात्रिदिनयोस्तुर्यमद्वयम् ।</p>
<p>जाग्रदिति, वेद्यविश्रान्तेरेव प्राधान्यात् ।<br>
पुरातन इति, विम्रष्टृतात्मकः ।<br>
स्वप्न इति, वेद्यस्य कथञ्चिदप्राधान्यात् ।<br>
पर इति, सत्तामात्रनिष्ठः ।<br>
सुप्तमिति, वेद्यक्षोभप्रक्षयात् ।<br>
अद्वयमिति, प्रमातृभेदस्यापि विगलनात् ।<br>
अनेन च &ldquo;विश्वात्मता च प्राणत्वम्&rdquo; इत्याद्युक्तं स्मारितम् ॥ ८३ ॥</p>
<p>ननु रात्रिदिनयोर्बहिः कदाचित्साम्यं भवेत् कदाचिच्च वैषम्यमित्यत्र किं निमित्तम् ? &ndash; इत्याशङ्क्याह ↓</p>
<p>कदाचिद्वस्तुविश्रान्तिसाम्येनात्मनि चर्वणम् ॥ ६-८४ ॥</p>
<p>वेद्यवेदकसाम्यं तत् सा रात्रिदिनतुल्यता ।</p>
<p>यन्नाम कदाचिद्वेद्ये स्वात्मनि च तुल्यकक्ष्यतया विश्रान्तिर्भवेत् तदेव वेद्यवेदकयोः साम्यं भवेत्, तदनुप्राणितं च रात्रिदिनयोस्तुल्यत्वम्, यत्सर्व एव योगिनो महापुण्यं विषुवत्कालमाचक्षते &ndash; यदुक्तम् &ndash;</p>
<p>&ldquo;वेद्यवेदकसाम्येन वस्तुविश्रमचर्वणम् ।<br>
यदा कदाचिद्भवति सा रात्रिदिनतुल्यता ॥</p>
<p>विषुवत्कालयोगोऽसौ योगिभिः समुदाहृतः ।<br>
&quot;</p>
<p>इति ॥ ८४ ॥</p>
<p>एवं च वेद्यस्य वेदकस्य च विश्रान्तेराधिक्ये दिनस्य निशायाश्च दैघ्यर्ं भवेदन्यथा त्वपचयः, तदाह ↓</p>
<p>वेद्ये विश्रान्तिरधिका दिनदैर्घ्याय तत्र तु ॥ ६-८५ ॥</p>
<p>न्यूना स्यात्स्वात्मविश्रान्तिर्विपरीते विपर्ययः ।<br>
स्वात्मौत्सुक्ये प्रबुद्धे हि वेद्यविश्रान्तिरल्पिका ॥ ६-८६ ॥</p>
<p>न्यूनेति, अन्यथा हि वेद्यविश्रान्तेराधिक्यमेव न स्यात् ।<br>
स्यादित्यर्थाद्रात्र्यपचयनिमित्तम्, &ldquo;विपरीत&rdquo; इति स्वात्मनो विश्रान्तेराधिक्ये वेद्यस्य चान्यथात्वे; यतः स्वात्मन्यौत्सुक्ये विश्रान्त्यभिलाषे विकस्वरतामुपेयुषि वेद्यविश्रान्तिरल्पीयसी भवेत्, येन निशाया दैर्घ्यं दिनस्यापचयः ।<br>
तदुक्तम् &ndash;</p>
<p>&ldquo;द्राघीयसी वेद्यवृत्तिर्दिनदैर्घ्याय कल्पते ।<br>
तथैव स्वात्मविश्रान्तिवृत्तिः स्याद्रात्रिविस्तरः ॥<br>
&quot;</p>
<p>इति ॥ ८६ ॥</p>
<p>अयमेव चात्र पक्षो युक्तः &ndash; इत्याह &ndash;</p>
<p>इत्थमेव दिवारात्रिन्यूनाधिक्यक्रमं वदेत् ।</p>
<p>नन्वन्तर्बहिश्च रात्रिदिनयोः स्थितेऽप्यौत्सर्गिके क्रमे यथान्तरसावुक्तयुक्त्या प्रकाशविमर्शयोरेकतरप्राधान्यात्प्रतिप्रमातृ विशिष्यते, तथा बहिरपि प्रतिभुवनं किं विशिष्यते न वा ? &ndash; इत्याशङ्क्याह &ndash;</p>
<p>यथा देहेष्वहोरात्रन्यूनाधिक्यादि नो समम् ॥ ६-८७ ॥</p>
<p>तथा पुरेष्वपीत्येवं तद्विशेषेण नोदितम् ।</p>
<p>विशेषेणेति देहमधिकृत्य, तथात्वेन हि तत्कथितं तत्तत्फलसम्पत्तिनिमित्तं स्यादित्याशयः ॥ ८७ ॥</p>
<p>नन्वेवं रात्रिदिनविभजने किं प्रमाणम् ? &ndash; इत्याशङ्क्याह &ndash;</p>
<p>श्रीत्रैयम्बकसन्तानवितताम्बरभास्करः ॥ ६-८८ ॥</p>
<p>दिनरात्रिक्रमं मे श्रीशम्भुरित्थमपप्रथत् ।</p>
<p>अत एवान्यथान्यैर्यत्तद्विभजनं कृतं तदग्राह्यमेव &ndash; इत्याह &ndash;</p>
<p>श्रीसन्तानगुरुस्त्वाह स्थानं बुद्धाप्रबुद्धयोः ॥ ६-८९ ॥</p>
<p>हृद आरभ्य यत्तेन रात्रिन्दिवविभाजनम् ।<br>
तदसत्सितपक्षेऽन्तः प्रवेशोल्लासभागिनि ॥ ६-९० ॥</p>
<p>अबुद्धस्थानमेवैतद्दिनत्वेन कथं भवेत् ।</p>
<p>यन्नाम प्राच्यैर्हृदयादारभ्य द्वादशान्तं यावत्तुट्यर्धपरीमाणं प्राणीयमाद्यं स्थानं बुद्धस्य परं त्वबुद्धस्य &ndash; इत्युक्तम्, तेनैव बुद्धाबुद्धास्थानवदनेन समाख्यौचित्याद्रात्रिदिनयोरपि विभागः कृतो यद्बुद्धस्थानं दिनमबुद्धस्थानं तु रात्रिरिति, तत्त्वयुक्तम्; यदन्तःप्रवेशात्मन्यपानवाहे स्थानस्याविशेषाद्रात्रित्वेन परिकल्पितमबुद्धस्थानमेव दिनं स्यात् &ndash; इति पूर्वापरव्याहतत्वम् ॥ ९० ॥</p>
<p>न चैतद्विद्वेषपूर्वमस्माभिरुक्तमिति न शिष्टनिन्दा कृता स्यात् &ndash; इत्याह &ndash;</p>
<p>अलं वानेन नेदं वा मम प्राङ्मतमत्सरः ॥ ६-९१ ॥</p>
<p>हेये तु दर्शिते शिष्याः सत्पथैकान्तदर्शिनः ।</p>
<p>इदानीं प्रकृतमेवावतारयति &ndash;</p>
<p>व्याख्यातः कृष्णपक्षो यस्तत्र प्राणगतः शशी ॥ ६-९२ ॥</p>
<p>आप्यायनात्मनैकैकां कलां प्रतितिथित त्यजेत् ।<br>
द्वादशान्तसमीपे तु यासौ पञ्चदशी तुटिः ॥ ६-९३ ॥</p>
<p>सामावस्यात्र स क्षीणश्चन्द्रः प्राणार्कमाविशेत् ।</p>
<p>प्राणगत इति, तत्रास्य प्राधान्यात् ।<br>
तेन तुटिस्थानावस्थितां यां (याम्) तिथिं प्राणादित्य आक्रमते तस्यां तस्यामपानचन्द्रः सुरादीनामपानरूपेण हेतुना &ldquo;एकैकां कलां त्यजेत्&rdquo; एकैककलाह्रासक्रमेण क्षैण्यमासादयेत्; यावत्स एव कलामात्रशेषत्वात्क्षीणः सन् द्वादशान्तसमीपस्थायां पञ्चदशतुट्यात्मिकायाममावास्यायां &ldquo;प्राणार्कमाविशेत्&rdquo; तदन्तर्लीनो भवेत्, यदेवास्य बहिरस्तमय इत्युच्यते ॥ ९३ ॥</p>
<p>न चैतन्निर्मूलमेवोक्तम् &ndash; इत्याह &ndash;</p>
<p>उक्तं श्रीकामिकायां च नोर्ध्वेऽधः प्रकृतिः परा ।<br>
अर्धार्धे क्रमते माया द्विखण्डा शिवरूपिणी ॥ ६-९४ ॥</p>
<p>चन्द्रसूर्यात्मना देहं पूरयेत्प्रविलापयेत् ।</p>
<p>इह खलु &ldquo;परा&rdquo; पूर्णा, अत एव &ldquo;शिवरूपिणी&rdquo; शक्तिमदवियुक्ता &ldquo;प्रकृतिः, विश्वोत्पत्तिभूः संवित् &ldquo;माया&rdquo; स्वरूपगोपनशीला प्रथमं प्राणात्मतया समुच्छलन्ती द्विखण्डा प्राणापानात्मतया द्वैध्यमापन्ना सती नोर्ध्व एव नाध एव अपि तूर्ध्वाधःप्रवाहात्मना &ldquo;अर्धार्धे क्रमते&rdquo; दक्षवामनाड्योरन्तः&rdquo; समप्रविभागेन प्रवहतीत्यर्थः ।<br>
अत एव प्राणापानदशामधिशयाना परा संविच्चन्द्रात्मनाप्यायकारितया देहं प्रपूरयेत् सूर्यात्मना च चान्द्रीणामेव कलानामपचयात् &ldquo;प्रविलापयेत्&rdquo; शोषयेदित्यर्थः ॥ ९४ ॥</p>
<p>ननु चान्द्रीणां कलानामपचये किं निमित्तम् ? &ndash; इत्याशङ्क्याह &ndash;</p>
<p>अमृतं चन्द्ररूपेण द्विधा षोडशधा पुनः ॥ ६-९५ ॥</p>
<p>पिबन्ति च सुराः सर्वे दशपञ्च पराः कलाः ।<br>
अमा शेषगुहान्तःस्थामावास्या विश्वतर्पिणी ॥ ६-९६ ॥</p>
<p>यच्चन्द्ररूपेण षोडशधा भिन्नममृतं स्थितं तत्पुनर्द्विधा दृश्यमानसितरूपपञ्चदशकलात्मना तद्भित्तिभूतातिस्वच्छाबूर्पकलात्मना चेत्यर्थः ।<br>
तत्र पञ्चदश कलाः सर्व एव बहिः सुरादयोऽन्त करणानिःकार्याणि चाप्यायलिप्सया पिबन्ति येनासां प्रतिदिनमपचयः स्यात् ।<br>
यदभिप्रायेणैव &ndash;</p>
<p>&ldquo;यस्मिन्सोमः सुरपितृनरैरन्वहं पीयमानः</p>
<p>क्षीणः क्षीणः प्रविशति… ।<br>
&quot; (साम्ब पम्। ८ श्लोक)</p>
<p>इत्याद्यन्यत्रोक्तम् ।<br>
अमाख्या षोडशी पुनः कला सुराद्युपसंहृतकला पञ्चदशकावशिष्टस्वभावत्वाच्छेषरूपा, अत एव गुहान्तरिव स्थितं वस्तु सुरक्षितत्वादक्षीणं स्यात्तथैवेयमपीत्यर्थः ।<br>
यतः सा विश्वस्य पञ्चदशकलाक्रोडीकारितयाप्यायकारिणी, अत एव येयममा सह यौगपद्येन पञ्चदशानां कलानां वसनात् &ldquo;अमावास्या&rdquo; तद्व्यपदेश्येत्यर्थः ।<br>
तिथौ पुनस्तदधिष्ठितत्वादौपचारिकस्तद्व्यापदेश इत्याशयः ॥ ९६ ॥</p>
<p>एतदेव प्रकृते योजयति</p>
<p>एवं कलाः पञ्चदश क्षीयन्ते शशिनः क्रमात् ।<br>
आप्यायिन्यमृताबूर्पतादात्म्यात्षोडशी न तु ॥ ६-९७ ॥</p>
<p>षोडशी न तु क्षीयते, यदबूर्पतादात्म्यादर्कस्तं क्षपयितुमक्षम इत्यभि प्रायः ॥ ९७ ॥</p>
<p>इदानीमेतदनन्तरभाविनं कृष्णस्य शुक्लस्य च पक्षस्य सन्धिं दर्शयति &ndash;</p>
<p>तत्र पञ्चदशी यासौ तुटिः प्रक्षीणचन्द्रमाः ।<br>
तदूर्ध्वगं यत्तुट्यर्धं पक्षसन्धिः स कीर्तितः ॥ ६-९८ ॥</p>
<p>पञ्चदशी तुटिरित्यमावास्योदयस्थानम्, अत एव &ldquo;प्रक्षीणचन्द्रमा&rdquo; इत्युक्तम् ।<br>
यदिति, प्राणीयं षोडशतुटिसम्बन्धि ॥ ९८ ॥</p>
<p>ननु सन्धिर्ह्युभयोर्भवति, तत्कथमेकस्यैव प्राणीयस्य तृट्यर्धस्यासौ स्यात् ? &ndash; इत्याशङ्क्याह &ndash;</p>
<p>तस्माद्विश्रमतुट्यर्धादामावस्यं पुरादलम् ।<br>
परं प्रातिपदं चार्धमिति सन्धिः स कल्प्यते ॥ ६-९९ ॥</p>
<p>तत्प्राणीयमन्त्यं विश्रमतुट्यर्धमवलम्ब्य &ldquo;पुरादलम्&rdquo; प्रथममर्धमामावस्यं तत्संलग्नं &ldquo;परम्&rdquo; द्वितीयं चापानीयमाद्यं तुट्यर्धं प्रातिपदं तत्संलग्नम्, इत्यनयोरुभयोरर्धयोः सम्मेलनात्प्रतिपदमामावस्यान्तरालभूतोऽसावेकतुट्यात्मा शन्धिः कल्प्यते&rdquo; तथा व्यपदिश्यत इत्यर्थः ।<br>
तदुक्तम् &ndash;</p>
<p>स पक्षसन्धिः प्रतिपत्पञ्चदश्योर्यदन्तरम् ।<br>
&quot; (अ।<br>
को। १।४।७)</p>
<p>इति ।<br>
इदमेवान्यत्र प्रधानतया पूजाकालत्वेनोक्तम् ।<br>
यदुक्तम् &ndash;</p>
<p>न दिवा पूजयेद्देवं रात्रौ नैव च नैव च ।<br>
अर्चयेद्देवदेवेशं दिनरात्रिपरिक्षये ॥<br>
&quot;</p>
<p>इति ।<br>
अत्र विश्रमतुट्यर्ध एवार्धार्धिकया विभक्ते यदि सन्धिर्व्याख्यायते तत्सन्धिद्वयस्याप्येकैव तुटिरर्धार्धिकया स्यात् &ndash; इत्येकस्यास्तुटेर्विनियोगाभावादासमञ्जस्यं पर्यवस्येदित्यलं बहुना ॥ ९९ ॥</p>
<p>एवं प्राणे पक्षोदयं प्रदर्श्य सूर्यग्रहणमपि दर्शयति &ndash;</p>
<p>तत्र प्रातिपदे तस्मिंस्तुट्यर्धार्धे पुरादलम् ।<br>
आमावस्यं तिथिच्छेदात्कुर्यात्सूर्यग्रहं विशत् ॥ ६-१०० ॥</p>
<p>अर्धं चार्धं च अर्धार्धम्, तुटेरर्धार्धं तुट्यर्धार्धम्, तस्मिन् सन्धित्वेन परिकल्पिते तुट्यर्धद्वय इत्यर्थः ।<br>
तत्रैवं स्थिते सति तुट्यर्धद्वयमध्यादामावस्यं पूर्वमर्धम् अर्थात्परस्मिन्प्रातिपदेऽर्धे वक्ष्यमाणादृणशब्दाभिधेयात् तिथिच्छेदाद्विशत् सत् सूर्यग्रहणं कुर्यात्, प्रतिपदमावास्यासङ्घट्टात्सूर्यग्रहणं भवेदित्यर्थः ॥ १०० ॥</p>
<p>नन्वेतावन्मात्रात्सूर्यग्रहणं भवेदित्यत्र क इवाशयः ? &ndash; इत्याशङ्क्याह &ndash;</p>
<p>तत्रार्कमण्डले लीनः शशी स्रवति यन्मधु ।<br>
तप्तत्वात्तत्पिबेदिन्दुसहभूः सिंहिकासुतः ॥ ६-१०१ ॥</p>
<p>मध्वित्यमृतं ।<br>
तप्तत्वादिति, यथायथमर्केण सन्निकर्षात् ।<br>
इन्दुसहभूरिति &ldquo;विधौ राहुः&rdquo; इत्याद्युक्त्या तत्सहचारित्वात्, अन्यथैषां त्रयाणामपि सङ्घट्टो न भवेदिति भावः ।<br>
यदुक्तम् &ndash;</p>
<p>&ldquo;रविबिम्बान्तरे देवि चन्द्रबिम्बं तदा भवेत् ।<br>
तदन्तरे भवेद्राहुरमृतार्थी वरानने ॥</p>
<p>अमृतं स्रवते चन्द्रो राहुश्च ग्रसते तु तत् ।</p>
<p>पीत्वा त्यजति तद् बिम्बं तदा मुक्तः स उच्यते ।<br>
&quot; (स्वटम्। ७।७०)</p>
<p>इति ॥ १०१ ॥</p>
<p>ननु त्रयाणामप्येषां सङ्घट्टे किं सतत्त्वम् ? &ndash; इत्याशङ्क्याह &ndash;</p>
<p>अर्कः प्रमाणं सोमस्तु मेयं ज्ञानक्रियात्मकौ ।<br>
राहुर्मायाप्रमाता स्यात्तदाच्छादनकोविदः ॥ ६-१०२ ॥</p>
<p>तत एव तमोरूपो विलापयितुमक्षमः ।</p>
<p>&ldquo;तयोः&rdquo; प्रमाणप्रमेययोः &ldquo;आच्छादनम्&rdquo; स्वात्मसात्कारेण तिरोधानं न पुनरत्यन्तमेव विलयः, संस्कारात्मना पुनरपि बोधकमाहात्म्यात्तदुदयस्य भावात्, अत एवोक्तं &ldquo;विलापयितुमक्षमः&rdquo; इति ।<br>
&ldquo;तत&rdquo; इत्याच्छादकत्वात्, तमसो ह्यावरकत्वमेव तत्त्वम् ॥ १०२ ॥</p>
<p>नन्वेवमेतद्विलापने कः क्षम ? &ndash; इत्याशङ्क्याह &ndash;</p>
<p>तत्सङ्घट्टाद्वयोल्लासो मुख्यो माता विलापकः ॥ ६-१०३ ॥</p>
<p>तेषां मातृमानमेयानां शङ्घट्टः&rdquo; सामरस्यं ततः समुल्लसितमद्वयमेव मुख्यः प्रमाता विलापकस्तत्त्रयसङ्घट्टनेन परसंविन्मात्रसार एवेत्यर्थः ।<br>
यदाहुः &ndash;</p>
<p>&ldquo;प्राणार्कमानहठघट्टितमेयचन्द्र<br>
विद्रावितामृतरसोत्सुकितः खमाता ।</p>
<p>स्वर्भानुरावृणुत एव रविं रसं तु पुण्ये ग्रहेऽत्र रसयेत्त्रयघट्टनज्ञः ॥<br>
&quot;</p>
<p>इति ॥ १०३ ॥</p>
<p>अत एव चायं कालो महापुण्यः &ndash; इत्याह &ndash;</p>
<p>अर्केन्दुराहुसङ्घट्टात् प्रमाणं वेद्यवेदकौ ।<br>
अद्वयेन ततस्तेन पुण्य एष महाग्रहः ॥ ६-१०४ ॥</p>
<p>&ldquo;अद्वयेन&rdquo; चिन्मात्रात्मना भवन्तीत्यर्थः ।<br>
तदुक्तम् &ndash;</p>
<p>&ldquo;राहुरादित्यचन्द्रौ च त्रय एते ग्रहा यदा ।<br>
दृश्यन्ते समवायेन तन्महाग्रहणं भवेत् ॥</p>
<p>स कालः सर्वलोकानां महापुण्यतमो भवेत् ॥<br>
&quot; (स्व। ७।७३)</p>
<p>इति ॥ १०४ ॥</p>
<p>नन्वयं सूर्यादीनां सङ्घट्टः किं प्रतिपदमावस्यासम्भेद एव भवेदुतान्यथापि? &ndash; इत्याशङ्क्याह &ndash;</p>
<p>अमावस्यां विनाप्येष सङ्घट्टश्चेन्महाग्रहः ।<br>
यथार्के मेषगे राहावश्विनीस्थेऽश्विनीदिने ॥ ६-१०५ ॥</p>
<p>अमावस्यां विनापि शुद्धायामेव प्रतिपदि यद्येष सङ्घट्टः स्यात् तदापीदं महद् ग्रहणं भवेदेव ।<br>
यथा बहिश्चन्द्रार्कराहूणामश्विन्यामेवावस्थानादेकर्क्षेण वैशाखामावस्यायां प्रहरद्वयादूर्ध्वं शुद्धायामेव प्रतिपदि सूर्यस्य ग्रहणं सम्भवेत्, लम्बनस्य धनगतत्वाद् ग्रहणस्थित्यर्धस्य लम्बनादूनत्वात् ।<br>
एवं यत्र प्रतिपदमामावास्यासम्भेदेन सूर्यग्रहणं भवेत् तत्रामावस्यायां प्रग्रहणं मोक्षस्तु प्रतिपदि, अन्यथा तूभयमपि प्रतिपद्येवेत्यर्थसिद्धम् ॥ १०५ ॥</p>
<p>तदेवाह ↓</p>
<p>आमावास्यं यदा त्वर्धं लीनं प्रातिपदे दले ।<br>
प्रतिपच्च विशुद्धा स्यात्तन्मोक्षो दूरगे विधौ ॥ ६-१०६ ॥</p>
<p>तन्मोक्षे च विधुदूरीभावो हेतुरित्युक्तं &ldquo;दूरगे विधौ&rdquo; इति ।<br>
तस्मिन् हि दूरीभूते तत्सहचारी राहुरपि तथा भवेदिति भावः ॥ १०६ ॥</p>
<p>अस्य च ग्रहणस्य महत्त्वे निमित्तं दर्शयति &ndash;</p>
<p>ग्रासमोक्षान्तरे स्नानध्यानहोमजपादिकम् ।<br>
लौकिकालौकिकं भूयःफलं स्यात्पारलौकिकम् ॥ ६-१०७ ॥</p>
<p>भूयःफलमित्यन्तफलम् ।<br>
यदुक्तम् &ndash;</p>
<p>&ldquo;तत्र स्नानं तथा दानं पूजाहोमजपादिकम् ।<br>
यत्कृतं साधकैर्देवि तदन्तफलं भवेत् ॥<br>
&quot; (स्वटम्। ७।७४)</p>
<p>इति ॥ १०७ ॥</p>
<p>पारलौकिकत्वे निमित्तमाह &ndash;</p>
<p>ग्रास्यग्रासकताक्षोभप्रक्षये क्षणमाविशन् ।<br>
मोक्षभाग्ध्यानपूजादि कूवर्ंश्चन्न्द्रार्कयोर्ग्रहे ॥ ६-१०८ ॥</p>
<p>इह खलु योगी चन्द्रार्कयोर्ग्रहे सूर्यग्रहणे &ldquo;ग्रास्यग्रासकयोः&rdquo; प्रमेयप्रमात्रोर्यः सम्बन्धस्तद्रूपो यः &ldquo;क्षोभः&rdquo; तत्प्रक्षयात्मनि परस्मिन्प्रमातर्याविशन् परां वृत्तिमवलम्ब्य क्षणमात्रं ध्यानादि कुर्वन् मोक्षभागपवृज्यत एवेत्यर्थः ।<br>
यदुक्तम् &ndash;</p>
<p>&ldquo;पक्षद्वयं परित्यज्य पूर्वोक्तकरणेन च ।<br>
उन्मन्यन्ते स्थितो नित्यं परवृत्त्यवलम्बकः ॥</p>
<p>परित्यज्य त्वधः सर्वं ध्यानामास्थाय योजयेत् ।<br>
तस्य मुक्तिर्न सन्देहस्त्वन्यथा सिद्धिभाग्भवेत् ॥<br>
&quot;</p>
<p>इति ॥ १०८ ॥</p>
<p>तिथिच्छेदादित्युक्तमधिकावापेन लक्षयति &ndash;</p>
<p>तिथिच्छेद ऋणं कासो वृद्धिर्निःश्वसनं धनम् ।<br>
अयत्नजं यत्नजं तु रेचनादथ रोधनात् ॥ ६-१०९ ॥</p>
<p>यन्नाम कासवशेन शीघ्रमेव प्राणस्य प्रसरणात् सहसैवामावास्यो भागः प्रतिपद्भागमनुप्रविशति तदुच्यते ऋणम्, तिथिच्छेदयोः कार्यकारणयोरभेदोपचारात्कासश्चेति ।<br>
यन्नाम च निःश्वासवशादपानवाहस्य चिरेण प्रसरणात् तिथेरधिकीभावेन पूर्णतया पौर्णमास्युदयस्तदुच्यते वृद्धिर्धनं निःश्वसनं च, इत्येतच्चोभयं सर्वेषामयोगिनामपि कासश्वासादिना स्वरसत एवोत्पद्यते   - इत्युक्तम् &ldquo;अयत्नजम्&rdquo; इति, यद्वशादन्तरा चन्द्रसूर्योपरागो भवन्नपि तैरनवधानान्न परं लक्ष्यते ।<br>
योगिनां पुनश्चन्द्रसूर्योपरागयोग्ये तत्प्राणस्य रेचकपूरकाद्यात्मना यत्नेन भवेदित्युक्तं &ldquo;यत्नजम्&rdquo; इति ।<br>
यदुक्तम् &ndash;</p>
<p>&ldquo;तिथिच्छेद ऋणं ज्ञेयं वृद्धौ चैव धनं भवेत् ।<br>
ऋणं चैव भवेत्कासो निःश्वासो धनमुच्यते ॥<br>
&quot; (स्वटम्। ७।६४)</p>
<p>इति ।<br>
तथा</p>
<p>&ldquo;तिथिच्छेदस्तथा वृद्धिः कासश्वासादि वा भवेत् ।<br>
अयत्नजो यत्नजस्तु प्राणवृत्तिनिरोधतः ॥<br>
&quot;</p>
<p>इति ॥ १०९ ॥</p>
<p>एतदेवापानवाहेऽप्यतिदेष्टुमाह &ndash;</p>
<p>एवं प्राणे विशति चित्सूर्य इन्दुं सुधामयम् ।<br>
एकैकध्येन बोधांशुकलया परिपूरयेत् ॥ ६-११० ॥</p>
<p>क्रमसम्पूरणाशालिशशाङ्कामृतसुन्दराः ।<br>
तुट्यः पञ्चदशैताः स्युस्तिथयः सितपक्षगाः ॥ ६-१११ ॥</p>
<p>&ldquo;एवम्&rdquo; पूर्वोक्तयैव गत्या प्राणे &ldquo;विशति&rdquo; शक्तेर्हृदन्तमवरोहति चिदात्मा प्राणसूर्यः प्रतितुट्यैकैकध्येन प्रबुद्धांशुजालया कलया सुधामयमिन्दुं परिपूरयेत्, येन प्रतिपद्येककलो द्वितीयस्यां द्विकलः &ndash; इत्याद्यात्मना क्रमेण सम्पूरणाशालिनः शशाङ्कस्यामृतेन सुन्दरा एताः पञ्चदश तुट्य एव सितपक्षगास्तिथयो भवेयुः ।<br>
यदुक्तम् &ndash;</p>
<p>&ldquo;प्राणहंसो यदा प्राप्तस्त्वधस्तात्प्रथमां तुटिम् ।<br>
पूर्वमर्धं त्वहः प्रोक्तं तुट्यर्धमपरं निशा ॥<br>
&quot; (७।७७)</p>
<p>इत्युपक्रम्य</p>
<p>&ldquo;प्रतिपत्सा तु विज्ञेया चन्द्रश्चैककलो भवेत् ।<br>
द्वितीयायां द्वितीया तु वृद्धिमेति क्रमेण तु ॥</p>
<p>तिथयश्चैवमारभ्य यावत्पञ्चदशी तुटिः ।<br>
&quot; (स्वटम्। ७।७९)</p>
<p>इति ॥ १११ ॥</p>
<p>अत्रैव च पक्षसन्धिताद्यप्यतिदिशति &ndash;</p>
<p>अन्त्यायां पूर्णमस्तुट्यां पूर्ववत्पक्षसन्धिता ।<br>
इन्दुग्रहश्च प्रतिपत्सन्धौ पूर्वप्रवेशतः ॥ ६-११२ ॥</p>
<p>एहिकं ग्रहणे चात्र साधकानां महाफलम् ।<br>
प्राग्वदन्यदयं मासः प्राणचारेऽब्द उच्यते ॥ ६-११३ ॥</p>
<p>पूर्णो माश्चन्द्रो यस्यामेवंविधायां पञ्चदश्यां तुट्यां पूर्ववदिति, तुट्यर्धद्वयसम्मेलनया ।<br>
पूर्वेति, पूर्वं पौर्णमासं सन्धिलक्षणं तुट्यर्धं तत्प्रवेशात् ।<br>
एतच्च यद्यपि पूर्ववदित्यतिदेशाद् गतार्थमेव तथापि पूर्णिमाप्रतिपत्सम्भेदेनैवेन्दुग्रहो भवेत् न तु शुद्धायामेव प्रतिपद्यपि &ndash; इति दर्शयितुं साक्षादुक्तम् ।<br>
एहिकमिति, सृष्टिप्राधान्यात् ।<br>
प्राग्वदन्यदिति, मातृमेयसङ्घट्टादि ।<br>
यदाहुः   -</p>
<p>&ldquo;शक्तिसंस्नुतसुधारसक्रमात् पूर्णमिन्दुमणुराहुराहरन् ।<br>
छादयेदिह महाशुभे ग्रहे द्रावितं पिबति तं महामुनिः ॥<br>
&quot;</p>
<p>इति ।<br>
इदानीं मासमुपसंहरन्नब्दमवतारयति अयमित्यादिना ॥ ११३ ॥</p>
<p>तमेवाह ↓</p>
<p>षट्सु षट्स्वङ्गुलेष्वर्को हृदयान्मकरादिषु ।<br>
तिष्ठन्माघादिकं षट्कं कुर्यात्तच्चोत्तरायणम् ॥ ६-११४ ॥</p>
<p>मकरादिष्वर्थान्मिथुनान्तेषु, तेन षड्भिरङ्गुलैः षड्गुणितानि षट्त्रिंशद्भवन्तीति भावः ।<br>
माघे हि मकरस्योदयो यावदाषाढे मिथुनस्य ।<br>
यदुक्तम् &ndash;</p>
<p>&ldquo;षडङ्गुलं च सङ्क्रामो मकरादिषु राशिषु ।<br>
भानोर्माघाद्याषाढान्तं भवेत्तच्चोत्तरायणम् ॥<br>
&quot;</p>
<p>इति ॥ ११४ ॥</p>
<p>अत्रैव विषुवत्सङ्क्रान्तिं दर्शयति &ndash;</p>
<p>सङ्क्रान्तित्रितये वृत्ते भुङ्क्ते चाष्टादशाङ्गुले ।<br>
मेषं प्राप्ते रवौ पुण्यं विषुवत्पारलौकिकम् ॥ ६-११५ ॥</p>
<p>अष्टादशाङ्गुल इति &ndash; प्रतिसङ्क्रान्त्यङ्गुलषट्कस्य भोगात् ।</p>
<p>&ldquo;हृदयादुदयस्थानात्सङ्क्रान्तिर्मकरे स्मृता ।<br>
षडङ्गुलान्यधस्त्यक्त्वा कुम्भे सङ्क्रमते पुनः ॥</p>
<p>कण्ठोर्ध्वं द्व्यङ्गुलं त्यक्त्वा मीने सङ्क्रमते पुनः ।<br>
गलोर्ध्वाद्यावत्ताल्वन्तं त्यक्त्वा मेषेऽथ सङ्क्रमेत् ॥</p>
<p>नासान्तं यावत्सङ्क्रान्तिरङ्गुलानि षडेव हि ।<br>
एषा वै विषुसङ्क्रान्तिरुत्तरे संव्यवस्थिता ॥<br>
&quot; (स्व।<br>
तम्। ७।९४)</p>
<p>इति ।<br>
विषुं व्याप्तिं साम्यमर्हति इति विषुवत् ।<br>
&ldquo;विषुवत्पारलौकिकम्&rdquo; इत्येतच्च यद्यपि निखिलस्यैवोत्तरायणस्य सम्भवति तथाप्यत्र विशेषेणेति स्वकण्ठेनैतदुक्तम् ।<br>
यदुक्तम् &ndash;</p>
<p>&ldquo;मकराच्च समारभ्य मिथुनान्तं च सुव्रते ।<br>
उत्तरायणमत्रैतदैहिकीसिद्धिवर्जितम् ॥<br>
&quot; (स्व।<br>
तम्। ७।९७)</p>
<p>इति ॥ ११५ ॥</p>
<p>ननु यद्येतद्विषुवत्पारलौकिकं दक्षिणायनं पुनः कीदृक् ? &ndash; इत्याशङ्क्याह &ndash;</p>
<p>प्रवेशे तु तुलास्थेऽर्के तदव विषुवद्भवेत् ।<br>
इह सिद्धिप्रदं चैतद्दक्षिणायनगं ततः ॥ ६-११६ ॥</p>
<p>&ldquo;प्रवेशे&rdquo; इति शक्तितो हृदन्तम् ।<br>
&ldquo;तदेव&rdquo; इत्यष्टादशाङ्गुलोपभोगात्मसङ्क्रान्तित्रयानन्तरभावीत्यर्थः ।<br>
यदुक्तम् ↓</p>
<p>&ldquo;शक्त्यधो हृदये हंसः सङ्क्रामेत्कर्कटे प्रिये ।<br>
षडङ्गुलानि सन्त्यज्य सिंहे वै सङ्क्रमेत्पुनः ॥</p>
<p>षडङ्गुलैः पुनस्त्यक्तैः कन्यां सङ्क्रमते पुनः ।<br>
नासिकाग्रात्तु ताल्वन्तं त्यक्ते वै विषुवद्भवेत् ॥</p>
<p>तुलासङ्क्रान्तिरेषोक्ता दक्षिणं विषुवद्भवेत् ॥<br>
&quot; (स्वटम्। ७।११३)</p>
<p>इति ।<br>
इह सिद्धिप्रदमिति, यदुक्तम् &ndash;</p>
<p>शाधनं यत्कृतं तत्र इह जन्मनि सिद्धिदम् ।<br>
&quot; इति ॥ ११६ ॥</p>
<p>ननु मकरादे राशिद्वादशकस्य सामान्येन पारलौकिकैहलौकिकत्वेऽपि प्रत्येकमस्ति कश्चिद्विशेषो न वा ? &ndash; इत्याशङ्क्याह &ndash;</p>
<p>गर्भता प्रोद्बुभूषिष्यद्भावश्चाथोद्बुभूषुता ।<br>
उद्भविष्यत्त्वमुद्भूतिप्रारम्भोऽप्युद्भवस्थितिः ॥ ६-११७ ॥</p>
<p>जन्म सत्ता परिणतिर्वृद्धिर्ह्रासः क्षयः क्रमात् ।<br>
मकरादीनि तेनात्र क्रिया सूते सदृक्फलम् ॥ ६-११८ ॥</p>
<p>&ldquo;गर्भता&rdquo; आधानम्, प्रोद्भवितुमेषिष्यन् &ldquo;भावः&rdquo; सत्ता यस्यासौ तथा आद्य इच्छापरिस्पन्दः ।<br>
उद्भवितुमिच्छुरुद्बुभूषुस्तस्य भावस्तत्त्वम्, उद्भवनात्मकैषणीयसंयुक्तमिच्छामात्रमित्यर्थः ।<br>
&ldquo;उद्भविष्यत्त्वम्&rdquo; उद्भवनाय स्वात्मन्येवोच्छलत्त्वेनावस्थानम् ।<br>
&ldquo;उद्भूतिप्रारम्भः&rdquo; तत्रैव नैविड्यम् ।<br>
&ldquo;उद्भवस्थितिः&rdquo; तत्रैवौन्मुख्यम् ।<br>
एवं मकरादिराशिद्वादशकं क्रमादिति, गर्भतादिरूपं यतो भवति तेन हेतुनात्र बाह्यबीजादिवज्जपादि क्रियापि गर्भताद्यनुगुणमेव फलं शूते&rdquo; ददातीत्यर्थः ।<br>
यदुक्तम् &ndash;</p>
<p>&ldquo;आधानमिच्छा संयोग आनन्दो घनता स्थितिः ।<br>
जन्म सत्ता परिणतिर्वृद्धिर्हासः क्षयः क्रमात् ॥</p>
<p>माघान्मासात्समारभ्य स्थितयः परिकीर्तिताः ।<br>
साधकानां सिद्धिविधौ भावानां चापि सम्भवे ॥<br>
&quot;</p>
<p>इति ॥ ११८ ॥</p>
<p>अत्राप्यवान्तरोऽस्ति विशेषः &ndash; इत्याह &ndash;</p>
<p>आमुत्रिके झषः कुम्भो मन्त्रादेः पूर्वसेवने ।<br>
चतुष्कं किल मीनाद्यमन्तिकं चोत्तरोत्तरम् ॥ ६-११९ ॥</p>
<p>प्रवेशे खलु तत्रैव शान्तिपुष्ट्यादिसुन्दरम् ।<br>
कर्म स्यादैहिकं तच्च दूरदूरफलं क्रमात् ॥ ६-१२० ॥</p>
<p>&ldquo;झषो&rdquo; मकरः ।<br>
एतौ चार्थात्सिद्धमन्त्रस्य, असिद्धमन्त्रस्य तु मन्त्रादिसेवानिमित्तं मीनादिचतुष्कम्; &ldquo;प्रवेशे&rdquo; इत्यपानवाहे ।<br>
यदुक्तम्   -</p>
<p>&ldquo;तस्मादारभ्य मकराद्ध्यानहोमजपादिकम् ।<br>
परलोकनिमित्ताय तदनन्तफलं भवेत् ॥</p>
<p>पुरश्चर्यानिमित्ताय मन्त्रग्रहव्रतं च यत् ।<br>
मीनादावारभेत्सर्वं मन्त्रसिद्ध्यर्थमात्मनः ॥<br>
&quot; (स्वटम्। ७।१०३)</p>
<p>इति ।<br>
तथा</p>
<p>&ldquo;तस्मादिहात्मसिद्ध्यर्रथं पुष्ट्यर्थं चैव साधयेत् ।<br>
दक्षिणायनजे काले यस्मात्सृष्टिः प्रजायते ॥<br>
&quot; (स्वटम्। ७।११०)</p>
<p>इति ।</p>
<p>एवमुत्तरायणस्य वेद्यग्रहणपरत्वम् &ndash; इति यथायथं फलदानेऽप्यासन्नत्वम्; दक्षिणायनस्य त्वन्तर्विश्रान्तिपरत्वम् &ndash; इति फलदाने यथायथं दूरत्वम् ।<br>
अत एवोत्तरायणे दिनस्य वृद्धिर्निशाया ह्रासोऽत्र त्वन्यथा ॥ १२० ॥</p>
<p>तदाह ↓</p>
<p>निर्गमे दिनवृद्धिः स्याद्विपरीते विपर्ययः ।<br>
वर्षेऽस्मिंस्तिथयः पञ्च प्रत्यङ्गुलमिति क्रमः ॥ ६-१२१ ॥</p>
<p>तत्राप्यहोरात्रविधिरिति सर्वं हि पूर्ववत् ।</p>
<p>ननु मासारब्धो वर्षः &ndash; इति तेषां प्रत्यङ्गुलषट्के उदय उक्तः; ते च तिथ्यारब्धा &ndash; इति कथमत्र न तासाम् ? &ndash; इत्याशङ्क्याह &ndash; &ldquo;प्रत्यङ्गुलं पञ्च तिथय&rdquo; इति ।<br>
तत्षट्के त्रिंशद्भवन्ति येन तत्र मासोदय उक्तः ।<br>
&ldquo;तत्रापि&rdquo; इत्यङ्गुलपञ्चांशे तेन प्रत्यङ्गुलदशांशं दिनं निशा च ।<br>
शर्वम्&rdquo; पक्षादि, तेन पूर्वस्मिन्नङ्गुलत्रये कृष्णपक्षोऽन्यत्र तु परः ।<br>
तदुक्तम् &ndash;</p>
<p>&ldquo;अङ्गुले ह्यङ्गुले ह्यत्र तिथयः पञ्च संस्थिताः ।<br>
तस्याप्यर्धं दिनं पूर्वमपरार्धं निशा भवेत् ॥</p>
<p>षट्पञ्चकास्तिथीनां ये तेऽहोरात्रास्तु मासिकाः ।<br>
त्रिंशता तैरहोरात्रैर्द्विपक्षो मास उच्यते ॥<br>
&quot; (स्वटम्। ७।९१)</p>
<p>इति ॥ १२१ ॥</p>
<p>ननु प्रहराष्टकन्यायेन मासद्वादशकस्यापि किमधिष्ठातारः केचित्सम्भवन्ति न वा ? &ndash; इत्याशङ्क्याह ↓</p>
<p>प्राणीये वर्ष एतस्मिन्कार्तिकादिषु दक्षतः ॥ ६-१२२ ॥</p>
<p>पितामहान्तं रुद्राः स्युर्द्वादशाग्रेऽत्र भाविनः ।</p>
<p>यदुक्तम् ↓</p>
<p>&ldquo;दक्षनामा तु यो रुद्रः कथितोऽत्र महेश्वरि ।<br>
कार्तिकं मासमखिलं स तु भुङ्क्ते महेश्वरि ॥</p>
<p>चण्डो मार्गशिरोमासि हरः पौषे तु कीर्तितः ।<br>
शौण्डी तु माघमासे च प्रमथः फाल्गुने तथा ॥</p>
<p>भीमश्चैत्रे समाख्यातो वैशाखे मन्मथः स्मृतः ।<br>
शकुनिर्ज्येष्ठमासे तु आषाढे सुमतिस्तथा ॥</p>
<p>नन्दोऽथ श्रावणे मासि भाद्रे गोपालकस्तथा ।<br>
पितामहश्च वीरेशो मासस्याश्वयुजस्य च ॥<br>
&quot;</p>
<p>इति ।<br>
अग्र इत्येकीकारप्रकाशनाह्निके ॥ १२२ ॥</p>
<p>एतदुपसंहरन्नन्यदवतारयति &ndash;</p>
<p>प्राणे वर्षोदयः प्रोक्तो द्वादशाब्दोदयोऽधुना ॥ ६-१२३ ॥</p>
<p>खरसास्तिथ्य एकस्मिन्नेकस्मिन्नङ्गुले क्रमात् ।<br>
द्वादशाब्दोदये ते च चैत्राद्या द्वादशोदिताः ॥ ६-१२४ ॥</p>
<p>खरसा इति ।<br>
खेति, शून्यं &ldquo;रसाः&rdquo; षट्, एवं षष्टिः ।<br>
तेन प्रत्यङ्गुलमृतुरङ्गुलानां त्रयेऽयनं षट्के वर्षः ।<br>
एवमेकस्मिन्नेव प्राणचारे वर्षोदये यथा प्रत्यङ्गुलषट्कं द्वादशानां सङ्क्रान्तीनामुदयः एवमिहाब्दानामित्यभिप्रायः ।<br>
यदुक्तम् &ndash;</p>
<p>शङ्क्रान्तयो द्वादशात्र यद्वदब्दे प्रकीर्तिताः ।<br>
द्वादशाब्दोदये प्राणे वत्सरास्ते प्रकीर्तिताः ॥<br>
&quot; (स्वटम्। ७।१२६)</p>
<p>इति ॥ १२४ ॥</p>
<p>ननु चैत्रस्य प्राक् तालुन्युदयः, इति ततः प्रभृति मन्त्रसेवादि कार्यमित्युक्तम्, इह तु हृदि तस्यैवोदय उक्तः; तदिदानीं साधकः कुत्र मन्त्रादिसेवां कुर्यात् ? &ndash; इत्याशङ्क्याह &ndash;</p>
<p>चैत्रे मन्त्रोदितिः सोऽपि तालुन्युक्तोऽधुना पुनः ।<br>
हृदि चैत्रोदितिस्तेन तत्र मन्त्रोदयोऽपि हि ॥ ६-१२५ ॥</p>
<p>उक्त इत्यब्दोदये ।<br>
अधुनेति, द्वादशाब्दोदये ॥ १२५ ॥</p>
<p>एवं द्वादशाब्दोदयमभिधाय षष्ट्यब्दोदयमप्यभिधत्ते &ndash;</p>
<p>प्रत्यङ्गुलं तिथीनां तु त्रिशते परिकल्पिते ।<br>
सपञ्चांशाङ्गुलेऽब्दः स्यात्प्राणे षष्ट्यब्दता पुनः ॥ ६-१२६ ॥</p>
<p>प्रत्यङ्गुलं तिथिशतत्रयमित्यङ्गुलपञ्चभागे षष्टिरहोरात्राः ।<br>
एवं सपञ्चभागेऽङ्गुले षष्ट्यधिकशतत्रयात्माब्द उदियात् ।<br>
ततः सपञ्चांशाङ्गुलेऽब्दस्योदयात्प्रागुक्तचषकोदयस्थित्या प्राणापानवाहात्मनि प्राणे षष्ट्यब्दता, षष्टिरब्दा भवन्तीत्यर्थः ।<br>
यदुक्तम् &ndash;</p>
<p>&ldquo;हृत्पद्माद्याव शक्त्यन्तं त्रिंशदब्दोदयो भवेत् ।<br>
&quot; (स्वटम्। ७।१३४)</p>
<p>इति ॥ १२६ ॥</p>
<p>अत्रैवाहोरात्राणां सङ्कलनां दर्शयति &ndash;</p>
<p>शतानि षट् सहस्राणि चैकविंशतिरित्ययम् ।<br>
विभागः प्राणगः षष्टिवर्षाहोरात्र उच्यते ॥ ६-१२७ ॥</p>
<p>अनेन चात्र श्रोतॄणामपूर्वदर्शनात् सम्मोहो मा भूत् &ndash; इति बाह्याहोरात्रगतप्राणचारसङ्ख्यासाजात्यमुद्भावितम् ।<br>
तदुक्तम् &ndash;</p>
<p>&ldquo;विंशतिस्तु सहस्राणि सहस्रं षट्शताधिकम् ।<br>
अहोरात्रास्तु षष्ट्यब्दे सङ्ख्यातास्तु वरानने ॥<br>
&quot; (स्वटम्। ६।१३६)</p>
<p>इति ॥ १२७ ॥</p>
<p>नन्वेवं तिथिविभाजनेऽस्य किं प्रयोजनम् ? &ndash; इत्याशङ्क्याह &ndash;</p>
<p>प्रहराहर्निशामासऋत्वब्दरविषष्टिगः ।<br>
यश्छेदस्तत्र यः सन्धिः स पुण्यो ध्यानपूजने ॥ ६-१२८ ॥</p>
<p>अब्दरवीत्यब्दद्वादशकं &ldquo;छेदः&rdquo; समाप्तिः, शन्धिः&rdquo; सन्ध्या ।<br>
अयमत्राशयः &ndash; यन्नाम हि नित्यनैमित्तिकादि बाह्ये प्रयत्नशतैरपि पुरुषायुषेण निष्पत्तिं यायात् न वा, तदन्तरेकस्मिन्नेव प्राणचारे प्रहराहर्निशादिक्रमेण क्षणमात्रमवधानात्सुखमेव योगिनः सिध्येदिति ।<br>
यदुक्तम् &ndash;</p>
<p>&ldquo;चन्द्रसूर्योपरागे च पक्षमासायनेषु च ।<br>
युगादिषु युगान्तेषु यच्च संवत्सरेऽप्यथ ॥</p>
<p>वर्षद्वादशके चैव षष्ट्यब्देऽथ वरानने ।<br>
स्नानदानेन यज्ञैश्च पूजाहोमजपेन च ॥</p>
<p>ध्यानयोगतपोभिश्च बाह्ये कालेऽथ यत्कृतम् ।<br>
अमुनोक्ते वरारोहे तत्फलं लभते महत् ॥</p>
<p>प्राणहंसगतिं चारे ज्ञात्वैकस्मिंस्तु तद्भजेत् ।<br>
&quot; (स्वटम्। ७।१४०)</p>
<p>इति ।<br>
यदभिप्रायेणैवाह ↓</p>
<p>&ldquo;या अग्निहोत्राहुतयः सहस्रद्वासप्ततिः स्युः पुरुषायुषेण ।<br>
नाड्यंशयुक्त्या सकृदाशु जुह्वत् सम्पादयेद्यस्तव मार्गवित्सः ॥<br>
&quot;</p>
<p>इत्याद्यन्यैरुक्तम् ।<br>
ननु भवतु नामैतद्यदन्तः क्षणमवधानमात्राद्योगिनो जन्मकृत्यं सिद्ध्येदिति, इदं तु न नः प्रतिभाति यदन्तःप्राणचारे नालिकाद्यब्दान्तं क्रमेणाभिधाय द्वित्रिचतुरब्दादिक्रमव्यतिक्रमेण निष्कारणमेव द्वादशाब्दाद्यभिहितमिति ।<br>
तत्रापि द्वादशानामेवाब्दानामुदयो न त्रयोदशानाम्, षष्टिरेव न पुनरेकोनषष्टिरिति, तदधिकस्य चोदयानभिधानमिति न किञ्चिदत्र निमित्तमुत्पश्यामः ↓ इति किमेतदिति न जानीमः ।<br>
अत्रोच्यते &ndash; इह तावद्योगिनां प्राणे जिते सत्येतद्भवेत् न त्वन्यथा, प्राणजयश्च योगशास्राद्युक्त्या क्रमेणैव भवेत्; अत एव तत्र &ldquo;क्रामेदजितां मात्राम्&rdquo; इत्याद्युक्तम् ।<br>
ततश्चात्र तुट्यादिक्रमेणैव यथायथं तारतम्यादब्दपर्यन्तं तदुदय उक्तः ।<br>
एवं जितप्राणः कश्चिद्योगी यदि क्रममपहाय तत्र द्वादशानामब्दानामुदयमसन्दध्यात्, तत्तस्य निमित्ततामियात् अत्यन्तमेव प्राणस्य जितत्वात्; न चेह ज्योतिःशास्रवत् संवत्सराणां क्रमः कश्चिद्विवक्षितो येनास्यातिक्रमः स्यात्; यावता हि जितप्राणो योगी यन्नाम तत्रानुसन्धत्ते तत्तस्य साक्षात्कृतं भवेत् &ndash; इत्यभिधानीयम्, तच्चैवमस्तु नैवं वा को विशेषः।<br>
न चात्र योगिनां प्राणं जेतुं किञ्चिदपेक्षान्तरमस्ति येन क्रमोऽवश्यस्वीकार्यः स्यात् ।<br>
न च सहसैवात्यन्तं विदूरेऽप्यनुसन्धानं कार्यम् &ndash; इत्यन्तरा सोपानकल्पतया द्वादशाब्दोदय उक्तः ।<br>
एवं षष्ट्यब्दोदयेऽपि वाच्यम् ।<br>
तस्माद्यथांशांशिकाक्रमेण विषं भक्षयन् कश्चिज्जीर्णविषः सन् अक्रमेण बह्वपि विषं भक्षयन् जरयेदेवमिहापि ज्ञेयम् ।<br>
एतदेव च तदधिकस्याप्युदयानभिधाने निमित्तम् ।<br>
एवं परां काष्ठां प्राप्तो योगी यत्किञ्चित्तत्रानुसन्दध्यात् तदेव साक्षात्कुर्यात् &ndash; इत्यानन्त्यात्कियदन्यदभिधीयते इति ।<br>
न ह्यतोऽधिकेनोक्तेन किञ्चित्प्रयोजनान्तरमुत्पश्यामः ।<br>
यदुक्तमनेनान्यत्र ↓</p>
<p>न षष्ट्यब्दोदयादधिकं परीक्ष्यते आनन्त्यात् ।<br>
&quot; (तंषा। ६आ।<br>
)</p>
<p>इति ।<br>
यत्पुनरन्यत्र विंशत्यधिकोत्तराब्दशतोदयोऽप्युक्तस्तदप्येवं प्रदर्शनपरमेवेत्येकस्मिन्नेव प्राणचारे कल्पोऽप्यनुपसंहितः साक्षात्कृतो भवेदेव को नामात्र विरोधः ।<br>
यत्तु द्वादशानामेवाब्दानां षष्टेरेव वा कथमभ्युदयोऽभिहितः इत्युक्तं तद्यद्यपि शिंशपाचोद्यं तदन्याभिधानेऽप्येवञ्चोद्यावकाशात्, तथापि अत्यन्तमेवापूर्वार्थदर्शनेन श्रोतॄणामत्र सम्मोहो मा भूत् इति कारुण्याद्भगवता प्राच्यगणनाक्रमसजातीयमेवैतदुक्तमिति न कश्चिद्दोषः ॥ १२८ ॥</p>
<p>एवमन्तःकालस्य स्वरूपं निरूप्य बहिरपि निरूपयति &ndash;</p>
<p>इति प्राणोदये योऽयं कालः शक्त्येकविग्रहः ।<br>
विश्वात्मान्तःस्थितस्तस्य बाह्ये रूपं निरूप्यते ॥ ६-१२९ ॥</p>
<p>प्राणोदय इत्यर्थादपानोदयेऽपि विश्वात्मत्वे हेतुः &ldquo;शक्त्येकविग्रह&rdquo; इति ॥</p>
<p>तदेवाह ↓</p>
<p>षट् प्राणाश्चषकस्तेषां षष्टिर्नाली च तास्तथा ।<br>
तिथिस्तत्त्रिंशता मासस्ते द्वादश तु वत्सरः ॥ १३० ॥</p>
<p>अब्दं पित्र्यस्त्वहोरात्र उदग्दक्षिणतोऽयनात् ।<br>
पितॄणां यत्स्वमाने वर्षं तद्दिव्यमुच्यते ॥ १३१ ॥</p>
<p>षष्ट्यधिकं च त्रिशतं वर्षाणामत्र मानुषम् ।</p>
<p>तथेति षष्टिरेव ।<br>
स्वमानेनेति मानुषात्मकस्वकाहोरात्रकल्पनयेत्यर्थः ।<br>
यत्पित्र्यं वर्षं तदेव दिव्यमुच्यते, येन पितॄणां देवानामप्यहोरात्रादि समानमेवेति भावः ।<br>
तस्य च पित्र्यस्य दिव्यस्य वा वर्षस्य कियन्मानमित्युक्तं &ldquo;मानुषं षष्ट्यधिकं वर्षशतत्रयम्&rdquo; इति ॥ १३१ ॥</p>
<p>एतदेव विभजति ↓</p>
<p>तच्च द्वादशभिर्हत्वा माससङ्ख्यात्र लभ्यते ॥ ६-१३२ ॥</p>
<p>तां पुनस्त्रिंशता हत्वाहोरात्रकल्पना वदेत् ।<br>
हत्वा तां चैकविंशत्या सहस्रैः षट्शतेन च ॥ ६-१३३ ॥</p>
<p>प्राणसङ्ख्यां वदेत्तत्र षष्ट्याद्यब्दोदयं पुनः ।</p>
<p>तदिति, दिव्यं वर्षं &ldquo;द्वादशभिर्हत्वा, इति द्वादशभिर्विभज्य, तेनात्र मानुषवर्षत्रिंशदात्मा द्वादशो भागो मासः ।<br>
तामिति, माससङ्ख्यां &ldquo;त्रिंशता हत्वा&rdquo; त्रिंशद्धा कृत्वा, तेनात्र मानुषवर्षात्मा त्रिंशो भागो दिव्योऽहोरात्रः ।<br>
तामिति, मानुषषष्ट्यधिकशतत्रयदिनात्मिकामहोरात्रकल्पनाम् &ldquo;एकविंशत्या सहस्रैः षट्शतेन च हत्वा&rdquo; इति तथात्वेन भागशः कृत्वेत्यर्थः ।<br>
एवं हि प्रति मानुषीं नालिकां दिव्यः प्राणचारो भवेदिति भावः ।<br>
एवमविशिष्टैव सर्वत्र प्रत्यहं प्राणचारे सङ्ख्येत्याख्यातं स्यात् ।<br>
तत्रैति प्राणसङ्ख्यायाम्, पुनरित्यादाविवेत्यर्थः ॥ १३३ ॥</p>
<p>नन्वन्ये पित्र्यमेव वर्षं देवानां दिनमित्युक्तवन्तस्तत्कथमिह तयोः साम्यमुक्तम्, किमत्र किञ्चित्साधकं प्रमाणमस्ति ? &ndash; इत्याशङ्क्याह &ndash;</p>
<p>उक्तं च गुरुभिः श्रीमद्रौरवादिस्ववृत्तिषु ॥ ६-१३४ ॥</p>
<p>तदेव पठति ↓</p>
<p>देवानां यदहोरात्रं मानुषाणां स हायनः ।<br>
शतत्रयेण षष्ट्या च नॄणां विबुधवत्सरः ॥ ६-१३५ ॥</p>
<p>पित्र्यं दिनं मानुषाणां हायन इत्यविवादः ।</p>
<p>देवानामप्येवमित्युक्तेरनयोः साम्यमेव &ndash; इत्यर्थसिद्धम् ।<br>
नॄणामित्यत्र हायनानामिति शेषः ॥</p>
<p>न केवलमेतद् गुरुभिरेवोक्तं यावदागमोऽप्येवमेव &ndash; इत्याह &ndash;</p>
<p>श्रीमत्स्वच्छन्दशास्त्रे च तदेव मतमीक्ष्यते ।<br>
पितॄणां तदहोरात्रमित्युपक्रम्य पृष्ठतः ॥ ६-१३६ ॥</p>
<p>एवं दैवस्त्वहोरात्र इति ह्यैक्योपसंहृतिः ।</p>
<p>पृष्ठत इति पश्चात् ।<br>
यदुक्तम् तत्र &ndash;</p>
<p>&ldquo;दक्षिणं चायनं रात्रिरुत्तरं चायनं दिनम् ।<br>
पितॄणां तदहोरात्रमनेनाब्दस्तु पूर्ववत् ॥</p>
<p>एवं दैवस्त्वहोरात्रस्तत्राप्यब्दादि पूर्ववत् ।<br>
&quot; (स्वटम्। ११।२०८)</p>
<p>इति ॥ १३६ ॥</p>
<p>एवं पित्र्यं वर्षं देवानां दिनमिति यदन्यैरुक्तं तदयुक्तमेव &ndash; इत्याह &ndash;</p>
<p>तेन ये गुरवः श्रीमत्स्वच्छन्दोक्तिद्वयादितः ॥ ६-१३७ ॥</p>
<p>पित्र्यं वर्षं दिव्यदिनमूचुर्भ्रन्ता हि ते मुधा ।</p>
<p>&ldquo;भ्रन्ता&rdquo; इत्यत्र हेतुः &ldquo;उक्तिद्वयादितः&rdquo; इति ।<br>
पितॄणामित्येकोक्तिः, एवं दैव इति द्वितीया, आदिशब्दाद्रुरुवृत्तिकारोक्तिः ॥ १३७ ॥</p>
<p>इदानीमेतदुपजीवनेनैव युगादिव्यवस्थामप्याह &ndash;</p>
<p>दिव्यार्काब्दसहस्राणि युगेषु चतुरादितः ॥ ६-१३८ ॥</p>
<p>एकैकहान्या तावद्भिः शतैस्तेष्वष्ट सन्धयः ।<br>
चतुर्युगैकसप्तत्या मन्वन्तस्ते चतुर्दश ॥ ६-१३९ ॥</p>
<p>ब्रह्मणोऽहस्तत्र चेन्द्राः क्रमाद्यान्ति चतुर्दश ।</p>
<p>&ldquo;अर्का&rdquo; द्वादश ।<br>
युगेषु चतुर्ष्वपि चतुरादित एकैकहान्येत्येषां विभागः; तेन कृते चत्वारि सहस्राणि, त्रेतायां त्रीणि, द्वापरे द्वे, कलावेकम् &ndash; इति दिव्यानां वर्षाणां दशसहस्राणि चतुर्षु युगेषु मानम् ।<br>
अवशिष्टस्य सहस्रद्वयस्य विभागमाह &ldquo;तावद्भिरित्यादिना&rdquo; ।<br>
तावद्भिश्चतुस्त्र्यादिभिरेवाष्ट सन्धय इति चतुर्णां युगानामाद्यन्तयोर्भावात्, उभयमीलनया तु चत्वारः ।<br>
एवं कलेरन्तगं शतं कृतस्यादौ चत्वारि शतानीति कलिकृतयुगसन्ध्या पञ्चशतानि एवं कृतत्रेतयोः सन्ध्या सप्तशतानि, त्रेताद्वापरयोः पञ्च, द्वापरकलियुगयोस्त्रीणि गणयित्वा सहस्रद्वयम्, &ndash; इत्युभयतो दिव्यं वर्षसहस्रद्वादशकं चतुर्युगम् ।<br>
तदुक्तम् &ndash;</p>
<p>&ldquo;द्वादशाब्दसहस्राणि विज्ञेयं तु चतुर्युगम् ।<br>
चतुर्भिस्तु कृतं देवि सहस्रैस्तु यथाक्रमम् ॥</p>
<p>त्रेता ज्ञेया त्रिभिर्देवि द्वाभ्यां वै द्वापरः स्मृतः ।<br>
सहस्रेणैव वर्षाणां विज्ञेयस्तु कलिः प्रिये ॥<br>
&quot; (स्वटम्। ११।२१०)</p>
<p>इति ।<br>
तथा</p>
<p>&ldquo;शतानि चत्वारि कृते त्वादिरन्तश्च कीर्त्यते ।<br>
त्रेते शतत्रयं ज्ञेयं द्वापरे तु शतद्वयम् ॥</p>
<p>कलौ चापि शतं ज्ञेयं सन्ध्यामानमिदं स्मृतम् ।<br>
&quot; (स्वटम्। ११।२१२)</p>
<p>इति ।<br>
त इति मन्वन्ताः ।<br>
तत्रेति ब्रह्मेऽह्नि, चतुर्दशेति तेन प्रतिमन्वन्तरमेकैक इन्द्रः संहारं यातीत्यर्थः ।<br>
तदुक्तम् &ndash;</p>
<p>&ldquo;दिनेनैकेन ब्रह्मेण इन्द्राश्चैव चतुर्दश ।<br>
राज्यं कृत्वा क्रमाद्यान्ति मन्वन्तरव्यवस्थया ॥<br>
&quot; (स्वटम्। ११।२२९)</p>
<p>इति ।<br>
अत एवानेन संहारचित्रताया अप्यवकाशो दत्तः ॥ १३९ ॥</p>
<p>तदाह ↓</p>
<p>ब्रह्माहोऽन्ते कालवह्नेर्ज्वाला योजनलक्षिणी ॥ ६-१४० ॥</p>
<p>दग्ध्वा लोकत्रयं धूमात्त्वन्यत्प्रस्वापयेत्त्रयम् ।</p>
<p>लोकत्रयमिति, निरयेभ्यः प्रभृति भूर्भवःस्वपर्यन्तमित्यर्थः ।<br>
यदुक्तम् &ndash;</p>
<p>शा दहेन्नरकान्देवि पातालानि समन्ततः ।<br>
त्रींल्लोकांश्चैव दहति भूर्भुवःस्वःपदान्तकान् ॥<br>
&quot; (स्वटम्। ११।२३७)</p>
<p>इति ।<br>
अन्यदिति, महोजनस्तपःसञ्ज्ञम् ॥ १४० ॥</p>
<p>ननु सर्वेषां भुवनेश्वराणामधोऽध एव सर्वत्र सृष्टिसंहारकारित्वं श्रूयते; वक्ष्यते च पुरस्तात्तदिदं पुनः कस्मादन्यथोक्तम् &ndash; इत्याशङ्क्याह &ndash;</p>
<p>निरयेभ्यः पुरा कालवह्नेर्व्यक्तिर्यतस्ततः ॥ ६-१४१ ॥</p>
<p>विभुरधःस्थितोऽपीश इति श्रीरौरवं मतम् ।</p>
<p>अस्य खलु निरयेभ्यः पूर्वं सृष्टिरिति तदधोऽवस्थानं न तु तदपकर्षात्; अतश्च तदधःस्थितोऽपि विभुर्व्यापकत्वादूर्ध्वमपि संहारादौ स्वामीत्यर्थः ।<br>
न चैतदस्माभिः स्वोपज्ञमेवोक्तमित्याह &ndash; &ldquo;इति श्रीरौरवं मतम्&rdquo; इति ।<br>
तदुक्तम् तत्र &ndash;</p>
<p>नरकाणामधः पूर्वं व्यक्तिरस्योपजायते ।<br>
सर्वस्थानोऽपि संस्तस्मादधःस्थ इव लक्ष्यते ॥<br>
&quot;</p>
<p>इति ॥ १४१ ॥</p>
<p>न केवलमेवं विश्वमास्ते यावदेकार्णवीभावेऽपि &ndash; इत्याह &ndash;</p>
<p>ब्रह्मनिःश्वासनिर्धूते भस्मनि स्वेदवारिणा ॥ ६-१४२ ॥</p>
<p>तदीयेनाप्लुतं विश्वं तिष्ठेत्तावन्निशागमे ।</p>
<p>ननु यद्येवं तत्तदा तेषां भुवनानामीश्वरास्तद्वासिनो वा जीवाः कुत्रासते? &ndash; इत्याशङ्क्याह &ndash;</p>
<p>तस्मिन्निशावधौ सर्वे पुद्गलाः सूक्ष्मदेहगाः ॥ ६-१४३ ॥</p>
<p>अग्निवेगेरिता लोके जने स्युर्लयकेवलाः ।<br>
कूष्माण्डहाटकाद्यास्तु क्रीडन्ति महदालये ॥ ६-१४४ ॥</p>
<p>शूक्ष्मदेहगाः&rdquo; पुर्यष्टकरूपाः ।<br>
तुशब्दो व्यतिरेके ।<br>
अत एव क्रीडन्तीत्युक्तम् ॥ १४४ ॥</p>
<p>निशाक्षये पुनः किं स्यात् ? &ndash; इत्याशङ्क्याह &ndash;</p>
<p>निशाक्षये पुनः सृष्टिं कुरुते तामसादितः ।</p>
<p>तामसादित इति, यदुक्तम् &ndash;</p>
<p>&ldquo;प्रथमं तामसीं सृष्टिं करोति तमसोत्कटाम् ।<br>
&quot; (स्वटम्। ११।२४४)</p>
<p>इत्युपक्रम्य &ldquo;तमोरजःसमावेशान्मानवान्स सृजेत्पुनः ।<br>
रजःसत्त्वसमाविष्टः सृजेन्मुनिवरेश्वरान् ॥</p>
<p>गतनिद्रः प्रबुद्धः स सत्त्वाविष्टो जगत्पतिः ।<br>
सृजेद्देवान्सलोकांश्च पूर्वयैव व्यवस्थया ॥<br>
&quot; (स्वटम्। ११।२४६)</p>
<p>इति ॥</p>
<p>एवं प्रत्यहं कुर्वतो मन्वन्तराष्टाविंशत्यात्मकाहोरात्रकलनया स्वकवर्षशतान्तेऽस्य संहारः &ndash; इत्याह ↓</p>
<p>स्वकवर्षशतान्तेऽस्य क्षयस्तद्वैष्णवं दिनम् ॥ १४५ ॥</p>
<p>रात्रिश्च तावतीत्येवं विष्णुरुद्रशताभिधाः ।<br>
क्रमात्स्वस्वशतान्तेषु नश्यन्त्यत्राण्डलोपतः ॥ १४६ ॥</p>
<p>एतदेव यथोत्तरमतिदिशति &ldquo;तदित्यादिना&rdquo; ।<br>
तद् ब्रह्मं वर्षशतम् ।<br>
&ldquo;अण्डलोपतः&rdquo; इत्यण्डलोपमवधिं कृत्वा, तेन तन्नाशाद्ब्रह्माण्डोऽपि नश्यतीत्यर्थः।<br>
तदुक्तम् &ndash;</p>
<p>&ldquo;विष्णोश्च तद्दिनं प्रोक्तं रात्रिर्वै तत्समा भवेत् ।<br>
अनेन परिमाणेन तस्याब्दं तु विधीयते ॥</p>
<p>वर्षाणां च शते पूर्णे सोऽपि याति परे लयम् ।<br>
विष्णोरायुर्यदेवोक्तं रुद्रस्यैतद्दिनं प्रिये ॥<br>
&quot; (स्वटम्। ११।२६३)</p>
<p>इति ।</p>
<p>&ldquo;वत्सराणां शते पूर्णे शतरुद्रदिनक्षयात् ।<br>
सोऽपि याति परं स्थानं… ॥<br>
&quot; (स्वटम्। ११।२७१)</p>
<p>इति ।</p>
<p>&ldquo;शतरुद्राश्च देवेशि स्वाब्दानां तु शतात्यये ।<br>
ते प्रयान्ति परं तत्त्वं ततोऽण्डं च विनश्यति ॥<br>
&quot; (स्वटम्। ११।२७३)</p>
<p>इति च ।<br>
अण्डनाशाच्च कालाग्निरुद्रस्यापि नाशः &ndash; इत्यर्थसिद्धम् ।<br>
यदुक्तम् &ndash;</p>
<p>&ldquo;ततः कालाग्निरुद्रश्च कालतत्त्वे लयं व्रजेत् ।<br>
&quot; (स्वटम्। ११।२७७)</p>
<p>इति ॥ १४६ ॥</p>
<p>अव्यक्तान्तमपीयमेव व्यवस्था &ndash; इत्याह &ndash;</p>
<p>अबाद्यव्यक्ततत्त्वान्तेष्वित्थं वर्षशतं क्रमात् ।<br>
दिनरात्रिविभागः स्यात् स्वस्वायुःशतमानतः ॥ ६-१४७ ॥</p>
<p>एवं व्यवस्थयाव्यक्तस्थानां कियन्मानं दिनं भवेत् &ndash; इत्याशङ्क्याह &ndash;</p>
<p>ब्रह्मणः प्रलयोल्लाससहस्रैस्तु रसाग्निभिः ।<br>
अव्यक्तस्थेषु रुद्रेषु दिनं रात्रिश्च तावती ॥ ६-१४८ ॥</p>
<p>रसाग्निभिरिति, षट्त्रिंशता ।<br>
ब्रह्मण इति, बुद्धितत्त्वस्थस्य न तु सत्यलोकस्थस्य; नहि तदायुष्कलनयैतत्कलयितुमेव शक्यमिति भावः ।<br>
तेन बुद्धितत्त्वस्थस्य ब्रह्मणो गुणतत्त्वशतरुद्रदिनान्ते संहारस्तद्दिनारम्भे च सृष्टिः &ndash; इति तदीयेऽब्दे तस्य सषष्टिशतत्रयं प्रलयोल्लासा भवन्ति, ते च शतेन गुणिताः षट्त्रिंशत्सहस्रसङ्ख्याका भवेयुरित्युक्तं &ldquo;रसाग्निभिः प्रलयोल्लाससहस्रैरिति ।<br>
तावद्गुणपरीमाणं च गुणतत्त्ववासिनां रुद्राणामायुर्यदव्यक्तस्थानां दिनमित्युक्तम् &ldquo;अव्यक्तस्थेषु दिनं रात्रिश्च तावती&rdquo; इति ।<br>
यदुक्तम् &ndash;</p>
<p>&ldquo;षट्त्रिंशत्तु सहस्राणि ब्रह्मणां प्रलयोद्भवाः ।<br>
अव्यक्ते च दिनं प्रोक्तं रुद्राणां तन्निवासिनाम् ॥<br>
&quot; (स्वटम्। ११।२८९)</p>
<p>इति ।<br>
अस्याश्च व्यवस्थायाः शक्तितत्त्वान्तमविशेषेऽप्यव्यक्तान्तमेवमतिदेशस्येद मेव प्रयोजनं यदत्र गुणतत्त्ववर्तिरुद्रायुरपेक्षया दिनमानस्य सङ्ख्यानैयत्यमुत्पन्न मिति ॥ १४८ ॥</p>
<p>अत्र च सृष्टिसंहारादौ कस्याधिकारः &ndash; इत्याशङ्क्याह &ndash;</p>
<p>तदा श्रीकण्ठ एव स्यात्साक्षात्संहारकृत्प्रभुः ।<br>
सर्वे रुद्रास्तथा मूले मायागर्भाधिकारिणः ॥ ६-१४९ ॥</p>
<p>अव्यक्ताख्ये ह्याविरिञ्चाच्छ्रीकण्ठेन सहासते ।</p>
<p>साक्षान्न तु विरिञ्चादिमुखेन, यतस्तदानीं विरिञ्चात्प्रभृति प्रकृतिगर्भाधिकारिणः सर्व एव तत्तद्भुवनेश्वररूपा रुद्रा अव्यक्ताख्ये मूले प्रकृतितत्त्वे श्रीकण्ठेन सहासते, अर्थाच्छ्रीकण्ठनाथमेव नायकतया प्रधानीकृत्य तिष्ठन्तीत्यर्थः ।<br>
यदुक्तम् &ndash;</p>
<p>&ldquo;प्रजाः प्रजानां पतयः पितरो मानवैः सह ।<br>
साङ्ख्यज्ञानेन ये सिद्धा वेदेन ब्रह्मवादिनः ॥</p>
<p>छन्दःसामानि चोङ्कारो बुद्धिस्तद्देवताः प्रिये ।<br>
अह्नि तिष्ठन्ति ते सर्वे परमेशस्य धीमतः ॥<br>
&quot;</p>
<p>इति ॥ १४९ ॥</p>
<p>ननु</p>
<p>&ldquo;महाकल्पस्य पर्यन्ते ब्रह्मा याति परे लयम् ।<br>
&quot; (स्व। ११।२६१)</p>
<p>इत्याद्युक्त्या तस्य परशिवे लय उक्तस्तत्कथमसावास्ते ? &ndash; इत्याशङ्क्याह &ndash;</p>
<p>निवृत्ताधःस्थकर्मा हि ब्रह्मा तत्राधरे धियः ॥ ६-१५० ॥</p>
<p>न भोक्ता ज्ञोऽधिकारे तु वृत्त एव शिवीभवेत् ।<br>
स एषोऽवान्तरलयस्तत्क्षये सृष्टिरुच्यते ॥ ६-१५१ ॥</p>
<p>यद्यसाववृत्तपरशक्तिपातस्तद्बुध्यधोनिवृत्तकर्मतया भोगाभावात्तत्र भोक्ता न भवेत् &ndash; इत्यत्रैवास्ते, अन्यथा पुनर्यदि ज्ञानी साक्षात्कृतात्मतत्त्वः स्यात् अधिकारनिवृत्त्यनन्तरं स &ldquo;शिवीभवेत्&rdquo; तदैकात्म्येनैव प्रस्फुरेदित्यर्थः ।<br>
एवमन्येषामपि ज्ञेयम् ।<br>
अवान्तरलय इति, ब्रह्माण्डलयस्योक्तत्वात्प्रकृत्यण्डलयस्य च वक्ष्यमाणत्वात् ॥ १५१ ॥</p>
<p>नन्वत्र</p>
<p>&ldquo;बुद्धितत्त्वे स्थिता बौद्धा गुणेष्वप्यार्हताः स्थिताः ।<br>
स्थिता वेदविदः पुंसि त्वव्यक्ते पाञ्चरात्रिकाः ॥<br>
&quot;</p>
<p>इत्याद्युक्त्या केचिदात्मानो मुक्ताः सम्भवन्ति, केचिच्च बद्धास्तत्कथमविशेषेणैवोक्तं &ldquo;तत्क्षये सृष्टिरुच्यते&rdquo; इति ।<br>
नहि मुक्तात्मनां पुनः संसृतिः स्यात्? &ndash; इत्याशङ्क्याह &ndash;</p>
<p>साङ्ख्यवेदादिसंसिद्धाञ्छ्रीकण्ठस्तदहर्मुखे ।<br>
सृजत्येव पुनस्तेन न सम्यङ् मुक्तिरीदृशी ॥ ६-१५२ ॥</p>
<p>इदानीं पूर्वोक्तयैव नीत्या यथोत्तरं वृद्धिक्रमेण दिनादिव्यवस्थामतिदेशद्वारेण दर्शयति &ldquo;प्रधाने&rdquo; इत्यादिना शामनसे पदे&rdquo; इत्यन्तम् &ndash;</p>
<p>प्रधाने यदहोरात्रं तज्जं वर्षशतं विभोः ।<br>
श्रीकण्ठस्यायुरेतच्च दिनं कञ्चुकवासिनाम् ॥ ६-१५३ ॥</p>
<p>तत्क्रमान्नियतिः कालो रागो विद्या कलेत्यमी ।<br>
यान्त्यन्योन्यं लयं तेषामायुर्गाहनिकं दिनम् ॥ ६-१५४ ॥</p>
<p>तद्दिनप्रक्षये विश्वं मायायां प्रविलीयते ।<br>
क्षीणायां निशि तावत्यां गहनेशः सृजेत्पुनः ॥ ६-१५५ ॥</p>
<p>एवमव्यक्तकालं तु परार्धैर्दशभिर्जहि ।<br>
मायाहस्तावती रात्रिर्भवेत्प्रलय एष सः ॥ ६-१५६ ॥</p>
<p>मायाकालं परार्धानां गुणयित्वा शतेन तु ।<br>
एश्वरो दिवसो नादः प्राणात्मात्र सृजेज्जगत् ॥ ६-१५७ ॥</p>
<p>तावती चैश्वरी रात्रिर्यत्र प्राणः प्रशाम्यति ।</p>
<p>अहोरात्रमिति, गुणतत्त्ववर्तिरुद्रायुरपेक्षया ब्रह्मप्रलयोल्लासद्वासप्ततिसहस्रसङ्ख्याकम् ।<br>
तज्जमिति, षष्ट्यधिकेन शतत्रयेण गुणयित्वा इत्यर्थः ।<br>
एतदिति, वर्षशतपरीमाणं श्रीकण्ठीयमायुः ।<br>
कञ्चुकवासिनामित्यर्थान्नियतितत्त्वस्थानां वामदेवादीनां न तु कालतत्त्वादिगतानामपि; तदपेक्षया हि कालतत्त्वादौ यथोत्तरं वृद्ध्यादिव्यवस्था सम्भवेत्, अत एव</p>
<p>&ldquo;क्रमादन्योन्यं लयं यान्ति&rdquo;</p>
<p>इत्युक्तम् ।<br>
आगमोऽप्येवं &ndash;</p>
<p>&ldquo;ततो नियतिकालौ च रागो विद्या कला तथा ।<br>
परस्परं लयं यान्ति क्रमात्सर्वे स्वमानतः ॥<br>
&quot; (स्वटम्। ११ ।२९२)</p>
<p>इति ।<br>
तेषामिति, कलातत्त्वस्थानां महादेवादीनां न तु सर्वेषां कञ्चुकवासिनाम्; तथात्वे हि गाहनिकं दिनमव्यक्तकालसङ्ख्यामपेक्ष्य पञ्चदशस्थानावस्थितेन दशगुणेन परार्धेन वक्ष्यमाणं गुणनं सङ्गतिमियात् ।<br>
तत्सर्वेषामेव कञ्चुकवासिनां यथोत्तरमायुषो वृद्धया गाहनिकस्य दिनस्यानवच्छिन्नसङ्ख्याप्रतिपादनार्थमेवं वक्ष्यमाणं सङ्गच्छते &ndash; इत्यलं बहुना ।<br>
गणना तु ग्रन्थविस्तरभयान्न लिखिता &ndash; इति स्वयमेवाभ्यूह्या ।<br>
तावत्यामिति, वक्ष्यमाणदिनसमानायाम् ।<br>
जहीति गुणयेत्यर्थः ।<br>
यदुक्तम् &ndash;</p>
<p>&ldquo;प्राधानिकपरार्धेन दशधा गुणितेन च ।<br>
माया संहरते सर्वं पुनश्चैव सृजेज्जगत् ॥</p>
<p>मायाकालपरार्धस्य शतधा गुणितस्य च ।<br>
रिश्वरः कुरुते सृष्टिं संहरेच्च पुनः सृजेत् ॥<br>
&quot; (स्वटम्। ११।२९७)</p>
<p>इति ।<br>
अनेन चात्रोत्तरोत्तरं कालः प्रकृष्यते &ndash; इत्युक्तं स्यात्; एवमुत्तरत्रापि ज्ञेयम् ।<br>
नाद&rdquo; इति बहिरुन्मेषरूपतया नदनस्वभाव ईश्वरः ।<br>
प्राणात्मेति, प्राणप्रमातृत्वात् ।<br>
प्रशाम्यतीति, अत ऊर्ध्वं प्राणस्य प्राधान्याभावात्, विश्वमिति तस्याप्यहन्तायां विश्रान्तेः ॥ १५७ ॥</p>
<p>न केवलमात्र नादात्मनः प्राणस्यैव प्रशमो यावद् बिन्द्वाद्यात्मिकायाः संविदोऽपि भविष्यति &ndash; इत्याह &ndash;</p>
<p>प्राणगर्भस्थमप्यत्र विश्वं सौषुम्नवर्त्मना ॥ ६-१५८ ॥</p>
<p>प्राणे ब्रह्मविले शान्ते संविद्याप्यवशिष्यते ।<br>
अंशांशिकातोऽप्येतस्याः सूक्ष्मसूक्ष्मतरो लयः ॥ ६-१५९ ॥</p>
<p>गुणयित्वैश्वरं कालं परार्धानां शतेन तु ।<br>
सदाशिवं दिनं रात्रिर्महाप्रलय एव च ॥ ६-१६० ॥</p>
<p>सदाशिवः स्वकालान्ते बिन्द्वर्धेन्दुनिरोधिकाः ।<br>
आक्रम्य नादे लीयेत गृहीत्वा सचराचरम् ॥ ६-१६१ ॥</p>
<p>नादो नादान्तवृत्त्या तु भित्त्वा ब्रह्मबिलं हठात् ।<br>
शक्तितत्त्वे लयं याति निजकालपरिक्षये ॥ ६-१६२ ॥</p>
<p>एतावच्छक्तितत्त्वे तु विज्ञेयं खल्वहर्निशम् ।<br>
शक्तिः स्वकालविलये व्यापिन्यां लीयते पुनः ॥ ६-१६३ ॥</p>
<p>व्यापिन्या तद्दिवारात्रं लीयते साप्यनाश्रिते ।<br>
परार्धकोट्या हत्वापि शक्तिकालमनाश्रिते ॥ ६-१६४ ॥</p>
<p>दिनं रात्रिश्च तत्काले परार्धगुणितेऽपि च ।<br>
सोऽपि याति लयं साम्यसञ्ज्ञे सामनसे पदे ॥ ६-१६५ ॥</p>
<p>महाप्रलय इति, शुद्धाध्वनोऽपि संहरणात् ।<br>
तदुक्तम् &ndash;</p>
<p>&ldquo;ततः सदाशिवो देवः स्वमानेन च संहरेत् ।<br>
सृजते च पुनर्भूय आत्मीये देव्यहर्मुखे ॥</p>
<p>महाप्रलय एवोक्तः सादाख्ये तु दिनक्षये ।<br>
&quot; (स्वटम्। ११।२९८)</p>
<p>इति ।</p>
<p>&ldquo;बिन्दुं चैवार्धचन्द्रं च भित्त्वा चैव निरोधिकाम् ।<br>
नादतत्त्वे लयं याति गृहीत्वा सचराचरम् ॥<br>
&quot; (स्वटम्। ११।३००)</p>
<p>इति ।<br>
नादानुवृत्त्येति, नादान्तभूमिकामासाद्येत्यर्थः ।<br>
यदुक्तम् &ndash;</p>
<p>नादः सौषुम्नमार्गेण भित्त्वा ब्रह्मबिलं प्रिये ।<br>
शक्तितत्त्वे लयं याति शक्तितत्त्वदिनक्षये ॥<br>
&quot; (स्वटम्। ११।३०१)</p>
<p>इति ।<br>
एतावदिति, सदाशिवायुःसङ्ख्यातम् ।<br>
तदिति, यः शक्तिलयकालः ।<br>
परार्धकोट्येति, यदुक्तम् ↓</p>
<p>&ldquo;शक्तिकालपरार्धस्य कोटिधा गुणितस्य तु ।<br>
अनाश्रितस्य देवस्य दिनमेकं प्रकीर्तितम् ॥<br>
&quot; (स्वटम्। ११।३०३)</p>
<p>सोऽपीत्यनाश्रितः ।<br>
तदुक्तम् &ndash;</p>
<p>&ldquo;अनेन परिमाणेन परार्धगुणितेन च ।<br>
सोऽपि याति परं स्थानं कारणं समनाश्रयम् ॥<br>
&quot; (स्वटम्। ११।३०४)</p>
<p>इति ॥ १६५ ॥</p>
<p>नन्वेवं समनाया अपि लयः कस्मान्नोच्यते &ndash; इत्याशङ्क्याह &ndash;</p>
<p>स कालः साम्यसञ्ज्ञः स्यान्नित्योऽकल्यः कलात्मकः ।<br>
यत्तत्सामनसं रूपं तत्साम्यं ब्रह्म विश्वगम् ॥ ६-१६६ ॥</p>
<p>यतः स विश्वकलनाकारी कालः समनाख्या येयं कलाशक्तिस्तदात्मकोऽत एव नित्यो, न ह्यस्याः समनाख्यायाः शक्तेर्महाप्रलयेऽपि नाशः &ndash; इत्याशयः ।<br>
यदभिप्रायेणैवान्यैः &ldquo;शम्भुः पुरुषो माया नित्यम्&rdquo; इत्याद्युक्तम् ।<br>
अत एव पृथिव्यादेरनाश्रितान्तस्य विश्वस्याभेदात्मना साम्येनावस्थानात्साम्यशब्दाभिधेयः ।<br>
अत एव भेदप्रथाया अभावात् &ldquo;अकल्यः&rdquo; कलयितुमशक्य इत्यर्थः ।<br>
शक्त्यन्तं हि विश्वसंहारे वृत्ते सकलोऽयमणुवर्गः सम्भूय समनायामेवास्ते &ndash; इत्याह &ndash; &ldquo;यत्तत्सामनसं रूपं तद्विश्वगं साम्यम्&rdquo; इति ।<br>
न चैवमपि भेदवादिवदिदं परस्माद् ब्रह्मणोऽतिरिक्तमित्युक्तं &ldquo;ब्रह्म&rdquo; इति, परब्रह्मरूपमित्यर्थः ।<br>
तदुक्तम् &ndash;</p>
<p>स कालः साम्यसञ्ज्ञश्च जन्ममृत्युभयापहः ।<br>
तस्याप्यूर्ध्वममेयस्तु कालः स्यात्परमावधिः ॥</p>
<p>नित्यो नित्योदितो देवि अकल्यश्च न कल्यते ।<br>
&quot; (स्वटम्। ११।३४६)</p>
<p>इति ॥ १६६ ॥</p>
<p>न केवलमत्र प्रलयावसरे विश्वस्यावस्थानमेव यावत्सृष्टिर(ष्टाव)पि &ndash; इत्याह &ndash;</p>
<p>अतः सामनसात्कालान्निमेषोन्मेषमात्रतः ।<br>
तुट्यादिकं परार्धान्तं सूते सैवात्र निष्ठितम् ॥ ६-१६७ ॥</p>
<p>निमेषोन्मेषमात्रत इति, सदाशिवेश्वरदशामधिशयानादित्यर्थः ।<br>
यदुक्तम् &ndash;</p>
<p>स चाधः कलयेत्सर्वं व्यापिन्याद्यं धरावधि ।<br>
तुट्यादिभिः कलाभिश्च देव्यध्वानं चराचरम् ॥<br>
&quot; (स्वटम्। ११।३०७)</p>
<p>इति ।<br>
अत एव चान्यैरस्मच्छास्त्रप्रक्रियामजानानैः &ldquo;शक्त्यन्तं महाप्रलये वृत्ते सकलोऽयमणुवर्गः प्रलयान्त ऊर्ध्वोर्ध्वमवस्थितेरभिधानात्परिशिष्टं शिवतत्त्वमेवासादयेत् ।<br>
तदासादनमेव च मुक्तिः; तदक्रमेण सर्वेषामनायासमेव सा सिद्ध्येदिति किं शास्त्रानुष्ठानादिना&rdquo; इत्यादि यच्चोदितं तदुत्थानोपहतमेव ।<br>
न हि शक्त्यन्तं प्रलयेऽप्येषां शिवतत्व एवावस्थानं समनायामेवमभिधानात्</p>
<p>शमनान्तं वरारोहे पाशजालमनन्तकम् ।<br>
&quot; (स्वटम्। ४।४२९)</p>
<p>इत्याद्युक्त्या तदन्तं च बन्ध एव &ndash; इति को नाम तत्र मुक्तेरवकाशः ।<br>
न चैवमपि शम्भुवत्समनाया अपि नित्यत्वादभेदवादक्षतिः, भेदमेवाधिकृत्य सृष्टिप्रलयादिव्यवहारस्योत्थानात्; वस्तुतः पुनरभेदवादचर्चा प्रतिपदमिह दर्शिता दर्शयिष्यते च &ndash; इत्यलं बहुना ॥ १६७ ॥</p>
<p>एवमुक्तवक्ष्यमाणपरिमाणोपयोगिन्याः सङ्ख्यायाः क्रमेण रूपं दर्शयति &ndash;</p>
<p>दशशतसहस्रमयुतं लक्षनियुतकोटि सार्बुदं वृन्दम् ।<br>
खर्वनिखर्वे शङ्खाब्जजलधिमध्यान्तमथ परार्धं च ॥ ६-१६८ ॥</p>
<p>अब्जेति पद्मम्, जलधीति सागरः ॥ १६८ ॥</p>
<p>नन्वेवमवस्थानमेषां कथं स्यात् ? &ndash; इत्याशङ्क्याह &ndash;</p>
<p>इत्येकस्मात्प्रभृति हि दशधा दशधा क्रमेण कलयित्वा ।<br>
एकादिपरार्धान्तेष्वष्टादशसु स्थितिं बूर्यात् ॥ ६-१६९ ॥</p>
<p>यदुक्तम् ↓</p>
<p>&ldquo;एकं दशगुणं पूर्वं शतं दशगुणं तु तत् ।<br>
शतं दशगुणं कृत्वा सहस्रं परिकीर्तितम् ॥</p>
<p>सहस्रं दशधा चैवमयुतं तद्धि कीर्तितम् ।<br>
दशायुतानि लक्षं तु नियुतं दश तानि तु ॥</p>
<p>दश तानि च कोटिः स्याद्दश कोट्यस्तदर्बुदम् ।<br>
अबुदैर्दशभिर्वृन्दं खर्वं दशभिरेव तैः ॥</p>
<p>दशभिस्तन्निखर्वं तु शङ्कुः स्याद्दश तानि तु ।<br>
शङ्कुभिर्दशभिः पद्मं दश पद्मानि सागरः ॥</p>
<p>सागरैर्दशभिर्मध्यमन्तस्तैर्दशभिः स्मृतः ।<br>
अन्तं दशाहतं कृत्वा परार्धं तु प्रकीर्तितम् ॥</p>
<p>एवमष्टादशैतानि स्थानानि गणितस्य तु ।<br>
&quot; इति ॥ १६९ ॥</p>
<p>एवमत्र सृष्टिप्रलयानामानन्त्येऽपि गौणमुख्यभावं दर्शयितुमाह &ndash;</p>
<p>चत्वार एते प्रलया मुख्याः सर्गाश्च तत्कलाः ।<br>
भूमूलनैशशक्तिस्थास्तदेवाण्डचतुष्टयम् ॥ ६-१७० ॥</p>
<p>मुख्या इत्यवान्तराणामनन्तानां प्रलयानां सर्गाणां चात्रैवान्तर्भावात् ।<br>
&ldquo;तत्कला&rdquo; इति तेषां प्रलयानां सर्गाणां च &ldquo;कला&rdquo; पृथिव्यादिभेदचतुष्टयरूपा अंशा इत्यर्थः ।<br>
तदेवेति, भूमूलादि ।<br>
तदुक्तम् ↓</p>
<p>निजशक्तिवैभवभरादण्डचतुष्टयमिदं विभागेन ।<br>
शक्तिर्माया प्रकृतिः पृथ्वी चेति प्रभावितं प्रभुणा ॥<br>
&quot; (प।<br>
सा। ४ श्लोक)</p>
<p>इति ॥ १७० ॥</p>
<p>अत्रैव स्रष्ट्टसंहर्तृविभागमपि दर्शयति &ndash;</p>
<p>कालाग्निर्भुवि संहर्ता मायान्ते कालतत्त्वराट् ।<br>
श्रीकण्ठो मूल एकत्र सृष्टिसंहारकारकः ॥ ६-१७१ ॥</p>
<p>तल्लयो वान्तरस्तस्मादेकः सृष्टिलयेशिता ।<br>
श्रीमानघोरः शक्त्यन्ते संहर्ता सृष्टिकृच्च सः ॥ ६-१७२ ॥</p>
<p>संहर्ता न पुनः स्रष्टा तद्धि ब्रह्मादीनामेव हि पूर्वमुक्तम्, कालतत्त्वराडिति कालतत्त्वाधिपः श्रीकण्ठः ।<br>
यदुक्तम् &ndash;</p>
<p>&ldquo;एकवीरः शिखोदश्च श्रीकण्ठः कालमाश्रितः ।<br>
&quot; (मा।  वि। ५।२७)</p>
<p>इति ।<br>
श्रीकण्ठ इत्यव्यक्तस्थः ।<br>
एकत्रेति त्रिष्वपि योज्यम् ।<br>
तल्लय इति श्रीकण्ठकर्त्तृकः संहारः ।<br>
यद्वा त्रिष्वपि पृथिव्यादिषु स्थानेषु परापररूपतामधिशयानः श्रीकण्ठनाथ एककः सृष्टिसंहारकारकः ।<br>
यदुक्तम् ↓</p>
<p>&ldquo;श्रीकण्ठ एव परया मूर्त्या कालाग्निरुच्यते ।<br>
&quot;</p>
<p>इति ।<br>
तथा</p>
<p>&ldquo;त्रिष्वेव संस्थितो रुद्रः कालरूपी महेश्वरः ।<br>
&quot;</p>
<p>इति ।<br>
&ldquo;शक्त्यन्ते&rdquo; इति शुद्धाध्वनि ।<br>
तदुक्तम् &ndash;</p>
<p>&ldquo;तदूर्ध्वे शुद्धमध्वानं यावच्छक्यन्तगोचरम् ।<br>
तत्सर्वं संहरेद् घोरमघोरो घोरनाशनः ॥<br>
&quot;</p>
<p>इति ॥ १७२ ॥</p>
<p>न केवलं शक्त्यन्तं प्रलयस्यैव महत्त्वं यावत्सृष्टेरपीत्याह &ndash;</p>
<p>तत्सृष्टौ सृष्टिसंहारा निःसङ्ख्या जगतां यतः ।<br>
अन्तर्भूतास्ततः शाक्ती महासृष्टिरुदाहृता ॥ ६-१७३ ॥</p>
<p>ननु पृथिव्यादितत्त्वप्रलये यैव तन्निवासिनामणूनां व्यवस्था सैव किं तत्त्वेश्वरणां न वा ? &ndash; इत्याशङ्क्याह &ndash;</p>
<p>लये ब्रह्मा हरी रुद्रशतान्यष्टकपञ्चकम् ।<br>
इत्यन्योन्यं क्रमाद्यान्ति लयं मायान्तकेऽध्वनि ॥ ६-१७४ ॥</p>
<p>मायातत्त्वलये त्वेते प्रयान्ति परमं पदम् ।</p>
<p>शुद्धाध्वव्यवस्थितानां पुनः किं परमं पदम् ? &ndash; इत्याशङ्क्याह &ndash;</p>
<p>मायोर्ध्वे ये सिताध्वस्थास्तेषां परशिवे लयः ॥ ६-१७५ ॥</p>
<p>तत्राप्यौपाधिकाद्भेदाल्लये भेदं परे विदुः ।</p>
<p>तत्रापीति, परशिवे ।<br>
परे विदुरिति, न पुनरस्माकमिदं मत मित्याशयः ॥ १७५ ॥</p>
<p>नन्वेवमपवृक्तेषु पुनः सृष्टौ तत्र केषामधिकारः ? &ndash; इत्याशङ्क्याह &ndash;</p>
<p>एवं तात्त्वेश्वरे वर्गे लीने सृष्टौ पुनः परे ॥ ६-१७६ ॥</p>
<p>तत्साधकाः शिवेष्टा वा तत्स्थानमधिशेरते ।</p>
<p>तत्साधका इति ↓</p>
<p>&ldquo;लोकधर्मिणमारोप्य मते भुवनभर्तरि ।<br>
&quot;</p>
<p>इत्यादिना निरूपिताश्चर्यादिक्रमेण प्रेप्सिततत्तद्भुवनैश्वर्याः ।<br>
शिवेष्टा इति, तदिच्छामात्रानुगृहीताः ॥ १७६ ॥</p>
<p>नन्वेवमप्येषां ब्रह्मादिशब्दप्रवृत्तौ किं निमित्तम् ? &ndash; इत्याशङ्क्याह   -</p>
<p>ब्रह्मी नाम परस्येव शक्तिस्तां यत्र पातयेत् ॥ ६-१७७ ॥</p>
<p>स ब्रह्मा विष्णुरुद्राद्या वैष्णव्यादेरतः क्रमात् ।</p>
<p>&ldquo;अत&rdquo; इति शक्तेः ।<br>
तदुक्तम् &ndash;</p>
<p>&ldquo;ब्रह्मी च वैष्णवी शक्तिरधिकारपदं गता ।<br>
यं चाधितिष्ठत्यात्मानं तत्सञ्ज्ञां स प्रपद्यते ॥</p>
<p>तदाधिकारं कुरुते इच्छया परमात्मनः ।<br>
&quot; (स्वटम्। ११।२६५)</p>
<p>इति ॥ १७७ ॥</p>
<p>ननु ब्रह्मी नाम यदि शिवस्यैव शक्तिस्तत्कथमसावन्यं यायाद्येनायं ब्रह्मेत्युच्यते, न ह्यन्यदीयधर्मस्यान्यत्रान्वयः सम्भवेत् ? &ndash; इत्याशङ्क्याह &ndash;</p>
<p>शक्तिमन्तं विहायान्यं शक्तिः किं याति नेदृशम् ॥ ६-१७८ ॥</p>
<p>छादितप्रथिताशेषशक्तिरेकः शिवस्तथा ।</p>
<p>न ह्येतच्छिवलक्षणं शक्तिमन्तं विहायान्यं ब्रह्मादिलक्षणं शक्तिर्याति&rdquo; इत्येवंविधमुक्तम्, किं त्वनन्तशक्तिखचितत्वेऽपि काञ्चिच्छक्तिं प्रच्छाद्य काञ्चिच्च प्रकटीकृत्यैक एव शिवस्तथा ब्रह्मविष्ण्वाद्यात्मनावभासत इति ॥ १७८ ॥</p>
<p>ननु प्राणस्य परं तत्त्वं प्रत्युपायत्वमस्तीति प्रागुपक्रान्तं तत्तदनभिधाय तदाश्रयेण सृष्टिसंहारादीनामेव स्वरूपमुच्यते &ndash; इति किमेतत् ? &ndash; इत्याशङ्क्याह &ndash;</p>
<p>एवं विसृष्टिप्रलयाः प्राण एकत्र निष्ठिताः ॥ ६-१७९ ॥</p>
<p>सोऽपि संविदि संविच्च चिन्मात्रे ज्ञेयवर्जिते ।<br>
चिन्मात्रमेव देवी च सा परा परमेश्वरी ॥ ६-१८० ॥</p>
<p>अष्टात्रिंशं च तत्तत्त्वं हृदयं तत्परापरम् ।</p>
<p>संविदीति, तत्तन्नीलाद्याभाससम्भिन्नायां परिमितात्मरूपायाम् ।<br>
चिन्मात्रमेव चाष्टात्रिंशं तत्त्वमित्येतदग्र एवोपपादयिष्यते &ndash; इति नेहायस्तम् ।<br>
तत्स्थितमेवास्य चिन्मात्रविश्रान्तत्वं यद्वशादेवात्र नालिकादिषष्ट्यब्दोदयान्तं लयोदययोर्वैचित्र्य मिति ॥ १८० ॥</p>
<p>तदाह ↓</p>
<p>तेन संवित्त्वमेवैतत्स्पन्दमानं स्वभावतः ॥ १८१ ॥</p>
<p>लयोदया इति प्राणे षष्ट्यब्दोदयकीर्तनम् ।</p>
<p>संवित्त्वमिति &ndash; ये नाम लयोदयास्तत्संवित्स्वातन्त्र्यम् &ndash; इत्येवं संविदधीनमेव सर्वमेतत्कालीयं वैचित्र्यम्, न पुनरस्वाधीनं किञ्चिद्रूपं बहिरस्तीत्युक्तं स्यात् ॥ १८१ ॥</p>
<p>अत आह ↓</p>
<p>इच्छामात्रप्रतिष्ठेयं क्रियावैचित्र्यचर्चना ॥ ६-१८२ ॥</p>
<p>कालशक्तिस्ततो बाह्ये नैतस्या नियतं वपुः ।</p>
<p>नैतस्या नियतं वपुरिति, तथात्वे हि यत्रैकचषकोदयस्यत्रैवाब्दोदयः कथं भवेदिति भावः ॥ १८२ ॥</p>
<p>ननु कथमतिपरिमितस्यापि कालांशस्य वैतत्येनावभासो भवेत् ? &ndash; इत्याशङ्क्याह &ndash;</p>
<p>स्वप्नस्वप्ने तथा स्वप्ने सुप्ते सङ्कल्पगोचरे ॥ ६-१८३ ॥</p>
<p>समाधौ विश्वसंहारसृष्टिक्रमविवेचने ।<br>
मितोऽपि किल कालांशो विततत्वेन भासते ॥ ६-१८४ ॥</p>
<p>यत्राद्यां स्वाप्नीमेव दशां जाग्रद्दशात्वेन परिकल्प्य द्वितीयां स्वप्नत्वेन कश्चिदभिमन्यते स स्वप्नस्वप्न उच्चते ।<br>
एवं स्वप्ने क्षणेनैव हरिश्चन्द्रस्येवानेककालिकोऽप्यनुभवोऽभवदिति युक्तमुक्तं &ndash; &ldquo;मितेऽपि काले वैतत्येनावभासः&rdquo; इति ।<br>
शुप्ते&rdquo; इति सुषुप्तदशायाम्ः तत्र हि क्षणमात्रमपि मोहादौ &ldquo;चिरस्य गाढमूढोऽहमासम्&rdquo; इत्याद्यभिमानोदयः ।<br>
शङ्कल्पगोचरे&rdquo; इति स्वतन्त्रविकल्पादौ; तत्र हि क्षणेनैव कल्पपरिकल्पनमपि शक्यम् ।<br>
शमाधौ&rdquo; इति विश्वसाक्षात्कारात्मनि ।<br>
विश्वसंहारसृष्टिक्रमस्य &ldquo;विवेचने&rdquo; समनन्तरोक्तकालीयप्रमेयसङ्कलनाबुद्धावित्यर्थः ।<br>
एतच्च कालीयं वैतत्यं स्वपरदृष्टत्वेनापि वैचित्र्यमियात् &ndash; इत्याह &ndash;</p>
<p>प्रमात्रभेदे भेदेऽथ चित्रो विततिमाप्यसौ ।</p>
<p>अनेनैतत्स्वप्नादावनुभूतम् &ndash; इति प्रमात्रन्तरैकीकारेण विततिम्नोऽवभासः; मयैवैतदसाधारण्येनानुभूतम् &ndash; इति वा ॥</p>
<p>इदानीं प्राणीयमेव कालविभागमपानेऽप्यतिदिशति &ndash;</p>
<p>एवं प्राणे यथा कालः क्रियावैचित्र्यशक्तिजः ॥ ६-१८५ ॥</p>
<p>तथापानेऽपि हृदयान्मूलपीठविसर्पिणी ।</p>
<p>यद्यपि द्वादशान्ताद्धृदन्तमपाने कालवैचित्र्यमुक्तं तथापि हृदयान्मत्तगन्धपर्यन्तं प्रसरणेऽस्यैव प्राधान्यमित्येवमुक्तम् ।<br>
तदुक्तम् &ndash;</p>
<p>&ldquo;अपानस्यापि सञ्चारे सर्पितेयं सुविस्तृता ।<br>
गुदं यावत्ततो वायुरधस्तादुपयाति हि ॥<br>
&quot;</p>
<p>इति ॥ १८५ ॥</p>
<p>नन्वत्रापि प्राणवत्कालवैचित्र्यं किं सञ्चेत्यते न वा ? &ndash; इत्याशङ्क्याह &ndash;</p>
<p>मूलाभिधमहापीठसङ्कोचप्रविकासयोः ॥ ६-१८६ ॥</p>
<p>ब्रह्माद्यनाश्रितान्तानां चिनुते सृष्टिसंहृती ।</p>
<p>&ldquo;रासभी वडवा यद्वत्&rdquo; (तम्। ५।५८) इत्यादिप्रागुक्तयुक्त्या जन्माधारोदितायाः शक्तेर्यौ सङ्कोचविकासौ तौ ब्रह्माद्यनाश्रितान्तस्य विश्वस्य सृष्टिसंहारादौ योगिनामनुभवसिद्धावित्युक्तं &ndash; &ldquo;चिनुते सृष्टिसंहृती&rdquo; इति ॥ १८६ ॥</p>
<p>ननु यद्येवं तत्सर्वत्र प्राणोदय एव प्राधान्येनैतत्कस्मान्निर्दिष्टम् ?   - इत्याशङ्क्याह &ndash;</p>
<p>शश्वद्यद्यप्यपानोऽयमित्थं वहति किन्त्वसौ ॥ ६-१८७ ॥</p>
<p>अवेद्ययत्नो यत्नेन योगिभिः समुपास्यते ।</p>
<p>ननु यद्यत्र ब्रह्मादीनां कारणानां सृष्ट्यादि सम्भवेत् तत्कुत्र कस्यावस्थानम् ? &ndash; इत्याशङ्क्याह &ndash;</p>
<p>हृत्कन्दानन्दसङ्कोचविकासद्वादशान्तगाः ॥ ६-१८८ ॥</p>
<p>ब्रह्मादयोऽनाश्रितान्ताः सेव्यन्तेऽत्र सुयोगिभिः ।</p>
<p>&ldquo;द्वादशान्तः&rdquo; शक्तेरुदयविश्रान्तिस्थानम् ।<br>
सुयोगिभिरित्यन्तःप्राणे सावधानैर्न सामान्यैस्तेषामपानस्यावेद्ययत्नतया तत्सेवनस्य यत्नसाध्यत्वात् ॥ १८८ ॥</p>
<p>ननु व्यापकत्वादेषां स्वरसत एव सर्वत्रावस्थानं सिद्धमित्यत्र विशेषाभिधाने किं प्रयोजनम् ? &ndash; इत्याशङ्क्याह ↓</p>
<p>एते च परमेशानशक्तित्वाद्विश्ववर्तिनः ॥ ६-१८९ ॥</p>
<p>देहमप्यश्नुवानास्तत्कारणानीति कामिके ।</p>
<p>तत्कारणानीति, तस्य देहस्य कारणानि तत्तदधिष्ठानद्वारेणोत्पत्तिनिमित्तमित्यर्थः ॥ १८९ ॥</p>
<p>कामिकीयमेव ग्रन्थं पठति &ndash;</p>
<p>बाल्ययौवनवृद्धत्वनिधनेषु पुनर्भवे ॥ ६-१९० ॥</p>
<p>मुक्तौ च देहे ब्रह्माद्याः षडधिष्ठानकारिणः ।</p>
<p>तद्बाल्ये ब्रह्मणोऽधिष्ठानकारित्वम्, यावन्मुक्तावनाश्रितस्येति ॥ १९० ॥</p>
<p>नन्वस्मद्दर्शने मुक्तेः किमनाश्रिताधिष्ठानं युक्तम् ? &ndash; इत्याशङ्क्याह &ndash;</p>
<p>तस्यान्ते तु परा देवी यत्र युक्तो न जायते ॥ ६-१९१ ॥</p>
<p>अनेन ज्ञातमात्रेण दीक्षानुग्रहकृद्भवेत् ।</p>
<p>अन्त इति, यदुक्तम् ↓</p>
<p>&ldquo;षट्त्यागात्सप्तमे लयः ।<br>
&quot; (स्वटम्। ४।२६७)</p>
<p>इति ।<br>
&ldquo;युक्त&quot;इत्यर्थाद् गुरुणा योजितः ॥ १९१ ॥</p>
<p>नन्वपानस्य कालवैचित्र्याभिधाने प्रक्रान्ते किमनेनोपदिष्टेन ? &ndash; इत्याशङ्क्याह &ndash;</p>
<p>समस्तकारणोल्लासपदे सुविदिते यतः ॥ ६-१९२ ॥</p>
<p>अकारणं शिवं विन्देद्यत्तद्विश्वस्य कारणम् ।</p>
<p>हेये हि सुष्ठु ज्ञाते सुखमुपादेये विश्रान्तिर्भवेदिति भावः ॥ १९२ ॥</p>
<p>ननु प्राणक्रमेण &ldquo;द्वादशान्ते परः शिवः&rdquo; इत्याद्युक्त्या तत्तत्कारणोल्लङ्घनेन तत्र शिवे विश्रान्तिः स्यादिह पुनः सा कुत्र यत्रैवं स्यात् ? &ndash; इत्याशङ्क्याह &ndash;</p>
<p>अधोवक्त्रं त्विदं द्वैतकलङ्कैकान्तशातनम् ॥ ६-९३ ॥</p>
<p>क्षीयते तदुपासायां येनोर्ध्वाधरडम्बरः ।</p>
<p>यत्र नामापानस्य विश्रान्तिस्तदिदं द्वैतकलङ्कापहम् &ldquo;अधोवक्त्रम्&rdquo; षष्ठस्रोतोरूपं योगिनीवक्त्रमित्युच्यते; यतोऽयमद्वैतार्थोपदेशिनां रहस्यशास्त्राणामुदयो, येन द्वैतापहतत्वेन हेतुना तत्र विश्रान्तिभाजाम् &ldquo;ऊर्ध्वाधरडम्बरः&rdquo; शाम्येत् चिदानन्दैकघनपरशिवैकात्म्यमुल्लसेदित्यर्थः ॥ १९३ ॥</p>
<p>नन्वत्रैवं विश्रान्तिः किं प्राणवत्तुट्यादिक्रमेणैव भवेदुतान्यथापि ? इत्याशङ्क्याह &ndash;</p>
<p>अत्रापानोदये प्राग्वत्षष्ट्यब्दोदययोजनाम् ॥ ६-१९४ ॥</p>
<p>यावत्कुर्वीत तुट्यादेर्युक्ताङ्गुलविभागतः ।</p>
<p>युक्तं तुट्यनुगुणमङ्गुलविभागमाश्रित्य तुट्यादेरारभ्य षष्ट्यब्दोदययोजनां यावत् प्राग्वदत्रापानोदयेऽर्थाद्योजनां कुर्वीत, येनैवं विश्रान्तिः स्यात् ॥ १९४ ॥</p>
<p>न केवलमेतदपाने यावत्समानेऽपि इत्याह &ndash;</p>
<p>एवं समानेऽपि विधिः स हि हार्दीषु नाडिषु ॥ ६-१९५ ॥</p>
<p>सञ्चरन्सर्वतोदिक्कं दशधैव विभाव्यते ।</p>
<p>हार्दीषु, हृदि तासामभिव्यक्तेः, वस्तुतस्त्वासां नाभेरुदयः ।<br>
यदुक्तम् &ndash;</p>
<p>नाभ्यधो मेढ्रकन्दे च स्थिता वै नाभिमध्यतः ।<br>
तस्माद्विनिर्गता नाड्यस्तिर्यगूर्ध्वमधः प्रिये ॥</p>
<p>चक्रवत्संस्थितास्तत्र प्रधाना दश नाडयः ।<br>
&quot; (स्वटम्। ७।८)</p>
<p>इति ।<br>
समानस्यापि मुख्यया वृत्त्या नाभिरेव स्थानम् ।<br>
यदुक्तम् &ndash;</p>
<p>&ldquo;हृद्गुदे नाभिकण्ठे च सर्वसन्धौ तथैव च ।<br>
प्राणाद्याः संस्थिता ह्येते… ॥<br>
&quot; (स्वटम्। ७।३०१)</p>
<p>इति ॥ १९५ ॥</p>
<p>नन्वेवं व्यपदेशस्य किं निमित्तम् ? &ndash; इत्याशङ्क्याह &ndash;</p>
<p>दश मुख्या महानाडीः पूरयन्नेष तद्गताः ॥ ६-१९६ ॥</p>
<p>नाड्यन्तराश्रिता नाडीः क्रामन्देहे समस्थितिः ।</p>
<p>मुख्या इति प्रधानाः ।<br>
तदुक्तम् &ndash;</p>
<p>&ldquo;इडा च पिङ्गला चैव सुषुम्ना च तृतीयिका ।<br>
गान्धारी हस्तिजिह्वा च पूषा चैवार्यमा तथा ॥</p>
<p>अलम्बुसा कुहूश्चैव शङ्खिनी दशमी स्मृता ।<br>
एताः प्राणवहाः प्रोक्ताः प्रधाना दश नाडयः ॥<br>
&quot; (स्वटम्। ७।१६)</p>
<p>इति ।<br>
&ldquo;तद्गताः&rdquo; इति तद्भेदरूपद्वासप्ततिसहस्रसङ्ख्याकाः ।<br>
नाड्यन्तरेतितदुपभेदरूपाणि ।<br>
यदुक्तम् ↓</p>
<p>&ldquo;द्वासप्ततिसहस्राणि नाड्यस्ताभ्यो विनिर्गताः ।<br>
पुनर्विनिर्गताश्चान्या आभ्योऽप्यन्याः पुनः पुनः ॥<br>
&quot; (स्वटम्। ७।९)</p>
<p>इति ।<br>
अत एव देहे समननात्समाननामायमित्युक्तं शमस्थितिः&rdquo; इति ॥ १९६ ॥</p>
<p>ननु यदि नामायं दश नाडीराक्रम्य वर्तते तावतास्य किमायातं येन दशधात्वमुच्यते ? &ndash; इत्याशङ्क्याह ↓</p>
<p>अष्टासु दिग्दलेष्वेष क्रामंस्तद्दिक्पतेः क्रमात् ॥ ६-१९७ ॥</p>
<p>चेष्टितान्यनुकुर्वाणो रौद्रः सौम्यश्च भासते ।</p>
<p>तद्दिक्पतेरिति, इन्द्रादेः ।<br>
चेष्टितानीति, स्तम्भादिरूपाणि ।<br>
रौद्रो याम्यादौ, सौम्यश्च वारुण्यादौ; अत एव पुंसां प्रतिक्षणं क्रोधहर्षाद्याविर्भावः ।<br>
यदुक्तम् &ndash;</p>
<p>&ldquo;पद्मस्याष्टदलस्येत्थं तन्मध्ये भोगभुक्सदा ।<br>
संस्थितः सर्वगोऽप्यस्मात्कारणात्सुप्रतीयते ॥</p>
<p>येनाशु विषयान्दृष्ट्वा विचारयति सादरम् ।<br>
शोकः क्रोधो विषादो वा विस्मयस्ताप एव च ॥</p>
<p>हर्षो वाप्यथ सञ्चिन्त्य हृदयेनैव भाव्यते ।<br>
&quot;</p>
<p>इति ॥ १९७ ॥</p>
<p>एवमस्य सर्वत्र साम्येनावस्थानेऽपि मुख्यया वृत्त्या नाडीत्रय एव चारः &ndash; इत्याह &ndash;</p>
<p>स एव नाडीत्रितये वामदक्षिणमध्यगे ॥ ६-१९८ ॥</p>
<p>इन्द्वर्काग्निमये मुख्ये चरंस्तिष्ठत्यहर्निशम् ।</p>
<p>नाडीत्रितये इति, इडापिङ्गलासुषुम्नात्मके ।<br>
यदुक्तम् &ndash;</p>
<p>&ldquo;दक्षिणे तु स्थितः सूर्यो वामे सोमो विराजते ।<br>
पाके प्रकाशकत्वे च मध्यस्थश्चैव पावकः ॥<br>
&quot; (स्वटम्। ७।५२)</p>
<p>इति यदुक्तम् ↓</p>
<p>&ldquo;दशानां तु परं देवि नाडीत्रयमुदाहृतम् ।<br>
बिन्दुनादात्मिके द्वे वै मध्ये शक्त्यात्मिका स्मृता ॥<br>
&quot;</p>
<p>इति ।<br>
नन्वत्र कथमसावहर्निशं चरन्नास्ते ? &ndash; इत्याशङ्क्याह &ndash;</p>
<p>सार्धनालीद्वयं प्राणशतानि नव यत्स्थितम् ॥ ६-१९९ ॥</p>
<p>तावद्वहन्नहोरात्रं चतुर्विंशतिधा चरेत् ।</p>
<p>&ldquo;षट्प्राणाश्चषकस्तेषां षष्टिर्नाली तथा तिथिः ।<br>
&quot;</p>
<p>इत्याद्युक्त्या बाह्यायां घटिकायामन्तःप्राणचाराणां सषष्टिशतत्रयमुदियात्, इति बाह्येन सार्धेन घटिकाद्वयेन नवशतानि वहन् षष्टिघटिकात्म बाह्यमहोरात्रं चतुर्विंशतिभिः प्रकारैरर्थात् स एव समानश्चरेत्, येनात्र सषट्शतसहस्रैकविंशत्यात्मकप्राणचाराश्रयेण चतुर्विंशतिः सङ्क्रान्तीनामुदियात् ।<br>
यदुक्तम् &ndash;</p>
<p>&ldquo;चतुर्विंशतिसङ्क्रान्त्यः समधातोः स्वभावतः ।<br>
शतानि नव वै हम्स एकामेकां वहेत्सदा ॥<br>
&quot; (स्वटम्। ७।१६८)</p>
<p>इति ।</p>
<p>&ldquo;बाह्ये चैव त्वहोरात्रे अध्यात्मं तु वरानने ।<br>
चतुर्विंशतिसङ्क्रान्तीः प्राणहंसस्तु सङ्क्रमेत् ॥</p>
<p>अहनि द्वादश प्रोक्ता रात्रौ वै द्वादश स्मृताः ।<br>
&quot; (स्वटम्। ७।१६६)</p>
<p>इति च ॥ १९९ ॥</p>
<p>एतदेव विभजते ↓</p>
<p>विषुवद्वासरे प्रातः सांशां नालीं स मध्यगः ॥ ६-२०० ॥</p>
<p>वामेतरोदक्सव्यान्यैर्यावत्सङ्क्रान्तिपञ्चकम् ।<br>
एवं क्षीणासु पादोनचतुर्दशसु नालिषु ॥ ६-२०१ ॥</p>
<p>मध्याह्ने दक्षविषुवन्नवप्राणशतीं वहेत् ।<br>
दक्षोदगन्योदग्दक्षैः पुनः सङ्क्रान्तिपञ्चकम् ॥ ६-२०२ ॥</p>
<p>नवासुशतमेकैकं ततो विषुवदुत्तरम् ।<br>
पञ्चके पञ्चकेऽतीते सङ्क्रान्तेर्विषुवद्बहिः ॥ ६-२०३ ॥</p>
<p>यद्वत्तथान्तः सङ्क्रान्तिर्नवप्राणशतानि सा ।</p>
<p>&ldquo;विषुवद्वासरे&rdquo; रात्रिन्दिनसाम्यात्मनि मेषसङ्क्रान्तिदिने प्रातः सार्धशतचतुष्टयप्राणचारात्मिकां सचतुर्भागां घटिकां मध्यगः सौषुम्नमार्गावस्थितः सन् स समानस्तावद्वामेतरोदक्सव्यान्यैर्वामदक्षनाड्योः प्रत्येकं सार्धन्नालीद्वयं पञ्चधा गमागमैश्चरेत् यावद्वृषादिकन्यान्तं सङ्क्रान्तिपञ्चकं भवेत्, येन सभागत्रयासु त्रयोदशसु घटिकासु व्यतीतासु मध्यनाड्यां मध्याह्नसमये दक्षविषुवत्तुलासङ्क्रान्तिर्नवप्राणशतीं वहेत्, सार्धङ्घटिकाद्वयमुदियादित्यर्थः ।<br>
ततोऽपि दक्षोदगन्योदग्दक्षैर्दक्षवामनाड्योः समानस्य पञ्चधा गमागमैः पुनरेकैकं नवासुशतं प्रत्येकं सार्धन्नालीद्वयं वृश्चिकादिमीनान्तं सङ्क्रातिपञ्चकमुदेतीत्यर्थः ।<br>
तदनन्तरं च मध्यनाड्यां सायमुत्तरं मेषसङ्क्रान्तिरूपं विषुवत् प्राग्वत्सार्धशतचतुष्टयप्राणचारात्म सचतुर्भागैकघटिकोदयं भवेद्येन त्रिंशद्द्यटिकात्मनि दिने सङ्क्रान्तिद्वादशकमुदियात् ।<br>
तत्र सङ्क्रान्तीनामेकादशकमखण्डम्, एका तु सायम्प्रातरर्धार्धिकया, तस्य चार्धद्वयस्य पक्षसन्धिवद्रात्रीयार्धद्वयसम्मेलनेऽप्यखण्डत्वम्, इति सायम्प्रातरुत्तरविषुवद्द्वयं मध्याह्नार्धरात्रयोश्च दक्षविषुवद्द्वयमिति ।<br>
यद्वक्ष्यति &ndash;</p>
<p>&ldquo;रात्र्यन्तदिनपूर्वांशौ मध्याह्नो दिवसक्षयः ।<br>
स शर्वर्युदयो मध्यमुदक्तो विषुतेदृशी ॥<br>
&quot; (तम्। ६।२०५)</p>
<p>इति ।<br>
एतच्च दक्षविषुवद्दिनोदयाभिप्रायेण &ndash;</p>
<p>&ldquo;दक्षिणादुत्तरं याति उत्तराद्दक्षिणं यदा ।<br>
दक्षिणोत्तरसङ्क्रान्तिः सा चैवं संविधीयते ॥</p>
<p>दक्षिणस्यां यदा नाड्यां सङ्क्रामेत्तु यदोत्तरम् ।<br>
यावदर्धं तु तत्रस्थं मध्येनोत्तरतो वहेत् ॥</p>
<p>तावत्तु विषुवत्प्रोक्तमुत्तरं तूत्तरायणे ।<br>
उत्तराद्दक्षिणायां तु सङ्क्रामन्स वरानने ॥</p>
<p>यावदर्धं वहेत्तत्र अर्धं दक्षिणतो वहेत् ।<br>
विषुवद्दक्षिणं तावद्दक्षिणायनजं प्रिये ॥<br>
&quot; (स्वटम्। ७।१६३)</p>
<p>इत्यादि श्रीस्वच्छन्दशास्त्रेऽभिहितम् ।<br>
न चान्तरपूर्व एवायं सङ्क्रान्तीनामुदय इत्याह &ndash; &ldquo;पञ्चक&rdquo; इत्यादि ।<br>
सङ्क्रान्तिरिति, विषुवद्रूपा ।<br>
नवप्राणशतानि सा&rdquo; इत्यनेन यथोक्तमेव मानं स्मारितम् ॥ २०३ ॥</p>
<p>एतदेवान्यत्राप्यतिदिशति &ndash;</p>
<p>एवं रात्रावपीत्येवं विषुवद्दिवसात्समात् ॥ ६-२०४ ॥</p>
<p>आरभ्याहर्निशावृद्धिह्राससङ्क्रान्तिगोऽप्यसौ ।</p>
<p>इत्येवं बाह्येनाहोरात्रेण सङ्क्रान्तिचतुर्विंशतेरुदयादि सर्वं समात् त्रिंशद्घटिकाद्विषुवद्दिवसादारभ्योक्तम्, अन्यथा ह्यहर्निशयोर्वृद्धिह्रासौ न स्याताम्, येन सङ्क्रान्तिष्वपि चयापचयाभ्याम् अहनि द्वादश सङ्क्रान्तयो रात्रौ च, इत्येवं विभागनियमो नोक्तः स्यात् ॥ २०४ ॥</p>
<p>अत्र च विषुवत्सङ्क्रान्तीनां विभागं स्फुटयति &ndash;</p>
<p>रात्र्यन्तदिनपूर्वांशौ मध्याह्नो दिवसक्षयः ॥ ६-२०५ ॥</p>
<p>स शर्वर्युदयो मध्यमुदक्तो विषुतेदृशी ।</p>
<p>मध्यमित्यर्थाच्छर्वर्याः ।<br>
&ldquo;उदक्तः&rdquo; इति उत्तराद्विषुवत आरभ्येत्यर्थः ।<br>
यदुक्तम् &ndash;</p>
<p>&ldquo;पूर्वाह्णे विषुवत्त्वेकं मध्याह्ने तु द्वितीयकम् ।<br>
तृतीयं चापराह्णे वै अर्धरात्रे चतुर्थकम् ॥</p>
<p>चतुर्धा विषुवत्प्रोक्तमहोरात्रेण मुक्तिदम् ॥<br>
&quot; (स्वटम्। ७।१६७)</p>
<p>इति ॥ २०५ ॥</p>
<p>नान्वासां चतसृणां सङ्क्रान्तीनामेवं व्यपदेशे किं निमित्तम् ? &ndash; इत्याशङ्क्याह &ndash;</p>
<p>व्याप्तौ विषेर्यतो वृत्तिः साम्यं च व्याप्तिरुच्यते ॥ ६-२०६ ॥</p>
<p>तदर्हति च यः कालो विषुवत्तदिहोदितः ।</p>
<p>वृत्तिरिति, &ldquo;विषॢ व्याप्तौ&rdquo; इति पाठात् ।<br>
&ldquo;अर्हति&rdquo; इत्यर्हेऽर्थे वतेः प्रयोगात् ॥ २०६ ॥</p>
<p>ननु विषुवत्सङ्क्रान्तौ यद्येवं नियमस्तत्तदितरासु का व्यवस्था ? &ndash; इत्याशङ्क्याह &ndash;</p>
<p>विषुवत्प्रभृति ह्रासवृद्धी ये दिनरात्रिगे ॥ ६-२०७ ॥</p>
<p>तत्क्रमेणैव सङ्क्रान्तिह्रासवृद्धी दिवानिशोः ।</p>
<p>तत्क्रमेणेति, रात्रिदिनवृद्धिह्रास्यपरिपाट्या तेन पञ्चत्रिंशद्घटिके दिने चतुर्दश सङ्क्रान्तयः, पञ्चविंशतिघटिकायां रात्रौ दशेति ॥ २०७ ॥</p>
<p>तदेवोपसंहरति ↓</p>
<p>इत्थं समानमरुतो वर्षद्वयविकल्पनम् ॥ ६-२०८ ॥</p>
<p>चार एकत्र नह्यत्र श्वासप्रश्वासचर्चनम् ।</p>
<p>वर्षद्वय इति, सङ्क्रान्तिचतुर्विंशतेरुदयात् ।<br>
एकत्रेति, न तु प्राग्वत्प्राणापानात्मनि चारद्वये ॥ २०८ ॥</p>
<p>ननु किमत्र वर्षद्वयमेवोदियादुतान्यदपि ? &ndash; इत्याशङ्क्याह &ndash;</p>
<p>समानेऽपि तुटेः पूर्वं यावत्षष्ट्यब्दगोचरम् ॥ ६-२०९ ॥</p>
<p>कालसङ्ख्या सुसूक्ष्मैकचारगा गण्यते बुधैः ।</p>
<p>सुसूक्ष्मत्वे हेतुः &ldquo;एकचारगा&rdquo; इति ।<br>
पूर्वं हि तुट्याद्युदयश्चारद्वये प्रोक्तः &ndash; इत्येतदपेक्षया तत्र स्थौल्यं सम्भाव्यमिति भावः ॥ २०९ ॥</p>
<p>नन्वत्राप्येवं विभागेन कोऽर्थ ? &ndash; इत्याशङ्क्याह &ndash;</p>
<p>सन्ध्यापूर्वाह्णमध्याह्नमध्यरात्रादि यत्किल ॥ ६-२१० ॥</p>
<p>अन्तःसङ्क्रान्तिगं ग्राह्यं तन्मुख्यं तत्फलोदितेः ।</p>
<p>एतदुपसंहरन्नन्यदवतारयति &ndash;</p>
<p>उक्तः समानगः काल उदाने तु निरूप्यते ॥ ६-२११ ॥</p>
<p>तदेवाह ↓</p>
<p>प्राणव्याप्तौ यदुक्तं तदुदानेऽप्यत्र केवलम् ।<br>
नासाशक्त्यन्तयोः स्थाने ब्रह्मरन्ध्रेर्ध्वधामनी ॥ ६-२१२ ॥</p>
<p>तेनोदानेऽत्र हृदयान्मूर्धन्यद्वादशान्तगम् ।<br>
तुट्यादिषष्ठिवर्षान्तं विश्वं काले विचारयेत् ॥ ६-२१३ ॥</p>
<p>यदि परमत्रानयोः प्राणोदानयोरियान्विशेषो यत्प्राणस्य ब्रह्मरन्ध्रवर्तिनासिक्यद्वादशान्तमुदयस्थानमस्य तु ऊर्ध्वधामवर्तिशक्तिद्वादशान्तमिति ।<br>
तेनेति, शक्तिद्वादशान्तं यावदुदानव्याप्तेः ॥ २१३ ॥</p>
<p>नन्वेवं कालीयो विभागः किं व्याने सम्भवेन्न वा ? &ndash; इत्याशङ्क्याह   -</p>
<p>व्याने तु विश्वात्ममये व्यापके क्रमवर्जिते ।<br>
सूक्ष्मसूक्ष्मोच्छलद्रूपमात्रः कालो व्यवस्थितः ॥ ६-२१४ ॥</p>
<p>सूक्ष्मसूक्ष्मेति, स्पन्दमात्रात्मेत्यर्थः ।<br>
अत्रैव विश्वात्ममयत्वादिविशेषणद्वारेण हेतुत्रयम्; अत एव चास्य व्यापकत्वात्मना विशेषेणाननाद् व्यानत्वम् ॥ २१४ ॥</p>
<p>एषां च क्रमेण सृष्ट्यादिपञ्चकृत्यकारित्वमस्ति &ndash; इत्याह &ndash;</p>
<p>सृष्टिः प्रविलयः स्थेमा संहारोऽनुग्रहो यतः ।<br>
क्रमात्प्राणादिके काले तं तं तत्राश्रयेत्ततः ॥ ६-२१५ ॥</p>
<p>तं तमिति, प्राणादिकम् ।<br>
तत्रेति, सृष्ट्यादिकारित्वे ॥ २१५ ॥</p>
<p>एवं प्राणे चारमानादि सर्वमभिधाय तदानन्तर्येणानुजोद्देशोद्दिष्टं वर्णोदयं वक्तुमुपक्रमते ↓</p>
<p>प्राणचारेऽत्र यो वर्णपदमन्त्रोदयः स्थितः ।<br>
यत्नजोऽयत्नजः सूक्ष्मः परः स्थूलः स कथ्यते ॥ ६-२१६ ॥</p>
<p>इह तावत्प्राणचारे वर्णानां पदानां मन्त्राणां चोदय इति स्थितम् ।<br>
स तु द्विधा &ndash; स्वारसिकः प्रायत्निकश्चेति ।<br>
तत्राद्यो वर्णानाम्, तेषां नैयत्येन सर्वत्रैवाविशेषात्; द्वितीयस्तु पदानां मन्त्राणां च ।<br>
ते हि वर्णवदपरिगणितत्वादनियताः, इति योगीच्छानिबन्धन एवैषामुदयः ।<br>
यो हि यस्याभिप्रेतो मन्त्रादिः स तस्योदयं कारयेत्; अतश्च परेच्छाधीनत्वादेषां प्रायत्निक एवोदयः, स च समनन्तराह्निके प्रतिपादयिष्यते ।<br>
यद्वक्ष्यति &ndash;</p>
<p>&ldquo;इत्ययत्नजमाख्यातं यत्नजं तु निगद्यते ।<br>
&quot; (तम्। ७।२)</p>
<p>इति ॥ २१६ ॥</p>
<p>इह पुनर्वर्णोदय एवायत्नजः परसूक्ष्मस्थूलात्मतया त्रिप्रकारोऽभिधीयते ।<br>
तत्र परस्यापि वर्णोदयस्य तरतमभावेन द्वैविध्यमिति परतमं तदुदयमभिधातुमुपक्रमते &ndash;</p>
<p>एको नादात्मको वर्णः सर्ववर्णाविभागवान् ।<br>
सोऽनस्तमितरूपत्वादनाहत इहोदितः ॥ ६-२१७ ॥</p>
<p>इह खल्वेक एव सर्ववर्णसामान्यात्मा सततोच्चरद्रूपत्वादनाहतशब्दाभिधेयो नादात्मको वर्ण &ldquo;उदितः&rdquo; सततमेवोदयमान आस्त इत्यर्थः ॥ २१७ ॥</p>
<p>स एव च परमुपेयः &ndash; इत्याह &ndash;</p>
<p>स तु भैरवसद्भावो मातृसद्भाव एष सः ।<br>
परा सैकाक्षरा देवी यत्र लीनं चराचरम् ॥ ६-२१८ ॥</p>
<p>द्वितीयं परतमपि एषामुदयमभिधातुमाह &ndash;</p>
<p>ह्रस्वार्णत्रयमेकैकं रव्यङ्गुलमथेतरत् ।<br>
प्रवेश इति षड्वर्णाः सूर्येन्दुपथगाः क्रमात् ॥ ६-२१९ ॥</p>
<p>इकारोकारयोरादिसन्धौ सन्ध्यक्षरद्वयम् ।<br>
एओ इति प्रवेशे तु एऔ इतिद्वयं विदुः ॥ ६-२२० ॥</p>
<p>षण्ठार्णानि प्रवेशे तु द्वादशान्तललाटयोः ।<br>
गले हृदि च बिन्द्वर्णविसर्गौ परितः स्थितौ ॥ ६-२२१ ॥</p>
<p>&ldquo;रव्यङ्गुलम्&rdquo; इति द्वादशाङ्गुलम्; अत एवाकारादेर्ह्रस्वत्रयस्योदयात्प्राणवाहे षट्त्रिंशदङ्गुलानि भवन्ति ।<br>
इतरदिति, दीर्घत्रयम् ।<br>
षड्वर्णा इति, अकाराद्युकारान्ताः ।<br>
क्रमादिति &ndash; सूर्यपथे ह्रस्वानां त्रयमिन्दुपथे च दीर्घाणामिति ।<br>
आदिसन्धाविति, अकारेणाकारेण च शन्धौ&rdquo; सन्धिकार्ये कृते सतीत्यर्थः ।<br>
अस्यैव सन्ध्यक्षरद्वयस्यादिसन्धावितरत्सन्ध्यक्षरद्वयम् ।<br>
एषां च प्रत्येकमष्टादशाङ्गुलमुदयो येन प्राणापानवाहयोर्व्याप्तिः सिद्ध्येत् ।<br>
प्रवेश इति न तु निर्गमेऽपि ।<br>
द्वादशान्तेति न तु समचतुर्भागकलनया, तेन द्वादशान्ते ऋकारः, इत्यादि क्रमः ।<br>
&ldquo;परितः&rdquo; इति सर्वतः ।<br>
तेन प्राणे बिन्दोः षट्त्रिंशदङ्गुलात्मन्यभ्युदयो विसर्गस्य त्वपाने, द्वयोरपि बिन्दुनादात्मकत्वात् ॥ २२१ ॥</p>
<p>एतदेवान्यत्राप्यतिदिशति &ndash;</p>
<p>कादिपञ्चकमाद्यस्य वर्णस्यान्तः सदोदितम् ।<br>
एवं सस्थानवर्णानामन्तः सा सार्णसन्ततिः ॥ ६-२२२ ॥</p>
<p>अन्तरिति, तेन यदेवाकारस्योदयस्थानं तदेव कवर्गस्येति ।<br>
सस्थानवर्णानामितीकारादीनां सा सेति चवर्गादिका, तदिकारोदयस्थाने चवर्गस्य यकारशकारयोश्चोदय इत्यादिक्रमः ॥ २२२ ॥</p>
<p>ननु सर्वत्रायं नियमः किं सम्भवेन्न वा ? &ndash; इत्याशङ्क्याह &ndash;</p>
<p>हृद्येष प्राणरूपस्तु सकारो जीवनात्मकः ।<br>
बिन्दुः प्रकाशो हार्णश्च पूरणात्मतया स्थितः ॥ ६-२२३ ॥</p>
<p>यद्यपि सस्थानतया सकारस्य दन्ता उदयस्थानं हकारस्य च कण्ठ स्तथापि प्राणात्मजीवनरूपत्वात्सकारो हृद्युदेति हकारश्च प्रकाशात्मकत्वात्सर्वत इति ॥ २२३ ॥</p>
<p>एतदुपसंहरन्नन्यदवतारयति &ndash;</p>
<p>उक्तः परोऽयमुदयो वर्णानां सूक्ष्म उच्यते ।</p>
<p>सूक्ष्मश्च त्रिधेति ।<br>
तत्र सूक्ष्मसूक्ष्मं तावदुदयमाह &ndash;</p>
<p>प्रवेशे षोडशौन्मुख्ये रवयः षण्ठवर्जिताः ॥ ६-२२४ ॥</p>
<p>तदेवेन्द्वर्कमत्रान्ये वर्णाः सूक्ष्मोदयस्त्वयम् ।</p>
<p>षोडशेति, अपानवाहस्यानन्दप्राधान्यात्; अत एव परोदयेऽप्यपानवाह एव षण्ठवर्णानामुदय उक्तः ।<br>
&ldquo;औन्मुख्ये&rdquo; इति निर्गमे ।<br>
तेनापाने प्रत्येकं सचतुर्भागमङ्गुलद्वयमुदयः प्राणे पुनरङ्गुलत्रयमिति ।<br>
तदेव वर्णानां षोडशकं द्वादशकं वावलम्ब्यान्ये सस्थानाः कवर्गाद्या इन्द्वर्कप्राणापानविषये समुदयन्ति &ndash; इत्यत्र सूक्ष्मेऽपि वर्णोदये सूक्ष्मोऽयमुदय इत्यर्थः ॥ २२४ ॥</p>
<p>एवं सूक्ष्मसूक्ष्मं वर्णोदयमभिधाय सूक्ष्मस्थूलमप्याह &ndash;</p>
<p>कालोऽर्धमात्रः कादीनां त्रयस्त्रिंशत उच्यते ॥ २२५ ॥</p>
<p>मात्रा ह्रस्वाः पञ्च दीर्घाष्टकं द्विस्त्रिःप्लुतं तु ॡ ।</p>
<p>दीर्घाष्टकमिति, सन्ध्यक्षरैः सह ।<br>
द्विरिति, द्विमात्रम्, त्रिरिति त्रिमात्रम्, दीर्घाणां च प्लुतत्वेऽपि तन्नोक्तं तस्योच्चारणापेक्षत्वात्; नह्येषां दीर्घत्ववत्प्लुतत्वमपि स्वाभाविकमिति भावः ।<br>
एवं ॡकारस्यापि प्लुतत्वमेव स्वभावः &ndash; इति दीर्घत्वापरिगणनेन तदेवेहास्य प्राधान्येनोक्तमिति न कश्चिद्दोषः ।<br>
तेन कादीनां त्रयस्त्रिंशदर्धमात्राः ह्रस्वानां दश, दीर्घाणां द्वात्रिंशत्, प्लुतस्य षडित्येकाशीतिरर्धमात्राणा मिति ॥ २२५ ॥</p>
<p>नन्वेवं विभाजने किं प्रमाणम् ? &ndash; इत्याशङ्क्याह &ndash;</p>
<p>एकाशीतिमिमामर्धमात्राणामाह नो गुरुः ॥ २२६ ॥</p>
<p>तस्याप्येवमभिधाने क इवाशयः ? &ndash; इत्याशङ्क्याह &ndash;</p>
<p>यद्वशाद्भगवानेकाशीतिकं मन्त्रमभ्यधात् ।</p>
<p>यद्वशादिति, अस्याः परस्या मन्त्रमातुरेकाशीतिमात्रासद्भावात् ।<br>
एकाशीतिकमिति, तावत्सङ्ख्याकपदारब्धत्वात् ॥</p>
<p>ननु भगवतो व्योमव्याप्यभिधानेऽप्येतन्निमित्तमित्यत्र किं प्रमाणम् ? &ndash; इत्याशङ्क्याह &ndash;</p>
<p>एकाशीतिपदा देवी शक्तिः प्रोक्ता शिवात्मिका ॥ ६-२२७ ॥</p>
<p>श्रीमातङ्गे तथा धर्मसङ्घातात्मा शिवो यतः ।</p>
<p>शक्तिरिति, व्योमव्यापिरूपा ।<br>
प्रोक्तेति श्रीमातङ्गे ।<br>
यदुक्तम् तत्र &ndash;</p>
<p>&ldquo;एकाशीतिपदा देवी या सा शक्तिः शिवात्मिका ।<br>
&quot; (म।<br>
तम्। १।७।३१)</p>
<p>इति ।<br>
तथा</p>
<p>&ldquo;मन्त्राश्च शक्तिगर्भस्थाः शक्तिर्वै पारमेश्वरी ।<br>
कालानलान्तमध्वानं शिवाद् व्याप्तं यया मुने ॥</p>
<p>एकाशीतिदोपेता विद्यापादे मयोदिता ।<br>
&quot; (म।<br>
तं।<br>
)</p>
<p>इति ।<br>
नन्वस्या व्योमव्यापिरूपिण्याः पारमेश्वर्याः शक्तेस्तत्तद्धृदादिमन्त्रात्मकत्वेऽपि कथं शिवात्मकत्वमपि स्यात् ? &ndash; इत्याशङ्क्योक्तं &ndash; &ldquo;तथेत्यादि&rdquo; ।<br>
यत्तथोक्तेन प्रकारेण धर्माणां</p>
<p>&ldquo;पत्युर्धर्माः शक्तयस्तु… ।<br>
&quot; (मटम्। १।२०)</p>
<p>इत्याद्युक्त्या शक्तीनामेकाशीत्यात्मा यः सङ्घातस्तदात्मा शिवः &ndash; इति सामस्त्येनास्यास्तदात्मकत्वम् ।</p>
<p>तदुक्तं तत्र ↓</p>
<p>&ldquo;एकत्रैव समस्तानि एकाशीतिपदानि तु ।<br>
अष्टषष्ठ्यधिकं प्रोक्तं वर्णानां तु शतत्रयम् ॥</p>
<p>अर्चा तु देवदेवस्य समस्तव्यस्तरूपिणी ।<br>
&quot;</p>
<p>इति ।</p>
<p>&ldquo;एकोऽपि वर्णो देवानां वाचकः परिकीर्तितः ।<br>
सर्वेऽप्येकस्य युज्यन्ते यतस्ते विश्वमूर्तयः ॥<br>
&quot;</p>
<p>इति च ॥</p>
<p>न चैतदागमेनैव सिद्धं यावद्युक्तितोऽपि &ndash; इत्याह &ndash;</p>
<p>तथा तथा परामर्शशक्तिचक्रेश्वरः प्रभुः ॥ ६-२२८ ॥</p>
<p>स्थूलैकाशीतिपदजपरामर्शैर्विभाव्यते ।</p>
<p>&ldquo;शक्तिमतः खलु शक्तिरनन्या&rdquo; इत्याद्युक्तयुक्त्या वस्तुतः सर्वशक्त्यविभिन्नस्वभावोऽपि &ldquo;प्रभुः&rdquo; परमेश्वरः शिवस्तत्तद्वर्णारब्धत्वात् स्थूलानि यान्येकाशीतिपदानि तज्जा ये प्रणवाद्याः परामर्शास्तैस्तथा तथा सर्वात्मानन्तादितया परामर्शे यस्यैवंविधो यद्धृदादिशक्तिचक्रं तस्य &ldquo;रिश्वरः&rdquo; संयोजनवियोजनकारी &ldquo;विभाव्यते&rdquo; एवं यस्य ज्ञप्तिः क्रियते इत्यर्थः ।<br>
अत एव चात्र सर्वात्मादीनां यावता परामर्शः सिद्ध्येत् तावत्येव पदत्वम्, येनैकाशीतित्वं स्यात् ॥ २२८ ॥</p>
<p>तदाह ↓</p>
<p>तत एव परामर्शो यावत्येकः समाप्यते ॥ ६-२२९ ॥</p>
<p>तावत्तत्पदमुक्तं नो सुप्तिङ्नियमयन्त्रितम् ।</p>
<p>नो सुप्तिङ्नियमः, तथात्वे हि नमः शिवायेति पदं षडर्णं प्रणवादिकम् ।<br>
&quot; इत्याद्युक्त्यैकत्वेऽप्यस्य पदस्य त्रिपदत्वमापतेदिति गणना विसंवदेत् ॥२२९॥</p>
<p>ननु यद्येवं तदेकाशीत्यर्धमात्रात्मिकेयमेव भगवती परा शक्तिरवस्थितेति किमनेनैतत्समव्याप्तिकेन व्योमव्यापिनोपदिष्टेन ? &ndash; इत्याशङ्क्याह &ndash;</p>
<p>एकाशीतिपदोदारविमर्शक्रमबृंहितः ॥ ६-२३० ॥</p>
<p>स्थूलोपायः परोपायस्त्वेष मात्राकृतो लयः ।</p>
<p>&ldquo;लयः&rdquo; इति स्वात्ममात्रविश्रान्तिः ।<br>
श्थूलोपायः&rdquo; इत्यनेनोपदेश्यभेदादुपदेशस्यापि भेदः &ndash; इति प्रकाशितम् ॥ २३० ॥</p>
<p>एवमेतत्प्रसङ्गादभिधाय प्रकृतमेवानुसरति &ndash;</p>
<p>अर्धमात्रा नव नव स्युश्चतुर्षु चतुर्षु यत् ॥ ६-२३१ ॥</p>
<p>अङ्गुलेष्विति षट्त्रिंशत्येकाशीतिपदोदयः ।</p>
<p>प्रत्यङ्गुलचतुष्टयं नवार्धमात्राः &ndash; इत्यङ्गुलषट्त्रिंशदात्मनि प्राणचारेऽर्धमात्राणामेकाशीतिरुदियात् ॥ २३१ ॥</p>
<p>आसां चोदये विभागान्तरमस्ति &ndash; इत्याह &ndash;</p>
<p>अङ्गुले नवभागेन विभक्ते नवमांशकाः ॥ ६-२३२ ॥</p>
<p>वेदा मात्रार्धमन्यत्तु द्विचतुःषड्गुणं त्रयम् ।</p>
<p>एकैकस्मिन्नङ्गुले नवधा विभाजिते षट्त्रिंशतोअङ्गुलानां सचतुर्विंशतिशतत्रयं मानं भवेत् ।<br>
भागानां तत्रैकैकस्यार्धमात्रात्मनो व्यञ्जनस्य चत्वारो नव भागा उदयस्थानमित्युक्तं नवमांशका वेदाः मात्रार्धम्&rdquo; इति ।<br>
अन्यत्पुनह्रस्वदीर्घप्लुतलक्षणं त्रयं द्विचतुःषड्गुणम्, ह्रस्वस्यैकमात्रत्वादष्टौ नव भागा उदयस्थानम्, दीर्घस्य द्विमात्रत्वात्षोडश, प्लुतस्य त्रिमात्रत्वाच्चतुर्विंशतिः ॥</p>
<p>एतदेव सङ्कलयति ↓</p>
<p>एवमङ्गुलरन्ध्रंशचतुष्कद्वयगं लघु ॥ २३३ ॥</p>
<p>दीर्घं प्लुतं क्रमाद् द्वित्रिगुणमर्धं ततोऽपि हल् ।</p>
<p>&ldquo;रन्ध्रंशानाम्&rdquo; नवभागानां &ldquo;चतुष्कद्वयम्&rdquo; अष्टौ नवभागा इत्यर्थः ।<br>
लघ्विति, ह्रस्वं &ldquo;ततो&rdquo; लघोरपीत्यर्थः ।<br>
तेन पञ्चानां ह्रस्वानां प्रत्येकमष्टसु भागेषूदयाच्चत्वारिंशन्नव नव भागा भवन्ति, दीर्घाणामष्टानां प्रत्येकं षोडशभागकलनया साष्टाविंशतिशतम् इति ।<br>
प्लुतस्य चतुर्विंशतिस्त्रयस्त्रिंशतां हलां प्रत्येकं भागचतुष्टयकलनया द्वात्रिंशदधिकं शतमिति ।<br>
यद्यप्येकाशीतेरर्धमात्राणां प्रत्येकमङ्गुलीयाश्चत्वारो नव भागा उदयस्थानमित्येव स्पष्टमभिधातव्यम्, तथाप्येवमभिधानेऽयमाशयो यदादौ ह्रस्वानामुदयस्तदनन्तरं दीर्घाणां प्लुतस्य व्यञ्जनानां च, इति क्रमः प्रदर्शितो भवेदिति ॥ २३३ ॥</p>
<p>नन्वेतन्मध्ये क्षकारश्चेद् गण्यते तदा कियत्योऽर्धमात्रा अधिकीभवन्ति, तथात्वे वासां कथमुदयः ? &ndash; इत्याशङ्क्याह &ndash;</p>
<p>क्षकारस्त्र्यर्धमात्रात्मा मात्रिकः स तथान्तरा ॥ ६-३४ ॥</p>
<p>विश्रान्तावर्धमात्रास्य तस्मिंस्तु कलिते सति ।<br>
अङ्गुलार्धेऽद्रिभागेन त्वर्धमात्रा पुरा पुनः ॥ ६-२३५ ॥</p>
<p>क्षकारः सर्वसंयोगग्रहणात्मा तु सर्वगः ।<br>
सर्ववर्णोदयाद्यन्तसन्धिषूदयभाग्विभुः ॥ ६-२३६ ॥</p>
<p>कथमस्य त्र्यर्धमात्रात्मकत्वमित्याशङ्क्योक्तं &ndash; &ldquo;मात्रिकः&rdquo; इत्यादि ।<br>
ककारसकारात्मकार्धमात्राद्वयारब्धत्वात् ।<br>
अन्तरा विश्रान्ताविति, ककारान्तरमर्धमात्रीयं कालं विश्रम्य सकारस्योच्चारात् ।<br>
&ldquo;कलिते&rdquo; इत्येकाशीत्या, तेनार्धमात्राणां चतुरशीतिरिति ।<br>
&ldquo;अद्रि&rdquo; इति सप्त ।<br>
अङ्गुलार्धे हि सप्तधा विभक्ते प्रत्यङ्गुलं चतुर्दश भागाः &ndash; इति षट्त्रिंशतोऽङ्गुलानां सचतुष्टयं शतपञ्चकं भागानां भवेत् ।<br>
तेनार्धाङ्गुलीयेषु षट्सु सप्तभागेष्वर्धमात्रेति षट्त्रिंशदङ्गुलात्मनि प्राणचारे चतुरशीतेरर्धमात्राणामुदय इति ।<br>
नन्वेवमेकाशीतिकलोदयपक्षे क्षकारस्य नास्त्येवोदयः-इत्युक्तं स्यादित्याशङ्क्याह &ndash; पुरेत्यादि ।<br>
सर्वसंयोगग्रहणात्मेति, संयोगान्तलक्षणपरत्वात् ।<br>
यदुक्तं प्राक् ↓</p>
<p>&ldquo;योनिरूपेण तस्यापि योगे क्षोभान्तरं विदुः ।<br>
तन्निदर्शनयोगेन पञ्चाशत्तमवर्णता ॥<br>
&quot; (तम्। ३।१८९)</p>
<p>इति ।<br>
अनुत्तरविसर्गानुप्राणितयोः ककारसकारयोः प्रत्याहारतयोपादाने निखिलस्य वर्णजातस्य गर्भीकारात् ।<br>
अत एवायं सर्ववर्णानामादावन्ते परस्परं सम्मेलनात्मनि शन्धौ&rdquo; चोदयभाक्सर्ववर्णानुस्यूततयोदियात्, यतोऽयं विभुः&rdquo; व्यापक इत्यर्थः ॥ २३६ ॥</p>
<p>नन्वेवं वर्णोदयेनाभिहितेन कोऽर्थः ? &ndash; इत्याशङ्क्याह &ndash;</p>
<p>इत्थं षट्त्रिंशके चारे वर्णानामुदयः फले ।<br>
क्रूरे सौम्ये विलोमेन हादि यावदपश्चिमम् ॥ ६-२३७ ॥</p>
<p>&ldquo;वर्णानाम्&rdquo; इत्यकारादीनाम्, उदय इत्यर्थाद्धृदयाद्द्वादशान्तम् ।<br>
&ldquo;क्रूरे&rdquo; इति मुक्तिलक्षणे, शौम्ये&rdquo; इति तत्तत्सिद्ध्यात्मनि भोगलक्षणे ।<br>
&ldquo;विलोमेन&rdquo; इत्यर्थादपानोदये ।<br>
विलोममेवाह &ndash; &ldquo;हादि यावदपश्चिमम्&rdquo; इति ।<br>
तदुक्तम् ↓</p>
<p>&ldquo;अधः प्रवहणे सिद्धिर्हृत्पद्मं यावदागतः ।<br>
मुक्तिश्चैव भवेदूर्ध्वे परतत्त्वे तु सुव्रते ॥<br>
&quot; (स्वटम्। ७।५६)</p>
<p>इति ।<br>
वस्तुतस्त्वकारस्य हृद्युदयस्थानम्, हकारस्य तु द्वादशान्त इति ॥ २३७ ॥</p>
<p>एवमेतदुपजीवनेनैव सूक्ष्मपरमपि वर्णानामुदयमाह &ndash;</p>
<p>हृद्यकारो द्वादशान्ते हकारस्तदिदं विदुः ।<br>
अहमात्मकमद्वैतं यः प्रकाशात्मविश्रमः ॥ ६-२३८ ॥</p>
<p>अद्वैतमिति, प्रत्याहारक्रमेणाशेषवर्णान्तःकारात् ।<br>
प्रकाशेति, यदुक्तम् &ndash;</p>
<p>&ldquo;प्रकाशस्यात्मविश्रान्तिरहम्भावो हि कीर्तितः ।<br>
&quot; (अ।<br>
प्रषि। २२)</p>
<p>इति ॥ २३८ ॥</p>
<p>एतच्चापानोदयेऽप्येतिदेष्टुमाह &ndash;</p>
<p>शिवशक्त्यविभागेन मात्रैकाशीतिका त्वियम् ।<br>
द्वासप्ततावङ्गुलेषु द्विगुणत्वेन संसरेत् ॥ ६-२३९ ॥</p>
<p>शिवशक्त्योरविभाग इति, बिन्दुनादात्मप्राणापानोभयमेलनायामित्यर्थः ।<br>
एकाशीतिरित्युपलक्षणम्, तेन चतुरशीतिरपि ।<br>
द्विगुणत्वेनेति, षट्त्रिंशतोअङ्गुलानाम् ॥ २३९ ॥</p>
<p>एतदुपसंहरन्नन्यदवतारयति &ndash;</p>
<p>उक्तः सूक्ष्मोदयस्त्रैधं द्विधोक्तस्तु परोदयः ।<br>
अथ स्थूलोदयोऽर्णानां भण्यते गुरुणोदितः ॥ ६-२४० ॥</p>
<p>अथ इत्यानन्तर्ये ।<br>
गुरुणोदित इति सर्वशेषः ॥</p>
<p>तत्र वर्गक्रमेण तावद्वर्णानां स्थूलमुदयमाह &ndash;</p>
<p>एकैकमर्धप्रहरं दिने वर्गाष्टकोदयः ।<br>
रात्रौ च ह्रासवृद्ध्यत्र केचिदाहुर्न केऽपि तु ॥ ६-२४१ ॥</p>
<p>ह्रासवृद्धीति, बाह्यमहोरात्रमपेक्ष्यानपेक्ष्य वा ॥ २४१ ॥</p>
<p>तत्र बाह्याहोरात्रानपेक्षिमते साम्येनैवैषामुदयः &ndash; इत्याह &ndash;</p>
<p>एष वर्गोदयो रात्रौ दिवा चाप्यर्धयामगः ।</p>
<p>&ldquo;अर्धयामग&rdquo; इति, प्रतिवर्गं सार्धचतुरङ्गुलमुदय इत्यर्थः ॥</p>
<p>एवं बाह्याहोरात्रानपेक्षिमतमभिधाय तदितरेषोमपि दर्शयति &ndash;</p>
<p>प्राणत्रयोदशशती पञ्चाशदधिका च सा ॥ ६-२४२ ॥</p>
<p>अध्यर्धा किल सङ्क्रान्तिर्वर्गे वर्गे दिवानिशोः ।</p>
<p>सेति प्राणचारीया सार्धत्रयोदशशती ।<br>
&ldquo;अध्यर्धा&rdquo; इति सार्धा, प्रतिसङ्क्रान्ति नवानां प्राणचारशतानामभिधानात् ।<br>
तेन दिने द्वादशानां सङ्क्रान्तीनामुदयः, इति साष्टशतं सहस्रदशकं प्राणचाराणां भवेत् ।<br>
रात्रावप्येवं सषट्शतसहस्रैक विंशतिः ॥ २४२ ॥</p>
<p>अहोरात्रमेलनायां पुनः प्रतिसङ्क्रान्तित्रयमेकैकस्य वर्गस्योदयः &ndash; इत्याह &ndash;</p>
<p>तदैक्ये तूदयश्चारशतानां सप्तविंशतिः ॥ ६-२४३ ॥</p>
<p>एवं प्रागुक्तसङ्क्रान्तिद्वयवद् बाह्याहोरात्रह्रासवृद्ध्यनुसारं वर्गाष्टकोदयस्यापि ह्रासवृद्धी भवतः &ndash; इति सिद्धम्, अन्यथा प्रतिवर्गोदयं प्राणचाराणां नैयत्यं न स्यात् ॥ २४३ ॥</p>
<p>ननु क्षकारेण सह नव वर्गाः &ndash; इति येषां मतं तत्रैषामुदये प्राणचाराणां कीदृग्विभागः ? &ndash; इत्याशङ्क्याह &ndash; नव वर्गांस्तु ये प्राहुस्तेषां प्राणशती रवीन् (विः) ॥</p>
<p>सत्रिभागैव सङ्क्रान्तिर्वर्गे प्रत्येकमुच्यते ॥ ६-२४४ ॥</p>
<p>अहर्निशं तदैक्ये तु शतानां श्रुतिचक्षुषी ।</p>
<p>रवीनिति &ndash; द्वादश ।<br>
सत्रिभागेति &ndash; प्राणशतत्रयस्याधिक्येनोपदानात् ।<br>
तेन प्रतिवर्ग प्राणचाराणां शतद्वादशकम् &ndash; इति वर्गनवके साष्टशतं सहस्रदशकं भवेत् &ldquo;तदैक्ये&rdquo; इत्यहर्निशमेलने ।<br>
&ldquo;श्रुतिचक्षुषी&rdquo; इति चतुर्विंशतिः ॥</p>
<p>एवं वर्णानां वर्गक्रमेण स्थूलमुदयमभिधाय क्रमान्तरेणाप्याह   -</p>
<p>स्थूलो वर्गोदयः सोऽयमथार्णोदय उच्यते ॥ ६-२४५ ॥</p>
<p>तदाह &ndash;</p>
<p>एकैकवर्णे प्राणानां द्विशतं षोडशाधिकम् ।<br>
बहिश्चषकषट्त्रिंशद्दिन इत्थं तथा निशि ॥ ६-२४६ ॥</p>
<p>चषकषट्त्रिंशदिति, प्रतिचषकं षण्णां प्राणचाराणामुदयात् ।<br>
तेन पञ्चाशतो वर्णानां साष्टशतं सहस्रदशकं प्राणचाराणां स्यात् ॥ २४६ ॥</p>
<p>अत्र चोदये विशेषं दर्शयति &ndash;</p>
<p>शतमष्टोत्तरं तत्र रौद्रं शाक्तमथोत्तरम् ।<br>
यामलस्थितियोगे तु रुद्रशक्त्यविभागिता ॥ ६-२४७ ॥</p>
<p>&ldquo;यामलस्थितियोगे&rdquo; इत्युभयसम्मेलनायाम् ॥ २४७ ॥</p>
<p>एतदेव चाहोरात्रसम्मेलनायां द्विगुणी भवेत् &ndash; इत्याह &ndash;</p>
<p>दिनरात्र्यविभागे तु दृग्वह्न्यब्ध्यसुचारणाः ।<br>
सपञ्चमांशा नाडी च बहिर्वर्णोदयः स्मृतः ॥ ६-२४८ ॥</p>
<p>दृग्वह्न्यब्धिरिति, द्वात्रिंशदधिकं शतचतुष्टयम् &ldquo;असुचारणाः&rdquo; इति प्राणसञ्चारणाः ।<br>
सपञ्चमांशा नाडीति, चषकषट्त्रिंशतो द्वैगुण्यात् ॥ २४८ ॥</p>
<p>एतदुपसंहरन्नन्यदतारयति &ndash;</p>
<p>इति पञ्चाशिका सेयं वर्णानां परिचर्चिता ।<br>
एकोनां ये तु तामाहुस्तन्मतं सम्प्रचक्ष्महे ॥ ६-२४९ ॥</p>
<p>तदाह ↓</p>
<p>वेदाश्चाराः पञ्चमांशन्यूनं चारार्धमेकशः ।<br>
वर्णेऽधिकं तद्द्विगुणमविभागे दिवानिशोः ॥ ६-२५० ॥</p>
<p>&ldquo;वेदा&quot;श्चत्वारः ।<br>
पञ्चमांशेनार्थात्किञ्चिदंशेन न्यूनम्&rdquo; रहितम् ।<br>
अधिकमिति, षोडशाधिकशतद्वयस्योपरीत्यर्थः ।<br>
तेनैकोनपञ्चाशतो वर्णानां प्रत्येकं षोडशाधिकशतद्वयात्मकत्वात् चतुरशीतिशतपञ्चकाधिकं सहस्रदशकं प्राणचारा भवन्ति, अधिकैश्च प्रत्येकं चतुर्भिः सषण्णवतिशतम् ।<br>
अनेन च चाराणां सार्धचतुर्विंशतेः किञ्चिदंशन्यूनं पञ्चभागं विंशति (?) साष्टशतं सहस्रदशकम् ॥ २५० ॥</p>
<p>एतदेवोपसंहरति &ndash;</p>
<p>स्थूलो वर्णोदयः सोऽयं पुरा सूक्ष्मो निगद्यते ।<br>
सूक्ष्म इत्यर्थात्परोऽपि पुरा निगदित इत्यर्थः ॥ ६-२५१ ॥</p>
<p>इदानीमाह्निकार्थमार्यायाः प्रथमार्धेनोपसंहरति &ndash;</p>
<p>इति कालतत्त्वमुदितं शास्त्रमुखागमनिजानुभवसिद्धम् ।</p>
<p>इति श्रामदाचार्याभिनवगुप्तपादविरचिते श्रीतन्त्रालोके कालतत्त्वप्रकाशनं नाम षष्ठमाह्निकम् ॥ ६ ॥</p>
<p>मुखागमेति ↓</p>
<p>&ldquo;शैवी मुखमिहोच्यते&rdquo; (वि।<br>
भै। २० श्लोक)</p>
<p>इत्यादिन्यायेन परतत्त्वप्रवेशोपायत्वाद् गुरुस्तस्य &ldquo;आगमो&rdquo; वचनमित्यर्थः ।<br>
सिद्धमिति &ndash;</p>
<p>&ldquo;यतः शास्त्रक्रमात्तज्ज्ञगुरुप्रज्ञानुशीलनात् ।<br>
आत्मप्रत्ययितं ज्ञानं पूर्णत्वाद्भैरवायते ॥<br>
&quot; (तम्। ४।७७)</p>
<p>इत्याद्युक्तयुक्त्या पारिपूर्ण्येन लब्धसिद्धीति शिवम् ॥</p>
<p>प्राणापानसमाश्रयचारप्रविचारचातुरीनिष्ठः ।<br>
षष्ठाह्निके वरिष्ठां विवृत्तिमिमां जयरथश्चक्रे ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते श्रीतन्त्रालोके श्रीजयरथविरचितविवेकाभिख्यव्याख्योपेते कालतत्वप्रकाशनं नाम षष्ठमाह्निकं समाप्तम् ॥ ६ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_06_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/06/">०६ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_06_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_06_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_06_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
