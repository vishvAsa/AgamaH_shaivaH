<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०८</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०८">
  <meta property="og:description" content="अष्टममाह्निकम्
&#34; विवेक &#34;
जयकीर्तिरयं जयताज्जगदम्भोजं विभक्तभुवनदलम् ।
रविरिव विकासयति यश्चिदेकनालाश्रयत्वेन ॥
इदानीं द्वितीयार्धेन देशाध्वनः स्वरूपं सङ्गिरितुमुपक्रमते –
देशाध्वनोऽप्यथ समासविकासयोगात्सङ्गीयते विधिरयं शिवशास्त्रदृष्टः ॥ १ ॥
नन्ववान्तराणां प्रमेयाणामनन्तानां प्रतिपाद्यत्वेऽपि कथमिह अस्यैव निर्देशः, इत्याशङ्क्याह ↓
विचारितोऽयं कालाध्वा क्रियाशक्तिमयः प्रभोः ।
मूर्तिवैचित्र्यजस्तज्जो देशाध्वाऽथ निरूप्यते ॥ ८-२ ॥
“अथ” इत्यानन्तर्ये ।
तत् पदमन्त्रवर्णात्मना त्रिप्रकारः कालाध्वा विचारितः – इति तदानन्तर्येण युक्तं देशाध्वनोऽप्यत्र निरूपणम्, – इत्यत एव क्रमेण भुवनतत्त्वकलाप्रतिपादकं वक्ष्यमाणमाह्निकचतुष्टयम् ।
“तज्जः” इति तस्मात् प्रभोरेव जातः, स एव तथा तथा बहिःस्फुरित – इत्यर्थः ।
यदाहुः –">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०८">
  <meta itemprop="description" content="अष्टममाह्निकम्
&#34; विवेक &#34;
जयकीर्तिरयं जयताज्जगदम्भोजं विभक्तभुवनदलम् ।
रविरिव विकासयति यश्चिदेकनालाश्रयत्वेन ॥
इदानीं द्वितीयार्धेन देशाध्वनः स्वरूपं सङ्गिरितुमुपक्रमते –
देशाध्वनोऽप्यथ समासविकासयोगात्सङ्गीयते विधिरयं शिवशास्त्रदृष्टः ॥ १ ॥
नन्ववान्तराणां प्रमेयाणामनन्तानां प्रतिपाद्यत्वेऽपि कथमिह अस्यैव निर्देशः, इत्याशङ्क्याह ↓
विचारितोऽयं कालाध्वा क्रियाशक्तिमयः प्रभोः ।
मूर्तिवैचित्र्यजस्तज्जो देशाध्वाऽथ निरूप्यते ॥ ८-२ ॥
“अथ” इत्यानन्तर्ये ।
तत् पदमन्त्रवर्णात्मना त्रिप्रकारः कालाध्वा विचारितः – इति तदानन्तर्येण युक्तं देशाध्वनोऽप्यत्र निरूपणम्, – इत्यत एव क्रमेण भुवनतत्त्वकलाप्रतिपादकं वक्ष्यमाणमाह्निकचतुष्टयम् ।
“तज्जः” इति तस्मात् प्रभोरेव जातः, स एव तथा तथा बहिःस्फुरित – इत्यर्थः ।
यदाहुः –">
  <meta itemprop="wordCount" content="22881">
  <meta name="twitter:card" content="summary">
  <meta name="twitter:title" content="०८">
  <meta name="twitter:description" content="अष्टममाह्निकम्
&#34; विवेक &#34;
जयकीर्तिरयं जयताज्जगदम्भोजं विभक्तभुवनदलम् ।
रविरिव विकासयति यश्चिदेकनालाश्रयत्वेन ॥
इदानीं द्वितीयार्धेन देशाध्वनः स्वरूपं सङ्गिरितुमुपक्रमते –
देशाध्वनोऽप्यथ समासविकासयोगात्सङ्गीयते विधिरयं शिवशास्त्रदृष्टः ॥ १ ॥
नन्ववान्तराणां प्रमेयाणामनन्तानां प्रतिपाद्यत्वेऽपि कथमिह अस्यैव निर्देशः, इत्याशङ्क्याह ↓
विचारितोऽयं कालाध्वा क्रियाशक्तिमयः प्रभोः ।
मूर्तिवैचित्र्यजस्तज्जो देशाध्वाऽथ निरूप्यते ॥ ८-२ ॥
“अथ” इत्यानन्तर्ये ।
तत् पदमन्त्रवर्णात्मना त्रिप्रकारः कालाध्वा विचारितः – इति तदानन्तर्येण युक्तं देशाध्वनोऽप्यत्र निरूपणम्, – इत्यत एव क्रमेण भुवनतत्त्वकलाप्रतिपादकं वक्ष्यमाणमाह्निकचतुष्टयम् ।
“तज्जः” इति तस्मात् प्रभोरेव जातः, स एव तथा तथा बहिःस्फुरित – इत्यर्थः ।
यदाहुः –">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/08\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/08.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०८</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०८">०८</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अष्टममाह्निकम्</p>
<p>&quot; विवेक &quot;</p>
<p>जयकीर्तिरयं जयताज्जगदम्भोजं विभक्तभुवनदलम् ।<br>
रविरिव विकासयति यश्चिदेकनालाश्रयत्वेन ॥</p>
<p>इदानीं द्वितीयार्धेन देशाध्वनः स्वरूपं सङ्गिरितुमुपक्रमते &ndash;</p>
<p>देशाध्वनोऽप्यथ समासविकासयोगात्सङ्गीयते विधिरयं शिवशास्त्रदृष्टः ॥ १ ॥</p>
<p>नन्ववान्तराणां प्रमेयाणामनन्तानां प्रतिपाद्यत्वेऽपि कथमिह अस्यैव निर्देशः, इत्याशङ्क्याह ↓</p>
<p>विचारितोऽयं कालाध्वा क्रियाशक्तिमयः प्रभोः ।<br>
मूर्तिवैचित्र्यजस्तज्जो देशाध्वाऽथ निरूप्यते ॥ ८-२ ॥</p>
<p>&ldquo;अथ&rdquo; इत्यानन्तर्ये ।<br>
तत् पदमन्त्रवर्णात्मना त्रिप्रकारः कालाध्वा विचारितः &ndash; इति तदानन्तर्येण युक्तं देशाध्वनोऽप्यत्र निरूपणम्, &ndash; इत्यत एव क्रमेण भुवनतत्त्वकलाप्रतिपादकं वक्ष्यमाणमाह्निकचतुष्टयम् ।<br>
&ldquo;तज्जः&rdquo; इति तस्मात् प्रभोरेव जातः, स एव तथा तथा बहिःस्फुरित &ndash; इत्यर्थः ।<br>
यदाहुः &ndash;</p>
<p>&ldquo;आश्यानं चिद्रसस्यौघं साकारत्वमुपागतम् ।<br>
जगद्रूपतया वन्दे प्रत्यक्षं भैरवं वपुः ॥<br>
&quot;</p>
<p>इति ॥ २ ॥</p>
<p>ननु यद्येवम्, षड्विधोऽपि अयमध्वा किं चिदेकरूपात् तस्मादतिरिक्तो न वा? इत्याशङ्क्याह &ndash;</p>
<p>अध्वा समस्त एवायं चिन्मात्रे सम्प्रतिष्ठितः ।<br>
यत्तत्र नहि विश्रान्तं तन्नभःकुसुमायते ॥ ८-३ ॥</p>
<p>शम्प्रतिष्ठितः&rdquo; इति तदनतिरिक्तः &ndash; इत्यर्थः ।<br>
अत्र व्यतिरेकमुखेन द्वितीयार्धं हेतुः ।<br>
नभःकुसुमायते&quot; इति न किञ्चित् स्यादिति यावत् ॥ ३ ॥</p>
<p>ननु यदि नाम संविदनतिरिक्त एवायमध्वा, तत् कथं सर्वत्र बर्हिर्भेदेन भायात् ? &ndash; इत्याशङ्क्याह ↓</p>
<p>संविद्द्वारेण तत्सृष्टे शून्ये धियि मरुत्सु च ।<br>
नाडीचक्रानुचक्रेषु बहिर्देहेऽध्वसंस्थितिः ॥ ८-४ ॥</p>
<p>संविदेव हि स्वस्वातन्त्र्यात् स्वं स्वरूपं गोपयित्वा स्वसमुल्लासिते शून्यप्राणबुद्धिदेहात्मनि प्रमातरि, बहिःप्रमेये च अनतिरिक्तत्वेऽप्यतिरिक्तमिव षड्विधमपि अध्वानमवभासयति, &ndash; इत्युक्तं</p>
<p>संविद्द्वारेण तत्सृष्टे शून्यादावध्वसंस्थितिः&quot;</p>
<p>इति ।<br>
नाडीचक्रानुचक्रेषु&quot; इति मरुत्सामानाधिकरण्येन योज्यम् ॥ ४ ॥</p>
<p>ननु यद्येवं तदस्तु, को दोषस्तन्निरूपणेन पुनः कोऽर्थः? इत्याशङ्क्याह &ndash;</p>
<p>तत्राध्वैवं निरूप्योऽयं यतस्तत्प्रक्रियाक्रमम् ।<br>
अनुसन्दधदेव द्राग् योगी भैरवतां व्रजेत् ॥ ५ ॥</p>
<p>&ldquo;प्रक्रियाक्रमम्&rdquo; इति कालाग्न्यादेरनाश्रितपर्यन्तं तथातथाऽनुपूर्व्येण अवस्थानम् ।<br>
&ldquo;अनुसन्दधत्&rdquo; इति शर्वमहम्&quot; इति विमर्शनेन स्वात्मविश्रान्तिमयतामापादयन् योगी शीघ्रमेव परसंविदैकात्म्यमियात् ॥ ५ ॥</p>
<p>नचैतदस्मदुपज्ञमेव, इत्याह &ndash;</p>
<p>दिदृक्षयैव सर्वार्थान् यदा व्याप्यावतिष्ठते ।<br>
तदा किं बहुनोक्तेन इत्युक्तं स्पन्दशासने ॥ ८-६ ॥</p>
<p>यथा दिदृक्षावसरे स्वसाक्षितयैव अर्थस्तथा स्फुरति, तथैव योगी धरादिशिवान्ततत्त्वान्तर्भाविनः सर्वानर्थान् यदा शर्वमहम्&quot; इत्यनुसन्धानपूर्वं स्वात्मनि क्रोडीकृत्यावतिष्ठते तदा निःशेषवेद्यविगलनेन परभैरवदशावेशचमत्काररूपं यत् फलम्, तत् स्वसंविदेवानुभविष्यति &ndash; इत्यत्र बहुनोक्तेन किम्? न कश्चिदर्थ &ndash; इत्यर्थः ।<br>
श्वयमेवावभोत्स्यते&quot; इति चात्र तुर्यः पादः ॥ ६ ॥</p>
<p>ननु अध्वप्रक्रियाज्ञानमात्रादेव किमेवं भवेत्? &ndash; इत्याशङ्क्याह &ndash;</p>
<p>ज्ञात्वा समस्तमध्वानं तदीशेषु विलापयेत् ।<br>
तान् देहप्राणधीचक्रे पूर्ववद् गालयेत्क्रमात् ॥ ८-७ ॥</p>
<p>तत्समस्तं स्वसंवित्तौ सा संविद्भरितात्मिका ।<br>
उपास्यमाना संसारसागरप्रलयानलः ॥ ८-८ ॥</p>
<p>&ldquo;तदीशेषु&rdquo; इति ब्रह्मादिषु ।<br>
&ldquo;तान्&rdquo; तदीशानपि देहबुद्धिप्राणशून्यात्मनि कल्पिते रूपे &ldquo;पूर्ववत्&rdquo; कालाध्वनिरूपितनीत्या &ldquo;गालयेत्&rdquo; देहादारभ्य यथोत्तरं विश्रमयेत्, यावत् &ldquo;क्रमात्&rdquo; प्राप्तावसरं &ldquo;तत् समस्तम्&rdquo; देहादि स्वसंवित्सात्कुर्यात्, येनास्य सा संविदशेषवेद्यग्रासीकारेण पूर्णा सती &ldquo;उपास्यमाना&rdquo; भूयोभूयस्तथा परिशील्यमाना द्वयाद्यवभासतिरस्कारेण परमाद्वयमयतया प्रस्फुरेदित्यर्थः ॥ ८ ॥</p>
<p>ननु</p>
<p>&ldquo;अथ कालाग्निरुद्राधः कटाहः संव्यवस्थितः ।<br>
कोटियोजनबाहुल्यस्तस्योर्ध्वे भुवनानि तु ॥</p>
<p>नवनवतिकोट्यश्चाप्यण्डानां तु सहस्रकम् ।<br>
कोटीनां सप्ततिं लक्षाण्ययुतानां सहस्रकम् ॥</p>
<p>अर्बुदान्यथ वृन्दानि खर्वाणि च तथैव च ।<br>
पद्मानि चाप्यसङ्ख्यानीत्येवमादीन्यनेकशः ॥<br>
&quot; (स्व। १०।४)</p>
<p>इत्याद्युक्त्या भुवनानामानन्त्ये तदधीशानामपि आनन्त्यम्, &ndash; इति तेषां प्रत्येकमेवमनुसन्धाने जन्मसहस्रैरपि न कश्चित् पारं यायात्   - इत्येतदशक्यानुष्ठानम् &ndash; इत्याशङ्क्याह &ndash;</p>
<p>श्रीमद्दीक्षोत्तरे चैतानध्वेशान् गुरुरब्रवीत् ।<br>
&ldquo;गुरुः&rdquo; इत्याद्यः श्रीकण्ठनाथः ।<br>
अब्रवीदिति नैयत्येन ॥</p>
<p>तत्रत्यमेव ग्रन्थं पठति &ndash;</p>
<p>ब्रह्मानन्तात्प्रधानान्तं विष्णुः पंसः कलान्तगम् ॥ ८-९ ॥</p>
<p>रुद्रो ग्रन्थौ च मायायामीशः सादाख्यगोचरे ।<br>
अनाश्रितः शिवस्तस्माद्व्याप्ता तद्व्यापकः परः ॥ ८-१० ॥</p>
<p>ब्रह्माण्डकर्परिकाधोवर्तिनोऽनन्तात्प्रभृति प्रधानान्तं ब्रह्मा व्याप्ता &ndash; इति सम्बन्धः ।<br>
एवमुत्तरत्रापि योजनीयम् ।<br>
ग्रन्थौ चेति, चशब्देन तद्गतरूपायामपि मायायां रुद्रो व्याप्तेत्यर्थः ।<br>
&ldquo;रिशः&rdquo; इतीश्वरः ।<br>
शादाख्यगोचरः&rdquo; इति शुद्धविद्यादितत्त्वत्रयानि ।<br>
&ldquo;तस्मात्&rdquo; इति सादाख्यगोचरात् अर्थादूर्ध्वं शक्तितत्त्वस्थाने तु &ldquo;तद्व्यापकः&rdquo; इति तेषां ब्रह्माद्यनाश्रितान्तानां पञ्चानामपि कारणानां व्यापकः परः शिवः &ndash; इत्यर्थः ।<br>
अतश्च नियतत्वात्तदीशानां प्रत्युतैतत् सुखोपायम्, इत्यतः परमन्यज्ज्ञानं नास्तीत्युक्तप्रायम् ॥ १० ॥</p>
<p>यदभिप्रायेणैव श्रीस्वच्छन्दशास्त्रमप्येवमाह &ndash;</p>
<p>एवं शिवत्वमापन्नमिति मत्वा न्यरूप्यत ।<br>
न प्रक्रियापरं ज्ञानमिति स्वच्छन्दशासने ॥ ८-११ ॥</p>
<p>यदुक्तं तत्र ↓</p>
<p>नास्ति दीक्षासमो मोक्षो न विद्या मातृकापरा ।<br>
न प्रक्रियापरं ज्ञानं नास्ति योगस्त्वलक्षकः ॥<br>
&quot; (११।१९८)</p>
<p>इति ॥ ११ ॥</p>
<p>नन्वेवमध्वनोऽनुसन्धाने कथं बोधस्य साक्षात्कारो भवेत्? &ndash; इत्याशङ्क्याह &ndash;</p>
<p>त्रिशिरःशासने बोधो मूलमध्याग्रकल्पितः ।<br>
षट्त्रिंशत्तत्त्वसंरम्भः स्मृतिर्भेदविकल्पना ॥ ८-१२ ॥</p>
<p>अव्याहतविभागोऽस्मिभावो मूलं तु बोधगम् ।<br>
समस्ततत्त्वभावोऽयं स्वात्मन्येवाविभागकः ॥ ८-१३ ॥</p>
<p>बोधमध्यं भवेत्किञ्चिदाधाराधेयलक्षणम् ।<br>
तत्त्वभेदविभागेन स्वभावस्थितिलक्षणम् ॥ ८-१४ ॥</p>
<p>बोधाग्रं तत्तु चिद्बोधं निस्तरङ्गं बृहत्सुखम् ।</p>
<p>श्रीत्रिशिरोभैरवे हि बोध एव मूलमध्याग्रकल्पितः सन् षट्त्रिंशत्तत्त्वसंरम्भस्तथोल्लसितः, &ndash; इत्यर्थादुक्तम्, येन तदनुसन्धानाद्बोधसाक्षात्कारः स्यात् ।<br>
तदेवार्थद्वारेण पठति &ndash; श्मृतिः&quot; इत्यादि ।<br>
इह खलु यो नाम &ldquo;अस्मिभावः&rdquo;</p>
<p>&ldquo;बुद्ध्यस्मितासुसंरूढो गुणान्पूर्वं विभेद्य च ।<br>
विचारयेद्भूतधर्मान् पृथिव्यादिक्रमेण तु ॥<br>
&quot;</p>
<p>इत्यादितत्रत्योक्त्या अनात्मरूपबुद्ध्यादिनिष्ठाहम्भावः सङ्कुचितः प्रमाता स स्मृतिर्भेदविकल्पना च तत्स्वभाव &ndash; इत्यर्थः ।<br>
स हि &ldquo;इदमहं जानामि&rdquo; इति भेदेनैव विश्वं विकल्पयेत् ।<br>
न केवलं सद्रूपमेवार्थमेवं विकल्पयेत्, यावद्दग्धपित्रादिविषये स्मृतिविकल्पादावसदपि, &ndash; इत्युक्तं श्मृतिः&rdquo; इति ।<br>
अत एवेदन्तायाः प्राधान्यादव्याहतविभागः सुस्फुटभेदात्मक &ndash; इत्यर्थः ।<br>
तच्च बोधगं मूलं बोधस्य परां कोटिं प्राप्तं स्थौल्यमुच्यते, &ndash; इत्यर्थः ।<br>
तथा अयं भेदेनोल्लसितः शमस्ततत्त्वभावो&quot; भूतभावादिः &ldquo;इदमहम्&rdquo; इति न्यायेन बोधरूपे श्वात्मन्येव&quot; विश्रान्तोऽत एव &ldquo;अविभागको&rdquo; विगलितभेदो बोधमध्यं भवेत् नतु बोधाग्रम्; यतस्तदहन्तेदन्तयोः सामानाधिकरण्यात् आमुखे भेदप्रतिभासात् &ldquo;किञ्चिदाधाराधेयलक्षणम्&rdquo; किञ्चित्पदेन बोधमूलवन्न भेदप्रधानं नापि बोधाग्रवदभेदप्रधानम्, &ndash; इति प्रकाशितम्; अत एव अन्तरालवर्तित्वात् &ldquo;मध्यम्&rdquo; &ndash; इत्युक्तम् ।<br>
तथा तत्त्वानां भेदस्य &ldquo;विभागेन&rdquo; मूलत एव शातनेन यत् &ldquo;अहम्&rdquo; इत्यामर्शरूपे स्वात्मन्येवावस्थानं तत् &ldquo;बोधाग्रम्&rdquo; सकलभावाविभागस्वभावः, परां काष्ठां प्राप्तो बोधः &ndash; इत्यर्थः ।<br>
अत एव तच्चिद्बोधरूपं न तु अणुबोधरूपम्, निस्तरङ्गं न तु क्षुब्धम्, &ldquo;बृहत् सुखम्&rdquo; जगदानन्दरूपं न तु अनानन्दादिरूपमित्यर्थः ।<br>
यदुक्तं तत्र &ndash;</p>
<p>&ldquo;षट्त्रिंशत्तत्त्वविषये यद्भेदेन विकल्पना ।<br>
स्मृतिः सुस्फुटभेदात्मा मितमाता तदुच्यते ॥</p>
<p>प्रान्तावस्थितिविज्ञानं स्थौल्यं बोधस्य भैरवि ।<br>
समस्ततत्त्वभावोऽयं नावलोक्यो विभागशः ॥</p>
<p>स्वात्मनि संस्थितं विन्द्याद् बोधमध्यं तदुच्यते ।<br>
आधाराधेयभावोऽयमुभयावस्थितस्य च ॥</p>
<p>तत्त्वभेदविभागेन स्वभावस्थितिलक्षणम् ।<br>
तत्पदस्थो न विन्देत चिद्व्योमान्तरवर्तिनः ॥</p>
<p>तदतीतं विजानीयान्मध्यमं प्राप्त्यवस्थितम् ।<br>
प्रान्तावस्थितिविज्ञेयं बोधाग्रं तदिहोच्यते ॥</p>
<p>शक्तिज्ञानं विजानीयात्परमानन्दलक्षणम् ।<br>
नित्योदितं सुखं विद्धि निस्तरङ्गं तु कथ्यते ॥</p>
<p>बृहत्सुखेति कथितं चिद्बोधं तु निगद्यते ।<br>
&quot;</p>
<p>इति ॥ १४ ॥</p>
<p>एवं षड्वधेऽप्यध्वनि संविदैकात्म्यं परिशीलयतो योगिनो भैरवीभाव एव भवेत् &ndash; इत्याह &ndash;</p>
<p>संविदेकात्मतानीतभूतभावपुरादिकः ॥८-१५ ॥</p>
<p>अव्यवच्छिन्नसंवित्तिर्भैरवः परमेश्वरः ।</p>
<p>न केवलमेतदत्रैवोक्तं यावदन्यत्रापि, &ndash; इत्याह &ndash;</p>
<p>श्रीदेव्यायामले चोक्तं षट्त्रिंशत्तत्त्वसुन्दरम् ॥ ८-१६ ॥</p>
<p>अध्वानं षड्विधं ध्यायन्सद्यः शिवमयो भवेत् ।</p>
<p>&ldquo;ध्यायन्&rdquo; इति स्वसंविदभेदेन परामृशन्नित्यर्थः ।<br>
यदुक्तं तत्र &ndash;</p>
<p>&ldquo;अध्वानं निखिलं देवि तत्त्वषट्त्रिंशदुज्ज्वलम् ।<br>
चिन्तयन् सद्य आप्नोति पदं शाश्वतमुत्तमम् ॥<br>
&quot;</p>
<p>इति ॥ १६ ॥</p>
<p>ननु यदि नाम बोधात्मैव षड्विधोऽपि अयमध्वा, तद्बोधस्य देशाद्यनवच्छिन्नत्वात् कथमस्योर्ध्वादिव्यवस्था स्यात् ? &ndash; इत्याशङ्क्याह &ndash;</p>
<p>यद्यप्यमुष्य नाथस्य संवित्त्यनतिरेकिणः ॥ ८-१७ ॥</p>
<p>पूर्णस्योर्ध्वादिमध्यान्तव्यवस्था नास्ति वास्तवी ।<br>
तथापि प्रतिपत्तॄणां प्रतिपादयितुस्तथा ॥ ८-१८ ॥</p>
<p>स्वस्वरूपानुसारेण मध्यादित्वादिकल्पनाः ।</p>
<p>प्रतिपत्रादयो हि सङ्कुचितरूपत्वात् गृहीतदेहाद्यभिमानाः ↓ इति तदनुसारेणोर्ध्वादिव्यवस्थां कल्पयेयुः, न तु वस्तुतः सा सम्भवेत्; अत एवोर्ध्वमप्यन्यापेक्षयाधः स्यात् ।<br>
तस्मात् प्रतिपत्राद्यपेक्षयैवेयं व्यवस्था &ndash; यत् पृथिवीतत्त्वं सर्वतत्त्वान्तर्वर्ति तत्त्वान्तराणि च तद्बहिरिति ॥ १८ ॥</p>
<p>तदाह ↓</p>
<p>ततः प्रमातृसङ्कल्पनियमात् पार्थिवं विदुः ॥ ८-१९ ॥</p>
<p>तत्त्वं सर्वान्तरालस्थं यत्सर्वावरणैर्वृतम् ।</p>
<p>पृथिवीतत्त्वमेव च स्थौल्यस्य परा कोटिः, इति तदुपक्रमं सुखेनावबोधात् तत्रैव प्रथमं भुवनस्थितिरुच्यते, &ndash; इत्याह &ndash;</p>
<p>तदत्र पार्थिवे तत्त्वे कथ्यते भुवनस्थितिः ॥ ८-२० ॥</p>
<p>तामेवाह &ndash; नेता कटाहरुद्राणामनन्तः कामसेविनाम् ।<br>
पोतारूढो जलस्यान्तर्मद्यपानविघूर्णितः ॥ ८-२१ ॥</p>
<p>स देवं भैरवं ध्यायन् नागैश्च परिवारितः ॥</p>
<p>जलस्यान्तरित्यर्थात् तदुपरि संस्थितः ।<br>
यदुक्तम् &ndash;</p>
<p>शंस्थितः सोऽम्भसां रमूध्नि शक्त्याधारस्तु हूहुकः ।<br>
&quot;</p>
<p>इति ।<br>
अत एव चास्य अप्तत्त्वसन्निकर्षेण कटाहस्याधो बहिर्देशेऽवस्थानं न त्वन्तः, &ndash; इति सिद्धम् ।<br>
यदुक्तं श्रीनन्दिशाखायाम् &ndash;</p>
<p>&ldquo;कोटियोजनतः स्थौल्यं ब्रह्माण्डस्य कटाहके ।<br>
तथैवोर्ध्वं स्थितं ज्ञेयमन्तरं कथ्यते प्रिये ॥</p>
<p>अष्टानवतिकोटीर्भिब्रह्माण्डं समुदाहृतम् ।<br>
&quot;</p>
<p>इत्युपक्रम्य &ldquo;कटाहाधः स्थितं देवि हूहुकं भुवनेश्वरम् ।<br>
शक्त्याधारं तु जानीयादनन्तं वरवर्णिनि ॥<br>
&quot;</p>
<p>इति ।<br>
श्रीत्रिशिरोभैरवेऽपि &ndash;</p>
<p>&ldquo;ब्रह्माण्डबाह्यतोऽनन्तो विश्वाधारस्तु कथ्यते ।<br>
&quot;</p>
<p>इति ।<br>
अन्तरवस्थाने चास्य</p>
<p>&ldquo;दशकोटिमितं तत्तु पोतैः सर्वत्र तत्समम् ।<br>
ऊर्ध्वं तस्य सुरेशानि कोटिमात्रं तमः परम् ॥<br>
&quot;</p>
<p>इत्याद्युक्तं भुवनादिमानं वक्ष्यमाणब्रह्माण्डान्तर्वर्तिभुवनमानसङ्ख्यातोऽतिरिच्येत, &ndash; इति तत्सङ्ख्याया आसमञ्जस्यं स्यात् ।<br>
ननु यद्येवं तदनन्तस्य &ndash;</p>
<p>&ldquo;ब्रह्माण्डमण्डपस्यान्तर्भुवनानि विशोधयेत् ।<br>
आदावनन्तभुवनं कौष्माण्डं हाटकेश्वरम् ॥</p>
<p>अनन्तभुवनस्यानु कालाग्निभुवनं महत् ।<br>
शार्वं ब्रह्मं वैष्णवं च रौद्रं भुवनमुत्तमम् ॥</p>
<p>ब्रह्माण्डोदरमध्ये तु अष्टावेते प्रकीर्तिताः ।<br>
&quot;</p>
<p>इत्यादीनामन्तःस्थितिविधायकानां वाक्यानां कोऽर्थः स्यात् ।<br>
किञ्च</p>
<p>&ldquo;ब्रह्मणोऽण्डस्य शकलं कोटिमात्रं प्रमाणतः ।<br>
तदूर्ध्वं कालरुद्रस्तु दशेशानसमन्वितः ॥</p>
<p>कोटिमात्रं पुरं तस्य तज्ज्वाला दशकोटयः ।<br>
अनन्तोऽधः पद्म ऊर्ध्वे अन्ये तु क्रमशः स्थिताः ॥<br>
&quot;</p>
<p>इति ।<br>
तथा</p>
<p>&ldquo;अधः कालान्तगो रुद्रो दशेशस्थानमध्यगः ।<br>
पद्मश्चोर्ध्वमधोऽनन्तस्तथान्ये क्रमवर्तिनः ॥<br>
&quot;</p>
<p>इत्याद्युक्त्या कालाग्निभुवनान्तरेव अस्य भुवनं न तु पृथक् &ndash; इति वक्ष्यमाणाया भुवनसङ्ख्याया अपि न किञ्चिदासमञ्जस्यम् ।<br>
इह च अनन्तस्य श्रीसिद्धातन्त्रोक्तं भुवनमानं न ग्राह्यमेव,</p>
<p>&ldquo;क्रियादिभेदभेदेन तन्त्रभेदो यतः स्मृतः ।<br>
तस्माद्यत्र यदेवोक्तं तत्कार्यं नान्यतन्त्रतः ॥<br>
&quot;</p>
<p>इत्याद्युक्त्या तत्प्रक्रियाया भिन्नत्वात् ।<br>
तथा च इह नरकाणां द्वात्रिंशत्कोटयो मानं तत्रैकविंशतिः ।<br>
यदुक्तम् &ndash;</p>
<p>&ldquo;तस्योर्ध्वं नरका घोरा एकविंशतिकोटयः ।<br>
&quot;</p>
<p>इति ।<br>
इहापि</p>
<p>&ldquo;अण्डस्यान्तरनन्तः… ।<br>
&quot; (८।३९३)</p>
<p>इति,</p>
<p>&ldquo;अष्टावन्तः साकं शर्वेण… ।<br>
&quot; (८।३९७)</p>
<p>इति च वक्ष्यमाणं व्याहन्येत &ndash; इति किमत्र प्रतिपत्तव्यम्? इदमत्र प्रतिपत्तव्यं यदनन्तस्य बहिरवस्थानमिति ।<br>
तथाहि &ndash; श्रीतन्त्रराजभट्टारके</p>
<p>&ldquo;ब्रह्माण्डमण्डपान्तर्… ।<br>
&quot;</p>
<p>इत्यादिकमनन्तस्य नान्तःस्थितेर्विधायकम्, किन्त्वेवं शुद्धिक्रमस्य तदवस्थितेः पूर्वमुक्तत्वात्, एतावन्मात्रस्यैवात्र विवक्षितत्वात् ।<br>
यदुक्तं तत्र &ndash;</p>
<p>&ldquo;अतो&rdquo; भुवनदीक्षान्या शृणु पार्वति तत्त्वतः ।<br>
आदिष्ट्के पुरा प्रोक्तमेतन्निखिलतो मया ॥</p>
<p>तथापि तव वक्ष्यामि सङ्क्षेपादिह भामिनि ।</p>
<p>इत्युपक्रम्य</p>
<p>&ldquo;तेषां विभागमधुना शृणु वीरेन्द्रवन्दिते ।<br>
&quot;</p>
<p>इति ।<br>
तत्र च अस्यादिषट्केबहिरेवावस्थानं विहितम् ।<br>
यदुक्तम् &ndash;</p>
<p>&ldquo;यत्तद्भूम्यण्डकं भाति पीतमम्बुजजन्मनः ।<br>
तस्याधोभागगा भान्ति पूर्वदृष्टान्तकारकाः ॥</p>
<p>शेषाहिफणमाणिक्यविश्वकर्म्मप्रसादतः ।<br>
&quot;</p>
<p>इत्युपक्रम्य</p>
<p>&ldquo;अनन्तशक्तिचन्द्रांशुपीयूषोर्मिभिरुल्वणैः ।<br>
आलिङ्गितमतश्चोच्चैरप्तत्वाधः पथोच्छलत् ॥</p>
<p>भुवनं तस्य वीरस्य भात्यनन्तस्य स्वश्रिया ।<br>
अनन्तवनितावक्त्रपद्मषण्डसरः सदा ॥<br>
&quot;</p>
<p>इति विशेष्य</p>
<p>&ldquo;ततो हूहुकरुद्रस्य चूडामणिनभ (विव) स्वतः ।<br>
त्विषा प्रध्वस्ततिमिरं पुरं वीरगणाकुलम् ॥<br>
&quot;</p>
<p>इत्यादिना हूहुकरुद्राणां भुवनानि,</p>
<p>&ldquo;भैरवीयमहारज्जुप्रबद्धानि महेश्वरि ।<br>
एतान्यप्सु पुराण्यत्र निभृतानि शिवात्मना ॥</p>
<p>लक्षोच्छिर्तानि सर्वाणि सलिलावर्तगानि च ।<br>
&quot;</p>
<p>इत्यादिना च तेषां देशं मानं चाभिधाय</p>
<p>शमन्ताद् ब्रह्मणोऽण्डं तु शतकोटिप्रविस्तरम् ।<br>
कटाहं च स्मृतं कोटिः शतरुद्रैः समन्वितम् ॥<br>
&quot;</p>
<p>इति ।<br>
यत्पुनः</p>
<p>&ldquo;…ऽन्तर्भुवनानि विशोधयेत् ।<br>
&quot;</p>
<p>इत्याद्युक्तं तन्मल्लग्रामवद्भूम्ना व्याख्येयम्, अन्यथा हि पूर्वापरव्याघातः स्यात् ।<br>
एवमत्र अनन्तपूर्वकं शतरुद्रपर्यन्तं भुवनानां शुद्धौ यौगपद्येन तदसम्पत्तेः क्रममात्रमेवाभिधित्सितं न त्वन्तर्बहीरूपत्वमपि, तथात्वे तच्छुद्धावविशेषात् ।<br>
एवं</p>
<p>&ldquo;एतेषां तु अधस्ताद्वै कालाग्निभुवनं ततः ।<br>
हूहुकाश्च तथा देवि ब्रह्माण्डोदरवर्तिनः ॥<br>
&quot;</p>
<p>इत्यादावपि व्याख्येयम् ।<br>
एतच्चोत्तानतयैव गृहीत्वा सङ्ग्रहकाराः प्रवृत्ताः &ndash; इति तत्र तत्र तथाभ्यधुः, येनास्य अन्तरवस्थाने भ्रन्तिबीजत्वं प्ररूढम् ।<br>
तथा च सोमशम्भुः &ndash;</p>
<p>&ldquo;अथ हूहुककालाग्निरुद्रौ हाटक एव च ।<br>
कूष्माण्डश्चाथ शर्वश्च ब्रह्मा विष्णुश्च सप्तमः ॥</p>
<p>रुद्रश्चाष्टाविमे रुद्राः कटाहस्यान्तरे स्थिताः ।<br>
&quot;</p>
<p>इति ।<br>
गुरुभिरेतन्नाना विकल्पितम्, &ndash; इति तन्मतप्रदर्शनाशयेन</p>
<p>&ldquo;अण्डस्यान्तरनन्त… ।<br>
(८।३९३)</p>
<p>इति, अष्टावन्तः साकं</p>
<p>शर्वेण… ।<br>
(८।३९७)</p>
<p>इति च पुरस्तादिह वक्ष्यति, &ndash; इति न पूर्वापरव्याहतत्वम् ।<br>
यद्वक्ष्यति   -</p>
<p>अथ सकलभुवनमानं यत्पूर्वं निगदितं निजैर्गुरुभिः ।<br>
तद्वक्ष्यते समासाद् बुद्धौ येनाशु सङ्क्रामेत् ॥<br>
&quot; (८।३९२)</p>
<p>इति ।<br>
यत्तु कालाग्निभुवनान्तरेवास्य भुवनं न पृथक्, &ndash; इत्युक्तं तदयुक्तम्; अयं हि हूहुकरुद्राधिपतेर्बहिरवस्थितात् पृथक्शोध्यादनन्तात् कालाग्नेर्भुवनान्तर्वतीं तत्परिवारभूतोऽन्यः ।<br>
एतस्यैव हि तत्त्वे पृथक्शोध्यत्वमनभिधानीयम्, कालाग्निरुद्रशुद्ध्यैव तच्छुद्धेः; अन्यथा पद्मादीनामपि तदापतेत् &ndash; इति अन्तरनेकेरुद्राः शोधनीयाः स्युः &ndash; इति वृत्तावष्टोत्तरादपि शतादधिकानि प्रसज्येरन् ।<br>
एवमन्यैश्च यदस्य बहिर्देशावस्थानेऽपि अधःस्थशतरुद्रदशकान्यतरत्वमुक्तं तदप्ययुक्तम्; एवं हि अस्य तन्मध्यपाठेनैव गतार्थत्वादितरमेव पृथगभिधानं स्यात् ।<br>
यच्च श्रीसिद्धातन्त्रोक्तं भुवनमानमिह न ग्राह्यम् &ndash; इत्युक्तं तदप्ययुक्तम्; यतो यदि नाम नरकादिवदनन्तभुवनस्येह मानं किञ्चिदुच्येत तत्प्रक्रियाभेदादन्यतन्त्रोक्तमग्राह्यमेव &ndash; इति स्यात् ।<br>
भुवनस्य मानमवश्यभावि, तच्चेह नोक्तम् &ndash; इति तदाकाङ्क्षायामेव अवश्यमेवान्यतः कुतश्चिदपेक्षणीयम् &ndash; इति को नाम श्रीसिद्धातन्त्रे प्रद्वेषः ।<br>
यद्वा श्रीतन्त्रराजभट्टारकेऽपि अस्य लक्षोच्छिर्तत्वमुक्तम्, &ndash; इति तदपेक्ष्यताम्, को नाम नो निर्बन्धः; यावता हि अस्माकमन्तर्भुवनमानसङ्ख्याया आसमञ्जस्यमभिधानीयं तच्च उभयथापि सिद्ध्येत् &ndash; इत्यलं बहुना ।<br>
&ldquo;कटाहरुद्राणाम्&rdquo; ↓ इति कटाहाधोवर्तिनां हूहुकरुद्राणाम्; अतश्च तच्छुद्ध्यैव एतच्छुद्धिर्भवेदिति भावः ।<br>
यदुक्तम् &ndash;</p>
<p>&ldquo;तेन शुद्धेन शुद्धानि त्वण्डान्यत्रोहकैः सह ।<br>
&quot; (स्व। १०।६)</p>
<p>इति ।<br>
एवमुत्तरत्रापि तत्तद्भुवनेश्वरद्वारेणैव तत्तद्भुवनशुद्धिरिति मन्तव्यम् ।<br>
यदुक्तम् ↓</p>
<p>न तत्र दुःखितः कश्चिन्मुक्त्वा दुःखमनङ्गजम् ।<br>
रमन्ते तत्र वै वीरा नारीभिः सह लीलया ॥<br>
&quot; (स्व। १०।८)</p>
<p>इति ।<br>
पोतारूढ इति, यदुक्तम् &ndash;</p>
<p>&ldquo;अनन्तः संस्थितोऽधस्तात्पोतारूढो जलान्तरे ।<br>
&quot;</p>
<p>इति ।<br>
मद्यपानविघूर्णित इति, यदुक्तम् &ndash;</p>
<p>&ldquo;महापानरतः श्रीमान्महामत्तः सदाम्भसि ।<br>
&quot;</p>
<p>इति ।<br>
भैरवं ध्यायन्नित्यनेन अस्य तदेकप्रवणतया</p>
<p>&ldquo;भुवनेश त्वया नास्य साधकस्य शिवाज्ञया ।<br>
प्रतिबन्धः प्रकर्तव्यो यातुः पदमनामयम् ॥<br>
&quot; (मा।  वि। ९।६४)</p>
<p>इत्यादि तदाज्ञानुविधायित्वमस्ति, &ndash; इति प्रथमत एव सर्वाक्षेपेण प्रकाशितम् ।<br>
नागैरिति, यदुक्तम् ↓</p>
<p>&ldquo;पद्मश्चैव महापद्मः शङ्खपालोऽथ वज्रिणः ।<br>
कार्कोटश्च निषादश्च कम्बलाश्वतरावुभौ ॥</p>
<p>एभिश्चैव महानागैः समन्तात्परिवारितः ।<br>
&quot;</p>
<p>इति ।<br>
एवं च स्वयमपि नागरूपत्वमेव, इति सिद्धम् ।<br>
यदुक्तम् &ndash;</p>
<p>&ldquo;ऊर्ध्वबाहुर्महाकायो नागरूपी महाबलः ।<br>
फणानां तु सहस्रेण घारयित्वा जगत्स्थितः ॥<br>
&quot;</p>
<p>इति ।<br>
अत एव श्रीतन्त्रराजभट्टारकेशेषाहित्वेनायमुक्तः ॥ २१ ॥</p>
<p>इदानीं ब्रह्माण्डस्यान्तर्भुवनानि वक्तुमुपक्रमते &ndash;</p>
<p>कालाग्नेर्भुवनं चोर्ध्वे कोटियोजनमुच्छिर्तम् ॥ ८-२२ ॥</p>
<p>लोकानां भस्मसाद्भावभयान्नोर्ध्वं स वीक्षते ।</p>
<p>ऊर्ध्वं इत्यर्थात् कटाहस्य, स च कोटियोजनानां घनः ।<br>
यद्वक्ष्यति   -</p>
<p>&ldquo;अधश्चोर्ध्वं कटाहोऽण्डे स घनः कोटियोजनः ।<br>
&quot; (स्व। १०।१६२)</p>
<p>इति ।<br>
नोर्ध्वं स वीक्षते इति, यदुक्तम् &ndash;</p>
<p>नोर्ध्वं निरीक्षते देवो मेदं भूद्भस्मसाज्जगत् ।<br>
इति ।<br>
अत एवास्योर्ध्ववक्त्रमनुन्मीलितम् &ndash; इति चतुर्वक्त्रत्वमेव सर्वत्रोक्तम् ।<br>
यदुक्तम् &ndash;</p>
<p>&ldquo;त्रिनेत्रः स चतुर्वक्त्रो वह्निज्वालावलीधरः ।<br>
&quot;</p>
<p>इति ॥ २२ ॥</p>
<p>ननु &ldquo;यो हि यस्माद् गुणोत्कृष्टः स तस्मादूर्ध्वमिष्यते ।<br>
&quot; (मा।  वि। २।६०)</p>
<p>इत्याद्युक्त्या नरकोर्ध्वमस्यावस्थानं युक्तम्, तत् कथं तदध उक्तम्? &ndash; इत्याशङ्क्याह &ndash;</p>
<p>स च व्याप्तापि विश्वस्य यस्मात्प्लुष्यन्निमां भुवम् ॥ ८-२३ ॥</p>
<p>नरकेभ्यः पुरा व्यक्तस्तेनासौ तदधो मतः ।</p>
<p>उक्तं च प्राक् ↓</p>
<p>निरयेभ्यः पुरा कालवह्नेर्व्यक्तिर्यतस्ततः ।<br>
विभुरप्येष तदधः… ॥<br>
(तं आ। ६।१४२)</p>
<p>इति ॥ २३ ॥</p>
<p>दश कोट्यो विभोर्ज्वाला तदर्धं शून्यमूर्ध्वतः ॥ ८-२४ ॥</p>
<p>तदूर्ध्वे नरकाधीशाः क्रमाद् दुःखैकवेदनाः ।<br>
अधो मध्ये तदूर्ध्वे च स्थिता भेदान्तरैर्वृताः ॥ ८-२५ ॥</p>
<p>अवीचिकुम्भीपाकाख्यरौरवास्तेष्वनुक्रमात् ।<br>
एकादशैकादश च दशेत्यन्तः शराग्नि तत् ॥ ८-२६ ॥</p>
<p>प्रत्येकमेषामेकोना कोटिरुच्छिर्तिरन्तरम् ।<br>
लक्षमत्र खवेदास्यसङ्ख्यानामन्तरा स्थितिः ॥ ८-२७ ॥</p>
<p>कूष्माण्ड ऊर्ध्वे लक्षोनकोटिस्थानस्तदीशिता ।</p>
<p>&ldquo;तदर्धम्&rdquo; पञ्च कोटयः ।<br>
&ldquo;शून्यम्&rdquo; धूमोष्मादिभयाज्जनरहितम् ।<br>
यदुक्तम् &ndash;</p>
<p>&ldquo;अस्योपरिष्टाद्देवेशि पञ्च कोट्यो वरानने ।<br>
न कश्चिन्निवसत्यत्र धूमोष्मपरितापितः ॥<br>
&quot; (स्व। १०।३०)</p>
<p>इति ।<br>
&ldquo;तदूर्ध्वे&rdquo; शून्योपरि ।<br>
अनुक्रमादिति संहारात्मनः, तेन रौरवे कुम्भीपाकेचैकादशान्तर्भवन्ति अवीचौ च दश, &ndash; इत्यात्मना सह तन्नरकत्रयं &ldquo;शराग्नि&rdquo; पञ्चत्रिंशत्सङ्ख्यावच्छिन्नं भवतीत्यर्थः ।<br>
यदुक्तम् ↓</p>
<p>नरकैकादशगतमवीचिं शोधयेत्प्रिये ।<br>
आत्मना द्वादशं देवि कुम्भीपाकं विशोधयेत् ॥</p>
<p>महारौरवसञ्ज्ञं चाप्येवमेव विशोधयेत् ।<br>
पञ्चत्रिंशत्प्रवक्ष्यामि समासेन वरानने ॥</p>
<p>अवीचिः कृमिनिचयो नदी वैतरणी तथा ।<br>
लोहश्च शाल्मलिश्चैवाप्यसिपर्वत एव च ॥</p>
<p>सोच्छ्रवासश्च निरुच्छवासः पूतिमांसः परस्तथा ।<br>
तप्तत्रपुः क्षारकूपो जतुलेपस्तथैव च ॥</p>
<p>अन्तर्भूता अवीचौ तु कुम्भीपाकस्य श्रूयताम् ।<br>
अस्थिभङ्गः क्रकचच्छेदकूपश्चापि कटङ्कटः ॥</p>
<p>वसामिश्रो ह्ययस्तुण्डस्त्रपुलेपश्च कीर्तितः ।<br>
कुम्भीपाकश्च विज्ञेयस्तीक्ष्णासिश्च तथैव च ॥</p>
<p>तप्तलोहश्च विज्ञेयः क्षुरधारपथस्तथा ।<br>
अशनिश्च सुतप्तश्च द्वादशैते प्रकीर्तिताः ॥</p>
<p>एकादशान्तर्विज्ञेयाः कुम्भीपाकस्य दारुणाः ।<br>
महारौरवराजे च अत ऊर्ध्वं निबोध मे ॥</p>
<p>कालसूत्रो महापद्मः कुम्भः सञ्जीवनेक्षुकौ ।<br>
पाशोऽम्बरीशकश्चैव अयःपट्टस्तथैव च ॥</p>
<p>दण्डयन्त्रस्त्वमेध्यश्च घोररूपस्तथापरः ।<br>
महारौरव एतेषामुपरिष्टाद्व्यवस्थितः ॥<br>
&quot; (स्व। १०।८१-९०)</p>
<p>इति ।<br>
&ldquo;एषाम्&rdquo; इति त्रयान्तर्भूतानां द्वात्रिंशतो नरकाणाम् &ldquo;एकोना कोटिः&rdquo; इति नवनवतिर्लक्षाणि ।<br>
&ldquo;अन्तरम्&rdquo; इति प्रत्येकं शून्यरूपम्, तेन द्वात्रिंशत् कोटयः ।<br>
तत्र सचत्वारिंशच्छतं प्रधानम्, तत्रापि द्वात्रिंशत्, तत्रापि त्रयमित्युक्तं स्यात् ।<br>
यदुक्तम् &ndash;</p>
<p>&ldquo;अतः परं वरारोहे नरकाः परिकीर्तिताः ।<br>
पञ्चाशत् कोटयो देवि… ॥<br>
&ldquo;(स्व।१०।३१)</p>
<p>इति।<br>
तथा,</p>
<p>&ldquo;तेषु मध्ये शतं श्रेष्ठं चत्वारिंशाधिकं प्रिये ।<br>
तेषामपि वराश्चान्ये द्वात्रिंशन्नरकाधिपाः ॥</p>
<p>राजराजेश्वरास्त्रीणि… ॥<br>
&quot;</p>
<p>इति ।<br>
एवमुपदेशे च अयमाशयो यत् दीक्ष्यस्य पापभूयस्त्वे तारतम्येन निश्चिते वितत्य नरकाणां शुद्धिः अन्यथा तु सङ्क्षेपेणेति ।<br>
ऊर्ध्व इति, नरकाणाम् ॥२७॥</p>
<p>नन्वेवंविधेषु नरकेषु केनाम वसन्ति, केवा न? &ndash; इत्याशङ्क्याह &ndash;</p>
<p>शास्त्रविरुद्धाचरणात् कृष्णं ये कर्म विदधते ॥ ८-२८ ॥</p>
<p>तत्र भीमैर्लोकपुरुषैः पीड्यन्ते भोगपर्यन्तम् ।<br>
ये सकृदपि परमेशं शिवमेकाग्रेण चेतसा शरणम् ॥ ८-२९ ॥</p>
<p>यान्ति न ते नरकयुजः कृष्णं तेषां सुखाल्पतादायि ॥</p>
<p>&ldquo;शास्त्रविरुद्धाचरणात्&rdquo; इति विहितस्याकरणात् निषिद्धस्य च करणात् ।<br>
सुखाल्पतादायीति, प्रमादादपरिनिष्पन्नत्वात् ।<br>
तदुक्तम् &ndash;</p>
<p>&ldquo;एतेऽतिघोरा नरकास्त्रिकोणाः परिकीर्तिताः ।<br>
असत्कर्मरतानां तु प्राणिनां पातनाय वै ॥</p>
<p>निस्त्रिंशकर्मकर्तॄणां शठानां पापकर्मणाम् ।<br>
निर्दयाधमजातीनां परहिंसारतात्मनाम् ॥</p>
<p>परदाररतानां च शिवशास्त्रस्य दूषिणाम् ।<br>
देवद्रव्यापहाराणां ब्रह्मघ्नपितृघातिनाम् ॥</p>
<p>गोघ्नानां च कृतघ्नानां मित्रविस्रम्भघातिनाम् ।<br>
सुवर्णभूमिहर्तॄणां शौचाचारनिवर्तिनाम् ॥</p>
<p>दयादाक्षिण्यहीनानां पैशुन्यानृतचेतसाम् ।<br>
नरकाश्च समाख्यातास्त्वकर्मपथवर्तिनाम् ॥</p>
<p>शुभकर्मरता लोका नरकेन पतन्ति हि ।<br>
तत् समासेन वक्ष्यामि यथावदनुपूर्वशः ॥</p>
<p>सत्यं क्षान्तिरहिंसा च शौचं स्नानमकल्कता ।<br>
दया लौल्यं च यस्यासौ नरकान्नाधिगच्छति ॥</p>
<p>शान्तो दान्तः सुहृष्टात्मा त्वनहङ्कारवान्समः ।<br>
अद्रोही चानसूयश्च परैश्वर्ये च निःस्पृहः ॥</p>
<p>अमात्सर्यममानित्वं शिवभक्तिरचापलम् ।<br>
जपध्यानरतिः स्थैर्यं कार्पण्यस्य च वर्जनम् ॥</p>
<p>व्रतानि नियमाश्चैव स्वाध्यायश्च त्रिसन्ध्यता ।<br>
सर्वत्र श्रद्दधानत्वमार्जवं ह्नीर्मनस्विता ॥</p>
<p>ओजः प्रशान्तिः सन्तोषोऽप्रियवाक्यविवर्जनम् ।<br>
परीक्ष्यकारिता नित्यं मनोऽहङ्कारनिग्रहः ॥</p>
<p>अदम्भित्वममानित्वमकल्को ज्ञानशीलता ।<br>
पितृदेवार्चने भक्तिर्गोब्रह्मणशरण्यता ॥</p>
<p>अग्नौ होमो गुरौ दानं ज्ञानिनां पर्युपासनम् ।<br>
एकान्ते च रतिर्ध्यानमात्मन्येव च तुष्टता ॥</p>
<p>अव्यापारः परार्थेषु औदासीन्यमनागसः ।<br>
अक्रोधित्वमनालस्यमिति धर्माः प्रकीर्तिताः ॥</p>
<p>यस्त्वेतान्भजते धर्मान् सोऽमृतत्वाय कल्पते ।<br>
नश्यन्ति पौरुषाः पाशा येऽप्यनन्ताः प्रकीर्तिताः ॥</p>
<p>शिवाचाररतानां तु धार्मिकाणां हि देहिनाम् ।<br>
तस्मादेवं तु विज्ञाय मनो धर्मे नियोजयेत् ॥</p>
<p>यस्य चित्तमसम्भ्रन्तं निर्विकल्पमकल्मषम् ।<br>
स याति परमांल्लोकान्नरकांश्च न पश्यति ॥</p>
<p>यस्य बुद्धिरसम्मूढा सर्वभूतेष्वपातकी ।<br>
अकल्कवान्सत्यवान्योनरकान् स न पश्यति ॥<br>
&quot; (स्व। १०।५३-७१)</p>
<p>इति ॥ २९ ॥</p>
<p>सहस्रनवकोत्सेधमेकान्तरमथ क्रमात् ॥ ८-३० ॥</p>
<p>पातालाष्टकमेकैकमष्टमे हाटकः प्रभुः ।</p>
<p>सहस्रशब्दसन्निधेरेकं सहस्रम्, तदेषामशीतिसहस्राणि मानं सिद्धम् ।<br>
पातालाष्टकमिति, &ndash; यदुक्तम् &ndash;</p>
<p>&ldquo;आभासं वरतालं च शर्करं च गभस्तिमत् ।<br>
महातलं च सुतलं रसातलमतः परम् ॥</p>
<p>सौवर्णमष्टमं ज्ञेयं सर्वकामसमन्वितम् ।<br>
&quot; (स्व। १०।९६)</p>
<p>इति ।<br>
अष्टम इति, सौवर्णाख्ये ।<br>
यदुक्तम् &ndash;</p>
<p>&ldquo;तदूर्ध्व चैव सौवर्णं पातालं परिकीर्तितम् ।<br>
तत्रावसत्यसौ देवो हाटकः परमेश्वरः ॥<br>
&quot; (स्व। १०।११६)</p>
<p>इति ।<br>
यद्यपि चात्र पातालसप्तके</p>
<p>&ldquo;त्रयोऽसुरास्तथा नागा राक्षसाश्चाविभागतः ।<br>
एकैकत्र च पाताले कथितास्ते वरानने ॥</p>
<p>पातालसप्तकेज्ञेयास्तथान्ये भुवनाधिपाः ।<br>
बलो ह्यतिबलश्चैव बलवान्बलविक्रमः ॥</p>
<p>सुबलो बलभद्रश्च बलाध्यक्षश्च कीर्तिताः ।<br>
&quot; (स्व। १०।११४)</p>
<p>इत्याद्युक्त्या प्रत्येकं पृथक् भुवनाधिपाः सम्भवन्ति, तथाप्येषां</p>
<p>&ldquo;हाटकेन विशुद्धेन सर्वेषां शुद्धिरिष्यते ।<br>
&quot;</p>
<p>इत्याद्युक्त्या हाटकरुद्रशुद्ध्यैव शुद्धिः, &ndash; इत्यानर्थक्यादिह तदुपदेशो न कृतः ॥ ३० ॥</p>
<p>अस्य चैवमभिधाने किं निमित्तम् ? &ndash; इत्याशङ्क्याह &ndash;</p>
<p>प्रतिलोकं नियुक्तात्मा श्रीकण्ठो हठतो बहूः ॥ ८-३१ ॥</p>
<p>सिद्धीर्ददात्यसावेवं श्रीमद्रौरवशासने ।</p>
<p>शिद्धीः&rdquo; इति सालोक्यादिरूपाः ।<br>
यदुक्तं तत्र &ndash;</p>
<p>&ldquo;प्रतिलोकेनियुक्तात्मा श्रीकण्ठो भगवानसौ ।<br>
करोति हाटको भूत्वा पातालद्वारपालनम् ॥</p>
<p>हठेन भङ्क्त्वा यन्त्राणि पातालेषु महोदयाः ।<br>
सिद्धीरभ्यस्तसन्मन्त्रान् साधकांल्लम्भयत्यसौ ॥<br>
&quot;</p>
<p>इति ॥ ३१ ॥</p>
<p>नन्वसावेवं सिद्धीः केषां ददाति? &ndash; इत्याशङ्क्याह &ndash;</p>
<p>व्रतिनो ये विकर्मस्था निषिद्धाचारकारिणः ॥ ८-३२ ॥</p>
<p>दीक्षिता अपि ये लुप्तसमया न च कुर्वते ।<br>
प्रायश्चित्तांस्तथा तत्स्था वामाचारस्य दूषकाः ॥ ८-३३ ॥</p>
<p>देवाग्निद्रव्यवृत्त्यंशजीविनश्चोत्तमस्थिताः ।<br>
अधःस्थगारुडाद्यन्यमन्त्रसेवापरायणाः ॥ ३४ ॥</p>
<p>ते हाटकविभोरग्रे किङ्करा विविधात्मकाः ॥</p>
<p>विकर्मस्थत्वे निषिद्धाचारकारित्वं हेतुः ।<br>
लुप्तसमया इति, चण्डद्रव्यादिसंस्पर्शात् ।<br>
अत एव प्रायश्चित्ताकरणाद् भ्रष्टदीक्षाफलाः ।<br>
यदुक्तम् &ndash;</p>
<p>&ldquo;प्रायश्चित्तमकुर्वाणो मन्त्री विधिविलङ्घने ।<br>
सिद्धिभ्रंशमवाप्नोति… ॥<br>
&quot;</p>
<p>इति ।<br>
&ldquo;तत्स्थः&rdquo; इति वामाचारनिष्ठाः, तेन तत्कारिणस्तद्द्वेषिणश्च   - इत्युक्तं स्यात् ।<br>
तेषामेव च विशेषणं &ldquo;देवेत्यादि&rdquo; ।<br>
अन्येषां हि एवं नारकित्वमेव भवेत् ।<br>
यथोक्तम् &ndash;</p>
<p>&ldquo;यदीच्छेन्नरकं गन्तुं सपुत्रपशुबान्धवः ।<br>
देवेष्वधिकृतिं कुर्याद् गोषु च ब्रह्मणेषु च ॥<br>
&quot;</p>
<p>इति ।<br>
&ldquo;उत्तमस्थिताः&rdquo; इति &ldquo;वेदादिभ्यः परं शैवम्… ।<br>
&quot;</p>
<p>इत्याद्युक्तेः, ऊर्ध्वोर्ध्वशासनस्थाः ।<br>
&ldquo;विविधात्मका&rdquo; इति तत्तत्कर्मानुसारेणोत्तमादिभिन्नाः &ndash; इत्यर्थः ।<br>
एतच्चैषां निःष्यन्दफलवत् न तु साक्षात् ।<br>
तथात्वे हि</p>
<p>&ldquo;ब्रह्मणाः क्षत्रिया वैश्या शूद्रा वा वीरवन्दिते ।<br>
आचार्यत्वे नियुक्ता ये ते सर्वे तु शिवाः स्मृताः ॥</p>
<p>अन्यथा प्राक्स्वरूपेण ये पश्यन्ति नराधमाः ।<br>
नरके ते प्रपच्यन्ते सादाख्यं वत्सरत्रयम् ॥<br>
&quot; (स्व-४।४११)</p>
<p>इति ।<br>
तथा,</p>
<p>&ldquo;प्राग्जात्युदीरणाद्देवि प्रायश्चित्ती भवेन्नरः ।</p>
<p>दिनत्रयं तु रुद्रस्य पञ्चाहं केशवस्य च ।<br>
पितामहस्य पक्षैकं नरकेपच्यते तु सः ॥<br>
&quot; (स्व। ४।५४२)</p>
<p>इत्यादिश्रुतिविरोधः स्यात् ॥ ३४ ॥</p>
<p>एवं भोगोपरमे पुनरेषां किं स्यात् ? &ndash; इत्याशङ्क्याह &ndash;</p>
<p>ते तु तत्रापि देवेशं भक्त्या चेत्पर्युपासते ॥ ८-३५ ॥</p>
<p>तदीशतत्त्वे लीयन्ते क्रमाच्च परमे शिवे ।<br>
अन्यथा ये तु वर्तन्ते तद्भोगनिरतात्मकाः ॥ ८-३६ ॥</p>
<p>ते कालवह्निसन्तापदीनाक्रन्दपरायणाः ।<br>
गुणतत्त्वे निलीयन्ते ततः सृष्टिमुखे पुनः ॥ ८-३७ ॥</p>
<p>पात्यन्ते मातृभिर्घोरयातनौघपुरस्सरम् ।<br>
अधमाधमदेहेषु निजकर्मानुरूपतः ॥ ८-३८ ॥</p>
<p>मानुषान्तेषु तत्रापि केचिन्मन्त्रविदः क्रमात् ।<br>
मुच्यन्तेऽन्ये तु बध्यन्ते पूर्वकृत्यानुसारतः ॥ ८-३९ ॥</p>
<p>इत्येष गणवृत्तान्तो नाम्ना हुलहुलादिना ।<br>
प्रोक्तं भगवता श्रीमदानन्दाधिकशासने ॥ ८-४० ॥</p>
<p>पातालोर्ध्वे सहस्राणि विंशतिर्भूकटाहकः ।<br>
सिद्धातन्त्रे तु पातालपृष्ठे यक्षीसमावृतम् ॥ ८-४१ ॥</p>
<p>भद्रकाल्याः पुरं यत्र ताभिः क्रीडन्ति साधकाः ।</p>
<p>&ldquo;देवेशम्&rdquo; इति हाटकम् ।<br>
&ldquo;अन्यथा&rdquo; इति तत्पर्युपासावैमुख्येन ।<br>
&ldquo;मातृभिः&rdquo; इत्यपराशक्तिभिः ।<br>
यदुक्तम् ↓</p>
<p>&ldquo;विषयेष्वेव संलीनानधोऽधः पातयन्त्यणून् ।<br>
याः समालिङ्ग्य रुद्राणून् घोरतर्योऽपराः स्मृताः ॥<br>
&quot; (मा।  वि। ३।३१)</p>
<p>इति ।<br>
&ldquo;तत्रापि&rdquo; इति मानुषत्वे ।<br>
तद्धीना (अन्ये) इत्यमन्त्रविदस्तत्तत्स्वकर्मौचित्येन तत्तज्जात्याद्यनुभवन्ति &ndash; इत्यर्थः ।<br>
नचैतदस्माभिः स्वोपज्ञमेवोक्तम् &ndash; इत्याह &ndash; &ldquo;प्रोक्तमित्यादि&rdquo; ।<br>
यदुक्तं तत्र &ndash;</p>
<p>&ldquo;मातङ्गा हुलहुलाश्चान्ये हेतुका दिव्यरूपिणः ।<br>
कापालिकाश्च कङ्काला महोच्छुष्माश्च शोभनाः ॥<br>
&quot;</p>
<p>इत्युपक्रम्य &ldquo;एवं सङ्ख्याविहीनास्तु महाचण्डेश्वरेरणात् ।<br>
चण्डद्रव्यविलुप्तास्तु दीक्षिताः शिवशासने ॥</p>
<p>चण्डद्रव्येण जीवन्ति ते स्मृता ब्रह्मराक्षसाः ॥<br>
&quot;</p>
<p>इति ।<br>
तथा</p>
<p>&ldquo;रमन्ते विविधैर्भोगैस्तेऽपि पातालवासिनः ।<br>
पाताले भूतराजानो भवन्ति बलदर्पिताः ॥<br>
&quot;</p>
<p>इति &ldquo;भूकटाहक&rdquo; इति मनुष्याधारभूः ।<br>
एवमियदन्तं ब्रह्माण्डस्यार्धम् तत्कटाहः कोटिः, कालाग्निपुरं कोटिः, तज्ज्वाला दशकोटयः, धूमः पञ्च, नरका द्वात्रिंशत्, कूष्माण्डपुरं नवनवतिलक्षाणि, पातालाष्टकमशीतिसहस्राणि, भूकटाहो विंशतिः, &ndash; इत्येवं पञ्चाशत् कोटयः ।<br>
अत्रैव श्रीसिद्धयोगीश्वरीमतोक्तं विशेषं दर्शयति शिद्धातन्त्रे&rdquo; इत्यादिना ।<br>
यदुक्तं तत्र &ndash;</p>
<p>&ldquo;पातालोर्ध्वे भवेद्भद्रं भद्रकालीगृहं शुभम् ।<br>
यक्षिणीनां तु सर्वासां नायिका सम्प्रकीर्तिता ॥</p>
<p>चतुष्षष्टिः सहस्राणि यक्षिणीनां पुराणि तु ।<br>
तत्र कोटिशतं यावत्कन्यानां तु पुरे पुरे ॥</p>
<p>क्रीडन्ति साधकास्तत्र तैः सार्धं तु मला(हा)बलाः ।<br>
ज्ञात्वा तु यक्षिणीकल्पं सिद्धयोगीश्वरीमते ॥<br>
&quot;</p>
<p>इति ।</p>
<p>&ldquo;तस्योर्ध्वे च पुनर्लक्षं तमश्चैवातिदुस्सहम् ।<br>
तप्ताङ्गारनिभा भूमिस्तप्तपाषाणदीपिता ॥<br>
&quot;</p>
<p>इति ।</p>
<p>&ldquo;तस्योर्ध्वे च न किञ्चित्स्याद्यावल्लक्षाश्चतुर्दश ।<br>
पुनर्नागालयं चैवमनन्तभयकारकम् ॥</p>
<p>कृष्णनागसहस्रस्तु लक्षधा परिवारितम् ।<br>
&quot; इति ।</p>
<p>&ldquo;मातृद्रोही पितृद्रोही गुरुद्रोही च भ्रूणहा ।<br>
बालहन्ता व्रजत्यत्र स्त्रीव्यङ्गे च महापशुः ॥</p>
<p>तिष्ठते यावत्पाताले मन्त्रमार्गस्य दूषकः ॥<br>
&quot;</p>
<p>इति ॥ ४१ ॥</p>
<p>एवं ब्रह्माण्डस्य भूकटाहान्तमेकमर्धमभिधाय तदूर्ध्वमपि भुवनादि दर्शयति &ndash;</p>
<p>ततस्तमस्तप्तभूमिस्ततः शून्यं ततोऽहयः ॥ ८-४२ ॥</p>
<p>एतानि यातनास्थानं गुरुमन्त्रादिदूषिणाम् ।<br>
ततो भूम्यूर्ध्व(मध्य) तो मेरुः सहस्राणि स षोडश ॥ ८-४३ ॥</p>
<p>मग्नस्तन्मूलविस्तारस्तद्द्वयेनोर्ध्वविस्तृतिः ।<br>
सहस्राब्धिवदुच्छ्रयो हैमः सर्वामरालयः ॥ ८-४४ ॥</p>
<p>सहस्राणीति, योजनानाम् ।<br>
&ldquo;मग्नः&rdquo; इत्यर्थाद्भूकटाहे ।<br>
तन्मूलविस्तार इति, तच्छब्देन षोडशानां सहस्राणां परामर्शः ।<br>
&ldquo;तद्द्वयेन&rdquo; द्वात्रिंशता सहस्रैः ।<br>
शहस्राब्धिवसूच्छ्रय&rdquo; इति चतुरशीतिसहस्रोच्छिर्तिः &ndash; इत्यर्थः ।</p>
<p>तदुक्तम् &ndash;</p>
<p>&ldquo;तस्या मध्ये महामेरुः सौवर्ण… ।<br>
&quot; (स्व। १०।१२१)</p>
<p>इत्याद्युपक्रम्य</p>
<p>&ldquo;योजनानां सहस्राणि चतुरशीतिरुच्छिर्तः ।<br>
षोडशैव सहस्राणि अधोभागे प्ररोपितः ॥</p>
<p>तान्येव मूलविस्तारो द्विगुणो मूर्धविस्तरः ।<br>
&quot; (स्व १०।१२३)</p>
<p>इति ॥ ४४ ॥</p>
<p>नन्वेवम्मानत्वेऽपि अस्य कीदृगाकारः ? &ndash; इत्याशङ्क्याह &ndash;</p>
<p>मध्योर्ध्वाधःसमुद्वृत्तशरावचतुरश्रकः ।</p>
<p>शमुद्वृत्त&rdquo; इति सम्यगष्टाश्रतापत्तिपूर्वं उदूर्ध्वं वृत्तः, तेनाधो ब्रह्मभागे चतुरश्रो, मध्ये विष्णुभागेऽष्टाश्रो रुद्रभागे च वृत्त ऊर्ध्वे मस्तकेच शरावाकृतिरित्यर्थः ॥</p>
<p>नन्वेवमाकारत्वम् &ldquo;अव्यक्तं चतुरष्टाश्रवृत्तभागोपलक्षितम् ।<br>
&quot; इति, तथा</p>
<p>&ldquo;तच्छ्रत्रं कुक्कुटाण्डं च… ।<br>
&quot;</p>
<p>इत्याद्युक्त्या पारमेश्वरस्य लिङ्गस्य सम्भवेत् तत्कथम् ? &ndash; इत्याशङ्क्याह &ndash;</p>
<p>भैरवीयं च तल्लिङ्गं धरणी चास्य पीठिका ॥ ८-४५ ॥</p>
<p>सर्वे देवा निलीना हि तत्र तत्पूजितं सदा ।<br>
मध्ये मेरुसभा धातुस्तदीशदिशि केतनम् ॥ ८-४६ ॥</p>
<p>ज्योतिष्कशिखरं शम्भोः श्रीकण्ठांशश्च स प्रभुः ।<br>
अवरुह्य सहस्राणि मनोवत्याश्चतुर्दश ॥ ८-४७ ॥</p>
<p>चक्रवाटश्चतुर्दिक्को मेरुरत्र तु लोकपाः ।<br>
अमरावतिकेन्द्रस्य पूर्वस्यां दक्षिणेन ताम् ॥ ८-४८ ॥</p>
<p>अप्सरः सिद्धसाध्यास्तामुत्तरेण विनायकाः ।<br>
तेजोवती स्वदिश्यग्नेः पुरी तां पश्चिमेन तु ॥ ८-४९ ॥</p>
<p>विश्वेदेवा विश्वकर्मा क्रमात्तदनुगाश्च ये ।<br>
याम्यां संयमनी तां तु पश्चिमेन क्रमात् स्थिताः ॥ ८-५० ॥</p>
<p>मातृनन्दाः स्वसङ्ख्याता रुद्रास्तत्साधकास्तथा ।<br>
कृष्णाङ्गारा निरृतिश्च तां पूर्वेण पिशाचकाः ॥ ८-५१ ॥</p>
<p>रक्षांसि सिद्धगन्धर्वास्तूत्तरेणोत्तरेण ताम् ।<br>
वारुणी शुद्धवत्याख्या भूतौघो दक्षिणेन ताम् ॥ ८-५२ ॥</p>
<p>उत्तरेणोत्तरेणैनां वसुविद्याधराः क्रमात् ।<br>
वायोर्गन्धवती तस्या दक्षिणे किन्नराः पुनः ॥ ८-५३ ॥</p>
<p>वीणासरस्वती देवी नारदस्तुम्बुरुस्तथा ।<br>
महोदयेन्दोर्गुह्याः स्युः पश्चिमेऽस्याः पुनः पुनः ॥ ८-५४ ॥</p>
<p>कुबेरः कर्मदेवाश्च तथा तत्साधका अपि ।<br>
यशस्विनी महेशस्य तस्याः पश्चिमतो हरिः ॥ ८-५५ ॥</p>
<p>दक्षिणे दक्षिणे ब्रह्माश्विनौ धन्वन्तरिः क्रमात् ।</p>
<p>चशब्दद्वयं हेतौ ।<br>
पूजितमित्यर्थात् त्रिषु लोकेषु ।<br>
तदुक्तम् &ndash;</p>
<p>&ldquo;लिङ्गरूपी भवेन्मेरुः… ।<br>
&quot;</p>
<p>इत्युपक्रम्य</p>
<p>&ldquo;चतुरश्रमधो ब्रह्मा… ।<br>
&quot;</p>
<p>इति,</p>
<p>&ldquo;मध्ये अष्टाश्रको विष्णुः… ।<br>
&quot;</p>
<p>इति,</p>
<p>&ldquo;ऊर्ध्वं तु भवति रुद्रो वृत्ताकारः समन्ततः ।<br>
मेरुः सञ्जायते लिङ्गं धरणी चास्य पीठिका ॥</p>
<p>आलयः सर्वदेवानां तेन लिङ्गत्वमागतम् ।<br>
लीनमस्य जगत्सर्वं ब्रह्माद्यं सचराचरम् ॥<br>
&quot;</p>
<p>इति ।</p>
<p>&ldquo;एवं ते भाषितं लिङ्गं त्रिषु लोकेषु पूजितम् ।<br>
&quot;</p>
<p>इति ।</p>
<p>शुमेरुर्हेमसम्पृक्तः शरावाकृतिमस्तकः ।<br>
&quot;</p>
<p>इति ॥</p>
<p>&ldquo;धातुः&rdquo; इति ब्रह्मणः ।<br>
यदुक्तम् &ndash;</p>
<p>&ldquo;तस्योर्ध्वे तु सभा दिव्या नाम्ना चैव मनोवती ।<br>
&quot; (स्व। १०।१२३)</p>
<p>इत्युपक्रम्य</p>
<p>शर्वभोगगुणोपेता ब्रह्मणस्तु महात्मनः ।<br>
&quot; (स्व। १०।१२४)</p>
<p>इति ।<br>
तदीशदिशीति, तच्छब्देन सभापरामर्शः ।<br>
अत्र च यद्यपि शृङ्गत्रयमस्ति तथाप्येतदिह प्राधान्यादुक्तम् ।<br>
यदुक्तं किरणायाम् &ndash;</p>
<p>&ldquo;त्रिभिः शृङ्गैः समायुक्तो रुक्मकाञ्चनरत्नजैः ।<br>
रत्नजं त्र्यम्बकस्योक्तं राजतं तु त्रिविक्रमे ॥</p>
<p>सौवर्णं कनकाण्डस्य… ।<br>
&quot;</p>
<p>इति ।<br>
लोकपा इति, भूम्ना ।<br>
&ldquo;दक्षिणेन ताम्&rdquo; इति तस्या दक्षिणे ।<br>
तेन तद्दक्षिणेऽप्सरःपुरी, तद्दक्षिणे च सिद्धपुरीत्यादिक्रमः ।<br>
अप्सरःप्रभृतिभिश्चात्र कामवत्याख्याः स्वपुर्यो लक्ष्यन्ते ।<br>
एवमुत्तरत्रापि ज्ञेयम् ।<br>
अत्र च &ldquo;बहुवचनादाद्यर्थो लभ्यते&rdquo; इति नीत्याऽऽदित्यानामपि ग्रहणम्, &ndash; इत्यस्मिन्नन्तराले चतस्रः पुर्योऽन्यथा षड्विंशतिर्न स्यात् ।<br>
&ldquo;ताम्&rdquo; इति अमरावतीम् ।<br>
तेन तस्या एव वामे विनायकाः, &ndash; इति ज्ञेयम् ।<br>
श्वदिशि&rdquo; इत्यग्निकोणे ।<br>
तच्चोत्तरत्रापि योज्यम् ।<br>
&ldquo;तां पश्चिमेन&rdquo; इति तस्याः पश्चिमे ।<br>
तदनुगा इति, उत्तरत्रापि योज्यम् ।<br>
एतच्च पुरीद्वयं वक्ष्यमाणायाः संयमन्यभिधायाः पुर्याः पुरस्तात् &ndash; इत्यर्थसिद्धम् ।<br>
एता हि सर्वा एव पुर्यः पूर्वाभिमुखाः, येनास्यां पूर्वपश्चिमादिविभागः ।<br>
&ldquo;मातृनन्दा&rdquo; इति पुर्यभिधानम् ।<br>
श्वसङ्ख्याताः&rdquo; इत्येकादश ।<br>
&ldquo;तत्साधकाः&rdquo; इति यमपरिचारकाः ।<br>
रुद्रा इति, काकाक्षिवत् ।<br>
&ldquo;क्रमात्&rdquo; इति मातृनन्दानन्तरं यमपरिचारकाणां रुद्राणां पुरी, तदनन्तरमेकादशानामिति ।<br>
&ldquo;रक्षांसि&rdquo; इति निस्त्रिंशाभिधानानि ।<br>
&ldquo;तस्या दक्षिणे&rdquo; इत्यर्थात् शुद्धवत्या उत्तरेण ।<br>
&ldquo;पुरः&rdquo; इति पुरस्तात् ।<br>
वीणासरस्वती, गान्धर्ववेदवती &ndash; इत्यर्थः ।<br>
&ldquo;तत्साधकाः&rdquo; इति कुबेरपरिचारका यक्षाः ।<br>
दक्षिणे इत्यर्थादमरावत्याः ।<br>
&ldquo;उत्तरे दक्षिणे&rdquo; इति द्विवचनादश्विनोर्धन्वन्तरेश्चैकैव पुरीति ज्ञेयम् ॥ ५५ ॥</p>
<p>तदेवोपसंहरति &ndash; भैरवे चक्रवाटेऽस्मिन्नेवं मुख्याः पुरोऽष्टधा ॥ ५६ ॥</p>
<p>अन्तरालगतास्त्वन्याः पुनः षड्विंशतिः स्मृताः ।</p>
<p>&ldquo;मुख्या&rdquo; इति, लोकपालसम्बन्धित्वात् ।<br>
&ldquo;अन्या&rdquo; इति गौण्यः ।<br>
तदुक्तम् &ndash;</p>
<p>शभाया ब्रह्मणोऽधस्ताद्योजनानां चतुर्दश ।<br>
सहस्राणि परित्यज्य चक्रवाटः समन्ततः ॥</p>
<p>स्वर्गाष्टकं तदुद्दिष्टं तत्र तिष्ठन्ति लोकपाः ।<br>
पूर्वेणेन्द्रस्य विख्याता पुरी नाम्नामरावती ॥</p>
<p>तेजोवती तथाग्नेय्यां चित्रभानोः प्रकीर्तिता ।<br>
दक्षिणे यमराजस्य नाम्ना संयमनी पुरी ॥</p>
<p>कृष्णाङ्गारा तु नैरृत्यां राक्षसेशस्य कीर्तिता ।<br>
पश्चिमेन जलेशस्य पुरी शुद्धवती स्मृता ॥</p>
<p>वायव्यां तु पुरी वायोर्नाम्ना गन्धवहा प्रिये ।<br>
उत्तरेणापि सोमस्य पुरी नाम्ना महोदया ॥</p>
<p>एशान्यामीशराजस्य पुरी नाम्ना यशोवती ।<br>
एतासामन्तरे देवि शृणु षड्विंशतिं पुरीः ॥</p>
<p>दक्षिणेनामरावत्याः कामवत्यप्सरःपुरी ।<br>
सौवणीं सिद्धसङ्घानां तस्या वै दक्षिणेन तु ॥</p>
<p>तस्या वै दक्षिणेनान्या पद्मरागोपशोभिता ।<br>
आदित्यानां पुरी ख्याता नाम्ना चांशुमती शुभा ॥</p>
<p>साध्यानां राजते दिव्या ख्याता वै कुसुमावती ।<br>
वह्नेः पश्चिमदिग्भागे विश्वेषां रेवती पुरी ॥</p>
<p>तस्यास्तु पश्चिमे देवि दिव्या वै विश्वकर्मणः ।<br>
पश्चिमे धर्मराजस्य मातृनन्दा पुरी स्मृता ॥</p>
<p>क्रीडन्ति मातरस्तत्र मधुपानविघूर्णिताः ।<br>
रुद्राणां पश्चिमे तस्या रोहिता नाम काञ्चनी ॥</p>
<p>तत्र शूलधरा रुद्रा यमस्य परिचारकाः ।<br>
तस्य पश्चिमतो ज्ञेया नाम्ना गुणवती पुरी ॥</p>
<p>एकादशानां रुद्राणां वज्रप्राकारतोरणा ।<br>
निरृतेः पूर्वभागे तु पिङ्गला नाम वै पुरी ॥</p>
<p>सुकर्मसञ्ज्ञा देवेशि पिशाचास्तत्र संस्थिताः ।<br>
नैरृत्युत्तरसामीप्ये पुरी कृष्णवती शुभा ॥</p>
<p>निस्त्रिंशा नाम तत्रैव वसन्ति राक्षसाः सदा ।<br>
तस्या अप्युत्तरे भागे पुरी हैमी सुखावती ॥</p>
<p>मित्रो वसति तत्रैव बहुभृत्यजनावृतः ।<br>
अस्या अप्युत्तरे हैमी गान्धवीं नाम विश्रुता ॥</p>
<p>वसन्ति तत्र गन्धर्वा दिव्यकन्यासमावृताः ।<br>
&quot; (स्व। १०।१३०-१४५)</p>
<p>इति ।<br>
तथा</p>
<p>&ldquo;भूतानां सिद्धसेना तु वरुणस्य तु दक्षिणे ।<br>
हेमसञ्ज्ञा वसूनां तु वरुणस्यापि चोत्तरे ॥</p>
<p>तस्यास्तूत्तरतो देवि नाम्ना सिद्धवती पुरी ।<br>
सर्वविद्याधराणां तु सा पुरी परिकीर्तिता ॥</p>
<p>वायोर्दक्षिणतो देवि सिद्धा नाम पुरी स्थिता ।<br>
वसन्ति किन्नरास्तत्र पुरैर्हेमार्कसन्निभैः ॥</p>
<p>वायोः पूर्वेण गान्धवीं हैमी चित्ररथस्य तु ।<br>
गन्धर्वराजमुख्यस्य दिव्यगन्धर्वनादिता ॥</p>
<p>आस्ते भगवती साक्षात् सप्तस्वरविभूषणा ।<br>
ग्रामत्रयपरीधाना जातिमेखलमण्डिता ॥</p>
<p>मूर्छनातानचित्राङ्गी नानातानकलोदया ।<br>
लक्षणव्यञ्जनोपेता मध्यमेनावगुण्ठिता ॥</p>
<p>गन्धर्वैर्गीयमाना सा तत्र देवी सरस्वती ।<br>
तस्याः पूर्वेण चित्रा वै तुम्बुरोर्नारदस्य च ॥</p>
<p>सोमस्य पश्चात्प्रमदा गुह्यकानां प्रकीर्तिता ॥</p>
<p>पूर्वेण वै तु सोमस्य नाम्ना चित्रवती पुरी ।<br>
सर्वधातुमयी चित्रा कुबेरस्य महात्मनः ॥</p>
<p>षड्विंशतिसहस्रैस्तु कोटीनां परिवारितः ।<br>
यक्षाणामुत्तमः श्रीमानास्ते भोगैरनुत्तमैः ॥</p>
<p>तस्याः पूर्वे शुभा नाम्ना जाम्बूनदमयी पुरी ।<br>
तत्र वै कर्मदेवास्तु देवत्वं कर्मणा गताः ॥</p>
<p>पश्चिमेनेशराजस्य विष्णोर्वै श्रीमती पुरी ।</p>
<p>तत्रास्ते श्रीपतिः श्रीमानतसीपुष्पसन्निभः ।<br>
शङ्खचक्रगदापाणिः पीतवासा जनार्दनः ॥</p>
<p>रिशस्य दक्षिणे भागे नाम्ना पद्मावती पुरी ॥</p>
<p>महापद्मोपविष्टस्य पद्ममालाधरस्य तु ।</p>
<p>पद्मपत्रायताक्षस्य ब्रह्मणः पद्मजन्मनः ।<br>
तस्या दक्षिणतो देवि नाम्ना कामसुखा पुरी ॥</p>
<p>अश्विनौ तत्र देवेशि तथा धन्वन्तरिः स्मृतः ।<br>
उत्तरे त्वमरावत्या महामेघेति विश्रुता ॥</p>
<p>विनायकानां सा दिव्या वसतिस्तत्र कल्पिता ।<br>
&quot; (स्वटम्। १०।१४६-१६१)</p>
<p>इति च ॥ ५६ ॥</p>
<p>एतच्च पुण्यकर्मणां भोगस्थानम् &ndash; इत्याह &ndash;</p>
<p>इष्टापूर्तरताः पुण्ये वर्षे ये भारते नराः ॥ ८-५७ ॥</p>
<p>ते मेरुगाः सकृच्छम्भुं ये वार्चन्ति यथोचितम् ।</p>
<p>&ldquo;पुण्ये&rdquo; इति वर्षान्तरेभ्यो वैलक्षण्यं कटाक्षितम् ।<br>
यथोचितमिति, पौराणिक्या प्रक्रियया &ndash; इत्यर्थः ।</p>
<p>तदुक्तम् ↓</p>
<p>&ldquo;इष्टापूर्तरता देवि ये नराः पुण्यभारते ।<br>
त्र्यम्बकं सकृदर्चन्ति मेरुं गच्छन्ति ते नराः ॥<br>
&quot; (स्व। १०।१६९)</p>
<p>इति ॥ ५७ ॥</p>
<p>इदानीं मेर्वधो वर्षादि विभक्तुमुपक्रमते &ndash;</p>
<p>मेरोः प्रदक्षिणाप्योदग्दिक्षु विष्कम्भपर्वताः ॥ ८-५८ ॥</p>
<p>मन्दरो गन्धमादश्च विपुलोऽथ सुपार्श्वकः ।<br>
सितपीतनीलरक्तास्ते क्रमात्पादपर्वताः ॥ ८-५९ ॥</p>
<p>विष्कम्भेति, भुवोऽवष्टम्भकत्वात् ॥ ५९ ॥</p>
<p>तदाह &ndash;</p>
<p>एतैर्भुवमवष्टभ्य मेरुस्तिष्ठति निश्चलः ।</p>
<p>एषां च पृथङ्मानस्यानुक्तत्वात् वक्ष्यमाणेलावृताख्यवर्षैकदेशत्वमवगन्तव्यम्, तच्च मेर्वासन्नमन्यथैषां पादपर्वतत्वं न स्यात् ॥<br>
एषु च चतुर्ष्वपि अचलेषु प्रत्येकमुद्यानसरःकल्पवृक्षाः सम्भवन्ति &ndash; इत्याह &ndash;</p>
<p>चैत्ररथनन्दनाख्ये वैभ्रजं पितृवनं वनान्याहुः ॥ ८-६० ॥</p>
<p>रक्तोदमानससितं भद्रं चैतच्चतुष्टयं सरसाम् ।<br>
वृक्षाः कदम्बजम्ब्वश्वत्थन्यग्रोधकाः क्रमशः ॥ ८-६१ ॥</p>
<p>एषु च चतुर्ष्वचलेषु त्रयं त्रयं क्रमश एतदाम्नातम् ।<br>
अत्र च जम्बूरसोत्था जम्बुनदी सम्भवतीति शेषः ।<br>
तदुक्तम् &ndash;</p>
<p>&ldquo;कदम्बो मन्दरे ज्ञेयो जम्बूर्वै गन्धमादने ।<br>
अश्वत्थो विपुले ज्ञेयो न्यग्रोधश्च सुपार्श्वके ॥</p>
<p>सरांस्युपवनान्यत्र अरुणोदं तु पूर्वतः ।<br>
मानसं दक्षिणे ज्ञेयं सितोदं पश्चिमेन तु ॥</p>
<p>महाभद्रमुत्तरतस्ततश्चैत्ररथं वनम् ।<br>
नन्दनं तु सवैभ्रजं पितृसञ्ज्ञं क्रमात्स्थितम् ॥<br>
&quot;</p>
<p>इति ।</p>
<p>&ldquo;तत्प्रमाणा स्मृता जम्बूर्गन्धमादनमूर्धनि ।<br>
तस्याः फलसमूहोत्थो रसो ज्ञेयोऽमृतोपमः ॥</p>
<p>तेन जम्बूनदी जाता प्रिये वेगवती भृशम् ।<br>
मेरुं प्रदक्षिणीकृत्य जम्बूमूलं विशेत्स्वकम् ॥</p>
<p>तत्सम्पर्कात् समुत्पन्नं कनकं देवभूषणम् ।<br>
तेन जाम्बूनदं लोके जायते भूषणोत्तमम् ॥<br>
&quot; (स्व। १०।१९१)</p>
<p>इति ॥ ६१ ॥</p>
<p>मेर्वधो लवणाब्ध्यन्तं जम्बुद्वीपः समन्ततः ॥ ८-६२ ॥</p>
<p>लक्षमात्रः स नवधा जातो मर्यादपर्वतैः ।</p>
<p>समन्तत इति, वलयाकारत्वेन ।<br>
तदुक्तम् &ndash;</p>
<p>&ldquo;मेर्वधो वलयाकारो जम्बुद्वीपो व्यवस्थितः ।<br>
लक्षयोजनविस्तारः … ॥<br>
&quot;</p>
<p>इति ॥ ६३ ॥</p>
<p>नवधा जातत्वमेव अस्य दर्शयति &ndash;</p>
<p>निषधो हेमकूटश्च हिमवान्दक्षिणे त्रयः ॥ ८-६३ ॥</p>
<p>लक्षं सहस्रनवतिस्तदशीतिरिति क्रमात् ।<br>
नीलः श्वेतस्त्रिशृङ्गश्च तावन्तः सव्यतः पुनः ॥ ८-६४ ॥</p>
<p>मेरोः षडेते मर्यादाचलाः पूर्वापरायताः ।<br>
पूर्वतो माल्यवान्पश्चाद्गन्धमादनसञ्ज्ञितः ॥ ८-६५ ॥</p>
<p>सव्योत्तरायतौ तौ तु चतुस्त्रिंशत्सहस्रकौ ।<br>
अष्टावेते ततोऽप्यन्यौ द्वौ द्वौ पूर्वादिषु क्रमात् ॥ ८-६६ ॥</p>
<p>जाठरः कूटहिमवद्यात्रजारुधिशृङ्गिणः ।<br>
एवं स्थितो विभागोऽत्र वर्षसिद्ध्यै निरूप्यते ॥ ८-६७ ॥</p>
<p>&ldquo;दक्षिणत&rdquo; इति पूर्वाभिमुखस्य मेरोः ।<br>
लक्षमिति, जम्बुद्वीपस्य तावत्परिमाणत्वात् ।<br>
एवं सकलद्वीपायतत्वेऽपि एषां बहिर्यथायथं तद्वर्तुलतानुपाततो हेमकूटहिमवतोरायाममानह्रासः, विस्तरस्त्वेषामविशिष्ट एव ।<br>
यदुक्तम् &ndash;</p>
<p>&ldquo;लवणोदधिपर्यन्ताः सहस्रद्वयविस्तृताः ।<br>
&quot; (स्व। १०।२०१)</p>
<p>इति ।<br>
&ldquo;तावन्त&rdquo; इति लक्षादिमानाः ।<br>
चतुस्त्रिंशत्सहस्रकाविति, नीलनिषधाभ्यां सीमन्तित्वेनैवम्मानस्येलावृतस्य वक्ष्यमाणत्वात्, विस्तरतस्तु सहस्रम् ।<br>
यदुक्तम् &ndash;</p>
<p>&ldquo;पूर्वेण माल्यवान्मेरोः पर्वतस्तु विराजते ।<br>
चतुस्त्रिंशत्सहस्राणि योजनानां सुरेश्वरि ॥</p>
<p>याम्योत्तरायतो भाति सहस्रं तस्य विस्तृतिः ।<br>
तथैवापरदिग्भागे तत्तुल्यो गन्धमादनः ॥<br>
&quot; (स्व। १०।२०४)</p>
<p>इति ।<br>
अत्र च नीलनिषधमाल्यवद्गन्धमादनाख्यानां चतुर्णां पर्वतानां चत्वारिंशत् सहस्राणि योजनानामुत्सेधोऽन्येषां तु दश   - इति ज्ञेयम् ।<br>
यदुक्तम् &ndash;</p>
<p>नीलश्च निषधश्चैव माल्यवान् गन्धमादनः ।<br>
चत्वारिंशत्सहस्राणि योजनानां समुच्छिर्तः ॥<br>
&quot; (स्व। १०।२०५)</p>
<p>इति ।<br>
तथा श्रीमृगेन्द्रोत्तरे</p>
<p>…&ldquo;दशोत्सेधा नवान्तराः ।<br>
&quot;</p>
<p>इति ।<br>
एवं दक्षिणोत्तरस्थैस्त्रिभिस्त्रिभिः, पूर्वपश्चात्स्थेन चैकैकेन   - इत्यष्टभिः पर्वतैर्विभक्तो जम्बूद्वीपो नवधा जातः ।<br>
&ldquo;ततः&rdquo; इत्यष्टाभ्यः ।<br>
&ldquo;कूटो&rdquo; हेमकूटः ।<br>
हिमवानर्थात् सकैलासः ।<br>
&ldquo;यात्रः&rdquo; पारियात्रः, स च अर्थान्निषधयुक्तः ।<br>
तदुक्तम् &ndash;</p>
<p>&ldquo;जठरो हेमकूटश्च पूर्वभागे व्यवस्थितौ ।<br>
कैलासो हिमवांश्चैव दक्षभागे व्यवस्थितौ ॥</p>
<p>निषधः पारियात्रश्च अपरेण महीधरौ ।<br>
जारुधिः शृङ्गवांश्चैव उत्तरेण व्यवस्थितौ ॥<br>
&quot; (स्व। १०।२०८)</p>
<p>इति ।<br>
एते च विष्कम्भपर्वता नियतदेशस्थाः &ndash; इति नात्र विभागान्तरनिमित्तं विभागो नवखण्डात्मा ॥ ६७ ॥</p>
<p>तदेवाह &ndash;</p>
<p>समन्ताच्चक्रवाटाधोऽनर्केन्दु चतुरश्रकम् ।<br>
सहस्रनवविस्तीर्णमिलाख्यं त्रिमुखायुषम् ॥ ८-६८ ॥</p>
<p>मेरोः पश्चिमतो गन्धमादो यस्तस्य पश्चिमे ।<br>
केतुमालं कुलाद्रीणां सप्तकेन विभूषितम् ॥ ८-६९ ॥</p>
<p>मेरोः पूर्वं माल्यवान्यो भद्राश्वस्तस्य पूर्वतः ।<br>
सहस्रदशकायुस्तत्सपञ्चकुलपर्वतम् ॥ ८-७० ॥</p>
<p>पूर्वपश्चिमतः सव्योत्तरतश्च क्रमादिमे ।<br>
द्वात्रिंशच्च चतुस्त्रिंशत्सहस्राणि निरूपिते ॥ ८-७१ ॥</p>
<p>मेरोरुदक् शृङ्गवान्यस्तद्बहिः कुरुवर्षकम् ।<br>
चापवन्नवसाहस्रमायुस्तत्र त्रयोदश ॥ ८-७२ ॥</p>
<p>कुरुवर्षस्योत्तरेऽथ वायव्येऽब्धौ क्रमाच्छराः ।<br>
दश चेति सहस्राणि द्वीपौ चन्द्रोऽथ भद्रकः ॥ ८-७३ ॥</p>
<p>यौ श्वेतशृङ्गिणौ मेरोर्वामे मध्ये हिरण्मयम् ।<br>
तयोर्नवकविस्तीर्णमायुश्चार्धत्रयोदश ॥ ८-७४ ॥</p>
<p>तत्र वै वामतः श्वेतनीलयो रम्यकोऽन्तरे ।<br>
सहस्रनवविस्तीर्णमायुर्द्वादश तानि च ॥ ८-७५ ॥</p>
<p>मेरोर्दक्षिणतो हेमनिषधौ यौ तदन्तरे ।<br>
हर्याख्यं नवसाहस्रं तत्सहस्राधिकायुषम् ॥ ८-७६ ॥</p>
<p>तत्रैव दक्षिणे हेमहिमवद्द्वितयान्तरे ।<br>
कैन्नरं नवसाहस्रं तत्सहस्राधिकायुषम् ॥ ८-७७ ॥</p>
<p>तत्रैव दक्षिणे मेरोर्हिमवान्यस्य दक्षिणे ।<br>
भारतं नवसाहस्रं चापवत्कर्मभोगभूः ॥ ८-७८ ॥</p>
<p>&ldquo;इलाख्यम्&rdquo; इति इलावृताख्यस्वाम्यधिष्ठितत्वात् इलावृताभिधानं वर्षम् &ndash; इत्यर्थः ।<br>
एतच्च पुरस्तादेव स्फुटीभविष्यति &ndash; इति नेहायस्तम् ।<br>
एवं वर्षान्तरेष्वपि तदभिधानप्रवृत्तौ निमित्तं ज्ञेयम् ।<br>
तच्च समन्तान्मेरोश्चतुर्दिक्कं नवसहस्रं विस्तीर्णमिति ।<br>
मध्ये मेरुमूलीयानि षोडशसहस्राण्याकलय्य चतुस्त्रिंशत्सहस्रम्, अत एव माल्यवद्गन्धमादनयोर्दैर्घ्यादियदेव मानमुक्तम्, अत एव सर्वतोदिक्कं साम्याच्चतुरश्रं न तु वर्षान्तरवदायतचतुरश्रम् ।<br>
अनर्केन्दुत्वे चक्रवाटाधोवर्तित्वं हेतुः ।<br>
&ldquo;त्रिमुखायुषम्&rdquo; इति सहस्रशब्दसन्निधेस्त्रयोदशसहस्रायुरित्यर्थः ।<br>
यदुक्तम् &ndash;</p>
<p>&ldquo;मेरोः समन्ततो रम्यमिलावृतमुदाहृतम् ।<br>
अधस्ताच्चक्रवाटस्य नवसाहस्रविस्तृतम् ॥</p>
<p>योजनानां चतुर्दिक्षु चतुरश्रं समन्ततः ।<br>
नातपो भानुजस्तत्र न च सोमस्य रश्मयः ॥</p>
<p>प्रभवन्ति हि लोकानां मेरोर्भासा प्रभासितम् ।<br>
&quot; (स्व। १०।२११)</p>
<p>इति ।</p>
<p>&ldquo;त्रयोदशाब्दसाहस्रमायुस्तेषां प्रकीर्तितम् ।<br>
&quot; (स्व। १०।२१३)</p>
<p>इति च ।<br>
पश्चिमत इति, न तु दक्षिणतोऽवस्थितो विष्कम्भपर्वतः ।<br>
सप्तेनति, यदुक्तम् &ndash;</p>
<p>&ldquo;जयन्तो वर्घमानश्च अशोको हरिपर्वतः ।<br>
विशालः कम्बलः कृष्णस्तत्र सप्त कुलाद्रयः ॥<br>
&quot; (स्व। १०।२१८)</p>
<p>इति ।<br>
सहस्रदशकायुरिति, केतुमालशेषतयापि व्याख्येयम् ।<br>
उक्तं हि &ndash;</p>
<p>&ldquo;…जीवन्त्ययुतमेव च ।<br>
&quot;</p>
<p>इति ।<br>
सपञ्चकुलपर्वतमिति, यदुक्तम् &ndash;</p>
<p>&ldquo;कौरञ्जः श्वेतपर्णश्च नीलो मालाग्रकस्तथा ।<br>
पद्मश्चैव समाख्यातास्तत्र पञ्च कुलाद्रयः ॥<br>
&quot; (स्व। १०।२२०)</p>
<p>इति ।<br>
&ldquo;इमे&rdquo; इति केतुमालभद्राश्वाख्ये वर्षे ।<br>
&ldquo;क्रमात्&rdquo; इति यथासङ्ख्येन ।<br>
तेन पूर्वपश्चिमतो भद्राश्वकेतुमाले द्वात्रिंशद्द्वात्रिंशत्सहस्राणि, माल्यवान् गन्धमादनश्चैकमेकं सहस्रम्, उभयपार्श्वाभ्यामिलावृतमष्टादश, मेरुः षोडश &ndash; इत्येवं पूर्वापरायतजम्बुद्वीपं योजनानां लक्षम्, सव्योत्तरतश्च चतुस्त्रिंशत्, इत्येतदिलावृतमाननिरूपणादेव गतार्थम् ।<br>
शृङ्गवाÁस्तृतीयः पर्वतः, &ldquo;तद्बहिः&rdquo; तस्यापि उदगित्यर्थः ।<br>
&ldquo;चापवत्&rdquo; इति वलयाकारम्, क्षाराब्धिसामीप्यात् ।<br>
यदुक्तम् &ndash;</p>
<p>नवयोजनसाहस्रं धन्वाकारं प्रकीर्तितम् ।<br>
&quot; (स्व। १०।२२५)</p>
<p>इति ।<br>
आयाममानावचने चात्रायमाशयो यत् शृङ्गवन्माननिरूपणादेव गतार्थमेतत् &ndash; इति ।<br>
एवमुत्तरत्रापि ज्ञेयम् ।<br>
त्रयोदशेति, अर्थात् सहस्राणि ।<br>
यदुक्तम् &ndash;</p>
<p>&ldquo;त्रिदशाब्दसहस्रायुः कुरुवृक्षफलाशनः ।<br>
युग्मप्रसूतिः कुरुषु श्यामापुष्पद्युतिर्जनः ॥<br>
&quot;</p>
<p>इति ।<br>
&ldquo;अब्धौ&rdquo; इति अब्धिमध्ये ।<br>
तदुक्तम् &ndash;</p>
<p>&ldquo;तस्य चोत्तरदिग्भागे प्रविश्य लवणोदधिम् ।<br>
योजनानां सहस्राणि चत्वार्येव वरानने ॥</p>
<p>एकाधिकानि विस्तीर्णं चन्द्रद्वीपं प्रकीर्तितम् ।<br>
दशयोजनसाहस्रं द्वीपं भद्रं प्रकीर्तितम् ॥<br>
&quot; (स्व। २०।२२९)</p>
<p>इति ।<br>
&ldquo;तयोः&rdquo; इति मेरुवामार्धस्थितयोः श्वेतशृङ्गिणोः ।<br>
तेन शृङ्गवतो दक्षिणे, श्वेतस्य वामे, &ndash; इत्यर्थसिद्धम् ।<br>
&ldquo;अर्धत्रयोदश&rdquo; इति &ndash; अर्धेन त्रयोदश द्वादशसहस्राणि सार्धाणीति यावत् ।<br>
यदुक्तम्   - &ldquo;अध्यर्धानि सहस्राणि द्वादशायुर्हिरण्मये ।<br>
&quot; इति ।<br>
&ldquo;अन्तरे&rdquo; इत्यर्थात् श्वेतस्य दक्षिणे, नीलस्य तु वामे ।<br>
तानीति, सहस्राणि ।<br>
&ldquo;तदन्तरे&rdquo; इत्यर्थात् निषधस्य दक्षिणे, हेमकूटस्य वामे ।<br>
तदुक्तम् &ndash;</p>
<p>&ldquo;हेमकूटस्य सौम्येन निषधस्य च दक्षिणे ।<br>
हरिवर्षं समाख्यातं … ॥<br>
(स्व। १०।२३६)</p>
<p>इति ।<br>
द्वादशेति, सहस्राणि ।<br>
&ldquo;कैन्नरम्&rdquo; इति किम्पुरुषसञ्ज्ञम् ।<br>
यदुक्तम्   -</p>
<p>&ldquo;हेमकूटस्य याम्येन हिमवतश्चतथोत्तरे ।<br>
वर्षं किम्पुरुषं नाम… ॥<br>
&quot; (स्व। १०।२३८)</p>
<p>इति ।<br>
&ldquo;तत्सहस्राधिकायुषम्&rdquo; इति तेभ्यो नवसहस्रेभ्यः सहस्रेणाधिकमायुर्यत्र तद्दशसहस्रायुः &ndash; इत्यर्थः ।<br>
अस्य &ldquo;दक्षिणे&rdquo; इत्यर्थात् क्षाराब्धेरुत्तरे ।<br>
तदुक्तम् &ndash;</p>
<p>&ldquo;याम्ये हिमाचलेन्द्रस्य उत्तरे लवणोदधेः ।<br>
भारतं नाम वर्षं तु तत्र चाल्पं सुखं स्मृतम्&rdquo; ॥<br>
(स्व। १०।२४०)</p>
<p>इति ।<br>
अत एव लवणोदधेर्वलयाकारत्वात् चापवदित्युक्तम् ।<br>
अस्य च वर्षान्तरवद्भोगभूमित्वेऽपि कर्मभूमित्वमपि अस्ति &ndash; इत्याह &ndash; &ldquo;कर्मभूः&rdquo; इति ।<br>
यदुक्तम् &ndash;</p>
<p>&ldquo;गुणस्त्वेकः स्थितस्तत्र शुभाशुभफलार्जनम् ।<br>
&quot; (स्व। १०।२४६)</p>
<p>इति ॥ ७८ ॥</p>
<p>वर्षान्तराणां हि भोगभूमित्वमेवास्ति, न तु कर्मभूमित्वमपि &ndash; इत्याह &ndash;</p>
<p>इलावृतं केतुभद्रं कुरुहैरण्यरम्यकम् ।<br>
हरिकिन्नरवर्षे च भोगभूर्न तु कर्मभूः ॥ ८-७९ ॥</p>
<p>ननु क्वचिद्भोगभूमावपि कर्मभूमित्वं सम्भवेत् यदुक्तं प्राक् &ndash;</p>
<p>&ldquo;ते तु तत्रापि देवेशं भक्त्या चेत्पर्युपासते ।<br>
तदीशतत्त्वे लीयन्ते क्रमाच्च परमे शिवे ॥</p>
<p>अन्यथा ये तु वर्तन्ते तद्भोगनिरतात्मकाः ।<br>
ते कालवह्निसन्तापदीनाक्रन्दपरायणाः ॥</p>
<p>गुणतत्त्वे निलीयन्ते ततः सृष्टिमुखे पुनः ।<br>
पात्यन्ते मातृभिर्घोरयातनौघपुरस्सरम् ॥ ७९ ॥<br>
&quot;</p>
<p>इति, तत् कथमेतदुक्तं यद्भारतात् अन्यद्भोगभूरेव ? &ndash; इत्याशङ्क्याह   -</p>
<p>अत्र बाहुल्यतः कर्मभूभावोऽत्राप्यकर्मणाम् ।<br>
पशूनां कर्मसंस्कारः स्यात्तादृग्दृढसंस्कृतेः ॥ ८-८० ॥</p>
<p>&ldquo;कर्मभूभावः&rdquo; कर्मभूमित्वम् &ndash; इत्यर्थः ।<br>
नन्वत्र भूम्नापि कर्मभूमित्वं नास्ति, यत् तिर्यगादयः प्राक्कर्मोपभोगमेव अत्र विदधति न त्वभिनवकर्मार्जनमपि? &ndash; इत्याशङ्क्याह &ndash; &ldquo;अत्रापि&rdquo; इति, अपिर्भिन्नक्रमः ।<br>
तेनाकर्मणामपीति योज्यम् ।<br>
अकर्मत्वं चैषामन्यवत्प्रतीतिवृत्तेनायोग्यत्वात् वस्तुवृत्तेन पुनस्तत्तद्वासनादार्ढ्यादस्त्येव एषां कर्मसंस्कारः, तदेषामपि तत्कार्यं शुभाशुभं भवेदेव &ndash; इति भावः ॥ ८० ॥</p>
<p>नन्वेवमप्यत्र कर्मभूमित्वं न सिद्ध्येत्, अन्यत्र च भोगभूमित्वम्, यदत्र केषामपि कर्म न स्यादन्यत्र च स्यात् &ndash; इत्याशङ्क्याह &ndash;</p>
<p>सम्भवन्त्यप्यसंस्कारा भारतेऽन्यत्र चापि हि ।<br>
दृढप्राक्तनसंस्कारादीशेच्छातः शुभाशुभम् ॥ ८-८१ ॥</p>
<p>स्थानान्तरेऽपि कर्मास्ति दृष्टं तच्च पुरातने ।<br>
तत्र त्रेता सदा कालो भारते तु चतुर्युगम् ॥ ८-८२ ॥</p>
<p>&ldquo;असंस्काराः&rdquo; इति कर्मणः सन्न्यस्तत्वात् ।<br>
&ldquo;अन्यत्र स्थानान्तरे&rdquo; इति स्वर्गादिस्थानमध्ये इत्यर्थः ।<br>
एकोऽपिशब्दो भिन्नक्रमः, तेन शुभाशुभमपीति योज्यम् ।<br>
नन्वत्र किं प्रमाणम् ? &ndash; इत्याशङ्क्योक्तम् &ndash; &ldquo;दृष्टं तच्च पुरातने&rdquo; इति ।<br>
&ldquo;पुरातने&rdquo; इति भारतरामायणाद्यात्मनि पुराणादौ ।<br>
तत्र हि जनकस्य भारतवर्षेऽपि अकर्मित्वम्, नहुषस्य स्वर्गेऽपि अशुभकर्मयोगित्वमुक्तम्; अतश्च युक्तमुक्तम् ↓ यद्भारते भूम्ना कर्मभूमित्वमन्यत्र च भोगभूमित्वमिति ।<br>
तत्रेति, इलावृतादौ ।<br>
तदुक्तम्   -</p>
<p>नाष्टासु विद्यते काचिद्युगत्रयवती स्थितिः ।<br>
चतुर्युगवती ज्ञेया भारताख्ये वरानने ॥<br>
&quot; (स्व। १०।२४७)</p>
<p>इति ॥ ८२ ॥</p>
<p>भारतमपि वर्षं जम्बुद्वीपवन्नवखण्डमेव, &ndash; इत्याह &ndash;</p>
<p>भारते नवखण्डं च सामुद्रेणाम्भसात्र च ।<br>
स्थलं पञ्चशती तद्वज्जलं चेति विभज्यते ॥ ८-८३ ॥</p>
<p>सामुद्रेणाम्भसेति, अर्थादष्टधा प्रसृतेन, तथात्वेनैव नवधात्वस्य सम्पत्तेः ।<br>
यथा हि जम्बुद्वीपः पर्वतैरष्टभिर्विभक्तो नवधा जातः, तथैतदपि समुद्रैः, किन्तु एते पूर्वापरायता एव सर्वे इति ।<br>
तदुक्तम् &ndash;</p>
<p>नव भेदाः स्मृतास्तत्र सागरान्तरिताः प्रिये ।<br>
एकैकस्य तु द्वीपस्य सहस्रं परिकीर्तितम् ॥</p>
<p>शतानि पञ्च विज्ञेयं स्थलं पञ्च जलं तथा ।<br>
(स्व। १०।२५१)</p>
<p>इति ।<br>
यत्तु श्रीमृगेन्द्रे</p>
<p>नवाब्धिस्रोतसि द्वीपा नवैवात्रार्धकस्थले ।<br>
&quot;</p>
<p>इत्याद्युक्तं तत् क्षराब्ध्यपेक्षया, अन्यथात्र दशाब्धिस्रोतांसि स्युः ।<br>
अतश्च सर्वेषां द्वीपानां पार्श्वद्वयेऽपि सामुद्रमम्भः कन्याख्यस्य तु दक्षिण एव, वारुणेनैव पञ्चशतिकेन समुद्रेणास्य विभक्तत्वात् ।<br>
तेनास्य वामतो हिमवानेव न तु समुद्रान्तरे, तथात्वे हि समुद्रान्तरितत्वात् द्वीपान्तरवत् तन्निवासिनामपि हिमवानगम्यः स्यात्ः अतश्च हिमवत्सन्निकर्षेणैव एतन्मितमिति सिद्धम् ।<br>
तदुक्तं तत्र &ndash;</p>
<p>&ldquo;द्वीपं कुमारिकाख्यं तु हिमवन्निकटे मतम् ।<br>
&quot;</p>
<p>इति ।<br>
एवं चास्य सहस्रमपि योजनानां स्थलैकरूपत्वमेव, &ndash; इत्यर्थलभ्यम् ।<br>
अत एवास्य श्रीतन्त्रराजभट्टारकादौ हिमवत्सकाशात् सीमान्तविभागं दर्शयितुं तत्पादावस्थिताद्विन्दुसरोनाम्नः सरोविशेषादारभ्य सहस्रयोजनपरिमाणत्वेन निर्देशः कृतः ।<br>
तदुक्तं तत्र &ndash;</p>
<p>&ldquo;प्रालेयरोधसो याम्ये सौम्ये वै वीचिमालिनः ।<br>
कार्मुकाकारसंस्थानं वर्षं तत्कुरुमानगम् ॥<br>
&quot;</p>
<p>इत्युपक्रम्य</p>
<p>&ldquo;शीतसानोः समाश्लिष्टं नाम्ना बिन्दुसरः सरः ।<br>
तदारभ्य खण्डमेकं सर्वतः सज्जनाकुलम् ॥</p>
<p>वारिलुप्तं न यन्मानं दुहित्रे तद्ददौ भुवः ।<br>
कुमार्यै भरतो राजा सपत्नेन्दुनभोग्रहः ॥</p>
<p>द्वीपं कुमारिकासञ्ज्ञमतो ह्येतत्प्रगीयते ।<br>
योजनानां सहस्रं तु नानावर्णाश्रमान्वितम् ॥<br>
&quot;</p>
<p>इति ।<br>
श्रीस्वच्छन्देऽपि ↓</p>
<p>&ldquo;बिन्दुसरः प्रभृत्येव कुमार्याह्वं प्रकीर्तितम् ।<br>
योजनानां सहस्रं तु नानावर्णाश्रमान्वितम् ॥<br>
&quot; (स्व। १०।२५४)</p>
<p>इति ॥ ८३ ॥</p>
<p>एषां च नवानामपि खण्डानां नामविभागमाह &ndash;</p>
<p>इन्द्रः कशेरुस्ताम्रभो नागीयः प्राग्गभस्तिमान् ।<br>
सौम्यगान्धर्ववाराहाः कन्याख्यं चासमुद्रतः ॥ ८-८४ ॥</p>
<p>&ldquo;आसमुद्रतः&rdquo; इति समुद्रादारभ्य, तेन क्षाराब्धिनिकटे इन्द्रद्वीपं यावत्पर्यन्ते हिमवन्निकटे कन्याद्वीपम् ।<br>
&ldquo;ताम्रभः&rdquo; इति ताम्रवर्णः ।<br>
प्रागिति, गभस्तिमान् आदौ पश्चान्नागीयः ।<br>
&ldquo;वाराहोः&rdquo; वारुणः ।<br>
तदुक्तम् ↓</p>
<p>&ldquo;इन्द्रद्वीपं कशेरुं च ताम्रवर्णं गभस्तिमत् ।<br>
नागद्वीपं च सौम्यं च गान्धर्वं वारुणं तथा ॥</p>
<p>द्वीपं कुमारिकाख्यं च नवमं परिकीर्तितम् ।<br>
&quot; (स्व। १०।२५३)</p>
<p>इति ॥ ८४ ॥</p>
<p>कन्याद्वीपे च नवमे दक्षिणेनाब्धिमध्यगाः ।<br>
उपद्वीपाः षट् कुलाद्रिसप्तकेन विभूषिते ॥ ८-८५ ॥</p>
<p>अङ्गयवमलयशङ्कुः कुमुदवराहौ च मलयगोऽगस्त्यः ।<br>
तत्रैव च त्रिकूटे लङ्का षडमी ह्युपद्वीपाः ॥ ८-८६ ॥</p>
<p>दक्षिणेनाब्धिमध्यगा इति, वारुणोदधेर्मध्यस्था &ndash; इत्यर्थः ।<br>
तदुक्तम् &ndash;</p>
<p>&ldquo;कुमार्याख्यस्य निकटे मध्यस्था वारुणोदधेः ।<br>
अतीत्य योजनशतमनुद्वीपाश्च षट् स्मृताः ॥</p>
<p>अङ्गद्वीपो यवद्वीपो मलयद्वीप एव च ।<br>
द्वीपोऽन्यः शङ्कुसञ्ज्ञश्च कुमुदश्च ततोऽन्यतः ॥</p>
<p>वराहश्चैव षष्ठः स्यात्… ।<br>
&quot;</p>
<p>इति ।<br>
कुलाद्रिसप्तकेनेति, यदुक्तम् &ndash;</p>
<p>&ldquo;महेन्द्रो मलयः सह्यः शुक्तिमानृक्षपर्वतः ।<br>
विन्ध्यश्च पारियात्रश्च भान्त्येते कुलपवर्ताः ॥<br>
&quot; (स्व। १०।२५७)</p>
<p>इति ।<br>
मलयगोऽगस्त्य इति, तदुक्तम् &ndash;</p>
<p>&ldquo;कथितो मलयद्वीपे मलयो नाम पर्वतः ।<br>
तस्य पादे त्रिकूटो वै लङ्का तस्योपरि स्थिता ॥<br>
&quot; (स्व। १०।२५९)</p>
<p>इति ।</p>
<p>&ldquo;अगस्त्यशिखरं तत्र मलये भूधरोत्तमे ।<br>
तत्राश्रमो महापुण्य आगस्त्यः स्फटिकप्रभः ॥<br>
&quot; (स्व। १०।२६२)</p>
<p>इति च ॥ ८६ ॥</p>
<p>अत्र च कीदृग्लोकः? &ndash; इत्याशङ्क्याह &ndash;</p>
<p>द्वीपोपद्वीपगाः प्रायो म्लेच्छा नानाविधा जनाः ।<br>
मुक्ताः काञ्चनरत्नाढ्या इति श्रीरुरुशासने ॥ ८-८७ ॥</p>
<p>&ldquo;म्लेच्छा&rdquo; इति वर्णाश्रमाचारबहिष्कृताः &ndash; इत्यर्थः ।<br>
प्रायःशब्देन च क्वचित्सदाचारा अपि सम्भवन्ति, इत्युक्तम् ।<br>
नन्वत्र किं प्रमाणम्? &ndash; इत्याशङ्क्योक्तम् &ndash; &ldquo;इति श्रीरुरुशासने&rdquo; इति ।<br>
तदुक्तं तत्र &ndash;</p>
<p>युक्ता वर्णाश्रमाचारैः कुमार्याख्ये परं प्रजाः ।<br>
इतरे म्लेच्छभूयिष्ठाः प्रभूतमणिकाञ्चनाः ॥<br>
&quot; इति ॥ ८७ ॥</p>
<p>नन्वेवमत्र शुभाशुभार्जनेन कोऽर्थः? &ndash; इत्याशङ्क्याह &ndash;</p>
<p>भारते यत्कृतं कर्म क्षपितं वाप्यवीचितः ।<br>
शिवान्तं तेन मुक्तिर्वा कन्याख्ये तु विशेषतः ॥ ८-८८ ॥</p>
<p>&ldquo;कर्म&rdquo; इति शुभाशुभम् ।<br>
क्षपितमिति, क्रियाज्ञानादिना ।<br>
तेनात्र कर्मणा कृतेन क्षपितेन वा पृथिव्यादिषु शिवान्तेषु तेषु तेषु तत्त्वेषु भुक्तिस्ततो वा मुक्तिर्भवेत् &ndash; इत्यर्थः ।<br>
यदुक्तम् &ndash;</p>
<p>&ldquo;तत्रैव यत्कृतं कर्म शुभं वा यदि वऽशुभम् ।<br>
वसन्ति तेन लोकाश्च शिवाद्यावीचिमध्यगाः ॥<br>
&quot; (स्व। १०।२४८)</p>
<p>इति ।<br>
तथा,</p>
<p>&ldquo;कन्याख्ये यत्कृतं कर्म जन्तुभिस्तु सितासितम् ।<br>
स्वर्नारकापवर्गेषु तद्बीजं फलभोगदम् ॥<br>
&quot;</p>
<p>इति ८८ ॥</p>
<p>नन्वेतत् कन्याद्वीपे विशेषेण भवेत्, &ndash; इत्यत्र किं निमित्तम्? &ndash; इत्याशङ्क्याह &ndash;</p>
<p>महाकालादिका रुद्रकोटिरत्रैव भारते ।<br>
गङ्गादिपञ्चशतिका जन्म तेनात्र दुर्लभम् ॥ ८-८९ ॥</p>
<p>अत्रैवेति कन्याख्ये द्वीपे ।<br>
यदुक्तम् &ndash;</p>
<p>&ldquo;तत्र मध्ये महद्द्वीपं कुमारीद्वीपसञ्ज्ञितम् ।<br>
तत्र रुद्रायुतं पूर्णमवतीर्णं शुभङ्करम् ॥</p>
<p>पशूनां हेतुभूतं च स्मरणात्पापनाशनम् ।<br>
&quot;</p>
<p>इति ।<br>
तथा</p>
<p>&ldquo;महाकालस्तथैकाम्रमेवमादि वरानने ।<br>
तीर्थानां कोटिरुद्दिष्टा महाकामफलोदया ॥</p>
<p>गङ्गादीनां नदीनां च तत्र पञ्च शतानि च ।<br>
&quot; (स्व। १०।२४९)</p>
<p>इति ।<br>
तेन तीर्थभूयिष्ठत्वादिनेति ॥ ८९ ॥</p>
<p>ननु वर्षान्तरेषु</p>
<p>&ldquo;प्रत्यग्राम्बुजपत्राभा जनाश्चातीव कोमलाः ।<br>
जम्बूफलरसाहारा जरामृत्युविवर्जिताः ॥<br>
&quot; (स्व। १०।२१३)</p>
<p>इत्याद्युक्त्या सुखभूयिष्ठा जनाः, इह च</p>
<p>&ldquo;जना रोगभयग्रस्ता दुःखिता मन्दसम्पदः ।<br>
&quot; (स्व। १०।२४०)</p>
<p>इत्याद्युक्त्या दुःखभूयिष्ठाः, &ndash; इत्यत्र &ldquo;जन्म दुर्लभम्&rdquo; इति केन निमित्तेनोक्तम्? इत्याशङ्क्याह &ndash;</p>
<p>अन्यवर्षेषु पशुवद् भोगात्कर्मातिवाहनम् ।<br>
प्राप्यं मनोरथातीतमपि भारतजन्मनाम् ॥ ८-९० ॥</p>
<p>मनोरथातीतमिति, भोगापवर्गादेर्महीयस्त्वात् ॥ ९० ॥</p>
<p>नन्वेवं चेदविशेषेण भारतजन्मनां सिद्ध्येत् तत् &ldquo;कन्याख्ये तु विशेषतः&rdquo; इति कस्मादुक्तम्? &ndash; इत्याशङ्क्याह &ndash;</p>
<p>नानावर्णाश्रमाचारसुखदुःखविचित्रता ।<br>
कन्याद्वीपे यतस्तेन कर्मभूः सेयमुत्तमा ॥ ८-९१ ॥</p>
<p>यदुक्तम् ↓</p>
<p>&ldquo;ये पूर्वोक्ता गुणा लोकेभारते वरवर्णिनि ।<br>
ते तत्रैव स्थिता लोकेकुमारीसञ्ज्ञकेप्रिये ॥<br>
&quot; (स्व। १०।२५५)</p>
<p>इति ।<br>
अतश्च एतन्निवासिनामेव शुभाशुभकर्मानुष्ठानात् स्वर्निरयावाप्तिः स्यात् ॥९१॥</p>
<p>तदाह ↓</p>
<p>पुंसां सितासितान्यत्र कुर्वतां किल सिद्ध्यतः ।<br>
परापरौ स्वर्निरयाविति रौरववार्तिके ॥ ८-९२ ॥</p>
<p>किमत्र प्रमाणम्? &ndash; इत्युक्तम् &ndash; &ldquo;रौरववार्तिके&rdquo; इति ।<br>
तदुक्तं तत्र &ndash;</p>
<p>&ldquo;पुंसां सितानि कर्माणि कुर्वतामसितानि च ।</p>
<p>सिद्ध्यतः स्वर्गनिरयावत्र क्षिप्रं परापरौ ।<br>
&quot;</p>
<p>इति ॥ ९२ ॥</p>
<p>एतदेव उपसंहरति &ndash;</p>
<p>एवं मेरोरधो जम्बूरभितो यः स विस्तरात् ।<br>
स्यात् सप्तदशधा खण्डैर्नवभिस्तु समासतः ॥ ८-९३ ॥</p>
<p>सप्तदशधेति, इलावृताद्यान्यष्टौ, इन्द्रद्वीपादीनि च नवेति ।<br>
नवभिरिति, भारतेन सहेलावृताद्यैः ॥ ९३ ॥</p>
<p>नन्वेवङ्खण्डत्वेऽस्य किं निमित्तम्? &ndash; इत्याशङ्क्याह &ndash;</p>
<p>मनोः स्वायम्भुवस्यासन् सुता दश ततस्त्रयः ।<br>
प्राव्रजन्नथ जम्ब्वाख्ये राजा योऽग्नीध्रनामकः ॥ ८-९४ ॥</p>
<p>तस्याभवन्नव सुतास्ततोऽयं नवखण्डकः ।<br>
नाभिर्यो नवमस्तस्य नप्ता भरत आर्षभिः ॥ ८-९५ ॥</p>
<p>तस्याष्टौ तनयाः साकं कन्यया नवम्ॐऽशकः ।<br>
भुक्तैस्तैर्नवधा तस्माल्लक्षयोजनमात्रकात् ॥ ८-९६ ॥</p>
<p>शुताः&rdquo; इति पौत्राः ।<br>
जम्ब्वाख्ये राजेति, अर्थात् एतन्मध्यात् ।<br>
ऋषभस्यापत्यमार्षभिः, अत एव नप्तेत्युक्तम् ।<br>
अष्टौ तनया इति, प्रागुक्ता इन्द्राद्याः ।<br>
तदुक्तम् &ndash;</p>
<p>श्वायम्भुवो मनुर्नाम तस्य पुत्रः प्रियव्रतः ।<br>
तस्याथ दश पुत्रा वै जाता वीर्यबलोत्कटाः ॥</p>
<p>अग्नीध्रश्चाग्निबाहुश्च मेधा मेधातिथिर्वपुः ।<br>
ज्योतिष्मान्द्युतिमान् हव्यः सावनः सत्र एव च ॥</p>
<p>मेधा सत्रोऽग्निबाहुश्च एते प्रव्रजितास्त्रयः ।<br>
सप्तद्वीपेषु ये शेषा अभिषिक्ता महाबलाः ॥</p>
<p>जम्बुद्वीपे तथाग्नीध्रस्तस्य पुत्रा नव स्मृताः ।<br>
नाभिः किम्पुरुषश्चैव हरिश्चैव इलावृतः ॥</p>
<p>भद्राश्वः केतुमालश्च रम्यकश्च हिरण्मयः ।<br>
नवमस्तु कुरुर्नाम नववर्षाधिपाः स्मृताः ॥</p>
<p>अग्नीध्रतस्तु जाता वै शूराश्चातिबलोत्कटाः ।<br>
तेषां नामाङ्कितानीह नव वर्षाणि पार्वति ॥</p>
<p>नाभेः पुत्रो महावीर्य ऋषभो धर्मतत्परः ।<br>
तस्यापि हि सुतो ज्ञेयो भरतस्तु प्रतापवान् ॥</p>
<p>तन्नाम्नैव तु विज्ञेयं भारतं वर्षमुत्तमम् ।<br>
तस्याप्यष्टौ पुनः पुत्रा जाताः कन्यापरा प्रिये ॥</p>
<p>भारते त्वष्टद्वीपेऽत्र अष्टौ पुत्रा निवेशिताः ।<br>
नवमस्तु कुमार्याह्वः कन्यायाः प्रतिपादितः ॥</p>
<p>तेषां नाम्ना तु ते द्वीपा भरतेन प्रकीर्तिताः ॥<br>
&quot; (स्व। १०।२८३)</p>
<p>इति ।<br>
तस्मादिति, जम्बुद्वीपात् लक्षयोजनमात्रकादिति ।<br>
तत्रास्य पूर्वपश्चिमतो लक्षयोजनत्वं प्राक् प्रदर्शितम्, दक्षिणोत्तरतस्तु इदानीमुच्यते ।<br>
तत्र भारतादीनि षड्वर्षाणि प्रत्येकं नवसाहस्राणि &ndash; इति चतुष्पञ्चाशत्, हिमवदादयश्च प्रत्येकं द्विसाहस्रा &ndash; इति द्वादश, मेरुमूलीयसहस्रषोडशकेन सह इलावृतं चतुस्त्रिंशत् सहस्राणि &ndash; इत्येवं योजनानां लक्षं जम्बुद्वीपम् ॥ ९६ ॥</p>
<p>इदानीं तद्बहिरपि संस्थानविशेषं दर्शयति &ndash;</p>
<p>लक्षैकमात्रो लवणस्तद्बाह्येऽस्य पुरोऽद्रयः ।<br>
ऋषभो दुन्दुभिर्धूम्रः कङ्कद्रोणेन्दवो ह्युदक् ॥ ८-९७ ॥</p>
<p>वराहनन्दनाशोकाः पश्चात् सहबलाहकौ ।<br>
दक्षिणे चक्रमैनाकौ वाडवोऽन्तस्तयोः स्थितः ॥ ८-९८ ॥</p>
<p>अब्धेर्दक्षिणतः खाक्षिसहस्रातिक्रमाद् गिरिः ।<br>
विद्युत्वांस्त्रिसहस्रोच्छिर्दायामोऽत्र फलाशिनः ॥ ८-९९ ॥</p>
<p>मलदिग्धा दीर्घकेशश्मश्रवो गोसधर्मकाः ।<br>
नग्नाः संवत्सराशीतिजीविनस्तृणभोजिनः ॥ ८-१०० ॥</p>
<p>निर्यन्त्राणि सदा तत्र द्वाराणि बिलसिद्धये ।<br>
इत्येतद् गुरुभिर्गीतं श्रीमद्रौरवशासने ॥ ८-१०१ ॥</p>
<p>इत्थं य एष लवणसमुद्रः प्रतिपादितः ।<br>
तद्बहिः षडमी द्वीपाः प्रत्येकं स्वार्णवैर्वृताः ॥ ८-१०२ ॥</p>
<p>क्रमद्विगुणिताः षड्भिर्मनुपुत्रैरधिष्ठिताः ।</p>
<p>शाककुशक्रौञ्चाः शाल्मलिगोमेधाब्जमिति षड्द्वीपाः ।<br>
क्षीरदधिसर्पिरैक्षवमदिरामधुराम्बुकाः षडम्बुधयः ॥ ८-१०३ ॥</p>
<p>मेधातिथिर्वपुष्माञ्ज्योतिष्मान्द्युतिमता हवी राजा ।<br>
संवर इति शाकादिषु जम्बुद्वीपे न्यरूपि चाग्नीध्रः ॥ ८-१०४ ॥</p>
<p>&ldquo;लवण&rdquo; इति लवणाम्भः क्षारसमुद्र &ndash; इत्यर्थः ।<br>
&ldquo;इन्दुः&rdquo; चन्द्रः ।<br>
यदुक्तम् &ndash;</p>
<p>&ldquo;वृत्रारिभयसन्त्रस्ताः प्रविष्टास्तत्र पर्वताः ।<br>
द्वादशैव महावीरास्तान्ब्रवीमि समासतः ॥<br>
&quot;</p>
<p>ऋषभो दुन्दुभिर्धूम्रः प्रविष्टः पूर्वभागतः ।<br>
चन्द्रः कङ्कस्तथा द्रोणः प्रविष्ट उत्तरेण तु ॥</p>
<p>अशोकोऽथ वराहश्च नन्दनश्च तृतीयकः ।<br>
अपरेण नगास्तत्र प्रविष्टा लवणोदधिम् ॥</p>
<p>चक्रो मैनाकसञ्ज्ञश्च तृतीयश्च बलाहकः ।<br>
दक्षिणेन वरारोहे प्रविष्टाश्चैव भूधराः ॥</p>
<p>चक्रमैनाकयोर्मध्ये तिष्ठेद्वै वडवानलः ।<br>
(स्व। १०।२७३)</p>
<p>इति ।<br>
दक्षिणत इति, चक्रमैनाकादिसन्निकर्षेण, &ldquo;खाक्षि&rdquo; इति विंशतिः ।<br>
गुरुभिरिति, बृहस्पतिपादैः ।<br>
यदुक्तं तत्र &ndash;</p>
<p>&ldquo;योजनानां सहस्राणि समतिक्रम्य विंशतिम् ।<br>
विद्युत्वानिति विख्यातः समुद्रे दक्षिणे स्थितः ॥</p>
<p>सहस्राण्यायतस्त्रीणि तावानेवोच्छिर्तोऽचलः ।<br>
सहस्रविपुलस्तत्र तृणपर्णफलाशनाः ॥</p>
<p>मलोपचितदिग्धाङ्गा दीर्घश्मश्रुशिरोरुहाः ।<br>
गोधर्माणो जना नग्ना वत्सराशीतिजीविनः ॥</p>
<p>तत्रायन्त्रबिलद्वारप्रवेशाः पुरसम्पदः ।<br>
&quot;</p>
<p>इति ।<br>
क्रमद्विगुणिता इति, तेन शाकद्वीपे द्वे लक्षे, कुशद्वीपे चत्वारि &ndash; इत्यर्थक्रमः ।<br>
&ldquo;अब्जः&rdquo; पुष्करः ।<br>
इक्षुरेव एक्षवः ।<br>
&ldquo;मधुराम्बुकः&rdquo; स्वादूदः ।<br>
द्युतिमतेत्यर्थात् सह, &ldquo;हविः&rdquo; हव्यः ।<br>
तदुक्तम् &ndash;</p>
<p>&ldquo;जम्बुद्वीपं च शाकं च कुशं क्रौञ्चं सशाल्मलिम् ।<br>
गोमेधं पुष्कराख्यं च सप्त द्वीपानि पार्वति&rdquo; ॥<br>
(स्व।१०।२८४)</p>
<p>इति ।</p>
<p>&ldquo;क्षारः क्षीरं दधि घृतं तथा चेक्षुरसोऽपि च ।<br>
मदिरोदश्च स्वादूदः समुद्राः सप्त कीर्तिताः ॥</p>
<p>जम्बुद्वीपं स्मृतं लक्षं योजनानां प्रमाणतः ।<br>
परिमण्डलतो ज्ञेयः क्षारोदस्तत्समो बहिः ॥</p>
<p>एवं द्विगुणवृद्ध्या तु समुद्रा द्वीपसंस्थिताः ।<br>
(स्व।२१।२८७)</p>
<p>इति ।</p>
<p>अग्नीध्रस्तु समाख्यातो जम्बुद्वीपे वरानने ।<br>
शाके मेधातिथिर्नाम वपुष्मान् कुशसञ्ज्ञके ॥</p>
<p>राजा क्रौञ्चेऽथ ज्योतिष्माञ्छाल्मलौ द्युतिमान् स्मृतः ।<br>
गोमेधे हव्यनामा च संवरः पुष्करे तथा ॥<br>
(स्व। १०।२९०)</p>
<p>इति च ॥ १०४ ॥</p>
<p>द्वीपषट्कमेव च विभजति &ndash;</p>
<p>गिरिसप्तकपरिकल्पिततावत्खण्डास्तु पञ्च शाकाद्याः ।<br>
पुष्करसञ्ज्ञो द्विदलो हरियमवरुणेन्दवोऽत्र पूर्वादौ ॥ ८-१०५ ॥</p>
<p>&ldquo;तावन्तः&rdquo; सप्तैव, गिरिसप्तकस्य पार्श्वगत्यावस्थितत्वात् ।<br>
&ldquo;द्विदल&rdquo; इति एकेन वलयाकारेण पर्वतेन मध्यतो विभक्तत्वात् ।<br>
&ldquo;पूर्वादौ&rdquo; इति चतुर्दिक्षु &ndash; तदुक्तम् &ndash;</p>
<p>&ldquo;मेधातिथेः सप्त पुत्राः शाकद्वीपेऽभिषेचिताः ।<br>
शान्तोभयस्तु शिशिरः सुखदो नन्दकः शिवः ॥</p>
<p>क्षेमकश्च ध्रुवश्चेति वर्षनाम्ना तु तेऽङ्किताः ।<br>
वर्षाणि सप्त ख्यातानि पर्वतांश्च निबोध मे ॥</p>
<p>गोमेधश्चन्द्रसञ्ज्ञश्च नारदो दुन्दुभिस्तथा ।<br>
ऋषभः सोमकश्चैव वैभ्रजश्च कुलाद्रयः ॥<br>
&quot; (स्व। १०।२९४)</p>
<p>इति ।</p>
<p>&ldquo;कुशे वपुष्मता पूर्वं सप्त पुत्रा निवेशिताः ।<br>
श्वेतलोहितजीमूता हरितो वैद्युतस्तथा ॥</p>
<p>मानसः सुव्रतश्चेति वर्षनाम्नैव चाङ्किताः ।<br>
कुमुदश्चोर्वदश्चैव वराहो द्रोणकङ्कतौ ॥</p>
<p>महिषः कुमुदश्चैव सप्त सीमान्तपर्वताः ।<br>
&quot; (स्व। १०।३००)</p>
<p>इति ।</p>
<p>&ldquo;ज्योतिष्मता सप्त पुत्राः क्रौञ्चद्वीपे निवेशिताः ।<br>
उद्भिज्जश्च समाख्यातो वेणुर्मण्डल एव च ॥</p>
<p>रथकारश्च लवणो धृतिमान्सुप्रतारकः ॥</p>
<p>कपिलश्चेति राजानो वर्षनाम्ना तु तेऽङ्किताः ॥</p>
<p>वैद्रुमो हेमनाभश्च द्युतिमान्पुष्पदन्तकः ।<br>
कुशलो हरिमर्दश्च सप्तैते तु कुलाद्रयः ॥<br>
&quot; (स्व। १०।३०५)</p>
<p>इति ।</p>
<p>शप्त द्युतिमता पुत्राः शल्मलावभिषेचिताः ।<br>
मनोऽनुगस्तथोष्णश्च पावनो ह्यन्धकारकः ॥</p>
<p>मुनिर्दुन्दुभिनामा च कुशलश्चेति ते स्मृताः ।<br>
&quot; (स्व। १०।३०९)</p>
<p>इति ।</p>
<p>&ldquo;क्रौञ्चोऽथ वामनश्चैवाप्यन्धकारो दिवाकृतिः ।<br>
द्विबिन्दुः पुण्डरीकश्च दुन्दुभिश्च कुलाद्रयः ॥<br>
&quot; (स्व। १०।३११)</p>
<p>इति ।</p>
<p>&ldquo;हव्यराजः सुतान्सप्त गोमेधे चाभ्यषेचयत् ।<br>
जलदश्च कुमारश्च सुकुमारो मरीचकः ॥</p>
<p>कुमुदश्चोन्नतश्चैव महाभद्र इति स्मृताः ।<br>
&quot; (स्व। १०।३१५)</p>
<p>इति ।</p>
<p>&ldquo;उदयः केसरश्चैव जठरोऽथ सुरैवतः ।<br>
श्यामोऽम्बिकेयो मेरुश्च शैलाः सीमान्तगास्त्विमे ॥<br>
&quot; (स्व। १०।३१७)</p>
<p>इति ।</p>
<p>&ldquo;अतश्च पुष्कराख्ये च संवरस्तत्र नायकः ।<br>
द्वौ पुत्रौ तेन विख्यातौ पुष्कराख्ये निवेशितौ ॥</p>
<p>पर्वतो वलयाकारो मानसोत्तरसञ्ज्ञकः ।<br>
&quot; (स्व। १०।३२३)</p>
<p>इति ।</p>
<p>&ldquo;धातकी मध्यमे राजा महावीतो बहिर्नृपः ।<br>
(स्व। १०।३२४)</p>
<p>इति ।</p>
<p>&ldquo;चतुर्णां लोकपालानां पुरीश्चात्र निबोध मे ।<br>
हरेर्वस्वेकसाराख्या याम्या संयमनी पुरी ॥</p>
<p>सुखाह्वा वारुणी चैव सोमस्य तु विभावरी ।<br>
&quot; (स्व। १०।३२७)</p>
<p>इति च ॥ १०५ ॥</p>
<p>इयदन्तं सङ्कलयति &ndash;</p>
<p>त्रिपञ्चाशच्च लक्षाणि द्विकोट्ययुतपञ्चकम् ।<br>
स्वाद्वर्णवान्तं मेर्वर्धाद्योजननामियं प्रमा ॥ ८-१०६ ॥</p>
<p>तत्र जम्बुद्वीपीयानि अर्थात् पञ्चाशत्सहस्राणि, क्षाराब्धिर्लक्षम्, शाकद्वीपं द्वे क्षीराब्धिश्च, कुशश्चत्वारि दध्यब्धिश्च, क्रौञ्चोऽष्टौ घृताब्धिश्च, शल्मलिः षोडश इक्षुरसाब्धिश्च, गोमेधो द्वात्रिंशत् मदिराब्धिश्च, पुष्करश्चतुःषष्टिः स्वादूदश्च,   - इत्येवं मेर्वर्धादारभ्य स्वादूदान्तं ससहस्रपञ्चाशत्त्रिपञ्चाशल्लक्षाधिकं कोटिद्वयं योजनानां प्रमाणं भवेत् ।<br>
तदुक्तम् &ndash;</p>
<p>&ldquo;कोटिद्वयं त्रिपञ्चाशल्लक्षाणि च ततः परम् ।<br>
पञ्चाशच्च सहस्राणि सप्त द्वीपाः ससागराः ॥<br>
&quot;</p>
<p>इति ॥ १०६ ॥</p>
<p>सप्तमजलधेर्बाह्ये हैमी भूः कोटिदशकमथ लक्षम् ।<br>
उच्छिर्त्या विस्तारादयुतं लोकेतराचलः कथितः ॥ ८-१०७ ॥</p>
<p>लोकालोकदिगष्टकसंस्थं रुद्राष्टकं सलोकेशम् ।<br>
केवलमित्यपि केचिल्लोकालोकान्तरे रविर्न बहिः ॥ ८-१०८ ॥</p>
<p>हैमी भूरिति, अर्थाद्देवानां क्रीडार्थम् ।<br>
&ldquo;लोकेतराचलः&rdquo; इति लोकालोकपर्वतः ।<br>
यदुक्तम् ↓</p>
<p>&ldquo;ततो हेममयी भूमिर्दशकोट्यो वरानने ।<br>
देवानां क्रीडनार्थाय लोकालोकस्त्वतः परम् ॥</p>
<p>पर्वतो वलयाकारो योजनायुतविस्तृतः ।<br>
लक्षमात्रसमुत्सेधो योजनानां वरानने ॥<br>
&quot; (स्व। १०।३३१)</p>
<p>इति ।<br>
सलोकेशमिति, यदुक्तम् &ndash;</p>
<p>&ldquo;लोकपालाः स्थितास्तत्र रुद्राश्चामोघशक्तयः ।<br>
&quot; (स्व। १०।३३३)</p>
<p>इति ।<br>
केचिदिति, लीलाकारादयः ।<br>
एतद्धि तैः समस्तलोकपालत्वात् रुद्रा एव लोकपालास्तत्र स्थिताः &ndash; इत्यन्यथा व्याख्यातम् ।</p>
<p>&ldquo;लोकालोकमतो देवि तत्र रुद्रा व्यवस्थिताः ।<br>
अमोघशक्तयः सर्वे विरजा वसुधामकाः ॥</p>
<p>कर्दमः शङ्खपालश्च पर्जन्यः स्वर्णलोमकः ।<br>
केतुमान्रजनश्चैव पूर्वादीशान्तमास्थिताः ॥</p>
<p>लोकपालास्ततो बाह्ये व्याप्य सर्वमिदं स्थिताः ।<br>
&quot;</p>
<p>इत्यादीनामेतद्विरुद्धानां श्रुतीनां सम्भवात् ।<br>
न बहिरिति, रवेर्लोकालोकसमानोच्छ्रयत्वात् मेरुतदन्तरालवर्तित्वाच्च; अत एवान्तःस्थितानामेव लोकानामालोको यत्र, तथा आलोकः प्रकाशोऽलोकश्च तमोऽन्तर्बहिश्च यस्येति स लोकालोक इति ।<br>
तदुक्तम् &ndash;</p>
<p>&ldquo;तस्यान्तर्भासते भानुर्न बहिः सुरसुन्दरि ।<br>
&quot;</p>
<p>इति ॥ १०८ ॥</p>
<p>एवं लोकालोकमेर्वन्तरालवर्तित्वेऽस्य भानोर्गतिवैचित्र्यं दर्शयति &ndash;</p>
<p>पितृदेवपथावस्योदग्दक्षिणगौ स्वजात्परे वीथ्यौ ।<br>
भानोरुत्तरदक्षिणमयनद्वयमेतदेव कथयन्ति ॥ ८-१०९ ॥</p>
<p>तत्रास्य भानोर्मेरुसन्निकर्षेण गच्छत उत्तरो मार्गो, लोकालोकसन्निकर्षेण तु दक्षिणः, तौ च मार्गौ श्वजात्परे वीथ्यौ&rdquo; सुवीथि-अजवीथिशब्दाभ्यां व्यपदेश्यौ &ndash; इत्यर्थः ।<br>
यदुक्तम् &ndash;</p>
<p>शुवीथी उत्तरे तस्य अजवीथी तु दक्षिणे ।<br>
&quot; (स्व। १०।३३९)</p>
<p>इति ।<br>
तावेव च पितॄणां देवानां च मार्गः &ndash; इत्युक्तं &ldquo;पितृदेवपथौ&rdquo; इति (मार्गौ) ।<br>
तत्र अजवीथी पितॄणां मार्गः, सुवीथी तु देवानाम् ।<br>
तदुक्तम् &ndash;</p>
<p>&ldquo;अजवीथी दक्षिणं तु सुवीथी चोत्तरायणम् ।<br>
पितृमार्गस्तथा दिव्यः कथितोऽनुक्रमेण तु ॥<br>
&quot;</p>
<p>इति ।<br>
एतदेव मार्गद्वयमुत्तरायणं दक्षिणायनं च &ndash; इत्युक्तम् ↓</p>
<p>&ldquo;उत्तरदक्षिणमयनद्वयमेतदेव&rdquo;</p>
<p>इति ।<br>
तदुक्तम् &ndash;</p>
<p>&ldquo;लोकालोकोपरिष्टात्तु सवितुर्दक्षिणायनम् ।<br>
तथोत्तरायणं तत्र उत्तरेण प्रकीर्तितम् ॥<br>
&quot; (स्व। १०।३३७)</p>
<p>इति ॥ १०९ ॥</p>
<p>ननु भानोर्मेरुसन्निकर्षेणोत्तरो मार्गो लोकालोकसन्निकर्षेण तु दक्षिणः &ndash; इत्यत्र किं प्रमाणम्? &ndash; इत्याशङ्क्याह &ndash;</p>
<p>शर्वेषामुत्तरो मेरुर्लोकालोकश्च दक्षिणः ।<br>
&quot;</p>
<p>सर्वेषामिति, वर्षाष्टकादिनिवासिनाम् ।<br>
इलावृते हि भानुरेव न प्रतपति, &ndash; इति कस्तद्गतिवैचित्र्येऽपि अवकाशः; भानुरेव हि भगवान् मेरुमधिकृत्य दक्षिणदिगवस्थिते भारतादौ वर्षत्रये पूर्वतः पश्चात्स्थिते केतुमाले दक्षिणात्, उत्तरदिगवस्थिते कुर्वादौ वर्षत्रये पश्चात्प्राच्ये भद्राश्वेऽपि उदक्तः समुदयन् स्वोदयानुसारेण पूर्वदिगवस्थापनात् सर्वेषामुत्तरयति लोकालोकं च दक्षिणयति, येन अस्य तत्सन्निकर्षविप्रकर्षाभ्यामुत्तरायणदक्षिणायनादि स्यात् ॥</p>
<p>न केवलमस्यैवं गतावेव वैचित्र्यमस्ति यावदुदयास्तमययोरपि &ndash; इत्याह &ndash;</p>
<p>उदयास्तमयावित्थं सूर्यस्य परिभावयेत् ॥ ८-११० ॥</p>
<p>&ldquo;इत्थम्&rdquo; इति दक्षिणावर्तभङ्ग्या, मेरोः परिभ्रमणेन &ndash; इत्यर्थः ॥ ११० ॥</p>
<p>तदाह ↓</p>
<p>अर्धरात्रोऽमरावत्यां याम्यायामस्तमेव च ।<br>
मध्यन्दिनं तद्वारुण्यां सौम्ये सूर्योदयः स्मृतः ॥ ८-१११ ॥</p>
<p>उदयो योऽमरावत्यां सोऽर्धरात्रो यमालये ।<br>
केऽस्तं सौम्ये च मध्याह्न इत्थं सूर्यगतागते ॥ ८-११२ ॥</p>
<p>इह खलु शौम्ये&rdquo; मेरोरुत्तरे भागे महोदयाख्यायां नगर्यां यदा वारुण्या आगच्छतः सूर्यस्योदयदर्शनं भवेत् तदा प्रहरद्वयस्य व्यतीतत्वात् वारुण्यां गन्धवत्याख्यायां नगर्यां मध्याह्नो याम्यायां दक्षिणदिगवस्थितायां संयमन्याख्यायां नगर्यां च सूर्योऽस्तमेति, प्रहरचतुष्टयातिक्रमेण पर्वतच्छायान्तरितत्वात् प्रकाशो न दृश्यते &ndash; इत्यर्थः ।<br>
पूर्वदिङ्नगर्याममरावत्याख्यायां चार्धरात्रस्तद्वारुण्युदयावसरेऽस्तमयत्वात् प्रहरद्वयेन चोदयस्य भविष्यत्त्वात् ।<br>
यश्च अमरावत्यां सूर्योदयः सौम्याया आगच्छतो दर्शनं स यमालयेऽर्धरात्रः प्रहरद्वयेन सूर्यस्योदेष्यमाणत्वात्, केवारुणे चास्तमयः सौम्योदयवेलायां तत्र मध्याह्नस्य वृत्तत्वात् इदानीं प्रहरचतुष्टयस्य अतिक्रान्तत्वात्, सौम्ये च प्रहरद्वयस्य अतीतत्वात् मध्याह्नः &ndash; इत्यनेनैव क्रमेण पूर्वपश्चिमयोर्विदिक्षु चोदयास्तमयावपि सूर्यस्य चिन्त्यौ &ndash; इत्युक्तम् &ndash; &ldquo;इत्थं भानोर्गतागते&rdquo; इति ।<br>
यदुक्तम् &ndash;</p>
<p>&ldquo;अर्धरात्रोऽमरावत्यामस्तमेति यमस्य च ।<br>
&quot; (स्व। १०।३३८)</p>
<p>इति ।<br>
तथा</p>
<p>&ldquo;यदैव चामरावत्यामुदयस्तस्य दृश्यते ।<br>
तदास्तमेति वारुण्यामित्यादित्यगतागतम् ॥<br>
&quot;</p>
<p>इति ।<br>
एतच्च द्वीपान्तरेष्वपि योज्यं सूर्योदयस्य सर्वत्र समानत्वात् ॥ ११२ ॥</p>
<p>एवमेतत्प्रसङ्गादभिधाय प्रकृतमेवानुसरति &ndash;</p>
<p>पञ्चत्रिंशत्कोटिसङ्ख्या लक्षाण्येकोनविंशतिः ।<br>
चत्वारिंशत्सहस्राणि ध्वान्तं लोकाचलाद्बहिः ॥ ८-११३ ॥</p>
<p>सप्तसागरमानस्तु गर्भोदाख्यः समुद्रराट् ।<br>
लोकालोकस्य परतो यद्गर्भे निखिलैव भूः ॥ ८-११४ ॥</p>
<p>तदुक्तम् &ndash;</p>
<p>&ldquo;तस्य बाह्ये तमो घोरं दुष्प्रेक्ष्यं जीववर्जितम् ।<br>
पञ्चत्रिंशत्स्मृताः कोट्यो लक्षाण्येकोनविंशतिः ॥</p>
<p>चत्वारिंशत्सहस्राणि योजनानां वरानने ।<br>
(स्व। १०।३४१)</p>
<p>इति ।<br>
सप्तानां क्षारादीनां लक्षात्प्रभृति द्विगुणद्विगुणया वृद्ध्या सप्तविंशतिलक्षैककोट्यात्म यन्मानं तत्तुल्यमानः &ndash; इत्यर्थः ।<br>
समुद्रराडिति, क्षारादिसमुद्रसप्तकगर्भीकारात् ।<br>
तदुक्तम्   -</p>
<p>&ldquo;गदिता येऽब्धयः सप्त तेऽत्र गर्भे यतः स्मृताः ।<br>
कथितस्तेन गर्भोदः समस्ताब्धिरसोद्वहः ॥<br>
&quot; (मृगेन्द्रा।<br>
)</p>
<p>इति ॥ ११४ ॥</p>
<p>अत्र च तमःस्थाने श्रीसिद्धयोगीश्वरमतोक्तं विशदयति &ndash;</p>
<p>सिद्धातन्त्रेऽत्र गर्भाब्धेस्तीरे कौशेयसञ्ज्ञितम् ।<br>
मण्डलं गरुडस्तत्र सिद्धपक्षसमावृतः ॥ ८-११५ ॥</p>
<p>क्रीडन्ति पर्वताग्रे ते नव चात्र कुलाद्रयः ।<br>
तत उष्णोदकास्त्रिंशन्नद्यःपातालगास्ततः ॥ ८-११६ ॥</p>
<p>चतुर्दिङ्नैमिरोद्यानं योगिनीसेवितं सदा ।<br>
ततो मेरुस्ततो नागा मेघा हेमाण्डकं ततः ॥ ८-११७ ॥</p>
<p>तीरे इति, अस्मात्परस्मिन् ।<br>
तत्र हि लोकालोकसन्निकर्षे गर्भोदः ।<br>
नैमिरोद्यानम्&rdquo; इति नैमिरपुष्पसञ्ज्ञकमित्यर्थः ।<br>
नागा इत्यर्थाद्रत्नमय्यां भुवि ।<br>
मेघा इत्यर्थाद्धरिचन्द्रपर्वतोपरि ।<br>
&ldquo;हेमाण्डकम्&rdquo; इति हैमाण्डीया कर्परिका &ndash; इत्यर्थः ।<br>
तदुक्तं तत्र &ndash;</p>
<p>&ldquo;गर्भोदस्य परे तीरे कौशेयं नाम मण्डलम् ।<br>
तत्र तिष्ठति देवेशो गरुत्मांश्च समावृतः ॥</p>
<p>सिद्धपक्षसहस्रैस्तु तत्तुल्यबलदर्पितैः ।<br>
तिष्ठन्ति पर्वताग्रे ते क्रीडमाना मुहुर्मुहुः ॥<br>
&quot;</p>
<p>इति ।</p>
<p>&ldquo;हुलहालवरक्रोधाः कोटको मूलपर्वतः ।<br>
रोधको वामनः काण्डो विज्ञेयाः कुलपर्वताः ॥<br>
&quot;</p>
<p>इति ।</p>
<p>&ldquo;पर्वतान्ते पुनस्त्रिंशन्नद्यो योजनविस्तराः ।<br>
उष्णोदकाः स्मृतास्तास्तु पातालतलनिम्नगाः ॥<br>
&quot;</p>
<p>इति ।</p>
<p>&ldquo;पुनस्तदापगातीरे वनं नैमेरपुष्पकम् ।<br>
तत्र क्रीडन्ति देवेशि योगिन्यो बलदर्पिताः ॥<br>
&quot;</p>
<p>इति ।</p>
<p>&ldquo;वनस्य बाह्यस्य भूमिः सर्वतः संव्यवस्थिता ।<br>
शुष्का जलविहीना तु पुनर्भूमिस्तु रत्नजा ॥</p>
<p>दिङ्मातङ्गसमाकीर्णा समन्तात्परिशोधिता ।<br>
वारणा बहवो यत्र मेरुमन्दरसन्निभाः ॥<br>
&quot;</p>
<p>इति ।</p>
<p>&ldquo;ततस्तानप्यतिक्रम्य उत्थितस्तु महाऽचलः ।<br>
हरिश्चन्द्र इति ख्यातो वलयाकारसंस्थितः ॥<br>
&quot;</p>
<p>इति ।</p>
<p>&ldquo;तत्र सन्निहिता मेघाः संवर्ताद्या महारवाः ।<br>
&quot;</p>
<p>इति ।</p>
<p>&ldquo;पुनस्तद् दृश्यते चाण्डं काञ्चनं चातिभास्वरम् ।<br>
&quot;</p>
<p>इति ॥ ११७ ॥</p>
<p>तदेव सङ्कलयति ↓</p>
<p>ब्रह्मणोऽण्डकटाहेन मेरोरर्धेन कोटयः ।<br>
पञ्चाशदेवं दशसु दिक्षु भूर्लोकसञ्ज्ञितम् ॥ ८-११८ ॥</p>
<p>तत्र मेरोरारभ्य स्वादूदकान्तं प्राक्कलितं ससहस्रपञ्चाशत्त्रिपञ्चाशल्लक्षाधिकं कोटिद्वयं हैमी भूः, कोटिदशकं लोकालोकविष्कम्भः, सहस्रदशकं तमः, सहस्रचत्वारिंशदेकोनविंशतिलक्षाधिकं कोटिपञ्चत्रिंशकं गर्भोदश्च, ससप्तविंशतिलक्षा कोटिरित्येवं कोटिपरिमाणेन ब्रह्माण्डकटाहेन सह अर्थात्पञ्चाशत्कोटयो भवन्ति &ndash; इत्येवं &ldquo;दशसु दिक्षु&rdquo; इति सर्वतः कोटिशतं भूर्लोको भवेत् ॥ ११८ ॥</p>
<p>एष च भूर्लोकः चतुर्दशविधस्यापि भूतसर्गस्यास्पदम् &ndash; इत्याह &ndash;</p>
<p>पशुखगमृगतरुमानुषसरीसृपैः षड्भिरेष भूर्लोकः ।<br>
व्याप्तः पिशाचरक्षोगन्धर्वाणां सयक्षाणाम् ॥ ८-११९ ॥</p>
<p>विद्याभृतां च किं वा बहुना सर्वस्य भूतसर्गस्य ।<br>
अभिमानतो यथेष्टं भोगस्थानं निवासश्च ॥ ८-१२० ॥</p>
<p>&ldquo;तरु&rdquo; इति स्थावरम् ।<br>
&ldquo;विद्याभृताम्&rdquo; इति एन्द्रप्रकारभूतानाम् ।<br>
किं वा बहुना इति, एषां हि प्रकारप्रकारिभावेन वचनमानन्त्याय भवेदिति भावः ।<br>
सर्वस्येति, चतुर्दशविधस्य ।<br>
&ldquo;अभिमानतः&rdquo; इत्यनेन &ldquo;एतद्भोगस्थानादित्वमभिमानमात्रसारमेव न तु वास्तवं किञ्चित्&rdquo; इति दर्शितम् ।<br>
निवास इति, विनापि भोगं केषाञ्चित्; अतश्चैतदत्रैव शोधनीयम् &ndash; इत्याशयः ।<br>
तदुक्तम् &ndash;</p>
<p>&ldquo;पैशाचं राक्षसं याक्षं गान्धर्वं त्वैन्द्रमेव च ।<br>
सौम्यं तथा च प्राजेशं ब्रह्मं चैवाष्टमं विदुः ॥<br>
&quot; (स्व। १०।३५१)</p>
<p>इति ।</p>
<p>&ldquo;पशुपक्षिमृगाश्चैव तथान्ये च सरीसृपाः ।<br>
स्थावरं पञ्चमं चैव षष्ठं मानुषयोनिकम् ॥</p>
<p>देवयोनिसमायुक्तं प्रोक्तं संसारमण्डलम् ।<br>
चतुर्दशविधं चैव भूर्लोकेतु विशोधयेत् ॥<br>
&quot; (स्व। १०।३५३)</p>
<p>इति ॥ १२० ॥</p>
<p>इदानीं भुवर्लोकाद्यभिधत्ते &ndash;</p>
<p>भुवर्लोकस्तथा त्वार्काल्लक्षमेकं तदन्तरे ।<br>
दश वायुपथास्ते च प्रत्येकमयुतान्तराः ॥ ८-१२१ ॥</p>
<p>आद्यो वायुपथस्तत्र विततः परिचर्च्यते ।</p>
<p>&ldquo;आ अर्कात्&rdquo; इति अर्कं यावदित्यर्थः ।<br>
तदुक्तम् &ndash;</p>
<p>&ldquo;भूपृष्ठाद्यावदादित्यं लक्षमेकं प्रमाणतः ।<br>
&quot; (स्व। १०।४२२)</p>
<p>इति ।<br>
&ldquo;अयुतान्तरा&rdquo; इति दशसहस्रप्रस्थानाः &ndash; इत्यर्थः ।<br>
तत्रेति, वायुपथदशकमध्यात् ॥ १२१ ॥</p>
<p>तदाह ↓</p>
<p>पञ्चाशद्योजनोर्ध्वे स्यादृतर्द्धिर्नाम मारुतः ॥ ८-१२२ ॥</p>
<p>आप्यायकः स जन्तूनां ततः प्राचेतसो भवेत् ।<br>
पञ्चाशद्योजनादूर्ध्वं तस्मादूर्ध्वंशतेन तु ॥ ८-१२३ ॥</p>
<p>सेनानीवायुरत्रैते मूकमेघास्तडिन्मुचः ।<br>
ये मह्याः क्रोशमात्रेण तिष्ठन्ति जलवर्षिणः ॥ ८-१२४ ॥</p>
<p>तेभ्य ऊर्ध्वं शतान्मेघा भेकादिप्राणिवर्षिणः ।<br>
पञ्चाशदूर्ध्वमोघोऽत्र विषवारिप्रवर्षिणः ॥ ८-१२५ ॥</p>
<p>मेघाः स्कन्दोद्भवाश्चान्ये पिशाचा ओघमारुते ।<br>
ततः पञ्चाशदूर्ध्वं स्युर्मेघा मारकसञ्ज्ञकाः ॥ ८-१२६ ॥</p>
<p>तत्र स्थाने महादेवजन्मानस्ते विनायकाः ।<br>
ये हरन्ति कृतं कर्म नराणामकृतात्मनाम् ॥ ८-१२७ ॥</p>
<p>पञ्चाशदूर्ध्वं वज्राङ्को वायुरत्रोपलाम्बुदाः ।<br>
विद्याधराधमाश्चात्र वज्राङ्के सम्प्रतिष्ठिताः ॥ ८-१२८ ॥</p>
<p>पञ्चाशद्योजनोर्ध्वे इति, भूपृष्ठात् ।<br>
आप्यायक इति, यदुक्तम् &ndash;</p>
<p>&ldquo;यो विवर्धयते पुष्टिमोषधीनां बलं तथा ।<br>
बृंहयेच्च महीं सर्वामाप्याययति चाव्ययः ॥<br>
(स्व। १०।४२४)</p>
<p>इति ।<br>
पञ्चाशद्योजनादूर्ध्वमिति, यथा भूपृष्ठात् पञ्चाशद्योजनानि परिवर्ज्य ऊर्ध्वमृतर्द्धिः स्थितः, तथा तदूर्ध्वमपि पञ्चाशद्योजनान्यन्तरालत्वेन परिस्थाप्य अयम् &ndash; इत्यर्थः ।<br>
&ldquo;प्राचेतसः&rdquo; इति प्रचेतोभिर्निर्मितत्वात्, तदाख्येन चाग्निना सह निवासात्; अत एवाप्यायकत्वं दाहकत्वं च ।<br>
तदुक्तम् ↓</p>
<p>&ldquo;प्राचेतसो नाम वायुः प्रचेतोभिर्विनिर्मितः ।<br>
स वै नाशयते वृक्षान्कदाचित्सम्प्रवर्तयेत् ॥</p>
<p>अग्निः प्राचेतसो नाम तेनैव सह तिष्ठति ।<br>
&quot; (स्व। १०।४२७)</p>
<p>इति ।<br>
&ldquo;तस्मादूर्ध्वं शतेन&rdquo; इति प्राचेतसादप्यूर्ध्वं योजनानां शतमतिक्रम्य &ndash; इत्यर्थः ।<br>
एवमुत्तरत्रापि व्याख्येयम् ।<br>
तथाभिधायित्वाभावात् भेकादिप्राणिवर्षित्वादेव च सत्त्ववहा इत्युक्ताः ।<br>
तदुक्तम् &ndash;</p>
<p>&ldquo;योजनानां शतादूर्ध्वं मेघाः सत्त्ववहाः स्मृताः ।<br>
मत्स्यमण्डूककूर्मांश्च वर्षन्ते दुर्दिने च ते ॥<br>
&quot; (स्व। १०।४३०)</p>
<p>इति ।<br>
विषवारिवर्षित्वादेव चोपसर्गादिकारिणः ।<br>
तदुक्तम् &ndash;</p>
<p>&ldquo;पञ्चाशद्योजनादूर्ध्वं वायुरोधः प्रकीर्तितः ॥</p>
<p>तस्मिंस्तु रोगदा मेघा वर्षन्ति च विषोदकम् ।<br>
तेनोपसर्गा जायन्ते मारकाः सर्वदेहिनाम् ॥<br>
&quot; (स्व। १०।४३२)</p>
<p>इति ।</p>
<p>&ldquo;ओघे वसन्ति वै दिव्याः पिशाचाः स्कन्ददेहजाः ।<br>
त्रिंशत्कोटिसहस्राणि स्कन्दस्यानुचराः स्मृताः ॥</p>
<p>ते वै दिव्यैश्च कुसुमैरर्चयन्ति हरात्मजम् ।<br>
&quot; (स्व। १०।४४२)</p>
<p>इति ।<br>
&ldquo;तत्र स्थाने&rdquo; इति अमोघाख्ये मरुति ।<br>
&ldquo;अकृतात्मनाम्&rdquo; संशयानानाम् ।<br>
तदुक्तम् &ndash;</p>
<p>&ldquo;तस्मादूर्ध्वं तु तावद्भ्यो देव्यमोघः स्थितो मरुत् ।<br>
तस्मिंस्ते मारका मेघा अमोघे सम्प्रतिष्ठिताः ॥<br>
&quot; (स्व। १०।४३३)</p>
<p>इति ।</p>
<p>&ldquo;अमोघे विनायका घोरा महादेवसमुद्भवाः ।<br>
त्रिंशत्कोटिसहस्राणि तस्मिन्वायौ प्रतिष्ठिताः ॥</p>
<p>ये हरन्ति कृतं कर्म नराणामकृतात्मनाम् ।<br>
(स्व। १०।४४४)</p>
<p>इति च ।</p>
<p>&ldquo;उपलाम्बुदाः&rdquo; इति उपलवर्षित्वात् तदाख्याः ।<br>
विद्याधराधमा इति, वक्ष्यमाणविद्याधरापेक्षया अल्पसिद्धित्वात्; अत एवैषां तत्रत्यमातङ्गारोहादेव तत्तद्गतिभाक्त्वम् ॥ १२८ ॥</p>
<p>एतत्पदप्राप्तौ चैषां निमित्तमाह &ndash;</p>
<p>ये विद्यापौरुषे ये च श्मशानादिप्रसाधने ।<br>
मृतास्तत्सिद्धसिद्धास्ते वज्राङ्के मरुति स्थिताः ॥ ८-१२९ ॥</p>
<p>&ldquo;विद्यापौरुषे&rdquo; गारुडविद्यादिस्पर्धायाम् ।<br>
मृता इत्यर्थादेतदन्ते ।<br>
तदुक्तम् &ndash;</p>
<p>&ldquo;वज्राङ्को नाम वै वायुः पञ्चाशद्योजने स्थितः ।<br>
तस्मिंश्चोपलका नाम मेघास्तूपलवर्षिणः ॥<br>
&quot; (स्व। १०।४३४)</p>
<p>इति ।</p>
<p>&ldquo;वज्राङ्केऽपि तथा वायौ मातङ्गाः क्रूरकर्मिणः ।<br>
भिन्नाञ्जननिभा घोरास्तापना नाम विश्रुताः ॥</p>
<p>विद्याधराणामधमा मनःपवनगामिनः ।<br>
ये विद्यापौरुषे ये च वेतालादीञ्श्मशानतः ॥</p>
<p>साधयित्वा ततः सिद्धास्तेऽस्मिन्वायौ प्रतिष्ठिताः ।<br>
(स्व। १०।४४६)</p>
<p>इति च ॥ १२९ ॥</p>
<p>पञ्चाशदूर्ध्वं वज्राङ्काद्वैद्युतोऽशनिवर्षिणः ।<br>
अब्दा अप्सरसश्चात्र ये च पुण्यकृतो नराः ॥ ८-१३० ॥</p>
<p>भृगौ वह्नौ जले ये च सङ्ग्रामे चानिवर्तिनः ।<br>
गोग्रहे वध्यमोक्षे वा मृतास्ते वैद्युते स्थिताः ॥ ८-१३१ ॥</p>
<p>पुण्यकृत्त्वमेव व्याचष्टे &ldquo;भृगावित्यादिना&rdquo; ।<br>
भृग्वादौ मृतास्तथाम्नातत्वात् तच्च लुप्तस्मृत्यादीनाम् ।<br>
यदुक्तम् ↓</p>
<p>&ldquo;भृगौ च स्मृतेर्लुप्त… ।<br>
&quot;</p>
<p>इति ।<br>
तथा,</p>
<p>&ldquo;परां काष्ठामनुप्राप्तो भिषग्भिः परिवर्जितः ।<br>
रसास्वादपरित्यक्तो व्याधिभिः परिपीडितः ॥</p>
<p>विमुखः स्वजनत्यक्तो देहत्यागोद्यतो नरः ।<br>
आरुहेद्भैरवं यो हि स तत्फलमवाप्नुयात् ॥</p>
<p>अन्यथा पातयेद्देहं ब्रह्महत्याफलं लभेत ।<br>
&quot;</p>
<p>इति ।<br>
शङ्ग्रामे&rdquo; इत्यर्थाच्छरणागतादिनिमित्तम्, अन्यथा हि आत्मघातिन एते भवेयुः &ndash; इति कथमेतत्पदप्राप्तिः स्यात् ।<br>
यदुक्तम् &ndash;</p>
<p>&ldquo;असुर्या नाम ते लोका अन्धेन तमसा वृताः ।<br>
तांस्ते प्रेत्याभिगच्छन्ति ये केचात्महनो जनाः ॥<br>
(रि।<br>
उ। ३ ऋ।<br>
)</p>
<p>इति ।<br>
स्थिता इति, अर्थाद्विमानैः ।<br>
तदुक्तम् &ndash;</p>
<p>&ldquo;तावद्भिर्योजनैरेव ततो वै वैद्युतोऽनिलः ।<br>
मेघास्तु वैद्युतास्तस्मिन्निवसन्ति तु वैद्युताः ॥</p>
<p>अशनिर्वायुसङ्क्षोभात्तेष्वसौ जायते महान् ।<br>
&quot; (स्व। १०।४३५)</p>
<p>इति ।</p>
<p>&ldquo;वैद्युतेऽप्सरसस्तस्मिन्वासवेन प्रयोजिताः ।<br>
तिष्ठन्ति सर्वदा तत्र पृथिवीपुरपालने ॥</p>
<p>भृगौ वह्नौ जले वाथ सङ्ग्रामेष्वनिवर्तकाः ।</p>
<p>गोग्रहे वन्दिमोक्षे च मिर्यन्ते पुरुषोत्तमाः ।<br>
ते व्रजन्ति ततस्तूर्ध्वं विमानैर्मणिचिह्नितैः ॥<br>
&quot; (स्व। १०।४४९)</p>
<p>इति ॥ १३१ ॥</p>
<p>वैद्युताद्रैवतस्तावांस्तत्र पुष्टिवहाम्बुदाः ।<br>
ऊर्ध्वं च रोगाम्बुमुचः संवर्तास्तदनन्तरे ॥ ८-१३२ ॥</p>
<p>रोचनाञ्जनभस्मादिसिद्धास्तत्रैव रैवते ।<br>
क्रोधोदकमुचां स्थानं विषावर्तः स मारुतः ॥ ८-१३३ ॥</p>
<p>पञ्चाशदूर्ध्वं तत्रैव दुर्दिनाब्दा हुताशजाः ।<br>
विद्याधरविशेषाश्च तथा ये परमेश्वरम् ॥ ८-१३४ ॥</p>
<p>गान्धर्वेण सदार्चन्ति विषावर्तेऽथ ते स्थिताः ।<br>
विषावर्ताच्छतादूर्ध्वं दुर्जयः श्वाससम्भवः ॥ ८-१३५ ॥</p>
<p>ब्रह्मणोऽत्र स्थिता मेघाः प्रलये वातकारिणः ।<br>
पुष्कराब्दा वायुगमा गन्धर्वाश्च परावहे ॥ ८-१३६ ॥</p>
<p>जीमूतमेघास्तत्सञ्ज्ञास्तथा विद्याधरोत्तमाः ।<br>
ये च रूपव्रता लोका आवहे ते प्रतिष्ठिताः ॥ ८-१३७ ॥</p>
<p>महावहे त्वीशकृताः प्रजाहितकराम्बुदाः ।<br>
महापरिवहे मेघाः कपालोत्था महेशितुः ॥ ८-१३८ ॥</p>
<p>&ldquo;भस्मादि&rdquo; इत्यादिग्रहणात् पादुकादि ।<br>
तदुक्तम् &ndash;</p>
<p>&ldquo;तदूर्ध्वं योजनानां तु पञ्चाशद्रैवतः स्मृतः ।<br>
तस्मिन्पुष्टिवहो नाम पुष्टिं वर्षति देहिनाम् ॥<br>
&quot; (स्व। १०।४३६)</p>
<p>इति ।</p>
<p>&ldquo;रैवते तु महात्मानः सिद्धा वै सुप्रतिष्ठिताः ।<br>
गोरोचनाञ्जने भस्म पादुके अजिनादि च ॥</p>
<p>साधयित्वा महात्मानः सिद्धास्ते कामरूपिणः ।<br>
&quot; (स्व। १०।४५१)</p>
<p>इति च ।<br>
ऊर्ध्वमिति, रैवतात् ।<br>
&ldquo;तदन्तरे&rdquo; इति तान्येव पञ्चाशद्योजनान्यन्तरं शून्यरूपं यत्र &ndash; इत्यर्थः ।<br>
तदुक्तम् &ndash;</p>
<p>शंवर्ते रोगदा मेघास्ते रोगोदकवर्षिणः ।<br>
पञ्चाशद्योजने ते वै तस्मिंस्तिष्ठन्ति तोयदाः ॥<br>
&quot; (स्व। १०।४३७)</p>
<p>इति दुर्दिनाब्दा इति, दुर्दिनकारित्वात् ।<br>
&ldquo;गान्धर्वेण&rdquo; इति वंशीवीणादिना ।<br>
तदुक्तम् &ndash;</p>
<p>&ldquo;विषावर्तो नाम वायुः पञ्चाशदुपरि स्थितः ।<br>
तस्मिन्क्रोधोदका नाम मेघा वै सम्प्रतिष्ठिताः ॥</p>
<p>ते क्रोधरागबहुलं सङ्ग्रामबहुलं तथा ।<br>
राज्ञां क्षयकरं चैव प्रजानां क्षयदं तथा ॥</p>
<p>वर्षं चैव प्रकुर्वन्ति यदा वर्षन्ति ते घनाः ।<br>
&quot; (स्व। १०।४४०)</p>
<p>इति ।</p>
<p>&ldquo;विषावर्ते महावायौ विद्याधरगणाः स्मृताः ।<br>
दश त्रिंशच्च कोट्यस्ते दिव्याभरणभूषिताः ॥<br>
&quot; (स्व १०।४५३)</p>
<p>इति ।</p>
<p>&ldquo;आग्नेया धूमजा मेघाः शीतदुर्दिनदाः स्मृताः ।<br>
विषावर्तं नावमिव ते वायुं यान्ति संश्रिताः ॥</p>
<p>तत्र गान्धर्वकुशला गन्धर्वसहधर्मिणः ।<br>
वंशवीणाविधिज्ञाश्च पक्षिणः कामरूपिणः ॥<br>
&quot; (स्व। १०।४५५)</p>
<p>इति च ।<br>
अत्र च संवर्तेऽपि महावायाविति उद्द्योतकारव्याख्यापाठान्न भ्रमणीयम् &ndash; यत्संवर्ते कथं विद्याधरा नोक्ता विषावर्ते तु उक्ता इति, अस्मत्तर्कित एव हि पाठः साधुः, महाजनपरिगृहीतत्वात् ।<br>
एवम् &ndash;</p>
<p>&ldquo;योजनानां शतादूर्ध्वं वायुरोधः प्रकीर्तितः ।<br>
&quot; (स्व। १०।४३१)</p>
<p>इत्यादावपि अस्मत्तर्कित एव पाठो ग्राह्यः, अन्यथा हि</p>
<p>&ldquo;तस्मादूर्ध्वं तु तावद्भ्यः… ।<br>
&quot; (स्व। १०।४३२)</p>
<p>इत्यादौ तावदर्थस्तन्मतेऽपि न सङ्गतः स्यात् ।<br>
&ldquo;दुर्जयः&rdquo; इति तन्नामा वायुः ।<br>
तदुक्तम् &ndash;</p>
<p>&ldquo;ब्रह्मजा नाम वै मेघा ब्रह्मनिःश्वाससम्भवाः ।<br>
उपरिष्टाद्योजनशताद्दुर्जयस्योपरि स्थिताः ॥<br>
&quot; (स्व। १०।४५६)</p>
<p>इति ।<br>
गन्धर्वाश्च इति, चशब्दाद् दुर्जयाख्यमेघादीनामपि ग्रहणम् ।<br>
तदुक्तम् &ndash;</p>
<p>&ldquo;तत्रैव दुर्जया नाम इन्द्रस्य परिरक्षकाः ।<br>
परावहाभिधं वायुं ते समाश्रित्य संस्थिताः ॥</p>
<p>महावीर्यबलोपेता दश कोट्यः प्रकीर्तिताः ।<br>
पुष्करावर्तका नाम मेघा वै पद्मजोद्भवाः ॥</p>
<p>शक्रेण पक्षा ये च्छिन्नाः पर्वतानां महात्मनाम् ।<br>
परावहस्तान्वहति मनुजानिव वारणः ॥</p>
<p>तस्मिन्वायुगमा नाम गन्धर्वा गगनालयाः ।<br>
&quot; (स्व।१०।४६१)</p>
<p>इति ।<br>
तदाप्रभृति एषां नैरन्तर्येणावस्थानमवसातव्यमन्तरालविधायिन्याः श्रुतेरभावात् ।<br>
&ldquo;तत्सञ्ज्ञाः&rdquo; इति जीमूतसञ्ज्ञाः ।<br>
तदुक्तम् &ndash;</p>
<p>&ldquo;जीमूता नाम ये मेघा देवेभ्यो जीवसम्भवाः ।<br>
द्वितीयमावहं वायुं मेघास्ते च समाश्रिताः ॥</p>
<p>तस्मिञ्जीमूतका नाम विद्याधरगणा दश ।<br>
&quot; (स्व। १०।४६२)</p>
<p>इति ।<br>
&ldquo;रूपव्रता&rdquo; इति रूपविडम्बकवद् रूपविधानं न तु वस्तुनिष्ठं वस्तु येषां तेन व्रत(ता) जीविन &ndash; इत्यर्थः ।<br>
तदुक्तं श्रीस्वच्छन्दे   -</p>
<p>&ldquo;ये च रूपव्रता लोकास्तेषां तत्र समाश्रयः ।<br>
&quot;</p>
<p>इति ।<br>
एतदर्धं च उद्द्योतकृता न दृष्टम्, &ndash; इति न भ्रमणीयम् ।<br>
ईशकृता इति उमापतिनिर्मिताः ।<br>
तदुक्तम् ↓</p>
<p>&ldquo;महावहस्ततो वायुर्यत्र द्रोणाः समाश्रिताः ।<br>
तस्मिन्द्रोणाः समाख्याता मेघानां परिरक्षकाः ॥</p>
<p>हितार्थं तु प्रजानां वै निर्मितास्ते मया पुरा ।<br>
&quot; (स्व। १०।४६३)</p>
<p>इति ।<br>
मेघाः&rdquo; इति संवर्ताद्याः ।<br>
तदुक्तम् &ndash;</p>
<p>&ldquo;उपरिष्टात्कपालोत्थाः संवर्ता नाम वै घनाः ।<br>
महापरिवहो नाम वायुस्तेषां समाश्रयः ॥<br>
&quot; (स्व। १०।४६४)</p>
<p>इति ॥ १३८ ॥</p>
<p>एतदेव उपसंहरति &ndash;</p>
<p>महापरिवहान्तोऽयमृतर्द्धेः प्राङ्मरुत्पथः ।</p>
<p>एवमत्र योजनानां सहस्रदशकात् ऋतर्द्धेरारभ्य महापरिवहान्तं षोडशानां वायूनामन्तरालेषु यथोक्तक्रमेण सार्धं शतसप्तकं परिसङ्ख्याय शिष्टं विशेषश्रुत्यभावात् सममेव विभजनीयम्, येन प्रत्येकं शतपञ्चकं सार्धक्रोशा चाष्टसप्ततिर्मानं स्यात् ॥</p>
<p>अग्निकन्या मातरश्च रुद्रशक्त्या त्वधिष्ठिताः ॥ ८-१३९ ॥</p>
<p>द्वितीये तत्परे सिद्धचारणा निजकर्मजाः ।<br>
तुर्ये देवायुधान्यष्टौ दिग्गजाः पञ्चमे पुनः ॥ ८-१४० ॥</p>
<p>षष्ठे गरुत्मानन्यस्मिङ्गङ्गान्यत्र वृषो विभुः ।<br>
दक्षस्तु नवमे ब्रह्मशक्त्या समधिति (नि)ष्ठितः ॥ ८-१४१ ॥</p>
<p>दशमे वसवो रुद्रा आदित्याश्च मरुत्पथे ।<br>
नवयोजनसाहस्रो विग्रहोऽर्कस्य मण्डलम् ॥ ८-१४२ ॥</p>
<p>त्रिगुणं ज्ञानशक्तिः सा तपत्यर्कतया प्रभोः ।<br>
स्वर्लोकस्तु भुवर्लोकाद् ध्रुवान्तं परिभाष्यते ॥ ८-१४३ ॥</p>
<p>सूर्याल्लक्षेण शीतांशुः क्रियाशक्तिः शिवस्य सा ।<br>
चन्द्राल्लक्षेण नाक्षत्रं ततो लक्षद्वयेन तु ॥ ८-१४४ ॥</p>
<p>प्रत्येकं भौमतः सूर्यसुतान्ते पञ्चकं विदुः ।<br>
सौराल्लक्षेण सप्तर्षिवर्गस्तस्माद् ध्रुवस्तथा ॥ ८-१४५ ॥</p>
<p>ब्रह्मैवापररूपेण ब्रह्मस्थाने ध्रुवोऽचलः ।<br>
मेघीभूतो विमानानां सर्वेषामुपरि ध्रुवः ॥ ८-१४६ ॥</p>
<p>&ldquo;मातरो&rdquo; ब्रह्म्याद्याः ।<br>
द्वितीय इति, वायुपथे ।<br>
तत्पर इति, तृतीये ।<br>
अष्टाविति, नाराचादीनि ।<br>
तदुक्तम् &ndash;</p>
<p>&ldquo;चतुर्थे पथि चैवात्र वसन्त्यायुधदेवताः ।<br>
नाराचचापचक्रर्ष्टिशूलशक्तीषुमुद्गराः ॥<br>
&quot; (स्व। १०।४६८)</p>
<p>इति ।<br>
&ldquo;दिग्गजा&rdquo; इति एरावतादयः ।<br>
तदुक्तम् &ndash;</p>
<p>&ldquo;पञ्चमे पथि देवेशि वसन्त्यैरावतादयः ।<br>
एरावतोऽञ्जनश्चैव वामनश्च महागजः ॥</p>
<p>सुप्रतीकः करीन्द्रश्च पुष्पदन्तस्तथैव च ।<br>
कुमुदः पुण्डरीकश्च सार्वभौमोऽपि चाष्टमः ॥</p>
<p>दिग्गजा इति विख्याताः स्वासु दिक्षु व्यवस्थिताः ।<br>
&quot; (स्व। १०।४७१)</p>
<p>इति ।<br>
अन्यस्मिन्निति, सप्तमे ।<br>
अन्यत्रेति, अष्टमे ।<br>
वसवोऽष्टौ, रुद्रा एकादश, आदित्या द्वादश ।<br>
तदुक्तम् ↓</p>
<p>&ldquo;अत्र चाङ्गारकः सर्पिर्नैरृतः सदसत्पतिः ।<br>
बुधश्च धूमकेतुश्च विख्यातश्च ज्वरस्तथा ॥</p>
<p>अजश्च भुवनेशश्च मृत्युः कापालिकस्तथा ।</p>
<p>एकादश स्मृता रुद्राः सर्वकामफलोदयाः ।<br>
धाता ध्रुवश्च सोमश्च वरुणश्चानिलोऽनलः ॥</p>
<p>प्रत्यूषश्च प्रदोषश्च वसवोऽष्टौ प्रकीर्तिताः ॥</p>
<p>वसवः कथिता ह्येते आदित्यांश्च निबोध मे ।<br>
अर्यमा इन्द्रवरुणौ पूषा विष्णुर्गभस्तिमान् ॥</p>
<p>मित्रश्चैव समाख्यातस्त्वजघन्यो जघन्यकः ।<br>
विवस्वांश्चैव पर्जन्यो धाता वै द्वादश स्मृताः ॥<br>
(स्व। १०।४९९)</p>
<p>इति ।<br>
त्रिगुणमिति, सप्तविंशतिसहस्राणि ।<br>
&ldquo;तपति&rdquo; विश्वं प्रकाशयति   - इत्यर्थः ।<br>
ज्ञानस्य हि प्रकाशकत्वमेव स्वभाव &ndash; इति भावः ।<br>
तदुक्तम् &ndash;</p>
<p>&ldquo;ज्ञानशक्तिः परस्यैषा तपत्यादित्यविग्रहा ।<br>
&quot;</p>
<p>(स्व। १०।४९८) इति ।<br>
भुवर्लोकादित्यारभ्य सूर्यादिति, भुवर्लोकान्ते स्थितात् ।<br>
क्रियाशक्तिरिति, जगदाप्यायकारित्वात् ।<br>
तदुक्तम् ↓</p>
<p>&ldquo;चन्द्ररूपेण तपति क्रियाशक्तिः शिवस्य तु ।<br>
&quot; (स्व। १०।५०१)</p>
<p>इति ।<br>
नाक्षत्रमिति, मण्डलम् ।<br>
तदुक्तम् &ndash;</p>
<p>&ldquo;इन्दूर्ध्वे लक्षमात्रेण स्थितं नक्षत्रमण्डलम् ।<br>
&quot; (स्व। १०।५०१)</p>
<p>इति ।<br>
लक्षद्वयेन इत्यूर्ध्वम्; तेन नक्षत्रमण्डलादूर्ध्वं लक्षद्वयेन भौमः, ततोऽपि बुधो यावदन्ते सौरः ।<br>
लक्षेण इत्यूर्ध्वम् ।<br>
तदुक्तम् &ndash;</p>
<p>&ldquo;अत्रिश्चैव वसिष्ठश्च पुलस्त्यः पुलहः क्रतुः ।<br>
भृग्वङ्गिरा मरीचिश्च ऋषयः सप्त कीर्तिताः ॥<br>
&quot; (स्व। १०।५०५)</p>
<p>इति ।<br>
तथेति, लक्षेणोर्ध्वम् &ndash; इत्यर्थः ।<br>
&ldquo;मेधीभूतः&rdquo; इति बन्धनस्थानतामाप्तः &ndash; इत्यर्थः ।<br>
विमानानामिति, ग्रहादिसम्बन्धिनाम् ।<br>
तदुक्तम् &ndash;</p>
<p>&ldquo;ब्रह्मैवापररूपेण ध्रुवस्थाने नियोजितः ।<br>
तस्य ज्योतिर्गणो देवि निबद्धो भ्रमते सदा ॥</p>
<p>निश्चलः स तु विज्ञेयः शिवशक्त्या त्वधिष्ठितः ।<br>
&quot; (स्व। १०।५१०)</p>
<p>इति ॥ १४६ ॥</p>
<p>अत्र बद्धत्वेऽपि एषामाधारः कः ? &ndash; इत्याशङ्क्याह &ndash;</p>
<p>अत्र बद्धानि सर्वाण्यप्यूह्यन्ते निलमण्डले ।</p>
<p>अनिलमण्डलानि च कियन्ति ? &ndash; इत्याशङ्क्याह &ndash;</p>
<p>स्वस्सप्त मारुतस्कन्धा आमेघाद्याः प्रधानतः ॥ ८-१४७ ॥</p>
<p>स्वरिति, स्वर्गलोके।<br>
&ldquo;आमेघाद्या&rdquo; इति आमेघादामेघं तदाद्यो येषाम् ।<br>
तदुक्तम् &ndash;</p>
<p>&ldquo;आमेघाद्भास्करात्सोमान्नक्षत्राद् ग्रहमण्डलात् ।<br>
ऋषिसप्तकनिर्देशादाध्रुवान्तं च सप्तमः ॥<br>
&quot; (स्व। १०।५१२)</p>
<p>इति ।<br>
तथा</p>
<p>&ldquo;पृथिव्याः प्रथमः स्कन्ध आमेघेभ्यो य आवहः ।<br>
द्वितीयश्चापि मेघेभ्य आसूर्यात्प्रवहश्च यः ॥</p>
<p>सूर्यादूर्ध्वं तथा सोमादुद्वहो यस्तु वै स्मृतः ।<br>
सोमादूर्ध्वं तथर्क्षेभ्यश्चतुर्थः संवहस्तु सः ॥</p>
<p>ऋक्षेभ्यश्च तथैवोर्ध्वमाग्रहाद्विवहस्तु सः ।<br>
ऊर्ध्वं ग्रहादृषिभ्यस्तु षष्ठो योऽसौ परावहः ॥</p>
<p>सप्तर्षिभ्यस्तथैवोर्ध्वमाध्रुवात्सप्तमस्तु सः ।<br>
वातस्कन्धः परिवहः… ॥<br>
&quot; (पुरा।<br>
)</p>
<p>इति ॥ १४७ ॥</p>
<p>केषां चात्र निवासः ? &ndash; इत्याह &ndash;</p>
<p>इतश्च क्रतुहोत्रादि कृत्वा ज्ञानविवर्जिताः ।<br>
स्वर्यान्ति तत्क्षये लोकं मानुष्यं पुण्यशेषतः ॥ ८-१४८ ॥</p>
<p>एतत्सङ्कलयन्नन्यदवतारयति &ndash;</p>
<p>एवं भूमेर्ध्रुवान्तं स्याल्लक्षाणि दश पञ्च च ।<br>
द्वे कोटी पञ्च चाशीतिर्लक्षाणि स्वर्गतो महान् ॥ ८-१४९ ॥</p>
<p>मार्कण्डाद्या ऋषिमुनिसिद्धास्तत्र प्रतिष्ठिताः ।<br>
निवर्तिताधिकाराश्च देवा महति संस्थिताः ॥ ८-१५० ॥</p>
<p>महान्तराले तत्रान्ये त्वधिकारभुजो जनाः ।<br>
अष्टौ कोट्यो महल्लोकाज्जनोऽत्र कपिलादयः ॥ ८-१५१ ॥</p>
<p>तिष्ठन्ति साध्यास्तत्रैव बहवः सुखभागिनः ।<br>
जनात्तपोर्ककोट्योऽत्र सनकाद्या महाधियः ॥ ८-१५२ ॥</p>
<p>प्रजापतीनां तत्राधिकारो ब्रह्मात्मजन्मनाम् ।<br>
ब्रह्मालयस्तु तपसः सत्यः षोडश कोटयः ॥ ८-१५३ ॥</p>
<p>तत्र स्थितः स स्वयम्भूर्विश्वमाविष्करोत्यदः ।<br>
सत्ये वेदास्तथा चान्ये कर्मध्यानेन भाविताः ॥ ८-१५४ ॥</p>
<p>आनन्दनिष्ठास्तत्रोर्ध्वे कोटिर्वैरिञ्चमासनम् ।<br>
ब्रह्मासनात्कोटियुग्मं पुरं विष्णोर्निरूपितम् ॥ ८-१५५ ॥</p>
<p>ध्यानपूजाजपैर्विष्णौर्भक्ता गच्छन्ति तत्पदम् ।<br>
वैष्णवात्सप्तकोटीभिर्भुवनं परमेशितुः ॥ ८-१५६ ॥</p>
<p>रुद्रस्य सृष्टिसंहारकर्रतुब्रह्माण्डवर्त्मनि ।</p>
<p>तत्र भुवर्लोको लक्षेण, ततः सोमस्ततोऽपि नक्षत्रमण्डलम् ↓ इति त्रीणि लक्षाणि ।<br>
ततो भौमात्सौरान्तं प्रत्येकं लक्षद्वयेन दश, ततः सप्तर्षयो लक्षेण, ततो ध्रुवः &ndash; इति पञ्चदश भूमेर्ध्रुवान्तं भवेत् ।<br>
श्वर्गतः&rdquo; इति स्वर्लोकादारभ्येत्यर्थः ।<br>
&ldquo;देवाः&rdquo; इति तत्तल्लोकवासिनः सङ्क्रन्दनाद्याः,</p>
<p>&ldquo;ये निवृत्ताधिकारास्तु लोकत्रयनिवासिनः ।<br>
सङ्क्रन्दनादयस्तेषां महल्लोकेलयः स्मृतः ॥<br>
&quot;</p>
<p>यदभिप्रायेणैव पूर्वं</p>
<p>&ldquo;कूष्माण्डहाटकाद्यास्तु क्रीडन्ति महदाह्वये ।<br>
&quot;</p>
<p>इत्याद्युक्तम् ।<br>
&ldquo;अन्ये&rdquo; इति तत्तद्यज्ञानुष्ठातारः कपिलादय इति ।<br>
तदुक्तम् &ndash;</p>
<p>&ldquo;एकपादोऽथ जह्नुश्च कपिलश्चासुरिस्तथा ।<br>
भौतिको वाड्वलिश्चैव जनलोकनिवासिनः ॥<br>
&quot; (स्व। १०।५०८)</p>
<p>इति ।<br>
तथा</p>
<p>शाध्या नाम सुरास्तस्मिन्वसन्ति सुखिनः सदा ।<br>
&quot;</p>
<p>इति ।<br>
अर्ककोट्यो द्वादश ।<br>
ब्रह्मात्मजन्मनामित्यर्थान्मानसानाम् ।<br>
तदुक्तम् &ndash;</p>
<p>शनकश्च सनन्दश्च सनत्कुमारः सनन्दनः ।<br>
शङ्कुश्चैव त्रिशङ्कुश्च तपोलोकनिवासिनः ॥<br>
&quot; (स्व। १०।५२०)</p>
<p>इति तथा</p>
<p>&ldquo;प्रजानां पतयस्तत्र मानसा ब्रह्मण… ।<br>
&quot;</p>
<p>इति ।<br>
&ldquo;आविष्करोति&rdquo; इति सृजति &ndash; इत्यर्थः ।<br>
&ldquo;अन्ये&rdquo; इति शिक्षाकल्पादयः ।<br>
&ldquo;आसनम्&rdquo; इति आस्यतेऽस्मिन्निति भुवनम् ।<br>
तदुक्तम् ↓</p>
<p>&ldquo;कर्मज्ञानेन संसिद्धा अद्वैतपरिनिष्ठिताः ।<br>
आनन्दपदसम्प्राप्ता आनन्दपदमागताः ॥</p>
<p>ऋग्वेदो मूर्तिमांस्तस्मिन्निन्द्रनीलसमद्युतिः ।<br>
&quot; (स्व। १०।५२५)</p>
<p>इति ।</p>
<p>&ldquo;उत्तरेण यजुर्वेदः शुद्धस्फटिकसन्निभः ।<br>
&quot; (स्व। १०।५२६)</p>
<p>इति ।</p>
<p>स्थितः पश्चिमदिग्भागे सामवेदः सनातनः ।<br>
&quot; (स्व। १०।५२७)</p>
<p>इति ।</p>
<p>&ldquo;अथर्वाञ्जनवच्छ्यामः स्थितो दक्षिणतस्तथा ।<br>
&quot; (स्व। १०।५२९)</p>
<p>इति ।</p>
<p>&ldquo;षडङ्गानीतिहासाश्च पुराणान्यखिलानि तु ।<br>
वेदोपनिषदश्चैव मीमांसारण्यकं तथा ॥</p>
<p>स्वाहाकारवषट्कारौ रहस्यानि तथैव च ।<br>
गायत्री च स्थिता यत्र यत्र देवश्चतुर्मुखः ॥<br>
&quot; (स्व। १०।५३०)</p>
<p>इति</p>
<p>&ldquo;कोटियोजनमानेन सत्यलोकोर्ध्वतः प्रिये ।<br>
ब्रह्मासनमिति ख्यातम्… ॥<br>
&quot; (स्व। १०।५३३)</p>
<p>इति च ।<br>
&ldquo;तत्पदम्&rdquo; इति विष्णुपदम् ।<br>
वैष्णवादिति, तदूर्ध्वम् &ndash; इत्यर्थः ॥ १५६ ॥</p>
<p>केषां चात्र निवासः ? &ndash; इत्याह &ndash;</p>
<p>दीक्षाज्ञानविहीना ये लिङ्गाराधनतत्पराः ॥ ८-१५७ ॥</p>
<p>ते यान्त्यण्डान्तरे रौद्रं पुरं नाधः कदाचन ।</p>
<p>लिङ्गाराधनतत्परा इति, शिवधर्मोत्तरादिप्रक्रियया ॥ १५७ ॥</p>
<p>ननु यद्येवं तत्किमेते तत्रैवासते किमुत ततोऽप्यूर्ध्वं यान्ति ? &ndash; इत्याशङ्क्याह ↓</p>
<p>तत्स्थाः सर्वे शिवं यान्ति रुद्राः श्रीकण्ठदीक्षिताः ॥ ८-१५८ ॥</p>
<p>अधिकारक्षये साकं रुद्रकन्यागणेन ते ।</p>
<p>शिवमिति परम्, &ldquo;यान्ति&rdquo; इति तदैकात्म्यापत्त्या मुच्यन्ते &ndash; इत्यर्थः ॥</p>
<p>नन्वेवं माहात्म्यवत्किमेतदेव भुवनमस्ति उत भुवनान्तराण्यपि ? &ndash; इत्याह &ndash;</p>
<p>पुरं पुरं च रुद्रोर्ध्वमुत्तरोत्तरवृद्धितः ॥ ८-१५९ ॥</p>
<p>तदाह ↓</p>
<p>ब्रह्माण्डाधश्च रुद्रोर्ध्वं दण्डपाणेः पुरं स च ।<br>
शिवेच्छया दृणात्यण्डं मोक्षमार्गं करोति च ॥ ८-१६० ॥</p>
<p>सर्वरुद्रौ भीमभवावुग्रो देवो महानथ ।<br>
ईशान इति भूर्लोकात् सप्त लोकेश्वराः शिवाः ॥ ८-१६१ ॥</p>
<p>&ldquo;ब्रह्माण्ड&rdquo; इति तत्कर्परिकाधः &ndash; इत्यर्थः ।<br>
&ldquo;दृणाति&rdquo; इति खण्डयति विगतावरणं करोति &ndash; इत्यर्थः ।<br>
&ldquo;देवो महान्&rdquo; इति महादेवः ।<br>
भूर्लोकादित्यारभ्य, तेन भूर्लोकेशर्वोऽधिपतिर्यावत्सत्यलोकेरिशानः, इति &ndash; क्रमः ।<br>
पशुपतिस्तु रुद्रलोकेऽधिपतिरित्यर्थसिद्धम् ॥ १६१ ॥</p>
<p>अत्र च लोकानां परापरत्वमप्यस्तीत्याह &ndash;</p>
<p>स्थूलैर्विशेषैरारब्धाः सप्त लोकाः परे पुनः ।<br>
सूक्ष्मैरिति गुरुश्चैव रुरौ सम्यङ्न्यरूपयत् ॥ ८-१६२ ॥</p>
<p>विशेषैरिति भूतैः, सूक्ष्मैरिति अविशेषैस्तन्मात्रैः ।<br>
तदाहुः &ndash;</p>
<p>&ldquo;तन्मात्राण्यविशेषास्तेभ्यो भूतानि पञ्च पञ्चभ्यः ।<br>
एते स्मृता विशेषा… ॥<br>
&quot; (सां।<br>
का। ३८)</p>
<p>किमत्र प्रमाणम् &ndash; इत्याशङ्क्योक्तम् &ndash; &ldquo;इति गुरुश्चैव रुरौ सम्यङ्न्यरूपयत्&rdquo; इति ॥ १६२ ॥</p>
<p>तदाह ↓</p>
<p>ये ब्रह्मणादिसर्गे स्वशरीरान्निर्मिताः प्रभूताख्याः ।<br>
स्थूलाः पञ्च विशेषाः सप्तामी तन्मया लोकाः ॥ ८-१६३ ॥</p>
<p>परतो लिङ्गाधारैः सूक्ष्मैस्तन्मात्रजैर्महाभूतैः ।<br>
लोकानामावरणैर्विष्टभ्य परस्परेण गन्धाद्यैः ॥ ८-१६४ ॥</p>
<p>लिङ्गाधारैः शरीराश्रयैः; अत एव लोकावरणै कारणभूतैः &ndash; इत्यर्थः ।<br>
&ldquo;विष्टभ्य परस्परेण&rdquo; इति सामान्यविशेषरूपतया परस्परावष्टम्भेन अवस्थितैः &ndash; इत्यर्थः ॥ १६४ ॥</p>
<p>एतदेव सङ्कलयति &ndash;</p>
<p>कालाग्नेर्दण्डपाण्यन्तमष्टानवतिकोटयः ।<br>
अत ऊर्ध्वं कटाहोऽण्डे स घनः कोटियोजनम् ॥ ८-१६५ ॥</p>
<p>पञ्चाशत्कोटयश्चोर्ध्वं भूपृष्ठादधरं तथा ।</p>
<p>तत्र अधस्ताद् भूकटाहान्तं पञ्चाशत्कोटयः सङ्कलिताः, ऊर्ध्वं तु भूपृष्ठाद् ध्रुवान्तं पञ्चदश लक्षाणि, महान् सपञ्चाशीतिलक्षे द्वे कोटी, जनोऽष्टौ, तपो द्वादश, सत्यः षोडश, ब्रह्मं भुवनमेकम्, वैष्णवं द्वे, रौद्रं सप्त, कटाह एकः, &ndash; इत्येवं पञ्चाशत्कोटयः ॥ १६५ ॥</p>
<p>एतदेव उपसंहरति &ndash;</p>
<p>एवं कोटिशतं भूः स्यात् सौवर्णस्तण्डुलस्ततः ॥ ८-१६६ ॥</p>
<p>शतरुद्रावधिर्हुम्फट् भेदयेत्तत्तु दुःशमम् ।</p>
<p>तण्डुल इति वर्तुलाकारत्वात् स एव &ndash; इत्यर्थः ।<br>
&ldquo;ततः&rdquo; इति विस्तीर्णः; अत एव शतरुद्रावधिः &ndash; इत्युक्तम् ।<br>
दुःशममिति, वज्रसाराधिकसारत्वात् देवैरपि दुर्भेद्यमित्यर्थः ।<br>
तदुक्तम् &ndash;</p>
<p>&ldquo;एवं कोटिशतं ज्ञेयं पार्थिवं तत्त्वमुच्यते ।<br>
शतरुद्रावधि ज्ञेयं सौवर्णं परिवर्तुलम् ॥</p>
<p>वज्रसाराधिकसारं दुर्भेद्यं त्रिदशैरपि ।<br>
हुम्फट्कारप्रयोगेण भेदयेत्तु वरानने ॥<br>
&quot; (स्व। १०।६२१)</p>
<p>इति ॥ १६६ ॥</p>
<p>ननु शतरुद्राः कुत्रावस्थिता &ndash; यदवधिकत्वमपि अस्योच्यते &ndash; इत्याशङ्क्याह &ndash;</p>
<p>प्रतिदिक्कं दश दशेत्येवं रुद्रशतं बहिः ॥ ८-१६७ ॥</p>
<p>ब्रह्माण्डाधारकं तच्च स्वप्रभावेण सर्वतः ।</p>
<p>यदुक्तम् ↓</p>
<p>&ldquo;दश दश क्रमेणैव दशदिक्षु समन्ततः ।<br>
पूर्वादिक्रमयोगेन कथयाम्यनुपूर्वशः ॥</p>
<p>कपालीशो ह्यजो बुध्नो वज्रदेहः प्रमर्दनः ।<br>
विभूतिरव्ययः शास्ता पिनाकी त्रिदशाधिपः ॥<br>
&quot; (स्व। १०।६२३)</p>
<p>इति ।</p>
<p>&ldquo;अग्निरुद्रो हुताशी च पिङ्गलः खादको हरः ।<br>
ज्वलनो दहनो बभ्रुर्भस्मान्तकक्षयान्तकौ ॥<br>
&quot; (स्व। १०।६२५)</p>
<p>इति ।</p>
<p>&ldquo;याम्यो मृत्युर्हरो धाता विधाता कर्तृसञ्ज्ञकः ।<br>
संयोक्ता च वियोक्ता च धर्मो धर्मपतिस्तथा ॥<br>
&quot; (स्व। १०।६२७)</p>
<p>इति ।</p>
<p>नैरृतो दारुणो हन्ता क्रूरदृष्टिर्भयानकः ।<br>
ऊर्ध्वकेशो विरूपाक्षो धूम्रे लोहितदंष्ट्रकौ ॥<br>
&quot; (स्व। १०।६२९)</p>
<p>इति ।</p>
<p>&ldquo;बलो ह्यतिबलश्चैव पाशहस्तो महाबलः ।<br>
श्वेतोऽथ जयभद्रश्च दीर्घबाहुर्जनान्तकः ॥</p>
<p>मेघनादी सुनादी च …&rdquo; (स्व। १०।६३२)</p>
<p>इति ।</p>
<p>शीघ्रे लघुर्वायुवेगः सूक्ष्मस्तीक्ष्णो भयानकः ।<br>
पञ्चान्तकः पञ्चशिखी कर्पदी मेघवाहनः ॥<br>
&quot; (स्व। १०।६३४)</p>
<p>इति ।</p>
<p>निधीशो रूपवान्धन्यः सौम्यदेहो जटाधरः ।<br>
लक्ष्मीरत्नधरौ कामी प्रसादश्च प्रभासकः ॥<br>
&quot; (स्व। १०।६३६)</p>
<p>इति ।</p>
<p>&ldquo;विद्याधिपोऽथ सर्वज्ञो ज्ञानदृग्वेदपारगः ।<br>
शर्वः सुरेशो ज्येष्ठश्च भूतपालो बलिः प्रियः ॥<br>
&quot; (स्व। १०।६३८)</p>
<p>इति ।</p>
<p>&ldquo;वृषो वृषधरोऽनन्तोऽक्रोधनो मारुताशनः ।<br>
ग्रसनो डम्बरेशौ च फणीन्द्रो वज्रदंष्ट्रकः ॥<br>
&quot; (स्व। १०।६४०)</p>
<p>इति ।</p>
<p>&ldquo;शम्भुर्विभुर्गणाध्यक्षस्त्र्यक्षस्तु त्रिदशेश्वरः ।<br>
संवाहश्च विवाहश्च नभो लिप्सुस्रिलोचनः ॥<br>
&quot; (स्व। १०।६४२)</p>
<p>इति ।</p>
<p>&ldquo;शतरुद्रा इति ख्याता ब्रह्माण्डं व्याप्य संस्थिताः ।<br>
&quot; (स्व। १०।६४४)</p>
<p>इति ।<br>
श्वप्रभावेण&rdquo; इति स्ववीर्यमाहात्म्याद् &ndash; इत्यर्थः ॥</p>
<p>ननु अण्डं नाम किमुच्यते यदपि ब्रह्मसम्बन्धि स्यात् ? &ndash; इत्याशङ्क्याह   -</p>
<p>अण्डस्वरूपं गुरुभिश्चोक्तं श्रीरौरवादिषु ॥ ८-१६८ ॥</p>
<p>तद्ग्रन्थमेव पठति &ndash;</p>
<p>व्यक्तेरभिमुखीभूतः प्रच्युतः शक्तिरूपतः ।<br>
आवापवाननिर्भक्तो वस्तुपिण्डोऽण्ड उच्यते ॥ ८-१६९ ॥</p>
<p>तमोलेशानुविद्धस्य कपालं सत्त्वमुत्तरम् ।<br>
रजोऽनुविद्धं निर्मृष्टं सत्त्वमस्याधरं तमः ॥ ८-१७० ॥</p>
<p>तत्राद्यं श्लोकं विषमत्वात्स्वयमेव व्याचष्टे &ndash;</p>
<p>वस्तुपिण्ड इति प्रोक्तं शिवशक्तिसमूहभाक् ।<br>
अण्डः स्यादिति तद्व्यक्तौ सम्मुखीभाव उच्यते ॥ ८-१७१ ॥</p>
<p>तथापि शिवमग्नानां शक्तीनामण्डता भवेत् ।<br>
तदर्थं वाक्यमपरं ता हि न च्युतशक्तितः ॥ ८-१७२ ॥</p>
<p>तन्वक्षादौ मा प्रसाङ्क्षीदण्डतेति पदान्तरम् ।<br>
तन्वक्षादिषु नैवास्ते कस्याप्यावापनं यतः ॥ ८-१७३ ॥</p>
<p>तन्वक्षसमुदायत्वे कथमेकत्वमित्यतः ।<br>
अनिर्भक्त इति प्रोक्तं साजात्यपरिदर्शकम् ॥ ८-१७४ ॥</p>
<p>अण्डो हि नाम &ldquo;वस्तूनाम्&rdquo; तन्वक्षादीनां &ldquo;पिण्डः&rdquo; समुदाय उच्यते, तदस्य लक्षणम् &ndash; इत्यर्थः ।<br>
एवमुक्ते हि शिवस्यापि</p>
<p>&ldquo;शक्तयोऽस्य जगत्कृत्स्नं… ।<br>
&quot;</p>
<p>इत्याद्युक्त्या तन्वादिशक्तिसमुदायभाक्त्वात् तत्त्वं प्रसज्यते ↓ इति तस्याण्डस्य व्यक्तौ सम्मुखीभाव इदम्प्रथमतया बहिरवभासो न तु पूर्वमपि &ndash; इति &ldquo;व्यक्तेरभिमुखीभूतः&rdquo; इत्यनेनोच्यते येनैवमतिव्याप्तिर्न स्यात्, स हि शकृद्विभातोऽयमात्मा&rdquo; इति न्यायात् सर्वदैवावभासमानः ।<br>
एवमपि शक्तिमदैकात्म्यभाजः शक्तिसमूहस्याण्डत्वं प्रसक्तं भवेत् ।<br>
तासां हि शक्तीनां तत्तदर्थात्मना कादाचित्क एव बहिरभिव्यक्तौ सम्मुखीभावः, तन्निवृत्त्यर्थं वाक्यान्तरस्योपादानं &ldquo;प्रच्युतः शक्तिरूपतः&rdquo; इति ।<br>
स हि व्यक्त्यभिमुखीभूतत्वादेव शक्त्यात्मनः सूक्ष्माद्रूपात् &ldquo;प्रच्युतः&rdquo; स्थूलतया व्यक्तेरात्मना बहिः प्रथितः &ndash; इत्यर्थः ।<br>
शक्तीनां तु व्यक्तावभिमुखीभावेऽपि न शक्तिरूपतः प्रच्यावः स्वरूपविप्रलोपप्रसङ्गात् ।<br>
एवमपि तन्वक्षादावण्डता मा प्रसक्ता भूदिति पदान्तरमुपात्तम् &ldquo;आवापवान्&rdquo; इति ।<br>
आवापो वस्त्वन्तरप्रक्षेपो विद्यते यस्य स तथा, चतुर्दशविधस्य भूतजातस्य तासु तासु योनिष्वावापनात्; तन्वादौ पुनरेतन्नास्ति अन्याश्रितत्वात्, तथात्वे चान्याश्रयत्वानुपपत्तेः ।<br>
ननु एवमपि तन्वादीनामानैक्यात् समुदायरूपतया कथमस्यैकत्वेन निर्देशः स्यात्? ↓ इत्युक्तम् &ldquo;अनिर्भक्तः&rdquo; इति ।<br>
तद्विभागाप्रतिपत्तेरेकत्वानुप्राणकं साजात्यमेव परिदर्शयति येनास्य नगरादिज्ञानवदेकत्वमेव न्याय्यं स्यात् ॥ १७४ ॥</p>
<p>ननु यद्येवं तत्प्रतितत्त्वमण्डत्वं स्यात् ↓ इत्येतद्व्यावर्तनाय वस्तुपिण्डपदस्याप्युपादानम्, &ndash; इत्याह &ndash;</p>
<p>विनापि वस्तुपिण्डाख्यपदेनैकैकशो भवेत् ।<br>
तत्त्वेष्वण्डस्वभावत्वं नन्वेवमपि किं न तत् ॥ ८-१७५ ॥</p>
<p>गुणतन्मात्रभूतौघमये तत्त्वे प्रसृज्यते ।<br>
उच्यते वस्तुशब्देन तन्वक्षभुवनात्मकम् ॥ ८-१७६ ॥</p>
<p>रूपमुक्तं यतस्तेन तत्समूहोऽण्ड उच्यते ।</p>
<p>वस्तुशब्देन हि तन्वादिवत् तत्त्वान्यपि उच्यन्ते, तत्तेषामपि पिण्डोऽण्डः &ndash; इति तत्कथं स्यात्; एवं तर्हि पृथ्वीतत्त्वस्यापि एककस्याण्डत्वमनभिधानीयम्, अभिधाने वा प्रत्येकमपि तथात्वम् ↓ इति व्यर्थमेव वस्तुपिण्डपदोपादानम् ।<br>
सत्यम् किन्तु पृथ्वीतत्त्वं स्थौल्यस्य परा कोटिः, इति तत्र तत्त्वान्तराण्यपि अन्तरवस्थितानि प्रत्यक्षमभिलक्ष्यन्ते &ndash; इत्येकत्वेऽपि अस्य अनेकतत्त्वमयत्वमिवास्ति इत्युक्तम् ।<br>
यदाहुः &ndash; &ldquo;ब्रह्माण्डं च पञ्चभूतात्मकम्&rdquo; इति ।<br>
एवं तर्हि सर्वत्र सर्वमस्ति &ndash; इति पृथ्वीतत्त्वस्यापि तत्त्वान्तरेषु सद्भावः &ndash; इति पुनरपि तदवस्थ एव स दोषः ।<br>
सत्यम्, तथापि पृथ्व्यादीनामूर्ध्वतत्त्वान्तरेषु सूक्ष्मेण रूपेणावस्थितिः, अत्र तु तेषां स्थूलेनेति शेषः ।<br>
नन्वेवमपि अनेकानि वस्तूनि सम्भवन्ति &ndash; इति वस्तुशब्देन सत्त्वादयः शब्दादयो वा गुणा अपि उच्यन्ते &ndash; इति तत्पिण्डात्मनि प्रकृत्यादौ तत्त्वेऽपि अण्डत्वं स्यात्? &ndash; इत्याशङ्कां दर्शयति &ndash; नन्वेवमित्यादिना&rdquo; ।<br>
गुणेति प्रकृतिः ।<br>
इदमत्र प्रतिसमाधानं यद् वस्तुशब्दस्य विशेषेण धर्मरूपे प्रतिनियते तन्वादावेव वाचकत्वमत्र विवक्षितं न तु सामान्येन &ndash; इति तत्समुदाय एव न तु सत्त्वादिसमुदायोऽपि अण्ड उच्यते इति ॥ १७६ ॥</p>
<p>अत्र च यथासम्भवमाशङ्का निराकृतैव &ndash; इत्याह &ndash;</p>
<p>भवेच्च तत्समूहत्वं पत्युर्विश्ववपुर्भृतः ॥ ८-१७७ ॥</p>
<p>तदर्थं भेदकान्यन्यान्युपात्तानीति दर्शितम् ।</p>
<p>पत्युश्च तत्समूहत्वसद्भावे विश्ववपुर्धारित्वं हेतुः ।<br>
&ldquo;भेदकानि&rdquo; इति, व्यावर्तकानि ॥ १७७ ॥</p>
<p>अन्ये पुनरेतदन्यथा व्याचख्युः &ndash; इत्याह &ndash;</p>
<p>तावन्मात्रास्ववस्थासु मायाधीनेऽध्वमण्डले ॥ ८-१७८ ॥</p>
<p>मा भूदण्डत्वमित्याहुरन्ये भेदकयोजनम् ।</p>
<p>&ldquo;तावन्मात्रासु&rdquo; इति तन्वादिषु ।<br>
द्वितीयस्तु सुगमत्वात् स्वयं न व्याकृतः &ndash; इति व्याख्यायते &ndash; तस्य चाण्डस्य तमोलेशानुविद्धस्य यदुत्तरमुपरितनं कपालं तद्रजोऽनुविद्धं सत्त्वम्, गुणान्तरानुवेधेऽपि तत्त्वाख्यगुणशून्यं रजोऽनुविद्धम्, तमःसम्भेदेऽपि तत्प्रधानमेवेत्यर्थः ।<br>
मध्यं तु रजःप्रधानमित्यर्थसिद्धम् ।<br>
यदाहुः &ndash;</p>
<p>&ldquo;ऊर्ध्वं सत्त्वविशालस्तमोविशालस्तु मूलतः सर्गः ।<br>
मध्ये रजोविशालो ब्रह्मादिस्तम्बपर्यन्तः ॥<br>
&quot; (साम्। ५५ का।<br>
)</p>
<p>इति ॥ १७८ ॥</p>
<p>एवं प्रकरणादण्डस्वरूपं व्याख्याय प्रकृतमेवानुसरति &ndash;</p>
<p>इत्थमुक्तविरिञ्चाण्डभृतो रुद्राः शतं हि यत् ॥ ८-१७९ ॥</p>
<p>तेषां स्वे पतयो रुद्रा एकादश महार्चिषः ।</p>
<p>एकादशेति, प्रतिदिशमेकः सर्वेषां चैकः, इति ।<br>
तदुक्तम् &ndash;</p>
<p>स्थितो वै पूर्वतोऽण्डस्य श्वेतः…&rdquo; (स्व।१०।६४६)</p>
<p>इति ।<br>
&ldquo;आग्नेय्यामग्निसङ्काशो वैद्युतः…&rdquo; (स्व।१०।६४८)</p>
<p>इति ।<br>
&ldquo;याम्येऽण्डस्य महाकालः …&rdquo; (स्व।१०।६४९)</p>
<p>इति ।<br>
नैरृते बिकटो नाम…&rdquo; (स्व।१०।६५०)</p>
<p>इति ।</p>
<p>&ldquo;पश्चिमेऽण्डस्य यो रुद्रो महावीर्य इति स्मृतः ।<br>
&quot; (स्व।१०।६५१)</p>
<p>इति ।</p>
<p>&ldquo;वायव्यां दिशि चाण्डस्य वायुवेगः… ।<br>
&quot; (स्व।१०।६५२)</p>
<p>इति ।<br>
शुभद्रनामोत्तरतः…&rdquo; (स्व।१०।६५३)</p>
<p>इति ।<br>
&ldquo;विद्याधरो नाम रुद्र एशान्याम्…&rdquo; (स्व। १०।६५४)</p>
<p>इति ।<br>
&ldquo;अधः कालाग्निरुद्रोऽन्यः…&rdquo; (स्व। १०।६५६)</p>
<p>इति ।<br>
&ldquo;एतैः समावृतो रुद्रो…&rdquo; (स्व। १०।६५७)</p>
<p>इति ।</p>
<p>&ldquo;वीरभद्रो वृतो रुद्रैरुपर्यण्डस्य संस्थितः ।<br>
&quot;</p>
<p>&ldquo;एकादशो महाकायैः…&rdquo; (स्व। १०।६५८)</p>
<p>इति च ।<br>
श्रीपूर्वशास्त्रे पुनरियान्विशेषो यत् तत्रैषां प्रतिदशकं तन्मध्यादेव एक एकः पतिः, इति ।</p>
<p>वीरभद्रस्तु उभयथाप्यविशिष्टः ॥ १७९ ॥</p>
<p>तदाह &ndash;</p>
<p>अनन्तोऽथ कपाल्यग्निर्यमनैरृतकौ बलः ॥ ८-१८० ॥</p>
<p>शीघ्रे निधीशो विद्येशः शम्भुः सवीरभद्रकः ।</p>
<p>श्रीवीरभद्रस्य सत्त्वं सर्वाधिपत्यात् ।<br>
तदुक्तं तत्र &ndash;</p>
<p>&ldquo;अनन्तः प्रथमस्तेषां कपालीशस्तथा परः ।<br>
अग्निरुद्रो यमश्चैव नैरृतो बल एव च ॥</p>
<p>शीघ्रे निधीश्वरश्चैव सर्वविद्याधिपोऽपरः ।<br>
शम्भुश्च वीरभद्रश्च विधूमज्वलनप्रभाः ॥<br>
&quot; (मा।  वि। ५।१४)</p>
<p>इति ॥ १८० ॥</p>
<p>कथं चैषामत्रावस्थानम्? &ndash; इत्याह ↓</p>
<p>मधु मधुकृतः कदम्बं केसरजालानि यद्वदावृणुते ॥ ८-१८१ ॥</p>
<p>तद्वत्ते शिवरुद्रा ब्रह्माण्डमसङ्ख्यपरिवाराः ।<br>
शराष्टनियुतं कोटिरित्येषां सन्निवेशनम् ॥ ८-१८२ ॥</p>
<p>श्रीकण्ठाधिष्ठितास्ते च सृजन्ति संहरन्ति च ।<br>
ईश्वरत्वं दिविषदामिति रौरववार्तिके ॥ ८-१८३ ॥</p>
<p>तदुक्तम् &ndash;</p>
<p>&ldquo;आवृत्याण्डं स्थिता ह्येते मधु यद्वन्मधुव्रताः ।<br>
कदम्बकुसुमं यद्वत्केसरैः परिवारितम् ॥<br>
&quot;</p>
<p>इति ।<br>
शराः&rdquo; पञ्च, नियुतम्&rdquo; दश लक्षाणि ।<br>
तेन पञ्चाशीतिः सहस्त्राणि दश लक्षाणि कोटिश्चैका तद्भुवनानां प्रत्येकं प्रमाणमिति ।<br>
अत्र च किं प्रमाणम् &ndash; इत्युक्तम् &ldquo;इति रौरववार्तिके&rdquo; इति ।<br>
तदुक्तं तत्र &ndash;</p>
<p>&ldquo;पञ्चाशीतिर्योजनानां नियुतानां तथा परा ।</p>
<p>कोटिश्च तन्निवेशस्य विस्तारः परिकीर्तितः ॥<br>
&quot;</p>
<p>इति ।</p>
<p>&ldquo;श्रीकण्ठाधिष्ठितास्ते च देवानां मनसेप्सितम् ।</p>
<p>ऐश्वर्यं सम्प्रयच्छन्ति हरन्ति च महौजसः ॥<br>
&quot;</p>
<p>इति च ॥ १८३ ॥</p>
<p>अत्र चेयानन्यत्र विशेषः &ndash; इत्याह &ndash;</p>
<p>सिद्धातन्त्रे तु हेमाण्डाच्छतकोटेर्बहिः शतम् ।<br>
अण्डानां क्रमशो द्विद्विगुणं रूप्यादियोजितम् ॥ ८-१८४ ॥</p>
<p>तेषु क्रमेण ब्रह्माणः संस्युर्द्विगुणजीविताः ।<br>
क्षीयन्ते क्रमशस्ते च तदन्ते तत्त्वमम्मयम् ++ ॥ ८-१८५ ॥</p>
<p>शतमिति, सङ्ख्योपलक्षणपरमेषामसङ्ख्यत्वात् ।</p>
<p>यदुक्तम् &ndash;</p>
<p>&ldquo;पृथग्द्वयमसङ्ख्यातमेकैकं च पृथग्द्वयम् ।<br>
&quot; (मा।  वि। २।५०)</p>
<p>इति ।<br>
&ldquo;द्विद्विगुणम्&rdquo; इति द्विशतकोटिचतुःशतकोट्यादि ।<br>
&ldquo;रूप्यादि&rdquo; इत्यादिशब्दात्ताम्रदियोजितत्वम् ।<br>
द्विगुणजीविता इत्याद्यब्रह्मापेक्षया ।<br>
तदुक्तं तत्र &ndash;</p>
<p>ऊर्ध्वं कालानलं नाम ब्रह्माण्डं द्विगुणं स्थितम् ।<br>
तावद्यावच्छतं पूर्णमण्डानां ब्रह्मणां तथा ॥</p>
<p>वृद्धिस्तेषु स्मृता देवि द्विगुणा वीरवन्दिते ।<br>
द्विगुणं च भवेदायुः प्रथमात् पद्मजन्मनः ॥</p>
<p>अधुना सम्प्रवक्ष्यामि अण्डानां नामगोचरम् ।<br>
काञ्चनं कालसञ्ज्ञं च वेतालं च महोदरम् ॥<br>
&quot;</p>
<p>इत्यादि ।</p>
<p>&ldquo;गह्वरं शततमं विद्धि सर्वेषामुपरि स्थितम् ।<br>
इत्यन्तम् ।</p>
<p>तथा &ndash;</p>
<p>&ldquo;प्रथमं काञ्चनं प्रोक्तं रौक्मं चैव द्वितीयकम् ।<br>
ताम्रं च लोहजं चैव क्रमादेवं व्यवस्थिताः ॥</p>
<p>महाकल्पे क्षयं यान्ति सदेवाः सपितामहाः ।<br>
अन्तरक्षीयते ह्येकं महाकल्पशते शते ॥</p>
<p>तावद्यावत्स्थितं शेषं गह्वरं तु महाण्डकम् ।<br>
महाक्षये क्षयस्तस्य सामान्येनैव लुप्यते ॥<br>
&quot;</p>
<p>इति ॥ १८५ ॥</p>
<p>एवं तत्त्वान्तराणामपि उत्तरोत्तरवृद्ध्या मानं समस्ति ↓- इत्याह &ndash;</p>
<p>धरातोऽत्र जलादि स्यादुत्तरोत्तरतः क्रमात् ।<br>
दशधाहङ्कृतान्तं धीस्तस्याः स्याच्छतधा ततः ॥ ८-१८६ ॥</p>
<p>सहस्रधा व्यक्तमतः पौंस्नं दशसहस्रधा ।<br>
नियतिर्लक्षधा तस्मात्तस्यास्तु दशलक्षधा ॥ ८-१८७ ॥</p>
<p>कलान्तं कोटिधा तस्मान्माया विद्दशकोटिधा ।<br>
ईश्वरः शतकोटिः स्यात्तस्मात्कोटिसहस्रधा ॥ ८-१८८ ॥</p>
<p>सादाख्यं व्यश्नुते तञ्च शक्तिर्वृन्देन सङ्ख्यया ।<br>
व्यापिनी सर्वमध्वानं व्याप्य देवी व्यवस्थिता ॥ ८-१८९ ॥</p>
<p>अप्रमेयं ततः शुद्धं शिवतत्त्वं परं विदुः ।</p>
<p>उत्तरोत्तरत इति, यथा धरातो जलं दशगुणम्, ततोऽपि तेजो यावदन्तेऽहङ्कारः ।<br>
&ldquo;तस्या&rdquo; इति अहङ्क्रियायाः ।<br>
&ldquo;वित्&rdquo; इति विद्या ।<br>
&ldquo;व्यश्नुते&rdquo; व्याप्नोतीत्यर्थः ।<br>
सर्वमिति, शक्त्यादिधरान्तम् ।<br>
तदुक्तम् &ndash;</p>
<p>&ldquo;अथोपरिष्टात्तत्त्वानि उदकादिशिवान्तकम् ।<br>
उत्तरोत्तरयोगेन दशधा संस्थितानि तु ॥</p>
<p>अहङ्कारस्तदूर्ध्वं तु बुद्धिस्तु शतधा स्थिता ।<br>
ऊर्ध्वं सहस्रधा ज्ञेयं प्रधानं वरवर्णिनि ॥</p>
<p>पौरुषं दशसाहस्रं नियतिर्लक्षधा स्मृता ।<br>
तदूर्ध्वं दश लक्षाणि कला यावत्तु सुव्रते ॥</p>
<p>माया तु कोटिधा व्याप्य स्थिता सर्वं चराचरम् ।<br>
दशकोटिगुणा विद्या मायां व्याप्य व्यवस्थिता ॥</p>
<p>शतकोटिगुणेनैव व्याप्तासावीश्वरेण तु ।<br>
सादाख्यं कोटिसाहस्रं बिन्दुनादं तदूर्ध्वतः ॥</p>
<p>योजनानां तु वृन्दं वै शक्तिर्व्याप्य व्यवस्थिता ।<br>
व्यापिनी सर्वमध्वानं व्याप्य देवी व्यवस्थिता ॥</p>
<p>अप्रमेयं ततो ज्ञेयं शिवतत्त्वं वरानने ।<br>
&quot; (स्व। १।६७३)</p>
<p>इति ॥ १८९ ॥</p>
<p>एतच्चान्यत्र न क्वचिदपि दृष्टम् &ndash; इत्यतः परं मोक्षस्य न कारणम् &ndash; इत्याह ↓</p>
<p>जलादेः शिवतत्त्वान्तं न दृष्टं केनचिच्छिवात् ॥ ८-१९० ॥</p>
<p>ऋते ततः शिवज्ञानं परमं मोक्षकारणम् ।</p>
<p>किमत्र प्रमाणम् ? ↓- इत्याशङ्क्याह &ndash;</p>
<p>तथा चाह महादेवः श्रीमत्स्वच्छन्दशासने ॥ ८-१९१ ॥</p>
<p>तदेव अर्थद्वारेण पठति &ndash;</p>
<p>नान्यथा मोक्षमायाति पशुर्ज्ञानशतैरपि ।<br>
शिवज्ञानं न भवति दीक्षामप्राप्य शाङ्करीम् ॥ ८-१९२ ॥</p>
<p>प्राक्तनी पारमेशी सा पौरुषेयी च सा पुनः ।</p>
<p>दीक्षामप्राप्येति, यदुक्तम् &ndash;</p>
<p>न चाधिकारिता दीक्षां विना योगेऽस्ति शाङ्करे ।<br>
&quot; (मा।  वि। ४।६)</p>
<p>इति ।<br>
प्राक्तनीति, तत्तज्जन्मान्तरीयाभ्यासबलाद् अनुपायरूपतामाप्तेत्यर्थः ।<br>
&ldquo;पारमेशी&rdquo; इति विद्येश्वरादिवत् साक्षात्परमेश्वरकर्तृका ।<br>
&ldquo;पौरुषेयी&rdquo; इति शास्त्रक्रमेणाचार्यकर्तृका ।<br>
तदुक्तं तत्र ↓</p>
<p>&ldquo;यत्र दृष्टं पशुज्ञानैः कुपथभ्रन्तदृष्टिभिः ।<br>
&quot; (स्व। १०।६७४)</p>
<p>इत्याद्युपक्रम्य</p>
<p>&ldquo;विना प्रसादादीशस्य ज्ञानमेतन्न लभ्यते ।<br>
न चापि भावो भवति दीक्षामप्राप्य देहिनाम् ॥</p>
<p>यदा तु कारणाच्छक्तिर्भवेन्निर्वाणकारिका ।<br>
शिवेच्छया प्रपद्येत दीक्षां ज्ञानमयीं शुभाम् ॥</p>
<p>मन्त्रयोगात्मिकां दिव्यां ततो मोक्षं व्रजेत्पशुः ।<br>
नान्यथा मोक्षमाप्रोति पशुर्ज्ञानशतैरपि ॥</p>
<p>यस्य प्रकाशितं सर्वं शिवेनानन्तरूपिणा ।<br>
स एव मोक्षं व्रजति शिवः साक्षान्महेश्वरः ॥</p>
<p>तेनेदं ज्ञानमुख्यं तु पुरा प्रोक्तं मया तव ।<br>
&quot; (स्व। १०।७०६)</p>
<p>इति ॥ १९२ ॥</p>
<p>इदानीमप्तत्त्वे भुवनानि वक्तुमुपक्रमते &ndash;</p>
<p>शतरुद्रोर्ध्वतो भद्रकाल्या नीलप्रभं जयम् ॥ ८-१९३ ॥</p>
<p>न यज्ञदानतपसा प्राप्यं काल्याः पुरं जयम् ।<br>
तद्भक्तास्तत्र गच्छन्ति तन्मण्डलसुदीक्षिताः ॥ ८-१९४ ॥</p>
<p>नील&rdquo; इति इन्द्रनीलम् ।<br>
तन्मण्डलसुदीक्षिता इति, &ldquo;अतो भुवनभर्तरि&rdquo; इत्याद्युक्त्या तद्भुवनं प्राप्तुम् &ndash; इत्यर्थः ॥ १९४ ॥</p>
<p>ननु किं तत्प्राप्त्या? &ndash; इत्याशङ्क्याह &ndash;</p>
<p>निर्बीजदीक्षया मोक्षं ददाति परमेश्वरी ।</p>
<p>नन्वप्तत्त्वावस्थितैतद्भुवनमात्रप्राप्त्या कथमेवम्? &ndash; इत्याशङ्क्याह   -</p>
<p>विद्येशावरणे दीक्षां यावतीं कुरुते नृणाम् ॥ ८-१९५ ॥</p>
<p>तावतीं गतिमायान्ति भुवनेऽत्र निवेशिताः ।</p>
<p>इयं हि भगवती</p>
<p>शा देवी सर्वदेवीनां नामरूपैश्च तिष्ठति ।<br>
योगमायाप्रतिच्छन्ना कुमारी लोकभावनी ॥</p>
<p>अचिन्त्या चाप्रमेया च… ।<br>
&quot; (स्व। १०।७२७)</p>
<p>इत्युक्त्या सर्वोत्कृष्टा, येनैवमत्र माहात्म्यमुक्तम् ॥ १९५ ॥</p>
<p>ततः कोट्या वीरभद्रो युगान्ताग्निसमप्रभः ॥ ८-१९६ ॥</p>
<p>विजयाख्यं पुरं चास्य ये स्मरन्तो महेश्वरम् ।<br>
जलेषु मरुषु चाग्नौ शिरश्छेदेन वा मृताः ॥ ८-१९७ ॥</p>
<p>ते यान्ति बोधमैशानं वीरभद्रं महाद्युतिम् ।<br>
वैरभद्रोर्ध्वतः कोटिर्विष्कम्भाद्विस्तृतं त्रिधा ॥ ८-१९८ ॥</p>
<p>रुद्राण्डं सालिलं त्वण्डं शक्रचापाकृति स्थितम् ।</p>
<p>&ldquo;मरुषु&rdquo; इति महापथे महेश्वरं स्मरन्तो मृताः &ndash; इति सर्वत्र सम्बन्धः ।<br>
अन्यथा हि वैद्युतं यान्ति, &ndash; इति पूर्वमुक्तम् ।<br>
&ldquo;एश्वरं बोधम्&rdquo; रौद्रं तेजः, स हि रुद्रक्रोधादुद्भूतः &ndash; इति भावः ।<br>
&ldquo;वैरभद्रोर्ध्वतः&rdquo; इति वीरभद्रसम्बन्धिनो विजयाख्यात्पुरादूर्ध्वम् &ndash; इत्यर्थः ।<br>
शालिलमण्डम्&rdquo; अम्मयमावरणम्, तत्प्रधानं भुवनमिति यावत् ।<br>
अत एवाप्तत्त्वीयानां समस्तानां भुवनानामूर्ध्वं तेजस्तत्त्वस्य चाधःस्थितं तञ्चाण्डं &ldquo;रुद्राण्डम्&rdquo; तच्छब्दव्यपदेश्यम् ।<br>
अत्रापि च वीरभद्राख्य एवासौ भगवान्महात्मा रुद्रः सूक्ष्मरूपेणास्ते &ndash; इत्यभिप्रायः ।<br>
तच्च विष्कम्भात्कोटिः, ऊर्ध्वमेतन्मानम् &ndash; इत्यर्थः ।<br>
विस्तृतं त्रिधेति, तिर्यक्कोटित्रयपरीमाणमित्यर्थः ।<br>
एतच्च निखिलाप्तत्त्वापेक्षया न व्याख्येयम्, तन्मानस्य धरापेक्षया दशगुणत्वेन प्रागेवोक्तत्वात् ।<br>
यदुक्तम् &ndash;</p>
<p>&ldquo;भुवनस्यास्य देवेशि ह्युपर्यावरणं महत् ।<br>
अम्मयं तु घनं चाति शक्रचापाकृति स्थितम् ॥</p>
<p>वितानमिव तद्भद्रमन्तरे समवस्थितम् ।</p>
<p>तत्र चास्ते महात्मासावङ्गुष्ठाग्रप्रमाणकः ।</p>
<p>तत्र योजनकोटिर्वै विष्कम्भादूर्ध्वमुच्यते ।<br>
तिर्यक्त्रिगुणविस्तारमाप्यमावरणं प्रिये ॥<br>
&quot; (स्व। १०।७५८)</p>
<p>इति ।</p>
<p>&ldquo;रुद्राण्ड इति विख्यातं रुद्रलोक इति प्रिये ।<br>
&quot; (स्व। १०।७५९)</p>
<p>इति च ।<br>
एवमिति सिद्धम् &ndash; यदप्तत्त्वस्यारम्भ एव भद्रकाल्या भुवनम्, अत एव तत्र &ldquo;शतरुद्रोर्ध्वतः&rdquo; इत्युक्तम्, प्रान्ते तु वीरभद्रस्य स्थूलसूक्ष्मतया पुरद्वयमिति ॥ १९८ ॥</p>
<p>तन्मध्ये तु भुवनान्तराणि किं स्थितानि न वा ? &ndash; इत्याशङ्क्याह &ndash;</p>
<p>आ वीरभद्रभुवनाद्भद्रकाल्यालयात्तथा ॥ ८-१९९ ॥</p>
<p>त्रयोदशभिरन्यैश्च भुवनैरूपशोभितम् ।</p>
<p>आङ्शब्दो मर्यादायाम्, तेन भद्रकाल्यालयादारभ्य वीरभद्रभुवनं यावत् अर्थात् भद्रकाल्यालयेन सह त्रयोदश भुवनान्यवस्थितानि &ndash; इत्यर्थः ।<br>
उपशोभितमिति, अर्थादप्तत्त्वम्, एवं-पाठ एव च आगम इति उद्द्योतकारव्याख्यया न भ्रमितव्यम् ॥ १९९ ॥</p>
<p>तान्येवाह ↓</p>
<p>ततो भुवः सहाद्रेः पूर्गन्धतन्मात्रधारणात् ॥ ८-२०० ॥</p>
<p>मृता गच्छन्ति तां भूमिं धरित्र्याः परमां बुधाः ।<br>
अब्धेः पुरं ततस्त्वाप्यं रसतन्मात्रधारणात् ॥ ८-२०१ ॥</p>
<p>ततः श्रियः पुरं रुद्रक्रीडावतरणेष्वथ ।<br>
प्रयागादौ श्रीगिरौ च विशेषान्मरणेन तत् ॥ ८-२०२ ॥</p>
<p>सारस्वतं पुरं तस्माच्छब्दब्रह्मविदां पदम् ।<br>
रुद्रोचितास्ता मुख्यत्वाद्रुद्रेभ्योऽन्यास्तथा स्थिताः ॥ ८-२०३ ॥</p>
<p>पुरेषु बहुधा गङ्गा देवादौ श्रीः सरस्वती ।<br>
लकुलाद्यमरेशान्ता अष्टावप्सु सुराधिपाः ॥ ८-२०४ ॥</p>
<p>शहाद्रेः&rdquo; इति मेर्वादिप्रागुक्तपर्वतयुक्तायाः &ndash; इत्यर्थः ।<br>
&ldquo;रसतन्मात्रधारणात्&rdquo; इति रसतन्मात्रधारणयेत्यर्थः ।<br>
मृता गच्छन्ति &ndash; इति प्राच्येन सम्बन्धः ।<br>
रुद्रस्य क्रीडयावतरणेषु न तु अनुजिघृक्षया, तत्र हि नैतावन्मात्रप्राप्तिर्भवेत् &ndash; इति भावः ।<br>
एतच्चाग्रत एव व्यक्तीभविष्यति &ndash; इति नेहायस्तम् ।<br>
&ldquo;तत्&rdquo; श्रियः पुरम्, गच्छन्तीति प्राच्येन सम्बन्धः ।<br>
&ldquo;शब्दब्रह्मविदाम्&rdquo; इति गीतज्ञानां वाक्तत्त्वधारणानिष्ठानां च ।<br>
तदुक्तम् &ndash;</p>
<p>&ldquo;हाहा हूहूश्चित्ररथस्तुम्बुरुर्नारदस्तथा ।<br>
विश्वावसुर्विश्वरथो दिव्यगीतविचक्षणाः ॥</p>
<p>संयोज्य मनसात्मानं त्यक्त्वा कर्मफलस्पृहाम् ।<br>
ते वै सारस्वतं स्थानं प्राप्ता वै सुरपूजिते ॥</p>
<p>ये च वाग्धारणां ध्यात्वा प्राणान्मुञ्चन्ति देहिनः ।<br>
ते वै सारस्वतं लोकं प्राप्नुवन्ति नरोत्तमाः ॥<br>
&quot; (स्व। १०।८४३)</p>
<p>इति ।<br>
&ldquo;अप्सु&rdquo; इत्यनेन तत्त्वयोजनाख्यमपि प्रमेयमुट्टङ्कितम्, एवमुत्तरत्रापि ज्ञेयम् ।<br>
अष्टावित्यनेन भद्रकाल्या भुवोऽब्धेः श्रियः सरस्वत्याश्च भुवनानां पञ्चकेन सह त्रयोदश भवन्ति इति प्रागुपक्रान्तायाः सङ्ख्याया अपि सङ्कलनं स्मारितम् ।<br>
तदुक्तम् &ndash;</p>
<p>&ldquo;लकुली भारभूतिश्च दिण्ड्याषाढी च पुष्करः ।<br>
नैमिषश्च प्रभासश्च अमरेशस्तथाष्टमः ॥</p>
<p>एतत्पत्यष्टकं प्रोक्तम्… ।<br>
&quot; (मा।  वि। ५।१७)</p>
<p>इति ।<br>
श्रीस्वच्छन्दशास्त्रे पुनरेषाम्</p>
<p>&ldquo;अमरेशं प्रभासं च नैमिषं पुष्करं तथा ।<br>
आषाढिं दिण्डिमुण्डं च भारभूतिं च लाकुलम् ॥</p>
<p>गुह्याष्टकमिति ख्यातं जलावरणगं प्रिये ।<br>
&quot; (स्व। १०।८५४)</p>
<p>इत्यादिनाऽन्यथा पाठः ।<br>
इह श्रीस्वच्छन्दशास्त्रानुसारं प्रक्रमेऽपि सर्वत्र पूर्वशास्त्रप्रक्रिययैषां पाठेऽयमाशयो यदेतदेव भुवनेशाष्टकमप्तत्त्वे सर्वागमेषु प्रधानतयोक्तमित्यत एव प्रतिष्ठायामेतदाद्यष्टकसप्तकस्वीकारेणैव सर्वत्र भुवनानां सङ्कलनम् ॥ २०४ ॥</p>
<p>ततस्तु तैजसं तत्त्वं शिवाग्नेरत्र संस्थितिः ।<br>
ते चैनं वह्निमायान्ति वाह्नीं ये धारणां श्रिताः ॥ ८-२०५ ॥</p>
<p>भैरवादिहरीन्द्वन्तं तैजसे नायकाष्टकम् ।<br>
प्राणस्य भुवनं वायोर्दशधा दशधा तु तत् ॥ ८-२०६ ॥</p>
<p>ध्यात्वा त्यक्त्वाऽथ वा प्राणान् कृत्वा तत्रैव धारणाम् ।<br>
तं विशन्ति महात्मानो वायुभूताः खमूर्तयः ॥ ८-२०७ ॥</p>
<p>भीमादिगयपर्यन्तमष्टकं वायुतत्त्वगम् ।<br>
खतत्त्वे भुवनं व्योम्नः प्राप्यं तद्व्योमधारणात् ॥ ८-२०८ ॥</p>
<p>वस्त्रापदान्तं स्थाण्वादि व्योमतत्त्वे सुराष्टकम् ।</p>
<p>&ldquo;ततः&rdquo; इत्यप्तत्त्वात् ।<br>
तदुक्तम् &ndash;</p>
<p>&ldquo;तत्र भैरवकेदारमहाकालाः समध्यमाः ।<br>
आम्रतकेशजल्पेशश्रीशैलाः सहरीन्दवः ॥<br>
&quot; (मा।  वि। ५।१८)</p>
<p>इति ।<br>
श्रीस्वच्छन्दे तु &ndash;</p>
<p>&ldquo;हरिश्चन्द्रं च श्रीशैलं जल्पमाम्रतकेश्वरम् ।<br>
महाकालं मध्यमं च केदारं भैरवं तथा ॥</p>
<p>अतिगुह्यं समाख्यातम्… ।<br>
(स्व। १०।८७३)</p>
<p>इति ।<br>
&ldquo;वायौ&rdquo; इति वायुतत्त्वे ।<br>
दशधेति, प्राणादिनागादिभेदात् ।<br>
ध्यानाद्यप्येवमिति पुनर्दशधेति ।<br>
भीमादीति, तदुक्तम् &ndash;</p>
<p>&ldquo;भीमेश्वरमहेन्द्राट्टहासाः सविमलेश्वराः ।<br>
कनखलं नाखलं च कुरुक्षेत्रं गया तथा ॥<br>
&quot; (मा।  वि। ५।१९)</p>
<p>इति ।<br>
श्रीस्वच्छन्दे तु &ndash;</p>
<p>&ldquo;गयां चैव कुरुक्षेत्रं नाखलं कनखलं तथा ।<br>
विमलं चाट्टहासं च माहेन्द्रं भीममष्टमम् ॥</p>
<p>गुह्याद्गुह्यतरं ह्येतत् … ।<br>
&quot; (स्व। १०।८८४)</p>
<p>इति ।<br>
&ldquo;व्योम्नः&rdquo; इत्याकाशस्य ।<br>
तदुक्तम् &ndash;</p>
<p>श्थाणुस्वर्णाक्षकावाद्यौ रुद्रगोकर्णकौ परौ ।<br>
महालयाविमुक्तेशरुद्रकोट्यम्बरापदाः ॥<br>
&quot; (मा।  वि। ५।२०)</p>
<p>इति ।<br>
श्रीस्वच्छन्दे तु &ndash;</p>
<p>&ldquo;वस्त्रापदं रुद्रकोटिमविमुक्तं महालयम् ।<br>
गोकर्णं भद्रकर्णं च स्वर्णाक्षं स्थाणुमष्टमम् ॥</p>
<p>पवित्राष्टकमेतत्… ।<br>
(स्व। १०।८८७)</p>
<p>इति ॥ २०८ ॥</p>
<p>ननु</p>
<p>न चाधिकारिता दीक्षां विना योगेऽस्ति शाङ्करे ।<br>
&quot; (मा।  वि। ४।६)</p>
<p>इत्याद्युक्तयुक्त्या दीक्षामन्तरेणाधिकार एव शाङ्करे योगे नास्ति &ndash; इति का कथा तदभ्यासादेर्वृत्तायां च दीक्षायां निर्व्यूढे च योगाभ्यासे जीवत एव मुक्तिर्भवेत् &ndash; इति कस्तत्र शरीरान्ते सन्देहः ।<br>
गन्धतन्मात्रधारणाद्यभ्यस्यन्तो योगिनः शरीरान्ते धरादिभुवनान्यासादयन्ति &ndash; इति कथमुक्तम् ? &ndash; इत्याशङ्क्याह &ndash;</p>
<p>अदीक्षिता ये भूतेषु शिवतत्त्वाभिमानिनः ॥ ८-२०९ ॥</p>
<p>ज्ञानहीना अपि प्रौढधारणास्तेऽण्डतो बहिः ।<br>
धराब्धितेजोऽनिलखपुरगा दीक्षिताश्च वा ॥ ८-२१० ॥</p>
<p>तावत्संस्कारयोगार्थं न परं पदमीहितुम् ।<br>
तथाविधावतारेषु मृताश्चायतनेषु ये ॥ ८-२११ ॥</p>
<p>तत्पदं ते समासाद्य क्रमाद्यान्ति शिवात्मताम् ।</p>
<p>भूतेष्विति, पृथिव्या एव प्राधान्याद् बहुवचनेन निर्देशः ।<br>
यद्वा तन्मध्यात् &ldquo;प्रौढधारणा&rdquo; इति पातञ्जलादिपाशवयोगाभ्यासात् ।<br>
दीक्षिता इति,</p>
<p>&ldquo;यो यत्राभिलषेद्भोगान्स तत्रैव नियोजितः ।<br>
सिद्धिभाक्… ॥<br>
&quot;</p>
<p>इत्याद्युक्तयुक्त्या धरादिपदाप्तये एव कृतलोकधर्मिसाधकदीक्षाः &ndash; इत्यर्थः ।<br>
तदाह &ndash; &ldquo;तावत्संस्कारेत्यादि&rdquo; ।<br>
तथाविधावतारेष्विति, भूमण्डलगतेष्वमरेशाद्यायतनेषु ॥ २११ ॥</p>
<p>किमत्र प्रमाणम् ? &ndash; इत्याशङ्क्याह &ndash;</p>
<p>पुनः पुनरिदं चोक्तं श्रीमद्देव्याख्ययामले ॥ ८-२१२ ॥</p>
<p>पुनः पुनरिति, प्रत्यष्टकम् ।<br>
तदुक्तं तत्र &ndash;</p>
<p>&ldquo;ये मृता जन्तवस्तत्र ते व्रजन्तीह तत्पदम् ।<br>
&quot;</p>
<p>इति ।</p>
<p>&ldquo;एतेष्वपि मृताः सम्यग्घित्वा लोकानशेषतः ।<br>
दीप्यमानास्तु गच्छन्ति स्थानेष्वेतेषु ते प्रिये ॥<br>
&quot;</p>
<p>इति ॥ २१२ ॥</p>
<p>न केवलमेतदत्रैवोक्तं यावदन्यत्रापि &ndash; इत्याह &ndash;</p>
<p>श्रीकामिकायां कश्मीरवर्णने चोक्तवान्विभुः ।</p>
<p>तद्ग्रन्थमेव पठति &ndash;</p>
<p>सुरेश्वरीमहाधाम्नि ये मिर्यन्ते च तत्पुरे ॥ ८-२१३ ॥</p>
<p>ब्रह्मणाद्याः सङ्करान्ताः पशवः स्थावरान्तगाः ।<br>
रुद्रजातय एवैते इत्याह भगवाञ्छिवः ॥ ८-२१४ ॥</p>
<p>आकाशावरणादूर्ध्वमहङ्कारादधः प्रिये ।<br>
तन्मात्रादिमनोऽन्तानां पुराणि शिवशासने ॥ ८-२१५ ॥</p>
<p>शिवशासने इति, उक्तानीति शेषः ।<br>
तदुक्तम् &ndash;</p>
<p>आकाशावरणादूर्ध्वमहङ्कारादधः प्रिये ।<br>
भुवनानि प्रवक्ष्यामि… ॥<br>
&quot; (स्व। १०।८९५)</p>
<p>इति ॥ २१५ ॥</p>
<p>तान्येवाह ↓</p>
<p>पञ्चवर्णयुतं गन्धतन्मात्रमण्डलं महत् ।<br>
आच्छाद्य योजनानेककोटिभिः स्थितमन्तरा ॥ ८-२१६ ॥</p>
<p>एवं रसादिमात्राणां मण्डलानि स्ववर्णतः ।<br>
शर्वो भवः पशुपतिरीशो भीम इति क्रमात् ॥ ८-२१७ ॥</p>
<p>तन्मात्रेशा यदिच्छातः शब्दाद्याः खादिकारिणः ।<br>
ततः सूर्येन्दुवेदानां मण्डलानि विभुर्महान् ॥ ८-२१८ ॥</p>
<p>उग्रश्चेत्येषु पतयस्तेभ्योऽर्केन्दू सयाजकौ ।<br>
इत्यष्टौ तनवः शम्भोर्याः पराः परिकीर्तिताः ॥ ८-२१९ ॥</p>
<p>अपरा ब्रह्मणोऽण्डे ता व्याप्य सर्वं व्यवस्थिताः ।<br>
कल्पे कल्पे प्रसूयन्ते धराद्यास्ताभ्य एव तु ॥ ८-२२० ॥</p>
<p>ततो वागादिकर्माक्षयुक्तं करणमण्डलम् ।<br>
अग्नीन्द्रविष्णुमित्राः सब्रह्माणस्तेषु नायकाः ॥ ८-२२१ ॥</p>
<p>प्रकाशमण्डलं तस्माच्छ्रुतं बुद्ध्यक्षपञ्चकम् ।<br>
दिग्विद्युदर्कवरुणभुवः श्रोत्रादिदेवताः ॥ ८-२२२ ॥</p>
<p>प्रकाशमण्डलादूर्ध्वं स्थितं पञ्चार्थमण्डलम् ।<br>
मनोमण्डलमेतस्मात् सोमेनाधिष्ठितं यतः ॥ ८-२२३ ॥</p>
<p>बाह्यदेवेष्वधिष्ठाता साम्यैश्वर्यसुखात्मकः ।<br>
मनोदेवस्ततो दिव्यः सोमो विभुरुदीरितः ॥ ८-२२४ ॥</p>
<p>पञ्चवर्णयुतमिति, तदुक्तम् &ndash;</p>
<p>&ldquo;शुक्लपीतसितरक्तहरितं स्फटिकप्रभम् ।<br>
पञ्चवर्णसमायुक्तशक्रचापसमप्रभम् ॥<br>
&quot; (स्व। १०।८९७)</p>
<p>इति ।<br>
&ldquo;अन्तराच्छाद्य&rdquo; इति वितानवदाकाशादिसर्वमन्तर्गर्भीकृत्य &ndash; इत्यर्थः।<br>
तदुक्तम् &ndash;</p>
<p>&ldquo;आदौ तु गन्धतन्मात्रं विस्तीर्णं मण्डलं महत् ।<br>
स्थितं वितानवद् देवि योजनानेककोटयः ॥<br>
&quot; (स्व। १०।८९६)</p>
<p>इति ।</p>
<p>&ldquo;शर्वो ह्यधिपतिस्तत्र एक एव वरानने ।<br>
तस्मात्तु जायते पृथ्वी शर्वेशेन प्रचोदिता ॥<br>
&quot; (स्व। १०।८९८)</p>
<p>इति ।<br>
यदिच्छात इति, अन्यथा कथमेषां जडानां कारणता भवेत् &ndash; इति भावः ।<br>
एवमिति, गन्धतन्मात्रमण्डलवत् &ndash; इति भावः ।<br>
तदुक्तम् &ndash;</p>
<p>&ldquo;तस्मात्तु मण्डलादूर्ध्वं रसतन्मात्रमण्डलम् ।<br>
हरितं मरकतश्यामं चाषपक्षनिभं प्रिये ॥</p>
<p>भवो ह्यधिपतिस्तत्र एक एव वरानने ।<br>
तस्मादापो विनिष्क्रान्ता भवेशेन प्रचोदिताः ॥</p>
<p>तस्मात्तु मण्डलादूर्ध्वं रूपतन्मात्रमण्डलम् ।<br>
स्फुरत्सूर्यांशुदीप्ताभं पद्मरागसमप्रभम् ॥</p>
<p>रुद्रः पशुपतिस्तत्र एक एवावतिष्ठते ।<br>
तस्मात्तेजो विनिष्क्रान्तं तद्वै पशुपतीच्छया ॥<br>
&quot; (स्व। १०।९०२)</p>
<p>इति ।</p>
<p>तस्मात्तु मण्डलादूर्ध्वं स्पर्शतन्मात्रमण्डलम् ।<br>
सन्ध्यारुणसमच्छायं… ॥<br>
(स्व। १०।९०४)</p>
<p>इति ।</p>
<p>&ldquo;तत्रैव मण्डले देवि ईशानः संव्यवस्थितः ।<br>
तस्माद्वायुर्विनिष्क्रान्त ईशेच्छापेर्रितः प्रिये ॥<br>
(स्व। १०।९०५)</p>
<p>इति ।</p>
<p>&ldquo;तस्मात्तु मण्डलादूर्ध्वं शब्दतन्मात्रमण्डलम् ।<br>
नीलोत्पलदलश्यामं स्वच्छोदकसमप्रभम् ॥<br>
&quot; (स्व। १०।९०७)</p>
<p>इति ।</p>
<p>&ldquo;भीमस्तत्राधिपत्येन एक एवावतिष्ठते ।<br>
तस्मान्नभो विनिष्क्रान्तं भीमेच्छाचोदितं महत् ॥<br>
(स्व। १०।९०९)</p>
<p>इति ।<br>
&ldquo;ततः&rdquo; इति तत्तन्मात्रमण्डलमाश्रित्येत्यर्थः ।<br>
तेन च शब्दतन्मात्रस्योपरितने भागे मण्डलत्रयमेतद्वर्तते, इति ।<br>
&ldquo;विभुः&rdquo; इति रुद्रः ।<br>
&ldquo;महान्&rdquo; इति महादेवः ।<br>
&ldquo;तेभ्य&rdquo; इति निजनिजरुद्राधिपतिचोदितेभ्यः सूर्यादिमण्डलेभ्यः ।<br>
यदुक्तम् &ndash;</p>
<p>&ldquo;तत् ऊर्ध्वं सूर्यसञ्ज्ञं यत्र रुद्रो विभुः स्थितः ।<br>
तत ऊर्ध्वं सोमसञ्ज्ञं महादेवश्च तत्पतिः ॥</p>
<p>उग्रेशाधिष्ठितं तस्मादूर्ध्वं वै वेदमण्डलम् ।<br>
एभ्यः सूर्यस्तथा सोमो यजमानो विनिर्गताः ॥</p>
<p>कल्पे कल्पे ह्यसङ्ख्याताः… ।</p>
<p>इति ।<br>
&ldquo;परा&rdquo; इति तन्मात्रादीनां सूक्ष्मरूपत्वात् ।<br>
&ldquo;ताभ्यः&rdquo; इति पराभ्यस्तनुभ्यः ।<br>
&ldquo;तत&rdquo; इति तन्मात्रेभ्योऽनन्तरं &ldquo;करणमण्डलम्&rdquo; इति, तत्तच्छब्दोदीरणादिव्यापारात्मकत्वात् करणप्रधानं पञ्चानां तत्त्वानां मण्डलं समूह &ndash; इत्यर्थः ।<br>
तच्च वागादिभिः कर्मेन्द्रियैः सम्बद्धं न तु बुद्धीन्द्रियैरित्युक्तं &ndash; &ldquo;वागादिकर्माक्षयुक्तम्&rdquo; इति ।<br>
तदुक्तम् &ndash;</p>
<p>&ldquo;एभ्यः परतरं चापि मण्डलं करणात्मकम् ।<br>
&quot; (स्व। १०।९१९)</p>
<p>इत्युपक्रम्य</p>
<p>&ldquo;कर्मदेवाः प्रवर्तन्ते तस्माद्वै सर्वदेहिनाम् ।<br>
वाक्पाणिपादपायुश्च उपस्थश्चेति पञ्चमः ॥<br>
&quot; (स्व। १०।९२१)</p>
<p>इति ।<br>
&ldquo;तेषु&rdquo; इति वागादिषु पञ्चसु तत्त्वेषु ।<br>
तेन वाक्तत्त्वे वह्निर्नायको यावदुपस्थतत्त्वे ब्रह्मा ।<br>
तदुक्तम् &ndash;</p>
<p>&ldquo;कर्मेन्द्रियाणां पतयो वह्नीन्द्रहरिवेधसः ।<br>
मित्रश्च… ॥<br>
&quot;</p>
<p>इति ।</p>
<p>तस्मात्करणमण्डलादूर्ध्वं तत्तच्छब्दाद्यर्थप्रकाशत्वात् प्रकाशप्रधानं तत्त्वानां मण्डलं बुद्ध्यक्षपञ्चकं &ldquo;श्रुतम्&rdquo; तत्त्वेन विख्यातम् &ndash; इत्यर्थः ।<br>
तदुक्तम् &ndash;</p>
<p>&ldquo;तेभ्यः प्रकाशकं नाम परितः सूर्यसन्निभम् ।<br>
तस्माद्वै सम्प्रवर्तन्ते पञ्च बुद्धीन्द्रियाणि तु ॥</p>
<p>श्रोत्रं त्वक्चक्षुषी जिह्वा नासिका च यथाक्रमम् ।<br>
&quot; (स्व। १०।९२३)</p>
<p>इति ।<br>
श्रोत्रादीति, तेन श्रोत्रे दिशां देवतात्वं यावद्घ्रणे पृथिव्या इति ।<br>
तदुक्तम् &ndash;</p>
<p>&ldquo;घ्रणादिश्रोत्रपर्यन्ता पृथिवी च अपां पतिः ।<br>
रविर्विद्युद्दिशो ह्येवं स्थिता बुद्धीन्द्रियेषु ते ॥<br>
&quot;</p>
<p>इति ।<br>
प्रकाशमण्डलादूर्ध्वमिति, मनस्तत्त्वे तत्रैव पञ्चानामपि शब्दादीनामर्थानामवस्थानमुचितम्, यत्तद्विषयत्वेनैव मनस्तानि तानीन्द्रियाणि प्रवर्तयतीति ।<br>
तदत्रैषां परेण रूपेणैतद्भुवनमिति भावः ।<br>
यदुक्तम् &ndash;</p>
<p>&ldquo;एभ्यः परतरं चास्ति चन्द्रमण्डलसन्निभम् ।</p>
<p>विस्तारात्परिणाहाच्च सर्वतो रश्मिमण्डलम् ।<br>
तस्माद्वै सम्प्रवर्तन्ते पञ्चार्थाः सर्वदेहिनाम् ॥<br>
&quot; (स्व। १०।९२५)</p>
<p>इति ।<br>
मनोमण्डलमिति, मनसः प्रधानं भुवनमित्यर्थः ।<br>
एतस्मादिति प्रकाशमण्डलादप्यूर्ध्वम् ।<br>
अत्र च सोमस्याधिष्ठातृत्वे किं निमित्तम्? &ndash; इत्याशङ्क्याह &ndash; &ldquo;यतः&rdquo; इत्यादि ।<br>
यतः साम्येनाविशेषेण सर्वेन्द्रियाणां तत्तद्विषयौन्मुख्येन प्रवर्तकत्वात्मकं यत् &ldquo;एश्वर्यसुखम्&rdquo; स्वातन्त्र्यचमत्कारस्तदात्मकः संस्तत्तत्सङ्कल्पात्मव्यवहाररूपत्वात् मन एव देवो &ldquo;बाह्यदेवेषु&rdquo; बहीरूपतया द्योतमानेषु बुद्धीन्द्रियादिष्वधिष्ठाता, ततोऽस्य &ldquo;दिव्यः&rdquo; सर्वदेवानामाप्यायकारितया दिवे हितः सोमो विभुरुक्तः &ndash; इत्यर्थः ॥ २२४ ॥</p>
<p>ततोऽपि सकलाक्षाणां योनेर्बुद्ध्यक्षजन्मनः ।<br>
स्थूलादिच्छगलान्ताष्टयुक्तं चाहङ्कृतेः पुरम् ॥ ८-२२५ ॥</p>
<p>बुद्धितत्त्वं ततो देवयोन्यष्टकपुराधिपम् ।<br>
पैशाचप्रभृतिब्रह्मपर्यन्तं तच्च कीर्तितम् ॥ ८-२२६ ॥</p>
<p>एतानि देवयोनीनां स्थानान्येव पुराण्यतः ।<br>
अवतीर्यात्मजन्मानं ध्यायन्तः सम्भवन्ति ते ॥ ८-२२७ ॥</p>
<p>उक्तम् &ndash; &ldquo;ततोऽपि&rdquo; इति मनसोऽप्यनन्तरम् ।<br>
&ldquo;अहङ्कृतेः&rdquo; इति अहङ्कारस्य ।<br>
ननु किमिति नामास्य मनस ऊर्ध्वं बुद्धेश्चाधोऽवस्थानम्? &ndash; इत्याशङ्क्योक्तम्</p>
<p>शकलाक्षाणां योनेर्बुद्ध्यक्षजन्मनः&rdquo;</p>
<p>इति ।<br>
श्थूल&rdquo; इति स्थूलेश्वरः ।<br>
&ldquo;छगल&rdquo; इति छगलाण्डः ।<br>
तदुक्तम् &ndash;</p>
<p>श्थूलस्थलेश्वरौ शङ्कुकर्णकालञ्जरावपि ।<br>
मण्डलेश्वरमाकोटदुरण्डच्छगलाण्डकाः ॥<br>
&quot; (मा।  वि। ५।२१)</p>
<p>इति ।<br>
श्रीस्वच्छन्दे च &ndash;</p>
<p>&ldquo;छगलाण्डं दुरण्डं च माकोटं मण्डलेश्वरम् ।<br>
कालञ्जरं शङ्कुकर्णं स्थूलेश्वरस्थलेश्वरौ ॥</p>
<p>स्थाण्वष्टकं समाख्यातं… ।<br>
&quot; (स्व। १०।८८९)</p>
<p>इति ।<br>
देवयोन्यष्टकमेव &ldquo;पुराधिपम्&rdquo; भुवनेश्वरं यत्र तत्तथा ।<br>
&ldquo;तत्&rdquo; इति देवयोन्यष्टकम् ।<br>
तदुक्तम् ↓</p>
<p>&ldquo;पैशाचं राक्षसं याक्षं गान्धर्वं त्वैन्द्रमेव च ।<br>
सौम्यं तथा च प्राजेशं ब्रह्ममष्टममुच्यते ॥<br>
&quot; (मा।  वि। ५।२३)</p>
<p>इति ।<br>
एतान्येव बुद्धिगतानि ककुभादीनि पुराणि आसां देवयोनीनां श्थानानि&rdquo; मुख्यानि अवस्थितेर्धामानि &ndash; इत्यर्थः ।<br>
अधः पञ्चाष्टकादिरूपतयाऽवस्थितानां पुनरासाममुख्यानि भुवनानीति भावः ।<br>
&ldquo;अवतीर्य&rdquo; इत्यर्थादधो ब्रह्माण्डादौ, शम्भवन्ति&rdquo; इति पुनः-पुनः सृष्टिमासादयन्ति &ndash; इत्यर्थः ॥ २२७ ॥</p>
<p>अत्रैव निमित्तमाह ↓</p>
<p>परमेशनियोगाच्च चोद्यमानाश्च मायया ।<br>
नियामिता नियत्या च ब्रह्मणोऽव्यक्तजन्मनः ॥ ८-२२८ ॥</p>
<p>व्यज्यन्ते तेन सर्गादौ नामरूपैरनेकधा ।</p>
<p>ब्रह्मणः सर्गादौ &ldquo;व्यज्यन्ते&rdquo; तथा तथा स्थूलेन रूपेण व्यक्तीभवन्ति &ndash; इत्यर्थः ।<br>
अनेकधेति, तारतम्यादिभेदात् ॥ २२८ ॥</p>
<p>न चैवमपि आसां बुद्धाववस्थितेभ्यो भुवनेभ्यः प्रच्यावः &ndash; इत्याह   -</p>
<p>स्वांशेनैव महात्मानो न त्यजन्ति स्वकेतनम् ॥ ८-२२९ ॥</p>
<p>एतच्च बृहस्पतिपादैरेव स्वग्रन्थे व्याकृतम् &ndash; इत्याह &ndash;</p>
<p>उक्तं च शिवतनाविदमधिकारपदस्थितेन गुरुणा नः ।<br>
अष्टानां देवानां शक्त्याविर्भावयोनयो ह्येताः ॥ ८-२३० ॥</p>
<p>&ldquo;देवानाम्&rdquo; पिशाचादीनाम् &ldquo;आविर्भावोः&rdquo; व्यक्तिस्तेन शक्तिव्यक्तिरूपाद् विविधा योनयः &ndash; इत्यर्थः ।</p>
<p>तत्र बुद्धौ</p>
<p>शक्त्यात्मना आसामवस्थितिरधस्तु व्यक्त्यात्मनेति ॥ ८-२३० ॥</p>
<p>तदाह ↓</p>
<p>तनुभोगाः पुनरेषामधः प्रभूतात्मकाः प्रोक्ताः ।</p>
<p>&ldquo;प्रभूतात्मकाः&rdquo; स्थूलरूपाः ॥</p>
<p>तदेव दर्शयति ↓</p>
<p>चत्वारिंशत्तुल्योपभोगदेशाधिकानि भुवनानि ॥ ८-२३१ ॥</p>
<p>चत्वारिंशदिति, लकुल्यादिभेदात् ॥ २३१ ॥</p>
<p>ननु यद्येषां तुल्योपभोगादित्वमस्ति तत्कथं गुह्याष्टकाद्यष्टकपञ्चकतया भेदः? &ndash; इत्याशङ्क्याह &ndash;</p>
<p>साधनभेदात्केवलमष्टकपञ्चकतयोक्तानि ।</p>
<p>साधनभेदमेवाह ↓</p>
<p>एतानि भक्तियोगप्राणत्यागादिगम्यानि ॥ ८-२३२ ॥</p>
<p>तेषूमापतिरेव प्रभुः स्वतन्त्रेन्द्रियो विकरणात्मा ।<br>
तरतमयोगेन ततोऽपि देवयोन्यष्टकं लक्ष्यं तु ॥ ८-२३३ ॥</p>
<p>प्राणत्याग एतत्क्षेत्रादौ, आदिशब्दाल्लोकधर्मिसाधकदीक्षादि ।<br>
एषां चैवं व्यक्तीभावः किं स्वयमुत कस्यापि अधिष्ठानेन? &ndash; इत्याशङ्क्याह &ndash; &ldquo;तेष्वित्यादि&rdquo; पिशाचादिषु ।<br>
स्वतन्त्रेन्द्रियत्वादेव &ldquo;विकरणात्मा&rdquo; स्वेच्छाधीनेन्द्रियवृत्तिः &ndash; इत्यर्थः ।<br>
यदुक्तं तत्रैव   -</p>
<p>&ldquo;इच्छाधीनानि पुनर्विकरणसञ्ज्ञानि ।<br>
&quot;</p>
<p>इति ।<br>
नन्वासामविशेषेणैव किं सर्वत्रावस्थानं न वा ? &ndash; इत्याशङ्क्याह &ndash; &ldquo;तरतमेत्यादि&rdquo; ।<br>
&ldquo;ततः&rdquo; इति बुद्धेः ।<br>
अपिर्भिन्नक्रमः, तेन अष्टावपीति योज्यम् ॥ २३३ ॥</p>
<p>न केवलमासामेव तरतमभावो यावदक्षाणामपि &ndash; इत्याह &ndash;</p>
<p>लोकानामक्षाणि च विषयपरिच्छित्तिकरणानि ।</p>
<p>पिशाचादयो हि व्यवहितमपि चक्षुषा पश्यन्ति &ndash; इत्याशयः ॥</p>
<p>न केवलमासां प्रतितत्त्वमेव तरतमभावो यावदन्योन्यमपि &ndash; इत्याह &ndash;</p>
<p>गन्धादेर्महदन्तादेकाधिक्येन जातमैश्वर्यम् ॥ ८-२३४ ॥</p>
<p>अणिमाद्यात्मकमस्मिन्पैशाचाद्ये विरिञ्चान्ते ।</p>
<p>गन्धशब्देनात्र पृथ्व्या अभिधानम्, कार्यकारणयोरभेदोपचारात् ।<br>
एकाधिक्येन इति, तत्पैशाचे यादृशमैश्वर्यं ततोऽपि द्विगुणं राक्षसे, यावद् ब्रह्मेऽष्टगुणम् &ndash; इत्यर्थः ॥ २३४ ॥</p>
<p>अत एव च दीक्षायामेतच्छुद्धौ यतितव्यम् &ndash; इत्याह &ndash;</p>
<p>ज्ञात्वैवं शोधयेद् बुद्धिं सार्धं पुर्यष्टकेन्द्रियैः ॥ ८-२३५ ॥</p>
<p>एवमिति, बुद्धेरेवेदं निखिलं जगद्विजृम्भितम् &ndash; इत्यत एवोक्तं &ldquo;पुर्यष्टकेन्द्रियैः सार्धम्&rdquo; इति ॥ २३५ ॥</p>
<p>न केवलमत्र देवयोन्यष्टकमेवास्ति यावदन्यदपि &ndash; इत्याह &ndash;</p>
<p>क्रोधेशाष्टकमानीलं संवर्ताद्यं ततो विदुः ।<br>
तेजोष्टकं बलाध्यक्षप्रभृतिक्रोधनाष्टकात् ॥ ८-२३६ ॥</p>
<p>अकृतादि ततो बुद्धौ योगाष्टकमुदाहृतम् ।<br>
स्वच्छन्दशासने तत्तु मूले श्रीपूर्वशासने ॥ ८-२३७ ॥</p>
<p>योगाष्टकपदे यत्तु सोमे श्रैकण्ठमेव च ।<br>
ततो मायापुरं भूयः श्रीकण्ठस्य च कथ्यते ॥ ८-२३८ ॥</p>
<p>तेन द्वितीयं भुवनं तयोः प्रत्येकमुच्यते ।<br>
तत्र मायापुरं देव्या यया विश्वमधिष्ठितम् ॥ ८-२३९ ॥</p>
<p>प्रतिकल्पं नामभेदैर्भण्यते सा महेश्वरी ।<br>
उमापते पुरं पश्चान्मातृभिः परिवारितम् ॥ ८-२४० ॥</p>
<p>श्रीकण्ठ एव परया मूर्त्योमापतिरुच्यते ।</p>
<p>&ldquo;आनीलम्&rdquo; इति नीलोत्पलाभम् ।<br>
तदुक्तम् &ndash;</p>
<p>शंवर्तस्त्वेकवीरश्च कृतान्तो जननाशनः ।<br>
मृत्युहर्ता च रक्ताक्षो महाक्रोधश्च दुर्जयः ॥</p>
<p>नीलोत्पलदलाभानि तेषां वै भुवनानि तु ।<br>
&quot; (स्व। १०।९७६)</p>
<p>इति ।<br>
क्रोधनाष्टकादिति, तदूर्ध्वम् &ndash; इत्यर्थः ।<br>
तदुक्तम् &ndash;</p>
<p>&ldquo;क्रोधेश्वराष्टकादूर्ध्वं स्थितं तेजोऽष्टकं महत् ।<br>
बलाध्यक्षो गणाध्यक्षस्त्रिदशस्त्रिपुरान्तकः ॥</p>
<p>सर्वरूपश्च शान्तश्च निमेषोन्मेष एव च ।<br>
&quot; (स्व। १०।९७८)</p>
<p>इति ।<br>
&ldquo;ततः&rdquo; इति तेजोष्टकादनन्तरम् ।<br>
तदुक्तम् &ndash;</p>
<p>&ldquo;अकृतं च कृतं चैव वैभवं ब्रह्ममेव च ।<br>
वैष्णवं त्वथ कौमारमौमं श्रैकण्ठमेव च ॥<br>
&quot; (स्व। १०।९८१)</p>
<p>इति ।<br>
तुशब्दो व्यतिरेके&quot;मूल&rdquo; इति प्रकृतौ ।<br>
यदुक्तं तत्र &ndash;</p>
<p>&ldquo;योगाष्टकं प्रधानं च… ।<br>
&quot;</p>
<p>इति ।<br>
&ldquo;योगाष्टकपदे&rdquo; इत्यपरेण रूपेणोक्तम्, भूय इति परेण रूपेण, तयोरिति उमापतिश्रीकण्ठयोः, तत्रेति द्वयनिर्धारणे ।<br>
पुरमिति, अर्थाद् द्वितीयम् ।<br>
एवं विश्वाधिष्ठाने हेतुर्भण्यते शा महेश्वरी&rdquo; इति ।<br>
तदुक्तम् &ndash;</p>
<p>&ldquo;ततः साक्षाद्भगवती जगन्माता व्यवस्थिता ।<br>
उमा त्वमेया विश्वस्य विश्वयोनिः स्वयम्भवा ॥<br>
&quot; (स्व। १०।९८३)</p>
<p>इत्यादि ।</p>
<p>&ldquo;कल्पे पूर्वे जगन्माता जगद्योनिर्द्वितीयके ।<br>
तृतीये शाम्भवी नाम चतुर्थे विश्वरूपिणी ॥<br>
&quot; (स्व। १०।९९२)</p>
<p>इत्यादि ।<br>
मध्ये</p>
<p>&ldquo;कात्यायनीति दुर्गेति विविधैर्नामपर्यायैः ।<br>
मानुषाणां तु भक्तानां वरदा भक्तवत्सला ॥</p>
<p>पूर्वमेवावतीर्णासि विन्ध्यपर्वतमूर्धनि ।<br>
&quot; (स्व १०।१००३)</p>
<p>इत्यन्तम् ।<br>
&ldquo;पश्चात्&rdquo; इत्युमापुरानन्तरम् ।<br>
ननु श्रीकण्ठस्य &ldquo;भूयः पुरं कथ्यते&rdquo; इत्युपक्रम्य कथमुमापतेरित्युक्तम्? &ndash; इत्याशङ्क्याह &ndash; &ldquo;श्रीकण्ठ एव&rdquo; इत्यादि ॥ २४० ॥</p>
<p>कास्ता मातरः? &ndash; इत्याशङ्क्याह &ndash;</p>
<p>ब्रह्म्यैशी स्कन्दजा हारी वाराह्यैन्द्री सविच्चिका (चर्चिका) ॥ ८-२४१ ॥</p>
<p>पीता शुक्ला पीतनीले नीला शुक्लारुणा क्रमात् ।<br>
अग्नीशसौम्ययाम्याप्यपूर्वनैरृतगास्तु ताः ॥ ८-२४२ ॥</p>
<p>अंशेन मानुषे लोकेधात्रा ता ह्यवतारिताः ।</p>
<p>तदुक्तम् &ldquo;ब्रह्मी कमलपत्राभा दिव्याभरणभूषिता ।<br>
आग्नेय्यां दिशि… ।<br>
&quot; (स्व। १०।१०१७)</p>
<p>इति ।</p>
<p>&ldquo;शङ्खगोक्षीरसङ्काशा त्वैशान्यां तु वरानने ।<br>
माहेश्वरी… ॥<br>
&quot; (स्व। १०।१०१८)</p>
<p>इति ।</p>
<p>&ldquo;कौमारी पद्मगर्भाभा हारकेयूरभूषिता ।<br>
दिश्युत्तरस्यां… ॥<br>
&quot; (स्व। १०।१०१९)</p>
<p>इति ।</p>
<p>श्निग्धनीलोत्पलनिभा हारकुण्डलमण्डिता ।<br>
दक्षिणस्यां दिशि तु सा उपास्ते परमेश्वरम् ॥</p>
<p>वैष्णवीति च विख्याता … ।<br>
&quot; (स्व। १०।१०२०)</p>
<p>इति ।</p>
<p>नीलजीमूतसङ्काशा सर्वाभरणाभूषिता ।<br>
वारुण्यां दिशि वाराही… ॥<br>
&quot; (स्व। १०।१०२१)</p>
<p>इति ।</p>
<p>&ldquo;शङ्खकुन्देन्दुधवला हारकुण्डलमण्डिता ।<br>
एन्द्र्यां दिशि तु चैन्द्राणी… ॥<br>
&quot; (स्व। १०।१०२२)</p>
<p>इति ।</p>
<p>करालवदना दीप्ता सर्वाभरणभूषिता ।<br>
नैरृत्यां दिशि चामुण्डा… ॥<br>
&quot; (स्व। १०।१०२३)</p>
<p>इति च ।<br>
अंशेनेति, न तु सर्वसर्विकया ।<br>
तदुक्तम् &ndash;</p>
<p>न त्यजन्ति हि ता देवं सर्वभावसमन्वितम् ।<br>
अंशेन मानुषं लोकं ब्रह्मणा चावतारिताः ॥</p>
<p>असुराणां वधार्थाय मानुषाणां हिताय च ।<br>
&quot; (स्व। १०।१०२५)</p>
<p>इति ॥ २४२ ॥</p>
<p>न चेयदन्तमेवासां व्याप्तिः &ndash; इत्याह &ndash;</p>
<p>स्वच्छन्दास्ताः पराश्चान्याः परे व्योम्नि व्यवस्थिताः ॥ ८-२४३ ॥</p>
<p>स्वच्छन्दं ता निषेवन्ते सप्तधेयमुमा यतः ।</p>
<p>&ldquo;परे व्योम्नि&rdquo; इति उन्मनाधाम्नि ।<br>
&ldquo;उमा&rdquo; इति परशिवाभिन्ना परा पारमेश्वरी शक्तिः ।<br>
तदुक्तम् ↓</p>
<p>श्वच्छन्दाश्च पराश्चान्याः परे व्योम्नि व्यवस्थिताः ।<br>
स्वच्छन्दं पर्युपासीनाः परापरविभागतः ॥</p>
<p>उमा वै सप्तधा भूत्वा नामरूपविपर्ययैः ।<br>
&quot; (स्व। १०।१०२७)</p>
<p>इति ॥ २४३ ॥</p>
<p>उमापतिपुरस्योर्ध्वं स्थितं मूर्त्यष्टकं परम् ॥ ८-२४४ ॥</p>
<p>शर्वादिकं यस्य सृष्टिर्धराद्या याजकान्ततः ।<br>
ताभ्य ईशानमूर्तिर्या सा मेरौ सम्प्रतिष्ठिता ॥ ८-२४५ ॥</p>
<p>श्रीकण्ठः स्फटिकाद्रौ सा व्याप्ता तन्वष्टकैर्जगत् ।<br>
ये योगं सगुणं शम्भोः संयताः पर्युपासते ॥ ८-२४६ ॥</p>
<p>तन्मण्डलं वा दृष्ट्वैव मुक्तद्वैता हृतत्रयाः ।</p>
<p>मूर्त्यष्टकमिति, तदधिष्ठातृ परमिति, अपरस्य परापरस्य च पूर्वमुक्तत्वात् ।<br>
&ldquo;यस्य&rdquo; इति मूर्त्यष्टकाधिष्ठातुः शर्वादेः ।<br>
&ldquo;ताभ्यः&rdquo; इति अष्टाभ्यो मूर्तिभ्यो मध्यात् शगुणम्&rdquo; इति सत्त्वादिवृत्तिप्रधानं न तु पराद्वयरूपम् ।<br>
तन्मण्डलमिति, श्रीश्रीकण्ठाद्युक्तम् ।<br>
&ldquo;मुक्तद्वैताः&rdquo; इति साङ्ख्यादिक्रमेण लब्धकैवल्याः ॥ २४६ ॥</p>
<p>ननु यदि नाम योगस्येयदन्तं प्राप्तौ सामर्थ्यमस्ति तत्कथमस्य अधराधरतत्त्वप्राप्तिरप्युक्ता ? &ndash; इत्याशङ्क्याह &ndash;</p>
<p>गुणानामाधरौत्तर्याच्छुद्धाशुद्धत्वसंस्थितेः ॥ ८-२४७ ॥</p>
<p>तारतम्याच्च योगस्य भेदात्फलविचित्रता ।<br>
ततो भोगफलावाप्तिभेदाद्भेदोऽयमुच्यते ॥ ८-२४८ ॥</p>
<p>&ldquo;आधरौत्तर्यात्&rdquo; इति गुणप्रधानभावात् ।<br>
शुद्धत्वम्, निर्बीजत्वात् ।<br>
अशुद्धत्वम्, सबीजत्वात् ।<br>
&ldquo;तारतम्यात्&rdquo; इति मृदुमध्याधिमात्ररूपत्वात् ।<br>
फलविचित्रतेति, तत्तत्त्वप्राप्तिरूपा येनायं भेदः ।<br>
कस्यचिद्योगस्योर्ध्वोर्ध्वं तत्त्वेषु प्राप्तिनिमित्तत्वम्, अन्यस्य च अधराधरेष्विति ॥ २४८ ॥</p>
<p>मूर्त्यष्टकोपरिष्टात्तु सुशिवा द्वादशोदिताः ।<br>
वामाद्येकशिवान्तास्ते कुङ्कुमाभाः सुतेजसः ॥ ८-२४९ ॥</p>
<p>तदूर्ध्वं वीरभद्राख्यो मण्डलाधिपतिः स्थितिः ।<br>
यत्त(स्त) त्सायुज्यमापन्नः स तेन सह मोदते ॥ ८-२५० ॥</p>
<p>ततोऽप्यङ्गुष्ठमात्रान्तं महादेवाष्टकं भवेत् ।</p>
<p>शुतेजसः&rdquo; इति सूर्यकोटिसमप्रभाः ।<br>
तदुक्तम् &ndash;</p>
<p>&ldquo;वामो भीमस्तथोग्रश्च शिवः शर्वस्तथैव च ।<br>
विद्यानामधिपश्चैव एकवीरः प्रचण्डधृत् ॥</p>
<p>रिशानश्चाप्युमाभर्ता अजेशोऽनन्त एव च ।<br>
तथा एकशिवश्चैव सुशिवा द्वादश स्मृताः ॥</p>
<p>सर्वे कुङ्कुमसङ्काशाः सूर्यकोटिसमप्रभाः ।<br>
&quot; (स्व। १०।१०३८)</p>
<p>इति ।<br>
तदूर्ध्वमिति, तच्छब्देन सुशिवपरामर्शः ।<br>
&ldquo;ततः&rdquo; इति वीरभद्रमण्डलादप्यनन्तरम् ।<br>
तदुक्तम् ↓</p>
<p>&ldquo;महादेवो महातेजा वामदेवभवोद्भवौ ।<br>
एकपिङ्गेक्षणेशानभुवनेशपुरःसराः ॥</p>
<p>अङ्गुष्ठमात्रसहिता महादेवाष्टकेशिवाः ।<br>
&quot; (स्व। १०।१०४२)</p>
<p>इति ॥ २५० ॥</p>
<p>एतदेवोपसंहरति ↓</p>
<p>बुद्धितत्त्वमिदं प्रोक्तं देवयोन्यष्टकादितः ॥ ८-२५१ ॥</p>
<p>महादेवाष्टकान्ते तद् योगाष्टकमिहोदितम् ।<br>
तत्र श्रैकण्ठमुक्तं यत् तस्यैवोमापतिस्तथा ॥ ८-२५२ ॥</p>
<p>मूर्तयः सुशिवा वीरो महादेवाष्टकं वपुः ।</p>
<p>एवंविधे च बुद्धितत्त्वे योगाष्टकमध्ये यदष्टमं श्रैकण्ठं भुवनमुक्तं तदधिष्ठाता च यः श्रीकण्ठनाथ उक्तः, तस्यैवायमुमापतेरारभ्य सर्वः प्रपञ्चः &ndash; इत्युक्तम् &ndash; &ldquo;तस्यैवेत्यादि&rdquo; ।<br>
&ldquo;वीरो&rdquo; वीरभद्रः ।<br>
तदुक्तम् &ndash;</p>
<p>शर्वेश्वरानधिष्ठाय श्रीकण्ठः कारणेच्छया ।<br>
एकः स बहुभी रूपैरास्ते प्रतिनिकेतनम् ॥<br>
&quot;</p>
<p>इति ॥ २५२ ॥</p>
<p>उपरिष्टाद्धियोऽधश्च प्रकृतेर्गुणसञ्ज्ञितम् ॥ ८-२५३ ॥</p>
<p>तत्त्वं तत्र तु सङ्क्षुब्धा गुणाः प्रसुवते धियम् ।</p>
<p>&ldquo;गुणसञ्ज्ञितं तत्त्वम्&rdquo; गुणतत्त्वम् &ndash; इत्यर्थः ।<br>
ननु &ldquo;प्रङ्कृतेर्महान्&rdquo; (सां।<br>
का। २२) इत्युक्त्या प्रकृत्यनन्तरं तत्कार्यभूतं बुद्धितत्त्वमन्यैरुक्तम् &ndash; इति कथमिहान्तरा गुणतत्त्वमुच्यते ? &ndash; इत्याशङ्क्याह &ndash; &ldquo;तत्र तु&rdquo; इत्यादि ।<br>
तुशब्दो हेतौ ।<br>
शङ्क्षुब्धाः&rdquo; इति परस्पराङ्गाङ्गिभावेन वैषम्यापत्त्या कार्यजननोन्मुखाः &ndash; इत्यर्थः ।<br>
प्रकृतौ हि तेषामविशेषेणावस्थानम् ।<br>
यदाहुः &ndash;</p>
<p>&ldquo;शत्त्वरजस्तमसां साम्यावस्था प्रकृतिः ।<br>
&quot;&rdquo; (सा।<br>
सू। १।६१)</p>
<p>इति ॥</p>
<p>न च वैषम्यमनापन्नं कारणं कार्यं जनयेत्, बीजं हि जलादिसम्पर्कादुच्छूनतामापन्नं सत् अङ्कुरादि उत्पादयेत् नान्यथा, तथात्वे हि मूलादपि तदुत्पादः स्यात्, तदाह &ndash;</p>
<p>न वैषम्यमनापन्नं कारणं कार्यसूतये ॥ ८-२५४ ॥</p>
<p>अत एव वैषम्यमनापन्ना प्रकृति कथं बुद्धिजन्मनि कारणं स्यात् ? इत्याह &ndash;</p>
<p>गुणसाम्यात्मिका तेन प्रकृतिः कारणं भवेत् ।</p>
<p>&ldquo;तेन&rdquo; इति वैषम्यापत्तिभावेन ।<br>
तदवश्यं प्रकृतिकार्यं तत्क्षोभरूपं गुणतत्त्वमन्तराङ्गीकार्यं येन बुद्धिजन्म स्यात् ॥</p>
<p>ननु यद्येवं तद् गुणतत्त्वमपि प्रकृतिः किं क्षोभं विना जनयेन्न वा ? तत्राद्ये पक्षे बुद्धितत्त्वमेव तथा जनयतु किमन्तराकल्पितेन गुणतत्त्वेन ।<br>
अथ सति क्षोभे तत् सोऽपि क्षोभः किं क्षोभान्तरे सत्यसति वा ? इत्यनवस्था स्यात्, येन न गुणानां नापि बुद्धेर्जन्म सिद्धेयत्; तदाह &ndash; नन्वेवं सापि सङ्क्षोभं विना तान्विषमान्गुणान् ॥ २५५ ॥</p>
<p>कथं सुवीत तत्राद्ये क्षोभे स्यादनवस्थितिः ।</p>
<p>ननु भवेदयं दोषः किन्तु साङ्ख्यस्य न पुनरस्माकम्, न हि नाम जडं कारणं क्षोभं विना कार्यमेव जनयितुमलम् लोकेबीजाङ्कुरादौ तथा दर्शनात्, तदाह &ndash;</p>
<p>साङ्ख्यस्य दोष एवायं…</p>
<p>एवकारो भिन्नक्रमः ।<br>
तेन साङ्ख्यस्यैवेति ।<br>
यद्वा तस्यापि नायं दोषो यत्तेन स्वत एव क्षुब्धास्ते गुणा अव्यक्तस्य रूपमिष्टम्, अन्यथा कथं तत्कार्योत्पादः स्यात्; अत एव &ldquo;प्रसवधर्मि&rdquo; (साम्।<br>
का। ११) इत्युक्तम् ॥</p>
<p>तदाह &ndash;</p>
<p>…यदि वा तेन ते गुणाः ॥ ८-२५६ ॥</p>
<p>अव्यक्तमिष्टाः ननु यद्येवं तत्तस्य शत्त्वरजस्तमसां साम्यावस्था प्रकृतिः&rdquo; इति कथं सङ्गच्छेत् ? &ndash; इत्याशङ्क्याह &ndash; साम्यं तु सङ्गमात्रं न चेतरत् ।<br>
साम्यं पुनरत्र गुणानां सङ्गमात्रत्वम्, क्षुब्धत्वेऽपि समस्पर्धितया समुदितत्वमेव केवलं विवक्षितं न त्वितरत्, अक्षुब्धत्वात् अविशेषेणावस्थानम्, तथात्वे हि यथोक्तदोषावकाशात्मा बाधः स्यात् ॥</p>
<p>तन्न साङ्ख्यानां कश्चिद्दोष उक्तः किन्तु गुणतत्त्ववादिनामेव ? &ndash; इत्याशङ्क्याह &ndash;</p>
<p>अस्माकं तु स्वतन्त्रेशतथेच्छाक्षोभसङ्गतम् ॥ ८-२५७ ॥</p>
<p>अव्यक्तं बुद्धितत्त्वस्य कारणं क्षोभिता गुणाः ।</p>
<p>इह तावज्जडं कारणं क्षुब्धतामनापन्नं सत् कार्यं जनयितुमेव नालमित्युक्तम्, न चास्य क्षुब्धतापत्तावपि क्षोभान्तरमपेक्षणीयम् ईश्वरेच्छातस्तथाभावात्, न च तामन्तरेण कार्यकारणभाव एव स्यात् &ndash; इत्यग्रे भविष्यति &ndash; इति नेहायस्तम् ।<br>
अतश्च अस्मद्दर्शने प्रकृतितत्त्वाधिष्ठातुः स्वतन्त्रस्येश्वरस्य तथा स्वतन्त्रैवेयमिच्छा, तया क्षुब्धमव्यक्तं क्षोभिता गुणा गुणात्मतत्त्वात्मतां यातं सत् बुद्धितत्त्वस्य &ldquo;कारणम्&rdquo; तत्प्रसवसमर्थम् &ndash; इत्यर्थः ॥ २५७ ॥</p>
<p>ननु यद्येवं तदीश्वरेच्छातः क्षुब्धं सदव्यक्तं बुद्धितत्त्वमेव जनयतु किमन्तरापरिकल्पितेन प्रतिपत्तिगौरवकारिणा गुणतत्त्वेन? &ndash; इत्याह &ndash;</p>
<p>ननु तत्त्वेश्वरेच्छातो यः क्षोभः प्रकृतेः पुरा ॥ ८-२५८ ॥</p>
<p>तदेव बुद्धितत्त्वं स्यात् किमन्यैः कल्पितैर्गुणैः ।</p>
<p>एतदेव प्रतिविधत्ते &ndash;</p>
<p>नैतत्कारणतारूपपरामर्शावरोधि यत् ॥ ८-२५९ ॥</p>
<p>क्षोभान्तरं ततः कार्यं बीजोच्छूनाङ्कुरादिवत् ।</p>
<p>तद्धि नाम कारणमुच्यते यत्क्षोभापत्तावपि तद्रूपतापरामर्शमेव अवरुन्ध्यात, उच्छूनमपि हि बीजं बीजमेवोच्यते, तेन तत्क्षोभरूपमपि गुणतत्त्वं कारणत्वपरामर्शमवरोद्धुमुत्सहते, तथात्वेऽपि कथञ्चित् प्रकृत्यैक्यानपायात्; अतश्च गुणतत्त्वं नाम न प्रकृतितत्त्वातिरिक्तं तत्त्वान्तरं किन्तु तस्यैव कार्यजननोन्मुखं क्षुब्धं रूपान्तरमिति ।<br>
तस्य हि तत्त्वान्तरत्वे सप्तत्रिंशत्तत्त्वानि स्युरिति ।</p>
<p>&ldquo;षट्त्रिंशत्तत्त्वमुख्यानि यथा शोध्यानि पार्वति ।<br>
पृथिव्यादिशिवान्तानि… ॥<br>
(स्व। ५।२)</p>
<p>इत्यादि दुष्येत् ।</p>
<p>&ldquo;चतुर्विंशतितत्त्वानि ब्रह्मा व्याप्य व्यवस्थितः ।<br>
प्रधानान्तं… ॥<br>
(स्व। ११।४६)</p>
<p>इति ।<br>
तथा</p>
<p>&ldquo;…पुरुषः पञ्चविंशकः ।<br>
&quot;</p>
<p>इत्याद्यपि विरुद्ध्येत, एवं हि प्रधानं पञ्चविंशं स्यात् पुरुषश्च षड्विंशकः इति ।<br>
तस्मात् यथा मायाया ग्रन्थितत्त्वात्मना द्वैविध्यं तथा प्रकृतेरपि क्षुब्धाक्षुब्धरूपतया, &ndash; इत्यवगन्तव्यं येन सर्वं समञ्जसं स्यात् ।<br>
बुद्धितत्त्वं तु सर्वस्यैवोद्रेकादत्यन्तमेव ततो विलक्षणं बीजादिवाङ्कुरः, &ndash; इति तत्कार्यमेव न तु कारणमपि, &ndash; इत्यवश्यमन्तरा बुद्धिकारणं गुणतत्त्वमङ्गीकार्यम् ।<br>
एवं श्वतः क्षुब्धा एव गुणाः प्रकृतिः? &ndash; इत्यभिदधतोऽपि साङ्ख्यस्य न दोषावकाशः, &ndash; इति प्रकाशितम् ।<br>
तथात्वे हि गुणानामक्षुब्धमपि रूपं पूर्वं वक्तव्यम् अन्यथा क्षुब्धत्वं किमपेक्षं स्यात्; अत एवात्र &ldquo;बीजोच्छूनाङ्कुरादिवत्&rdquo; इत्यवस्थात्रयमेव दर्शितम् ॥ २५९ ॥</p>
<p>एवं गुणतत्त्वं साधयित्वा तदन्तर्वर्ति भुवनजातमपि दर्शयति &ndash;</p>
<p>क्रमात्तमोरजःसत्त्वे गुरूणां पङ्क्तयः स्थिताः ॥ ८-२६० ॥</p>
<p>तिस्रो द्वात्रिंशदेकातस्त्रिंशदप्येकविंशतिः ।<br>
स्वज्ञानयोगबलतः क्रीडन्तो दैशिकोत्तमाः ॥ ८-२६१ ॥</p>
<p>त्रिनेत्राः पाशनिर्मुक्तास्तेऽत्रानुग्रहकारिणः ।</p>
<p>&ldquo;तमोरजःसत्त्वे&rdquo; इति समाहारः ।<br>
तदुक्तम् &ndash;</p>
<p>&ldquo;प्रथमा तमसः पङ्क्तिरुपरिष्टाद् व्यवस्थिता ।<br>
तेषां नामानि कथ्यन्ते यथावदनुपूर्वशः ॥</p>
<p>शिवः प्रभुर्वामदेवश्चण्डश्चैव प्रतापवान् ।<br>
प्रह्लादश्चोत्तमो भीमः करालः पिङ्गलस्तथा ॥</p>
<p>महेन्द्रो दिनकृच्चैव प्रतोदो दश एव च ।<br>
कडेवरश्च विख्यातस्तथैव च कटङ्कटः ॥</p>
<p>अम्बुहर्ता च नारीशः श्वेत ऋग्वेद एव च ।<br>
यजुर्वेदः सामवेदस्त्वथर्वा सुशिवस्तथा ॥</p>
<p>विरूपाक्षस्तथा ज्येष्ठो विप्रो नारायणस्तथा ।<br>
गण्डोदरो यमो माली गहनेशश्च पीडनः ॥</p>
<p>प्रथमा पङ्क्तिरुद्दिष्टा रुद्रैर्द्वात्रिंशता वृता ।<br>
रजसश्चोपरिष्टात्तु द्वितीया पङ्क्तिरुच्यते ॥</p>
<p>शुक्लो दासः सुदासश्च लोकाक्षः सूर्य एव च ।<br>
सुहोत्र एकपादश्च गृद्ध्रश्चैव शिवेश्वरः ॥</p>
<p>गौतमश्चैव योगीशो दधिबाहुस्तथापरः ।<br>
ऋषभश्चैव गोकर्णो देवश्चैव गुहेश्वरः ॥</p>
<p>गुहेशानः शिखण्डी च जटी माली तथोग्रकः ।<br>
भृगुः शिखी तथा शूली सुगतिश्च सुपालनः ॥</p>
<p>अट्टहासो दारुकश्च लाङ्गुलिश्च त्रिदण्डकः ।<br>
भावनश्च तथा भाव्यो लकुलेशस्तथा परः ॥</p>
<p>त्रिंशद्रुद्राः समाख्याता द्वितीया पङ्क्तिरुत्तमा ।<br>
सत्त्वस्य चोपरिष्टात्तु तृतीया पङ्क्तिरुच्यते ॥</p>
<p>देवारुणो दीर्घबाहुररिर्भूतिश्च स्थाणुकः ।<br>
सद्योजातस्तथा शण्ठी षण्मुखश्चतुराननः ॥</p>
<p>चक्रपाणिश्च कूर्माक्षस्त्वर्धनारीश एव च ।<br>
संवर्तकश्च भस्मीशः कामनाशन एव च ॥</p>
<p>कपाली भूर्भुवश्चैव वषट्कारस्तथैव च ।<br>
वौषट्कारस्तथा स्वाहा सुधा च परिकीर्तिता ॥</p>
<p>एकविंशतिरुद्रास्तु पङ्क्तिरेषा तृतीयिका ।<br>
(स्व। १०।१०५८)</p>
<p>इति ॥ २६१ ॥</p>
<p>इयदन्तं भुवनानि सङ्कलयति &ndash;</p>
<p>बुद्धेश्च गुणपर्यन्तमुभे सप्ताधिके शते ॥ ८-२६२ ॥</p>
<p>रुद्राणां भुवनानां च मुख्यतोऽन्ये तदन्तरे ।</p>
<p>बुद्धेरिति, कार्यप्रपञ्चरूपायाः ।<br>
तेन पृथ्वीतत्त्वादारभ्य गुणतत्त्वपर्यन्तं मुख्यतोऽन्यथा सङ्ख्याया आनन्त्यात् भुवनानां सप्ताधिकं शतद्वयं भवेत् ।<br>
तथा हि पृथिव्यामधस्तादनन्तस्यैकं भुवनम्, अन्तः कालाग्निकूष्माण्डहाटकब्रह्मविष्णुरुद्राणां षट्, बहिः शतरुद्राणां शतम्, तदधिष्ठातुर्वीरभद्रस्य चैकम् &ndash; इत्यष्टोत्तरं शतम् ।<br>
अप्तत्त्वे तदधिष्ठातुर्वीरभद्रस्य गुह्याष्टकस्य च &ndash; इति नव भुवनानि ।<br>
तेजस्तत्त्वे शिवाग्नेरतिगुह्याष्टकस्य च &ndash; इति नव ।<br>
आकाशतत्त्वे आकाशस्य पवित्राष्टकस्य चेति नव ।<br>
तन्मात्रेषु मूर्तीनामष्टौ, कर्मेन्द्रियाधिपानां पञ्च, ज्ञानेन्द्रियाधिपानां पञ्च, मनसि सोमस्यैकम्, अहङ्कारेऽहङ्कारेशस्य स्थाण्वष्टकस्य चेति नव, बुद्धौ देवयोनिक्रोधतेजोयोगाख्यानि चत्वार्यष्टकानि, इति द्वात्रिंशत्, गुणतत्त्वे च पङ्क्तित्रयमिति ॥ २६२ ॥</p>
<p>अन्यत्र पुनरियान्विशेषः &ndash; इत्याह &ndash;</p>
<p>योगाष्टकं गुणस्कन्धे प्रोक्तं शिवतनौ पुनः ॥ ८-२६३ ॥</p>
<p>&ldquo;गुणस्कन्धे&rdquo; गुणतत्त्वे ॥ २६३ ॥</p>
<p>तद्ग्रन्थमेव पठति &ndash;</p>
<p>योनीरतीत्य गौणे स्कन्धे स्युर्योगदातारः ।<br>
अकृतकृतविभुविरिञ्चा हरिर्गुहः क्रमवशात्ततो देवी ॥ ८-२६४ ॥</p>
<p>करणान्यणिमादिगुणाः कार्याणि प्रत्ययप्रपञ्चश्च ।<br>
अव्यक्तादुत्पन्ना गुणाश्च सत्त्वादयोऽमीषाम् ॥ ८-२६५ ॥</p>
<p>धर्मज्ञानविरागानैश्वर्यं तत्फलानि विविधानि ।<br>
यच्छन्ति गुणेभ्योऽमी पुरुषेभ्यो योगदातारः ॥ ८-२६६ ॥</p>
<p>तेभ्यः परतो भुवनं सत्त्वादिगुणासनस्य देवस्य ।<br>
सकलजगदेकमातुर्भर्तुः श्रीकण्ठनाथस्य ॥ ८-२६७ ॥</p>
<p>&ldquo;प्रत्ययप्रपञ्चः&rdquo; इति विपर्ययादिः पञ्चाशदाद्यः ।<br>
&ldquo;अमीषाम्&rdquo; अकृतादीनां योगदातॄणाम् ।<br>
एतच्चैषां दातृत्वं यत्परेभ्योऽपि धर्मादि प्रयच्छन्तीति ।<br>
&ldquo;परतः&rdquo; इत्यूर्ध्वम् ॥ २६७ ॥</p>
<p>ननु एभ्योऽप्यूर्ध्वमवस्थानेन अस्य किं स्यात्? &ndash; इत्याशङ्क्याह &ndash;</p>
<p>येनोमागुहनीलब्रह्मऋभुक्षकृताकृतादिभुवनेषु ।<br>
ग्रहरूपिण्या शक्त्या प्राभ्व्याधिष्ठानि भूतानि ॥ ८-२६८ ॥</p>
<p>नीलो&rdquo; विष्णुः, ग्रहरूपिण्येति, अवष्टम्भात्मिकया &ndash; इत्यर्थः ।<br>
&ldquo;अधिष्ठानि&rdquo; अधिष्ठितानि ॥ २६८ ॥</p>
<p>तत्तदधिष्ठानमेव व्याचष्टे &ndash;</p>
<p>उपसञ्जिहीर्षुरिह यश्चतुराननपङ्कजं समाविश्य ।<br>
दग्ध्वा चतुरो लोकाञ्जनलोकान्निर्मिणोति पुनः ॥ ८-२६९ ॥</p>
<p>यस्येच्छातः सत्त्वादिगुणशरीरा विसृजति रुद्राणी ।<br>
अनुकल्पो रुद्राण्या वेदी तत्रेज्यतेऽनुकल्पेन ॥ ८-२७० ॥</p>
<p>पशुपतिरिन्द्रोपेन्द्रविरिञ्चैरथ तदुपलम्भतो देवैः ।<br>
गन्धर्वयक्षराक्षसपितृमुनिभिश्चित्रितास्तथा यागाः ॥ ८-२७१ ॥</p>
<p>शमाविश्य&rdquo; इति अधिष्ठाय &ldquo;दग्ध्वा&rdquo; इति अर्थात्कालाग्निरूपतया ।<br>
&ldquo;रुद्राणी&rdquo; उमादेवी ।<br>
&ldquo;अनुकल्पो&rdquo; गौणी मूर्तिः, &ldquo;वेदी&rdquo; क्रियाशक्त्यात्मा पीठिका ।<br>
तत्रेति वेद्याम् ।<br>
पशुपतिरिति, अर्थाद् बाह्यलिङ्गरूपः ॥ २७१ ॥</p>
<p>गुणानां यत्परं साम्यं तदव्यक्तं गुणोर्ध्वतः ।<br>
क्रोधेशचण्डसंवर्ता ज्योतिःपिङ्गलसूरकौ ॥ ८-२७२ ॥</p>
<p>पञ्चान्तकैकवीरौ च शिखोदश्चाष्ट तत्र ते ।</p>
<p>&ldquo;परं साम्यम्&rdquo; इति अक्षुब्धतयावस्थानम्, अत एव &ldquo;अव्यक्तम्&rdquo; &ndash; इत्युक्तम् ।<br>
इह सर्वत्र भुवनेश्वराणामादिग्रहणेनैव प्रक्रान्तेऽपि सङ्ग्रहे स्वकण्ठेनैव पाठेऽयमाशयो यदत्र बहूनि शास्त्रान्तरेष्वसमञ्जसानि पाठान्तराणि सम्भवन्ति ↓ इति श्रोतॄणां मा भूत्सम्मोहः &ndash; इति ।<br>
तदुक्तं श्रीरुरौ &ndash;</p>
<p>&ldquo;क्रोधेशचण्डसवंरतज्योतिःपिङ्गलसूरकाः ।<br>
पञ्चान्तकैकवीरेशशिखोदाख्या महेश्वराः ॥<br>
&quot;</p>
<p>इति ।<br>
श्रीनन्दिशिखायामपि ↓</p>
<p>&ldquo;अष्टौ भुवनपाला ये क्रोधेशश्चण्डसञ्ज्ञकः ।<br>
संवर्तः पिङ्गलो ज्योतिस्तथा पञ्चान्तको विभुः ॥</p>
<p>एकवीरः शिखोदश्च गुणानां परतः स्थिताः ।<br>
&quot;</p>
<p>इति ॥ २७२ ॥</p>
<p>अत्रापि शिवतनावुक्तं विशेषं दर्शयति &ndash;</p>
<p>गहनं पुरुषनिधानं प्रकृतिर्मूलं प्रधानमव्यक्तम् ॥ ८-२७३ ॥</p>
<p>गुणकारणमित्येते मायाप्रभवस्य पर्यायाः ।</p>
<p>नन्वेवमभिधानानामत्र प्रवृत्तौ किं निमित्तम् ? &ndash; इत्याशङ्क्याह &ndash;</p>
<p>यावन्तः क्षेत्रज्ञाः सहजागन्तुकमलोपदिग्धचितः ॥ ८-२७४ ॥</p>
<p>ते सर्वेऽत्र विनिहिता रुद्राश्च तदुत्थभोगभुजः ।<br>
मूढविवृत्तविलीनैः करणैः केचित्तु विकरणकाः ॥ ८-२७५ ॥</p>
<p>यतोऽत्र सर्व एव क्षेत्रज्ञा रुद्रा वा विनिहिताः सन्तः केचिन्मूढादिरूपैः करणैस्तदुत्थं भोगं भुज्जते, केचित्तु विकरणा एव &ndash; इति ।<br>
शहजः&rdquo; आणवः ।<br>
&ldquo;आगन्तुकौ&rdquo; कार्ममायीयौ ॥ २७५ ॥</p>
<p>मूढडिरूपत्वमेव व्याचष्टे &ndash;</p>
<p>अकृताधिष्ठानतया कृत्याशक्तानि मूढानि ।<br>
प्रतिनियतविषयभाञ्जि स्फुटानि शास्त्रे विवृत्तानि ॥ ८-२७६ ॥</p>
<p>भग्नानि महाप्रलये सृष्टौ नोत्पादितानि लीनानि ।<br>
इच्छाधीनानि पुनर्विकरणसञ्ज्ञानि कार्यमप्येवम् ॥ ८-२७७ ॥</p>
<p>&ldquo;कृत्यम्&rdquo; शब्दाद्यालोचनम्; अत एव बाधिर्यादिविशिष्टवृत्तित्वे हेतुः &ldquo;प्रतिनियतविषयभाञ्जि&rdquo; इति ।<br>
सृष्टावनुत्पाद एव लीनत्वे हेतुः ।<br>
&ldquo;इच्छाधीनानि&rdquo; इति स्वात्मायत्तानि &ndash; इत्यर्थः ।<br>
अत एव श्रीकण्ठादीनां स्वतन्त्रेन्द्रियत्वम् ।<br>
यदुक्तमत्रैव &ndash;</p>
<p>&ldquo;तेषूमापतिरेव प्रभुः स्वतन्त्रेन्द्रियो विकरणात्मा ।<br>
&quot; (तम्। ८।२२९)</p>
<p>एवमिति, मूढादिभेदाच्चतुर्धा ॥ २७७ ॥</p>
<p>पंस्तत्त्वे तुष्टिनवकं सिद्धयोऽष्टौ च तत्पुरः ।<br>
तावत्य एवाणिमादिभुवनाष्टकमेव च ॥ ८-२७८ ॥</p>
<p>तावत्योः, नवाष्टौ च ।<br>
तदुक्तम् &ndash;</p>
<p>&ldquo;अम्बा च सलिला ओघा वृष्टिः सार्धं च तारया ।<br>
सुतारा च सुनेत्रा च कुमारी च ततः परम् ॥</p>
<p>उत्तमाम्भसिका चैव तुष्टयो नव कीर्तिताः ।<br>
तारा चैव सुतारा च तारयन्ती प्रमोदिका ॥</p>
<p>प्रमुदिता मोदमाना रम्यका च ततः परम् ।<br>
सदाप्रमुदिका चैव सिद्ध्यष्टकमुदाहृतम् ॥</p>
<p>अणिमा लघिमा चैव महिमा प्राप्तिरेव च ।<br>
प्राकाम्यं च तथेशित्वं वशित्वं यदुदाहृतम् ॥</p>
<p>यत्रकामावसायित्वमणिमाद्यष्टकं स्मृतम् ।<br>
&quot; (स्व। १०।१०७०)</p>
<p>इति ॥ २७८ ॥</p>
<p>तुष्ट्यादीनां च किं रूपम् ? &ndash; इत्याशङ्क्याह &ndash;</p>
<p>अतत्त्वे तत्त्वबुद्ध्या यः सन्तोषस्तुष्टिरत्र सा ।</p>
<p>हेयेऽप्यादेयधीः सिद्धिः न चैतदस्मदुपज्ञमेवेत्याह &ndash;</p>
<p>तथा चोक्तं हि कापिलैः ॥ ८-२७९ ॥</p>
<p>तदाह &ndash;</p>
<p>आध्यात्मिक्यश्चतस्रः प्रकृत्युपादानकालभाग्याख्याः ।<br>
पञ्च विषयोपरमतोऽर्जनरक्षासङ्गसङ्क्षयविघातैः ॥ ८-२८० ॥</p>
<p>ऊहः शब्दोऽध्ययनं दुःखविघातास्त्रयः सुहृत्प्राप्तिः ।<br>
दानं च सिद्धयोऽष्टौ सिद्धेः पूर्वोऽङ्कुशस्त्रिविधः ॥ ८-२८१ ॥</p>
<p>&ldquo;आध्यात्मिक्यः&rdquo; इति अनात्मरूपे प्रकृत्यादौ भवन्ति &ndash; इत्यर्थः ।<br>
तत्र प्रधानमहदादिरूपतयाष्टविधा प्रकृतिरेव विश्वोत्पत्तिनिमित्तं नान्यत् &ndash; इति तत्रैव सङ्गद्वेषादिनिवृत्तिनिमित्तं भोक्तृत्वाद्यध्यवस्यतो योगिनः प्रकृत्याख्या तुष्टिः ।<br>
एवं च प्रकृतेरविशेषात् सर्वदा सर्वस्माच्च सर्वस्योत्पत्तिः स्यात् &ndash; इति यथास्वोपादानं भावानामुत्पादो न्याय्यः &ndash; इति ।<br>
तदेव विश्वकारणम्   - इति पृथिव्यादावुपादान एव भोक्तृत्वाद्यध्यवस्यत उपादानाख्या ।<br>
एवमपि कालमपेक्ष्य भावनामुत्पत्तिरिति स एव विश्वकारणम् ↓ इति तत्रैव भोक्तृत्वाद्यध्यवस्यतः कालाख्या ।<br>
एवमपि भाग्यविशेषात्फलविशेषः &ndash; इति तेषामेव विश्वकारणत्वमिति तत्रैव भोक्तृत्वाद्यध्यवस्यतो भाग्याख्येति चतस्रः ।<br>
पञ्चेति, बाह्यविषयोपरमस्य पञ्चहेतुत्वात्, ते चार्जनादयः, सर्वस्य सुखार्थं विषयेषु प्रवृत्तिः न च तेभ्यः कदाचिदपि तद्भवेत् यद्विषयाणामर्जनादौ त्रितये यतमानस्य पुंसः परं कष्टमेव, एवमपि एषामाकस्मिकः स्वयमेव सङ्क्षयः &ndash; इति महत्कष्टम्, न चैतत्परोपघातं विना सिद्ध्येत् &ndash; इति कष्टात्कष्टतरम् ।<br>
तदेषामेवं दोषदर्शनान्माध्यस्थ्यमवलम्बमानस्य योगिनः पञ्चेति नवाम्बाद्यास्तुष्टयः क्रमेण उक्ताः ।<br>
अनेन च पाठेनैवमीश्वरकृष्णः शिक्षितः &ndash; यदन्यथा नवानां तुष्टीनां स्वकण्ठेनैवोपादानं न स्यादिति ।<br>
ऊहः प्रत्यक्षादिप्रमाणव्यतिरेकेण स्वयमेव तत्तदर्थविषयः प्रत्ययः, शब्दः स्वयमेवमप्रतिपत्तौ तद्विषयः सकृद्गुरूपदेशः, अध्ययनमेवमप्रतिपत्तौ तत्रैव पौनःपुन्येनाभ्यासः, एषां पञ्च प्रत्यनीका दुःखत्रयं सन्देहो दौर्भाग्यं चेति ।<br>
तत्र दुःखत्रयस्य शास्त्रान्तरदृष्टैरुपायैर्विघातं कृत्वा कल्याणमित्रपरिचयाच्च सन्देहं व्युदस्य, दानेन च दौर्भाग्यमपाकृत्य पूर्वेषां त्रयाणामन्यतमेन साधयन्ति &ndash; इत्यष्टौ सिद्धयस्ताराद्याः क्रमेण उक्ताः ।<br>
ननु सर्वेषामविशेषेणैताः सिद्धयः किं न स्युः? &ndash; इत्याशङ्क्योक्तम् शिद्धेः पूर्वोऽङ्कुशस्त्रिविधः&rdquo; इति ।<br>
पूर्वो विपर्ययाशक्त्यतुष्टिलक्षणोऽङ्कुशो निरोधकारित्वात्, तेनाविशेषेण सर्वप्राणिषु सिद्धीनामप्रवृत्तिरिति ॥ २८१ ॥</p>
<p>अणिमाद्यूर्ध्वतस्तिस्रः पङ्क्तयो गुरुशिष्यगाः ।<br>
तत्रापि त्रिगुणच्छायायोगात् त्रित्वमुदाहतम् ॥ ८-२८२ ॥</p>
<p>नाडीविद्याष्टकं चोर्ध्वं पङ्क्तीनां स्यादिडादिकम् ।</p>
<p>तत्रापीति, अपिशब्देन न केवलं गुणतत्त्वे गुरूणां गुणत्रययोगितया त्रित्वमुक्तं यावदिहापि &ndash; इत्यभिहितम् ।<br>
तदुक्तम् &ndash;</p>
<p>&ldquo;यथोर्ध्वं गुरुशिष्याणां पङ्क्तित्रयमतः शृणु ।<br>
मस्करी पूरणः कृत्स्रः कपिलः काश एव च ॥</p>
<p>सनत्कुमारगौतमवसिष्ठाद्यांशकास्तथा ।<br>
काश्यपो नासिकेतुश्च गालवो भौतिकस्तथा ॥</p>
<p>शाकल्यस्तु समाख्यातो दुर्वासाः परमो मुनिः ।<br>
वाल्मीकिश्च गुरुश्रेष्ठः सपराशरगालवः ॥</p>
<p>पिप्पलादश्च सौमित्रो वायुपुत्रो भदन्तकः ।<br>
मस्कर्यादिभदन्तान्ता दृष्टादृष्टस्य वादिनः ॥</p>
<p>द्वाविंशतिर्गुरुवराः प्रथमा पङ्क्तिरिष्यते ।<br>
जह्नुश्च तृणबिन्दुश्च मुनिस्तार्क्ष्यस्तथैव च ॥</p>
<p>ध्यानाश्रयोऽथ दीर्घश्च होताऽजगर एव च ।<br>
अगस्त्यो वसुभौमश्च उपाध्यायश्च कीर्तितः ॥</p>
<p>शुक्रो भृग्वङ्गिरा रामो जमदग्निसुतोर्ध्वगः ।<br>
स्थूलशिरा बालखिल्यो मनुजश्चेति कीर्तितः ॥</p>
<p>वज्रात्रेयो विशुद्धश्च शिवश्चारुरथानुगः ।<br>
जह्न्वादिचारुपर्यन्ता द्वितीया पङ्क्तिरिष्यते ॥</p>
<p>हरो जण्ठी प्रतोदश्च अमरेशश्चतुर्थकः ।<br>
कृष्णपिङ्गेशरुद्रश्च इन्द्रजिद् वृषभः शिवः ॥</p>
<p>यमः क्रूरश्च विख्यातो गङ्गाधर उमापतिः ।<br>
भूतेश्वरः कपालीशः शङ्करश्च तथैव च ॥</p>
<p>अर्धनारीश्वरश्चैव पिङ्गलश्च तथा परः ।<br>
महाकालश्च संवर्तो मण्डली त्वेकवीरकः ॥</p>
<p>तथा चान्यश्च विख्यातो भारभूतेश्वरो ध्रुवः ।<br>
जह्न्वादिचारुपर्यन्ता ऋषयः पञ्चविंशतिः ॥</p>
<p>हरादयो ध्रुवान्ताश्च गुरवो विंशतिः स्मृताः ।<br>
&quot; (स्व। १०।१०८३)</p>
<p>इति ।<br>
अत्र च पङ्क्तिद्वये गुरुशब्दोपादानान्मध्यमायां पङ्क्तौ शिष्या एव &ndash; इत्यर्थसिद्धम् ।<br>
नाडीरूपाश्च ता विद्यास्तदधिष्ठातृदेवताः   - इत्यर्थः ।<br>
तदुक्तम् &ndash;</p>
<p>&ldquo;इडा च चन्द्रिणी चैव शान्तिः शान्तिकरी तथा ।<br>
माला च मालिनी चैव स्वाहा चैव सुधा तथा ॥<br>
&quot; (स्व। १०।१०८५)</p>
<p>इति ॥ २८२ ॥</p>
<p>ननु नाङ्यधिष्ठातृदेवतानां पुंस्तत्त्वावस्थाने किं निमित्तम्? &ndash; इत्याशङ्क्याह &ndash;</p>
<p>पंसि नादमयी शक्तिः प्रसराख्या च यत्स्थिता ॥ ८-२८३ ॥</p>
<p>चोऽवधारणे ।<br>
यद्यस्मात्पुंस्तत्त्वाधिष्ठातरि सङ्कुचितरूपत्वात् अणुशब्दादिव्यपदेश्ये पुंस्येव, नदति स्वात्माभेदेन विश्वं परामृशति इति नादः&rdquo; स्वातन्त्र्यात्मपरकर्तृत्वलक्षणो विमर्शः, तन्मयी शक्तिर्बहीरूपतया प्रसरणशीलत्वात् प्रसराख्या स्थिता, क्रियाशक्तिपर्यन्तेन स्थूलरूपेण स्फुरति &ndash; इत्यर्थः ।<br>
इदमुक्तं भवति, चिच्छक्तिरेव हि स्वस्वातन्त्र्यात् सङ्कुचितात्मरूपतामाभास्य देहाद्यात्मतामपि जिघृक्षुः प्रथमं नाडीरूपतामियादिति ।<br>
यदुक्तं प्राक् &ndash;</p>
<p>&ldquo;चित्स्पन्दप्राणवृत्तीनामन्त्या या स्थूलता सुषिः ।<br>
सा नाडीरूपतामेत्य देहं सन्तानयेदिदम्&rdquo; ॥<br>
(तम्। ७।६६)</p>
<p>इति ॥ २८३ ॥</p>
<p>ननु भवेदेवं यदि पुंसः कर्तृत्वं सिद्ध्येत्, तदेव पुनरतिदुर्लभं यत् तथात्वेऽस्य क्षीरादिवदचैतन्यं स्यात् ? &ndash; इत्याशङ्क्याह &ndash;</p>
<p>न ह्यकर्ता पुमान्कर्तुः कारणत्वं च संस्थितम् ।</p>
<p>एवं हि भुजिक्रियाकर्तृत्वायोगात् भोक्तृत्वमपि अस्य न स्यात् ।<br>
ननु भवद्भिर्जगतां कार्यत्वं साधयितुं पुंसः कर्तृत्वमभ्युपेयते, तच्च अस्माकं प्रकृतिरेव उद्वोढुमुत्सहते &ndash; इति किं तेन अचैतन्याधायिना ? &ndash; इत्याशङ्क्योक्तम् &ndash;</p>
<p>&ldquo;कर्तुः कारणत्वं च संस्थितम्&rdquo;</p>
<p>इति ।<br>
कर्तुरिति न तु जडस्य प्रकृत्यादेः ।<br>
एतच्च समनन्तराह्निक एव साधयिष्यते तत एवावधार्यम् ॥</p>
<p>ननु यद्यचैतन्यात्पुंसः कर्तृत्वं नाभ्युपेयेत तत्तथात्वेऽपि तन्नोपरमेत् &ndash; इत्याह &ndash;</p>
<p>अकर्तर्यपि वा पुंसि सहकारितया स्थिते ॥ ८-२८४ ॥</p>
<p>शेषकार्यात्मतैष्टव्यान्यथा सत्कार्यहानितः ।</p>
<p>इह तावद्विश्वोत्पत्तौ प्रकृतिः कारणं सा च पुरुषमनपेक्ष्य न किञ्चिदाधातुं शक्नुयात् तत्संयोगेनैव विश्वोत्पादस्योक्तत्वात् ।<br>
यदाहुः &ndash;</p>
<p>पुरुषस्य दर्शनार्थं कैवल्यार्थन्तथा प्रधानस्य ।<br>
पङ्ग्वन्धवदुभयोरपि संसर्गस्तत्कृतः सर्गः ॥<br>
(साम्।<br>
का। २१)</p>
<p>इति ।<br>
तदन्वयव्यतिरेकानुविधानात् पुमानपि विश्वोत्पत्तौ कारणम्, तच्च विश्वस्य तद्रूपानुवृत्त्यसम्भवात् नोपादानरूपं किन्तु सहकारिरूपम् तथात्वे च अस्योपादेयातिरिक्तसहकार्यात्मतावश्यमेषितव्याऽन्यथा सत्कार्यवादो हीयेत &ndash; इत्येवमपि अस्य विश्वात्मतापरिणामादचैतन्यमेवापतेत् ॥ २८४ ॥</p>
<p>तदेवं विश्वोत्पत्तौ पुम्स एव कर्तृत्वमेष्टव्यं येनास्य तत्तद्रूपोपग्रहेऽपि स्वस्वरूपाप्रच्युतेरचैतन्यं न स्यात्, तदाह &ndash;</p>
<p>तस्मात्तथाविधे कार्ये या शक्तिः पुरुषस्य सा ॥ ८-२८५ ॥</p>
<p>तावन्ति रूपाण्यादाय पूर्णतामधिगच्छति ।</p>
<p>&ldquo;तथाविधे&rdquo; इति क्रियाशक्त्यात्मनि स्थूलरूपे ।<br>
तावन्तीति, नाडीविद्यादिरूपाणि ।<br>
पूर्णतामित्येवमपि स्वात्ममात्रविश्रान्तत्वात् ॥ २८५ ॥</p>
<p>इदानीं प्रकृतमेवानुसरति &ndash;</p>
<p>नाङ्यष्टकोर्ध्वे कथितं विग्रहाष्टकमुच्यते ॥ ८-२८६ ॥</p>
<p>कथितमिति &ndash; सर्वशास्त्रे ॥ २८६ ॥</p>
<p>तदाह &ndash;</p>
<p>कार्यं हेतुर्दुःखं सुखं च विज्ञानसाध्यकरणानि ।<br>
साधनमिति विग्रहतायुगष्टकं भवति पुंस्तत्त्वे ॥ ८-२८७ ॥</p>
<p>कार्यं तन्मात्रं हेतुरिति, वागादीन्द्रियदशकात्मकारणम् ।<br>
&ldquo;विज्ञानसाध्य&rdquo; इत्यनेन बुद्धिकर्मेन्द्रियाभिव्यङ्ग्यं ज्ञानमात्रं व्यापारमात्रं चोक्तम् ।<br>
करणेति, अन्तःकरणत्रयम् ।<br>
साधनमिति, सर्वकारणं प्रधानमित्यर्थः ।<br>
विग्रहतायुगिति, सूक्ष्मशरीरारम्भकत्वात्, भवति &ndash; इति सूक्ष्मेण रूपेण, स्थूलेन रूपेणैषामुक्तत्वात्, परेण च रूपेण मायाया वक्ष्यमाणत्वात् ॥ २८७ ॥</p>
<p>भुवनं देहधर्माणां दशानां विग्रहाष्टकात् ।<br>
अहिंसा सत्यमस्तेयं ब्रह्माकल्काक्रुधो गुरोः ॥ ८-२८८ ॥</p>
<p>शुश्रूषाशौचसन्तोषा ऋजुतेति दशोदिताः ।<br>
पुंस्तत्त्व एव गन्धान्तं स्थितं षोडशकं पुनः ॥ ८-२८९ ॥</p>
<p>आरभ्य देहपाशाख्यं पुरं बुद्धिगुणास्ततः ।<br>
तत्रैवाष्टावहङ्कारस्त्रिधा कामादिकास्तथा ॥ ८-२९० ॥</p>
<p>पाशा आगन्तुकगाणेशवैद्येश्वरभेदिताः ।<br>
त्रिविधास्ते स्थिताः पुंसि मोक्षमार्गोपरोधकाः ॥ ८-२९१ ॥</p>
<p>विग्रहाष्टकादिति, ऊर्ध्वम् ।<br>
पुंस्तत्त्व एवेत्यर्थात्, दशविधस्यापि धर्मस्योर्ध्वम् ।<br>
देहपाशेत्याद्यावृत्यापि एतदनन्तरं देहपाशानां सूक्ष्मदेहारम्भिणां विषयशब्दवाच्यानां शब्दादीनां पञ्चानामपि पुरं व्याख्येयम् ।<br>
तदुक्तम् &ndash;</p>
<p>&ldquo;शब्दः स्पर्शश्च रूपं च रसो गन्धश्च पञ्चमः ।<br>
विषयास्तु समाख्याताः शोधनीयाः प्रयत्नतः ॥<br>
&quot; (स्व। १०।१०९६)</p>
<p>इति ।<br>
एतच्च यद्यपि श्रीस्वच्छन्दे त्रिविधादहङ्कारादन्तरमुक्तं तथापि इह विकारषोडशकसाजात्येनैवं व्याख्यातम् ।<br>
शब्दादीनामेव च सर्वतोमुखं परं बन्धकत्वं समस्ति &ndash; इति परसूक्ष्मस्थूलतयैषां तत्र तत्र पौनःपुन्येन शोध्यत्वेनाभिधानम् &ndash; इति न कश्चिद्दोषः ।<br>
कामादिकाः पाशास्त्रिविधा उदिता &ndash; इति सम्बन्धः ।<br>
एषां चात्र अवस्थाने हेतुर्मोक्षमार्गोपरोधका इति ।<br>
तदुक्तम् &ndash;</p>
<p>&ldquo;कामः क्रोधश्च लोभश्च मोहः पैशुन्यमेव च ।<br>
जन्ममृत्युजराव्याधिक्षुत्तृट्तृष्णास्तथैव च ॥</p>
<p>विषादश्च भयं चैव मदो हर्षणमेव च ।<br>
रागो द्वेषश्च वैचित्त्यं कुपितानृतद्रोहिता ॥</p>
<p>माया मात्सर्यं धर्मश्च अधर्मश्चास्वतन्त्रता ।<br>
आगन्तुकाश्च बोद्धव्या गणपाशान्निबोध मे ॥</p>
<p>देवी नन्दिमहाकालौ गणेशो वृषभस्तथा ।<br>
भृङ्गी चण्डेश्वरश्चैव कार्तिकेयोऽष्टमः स्मृतः ॥</p>
<p>अनन्तस्त्रितनुः सूक्ष्मः श्रीकण्ठश्च शिवोत्तमः ।<br>
शिखण्डी चैकनेत्रश्च एकरुद्रस्तथा परः ॥</p>
<p>विद्येश्वराष्टकान्पाशान्दीक्षाकाले विशोधयेत् ।<br>
&quot; (स्व। १०।११०१)</p>
<p>इति ॥ २९१ ॥</p>
<p>नन्विह त्रिविधाः पाशाः &ndash; आणवः कार्मो मायीयश्चेति ।<br>
तत्र विकारषोडशकादेः पाशत्वं यद्य(द)भिधीयते तदास्ताम्, स हि मायीयस्यैव पाशस्य प्रपञ्चः; यत्पुनरिदं गणानां विद्येशानां च पाशत्वमुच्यते तदपूर्वमिव नः प्रतिभासते? &ndash; इत्याशङ्क्याह &ndash;</p>
<p>यत् किञ्चित् परमाद्वैत- संवित्-स्वातन्त्र्य-सुन्दरात् ।<br>
पराच् छिवाद् उक्त-रूपाद् अन्यत् तत् <strong>पाश</strong> उच्यते ॥ ८-२९२ ॥</p>
<p>इह खलु पूर्वमुक्तस्वरूपात्प्रकाशैकमात्रवपुषः &ldquo;परात्&rdquo; पूर्णाच्छिवात् यत्किञ्चित् न तु नियतमेव &ldquo;अन्यत्&rdquo; अतिरिक्तं तन्निखिलमेव पाश उच्यते, बन्धकतयैव अभिमतम् &ndash; इत्यर्थः ।<br>
ननु परस्मात्प्रकाशादन्यन्नाम न किञ्चिदेव सम्भवेत् तदतिरेकेणास्य भानायोगात्, तथात्वे वा तदेकमात्ररूपत्वात् तत्कस्य पाशत्वेन अभिधानम् ? &ndash; इत्याशङ्क्योक्तम् &ndash; &ldquo;परमाद्वैतसंवित्स्वातन्त्र्यसुन्दरात्&rdquo; इति ।<br>
स हि परः शिवः परमाद्वैतसंविद्रूपत्वेऽपि स्वातन्त्र्यसुन्दरो येन स्वं (स्व) रूपं गोपयित्वा तेन तेन सङ्कुचितेन रूपेण प्रस्फुरेत्, यतोऽयं भेदप्रथात्मा मायीय एव मलः प्रबलतामियात् ॥ २९२ ॥</p>
<p>नन्वेवं वेदकैकस्वरूपात् पराच्छिवादन्ये वेद्यैकरूपास्तनुकरणादयो जडा यदि पाशत्वेनेष्यन्ते तदास्ताम्, कथं पुनः वेदकैकस्वभावाः पररूपाः प्रमातारोऽपि ? &ndash; इत्याशङ्क्याह &ndash;</p>
<p>तद् एवं पुंस्त्वम् आपन्ने पूर्णेऽपि परमेश्वरे ।<br>
तत्-स्वरूपापरिज्ञानं, चित्रं हि पुरुषास् ततः ॥ ८-२९३ ॥</p>
<p>इह खलु पारमेश्वराद् रूपात् भेदेन प्रथनं नाम बन्धो यदख्यातिरिति सर्वत्रोद्धोष्यते तच्च वेदकानां वेद्यानां चाविशिष्टम् &ndash; इति सर्वेषामपि पाशरूपतायां समानः पन्थाः ।<br>
एवमपि तत्-स्वरूपापरिज्ञाने पुंसाम् अन्योन्यम् अतिशयः सम्भवेत्, येनैषामपि वैचित्र्यम् ।<br>
तथा हि &ndash; कस्यचिदेक एव मलः कस्यचित् द्वौ, कस्यचित्त्रयोऽपीति ।<br>
एवमपि पाशरूपतायामेषां न कश्चिद्विशेषः, पारमेश्वरस्य स्वरूपापरिज्ञानस्य तादवस्थ्यात् ।<br>
एवं च विद्येशत्वं त्वपरा मुक्तिः &ndash; इत्यादि युक्तमेव ।<br>
अत एव</p>
<blockquote>
<p>शमनान्तं वरारोहे पाशजालमनन्तकम् ।<br>
&quot; (स्व। ४।४२९)</p></blockquote>
<p>इत्याद्युक्तम् ॥ २९३ ॥</p>
<p>एवमिहापि अनुक्तं यत्किञ्चित्पराच्छिवादन्यत् तत्सर्वं पाशतयैव ज्ञेयमित्याह ↓</p>
<p>उक्तानुक्तास्तु ये पाशाः परतन्त्रोक्तलक्षणाः ।<br>
ते पुंसि सर्वे तांस्तत्र शोधयन्मुच्यते भवात् ॥ ८-२९४ ॥</p>
<p>पुम्स ऊर्ध्वं तु नियतिस्तत्रस्थाः शङ्करा दश ।<br>
हेमाभाः सुसिताः कालतत्त्वे तु दश ते शिवाः ॥ ८-२९५ ॥</p>
<p>कोटिः षोडशसाहस्रं प्रत्येकं परिवारिणः ।<br>
रागे वीरेशभुवनं गुर्वन्तेवासिनां पुरम् ॥ ८-२९६ ॥</p>
<p>पुरं चाशुद्धविद्यायां स्याच्छक्तिनवकोज्ज्वलम् ।<br>
मनोन्मन्यन्तगास्ताश्च वामाद्याः परिकीर्तिताः ॥ ८-२९७ ॥</p>
<p>कलायां स्यान्महादेवत्रयस्य पुरमुत्तमम् ।</p>
<p>&ldquo;शङ्कराः&rdquo; इत्येतत्सञ्ज्ञाः ।</p>
<p>&ldquo;वामदेवस्तथा शर्वस्तथा चैव भवोद्भवौ ।<br>
वज्रदेहः प्रभुश्चैव दाता च क्रमविक्रमौ ॥</p>
<p>सुप्रभेदश्च दशमो नियत्यां शङ्कराः स्मृताः ।<br>
&quot; (स्व। १०।११०४)</p>
<p>इति ।<br>
हेमाभा इति, शङ्कराः ।<br>
सुसिता इति, शिवाः ।<br>
तदुक्तम् &ndash;</p>
<p>&ldquo;हेमाभाः शङ्कराः प्रोक्ताः शिवाः स्फटिकसन्निभाः ।<br>
&quot; (स्व। १०।११०८)</p>
<p>इति ।</p>
<p>&ldquo;शुद्धो बुद्धः प्रबुद्धश्च प्रशान्तः परमाक्षरः ।<br>
शिवश्च सुशिवश्चैव ध्रुवश्चाक्षरशम्भुराट् ॥</p>
<p>दशैते कालतत्त्वे तु शिवा ज्ञेया वरानने ।<br>
&quot; (स्व। १०।११०७)</p>
<p>इति च ।<br>
वीरेशभुवनमिति, अर्थादष्टसङ्ख्यावच्छिन्नम् ।<br>
&ldquo;परम्&rdquo; इति अन्यत् दशसङ्ख्यावच्छिन्नम् ।<br>
तदुक्तम् ↓</p>
<p>&ldquo;अत ऊर्ध्वं हरिहरौ रागतत्त्वे निबोध मे ।<br>
संहृष्टः सुप्रहृष्टश्च सुरूपो रूपवर्धनः ॥</p>
<p>मनोन्मनो महावीरो वीरेशाः परिकीर्तिताः ।<br>
&quot; (स्व। १०।१११२)</p>
<p>इति ।</p>
<p>&ldquo;कल्याणः पिङ्गलो बभ्रुवीरश्च प्रभवस्तथा ।<br>
मेघातिथिश्छेदकश्च दाहकः शास्त्रकारिणः ॥</p>
<p>पञ्च शिष्यास्तथाचार्या दशैते संव्यवस्थिताः ।<br>
&quot; (स्व। १०।१११४)</p>
<p>इति च ।<br>
&ldquo;ताः&rdquo; इति शक्तयः ।<br>
तदुक्तम् &ndash;</p>
<p>&ldquo;वामा ज्येष्ठा च रौद्री च काली विकरणी तथा ।<br>
बलविकरणी चैव बलप्रमथनी तथा ॥</p>
<p>सर्वभूतदमनी च तथा चैव मनोन्मनी ।<br>
&quot; (स्व। १०।१११४)</p>
<p>इति च ।<br>
अत्र च स्त्रीपाठ एव साधुर्महाजनैः परिगृहीतत्वात् ।<br>
उत्तममिति, विश्वस्य परायां काष्ठायामधिरोहात् ।<br>
तदुक्तम् &ndash;</p>
<p>&ldquo;महादेवो महातेजा महाज्योति… ।<br>
&quot;</p>
<p>इति ॥ २९७ ॥</p>
<p>इदानीं ग्रन्थितत्त्वशक्त्यात्मना त्रिप्रकारं मायायाः स्वरूपं निरूपयति &ndash;</p>
<p>ततो माया त्रिपुटिका मुख्यतोऽनन्तकोटिभिः ॥ ८-२९८ ॥</p>
<p>आक्रान्ता सा भगबिलैः प्रोक्तं शैव्यां तनौ पुनः ।<br>
अङ्गुष्ठमात्रपर्यन्तं महादेवाष्टकं निशि ॥ ८-२९९ ॥</p>
<p>चक्राष्टकाधिपत्येन तथा श्रीमालिनीमते ।</p>
<p>मुख्यत इति, अन्यथा हि अस्या वक्ष्यमाणदृशा पुटानामानैक्यम् ।<br>
&ldquo;महादेवाष्टकं निशि&rdquo; इत्यत्रापि &ldquo;शैव्यां तनौ&rdquo; इति योज्यम् ।<br>
तदुक्तं तत्र &ndash;</p>
<p>&ldquo;भगबिलसहस्रकलितं गुहाशिरो यत्प्रपञ्चसर्वगतम् ।<br>
&quot;</p>
<p>इति ।</p>
<p>&ldquo;तत्रानघप्रभावः प्रथमश्चक्राधिपो महातेजाः ।<br>
वामो नाम्ना बलवान् द्वितीयचक्राधिपो रुद्रः ॥</p>
<p>चक्रं भवोद्भवाख्यस्तृतीयमधितिष्ठति स्ववीर्येण ।<br>
प्रभुरेकपिङ्गचक्षुश्चक्रस्य पतिश्चतुर्थस्य ॥</p>
<p>रिशान इति प्रथितो यच्चक्रं पञ्चमं प्रवर्तयति ।<br>
षष्ठस्याधिष्ठाता भुवनेशो भुवनचक्रस्य ॥</p>
<p>प्रथितः पुरःसराख्यो यः सप्तमचक्रनायको देवः ।<br>
अङ्गुष्ठमात्रनामा पतिरष्टमभुवनचक्रस्य ॥<br>
&quot;</p>
<p>इति च ।<br>
न केवलमत्रैवैतदुक्तं यावदन्यत्रापि &ndash; इत्याह &ndash; &ldquo;तथा श्रीमालिनीमते&rdquo; इति ।<br>
यदुक्तं तत्र ↓</p>
<p>&ldquo;महातेजःप्रभृतयो मण्डलेशानसञ्ज्ञकाः ।<br>
मायातत्त्वे स्थितास्तत्र वामदेवभवोद्भवौ ॥</p>
<p>एकपिङ्गेक्षणेशानभुवनेशपुरःसराः ।<br>
अङ्गुष्ठमात्रसहिताः कालानलसमत्विषः ॥<br>
&quot; (मा।  वि। ५।२९)</p>
<p>इति ॥ २९९ ॥</p>
<p>अत्र च श्रीपूर्वशास्त्रादपि विशेषान्तरमस्ति &ndash; इत्याह &ndash;</p>
<p>वामाद्याः पुरुषादौ ये प्रोक्ताः श्रीपूर्वशासने ॥ ८-३०० ॥</p>
<p>ते मायातत्त्व एवोक्तास्तनौ शैव्यामनन्ततः ।</p>
<p>पुरुषादाविति, आदिशब्दाद्रागतत्त्वम् ।<br>
यदुक्तं तत्र &ndash;</p>
<p>&ldquo;पुरुषे वामभीमोग्रभवेशानैकवीरकाः ।<br>
प्रचण्डो माधवोऽजश्च अनन्तैकशिवावथ ॥<br>
&quot; (मा।  वि। ५।२६)</p>
<p>इति ।<br>
&ldquo;अनन्ततः&rdquo; इति अनन्तपर्यन्तम् &ndash; इत्यर्थः ।<br>
यदुक्तं तत्र &ndash;</p>
<p>&ldquo;वामस्य ततो भुवनं तस्माद्भैमं ततोऽपि चोग्रस्य ।<br>
तस्माद्भवस्य भुवनं तदुपरि सर्वस्य देवस्य ॥<br>
&quot;</p>
<p>इति ।</p>
<p>&ldquo;तस्माद्गुणैर्विचित्रैर्भुवनवरं चक्रवीरस्य ।<br>
&quot;</p>
<p>इति ।</p>
<p>&ldquo;अपरिमितगुणनिधानं भुवनवरं तदुपरि प्रचण्डस्य ।<br>
यत्र प्रचण्डनामा स्थितोऽनुशास्त्येकवीरादीन् ॥<br>
&quot;</p>
<p>इति च ॥ ३०० ॥</p>
<p>अत्र चैषामुपदेशेन कोऽर्थः ? &ndash; इत्याशङ्क्याह &ndash;</p>
<p>कपालव्रतिनः स्वाङ्गहोतारः कष्टतापसाः ॥ ८-३०१ ॥</p>
<p>सर्वाभयाः खङ्गधाराव्रतास्तत्तत्त्ववेदिनः ।</p>
<p>&ldquo;तत्तत्त्ववेदिनः&rdquo; इति वामादिसायुज्यभाजः &ndash; इत्यर्थः ।<br>
तदुक्तम् &ndash;</p>
<p>&ldquo;ज्ञातज्ञेया विप्राः कापालव्रतभृतो विगतसङ्गाः ।<br>
भस्मोपलेपनिष्ठा व्रजन्ति वामस्य सायुज्यम् ॥</p>
<p>उपलब्धवेदनीया अतिभीमपदेप्सवो निजशिरोभिः ।<br>
स्वयमुल्लूनैरिष्ट्वा भौमं गच्छन्ति तद्धाम ॥</p>
<p>विहितोग्रयोगविधयो ये धीरा दुष्करे तपस्युग्रे ।<br>
ध्यायन्त्युग्रमजस्रं तेऽपि लभन्ते गुणानौग्रान् ॥</p>
<p>विज्ञाय भवं देवं भीतानामभयदानसंसिद्धाः ।<br>
भवपदमारोहन्तो ध्यानाहितचेतसो विप्राः ॥</p>
<p>स्त्रग्वस्त्रालङ्कारैरभिरामं रूपमात्मनः कृत्वा ।<br>
असिधाराव्रतनिष्ठाः पूर्वपदं ध्यायिनो यान्ति ॥<br>
&quot;</p>
<p>इति ॥ ३०१ ॥</p>
<p>नन्वेषामपि सृष्ट्यादिकारी प्रभुरनन्तोऽस्ति ↓ इति किमेतावत्पदप्राप्त्या &ndash; इत्याशङ्क्याह &ndash;</p>
<p>क्रमात्तत्तत्त्वमायान्ति यत्रेशोऽनन्त उच्यते ॥ ८-३०२ ॥</p>
<p>&ldquo;तत्तत्त्वम्&rdquo; इति मायीयं प्रधानं भुवनम् &ndash; इत्यर्थः ।<br>
ईश इति, अर्थादियदन्तस्याध्वनः ॥ ३०२ ॥</p>
<p>किमत्र प्रमाणम् ? &ndash; इत्याशङ्क्याह &ndash;</p>
<p>उक्तं च तस्य परतः स्थानमनन्ताधिपस्य देवस्य ।<br>
स्थितिविलयसर्गकर्तुर्गुहाभगद्वारपालस्य ॥ ८-३०३ ॥</p>
<p>उक्तमिति, शिवतनावेव ।<br>
&ldquo;परतः&rdquo; इत्यूर्ध्वम् ।<br>
&ldquo;गुहा&rdquo; इति माया ॥ ३०३॥</p>
<p>स्थित्यादिकारित्वमेवास्य दर्शयति &ndash;</p>
<p>धर्मानणिमादिगुणाञ्ज्ञानानि तपःसुखानि योगांश्च ।<br>
मायाबिलात्प्रदत्ते पुंसां निष्कृष्य निष्कृष्य ॥ ८-३०४ ॥</p>
<p>तच्छक्तीद्धस्वबला गुहाधिकारान्धकारगुणदीपाः ।<br>
सर्वेऽनन्तप्रमुखा दीप्यन्ते शतभवप्रमुखान्ताः ॥ ८-३०५ ॥</p>
<p>सोऽव्यक्तमधिष्ठाय प्रकरोति जगन्नियोगतः शम्भोः ।<br>
शुद्धाशुद्धस्रोतोऽधिकारहेतुः शिवो यस्मात् ॥ ८-३०६ ॥</p>
<p>तच्छक्तीति, तच्छब्देन अनन्तपरामर्शः ।<br>
अनेन च न केवलमयं क्षेत्रज्ञानामेव स्थितिं विधत्ते यावद्रुद्राणामपि &ndash; इत्युक्तम् ।<br>
&ldquo;गुणाः&rdquo; सर्वज्ञत्वादयः ।<br>
अनन्तप्रमुखा इति, अनन्तस्वामिकाः &ndash; इत्यर्थः ।<br>
जगदिति, कार्यकारणात्मनियोगतः शम्भोरिति, न तु स्वेच्छामात्रात् ।<br>
अत्र हेतुः &ldquo;शुद्धेत्यादिना&rdquo; ।<br>
तदुक्तं तत्र &ndash;</p>
<p>&ldquo;अव्यक्तमधिष्ठाय प्रकरोति जगद्यतः स देवेशः ।<br>
संसारमहाविवरे पर्यस्तांस्त्रायते च यतः ॥</p>
<p>शिवयोगबलोपेतस्तस्मात्पत्युर्नियोग आसीनः ।<br>
शुद्धाशुद्धस्रोतोऽधिकारहेतुः शिवो ज्ञेयः ॥<br>
&quot;</p>
<p>इति ॥३०६॥</p>
<p>ननु को नाम शुद्धाशुद्धयोः स्रोतसोरधिकार ? &ndash; इत्याशङ्क्याह &ndash;</p>
<p>शिवगुणयोगे तस्मिन् महति पदे ये प्रतिष्ठिताः प्रथमम् ।<br>
तेऽनन्तादेर्जगतः सर्गस्थितिविलयकर्तारः ॥ ८-३०७ ॥</p>
<p>मायाबिलमिदमुक्तं परतस्तु गुहा जगद्योनिः ।</p>
<p>&ldquo;महति पदे&rdquo; इति शुद्धे स्रोतसि ।<br>
तस्य विशेषणं &ldquo;शिवगुणयोगे&rdquo; इति, सर्वज्ञत्वादिसम्भवात् ।<br>
अनन्तादेरिति &ldquo;अनन्तोः&rdquo; मायातत्त्वाधिष्ठाता ।<br>
मायाबिलमिति, ग्रन्थिरूपा माया, गुहेति, तत्त्वरूपा ।<br>
&ldquo;परतः&rdquo; इति अशुद्धे स्रोतसि &ndash; इत्यर्थः ।<br>
तेन ग्रन्थितत्त्वरूपतया द्विविधापि माया जगद्योनिरिति सम्बन्धः ।<br>
उक्तं च तत्र &ndash;</p>
<p>&ldquo;परतो गुहा भगवती जगतामुत्पत्तिकारणं माया ।<br>
यस्यां स्थितिमनुभूय प्रविलीयन्ते पुनर्लोकाः ॥<br>
&quot;</p>
<p>इति ॥ ३०७॥</p>
<p>अत्र च भगसञ्ज्ञायां प्रवृत्तौ किं निमित्तम् ? &ndash; इत्याशङ्क्याह ↓</p>
<p>उत्पत्त्या तेष्वस्याः पतिशक्तिक्षोभमनुविधीयमानेषु ॥ ८-३०८ ॥</p>
<p>योनिविवरेषु नानाकामसमृद्धेषु भगसञ्ज्ञा ।<br>
कामयते पतिरेनामिच्छानुविधायिनीं यदा देवीम् ॥ ८-३०९ ॥</p>
<p>प्रतिभगमव्यक्ताद्याः प्रजास्तदास्याः प्रजायन्ते ।</p>
<p>&ldquo;तेषु&rdquo; इति सृष्ट्यादिलाभरूपेष्वित्यर्थः ।<br>
&ldquo;अस्याः&rdquo; इति ग्रन्थिरूपाया मायायाः ।<br>
&ldquo;एनाम्&rdquo; इति ग्रन्थिरूपामेव मायाम् ।<br>
&ldquo;प्रतिभगम्&rdquo; इति भगे भगे इत्यर्थः ।<br>
अत एव प्रकृत्यण्डादेरसङ्ख्यातत्वम् ।<br>
एतत्साम्यनिमित्त एव चात्र लौकिकः स्त्रीपुंसवृत्तान्तोऽपि कटाक्षितः ॥ ३०९ ॥</p>
<p>एते चानवच्छिन्ना &ndash; इत्याह &ndash;</p>
<p>तेषामतिसूक्ष्माणामेतावत्त्वं न वर्ण्यते विधिषु ॥ ८-३१० ॥</p>
<p>&ldquo;विधिषु&rdquo; शास्त्रेषु ॥ ३१० ॥</p>
<p>एतदेव दृष्टान्तोपदर्शनेन द्रढयति &ndash;</p>
<p>अववरकाण्येकस्मिन्यद्वत्साले बहूनि बद्धानि ।<br>
योनिबिलान्येकस्मिंस्तद्वन्मायाशिरःसाले ॥ ८-३११ ॥</p>
<p>मायापटलैः सूक्ष्मैः कुङ्यैः पिहिताः परस्परमदृश्याः ।<br>
निवसन्ति तत्र रुद्राः सुखिनः प्रतिबिलमसङ्ख्याताः ॥ ८-३१२ ॥</p>
<p>स्थाने सायुज्यगताः सामीप्यगताः परे सलोकस्थाः ।</p>
<p>&ldquo;तत्र स्थाने&rdquo; इति ग्रन्थिरूपायां मायायाम् ।<br>
असङ्ख्यातत्वे निमित्तमाह शायुज्य&rdquo; इत्यादि ॥ ८-३१२ ॥</p>
<p>एतदेवान्यत्रापि अतिदिशति &ndash;</p>
<p>प्रतिभुवनमेवमयं निवासिनां गुरुभिरुद्दिष्टः ॥ ८-३१३ ॥</p>
<p>एषां चाधिष्ठातृभिः सममियत्ताकलने निमित्ताभावं दर्शयति &ndash;</p>
<p>अपि सर्वसिद्धवाचः क्षीयेरन्दीर्घकालमुद्गीर्णाः ।<br>
न पुनर्योन्यानन्त्यादुच्यन्ते स्रोतसां सङ्ख्याः ॥ ८-३१४ ॥</p>
<p>नन्वस्मात्स्रोतसः किं स्रोतोन्तराणि विलक्षणानि न वा ? &ndash; इत्याशङ्क्याह &ndash;</p>
<p>तस्मान्निरयाद्येकं यत्प्रोक्तं द्वारपालपर्यन्तम् ।<br>
स्रोतस्तेनान्यान्यपि तुल्यविधानानि वेद्यानि ॥ ८-३१५ ॥</p>
<p>अव्यक्तकले गुहया प्रकृतिकलाभ्यां विकार आत्मीयः ।<br>
ओतः प्रोतो व्याप्तः कलितः पूर्णः परिक्षिप्तः ॥ ८-३१६ ॥</p>
<p>गुहाया हि अव्यक्तं कला च विकारः, अतश्च तयाव्यक्तकलयोरोतत्वादि न्याय्यम् ।<br>
कारणेन हि स्वकार्यापूरकेण भाव्यम् ।<br>
यदाहुः &ndash;</p>
<p>&ldquo;कारणमापूरकं च तस्यैव ।<br>
&quot;</p>
<p>इति ।<br>
आपूरणमेव च &ldquo;ओतः प्रोतः&rdquo; इत्यादिना विभक्तम् ।<br>
&ldquo;आत्मीयः&rdquo; इति महदादिरविद्यादिश्च ॥ ३१६ ॥</p>
<p>एवमस्याः शास्त्रान्तरेभ्यो विशेषं दर्शयित्वा प्रकृतमेवाह &ndash;</p>
<p>मध्ये पुटत्रयं तस्या रुद्राः षडधरेऽन्तरे ।<br>
एक ऊर्ध्वे च पञ्चेति द्वादशैते निरूपिताः ॥ ८-३१७ ॥</p>
<p>&ldquo;अधरे&rdquo; इति पुटे ।<br>
एवमन्यत्र ॥ ३१७ ॥</p>
<p>तान्येव पठति ↓</p>
<p>गहनासाध्यौ हरिहरदशेश्वरौ त्रिकलगोपती षडिमे ।<br>
मध्येऽनन्तः क्षेमो द्विजेशविद्येशविश्वशिवाः ॥ ८-३१८ ॥</p>
<p>इति पञ्च तेषु पञ्चसु षट्सु च पुटगेषु तत्परावृत्त्या ।<br>
परिवर्त्तते स्थितिः किल देवोऽनन्तस्तु सर्वथा मध्ये ॥ ८-३१९ ॥</p>
<p>तदुक्तम् ↓</p>
<p>&ldquo;गहनश्च असाध्यश्च तथा हरिहरः प्रभुः ।<br>
दशेशानश्च देवेशि त्रिकलो गोपतिस्तथा ॥</p>
<p>अधःपुटे तु विज्ञेया मायातत्त्वे वरानने ।<br>
क्षेमेशो ब्रह्मणस्वामी विद्येशानस्तथैव च ॥</p>
<p>विश्वेशश्च शिवश्चैव अनन्तः षष्ठ उच्यते ।<br>
ऊर्ध्वं मायापुटस्थास्तु रुद्रा एते प्रकीर्तिताः ॥</p>
<p>एषां मध्ये तु भगवाननन्तेशो जगत्पतिः ।<br>
(स्व। १०।११२५)</p>
<p>इति ।<br>
अत्र चैषां परेण रूपेणान्यथावस्थानेऽपि अनन्तस्य न कश्चिद्विशेषः &ndash; इत्याह &ldquo;तेषु&rdquo; इत्यादि ।<br>
पुटगेष्विति, अर्थादूर्ध्वाधः ।<br>
तत्परावृत्त्येति, तच्छब्देन रुद्राणां परामर्शः, तेन अधःपुटे ऊर्ध्वपुट एव च उपर्युपरिभावस्य व्यत्ययादेषां स्थितिः परिवर्तते &ndash; इति यावत् ।<br>
तदुक्तम् &ndash;</p>
<p>प्रथमेन तु भेदेन रुद्रा द्वादश कीर्तिताः ।<br>
अस्मिंस्तु ये महारुद्रा मायातत्त्वे व्यवस्थिताः ॥</p>
<p>तानहं सम्प्रवक्ष्यामि भेदत्रयविभागशः ।<br>
गोपतिश्च ततो देवि अधोग्रन्थौ व्यवस्थितः ॥</p>
<p>ग्रन्थ्यूर्ध्वं संस्थितो विश्वस्त्रिकलः क्षेम एव च ।<br>
ब्रह्मणोऽधिपतिश्चैव शिवश्चैव स पञ्चमः ॥</p>
<p>अध ऊर्ध्वमनन्तस्तु… ।<br>
&ldquo;(स्व। १०।११३०)</p>
<p>इति ।<br>
एवमत्र अधःपुटे परापररूपतया सप्त भुवनानि, ऊर्ध्वपुटे च दश, मध्यपुटे च पुनरेकमेव &ndash; इत्यष्टादश ॥ ३१९ ॥</p>
<p>अन्यत्र पुनरियान्विशेषः &ndash; इत्याह &ndash;</p>
<p>ऊर्ध्वाधरगकपालकपुटषट्कयुगेन तत्परावृत्त्या ।<br>
मध्यतोऽष्टाभिर्दिक्स्थैर्व्याप्तो ग्रन्थिर्मतङ्गशास्त्रोक्तः ॥ ८-३२० ॥</p>
<p>षट्कयुगेनेति, रुद्राणाम्, तेनोर्ध्वकपालेऽवस्थितैः षड्भिरनन्ताद्यै रुद्रैरधश्च गोपत्यादिभिर्मध्ये च विग्रहेशाद्यैरष्टभिः, &ndash; इति विंशत्या रुद्राणां मायाग्रन्थिरधिष्ठितः &ndash; इत्यर्थः ।<br>
तदुक्तं तत्र &ndash;</p>
<p>&ldquo;ग्रन्थेरूर्ध्वं कपालानि षट्सङ्ख्यातानि सुव्रत ।<br>
तावन्त्यधस्ताद्रम्याणि रचितानीह धातुभिः ॥<br>
&quot; (मतम्। ८।६७)</p>
<p>इत्याद्युपक्रम्य &ldquo;अनन्तोऽनन्तवीर्यात्मा सर्वेषां मूर्ध्नि संस्थितः ।<br>
ततोऽधस्ताच्छिवो नाम रुद्रो भुवनकृत् प्रभुः ॥</p>
<p>विश्वेशश्च महातेजा विद्येशानः परस्ततः ।<br>
ततोऽन्यो ब्रह्मणस्वामी क्षेमेशश्चाप्यनन्तरम् ॥</p>
<p>एते षट् भुवनेशानाः… ।<br>
&quot; (मतम्। ८।८२)</p>
<p>इति ।</p>
<p>&ldquo;एभ्योऽधः संस्थितो ग्रन्थिर्दुर्भेद्यश्चातिविस्तृतः ।<br>
यत्रासौ विग्रहेशानः… ॥<br>
&quot; (मतङ्ग।८।८४)</p>
<p>इति ।</p>
<p>&ldquo;यत्र शर्वो भवश्चैव उग्रो भीमश्च वीर्यवान् ।<br>
भस्मान्तको दुन्दुभिश्च श्रीवत्सश्च महाबलः ॥</p>
<p>तस्माद् ग्रन्थेरधश्चक्रं षट्कपालमयं महत् ।<br>
&quot; (मतङ्ग। ८।८६)</p>
<p>इति ।</p>
<p>&ldquo;गोपतेर्भुवनं दिव्यं त्रिकलस्याप्यनन्तरम् ।<br>
तदधस्ताद्दशेशस्य भुवनं चारु निर्मलम् ॥</p>
<p>हरेर्हरस्य देवस्य तथा हरिहरस्य च ।<br>
&quot; (मतङ्ग। ८।८८)</p>
<p>इति च ॥ ३२० ॥</p>
<p>अन्यत्र पुनर्विशेषान्तरमप्यस्ति &ndash; इत्याह &ndash;</p>
<p>श्रीसारशासने पुनरेषा षट्पुटतया विनिर्दिष्टा ।</p>
<p>यदुक्तं तत्र ↓</p>
<p>&ldquo;तस्याधस्तान्महामाया षट्पुटा संव्यवस्थिता ।<br>
&quot;</p>
<p>इति ॥</p>
<p>एवं मायाया ग्रन्थिरूपतामुपसंहरंस्तत्त्वरूपतां वक्तुमुपक्रमते   -</p>
<p>ग्रन्थ्याख्यम् इदं तत्त्वं मायाकार्यं ततो माया ॥ ८-३२१ ॥</p>
<p>मायाकार्यमिति, जननौन्मुख्यात् मायातत्त्वम् एव वैषम्यम् आपन्नम् &ndash; इत्यर्थः ।<br>
तस्य पुनर् अक्षुब्धम् एव रूपम् ॥ ३२१ ॥</p>
<p>अत आह &ndash;</p>
<p>मायातत्त्वं विभु किल गहनम् अरूपं समस्त-विलय-पदम् ।<br>
तत्र न भुवनविभागो युक्तो ग्रन्थाव् असौ तस्मात् ॥ ८-३२२ ॥</p>
<p>मायातत्त्वं विभु किल गहनम् अरूपं समस्त-विलय-पदम् ।</p>
<p>&ldquo;विभु&rdquo; व्यापकम्, अत एव गहनम् ।<br>
अरूपमिति, सूक्ष्मत्वात् ।<br>
समस्तविलयपदमिति, सूक्ष्मेण क्रमेणात्र विश्वस्यावस्थानात् ॥</p>
<p>अत एव न चात्र कश्चिद्भौवनविभागः &ndash; इत्याह &ndash;</p>
<p>तत्र न भुवनविभागो युक्तो ग्रन्थाव् असौ तस्मात् ॥</p>
<p>ग्रन्थाविति, तस्यैव स्थूले रूपे इत्यर्थः ॥ ३२२ ॥</p>
<p>नन्वेवमपि अस्या जाड्यात् कथमेवं कार्याविर्भावने सामर्थ्यम् ? &ndash; इत्याशङ्क्याह &ndash;</p>
<p>मायातत्त्वाधिपतिः सोऽनन्तः समुदितान्विचार्याणून् ।<br>
युगपत्क्षोभयति निशां सा सूते सम्पुटैरनन्तैः स्वैः ॥ ८-३२३ ॥</p>
<p>क्षोभयतीति, कार्यप्रसवयोग्यां करोति &ndash; इत्यर्थः ।<br>
सम्पुटैरिति, भगाकारैः ।<br>
एषां चानन्त्यं शिवतनुग्रन्थेनैव उक्तम् ॥ ३२३ ॥</p>
<p>अत एव कार्यस्यापि आनन्त्यमित्याह &ndash;</p>
<p>तेन कलादिधरान्तं यदुक्तमावरणजालमखिलं तत् ।<br>
निःसङ्ख्यं च विचित्रं मायैवैका त्वभिन्नेयम् ॥ ८-३२४ ॥</p>
<p>ननु कारणस्यैक्येऽपि कार्यमनन्तमित्यत्र किं प्रमाणम् ? &ndash; इत्याशङ्क्याह &ndash;</p>
<p>उक्तं श्रीपूर्वशास्त्रे च धराव्यक्तात्मकं द्वयम् ।<br>
असङ्ख्यातं निशाशक्तिसञ्ज्ञं त्वेकस्वरूपकम् ॥ ८-३२५ ॥</p>
<p>तदुक्तं तत्र &ndash;</p>
<p>&ldquo;पृथग्द्वयमसङ्ख्यातमेकैकं च पृथग्द्वयम् ।<br>
&quot; (मा।  वि। २।५०)</p>
<p>इति ॥ ३२५ ॥</p>
<p>एवमेतत्प्रसङ्गादभिधाय प्रकृतमेवावतारयति &ndash;</p>
<p>पाशाः पुरोक्ताः प्रणवाः पञ्च मानाष्टकं मुनेः ।<br>
कुलं योनिश्च वागीशी यस्यां जातो न जायते ॥ ८-३२६ ॥</p>
<p>पुरेति पुंस्तत्त्वप्रकरणे ।<br>
मुनेः कुलमिति गुरुशिष्यादिरूपतया प्रागेव उक्तम् ।<br>
योनिरिति,</p>
<p>&ldquo;वागेव विश्वा भुवनानि जज्ञे&rdquo;</p>
<p>इति स्थित्या विश्वकारणम् ।<br>
जात इति मन्त्रादिबलेन ।<br>
न जायते इति, परशिवे योजितत्वात् ॥ ३२६ ॥</p>
<p>किं बहुना यत्किञ्चित्कलादावधराध्वन्युक्तं तत्सर्वमत्रैव स्थितम् &ndash; इत्याह &ndash;</p>
<p>दीक्षाकालेऽधराध्वस्थशुद्धौ यच्चाधराध्वगम् ।<br>
अनन्तस्य समीपे तु तत्सर्वं परिनिष्ठितम् ॥ ८-३२७ ॥</p>
<p>कारणे हि कार्यस्य सूक्ष्मेण रूपेणावस्थानमुचितम् &ndash; इति भावः ॥ ३२७ ॥</p>
<p>ननु भवतु नामैतत्, प्रणवादि पुनः किमुच्यते ? &ndash; इत्याशङ्क्याह &ndash;</p>
<p>साध्यो दाता दमनो ध्यानो भस्मेति बिन्दवः पञ्च ।<br>
पञ्चार्थगुह्यरुद्राङ्कुशहृदयलक्षणं च सव्यूहम् ॥ ८-३२८ ॥</p>
<p>आकर्षादर्शौ चेत्यष्टकमेतत्प्रमाणानाम् ।</p>
<p>&ldquo;बिन्दवः&rdquo; प्रणवाः ॥ ३२८ ॥</p>
<p>एषां च सर्वेषामेव यथासम्भवं स्वरूपमभिधातुमाह &ndash;</p>
<p>अलुप्तविभवाः सर्वे मायातत्त्वाधिकारिणः ॥ ८-३२९ ॥</p>
<p>मायामयशरीरास्ते भोगं स्वं परिभुञ्जते ।</p>
<p>स्वमिति, स्वाधिकारोचितम् &ndash; इत्यर्थः ॥ ३२९ ॥</p>
<p>मायामयशरीरत्वमेव व्याचष्टे &ndash;</p>
<p>प्रलयान्ते ह्यनन्तेन संहृतास्ते त्वहर्मुखे ॥ ८-३३० ॥</p>
<p>अन्न्यानन्तप्रसादेन विबुधा अपि तं परम् ।<br>
सुप्तबुद्धं मन्यमानाः स्वतन्त्रम्मन्यताजडाः ॥ ८-३३१ ॥</p>
<p>स्वात्मानमेव जानन्ति हेतुं मायान्तरालगाः ।</p>
<p>&ldquo;अहर्मुखे&rdquo; पुनःसृष्टौ ।<br>
अन्यानन्तेति, अन्यशब्दो मायाधिकार्यपेक्षया ।<br>
तं परमनन्तं हेतुं न जानन्ति, अपि तु स्वात्मानमेव &ndash; इति सम्बन्धः ।<br>
अत्र च एवकारसामर्थ्यान्निषेधावगमः, तदपरिज्ञाने च हेतुद्वयं सुप्तबुद्धं मन्यमानाः स्वतन्त्रम्मन्यताजडाश्चेति ।<br>
स्वात्मनि च तथापरिज्ञाने हेतुः &ldquo;मायान्तरालगा&rdquo; इति ।<br>
इदमुक्तं भवति &ndash; यद्यपि एषां</p>
<p>&ldquo;शुद्धेऽध्वनि शिवः कर्ता प्रोक्तोऽनन्तोऽसिते प्रभुः ।<br>
&quot;</p>
<p>इत्याद्युक्त्या अनन्तादीनामेव सृष्टिसंहाराः, तथाप्येते मायामोहितत्वात् एश्वर्यमदेनैतन्न जानते, प्रत्युत वयमेव जगतां सृष्टिसंहारकारिणो न पुनरस्मदप्यधिकः कश्चिदस्ति &ndash; इति; यत एते स्वात्मनि पारतन्त्र्येऽपि स्वातन्त्र्याभिनिवेशात् सुप्तप्रबुद्धन्यायेन सृष्टिं प्रलयं च स्वात्माधीनमेव मन्यन्ते इति ।<br>
तदुक्तम् &ndash;</p>
<p>&ldquo;एश्वर्यमदमाविश्य मन्यमाना महोदयाः ।<br>
मत्तः श्रेष्ठतरं नान्यत्कारणं जगतां परम् ॥</p>
<p>अहमेव समस्तस्य जगतोऽस्य जगत्पतिः ।<br>
&quot; (मतङ्ग। ८।७३)</p>
<p>इति ।</p>
<p>यतोऽधोदृष्टयः सर्वे स्वसृष्टिमदमोहिताः ।<br>
तस्मिन्नभिरताः सन्तः क्रीडाभोगेष्वनिन्दिताः ॥</p>
<p>स्वकार्यकरणैः सम्यक्संहारे स्वापमागताः ।<br>
ततः क्षोभिकयाविष्टाः सम्प्रबुद्धाः परस्परम् ॥</p>
<p>तद्विधामेव पश्यन्ति स्वां सृष्टिं रचनोज्ज्वलाम् ।<br>
सुप्तोत्थिता वयं किं नु स्वनिद्रावशवर्तिनः ॥</p>
<p>क्रीडामो विगतक्लेशाः स्वार्जितेषु बुभुक्षवः ।<br>
सूक्ष्मपाशावृताः सर्वे न च स्थूलैस्तिरस्कृताः ॥<br>
&quot; (मतङ्ग। ८।८०)</p>
<p>इति ॥ ३३२ ॥</p>
<p>एवं मायाया ग्रन्थितत्त्वरूपतया द्वैविध्यं निरूप्य शक्तिरूपतामपि आख्यातुमाह &ndash;</p>
<p>अतः परं स्थिता माया देवी जन्तुविमोहिनी ॥ ८-३३२ ॥</p>
<p>देवदेवस्य सा शक्तिरतिदुर्घटकारिता ।<br>
निर्वैरपरिपन्थिन्या तया श्रमितबुद्धयः ॥ ८-३३३ ॥</p>
<p>इदं तत्त्वमिदं नेति विवदन्तीह वादिनः ।<br>
गुरुदेवाग्निशास्त्रेषु ये न भक्ता नराधमाः ॥ ८-३३४ ॥</p>
<p>सत्पथं तान्परित्याज्य सोत्पथं नयति ध्रुवम् ।<br>
असद्युक्तिविचारज्ञाञ्छुष्कतर्कावलम्बिनः ॥ ८-३३५ ॥</p>
<p>भ्रमयत्येव तान्माया ह्यमोक्षे मोक्षलिप्सया ।</p>
<p>देवीति, देवाभिन्नत्वात् ।<br>
अतिदुर्घटकारितेति, स्वातन्त्र्यरूपत्वात् &ldquo;विवदन्ति, इति विमतिं कुर्वन्तीत्यर्थः ।<br>
शुष्केति, वस्तुशून्यत्वात् ॥ ३३५ ॥</p>
<p>नन्वेवंविधाया अस्याः कथं समुच्छेदः स्यात् ? &ndash; इत्याशङ्क्याह &ndash;</p>
<p>शिवदीक्षासिना च्छिन्ना शिवज्ञानासिना तथा ॥ ८-३३६ ॥</p>
<p>न प्ररोहेत्पुनर्नान्यो हेतुस्तच्छेदनं प्रति ।<br>
दीक्षेति, क्रिया ।<br>
नान्यो हेतुरिति, शास्त्रान्तरोदितः ॥ ८-३३६ ॥</p>
<p>महामायोर्ध्वतः शुद्धा महाविद्याथ मातृका ॥ ८-३३७ ॥</p>
<p>वागीश्वरी च तत्रस्थं वामादिनवसत्पुरम् ।</p>
<p>शुद्धत्वादेव च अस्या महत्त्वमित्युक्तं &ldquo;महाविद्या&rdquo; इति ॥ ३३७ ॥</p>
<p>वामाद्या एव पठति ↓</p>
<p>वामा ज्येष्ठा रौद्री काली कलविकरणीबलविकारिकेतथा ॥ ८-३३८ ॥</p>
<p>मथनी दमनी मनोन्मनी च त्रिदृशः पीताः समस्तास्ताः ।<br>
सप्तकोट्यो मुख्यमन्त्रा विद्यातत्त्वेऽत्र संस्थिताः ॥ ८-३३९ ॥</p>
<p>एकैकार्बुदलक्षांशाः पद्माकारपुरा इह ।<br>
विद्याराज्ञ्यस्त्रिगुण्याद्याः सप्त सप्तार्बुदेश्वराः ॥ ८-३४० ॥</p>
<p>&ldquo;अंशा&rdquo; इति परिवाराः शप्तार्बुदेश्वरा&rdquo; इति, अर्बुदशब्देनात्र कोटिर्लक्ष्यते, तेन सप्तकोटिसङ्ख्याकानां मन्त्राणामीश्वर्य &ndash; इत्यर्थः ।<br>
तदुक्तम् &ndash;</p>
<p>&ldquo;त्रिगुणी ब्रह्मवेताली स्थाणुमत्यम्बिका परा ।<br>
रूपिणी मर्दिनी ज्वाला सप्तसङ्ख्यास्तदीश्वराः ॥</p>
<p>विद्याराज्ञ्यस्तथा ख्याताः… ।<br>
&quot; (स्व। १०।११४९)</p>
<p>इति ॥ ३४० ॥</p>
<p>विद्यातत्त्वोर्ध्वमैशं तु तत्त्वं तत्र क्रमोर्ध्वगम् ।<br>
शिखण्ङ्याद्यमनन्तान्तं पुराष्टकयुतं पुरम् ॥ ८-३४१ ॥</p>
<p>शिखण्डी श्रीगलो मूर्तिरेकनेत्रैकरुद्रकौ ।<br>
शिवोत्तमः सूक्ष्मरुद्रोऽनन्तो विद्येश्वराष्टकम् ॥ ८-३४२ ॥</p>
<p>क्रमादूर्ध्वोर्ध्वसंस्थानं सप्तानां नायको विभुः ।<br>
अनन्त एव ध्येयश्च पूज्यश्चाप्युत्तरोत्तरः ॥ ८-३४३ ॥</p>
<p>&ldquo;एशं तत्त्वम्&rdquo; ईश्वरतत्त्वम्, तत्र पुरमप्यैशमित्यर्थाद्योज्यम्, यत्र भगवानीश्वरः साक्षादस्ति ।<br>
तदुक्तम् &ndash;</p>
<p>&ldquo;बाह्ये तस्यैश्वरं तत्त्वं भुवनान्यत्र मे शृणु ।<br>
&quot; (स्व। १०।११४९)</p>
<p>इत्याद्युपक्रम्य &ldquo;तत्रस्थ ईश्वरो देवो वरदः सर्वतोमुखः ।<br>
&quot; (स्व। १०।११५२)</p>
<p>इति ।<br>
पुराष्टकस्य च वृतिच्छन्नत्वेऽपि विशेषणं</p>
<p>&ldquo;शिखण्ड्याद्यमनन्तान्तम्&rdquo; इति, तथा &ldquo;क्रमोर्ध्वगम्&rdquo;</p>
<p>इति ।<br>
तत्त्वं चैषां यथायथं गुणाधिक्यात् ।<br>
शिखण्डिनो हि सृष्ट्यादिकारित्वे श्रीकण्ठोऽधिकस्तस्माच्च त्रिमूर्त्यादिरपीति ।<br>
यदाहुः &ndash;</p>
<p>&ldquo;ततश्चानन्तात्सूक्ष्मस्य कलया न्यूनं कर्तृत्वं ततः शिवोत्तमस्य&rdquo;</p>
<p>इत्यादि सर्वेषामत्र सिद्धमिति दोषतः पुनरेतन्न व्याख्येयम् ।<br>
एषां पूर्वादिदिगष्टकक्रमेण संस्थानस्य श्रूयमाणत्वात् ।<br>
यदुक्तम् &ndash;</p>
<p>&ldquo;विद्येश्वरानतो वक्ष्ये पूर्वादीशान्तगान्क्रमात् ।<br>
&quot; (स्व। १०।११५९)</p>
<p>इति ।<br>
एवं क्रमादूर्ध्वोर्ध्वसंस्थानमित्यपि व्याख्येयम् ॥ ३४३ ॥</p>
<p>एषां च विद्येश्वरत्वाभिधाने किं निमित्तम् ? &ndash; इत्याशङ्क्याह &ndash;</p>
<p>मुख्यमन्त्रेश्वराणां यत् सार्धं कोटित्रयं स्थितम् ।<br>
तन्नायका इमे तेन विद्येशाश्चक्रवर्तिनः ॥ ८-३४४ ॥</p>
<p>सार्धं कोटित्रयमित्यन्यस्य सार्धस्य कोटित्रयस्य तत्कालमेव अपवृक्तत्वात् ।<br>
तदुक्तम् &ndash;</p>
<p>&ldquo;ब्रह्मादिस्तम्बपर्यन्ते जातमात्रे जगत्यलम् ।<br>
मन्त्राणां कोटयस्तिस्रः सार्धाः शिवनियोजिताः ॥</p>
<p>अनुगृह्याणुसङ्घातं याताः पदमनामयम् ।<br>
(मा।  वि। १।४०)</p>
<p>इति ॥ ३४४ ॥</p>
<p>नन्वनन्तस्यैव प्राधान्ये किं प्रमाणम् ? &ndash; इत्याशङ्क्याह &ndash;</p>
<p>उक्तं च गुरुभिरित्थं शिवतन्वाद्येषु शासनेष्वेतत् ।</p>
<p>आदिशब्दाद्रुरुवार्तिकादि ॥</p>
<p>तदेवाह ↓</p>
<p>भगबिलशतकलितगुहामूर्धासनगोऽष्टशक्तियुग्देवः ॥ ८-३४५ ॥</p>
<p>गहनाद्यं निरयान्तं सृजति च रुद्रांश्च विनियुङ्क्ते ।<br>
उद्धरति मनोन्मन्या पुंसस्तेष्वेव भवति मध्यस्थः ॥ ८-३४६ ॥</p>
<p>ते तेनोदस्तचितः परतत्त्वालोचनेऽभिनिविशन्ते ।<br>
स पुनरधः पथवर्तिष्वधिकृत एवाणुषु शिवेन ॥ ८-३४७ ॥</p>
<p>अवसितपतिविनियोगः सार्धमनेकात्ममन्त्रकोटीभिः ।<br>
निर्वात्यनन्तनाथस्तद्धामाविशति सूक्ष्मरुद्रस्तु ॥ ८-३४८ ॥</p>
<p>अनुगृह्याणुमपूर्वं स्थापयति पतिः शिखण्डिनः स्थाने ।<br>
इत्यष्टौ परिपाट्या यावद्धामानि याति गुरुरेकः ॥ ८-३४९ ॥</p>
<p>तावदसङ्ख्यातानां जन्तूनां निर्वृतिं कुरुते ।<br>
तेऽष्टावपि शक्त्यष्टकयोगामलजलरुहासनासीनाः ॥ ८-३५० ॥</p>
<p>आलोकयन्ति देवं हृदयस्थं कारणं परमम् ।<br>
तं भगवन्तमनन्तं ध्यायन्तः स्वहृदि कारणं शान्तम् ॥ ८-३५१ ॥</p>
<p>सप्तानुध्यायन्त्यपि मन्त्राणां कोटयः शुद्धाः ।</p>
<p>गुहामूर्धेति, मायोपरिवर्तिनी शुद्धविद्या ।<br>
अष्टौ शक्तयो वामाद्याः ।<br>
देवाऽनन्तः, रुद्रान्सूक्ष्मादीन्, विनियुङ्क्ते इति, सृष्ट्यादौ ।<br>
मनोन्मन्येति, नवम्या ।<br>
आसां हि नवानामपि शक्तीनां भिन्न एव नियोगः, &ndash; इत्यभिप्रायः ।<br>
तदुक्तम् &ndash;</p>
<p>नयते परमं स्थानमुन्मन्या परमेश्वरः ।<br>
&quot;</p>
<p>इति ।<br>
&ldquo;मध्यस्थः&rdquo; इति तटस्थः, अत एव सर्वेषामेषां यथोचितमेव सृष्ट्यादि विदध्यात् ।<br>
उदस्तेति उत्तेजिताः ।<br>
एवकारो भिन्नक्रमः, तेन अधःपथवर्तिष्वेवेति ।<br>
यदुक्तम् &ndash;</p>
<p>&ldquo;…प्रोक्तोऽनन्तोऽसिते प्रभुः ।<br>
&quot;</p>
<p>इति ।<br>
अनेकात्मेति मन्त्रकोटीनां विशेषणम् ।<br>
तदुक्तं तत्रैव &ndash;</p>
<p>&ldquo;तस्मिन्नुदितमुदारं शाङ्करमारोहति प्रभौ धाम ।<br>
निर्वान्ति मन्त्रकोट्योऽनेकाः परिहार्य कार्यत्वम् ॥<br>
&quot;</p>
<p>इति ।<br>
निर्वातीति, कृतकृत्यत्वाद् अधिकारेच्छाया अप्युपरमात् निर्वाणमेति   - इत्यर्थः ।<br>
न हि भगवाननिच्छोर्बलादधिकारं विधत्ते &ndash; इत्याशयः।<br>
&ldquo;तद्धाम&rdquo; इत्यनन्तस्थानम् ।<br>
सूक्ष्मरुद्रो द्वितीयः ।<br>
&ldquo;अणुम्&rdquo; विज्ञानाकलम् ।<br>
शिखण्डिन इति, अष्टमस्य ।<br>
स हि तदानीं श्रैकण्ठं पदमधितिष्ठतीति भावः ।<br>
तदुक्तं तत्रैव &ndash;</p>
<p>&ldquo;तत्रोपरतेऽनन्ते परिपाट्या नायकास्तदधिकारम् ।<br>
कुर्वन्ति सञ्चरन्तः पदात्पदं शासनात्पत्युः ॥</p>
<p>उपरमति पतिरनन्तस्तत्पदमधितिष्ठति प्रभुः सूक्ष्मः ।<br>
सूक्ष्मपदमपि शिवोत्तम एष विधिः सर्वमन्त्राणाम् ॥</p>
<p>वामाद्यान्नव विभवान्भगवान्निजतेजसः समुद्द्योत्य ।<br>
अनुगृह्याणुमपूर्वं स्थापयति पतिः शिखण्डिनः स्थाने ॥<br>
&quot;</p>
<p>इति ।<br>
श्रीमतङ्गेऽपि ↓</p>
<p>निर्वाति कृतकृत्यत्वादनन्तोऽनन्तवीर्यवान् ।<br>
ततस्तस्मिन्समारूढे पञ्चमन्त्रतनुः शिवः ॥</p>
<p>ददात्यनुज्ञां सूक्ष्मस्य विद्येशस्य महात्मनः ।<br>
स च प्राप्तवरः श्रीमान्भर्तुराज्ञानुवर्तकः ॥</p>
<p>तत्तन्त्रः पदमानन्तमधिष्ठाय महायशाः ।<br>
निर्वर्तयत्यधश्चक्रं यत्तन्मायात्मकं महत् ॥</p>
<p>एवं शिवोत्तमस्यापि सूक्ष्मस्योपरमे शिवः ।<br>
प्रददातीशसङ्घस्य कारणत्वमनिन्दितम् ॥</p>
<p>पदात्पदं विचरतो ह्येकैकस्य महात्मनः ।<br>
यावत्सा परमा काष्ठा तावच्चक्रस्य कारणम् ॥</p>
<p>अव्युच्छेदाय रुद्राणुं कृत्वा शक्तिबलान्वितम् ।<br>
नियुनक्ति पदे तस्मिन्यवीयसि शिखण्डिनम् ॥<br>
&quot; (मतङ्ग। ५।६२)</p>
<p>इति ।</p>
<p>यत्पुनः &ldquo;अनन्तोपरमे तेषां महतां चक्रवर्तिनाम् ।<br>
विहितं सर्वकर्तृत्वकारणं परमं पदम् ॥<br>
&quot; (रौरवे)</p>
<p>इत्याद्युक्तं तन्महाप्रलयविषयत्वेन योज्यम् ।<br>
तत्र हि युगपदेव सर्वेषामुपरमः &ndash; इत्युक्तं प्राक् ।<br>
श्रीमतङ्गेऽपि &ndash;</p>
<p>&ldquo;शुद्धाध्वपतयो देवा महान्तश्चक्रवर्तिनः ।<br>
समाप्य स्वाधिकारं ते प्रयान्ति पदमुत्तमम् ॥<br>
&quot;</p>
<p>इति ।<br>
&ldquo;एक&rdquo; इति एक एकः &ndash; इत्यर्थः ।<br>
&ldquo;परमं देवम्&rdquo; परमशिवम् ।<br>
अपिशब्दो भिन्नक्रमः, तेन सप्तापि मन्त्राणां कोटय इति ॥ ३५१ ॥</p>
<p>नन्वधर एवाध्वन्यनन्तोऽधिकृतः &ndash; इत्युक्तम्, तत्कोऽसावधरोऽन्यो वाध्वा ? &ndash; इत्याशङ्क्याह &ndash;</p>
<p>मायादिरवीच्यन्तो भवस्त्वनन्तादिरुच्यतेऽप्यभवः ॥ ८-३५२ ॥</p>
<p>शिवशुद्धगुणाधीकारान्तः सोऽप्येष हेयश्च ।<br>
अनाश्रितानन्ताद्यधिकारपर्यन्तः &ndash; इत्यर्थः ॥ ८-३५२ ॥</p>
<p>हेयत्वे चात्र किं निमित्तम् ? &ndash; इत्याशङ्क्याह &ndash;</p>
<p>अत्रापि यतो दृष्टानुग्राह्याणां नियोज्यता शैवी ॥ ८-३५३ ॥</p>
<p>इष्टा च तन्निवृत्तिर्ह्यभवस्त्वधरे न भूयते यस्मात् ।</p>
<p>ननु यद्येवं तत्कथमत्राभवशब्दस्य प्रवृत्तिः ? &ndash; इत्याशङ्क्योक्तम् &ldquo;ह्यभवस्त्वधरे न भूयते यस्मात्&rdquo; इति ॥ ३५३ ॥</p>
<p>तन्निवृत्तिमेव व्याचष्टे &ndash;</p>
<p>पत्युरपसर्पति यतः कारणता कार्यता च सिद्धेभ्यः ॥ ८-३५४ ॥</p>
<p>कञ्चुकवच्छिवसिद्धौ तावति भवसञ्ज्ञयातिमध्यस्थौ ।</p>
<p>&ldquo;कारणता&rdquo; नियोक्तृत्वम्, &ldquo;कार्यता&rdquo; नियोज्यत्वम्, शिद्धेभ्यः&rdquo; इति मुक्ताणुभ्यः, &ldquo;कञ्चुकवत्&rdquo; इति मायीयावरणवत् ।<br>
तदपि हि तथा निवर्तत एव &ndash; इति भावः ।<br>
यतस्तौ शिवसिद्धौ अतिभवरूपत्वात् &ldquo;अतिमध्यस्थौ&rdquo; अत्युदासीनौ नियोज्यनियोक्तृतादिक्षोभशून्यौ भवतः &ndash; इत्यर्थः ॥ ३५४ ॥</p>
<p>इदानीं प्रकृतमेवाह &ndash;</p>
<p>धर्मज्ञानविरागैश्यचतुष्टयपुरं तु यत् ॥ ८-३५५ ॥</p>
<p>रूपावरणसञ्ज्ञं तत्तत्त्वेऽस्मिन्नैश्वरे विदुः ।<br>
वामा ज्येष्ठा च रौद्रीति भुवनत्रयशोभितम् ॥ ८-३५६ ॥</p>
<p>सूक्ष्मावरणमाख्यातमीशतत्त्वे गुरूत्तमैः ।</p>
<p>&ldquo;तत्त्वेऽस्मिन्नैश्वर&rdquo; इति, तथा &ldquo;रिशतत्त्वे&rdquo; इत्यनेनेदमुक्तं यदियदेव भुवनजातमीश्वरतत्त्वे शोधनीयमिति ।<br>
तदुक्तम् &ndash;</p>
<p>&ldquo;दश पञ्च च शोध्यानि भुवनान्यैश्वरे क्रमात् ।<br>
&quot;</p>
<p>इति ।<br>
तत्र विद्येशानामष्टौ भुवनानि, रूपावरणे चत्वारि, सूक्ष्मावरणे त्रीणीति पञ्चदश ।<br>
अत एवेयतैवोपसंहारगर्भीकारेण श्रीस्वच्छन्दशास्त्रे &ndash;</p>
<p>&ldquo;व्रतं पाशुपतं दिव्यं ये चरन्ति जितेन्द्रियाः ।<br>
भस्मनिष्ठाजपध्यानात्ते व्रजन्त्यैश्वरं पदम् ॥</p>
<p>तत्रेश्वरस्तु भगवान् देवदेवो निरञ्जनः ।<br>
अधिकारं प्रकुरुते शिवेच्छाविधिचोदितः ॥<br>
&ldquo;(स्व।१०।११६९)</p>
<p>इत्याद्युक्तम् ।<br>
श्रीनन्दिशिखायामपि &ndash;</p>
<p>&ldquo;अत्राधिकारवानेवमीश्वरः शिवचोदितः ।<br>
तज्जपध्याननिष्ठा ये ते व्रजन्त्यैश्वरं पदम् ॥<br>
&quot;</p>
<p>इति ॥ ३५६ ॥</p>
<p>एशात्सादाशिवं ज्ञानक्रियायुगलमण्डितम् ॥ ८-३५७ ॥</p>
<p>शुद्धावरणमित्याहुरुक्ता शुद्धावृतेः परम् ।<br>
विद्यावृतिस्ततो भावाभावशक्तिद्वयोज्ज्वला ॥ ८-३५८ ॥</p>
<p>शक्त्यावृतिः प्रमाणाख्या ततः शास्त्रे निरूपिता ।<br>
शक्त्यावृतेस्तु तेजस्विध्रुवेशाभ्यामलङ्कृतम् ॥ ८-३५९ ॥</p>
<p>तेजस्व्यावरणं वेदपुरा मानावृतिस्ततः ।<br>
मानावृतेः सुशुद्धावृत्पुरत्रितयशोभिता ॥ ८-३६० ॥</p>
<p>सुशुद्धावरणादूर्ध्वं शैवमेकपुरं भवेत् ।<br>
शिवावृतेरूर्ध्वमाहुर्मोक्षावरणसञ्ज्ञितम् ॥ ८-३६१ ॥</p>
<p>अस्यां मोक्षावृतौ रुद्रा एकादश निरूपिताः ।<br>
मोक्षावरणतस्त्वेकपुरमावरणं ध्रुवम् ॥ ८-३६२ ॥</p>
<p>ऊर्ध्वे ध्रुवावृतेरिच्छावरणं तत्र ते शिवाः ।<br>
ईश्वरेच्छागृहान्तस्थास्तत्पुरं चैकमुच्यते ॥ ८-३६३ ॥</p>
<p>इच्छावृतेः प्रबुद्धाख्यं दिग्रुद्राष्टकचर्चितम् ।<br>
प्रबुद्धावरणादूर्ध्वं समयावरणं महत् ॥ ८-३६४ ॥</p>
<p>भुवनैः पञ्चभिर्गर्भीकृतानन्तसमावृति ।<br>
सामयात्सौशिवं तत्र सादाख्यं भुवनं महत् ॥ ८-३६५ ॥</p>
<p>तस्मिन्सदाशिवो देवस्तस्य सव्यापसव्ययोः ।<br>
ज्ञानक्रिये परेच्छा तु शक्तिरुत्सङ्गगामिनी ॥ ८-३६६ ॥</p>
<p>सृष्ट्यादिपञ्चकृत्यानि कुरुते स तयेच्छया ।<br>
पञ्च ब्रह्माण्यङ्गषट्कं सकलाद्यष्टकं शिवाः ॥ ८-३६७ ॥</p>
<p>दशाष्टादश रुद्राश्च तैरेव सुशिवो वृतः ।</p>
<p>सादाशिवमिति तत्त्वम्, अर्थात्तत्र शुद्धावरणमाहुः &ndash; इति सम्बन्धः ।<br>
&ldquo;शुद्धावृतेः परम्&rdquo; इति शुद्धावरणादूर्ध्वम् &ndash; इत्यर्थः ।<br>
&ldquo;विद्यावृतिः&rdquo; विद्यावरणमित्यर्थः तदुक्तम् &ndash;</p>
<p>&ldquo;भावसञ्ज्ञा त्वभावाख्या तस्मिञ्छक्तिद्वयं स्थितम् ।<br>
&quot;</p>
<p>इति ।<br>
&ldquo;ततः&rdquo; इति विद्यावरणात्, तेन तदूर्ध्वं शक्त्यावृतिस्तदूर्ध्वमपि प्रमाणावृतिरिति ।<br>
शास्त्र इति, विशेषानुपादानात् सर्वत्र ।<br>
तत्र शक्त्यावृतौ रुद्रद्वयम् ।<br>
तदुक्तम् &ndash;</p>
<p>&ldquo;तेजस्वीशो ध्रुवेशश्च प्रमाणानां परं पदम् ।<br>
&quot; (स्व। १०।११७२)</p>
<p>इति ।<br>
शक्त्यावरणमूर्ध्वं चेति प्रमाणावरणं चोर्ध्वमित्युद्द्योतकारदृष्टः पाठः पुनरसाधुः,महाजनैरपरिगृहीतत्वात् ।<br>
श्रीनन्दिशिखायामपि &ndash;</p>
<p>&ldquo;तेजेश्वरो ध्रुवेशश्च शक्त्यावरणसंस्थितौ ।<br>
&quot;</p>
<p>इत्यादिरास्माक एव पाठः ।<br>
प्रमाणावरणशब्दस्य चात्र प्रवृत्तौ किं निमित्तम् ? &ndash; इत्याशङ्क्योक्तम् &ndash; &ldquo;तेजस्व्यावरणम्&rdquo; इति ।<br>
तेजेशध्रुवेशौ हि मायातत्त्वावस्थितस्य प्रमाणाष्टकस्य परं पदम्, तयोरपीदं द्वितीयं परमावरणमिति ।<br>
&ldquo;वेदपुरा&rdquo; इति चतुर्भुवना ।<br>
तदुक्तम् &ndash;</p>
<p>&ldquo;ब्रह्मा रुद्रः प्रतोदश्च अनन्तश्च चतुर्थकः ।<br>
&quot; (स्व। १०।११७३)</p>
<p>इति ।<br>
श्रीनन्दिशिखायामपि &ndash;</p>
<p>&ldquo;ब्रह्मा रुद्रः प्रमाणाख्यः प्रतोदोऽनन्तसञ्ज्ञकः ।<br>
प्रमाणावरणे ह्येते चत्वारः परिकीर्तिताः ॥<br>
&quot;</p>
<p>इति ।<br>
शुशुद्धावृत्&rdquo; इति सुशुद्धावरणम् &ndash; इत्यर्थः ।<br>
तदुक्तम् &ndash;</p>
<p>शुशुद्धावरणं चोर्ध्वं तत्र रुद्रत्रयं विदुः ।<br>
एकाक्षः पिङ्गलो हंसः कथितं तु समासतः ॥<br>
&quot; (स्व। १०।११७४)</p>
<p>इति ।</p>
<p>&ldquo;शैवं पुरम्&rdquo; शिवावरणम् &ndash; इत्यर्थः ।</p>
<p>तदुक्तम् &ndash;</p>
<p>&ldquo;शिवावरणमूर्ध्वे तु तत्रैको ध्रुवसञ्ज्ञकः ।<br>
&quot; (स्व। १०।११७४)</p>
<p>इति ।<br>
एकादशेति, ब्रह्मादयः ।<br>
तदुक्तम् ↓</p>
<p>&ldquo;ब्रह्मदन्किदिण्डिमुण्डाः सौरभश्च तथैव च ।<br>
जन्ममृत्युहरश्चैव प्रणीतः सुखदुःखदः ॥</p>
<p>विजृम्भितः समाख्याताः… ।<br>
&quot; (स्व। १०।११७७)</p>
<p>इति ।<br>
&ldquo;आवरणं ध्रुवम्&rdquo; ध्रुवावरणम् &ndash; इत्यर्थः ।<br>
&ldquo;ते&rdquo; इति इतः प्रभृति पृथिवीपर्यन्तमुक्ताः सर्व एव &ndash; इत्यर्थः ।<br>
ईश्वरेच्छागृहान्तःस्था इति, तदेकरूपा इति यावत् ।<br>
यदभिप्रायेणैव   -</p>
<p>श्वामिनश्चात्मसंस्थस्य भावजातस्य भासनम् ।<br>
अस्त्येव न विना तस्मादिच्छामर्शः प्रवर्तते ॥<br>
&quot; (रि।<br>
प्र।१।५।१०)</p>
<p>इत्याद्यन्यत्रोक्तम् ।<br>
एकमिति, इच्छाशक्त्यैवाधिष्ठेयत्वात् ।<br>
प्रबुद्धाख्यमित्यावरणम् ।<br>
तदुक्तम् ↓</p>
<p>&ldquo;प्रबुद्धावरणं चोर्ध्वे कथयामि समासतः ।<br>
प्रीतः प्रमुदितश्चैव प्रमोदश्च प्रलम्बनः ॥</p>
<p>विष्णुर्मदन एवाथ गहनः प्रथितस्तथा ।<br>
रुद्राष्टकं समाख्यातं विज्ञेयं प्राग्दिशः क्रमात् ॥<br>
&quot; (स्व। १०।११८०)</p>
<p>इति ।<br>
पञ्चभिर्भुवनैर्युक्तमिति शेषः ।<br>
तदुक्तम् &ndash;</p>
<p>&ldquo;प्रभवः समयः क्षुद्रो विमलश्च शिवस्तथा ।<br>
ततो घनः समाख्यातो निरञ्जन इतः परम् ॥</p>
<p>रुद्रोङ्कारास्तु पञ्चैते&rdquo;… ।<br>
(स्व। १०।११८२)</p>
<p>इति ।<br>
गर्भीकृतानन्तसमावृतीति, सर्वशेषत्वेनोक्तं यन्नाम हि किञ्चिदुपरिवर्ति तत्सर्वमधस्तनं गर्भीकृत्य वर्तत इति ।<br>
शौशिवम्&rdquo; इति सुशिवावरणम् ।<br>
शादाख्यं भुवनम्&rdquo; इति सदाशिवभट्टारकस्य साक्षादधिष्ठानस्थानम् &ndash; इत्यर्थः ।<br>
अत एव महदित्युक्तम् ।<br>
उद्द्योतकृता पुनः</p>
<p>&ldquo;रिश्वरस्य तथोर्ध्वे तु अधश्चैव सदाशिवात् ।<br>
&quot; (स्व। १०।११८६)</p>
<p>इत्यर्धं परिकल्प्य इतः प्रभृति सादाशिवं तत्त्वमिति यदुक्तं तदयुक्तम्, अस्यार्धस्य महाजनैरगृहीतत्वात् ।<br>
अत एव च एवमपि &ldquo;ऊर्ध्वम्&rdquo; इति पुनरुक्तम्, &ldquo;अधश्चैव सदाशिवात्&rdquo; इत्यप्यसङ्गतम्, तत्रैव तस्योक्तत्वात्; अपरिकल्पितत्वेऽपि एतदित्थं यथाकथञ्चिदव्याख्येयं यदीश्वरस्येति रुद्रोङ्कारस्य, सदाशिवादिति अधिष्ठातुः, अधिष्ठेयं हि अधिष्ठातुरध एव भवेदिति ।<br>
यत्तु श्रीनन्दिशिखायाम्   -</p>
<p>&ldquo;कथितं त्वैश्वरं तत्त्वमत ऊर्ध्वं सदाशिवः ।<br>
&quot;</p>
<p>इत्युक्तं तदप्येवमवगन्तव्यं यदैश्वरमिति सादाशिवम्, सदाशिव इति तत्र साक्षात्स्थित इति ।<br>
अन्यथा हि उभयत्रापि ईश्वरतत्त्वोपसंहारग्रन्थस्य व्याघातः स्यात्; तन्महाजनक्षुण्ण एव मार्गोऽनुगन्तव्यः &ndash; इति उद्द्योतकारव्याख्यया न भ्रमितव्यमित्यलं बहुना ।<br>
&ldquo;तस्मिन्&rdquo; इति सदाख्ये भुवने ।<br>
शुशिवः&rdquo; सदाशिवः ।<br>
वृतश्चतुर्धावरणक्रमेण ॥ ३६७ ॥</p>
<p>एतदेव क्रमेण पठति &ndash;</p>
<p>सद्यो वामाघोरौ पुरुषेशौ ब्रह्मपञ्चकं हृदयम् ॥ ८-३६८ ॥</p>
<p>मूर्धशिखावर्मदृगस्त्रमङ्गानि षट् प्राहुः ।<br>
सकलाकलशून्यैः सह कलाढ्यखमलङ्कृते क्षपणमन्त्यम् ॥ ८-३६९ ॥</p>
<p>कण्ठ्यौष्ठ्यमष्टमं किल सकलाष्टकमेतदाम्नातम् ।<br>
ओङ्कारशिवौ दीप्तो हेत्वीशदशेशकौ सुशिवकालौ ॥ ८-३७० ॥</p>
<p>सूक्ष्मसुतेजःशर्वाः शिवाः दशैतेऽत्र पूर्वादेः ।<br>
विजयो निःश्वासश्च स्वायम्भुवो वह्निवीररौरवकाः ॥ ८-३७१ ॥</p>
<p>मुकुटविसरेन्दुविन्दुप्रोद्गीता ललितसिद्धरुद्रौ च ।<br>
सन्तानशिवौ परकिरणापारमेशा इति स्मृता रुद्राः ॥ ८-३७२ ॥</p>
<p>सर्वेषामेतेषां ज्ञानानि विदुः स्वतुल्यनामानि ।</p>
<p>&ldquo;अकलः&rdquo; इति निष्कलः ।<br>
अन्त्यमन्ते भवं क्षयान्तम्, हेत्वीशः कारणेश्वरः सूक्ष्मः सूक्ष्मरूपः, सर्वेषामिति शिवानां रुद्राणां च, अत एव दशाष्टादशभेदभिन्नं शैवमुच्यते ॥ ३७२ ॥</p>
<p>मन्त्रमुनिकोटिपरिवृतमथ विभुवामादिरुद्रतच्छक्तियुतम् ॥ ८-३७३ ॥</p>
<p>तारादिशक्तिजुष्टं सुशिवासनमतिसितकजमसङ्ख्यदलम् ।<br>
यः शक्तिरुद्रवर्गः परिवारे विष्टरे च सुशिवस्य ॥ ८-३७४ ॥</p>
<p>प्रत्येकमस्य निजनिजपरिवारे परार्धकोटयोऽसङ्ख्याः ।<br>
मायामलनिर्मुक्ताः केवलमधिकारमात्रसंरूढाः ॥ ८-३७५ ॥</p>
<p>सुशिवावरणे रुद्राः सर्वज्ञाः सर्वशक्तिसम्पूर्णाः ।<br>
अधिकारबन्धविलये शान्ताः शिवरूपिणो पुनर्भविनः ॥ ८-३७६ ॥</p>
<p>मुनीति सप्त ।<br>
रुद्रा इति, आवरणादिगताः ॥ ३७६ ॥</p>
<p>ऊर्ध्वे बिन्द्वावृतिर्दीप्ता तत्र तत्र पद्मं शशिप्रभम् ।<br>
शान्त्यतीतः शिवस्तत्र तच्छक्त्युत्सङ्गभूषितः ॥ ८-३७७ ॥</p>
<p>निवृत्त्यादिकलावर्गपरिवारसमावृतः ।<br>
असङ्ख्यरुद्रतच्छक्तिपुरकोटिभिरावृतः ॥ ८-३७८ ॥</p>
<p>ऊर्ध्वे इति, सुशिवावरणात् ।<br>
&ldquo;तच्छक्ति&rdquo; इति शान्त्यतीता ।<br>
तदुक्तम् &ndash;</p>
<p>निवृत्तिश्च प्रतिष्ठा च विद्या शान्तिस्तथैव च ।<br>
परिवारः स्मृतस्तस्य शान्त्यतीतस्य सुव्रते ॥</p>
<p>तस्य वामे तु दिग्भागे शान्त्यतीता व्यवस्थिता ॥<br>
&quot; (स्व। १०।१६२१)</p>
<p>इति ॥ ३७८ ॥</p>
<p>एतच्च भङ्ग्यन्तरेणोक्तम् &ndash; इत्याह &ndash;</p>
<p>श्रीमन्मतङ्गशास्त्रे च लयाख्यं तत्त्वमुत्तमम् ।<br>
पारिभाषिकमित्येतन्नाम्ना बिन्दुरिहोच्यते ॥ ८-३७९ ॥</p>
<p>यन्नाम सर्वकर्तृत्वादिगुणयोगादुत्तमं लयाख्यं तत्त्वं तदेवैतद्बहिरभिव्यक्तं सदिह स्वशास्त्रपरिभाषया बिन्दुरुच्यते, श्रीमतङ्गपारमेश्वरेऽस्य तथा समयः कृतः &ndash; इत्यर्थः ।<br>
यदुक्तं तत्र</p>
<p>&ldquo;तस्मादेव परं तत्त्वमचलं सर्वतोमुखम् ।<br>
यस्मिन्प्राप्तस्य न पुनर्जन्मेहास्ति कदाचन ॥<br>
&quot;</p>
<p>इति ।</p>
<p>&ldquo;इत्थं गुणवतस्तस्मात्तत्त्वात्तत्त्वमनिन्दितम् ।<br>
स्फुरद्रश्मिसहस्राढ्यमधस्ताद्व्यापकं महत् ॥</p>
<p>पारिभाषिकमित्येतन्नाम्ना बिन्दुरिहोच्यते ।<br>
चतुर्धावस्थितं चेदं प्रेरकं सर्वतोऽव्ययम् ॥<br>
&quot;</p>
<p>इति ॥ ३७९ ॥</p>
<p>ननु इह पत्युः &ldquo;लयभोगाधिकाराह्वत्रितत्त्वोक्तिनिदर्शनात् ।<br>
पदार्थः पतिनामासौ प्रथमः परिकीर्तितः ॥<br>
&quot; (मतङ्ग।<br>
)</p>
<p>इति ॥</p>
<p>…(?) तदत्रास्य यद्येवं तद्भोगादिरूपत्वं पुनः कुत्र ?   - इत्याशङ्क्याह &ndash;</p>
<p>चतुर्मूर्तिमयं शुभ्रं यत्तत्सकलनिष्कलम् ।<br>
तस्मिन्भोगः समुद्दिष्ट इत्यत्रेदं च वर्णितम् ॥ ८-३८० ॥</p>
<p>यदेतन्निवृत्त्याद्यात्मना चतूरूपं तत्त्वेऽपि तदुत्तीर्णत्वात् निर्मलम्, अत एव सकलत्वेऽपि परस्मिन्नेव तत्त्वे लीनत्वान्निष्कलं पदम्, तस्मिन्भोगः समुद्दिष्टः सादाशिवं तत्त्वमस्य भोगस्थानमित्यत्र श्रीमतङ्गशास्त्र एवेदमुक्तम् ।<br>
तदुक्तं तत्र &ndash;</p>
<p>शदाशिवस्य देवस्य लयस्तत्त्वेऽतिनिष्कले ।<br>
चतुर्मूर्तिमयं शुभ्रं यत्तत्सकलनिष्कलम् ॥</p>
<p>तस्मिन्भोगः समुद्दिष्टः पत्युर्विश्वस्य सर्वदा ।<br>
&quot; (मतङ्ग। १।३।२३)</p>
<p>इति ।<br>
अधिकारस्थानं पुरस्य विद्यादि &ndash; इत्यर्थसिद्धम् ।<br>
यदुक्तं तत्रैव &ndash;</p>
<p>&ldquo;लये च शिवतत्त्वाख्यं व्यक्तौ बिन्द्वाह्वयं पदम् ।<br>
भोगः सदाशिवस्थाने ईश्वराख्ये च शासनम् ॥</p>
<p>विद्यातत्त्वेऽधिकारोऽस्य योनेर्ज्ञेयः सदैव हि ।<br>
&quot; (मतङ्ग। १।७।३३)</p>
<p>इति ॥ ३८० ॥</p>
<p>ननु सकलत्वं नाम कलादिक्षित्यन्तदेहयोग्यत्वमुच्यते, तच्चेत् सदाशिवभट्टारकस्य सम्भवति तत्कथमस्यापि अस्मदादिवत् क्षित्यादिरूपत्वं न लक्ष्यते ? &ndash; इत्याशङ्क्याह &ndash;</p>
<p>निवृत्त्यादेः सुसूक्ष्मत्वाद्धराद्यारब्धदेहता ।<br>
मातुः स्फूर्जन्महाज्ञानलीनत्वान्न विभाव्यते ॥ ८-३८१ ॥</p>
<p>&ldquo;मातुः&rdquo; सदाशिवभट्टारकस्य ।<br>
निवृत्त्यादेः सूक्ष्मत्वे हेतुः &ndash; स्फूर्जन्महाज्ञानलीनत्वादिति ॥ ३८१ ॥</p>
<p>(नन्वत्र) स्थिता च धरादिरूपता न विभाव्यते &ndash; इत्येतद्विप्रतिषिद्धम् ? &ndash; इत्याशङ्क्याह &ndash;</p>
<p>उद्रिक्ततैजसत्वेन हेम्नो भूपरमाणवः ।<br>
यथा पृथङ्न भान्त्येवमूर्ध्वाधोरुद्रदेहगाः ॥ ८-३८२ ॥</p>
<p>यथा सुवर्णस्य तेजःपरमाणूनामुद्रिक्तत्वात्काठिन्याद्यन्यथानुपपत्त्या स्थिता अपि भूपरमाणवः पृथङ्न भासन्ते तथात्मज्ञानतिरस्कृतत्वात् शुद्धाशुद्धात्मनि सर्गे तत्तद्भुवनेश्वरदेहगा अपि &ndash; इति वाक्यार्थः ॥ ३८२ ॥</p>
<p>इदानीं प्रकृतमेवाह &ndash;</p>
<p>बिन्दूर्ध्वेऽर्धेन्दुरेतस्य कला ज्योत्स्ना च तद्वती ।<br>
कान्तिः प्रभा च विमला पञ्चैता रोधिकास्ततः ॥ ८-३८३ ॥</p>
<p>रुन्धनी रोधनी रोद्ध्री ज्ञानबोधा तमोपहा ।<br>
एताः पञ्च कलाः प्राहुर्निरोधिन्यां गुरूत्तमाः ॥ ८-३८४ ॥</p>
<p>&ldquo;तद्वती&rdquo; ज्योत्स्नावती, &ldquo;तत&rdquo; इति अर्धेन्दोरप्यूर्ध्वम् ॥ ३८४ ॥</p>
<p>अर्धचन्द्रादेश्च मन्त्रप्रमेयरूपत्वात् तदुचितमेव यथोत्तरं सूक्ष्मसूक्ष्मतरादिरूपत्वं दर्शयति ↓</p>
<p>अर्धमात्रः स्मृतो बिन्दुर्व्योमरूपी चतुष्कलः ।<br>
तदर्धमर्धचन्द्रस्तदष्टांशेन निरोधिका ॥ ८-३८५ ॥</p>
<p>&ldquo;तदर्धम्&rdquo; मात्राचतुर्भागः &ldquo;तदष्टांशेन&rdquo; मात्राष्टांशेन ॥ ३८५ ॥</p>
<p>निरोधिकामेव निर्वक्ति &ndash;</p>
<p>हेतून्ब्रह्मादिकान् रुन्द्धे-रोधिकां तां त्यजेत्ततः ।<br>
निरोधिकामिमां भित्वा सादाख्यं भुवनं परम् ॥ ८-३८६ ॥</p>
<p>पररूपेण यत्रास्ते पञ्चमन्त्रमहातनुः ।</p>
<p>&ldquo;हेतून्&rdquo; इति कारणानि ।<br>
पररूपेणेति, सुशिवावरणे हि अस्याः परं रूपमित्युक्तम् ॥ ३८६ ॥</p>
<p>अस्यैव स्थानं रूपं च निरूपयति &ndash;</p>
<p>इत्यर्धेन्दुनिरोध्यन्तबिन्द्वावृत्यूर्ध्वतो महान् ॥ ८-३८७ ॥</p>
<p>नादः किञ्जल्कसदृशो महद्भिः पुरुषैर्वृतः ।<br>
चत्वारि भुवनान्यत्र दिक्षु मध्ये च पञ्चमम् ॥ ८-३८८ ॥</p>
<p>इन्धिका दीपिका चैव रोधिका मोचिकोर्ध्वगा ।<br>
मध्येऽत्र पद्मं तत्रोर्ध्वगामी तच्छक्तिभिर्वृतः ॥ ८-३८९ ॥</p>
<p>नादोर्ध्वतस्तु सौषुम्नं तत्र तच्छक्तिभृत्प्रभुः ।<br>
तदीशः पिङ्गलेलाभ्यां वृतः सव्यापसव्ययोः ॥ ८-३९० ॥</p>
<p>या प्रभोरङ्कगा देवी सुषुम्ना शशिसप्रभा ।<br>
ग्रथितोऽध्वा तया सर्व ऊर्ध्वश्चाधस्तनस्तथा ॥ ८-३९१ ॥</p>
<p>नादः सुषुम्नाधारस्तु भित्त्वा विश्वमिदं जगत् ।<br>
अधःशक्त्या विर्निगच्छेदूर्ध्वशक्त्या च मूर्धतः ॥ ८-३९२ ॥</p>
<p>नाड्या ब्रह्मबिले लीनः सोऽव्यक्तध्वनिरक्षरः ।<br>
नदन्सर्वेषु भूतेषु शिवशक्त्या ह्यधिष्ठितः ॥ ८-३९३ ॥</p>
<p>एवमर्धेन्दुर्निरोधिनी च बिन्दोरेव प्रसरः &ndash; इत्युक्तं स्यात् ।<br>
&ldquo;महद्भिः पुरुषैः&rdquo; इति मन्त्रमहेश्वररूपैः ।<br>
&ldquo;तच्छक्तिः&rdquo; ऊर्ध्वगामिनी ।<br>
तदुक्तम् &ndash;</p>
<p>&ldquo;तस्मिन्पद्मं सुविस्तीर्णमूर्ध्वगेशः स्थितः प्रभुः ।<br>
&quot; (स्व। १०।१२२४)</p>
<p>इति ।</p>
<p>&ldquo;ऊर्ध्वगा तु कला तस्य नित्यमुत्सङ्गगामिनी ।<br>
&quot; (स्व। १०।१२२६)</p>
<p>इति च ।<br>
सौषुम्नमिति भुवनम् ।<br>
&ldquo;तच्छक्तिः&rdquo; सुषुम्ना ।<br>
&ldquo;तदीशः&rdquo; सुषुम्नेशः ।<br>
&ldquo;ग्रथितः&rdquo; इति ओतप्रोतत्वेन व्याप्तः ।<br>
&ldquo;ऊर्ध्वः&rdquo; शक्तिशिवात्मकः &ldquo;अधस्तनो&rdquo; नादान्तादिः ।<br>
अस्याश्चोर्ध्वाधरयोरेव व्यापकत्वं दर्शयति नादः सुषुम्नाधारः&rdquo; इत्यादिना ।<br>
इह खलु नादः सुषुम्नाख्यां मध्यनाडीमधितिष्ठन्नधःशक्त्योत्थाय मूलाधारात् प्रबोधमासाद्य प्राणात्मिकयोर्ध्वशक्त्या निखिलमिदं जगत् तत्तत्कारणोल्लङ्घनक्रमेण भित्त्वा तस्या एव सुषुम्नाख्याया नाड्या &ldquo;मूर्धतः&rdquo; उपरिष्टान्निर्गच्छेत् येनासौ ब्रह्मबिले विश्रान्तः सन् सर्वेषु भूतेषु</p>
<p>नास्योञ्चारयिता कश्चित्प्रतिहन्ता न विद्यते ।<br>
स्वयमुच्चरते देवः प्राणिनामुरसि स्थितः ॥<br>
&quot; (स्व। ७।५८)</p>
<p>इत्याद्युक्त्या नदन्, अत एव घोषादिस्वभावान्तरानुदयात् अव्यक्तध्वनिः, अत एवाविचलद्रूपत्वाद् अक्षरो यतः शिवशक्त्या त्वधिष्ठितः परसंविन्मात्रात्मकः &ndash; इत्यर्थः ।<br>
तदुक्तम् &ndash;</p>
<p>नाड्याधारस्तु नादो वै भित्त्वा सर्वमिदं जगत् ।<br>
अधःशक्त्या विनिर्गत्य यावद्ब्रह्माणमूर्ध्वतः ॥</p>
<p>नाड्या ब्रह्मबिले लीनस्त्वव्यक्तध्वनिरक्षरः ।<br>
नदते सर्वभूतेषु शिवशक्त्या त्वधिष्ठितः ॥<br>
&quot; (स्व। १०।१२३३)</p>
<p>इति ॥ ३९३ ॥</p>
<p>सुषुम्नोर्ध्वे ब्रह्मबिलसञ्ज्ञयावरणं त्रिदृक् ।<br>
तत्र ब्रह्मा सितः शूली पञ्चास्यः शशिशेखरः ॥ ८-३९४ ॥</p>
<p>तस्योत्सङ्गे परा देवी ब्रह्माणी मोक्षमार्गगा ।<br>
रोद्ध्री दात्री च मोक्षस्य…</p>
<p>&ldquo;तत्र&rdquo; इति ब्रह्मबिलावरणे ।<br>
&ldquo;मोक्षमार्गगा&rdquo; इति तन्मार्गावस्थिता &ndash; इत्यर्थः ।<br>
अत एवास्यास्तद्रोधने तद्दाने च सामर्थ्यमित्युक्तं &ldquo;रोद्ध्री दात्री च मोक्षस्य&rdquo; इति ॥ ३९४ ॥</p>
<p>…टां भित्त्वा चोर्ध्वकुण्डली ॥ ८-३९५ ॥</p>
<p>शक्तिः सुप्ताहिसदृशी सा विश्वाधार उच्यते ।<br>
तस्यां सूक्ष्मा सुसूक्ष्मा च तथान्ये अमृतामिते ॥ ८-३९६ ॥</p>
<p>मध्यतो व्यापिनी तस्यां व्यापीशो व्यापिनीधरः ।</p>
<p>तां भित्त्वेति, तत ऊर्ध्वम् &ndash; इत्यर्थः ।<br>
ऊर्ध्वकुण्डलीति, निखिलस्यास्य विश्वस्यानुन्मिषितत्वेनान्तर्गर्भीकारात्, अत एव शुप्ताहिसदृशी&rdquo; इत्युक्तम्, अत एव स्वभित्तावेव विश्वोल्लासनात् &ldquo;विश्वाधार उच्यते&rdquo; &ndash; इत्युक्तम् ।<br>
शक्तिरित्यनेन इतः प्रभृति शक्तितत्त्वम् &ndash; इत्यासूत्रितम् ।<br>
तदुक्तं श्रीनन्दिशिखायाम् &ndash;</p>
<p>&ldquo;तत ऊर्ध्वे शक्तितत्त्वं कथ्यमानं निबोध मे ।<br>
प्रसुप्तभुजगाकारा ऊर्णातन्तुसमप्रभा ॥</p>
<p>आधारः सर्वतत्त्वानां भुवनानां च सुव्रते ।<br>
&quot;</p>
<p>इति ।<br>
&ldquo;तस्याम्&rdquo; इति शक्तौ ।<br>
तदुक्तम् &ndash;</p>
<p>शूक्ष्मा चैव सुसूक्ष्मा च तथा चैवामृतामिता ।<br>
व्यापिनी मध्यतो ज्ञेया शेषाः पूर्वादितः क्रमात् ॥<br>
&quot; (स्व। १०।१२९०)</p>
<p>इति ।<br>
&ldquo;तस्याम्&rdquo; इति व्यापिन्याम् ।<br>
व्यापीश इति, यस्यानाश्रितभैरवापेक्षया पूर्वस्यां दिशि व्यवस्थानम् ॥ ३९६ ॥</p>
<p>ननु व्यापिनी शक्तेः पृथगिति तावदविवादः, तत्किं तस्याः शक्तितत्त्वे एवावस्थानम् उत न ? &ndash; इत्याशङ्क्याह ↓</p>
<p>शक्तितत्त्वमिदं यस्य प्रपञ्चोऽयं धरान्तकः ॥ ८-३९७ ॥</p>
<p>शिवतत्त्वं ततस्तत्र चतुर्दिक्कं व्यवस्थिताः ।<br>
व्यापी व्योमात्मकोऽनन्तोऽनाथस्तच्छक्तिभागिनः ॥ ८-३९८ ॥</p>
<p>मध्ये त्वनाश्रितं तत्र देवदेवो ह्यनाश्रितः ।<br>
तच्छक्त्युत्सङ्गभृत्सूर्यशतकोटिसमप्रभः ॥ ८-३९९ ॥</p>
<p>&ldquo;शक्तितत्त्वम्&rdquo; इति अनाश्रितभुवनम् ।<br>
&ldquo;ततः&rdquo; इति तच्छक्तितत्त्वमेवाश्रित्य &ndash; इत्यर्थः ।<br>
तद्धि शक्तितत्त्वे एव व्यापिन्यामवस्थितम् &ndash; इति भावः ।<br>
&ldquo;तत्र&rdquo; इति अनाश्रितभुवने ।<br>
&ldquo;तच्छक्तयो&rdquo; व्यापिन्याद्याः ।<br>
अनाश्रितमिति, भुवनम् ।<br>
&ldquo;तच्छक्तिः&rdquo; अनाश्रिता ।<br>
तदुक्तम् &ndash;</p>
<p>&ldquo;व्यापिनी व्योमरूपा चानन्तानाथा त्वनाश्रिता ।<br>
(स्व। १०।१२५०)</p>
<p>इति ।<br>
शिवतत्त्वमिति पुनः स्वार्थवृत्त्या यदि व्याख्यायेत तत्सर्वं व्याहन्येत ।<br>
यतः</p>
<p>&ldquo;एवं वै शिवतत्त्वं तु कथितं तव सुव्रते ।<br>
शोधयित्वा ततश्चोर्ध्वं शक्तिश्चैव परा स्मृता ॥</p>
<p>समना नाम सा ज्ञेया… ॥<br>
(स्व। १०।१२५४)</p>
<p>इत्याद्युक्त्या शिवतत्त्वादपि ऊर्ध्वं समना व्याप्नोतीति ।<br>
तत्रापि</p>
<p>शमनान्तं वरारोहे पाशजालमनन्तकम् ।<br>
&quot; (स्व। ४।४२९)</p>
<p>इत्याद्युक्तेरनन्तं पाशजालं प्रसक्तं स्यात् ।<br>
एवम्</p>
<p>&ldquo;हेयाध्वानमधः कुर्वन् रेचयेत्तं वरानने ।<br>
यावत्सा समना शक्तिस्तदूर्ध्वं चोन्मना स्मृता ॥<br>
&quot; (स्व। १०।१२७१)</p>
<p>इत्यादि व्याहतं स्यात् ।<br>
&ldquo;…उन्मन्यन्ते परः शिवः ।<br>
&quot;</p>
<p>इत्याद्यपि दुष्येत् समनाधस्तस्योक्तत्वात्, तस्यापि तत्त्वान्तरत्वे षट्त्रिंशत्तत्त्वानि &ndash; इति प्रतिज्ञाहानिः ।<br>
नास्य शिवतत्त्वस्य ऊर्ध्वमन्तर्वा समनापि त्वधस्तस्याः शक्तितत्त्व एवाम्नानात् ।<br>
तदुक्तम्   -</p>
<p>&ldquo;प्रणवेन ततः शक्तिर्न्यसितव्या वरानने ।<br>
व्यापिनीं समनां चोर्ध्वे तत्रैव तु विशोधयेत् ॥<br>
&quot;</p>
<p>इति ।<br>
अनाश्रितादीनां च शिवतत्त्वावस्थाने तस्यापि कालकलितत्वमापतेत् ते हि क्षयिणः ।<br>
यदुक्तम् प्राक् ↓</p>
<p>&ldquo;शक्तिः स्वकालविलये व्यापिन्यां लीयते पुनः ।<br>
व्यापिन्यां तद्दिवारात्रं लीयते साप्यनाश्रिते ॥</p>
<p>परार्धकोट्या हत्वा तु शक्तिकालमनाश्रिते ।<br>
दिनं रात्रिश्च तत्काले परार्धगुणितेऽपि च ॥</p>
<p>सोऽपि याति लयं साम्यसञ्ज्ञे सामनसे पदे ।<br>
&quot; (तम्। ६।१६६)</p>
<p>इति ।<br>
ततश्च</p>
<p>&ldquo;ऊर्ध्वमुन्मनसो यश्च तत्र कालो न विद्यते ।<br>
न कल्पः कल्पते कश्चिन्निष्कलः कालवर्जितः ॥</p>
<p>यः शाङ्कर्युन्मनातीतः स नित्यो व्यापकोऽव्ययः ।<br>
&quot;</p>
<p>इत्याद्याः श्रुतयो विरुद्धाः स्युः ।<br>
न च अनाश्रितादीनां शिवतत्त्वेऽवस्थानमस्ति, अपि तु शक्तितत्त्वे एव व्यापिन्याम् ।<br>
तदुक्तम् &ndash;</p>
<p>&ldquo;अधो ब्रह्मबिलं देवि शक्तितत्त्वं ततः परम् ।<br>
पञ्चकारणसंयुक्ता व्यापिनी तु तथा परा ॥</p>
<p>समना उन्मना चैव प्रक्रियाण्डैर्युता प्रिये ।<br>
&quot;</p>
<p>इति ।</p>
<p>तस्मादस्मदुक्तमेव व्याख्यानं युक्तमित्यन्यदुपेक्ष्यम् ॥ ८-३९९ ॥</p>
<p>शिवतत्त्वोर्ध्वतः शक्तिः परा सा समनाह्वया ।<br>
सर्वेषां कारणानां सा कर्तृभूता व्यवस्थिता ॥ ८-४०० ॥</p>
<p>बिभर्त्यण्डान्यनेकानि शिवेन समधिष्ठिता ।</p>
<p>&ldquo;शिवतत्त्वोर्ध्वतः&rdquo; इति व्यापिनीपदावस्थितानाश्रितभुवनादप्यूर्ध्वम्   - इत्यर्थः ।<br>
न चात्रैव अपूर्वतया तत्त्वशब्दस्य भुवनवाचित्वम्</p>
<p>&ldquo;बिन्दुतत्त्वं समाख्यातं … ।<br>
&quot; (स्व। १०।१२१७)</p>
<p>इत्यादावपि तथा प्रयोगदर्शनात् ।<br>
कर्तृभूतेति, क्रियाशक्तिरूपत्वात् ॥ ४००॥</p>
<p>तदधिष्ठानमेव स्फुटयति &ndash;</p>
<p>तदारूढः शिवः कृत्यपञ्चकं कुरुते प्रभुः ॥ ८-४०१ ॥</p>
<p>शिव इति, यः सर्वत्र षट्त्रिंशत्तत्त्वतयोद्धोष्यते ॥ ४०१ ॥</p>
<p>नन्वयमेतदारूढः सन् कस्मात् सृष्ट्यादि विदध्यात् ? &ndash; इत्याशङ्क्याह &ndash;</p>
<p>समना करणं तस्य हेतुकर्तुर्महेशितुः ।</p>
<p>करणमिति, सृष्ट्यादिक्रियायाम् ॥</p>
<p>ननु सर्वत्र क्रियायां कर्त्रन्तरापेक्षित्वे कर्तुर्हेतुत्वं भवेत् &ndash; इति महेशितुरपि तथात्वे परत्वोन्मुखतया स्वातन्त्र्यं खण्ड्येत, &ndash; इति किमेतदुक्तम् ? &ndash; इत्याशङ्क्याह &ndash;</p>
<p>अनाश्रितं तु व्यापारे निमित्तं हेतुरुच्यते ॥ ८-४०२ ॥</p>
<p>&ldquo;व्यापारे&rdquo; इति सृष्ट्यादिक्रियायाम् ।<br>
इह हि स एव परः परमेश्वरः स्वस्वातन्त्र्यात् प्रथमं शून्यात्मतामवभासयन् अनाश्रितादिरूपतया प्रथितः &ndash; इत्यपेक्षणीयस्यैवाभावात् अस्यैव तावत् पारमार्थिकं शुद्धं कर्तृत्वम्, अनाश्रितादीनां तु तदधिष्ठानवशाद्भिन्नकार्यविषयमशुद्धमुपचरितप्रायं कर्तृत्वम्, अतश्चानाश्रितादिस्तदिच्छयैव सृष्ट्यादि करोति, इति तस्य साक्षात् तदावेशायोगात् तत्र निमित्तमात्रत्वं यथा विद्यया यशः, &ndash; इत्यादावित्युक्तं निमित्तं हेतुः&rdquo; इति ।<br>
यदाहुः &ndash;</p>
<p>&ldquo;अनाश्रितं तु व्यापारे निमित्तं हेतुरिष्यते ।<br>
&quot;</p>
<p>इति ॥ ४०२ ॥</p>
<p>तदधिष्ठानेऽपि अस्य समनैव करणम् &ndash; इत्याह &ndash;</p>
<p>तयाधितिष्ठति विभुः कारणानां तु पञ्चकम् ।</p>
<p>अधितिष्ठतीति, स्वस्वातन्त्र्यच्छायानुवेधेन सृष्ट्यादिकारित्वे योग्यं कुर्यादित्यर्थः ॥</p>
<p>एतच्च कथम् ? &ndash; इत्याशङ्क्याह &ndash;</p>
<p>अनाश्रितोऽनाथमयमनन्तं खवपुः सदा ॥ ८-४०३ ॥</p>
<p>स व्यापिनं प्रेरयति स्वशक्त्या करणेन तु ।<br>
कर्मरूपा स्थिता माया यदधः शक्तिकुण्डली ॥ ८-४०४ ॥</p>
<p>नादबिन्द्वादिकं कार्यमित्यादिजगदुद्भवः ।</p>
<p>&ldquo;खवपुः&rdquo; व्योमात्मा, स्वशक्त्येति ।<br>
तथा हि शिवस्य सृष्ट्यादौ समना करणं तथैषामपि अनाश्रिताद्याः स्वाः शक्तय इति ।<br>
कर्मरूपेति, सृष्ट्यादिक्रियाविशेषकत्वात्, मायाशक्तिरेव हि पारमेश्वरी तत्तन्नादबिन्द्वात्मविश्वरूपतया प्रस्फुरति &ndash; इत्यभिप्रायः ।<br>
शक्तिकुण्डलीति, अशेषस्य विश्वस्य स्वतादात्म्येन गर्भीकारात् ॥ ४०४ ॥</p>
<p>इयच्च विश्वं हेयमेव &ndash; इत्याह &ndash;</p>
<p>यत्सदाशिवपर्यन्तं पार्थिवाद्यं च शासने ॥ ८-४०५ ॥</p>
<p>तत्सर्वं प्राकृतं प्रोक्तं विनाशोत्पत्तिसंयुतम् ।</p>
<p>सदाशिवोऽत्रानाश्रितः, प्रकृतिश्च समना, तस्या एव मूलप्रकृतित्वात् ॥४०५॥</p>
<p>एवं पुरमानतत्त्वयोजनात्म प्रमेयद्वयमभिधाय पुरसङ्ग्रहाख्यं प्रमेयमासूत्रयितुमुपक्रमते ↓</p>
<p>अथ सकलभुवनमानं यन्मह्यं निगदितं निजैर्गुरुभिः ॥ ८-४०६ ॥</p>
<p>तद्वक्ष्यते समासाद् बुद्धौ येनाशु सङ्क्रामेत् ।</p>
<p>येनेति, समासाभिधानेन, अत एवैतन्निष्प्रयोजनं न &ndash; इत्याशयः ॥ ४०६ ॥</p>
<p>तदेवाह ↓</p>
<p>अण्डस्यान्तरनन्तः कालः कूष्माण्डहाटकौ ब्रह्महरी ॥ ८-४०७ ॥</p>
<p>रुद्राः शतं सवीरं बहिर्निवृत्तिस्तु साष्टशतभुवना स्यात् ।<br>
जलतेजःसमीरनभोऽहङ्कृद्धीमूलसप्तके प्रत्येकम् ॥ ८-४०८ ॥</p>
<p>अष्टौ षट्पञ्चाशद्भुवना तेन प्रतिष्ठेति कला कथिता ।<br>
अत्र प्राहुः शोध्यानष्टौ केचिन्निजाष्टकाधिपतीन् ॥ ८-४०९ ॥</p>
<p>अन्ये तु समस्तानां शोध्यत्वं वर्णयन्ति भुवनानाम् ।<br>
श्रीभूतिराजमिश्रा गुरवः प्राहुः पुनर्बही रुद्रशतम् ॥ ८-४१० ॥</p>
<p>अष्टावन्तः साकं सर्वेणेतीदृशी निवृत्तिरियं स्यात् ।<br>
रुद्राः काली वीरो धराब्धिलक्ष्म्यः सरस्वती गुह्यम् ॥ ८-४११ ॥</p>
<p>इत्यष्टकं जलेऽग्नौ वह्न्यतिगुह्यद्वयं मरुति वायोः ।<br>
स्वपुरं गयादि खे च व्योम पवित्राष्टकं च भुवनयुगम् ॥ ८-४१२ ॥</p>
<p>अभिमानेऽहङ्कारच्छगलाद्यष्टकमथान्तरा नभोऽहङ्कृत् ।<br>
तन्मात्रार्केन्दुश्रुतिपुराष्टकं बुद्धिकर्मदेवानाम् ॥ ८-४१३ ॥</p>
<p>दश तन्मात्रसमूहे भुवनं पुनरक्षवर्गविनिपतिते ।<br>
मनसश्चेत्यभिमाने द्वाविंशतिरेव भुवनानाम् ॥ ८-४१४ ॥</p>
<p>धियि दैवीनामष्टौ क्रुत्तेजो योगसञ्ज्ञकं त्रयं तदुमा ।<br>
तत्पतिरथ मूर्त्यष्टकसुशिवद्वादशकवीरभद्राः स्युः ॥ ८-४१५ ॥</p>
<p>तदथ महादेवाष्टकमिति बुद्धौ सप्तदश सङ्ख्या ।<br>
गुणतत्त्वे पङ्क्तित्रयमिति षट्पञ्चाशतं पुराणि विदुः ॥ ८-४१६ ॥</p>
<p>अण्डस्यान्तर्बहिः साष्टशतभुवना निवृत्तिः स्यादिति सम्बन्धः ।<br>
यद्वा अन्तःशब्दः प्रागेव व्याख्यातः ।<br>
तदुक्तम् &ndash;</p>
<p>निवृत्त्यभ्यन्तरे पृथ्वी शतकोटिप्रविस्तरा ।<br>
तस्यां च भुवनानां तु शतमष्टोत्तरावधि ॥<br>
&quot; (स्व। ४।१०३)</p>
<p>इति ।<br>
अष्टाविति, गुह्याष्टकादीनि योगाष्टकान्तानि सप्ताष्टकानि &ndash; इत्यर्थः ।<br>
तेनेति सप्तकस्याष्टभिर्गुणनात् ।<br>
तदुक्तम् &ndash;</p>
<p>&ldquo;प्रतिष्ठाया भवेद्व्याप्तिश्चतुर्विंशतितत्त्विका ।<br>
षट्पञ्चाशद्भुवनिका … ॥<br>
&quot; (स्व। ४।१४९)</p>
<p>इति ।<br>
अत्रेति प्रतिष्ठायाम् ।<br>
अष्टाविति, क्रोधाष्टकेन सह ।<br>
समस्तानामिति षट्पञ्चाशतोऽपि, मिश्राः प्रधानाः ।<br>
शर्वेणेति, भूर्लोकाधिपतिना, तेन वीरभद्रस्थानेऽयमिति गणनासाम्यम् ।<br>
&ldquo;रुद्राः&rdquo; एकादश ।<br>
गुह्यमिति, गुह्याष्टकभुवनम् ।<br>
अन्तरा नभोऽहङ्कृदिति, अहङ्कारनभसोरन्तः &ndash; इत्यर्थः ।<br>
तन्मात्रेति पञ्च, बुद्धिकर्मदेवानामिति बुद्धिकर्मेन्द्रियदशकस्य &ndash; इत्यर्थः ।<br>
तन्मात्रसमूहे भुवनमिति पञ्चार्थमण्डलाख्यम् &ndash; इत्यर्थः ।<br>
नन्वेषामुक्तेऽपि भुवनपञ्चकेकस्मात्पुनरेतदुच्यते ? &ndash; इत्याशङ्क्योक्तम्   - &ldquo;अक्षवर्गनिपतितः&rdquo; इति ।<br>
एतद्धि एषां मनोऽधिष्ठानेनैव भवेदिति अत्र पुनः परेणापि रूपेणावस्थानमिति भावः ।<br>
क्रुत्तेजोयोगसञ्ज्ञकमिति अर्थात्क्रोधाद्यष्टकत्रयाधिष्ठेयं भुवनत्रयम्, पङ्क्तित्रयमिति गुरुशिष्यविषयम् ।<br>
षट्पञ्चाशतं पुराणीति, जलतत्त्वेऽष्टौ भुवनानि, तेजःप्रभृतौ तत्त्वत्रये प्रत्येकं द्वयमिति षट्, अहङ्कारे द्वाविंशतिः, बुद्धौ सप्तदश, गुणेषु च त्रीणीति ॥ ४१६ ॥</p>
<p>नन्वत्र जलादौ सवेषु तत्त्वेषु भुवनानि शोध्यतयोक्तानि प्रकृतौ पुनः कस्मान्न ? &ndash; इत्याशङ्क्याह ↓</p>
<p>यद्यपि गुणसाम्यात्मनि मूले क्रोधेश्वराष्टकं तथापि धियि ।<br>
तच्छोधितमिति गणनां न पुनः प्राप्तं प्रतिष्ठायाम् ॥ ८-४१७ ॥</p>
<p>इति जलतत्त्वान्मूलं तत्त्वचतुर्विंशतिः प्रतिष्ठायाम् ।<br>
अम्बादितुष्टिवर्गस्ताराद्याः सिद्धयोऽणिमादिगणः ॥ ८-४१८ ॥</p>
<p>गुरवो गुरुशिष्या ऋषिवर्ग इडादिश्च विग्रहाष्टकयुक् ।<br>
गन्धादिविकारपुरं बुद्धिगुणाष्टकमहङ्क्रिया विषयगुणाः ॥ ८-४१९ ॥</p>
<p>कामादिसप्तविंशकमागन्तु तथा गणेशविद्येशमयौ ।<br>
इति पाशेषु पुरत्रयमित्थं पुरुषेऽत्र भुवनषोडशकम् ॥ ८-४२० ॥</p>
<p>नियतौ शङ्करदशकं काले शिवदशकमिति पुरद्वितयम् ।<br>
रागे सुहृष्टभुवनं गुरुशिष्यपुरं च वित्कलायुगले ॥ ८-४२१ ॥</p>
<p>भुवनं भुवनं निशि पुटपुरत्रयं वाक्पुरं प्रमाणपुरम् ।<br>
इति सप्तविंशतिपुरा विद्या पुरुषादितत्त्वसप्तकयुक् ॥ ८-४२२ ॥</p>
<p>वामेशरूपसूक्ष्मं शुद्धं विद्यार्थ शक्तितेजस्विमितिः ।<br>
सुविशुद्धिशिवौ मोक्ष ध्रुवेषिसम्बुद्धसमयसौशिवसञ्ज्ञाः ॥ ८-४२३ ॥</p>
<p>सप्तदशपुरा शान्ता विद्येशसदाशिवपुरत्रितययुक्ता ।<br>
बिन्द्वर्धेन्दुनिरोध्यः परसौशिवमिन्धिकादिपुरसौषुम्ने ॥ ८-४२४ ॥</p>
<p>परनादो ब्रह्मबिलं सूक्ष्मादियुतोर्ध्वकुण्डली शक्तिः ।<br>
व्यापिव्योमानन्तानाथानाश्रितपुराणि पञ्च ततः ॥ ८-४२५ ॥</p>
<p>षष्ठं च परममनाश्रितमथ समनाभुवनषोडशी यदि वा ।<br>
बिन्द्वावरणं परसौशिवं च पञ्चेन्धिकादिभुवनानि ॥ ८-४२६ ॥</p>
<p>सौषुम्नं ब्रह्मबिलं कुण्डलिनी व्यापिपञ्चकं समना ।<br>
इति षोडशभुवनेयं तत्त्वयुगं शान्त्यतीता स्यात् ॥ ८-४२७ ॥</p>
<p>तत्त्वचतुर्विंशतिरिति प्रकृतितत्त्वस्य क्षुब्धाक्षुब्धतया द्वैविध्यात् ।<br>
गुरव इति, तत्रापि गुरुशिष्यविषयं पङ्क्तित्रयमुक्तम् ।<br>
विषयेति, विकारषोडशकानन्तर्येण व्याख्याताः शब्दादयः पञ्च, गुणा देहधर्मत्वेन प्रागुक्ता अहिंसादयः ।<br>
चः समुच्चये, तेन रागतत्त्वे वीरेशभुवनं गुरुशिष्यभुवनं च, इति भुवनद्वयम् ।<br>
भुवनं भुवनमिति वामादिशक्तिनवकस्य महादेवत्रयस्य च ।<br>
पुटपुरत्रयमिति त्रिपुटत्वमस्याः ।<br>
वाक्पुरं योन्याख्याया वागीश्या भुवनम् ।<br>
सप्तविंशतिपुरेति, तदुक्तम् ↓</p>
<p>&ldquo;पुंस्तत्त्वाद्यावन्मायान्तं विद्याया व्याप्तिरिष्यते ।<br>
सप्त तत्त्वानि भुवनसप्तविंशतिरेव च ॥<br>
&quot; (स्व। ४।१७३)</p>
<p>इति ।<br>
वामेति, वामाद्या नव शक्तयः ।<br>
&ldquo;रिशः&rdquo; ईश्वरः ।<br>
रूपेत्यादि सर्वमावरणान्तं प्रागुक्तम् ।<br>
तेजस्विप्रधाना चासौ मितिर्मानावरणम्   - इत्यर्थः ।<br>
&ldquo;इषिः&rdquo; इच्छा ।<br>
सप्तदशपुरेति, तदुक्तम् &ndash;</p>
<p>&ldquo;… विद्यातत्त्वात्सदाशिवम् ।<br>
तत्त्वानां त्रितये व्याप्तिर्वर्णानां त्रय एव च ॥</p>
<p>पदैकादशिका ज्ञेया पुराणि दश सप्त च ।<br>
(स्व। ४।१८५)</p>
<p>इति ।<br>
परसौशिवमिति, यत्र परेण रूपेण सदाशिवः ।<br>
अनाश्रितमिति सर्वाश्रयत्वात् ।<br>
&ldquo;यदि वाम्&rdquo; इति पक्षान्तरे, षोडशभुवनेति, तदुक्तम्   -</p>
<p>पदमेकं मन्त्र एको वर्णाः षोडश कीर्तिताः ।<br>
भुवनानि सुसूक्ष्माणि शान्त्यतीते विभावयेत् ॥<br>
(स्व। ४।१९७)</p>
<p>इति ॥ ४२७ ॥</p>
<p>एवं श्रीस्वच्छन्दप्रक्रियया विभागमभिधाय शास्त्रान्तरप्रक्रमेणाप्याह &ndash;</p>
<p>श्रीमन्मतङ्गशास्त्रे च क्रमोऽयं पुरपूगगः ।<br>
अयमिति वक्ष्यमाणः ॥</p>
<p>तदाह &ndash;</p>
<p>कालाग्निर्नरकाः खाब्धियुतं मुख्यतया शतम् ॥ ८-४२८ ॥</p>
<p>कूष्माण्डः सप्तपाताली सप्तलोकी महेश्वरः ।<br>
इत्यण्डमध्यं तद्बाह्ये शतं रुद्रा इति स्थिताः ॥ ८-४२९ ॥</p>
<p>स्थानानां द्विशती भूमिः सप्तपञ्चाशता युता ।<br>
पञ्चाष्टकस्य मध्याद् द्वात्रिंशद्भूतचतुष्टये ॥ ८-४३० ॥</p>
<p>तन्मात्रेषु च पञ्च स्युर्विश्वेदेवास्ततोऽष्टकम् ।<br>
पञ्चमं सेन्द्रिये गर्वे बुद्धौ देवाष्टकं गुणे ॥ ८-४३१ ॥</p>
<p>योगाष्टकं क्रोधसञ्ज्ञं मूले काले सनैयते ।<br>
पतद्रुगाद्याश्चाङ्गुष्ठमात्राद्या रागतत्त्वगाः ॥ ८-४३२ ॥</p>
<p>द्वादशैकशिवाद्याः स्युर्विद्यायां कलने दश ।<br>
वामाद्यास्त्रिशती सेयं त्रिपर्वण्यब्धिरस्ययुक् ॥ ८-४३३ ॥</p>
<p>खाब्धीति चत्वारिंशत् ।<br>
महेश्वरो रुद्रः ।<br>
पञ्चममष्टकमिति स्थाण्वाख्यम् ।<br>
पतद्रुगाद्या अष्टौ ।<br>
अङ्गुष्ठमात्राद्या अपि अष्टौ ।<br>
कलने कलायाम् ।<br>
त्रिपर्वणीति, त्रिभिर्भूतभावतत्त्वाख्यैः पर्वभिर्युक्ते कलादिक्षितिपर्यन्ते पत्यादिपदार्थापेक्षया तृतीयस्मिन्पदार्थेः ।<br>
यदुक्तं तत्रैव &ndash;</p>
<p>&ldquo;ये भूतभावतत्त्वाख्या मायातः क्षरिताः सदा ।<br>
स पदार्थस्त्रिपर्वायं तृतीयः शिवशासने ॥<br>
&quot; (मतङ्ग। १ प।<br>
)</p>
<p>इति ।<br>
अब्धिरस्ययुगिति, रसनीया &ldquo;रस्या&rdquo; रसाः षट् तेन चतुःषष्टिरित्यर्थः ॥४३३॥</p>
<p>भुवनेश्वराश्चात्र विचित्राः &ndash; इत्याह &ndash;</p>
<p>शैवाः केचिदिहानन्ताः श्रैकण्ठा इति सङ्ग्रहः ।</p>
<p>एषां च शिवादिदीक्षितत्वादेवमभिधानम् ।<br>
यदाहुः &ndash;</p>
<p>&ldquo;कलाग्निर्नरकाणां तु चत्वारिंशच्छतं ततः ।<br>
कूष्माण्डः सह पातालैः सप्तभिर्लोकसप्तकम् ॥</p>
<p>रुद्रश्चेत्यण्डमध्येऽयं ततो रुद्रशतं बहिः ।<br>
स्थानानां द्वे शते क्ष्मैवं सप्तपञ्चाशता युता ॥</p>
<p>पञ्चाष्टकानां द्वात्रिंशत्ततो भूतचतुष्टये ।<br>
तन्मात्रेषु ततः पञ्च विश्वेदेवास्ततोऽष्टकम् ॥</p>
<p>पञ्चाष्टकानां षष्ठं यत् सेन्द्रिये गर्व एव तत् ।<br>
स्थितं बुद्धौ ततो देवा अष्टावष्टौ च योगिनः ॥</p>
<p>गुणेष्वष्टौ तथाऽव्यक्ते क्रोधाद्याः परतस्ततः ।<br>
काले नियतिसंयुक्ते पतद्रुक्प्रमुखास्ततः ॥</p>
<p>अङ्गुष्ठाद्यास्तु रागेऽष्टौ द्वादशैकशिवादयः ।<br>
विद्यायां तु कलातत्त्वे वामाद्याः परतो दश ॥</p>
<p>एवं त्रिपर्वणि प्रोक्तं भुवनानां शतत्रयम् ।<br>
चतुःषष्ट्यधिकं तेषु विचित्रा भुवनेश्वराः ॥</p>
<p>शैवाः केचित्तथानन्ताः श्रैकण्ठाः केचिदेव तु ।<br>
(मट।<br>
वृ।<br>
)</p>
<p>इति ।<br>
अत्र च साक्षादागमे संवादिते ग्रन्थविस्तरः स्यात् &ndash; इति तद्वृत्तिकृदुक्तं संवादितम् ॥ ४३३ ॥</p>
<p>नन्वेवं भुवनविभागप्रदर्शनेन कोऽर्थः ? &ndash; इत्याशङ्क्याह &ndash;</p>
<p>यत्र यदा परभोगान् बुभुक्षते तत्र योजनं कार्यम् ॥ ८-४३४ ॥</p>
<p>शोधनमथ तद्धानौ शेषं त्वन्तर्गतं कार्यम् ।<br>
इत्यागमं प्रथयितुं दर्शितमेतद्विकल्पितं तेन ॥ ८-४३५ ॥</p>
<p>यदुक्तम् ↓</p>
<p>&ldquo;यो यत्राभिलषेद्भोगान् स तत्रैव नियोजितः ।<br>
सिद्धिभाङ् मन्त्रसामर्थ्यात्… ॥<br>
&quot;</p>
<p>इति ।<br>
अथेति पक्षान्तरे ।<br>
&ldquo;तद्धानौ&rdquo; इति भोगेच्छात्यागे &ndash; इत्यर्थः ।<br>
अन्तर्गतमिति, प्रधानशुद्ध्यैव तच्छुद्धम् ।<br>
दर्शितमिति, अन्यथा हि कथमेवं परिज्ञानं भवेत् &ndash; इति भावः ।<br>
तेनेति &ndash; तेन तेन गुरुणा   - इत्यर्थः ॥ ४३५ ॥</p>
<p>नन्वत्र किमियन्त एव विकल्पाः सम्भवन्ति न वा ? &ndash; इत्याशङ्क्याह &ndash;</p>
<p>अन्येऽपि बहुविकल्पाः स्वधियाचार्यैः समभ्यूह्याः ।</p>
<p>ननु यद्येवमनेकेविकल्पाः सम्भवन्ति तदिह पुनः किं ग्राह्यम् ? &ndash; इत्याशङ्क्याह &ndash;</p>
<p>श्रीपूर्वशासने पुनरष्टादशाधिकं शतं कथितम् ॥ ८-४३६ ॥</p>
<p>तदिह प्रधानमधिकं सङ्क्षेपेणोच्यते शोध्यम् ।</p>
<p>शतमिति भुवनानाम् ।<br>
तदुक्तं तत्र &ndash;</p>
<p>&ldquo;एवं तु सर्वतत्त्वेषु शतमष्टादशोत्तरम् ।<br>
भुवनानां परिज्ञेयं सङ्क्षेपान्न तु विस्तरात् ॥<br>
&quot; (मा।  वि। ५।३३)</p>
<p>प्रधानमिति, तदधिकारेणैवास्य ग्रन्थस्य प्रवृत्तेः ॥ ४३६ ॥</p>
<p>तदेवाह &ndash;</p>
<p>कालाग्निः कूष्माण्डो नरकेशो हाटकोऽथ भूतलपः ॥ ८-४३७ ॥</p>
<p>ब्रह्मा मुनिलोकेशो रुद्राः पञ्चान्तरालस्थाः ।<br>
अधरेऽनन्तः प्राच्याः कपालिवह्न्यन्तनिरृतिबलाख्याः ॥ ८-४३८ ॥</p>
<p>लघुनिधिपतिविद्याधिपशम्भूर्ध्वान्तं सवीरभद्रपति ।<br>
एकादशभिर्बाह्ये ब्रह्माण्डं पञ्चभिस्तथान्तरिकैः ॥ ८-४३९ ॥</p>
<p>इति षोडशपुरमेतन्निवृत्तिकलयेह कलनीयम् ।<br>
लकुलीशभारभूती दिण्ड्याषाढी च पुष्करनिमेषौ ॥ ८-४४० ॥</p>
<p>प्रभाससुरेशाविति सलिले प्रत्यात्मकं सपरिवारे ।<br>
भैरवकेदारमहाकाला मध्याम्रजल्पाख्याः ॥ ८-४४१ ॥</p>
<p>श्रीशैलहरिश्चन्द्राविति गुह्याष्टकमिदं महसि ।<br>
भीमेन्द्राट्टहासविमलकनखलनाखलकुरुस्थितिगयाख्याः ॥ ८-४४२ ॥</p>
<p>अतिगुह्याष्टकमेतन्मरुति च सतन्मात्रकेच साक्षे च ।<br>
स्थाणुसुवर्णाख्यौ किल भद्रो गोकर्णको महालयकः ॥ ८-४४३ ॥</p>
<p>अविमुक्तरुद्रकोटी वस्त्रापद इत्यदः पवित्रं खे ।<br>
स्थूलस्थूलेशशङ्कुश्रुतिकालञ्जराश्च मण्डलभृत् ॥ ८-४४४ ॥</p>
<p>माकोटाण्डद्वितयच्छगलाण्डा अष्टकं ह्यहङ्कारे ।</p>
<p>मुनीति सप्त ।<br>
एवमीशत्वविशेषेणैषां तदन्तःकारः प्रकाशितः ।<br>
प्राच्या इत्यारभ्य ।<br>
&ldquo;अन्तः&rdquo; इति अन्तकारित्वात् यमः ।<br>
&ldquo;लघु&rdquo; इति शीघ्रकारित्वाच्छीघ्रः ।<br>
यदुक्तम् &ndash;</p>
<p>&ldquo;आदौ कालाग्निभुवनं शोधितव्यं प्रयत्नतः ।<br>
&quot; (मा।  वि। ५।१)</p>
<p>इत्युपक्रम्य</p>
<p>&ldquo;कालाग्निपूर्वकैरेभिर्भुवनैः पञ्चभिः प्रिये ।<br>
शुद्धैः शुद्धमिदं सर्वं ब्रह्माण्डान्तर्व्यवस्थितम् ॥</p>
<p>तद्बहिः शतरुद्राणां भुवनानि पृथक् पृथक् ।<br>
दशमं शोधयेत्पश्चादेकं तन्नायकावृतम् ॥</p>
<p>अनन्तः प्रथमस्तेषां कपालीशस्तथापरः ।<br>
अग्निरुद्रो यमश्चैव नैरृतो बल एव च ॥</p>
<p>शीघ्रे निधीश्वरश्चेति सर्वविद्याधिपोऽपरः ।<br>
शम्भुश्च वीरभद्रश्च विधूमज्वलनप्रभाः ॥</p>
<p>एभिर्दशैकसङ्ख्यातैः शुद्धैः शुद्धं शतं मतम् ।<br>
&quot; (मा।  वि। ५।१५)</p>
<p>इति ।<br>
प्रत्यात्मकमिति नामान्तरेण गुह्याष्टकमेव अत्रोक्तम् ।<br>
शतन्मात्रकेच साक्षे च&rdquo; इति खस्य विशेषणम् ।<br>
एतदन्तं हि अनेनैवाष्टकेन व्याप्तमिति केषाञ्चिन्मतम् ।<br>
अन्येषां पुनः कार्यस्य कारणान्तरवस्थानौचित्यात् इयदहङ्कारेण व्याप्तमिति ॥ ४४४ ॥</p>
<p>अत एवाह &ndash;</p>
<p>अन्येऽहङ्कारान्तस्तन्मात्राणीन्द्रियाणि चाप्याहुः ॥ ८-४४५ ॥</p>
<p>धियि योन्यष्टकमुक्तं प्रकृतौ योगाष्टकं किलाकृतप्रभृति ।<br>
इति सप्ताष्टकभुवना प्रतिष्ठितिः सलिलतो हि मूलान्ता ॥ ८-४४६ ॥</p>
<p>नरि वामो भीमोग्रौ भवेशवीराः प्रचण्डगौरीशौ ।<br>
अजसानन्तैकशिवौ विद्यायां क्रोधचण्डयुग्मं स्यात् ॥ ८-४४७ ॥</p>
<p>संवर्तो ज्योतिरथो कलानियत्यां च सूरपञ्चान्तौ ।<br>
वीरशिखीशश्रीकण्ठसञ्ज्ञमेतत्त्रयं च काले स्यात् ॥ ८-४४८ ॥</p>
<p>समहातेजा वामो भवोद्भवश्चैकपिङ्गलेशानौ ।<br>
भुवनेशपुरःसरकावङ्गुष्ठ इमे निशि स्थिता ह्यष्टौ ॥ ८-४४९ ॥</p>
<p>अष्टाविंशतिभुवना विद्या पुरुषान्निशान्तमियम् ।<br>
हालाहलरुद्रक्रुदम्बिकाघोरिकाः सवामाः स्युः ॥ ८-४५० ॥</p>
<p>विद्यायां विद्येशास्त्वष्टावीशे सदाशिवे पञ्च ।<br>
वामा ज्येष्ठा रौद्री शक्तिः सकला च शान्तेयम् ॥ ८-४५१ ॥</p>
<p>अष्टादश भुवना स्यात्…</p>
<p>अत्र च केषाञ्चित् स्वकण्ठेन अन्येषां पर्यायेण अन्येषां च पदैकदेशेनाभिधानम्, &ndash; इति स्वयमेवाभ्यूह्यम् ।<br>
एतच्च प्रागेव संवादितम् ।<br>
नरीत्यर्थादन्तर्भावितरागतत्त्वे, तेन पुंस्तत्त्वे वामादयः षट्, रागे च प्रचण्डादयः पञ्च ।<br>
तदुक्तम् ↓</p>
<p>&ldquo;ततोऽप्यर्धाङ्गुलव्याप्त्या पुरषट्कमनुक्रमात् ।<br>
चतुष्कं तु द्वयेऽन्यस्मिन्नेकमेकत्र चिन्तयेत् ॥<br>
&quot; (मा।  वि। ६।१४)</p>
<p>इति ।<br>
सानन्तेति, अनन्तसहित एकशिवः &ndash; इत्यर्थः ।<br>
निशीति मायायाम् ।<br>
&ldquo;रिशे&rdquo; इति ईश्वरतत्त्वे ।<br>
एवं निवृत्तौ षोडश, प्रतिष्ठायां षट्पञ्चाशत्, विद्यायामष्टाविंशतिः, शान्तायामष्टादश ↓ इति भुवनानामष्टादशोत्तरं शतम् ॥ ४५१ ॥</p>
<p>ननु शान्त्यतीतायामप्यन्यत्र भुवनविभाग उक्तस्तत्पुनरिह कस्मात् न ? इत्याशङ्क्याह &ndash;</p>
<p>…शान्त्यतीता त्वभुवनैव ।</p>
<p>न हि अत्र देशादिकलना काचिद्भवेदिति भावः ॥</p>
<p>एतच्चार्यायाः प्रथमार्धेनोपसंहरिति &ndash;</p>
<p>इति देशाध्वविभागः कथितः श्रीशम्भुना समादिष्टः ॥ ८-४५२ ॥</p>
<p>इति श्रीमदाचार्याभिनवगुप्तपादविरचिते श्रीतन्त्रालोके देशाध्वप्रकाशनं नामाष्टममाह्निकम् ॥ ८ ॥</p>
<p>श्रीशम्भुनेति परमेश्वरेण गुरुणेति शिवम् ॥</p>
<p>&ldquo;जम्बुद्वीपे भारतवर्षं तत्राहितस्थितिर्विदधे ।<br>
जयरथनामा कश्चिद्विवृतिमिमामष्टमाह्निकेस्पष्टाम् ॥<br>
&quot;</p>
<p>इति श्रीमदाचार्याभिनवगुप्तपादविरचिते, श्रीजयरथाचार्यकृतविवेकाख्यव्याख्योपेते श्रीतन्त्रालोकेदेशाध्वप्रकाशनं नाम अष्टममाह्निकम् ॥ ८ ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_08_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/08/">०८ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_08_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_08_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_08_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०८</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
