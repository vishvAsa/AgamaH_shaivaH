<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | १०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="१०">
  <meta property="og:description" content="दशममाह्निकम्
&#34; विवेक &#34;
तत्तत्तत्त्वविभेदनसमुद्यतोद्द्योतिनिशितशूलकरः ।
जयति अपरं जयमूर्तिः संसारपराजयस्फूर्तिः ॥
$$$$$इदानीमेषामेव तत्त्वानां द्वितीयार्धेन पाञ्चदश्यादिभेदमभिधातुं प्रतिजानीते उच्यते त्रिकशास्त्रैकरहस्यं तत्त्वभेदनम् ॥ १०-१ ॥
तदेवाह ↓
तेषाममीषां तत्त्वानां स्ववर्गेष्वनुगामिनाम् ।
भेदान्तरमपि प्रोक्तं शास्त्रेऽत्र श्रीत्रिकाभिधे ॥ १०-२ ॥
भेदान्तरमपि पाञ्चदश्यादिलक्षणमपि-इति पूर्वापेक्षया ।
“श्रीत्रिकाभिधे शास्त्रे” इति श्रीमालिनीविजयोत्तरे ।
तदुक्तं तत्र –
“अथैषामेव तत्त्वानां धरादीनामनुक्रमात् ।
प्रपञ्चः कथ्यते लेशात्… ॥
(मा। वि। २।१)
इत्यादि
“शिवः साक्षान्न भिद्यते ।
&#34; (मा। वि। २।७)
इत्यन्तम् ॥ २ ॥
तदेवाह ↓
शक्तिमच्छक्तिभेदेन धराद्यं मूलपश्चिमम् ।
भिद्यते पञ्चदशधा स्वरूपेण सहानरात् ॥ १०-३ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="१०">
  <meta itemprop="description" content="दशममाह्निकम्
&#34; विवेक &#34;
तत्तत्तत्त्वविभेदनसमुद्यतोद्द्योतिनिशितशूलकरः ।
जयति अपरं जयमूर्तिः संसारपराजयस्फूर्तिः ॥
$$$$$इदानीमेषामेव तत्त्वानां द्वितीयार्धेन पाञ्चदश्यादिभेदमभिधातुं प्रतिजानीते उच्यते त्रिकशास्त्रैकरहस्यं तत्त्वभेदनम् ॥ १०-१ ॥
तदेवाह ↓
तेषाममीषां तत्त्वानां स्ववर्गेष्वनुगामिनाम् ।
भेदान्तरमपि प्रोक्तं शास्त्रेऽत्र श्रीत्रिकाभिधे ॥ १०-२ ॥
भेदान्तरमपि पाञ्चदश्यादिलक्षणमपि-इति पूर्वापेक्षया ।
“श्रीत्रिकाभिधे शास्त्रे” इति श्रीमालिनीविजयोत्तरे ।
तदुक्तं तत्र –
“अथैषामेव तत्त्वानां धरादीनामनुक्रमात् ।
प्रपञ्चः कथ्यते लेशात्… ॥
(मा। वि। २।१)
इत्यादि
“शिवः साक्षान्न भिद्यते ।
&#34; (मा। वि। २।७)
इत्यन्तम् ॥ २ ॥
तदेवाह ↓
शक्तिमच्छक्तिभेदेन धराद्यं मूलपश्चिमम् ।
भिद्यते पञ्चदशधा स्वरूपेण सहानरात् ॥ १०-३ ॥">
  <meta itemprop="wordCount" content="14374">
  <meta name="twitter:card" content="summary">
  <meta name="twitter:title" content="१०">
  <meta name="twitter:description" content="दशममाह्निकम्
&#34; विवेक &#34;
तत्तत्तत्त्वविभेदनसमुद्यतोद्द्योतिनिशितशूलकरः ।
जयति अपरं जयमूर्तिः संसारपराजयस्फूर्तिः ॥
$$$$$इदानीमेषामेव तत्त्वानां द्वितीयार्धेन पाञ्चदश्यादिभेदमभिधातुं प्रतिजानीते उच्यते त्रिकशास्त्रैकरहस्यं तत्त्वभेदनम् ॥ १०-१ ॥
तदेवाह ↓
तेषाममीषां तत्त्वानां स्ववर्गेष्वनुगामिनाम् ।
भेदान्तरमपि प्रोक्तं शास्त्रेऽत्र श्रीत्रिकाभिधे ॥ १०-२ ॥
भेदान्तरमपि पाञ्चदश्यादिलक्षणमपि-इति पूर्वापेक्षया ।
“श्रीत्रिकाभिधे शास्त्रे” इति श्रीमालिनीविजयोत्तरे ।
तदुक्तं तत्र –
“अथैषामेव तत्त्वानां धरादीनामनुक्रमात् ।
प्रपञ्चः कथ्यते लेशात्… ॥
(मा। वि। २।१)
इत्यादि
“शिवः साक्षान्न भिद्यते ।
&#34; (मा। वि। २।७)
इत्यन्तम् ॥ २ ॥
तदेवाह ↓
शक्तिमच्छक्तिभेदेन धराद्यं मूलपश्चिमम् ।
भिद्यते पञ्चदशधा स्वरूपेण सहानरात् ॥ १०-३ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/10\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/tantrAlokaH\/sarva-prastutiH\/10.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> १०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१०">१०</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>दशममाह्निकम्</p>
<p>&quot; विवेक &quot;</p>
<p>तत्तत्तत्त्वविभेदनसमुद्यतोद्द्योतिनिशितशूलकरः ।<br>
जयति अपरं जयमूर्तिः संसारपराजयस्फूर्तिः ॥</p>
<p>$$$$$इदानीमेषामेव तत्त्वानां द्वितीयार्धेन पाञ्चदश्यादिभेदमभिधातुं प्रतिजानीते उच्यते त्रिकशास्त्रैकरहस्यं तत्त्वभेदनम् ॥ १०-१ ॥</p>
<p>तदेवाह ↓</p>
<p>तेषाममीषां तत्त्वानां स्ववर्गेष्वनुगामिनाम् ।<br>
भेदान्तरमपि प्रोक्तं शास्त्रेऽत्र श्रीत्रिकाभिधे ॥ १०-२ ॥</p>
<p>भेदान्तरमपि पाञ्चदश्यादिलक्षणमपि-इति पूर्वापेक्षया ।<br>
&ldquo;श्रीत्रिकाभिधे शास्त्रे&rdquo; इति श्रीमालिनीविजयोत्तरे ।<br>
तदुक्तं तत्र &ndash;</p>
<p>&ldquo;अथैषामेव तत्त्वानां धरादीनामनुक्रमात् ।<br>
प्रपञ्चः कथ्यते लेशात्… ॥<br>
(मा।  वि। २।१)</p>
<p>इत्यादि</p>
<p>&ldquo;शिवः साक्षान्न भिद्यते ।<br>
&quot; (मा।  वि। २।७)</p>
<p>इत्यन्तम् ॥ २ ॥</p>
<p>तदेवाह ↓</p>
<p>शक्तिमच्छक्तिभेदेन धराद्यं मूलपश्चिमम् ।<br>
भिद्यते पञ्चदशधा स्वरूपेण सहानरात् ॥ १०-३ ॥</p>
<p>कलान्तं भेदयुग्घीनं रुद्रवत्प्रलयाकलः ।<br>
तद्वन्माया च नवधा ज्ञाकलाः सप्तधा पुनः ॥ १०-४ ॥</p>
<p>मन्त्रास्तदीशाः पाञ्चध्ये मन्त्रेशपतयस्त्रिधा ।<br>
शिवो न भिद्यते स्वैकप्रकाशघनचिन्मयः ॥ १०-५ ॥</p>
<p>&ldquo;शक्तिमच्छक्तिभेदेन&rdquo; इति शक्तिमतां शक्तीनां च वक्ष्यमाणस्वरूपाणां शिवादीनामिच्छादीनां च भेदेन प्रत्येकं सप्तधात्वे चतुर्दशात्मना प्रकारेण &ndash; इत्यर्थः।<br>
मूलपश्चिममिति प्रधानान्तं तत्त्वचतुर्विंशकमिति-अर्थः ।<br>
स्वरूपेणेति स्वं रूपं मातृमानाद्यनुपरक्तं बहीरूपतया परिदृश्यमानजडस्वभावं यथा पृथिव्या गन्धादिगुणोत्कटम्।<br>
यद्वक्ष्यति &ndash;</p>
<p>&ldquo;तत्र स्वरूपं भूमेर्यत्पृथग्जडमवस्थितम् ।<br>
मातृमानाद्युपधिभिरसञ्जातोपरागकम् ॥<br>
&quot;&rdquo; (१०।८)</p>
<p>इति ।<br>
आ नरादिति पुंस्तत्वादारभ्य कलान्तं तत्त्वषट्कम् &ndash; इत्यर्थः ।<br>
भेदयुग्घीनमिति भेदयुग्मरहितं त्रयोदशविधमिति यावत् ।<br>
इह यद्यपि सर्वं सर्वात्मकमिति सर्वत्र पञ्चदशात्मकत्वमेव न्याय्यं तथाप्यधराधरतत्त्वक्रोडीकारेण प्रतितत्त्वं प्राक् पूर्णेन रूपेण परसंवित्समुल्लसेत् येनोत्तरोत्तरत्र पूर्वपूर्वस्थितिरव्यभिचारेण भवेत्, अन्यथा हि &ndash;</p>
<p>&ldquo;यत्तत्र नहि विश्रान्तं तन्नभःकुसुमायते ।<br>
&quot; (तम्। ८।३)</p>
<p>इत्याद्युक्तयुत्त्या धरादेस्तत्त्वजातस्य सत्तैव न स्फुरेत् ।<br>
उत्तरोत्तरं पुनस्तत्त्वजातं पूर्वपूर्वस्मिन्रूपे विलीनं सत् क्रमेण संविद्येव विश्राम्येत् यथायथं तस्या एवोद्रेकात्, अत एव संविद्विश्रान्तत्वान्न तत्पृथग्भोगं दातुमलम्, &ndash; इति तदीयं भेदद्वयं न्यूनतामियात्, येनात्र सशक्तिकस्य प्रलयाकलादेः षट्कस्य प्रमातृत्वात् सकलस्य च सशक्तिकस्य स्वरूपीभूतत्वात् त्रयोदशविधत्वमेव स्यात् ।<br>
यदुक्तम् &ndash;</p>
<p>&ldquo;विश्वात्मके हि विश्वस्मिन् या संविदवलोकयेत् ।<br>
निजवीर्यमहास्फारं समवष्टम्भयोगतः ॥</p>
<p>विशिष्टकार्यसम्पत्त्यै प्राक्तत्रोदेति सा हठात् ।<br>
अधराधरतत्त्वेषु स्थिता पूर्वस्थितिर्यतः ॥</p>
<p>अन्यथा स्थितिरेवैषां न भवेत्पूर्वहानितः ।<br>
पूर्वस्वरूपे त्वधरं विलीनं तत्त्वजालकम् ॥</p>
<p>भोगाय नालमित्येवं न्यूनत्वं तत्र भेदगम् ।<br>
&quot;</p>
<p>इति ।<br>
सशक्तिकश्च सकलः स्वरूपीभूतः सन् स्वरूपमेव न तथा भिन्द्यात् ।<br>
भेदो हि प्रतियोगिनमधिकृत्य परत्र भेदसङ्कलनां विदध्यात्, यथा-इदं मेयम्, इदं मानम्, अयं माता-इति ।<br>
मेयस्य पुनर्मेयता स्वात्मनि न कश्चिद् भेदः ।<br>
एवं स्वरूपस्य स्वात्मनि भेदाभावात् युक्तमुक्तं क्रमेण भेदद्वयह्रास इति ।<br>
यदुक्तम् ↓</p>
<p>&ldquo;भेदा हि न स्वरूपं भिन्दन्त्यपि तु भेदसङ्कलनाम् ।<br>
अन्यत्र प्रतियोगिनि विदधति हि परत्र तेन तदभावात् ॥</p>
<p>निजगतभेदद्वितयीनिरास उक्तः क्रमेणेह ।<br>
परिपूर्णे शिवतत्त्वे भेदाभावादभेद्यता तेन ॥<br>
&quot;</p>
<p>इति ।<br>
रुद्रवदिति रुद्रशब्देन लक्षितामेकादशसङ्ख्यामर्हतीति वत्यन्तम् ।<br>
प्रलयाकल इत्यर्थात्स्वरूपीभूतः ।<br>
एवमुत्तरत्र विज्ञानाकलादावपि ज्ञेयम् ।<br>
अत एवात्र विज्ञानाकलादीनां पञ्चानामेव प्रमातृत्वं येनैकादशविधत्वम् ।<br>
मायेति तात्स्थ्याद् द्वितीयोऽपवेद्यः प्रलयाकल उच्यते, तेन सोऽप्येकादशविध एव &ndash; इत्यर्थः ।<br>
नवधेति सशक्तीनां चतुर्णां मन्त्रादीनां प्रमातृत्वात् ।<br>
सप्तधेति सशक्तिकस्य मन्त्रेश्वरादेस्त्रयस्य प्रमातृत्वात् ।<br>
तदीशाः मन्त्रेश्वराः ।<br>
पाञ्चध्ये इति मन्त्रमहेश्वरशिवयोरेव सशक्तिकयोः प्रमातृत्वात् ।<br>
त्रिधेति शिवस्यैव सशक्तिकस्य प्रमातृत्वात् ।<br>
शिवस्य भेदाभावे हेतुः श्वैकप्रकाशघनचिन्मयः&rdquo; इति ।<br>
भेदो हि प्रतियोग्यपेक्षः, न च परं प्रकाशमपेक्ष्य अन्यः कश्चित्प्रतियोगी सम्भवेदिति समनन्तरमेवोक्तमित्यास्तामेतत् ।</p>
<p>उक्तं च &ndash;</p>
<p>&ldquo;शक्तिमच्छक्तिभेदेन धरातत्त्वं विभिद्यते ।<br>
स्वरूपसहितं तच्च विज्ञेयं दशपञ्चधा ॥<br>
&quot; (मा।  वि। २।२)</p>
<p>इति ।</p>
<p>&ldquo;एवं जलादिमूलान्तं तत्त्वव्रातमिदं महत् ।<br>
पृथग्भेदैरिमैर्भिन्नं विज्ञेयं तत्फलेप्सुभिः ॥</p>
<p>अनेनैव विधानेन पुंस्तत्त्वात्कलान्तकम् ।<br>
त्रयोदशविधं ज्ञेयं रूद्रवत्प्रलयाकलः ॥</p>
<p>तद्वन्मायापि विज्ञेया नवधा ज्ञानकेवलाः ।<br>
मन्त्राः सप्तविधास्तद्वत्पञ्चधा मन्त्रनायकाः ॥</p>
<p>त्रिधा मन्त्रेश्वरेशानाः शिवः साक्षान्न भिद्यते ।<br>
&quot; (मा।  वि। २।७)</p>
<p>इति च ॥ ३-५ ॥</p>
<p>ननु के ते &ldquo;शक्तिमच्छक्तिभेदेन&rdquo; इत्यासूत्रिताः शक्तयः शक्तिमन्तश्च येन भुवः पञ्चदशात्मकत्वं स्यात् ? &ndash; इत्याशङ्क्याह &ndash;</p>
<p>शिवो मन्त्रमहेशेशमन्त्रा अकलयुक्कली ।<br>
शक्तिमन्तः सप्त तथा शक्तयस्तच्चतुर्दश ॥ १०-६ ॥</p>
<p>स्वं स्वरूपं पञ्चदशं तद्भू पञ्चदशात्मिका ।</p>
<p>ईशा मन्त्रेश्वराः, अकलयुग्विज्ञानाकलप्रलयाकलौ, कली सकलः, शक्तय इत्यर्थात् शिवादिसम्बन्धिन्य इच्छाद्याः सप्त ।<br>
तदुक्तम् &ndash;</p>
<p>&ldquo;शिवादिसकलात्मान्ताः शक्तिमन्तः प्रकीर्तिताः ।<br>
तच्छक्तयश्च विज्ञेयास्तद्वदेव विचक्षणैः ॥<br>
&quot; (मा।  वि। २।३)</p>
<p>इति ।<br>
स्वं स्वरूपमिति अर्थात्पृथिव्यादेः ॥ ६ ॥</p>
<p>नन्वस्मद्दर्शने नरशक्तिशिवात्मकमेव विश्वमिति सर्वत्रोद्धोष्यते, तत्कथमिह सिद्धान्तदर्शनादिसमुचितं प्रमातृभेदमवलम्ब्यैतदुक्तम् ?   - इत्याशङ्कां गर्भीकृत्यैतदुपपादयति &ndash;</p>
<p>तथाहि तिस्त्रो देवस्य शक्तयो वर्णिताः पुरा ॥ १०-७ ॥</p>
<p>ता एव मातृमानमेयत्रैरूप्येण व्यवस्थिताः ।</p>
<p>त्रैरूप्यमेव वर्णयति &ndash;</p>
<p>परांशो मातृरूपोऽत्र प्रमाणांशः परापरः ॥ १०-८ ॥</p>
<p>मेयोऽपरः शक्तिमांश्च शक्तिः स्वं रूपमित्यदः ।</p>
<p>अद इति वाक्यार्थपरामर्शः, तेन मातृरूपः परांशः शक्तिमान्, प्रमाणरूपः परापरांशः शक्तिर्मेयरूपोऽपरांशः स्वरूपमिति ।<br>
यत्पुनः शक्तिमतां शक्तीनां च सप्तविधत्वमुक्तं तदवान्तरप्रकारप्रायमित्यत्र मौलं नरशक्तिशिवात्मकत्वमेव स्थितमिति न कश्चिद्दोषः ॥ ८ ॥</p>
<p>एवमेषां शक्तिमदादीनां मध्यात्स्वरूपं तावत्प्रथमं लक्षयति &ndash;</p>
<p>तत्र स्वरूपं भूमेर्यत्पृथग्जडमवस्थितम् ॥ १०-९ ॥</p>
<p>मातृमानाद्युपधिभिरसञ्जातोपरागकम् ।</p>
<p>असञ्जातोपरागकमिति, तदुपरक्तत्वे हि शक्तिमदादिरूपत्वमेव स्यात् &ndash; इत्याशयः ॥ ९ ॥</p>
<p>एवमस्यैकध्येऽपि अवान्तरचतुर्दशभिन्नत्वे शक्तिमन्तः शक्तयश्च निमित्तम् &ndash; इत्याह &ndash;</p>
<p>सकलादिशिवान्तैस्तु मातृभिर्वेद्यतास्य या ॥ १०-१० ॥</p>
<p>शक्तिमद्भिरनुद्भूतशक्तिभिः सप्त तद्भिदः ।<br>
सकलादिशिवान्तानां शक्तिषूद्रेचितात्मसु ॥ १०-११ ॥</p>
<p>वेद्यताजनिताः सप्त भेदा इति चतुर्दश ।</p>
<p>अनुद्भूतशक्तिभिरित्यनेनात्र शक्तिमतां प्राधान्यं कटाक्षितम् ।<br>
उद्रेचितात्मस्वित्यनेन तु शक्तीनाम् ।<br>
वस्तुतो हि शक्तितद्वतोः परस्परमवियोग एव, किन्तु प्राधान्यमेव प्रयोजकीकृत्य तथाव्यपदेशो यदयं शक्तिमान् इयं शक्तिरिति ॥</p>
<p>ननु सकलादिप्रमातृसप्तकं सर्वत्र प्रसिद्धमित्यास्तां को दोषः, तच्छक्तयस्तु न क्वचिदपि परिपठिताः, इति कास्ताः ? &ndash; इत्याशङ्क्याह   -</p>
<p>सकलस्य प्रमाणांशो योऽसौ विद्याकलात्मकः ॥ १०-१२ ॥</p>
<p>सामान्यात्मा स शक्तित्वे गणितो न तु तद्भिदः ।<br>
लयाकलस्य मानांशः स एव परमस्फुटः ॥ १०-१३ ॥</p>
<p>ज्ञानाकलस्य मानं तु गलद्विद्याकलावृति ।<br>
अशुद्धविद्याकलनाध्वंससंस्कारसङ्गता ॥ १०-१४ ॥</p>
<p>प्रबुभुत्सुः शुद्धविद्या मन्त्राणां करणं भवेत् ।<br>
प्रबुद्धा शुद्धविद्या तु तत्संस्कारेण सङ्गता ॥ १०-१५ ॥</p>
<p>मानं मन्त्रेश्वराणां स्यात्तत्संस्कारविवर्जिता ।<br>
मानं मन्त्रमहेशानां करणं शक्तिरुच्यते ॥ १०-१६ ॥</p>
<p>स्वातन्त्र्यमात्रसद्भावा या त्विच्छा शक्तिरैश्वरी ।<br>
शिवस्य सैव करणं तया वेत्ति करोति च ॥ १०-१७ ॥</p>
<p>सामान्यात्मेति विद्याकलाभ्यामेव बुद्धिकर्मेन्द्रियलक्षणस्य विशेषात्मनः प्रसरस्य सङ्ग्रहात्, अत एवोक्तं नतु तद्भिदः&rdquo; इति ।<br>
एवं हि तत्तद्व्यापारभेदादनन्ताः शक्तयो भवेयुः इति भावः ।<br>
उक्तं च प्राक् ↓</p>
<p>&ldquo;तेनाशुद्धैव विद्यास्य सामान्यं करणं पुरा ।<br>
ज्ञप्तौ कृतौ तु सामान्यं कला करणमुच्यते ॥<br>
&quot; (तम्। ९।२४४)</p>
<p>इति ।<br>
स एवेति विद्याकलात्मकः, परमस्फुट इति, इयान्विशेषः, स हि प्रसुप्तभुजगप्रायः &ndash; इत्यभिप्रायः ।<br>
गलदिति गलन्त्यौ विनाशोन्मुखे &ndash; इत्यर्थः ।<br>
प्रबुभुत्सुरिति न तु प्रबुद्धा, एवं ह्यशुद्धविद्याकलाध्वंससंस्कारसङ्गमोऽस्या न स्यात् ।<br>
प्रबुद्धत्वे हि अशुद्धविद्याकलाध्वंससंस्कारस्यापि नश्यदवस्थात्मना संस्कारेणास्याः सङ्गमो भवेत् ।<br>
अत उक्तं &ldquo;तत्संस्कारेण सङ्गता&rdquo; इति ।<br>
तत्संस्कारविवर्जितेति, तेन नश्यदवस्थात्मनापि संस्कारेण विवर्जिता प्रनष्टतत्संस्कारा &ndash; इत्यर्थः ।<br>
नहि इदानीमशुद्धविद्यादेर्गन्धमात्रमपि सम्भवेत्-इति भावः ।<br>
मानमित्यर्थाच्छुद्धविद्या, मानमेव च करणमिति शक्तिरिति च तत्र तत्र व्यपदिश्यते, &ndash; इत्युक्तं &ldquo;करणं शक्तिरुच्यते&rdquo; इति ।<br>
स्वातन्त्र्यमात्रसद्भावेति, तदुक्तं प्राक् ↓</p>
<p>&ldquo;एक एवास्य धर्मोऽसौ सर्वाक्षेपेण वर्तते ।<br>
तेन स्वातन्त्र्यशक्त्यैव युक्त इत्याञ्जसो विधिः ॥<br>
&quot; (तं।१।६७)</p>
<p>इति ।<br>
अत एवैश्वरीत्युक्तम्, तया वेत्ति करोति चेति सर्वशेषः, यत्सकलोऽपि अशुद्धविद्याकलात्मिकयैव शक्त्या वेत्ति करोति चेति, एवमन्यज्ज्ञेयम् ॥१२-१७॥</p>
<p>एवं प्रसङ्गात्सकलादिशक्तीनां स्वरूपमभिधाय प्रकृतमेवाह &ndash;</p>
<p>आ शिवात्सकलान्तं ये मातारः सप्त ते द्विधा ।<br>
न्यग्भूतोद्रिक्तशक्तित्वात्तद्भेदो वेद्यभेदकः ॥ १०-१८ ॥</p>
<p>ननु प्रमातृभेदाद्यदि वेद्यस्यापि भेदो भवेत् तदनेकेषु प्रमातृषु एकमेव नीलं विदितं न स्यादपितु भिन्नभिन्नम्, न चैवमस्ति, नहि तत्तद्देशकालावस्थाप्रमातृभेदेऽपि नीलस्य स्वात्मनि कश्चिद्विशेषः संलक्ष्यते ? &ndash; इत्याशङ्कां गर्भीकृत्यैतदेवोपपादयति &ndash;</p>
<p>तथाहि वेद्यता नाम भावस्यैव निजं वपुः ।</p>
<p>अनेन चानुजोद्देशोद्दिष्टस्य वस्तुधर्माख्यस्य प्रमेयस्यासूत्रणं कृतम् ॥</p>
<p>नन्वसिद्धेयं प्रतिज्ञा नहि नीलज्ञाने नीलस्य कश्चिद्विशेषः, अपितु प्रमातुः, तस्य पूर्वमज्ञत्वेऽनन्तरं ज्ञत्वोत्पत्तेः, यदपि</p>
<p>&ldquo;प्रत्यक्षतां परोक्षोऽपि प्रत्यक्षोऽपि परोक्षताम् ।<br>
देशकालादिभेदेन विषयः प्रतिपद्यते ॥<br>
&quot;</p>
<p>इत्याद्युक्त्या विषयस्य प्रत्यक्षत्वं परोक्षत्वं वा धर्म उच्यते तदपि प्रमात्रतिशयाभिप्रायमेव? &ndash; इत्याशङ्क्यात्रैव हेतुमाचष्टे &ndash;</p>
<p>चैत्रेण वेद्यं वेद्मीति किं ह्यत्र प्रतिभासताम् ॥ १०-१९ ॥</p>
<p>नीलं वेद्मीत्यत्र केवलनीलप्रथायां वेद्यताया विषयधर्मत्वं मा विज्ञायि, चैत्रेण वेद्यं नीलं वेद्मीत्यस्यां तु प्रथायां किं नीलमात्रं प्रथते किमुत चैत्रवेद्यताविशिष्टं नीलमिति ।<br>
तत्राद्ये नीलं वेद्मि चैत्रवेद्यं नीलं वेद्मीत्यनयोः प्रतीत्योरविशेषः स्यात्, न चैवम्, अनुभवविरोधात् ।<br>
द्वितीये तु चैत्रवेद्यता नीलस्य किं स्वगता विशेषणमुत प्रमातृगता, न तावत्प्रमातृगता व्यधिकरणयोर्भिन्नकक्ष्यत्वेन विशेषणविशेष्यभावायोगात्, स्वगतत्वे तु सिद्धः प्रतिज्ञार्थो &ldquo;वेद्यता भावस्य निजं वपुः&rdquo; इति ॥ १९ ॥</p>
<p>ननु व्यधिकरणत्वेऽपि ज्ञातोऽर्थ इति तथा प्रतीतेरस्तु विशेषणविशेष्यभावः, चैत्रेण वेद्यं नीलं वेद्मीत्यस्यां हि प्रथायां चैत्रेण ज्ञातमर्थं जानामीत्युक्तं भवेत्, ज्ञानं च प्रमातुरेवातिशयो न प्रमेयस्येत्युक्तप्रायम्, तदाह &ndash;</p>
<p>ननु चैत्रीयविज्ञानमात्रमत्र प्रकाशते ।<br>
वेद्यताख्यस्तु नो धर्मो भाति भावस्य नीलवत् ॥ १०-२० ॥</p>
<p>अत्रेति नीलादौ विषये ॥ २० ॥</p>
<p>ननु ज्ञानं नाम क्रिया, सा च फलानुमेया, फलं च प्रकटताख्यं विषयधर्मः सैव च वेद्यता? &ndash; इति कौमारिलं मतमाशङ्क्य प्रतिक्षिपति &ndash;</p>
<p>वेद्यता च स्वभावेन धर्मो भावस्य चेत्ततः ।<br>
सर्वान्प्रत्येव वेद्यः स्याद् घटनीलादिधर्मवत् ॥ १०-२१ ॥</p>
<p>घटनीलादीति भावप्रधानो निर्देशः ।<br>
एवं हि भावस्य घटत्वं सन्निवेशो नीलत्वं रूपम्, आदिग्रहणात्कार्यत्वकारणत्वादीत्येवमादयो धर्मा यथा सर्वान्प्रत्यविशिष्टास्तथा वेद्यताख्यो धर्मो भवेदित्यन्धाद्यभावः प्रसज्येत सर्वे च सर्वज्ञाः स्युः ॥ २१ ॥</p>
<p>ननु नियतप्रमातृबुद्धिजन्यत्वात्कञ्चिदेव प्रति वेद्यत्वं स्यात् न सर्वान्प्रति, इति चैन्मैवम्, एवमपि हि यथा कुविन्दजन्यः पटो न तमेव प्रति, सर्वाविशेषात् तथा वेद्यतापि सर्वाविशेषेणैव भवेत्, न तु येन जन्यते तं प्रत्येवेति नियमो युक्तस्तदाह &ndash;</p>
<p>अथ वेदकसंवित्तिबलाद्वेद्यत्वधर्मभाक् ।<br>
भावस्तथापि दोषोऽसौ कुविन्दकृतवस्त्रवत् ॥ १०-२२ ॥</p>
<p>दोषोऽसाविति सर्वान्प्रति तथा स्यादिति ।<br>
अपेक्षाबुद्धिजन्यत्वे वेद्यत्वस्येव वेदकत्वस्यापि तथाभावो भवेत् वेद्यवेदकयोरन्योन्यापेक्षत्वात्, न चैतदस्ति, वेदकस्येव वेद्यस्याचैतन्येन बुद्ध्ययोगात्; अतश्च स्थूलतया द्वित्वादिवदपेक्षाबुद्धिजन्यत्वमनाशङ्क्य भङ्ग्यन्तरेण तत्प्रतिसमाहितम् ।<br>
यदि च नाम भावस्य नीलत्वादिवद्वेद्यताख्योऽपि धर्मो भवेत् तत्किमसौ वेद्यो न वा? अवेद्यत्वे न किञ्चित्स्यात्, नहि संविदमनारूढं वस्तु वस्तुत्वं लभते &ndash; इत्युक्तमन्यत्र बहुशः, अथ वेद्यस्तु तस्यापि नीलत्वादिवद्वेद्यत्वेन भाव्यमन्यथा ह्यविदित एव स्यात्; एवं च तत्राप्यन्यद्वेद्यत्वं तत्राप्यन्यदिति मूलक्षतिकारिणी व्यक्तमनवस्था स्यात्, येन कस्यचिदप्यर्थस्य वेद्यता न घटेतेति मूर्छितप्रायं विश्वं पर्यवस्येत् ।<br>
तदाह &ndash;</p>
<p>वेद्यताख्यस्तु यो धर्मः सोऽवेद्यश्चेत्खपुष्पवत् ।<br>
वेद्यश्चेदस्ति तत्रापि वेद्यतेत्यनवस्थितिः ॥ १०-२३ ॥</p>
<p>ततो न किञ्चिद्वेद्यं स्यान्मूर्छितं तु जगद्भवेत् ।</p>
<p>ननु तत्तन्नियतोपाधिवशाद्यथा ज्ञानस्य तत्तदर्थप्रकाशकं रूपं येन &ldquo;इदं नीलज्ञानमिदं पीतज्ञानम्&rdquo; इति प्रतिकर्म नियमः स्यात्, तथा भावस्यापि प्रतिनियतप्रमात्रुपाध्युपस्कृतमेव रूपमुच्यतां येन सम्बन्धिनियमः सिद्ध्येत् अयं चैत्रस्यैव वेद्योऽयं मैत्रस्य चेति ।<br>
तदाह &ndash;</p>
<p>ननु विज्ञात्रुपाध्यंशोपस्कृतं वपुरुच्यताम् ॥ १०-२४ ॥</p>
<p>भावस्यार्थप्रकाशात्म यथा ज्ञानमिदं त्वसत् ।</p>
<p>उपाध्यंशेति विज्ञातृणामानैक्यात्, नचैतद्युक्तम्; एवं हि बाह्यस्यार्थस्य तत्तन्नियतोपाध्युपस्कृतरूपत्वात् ज्ञानवद्भेदः प्रसज्येत, चैत्रवेद्योऽन्योऽन्यश्च मैत्रवेद्योऽर्थ इति ।<br>
नहि तदेव नीलज्ञानं भूत्वा पीतज्ञानं भवितुमर्हति, न चैतदिष्टं वः, सर्वस्यार्थस्य बहिरेकत्वेनैव सत्त्वाभ्युपगमात् ।<br>
एवं च किमयमेकप्रमातृवेद्यतोपरक्त उत सर्वप्रमातृवेद्यतोपरक्तः ? तत्रैकप्रमातृवेद्यतोपरक्तत्वेनान्यस्य प्रमातुरसाववेद्यः स्यात्, अनेकप्रमातृवेद्यत्वोपरक्तत्वेऽपि एकैकध्येन न कस्यचिदपीति सर्वात्मना मूर्छितमेव जगद्भवेत् ॥ २४ ॥</p>
<p>तदाह ↓</p>
<p>एकविज्ञातृवेद्यत्वे न ज्ञात्रन्तरवेद्यता ॥ १०-२५ ॥</p>
<p>समस्तज्ञातृवेद्यत्वे नैकविज्ञातृवेद्यता ।</p>
<p>अतो न वेद्यत्वं नाम भावस्य किञ्चित् &ndash; इत्याह &ndash;</p>
<p>तस्मान्न वेद्यता नाम भावधर्मोऽस्ति कश्चन ॥ १०-२६ ॥</p>
<p>ननु यद्येवं तर्हि भावः कथं विदिक्रियाकर्मतामियात् ? &ndash; इत्याशङ्क्याह &ndash;</p>
<p>भावस्य वेद्यता सैव संविदो यः समुद्भवः ।</p>
<p>नन्वन्या संविदन्यश्चार्थस्तत्कथमन्यस्य समुद्भवेऽन्यस्य वेद्यताख्योऽतिशयः, नहि घटस्योदये पटस्य किञ्चित्स्यात्, संविच्चात्मनामविशिष्टा, &ndash; इति तत्समुद्भवः सर्वेषामप्यविशेषेणैव भवेदिति सम्बन्धिनियमोऽपि न सिद्ध्येत् ? &ndash; इत्याशङ्क्याह &ndash;</p>
<p>अर्थग्रहणरूपं हि यत्र विज्ञानमात्मनि ॥ १०-२७ ॥</p>
<p>समवैति प्रकाश्योऽर्थस्तं प्रत्येषैव वेद्यता ।</p>
<p>इह खलु ज्ञानस्यार्थजन्यत्वादर्थविषयत्वं जनकत्वस्य चक्षुरादिभिरविशेषेऽपि वस्तुस्वाभाव्याद्विषयत्वनियमो येन &ldquo;इदं नीलग्रहणमिदं पीतग्रहणम्&rdquo; इति स्यात्, तच्चैवंविधं दृष्टादृष्टात्मविशिष्टसामग्रीबलात् यत्र प्रत्यगात्मनि अयुतसिद्धतया वर्तते तमेव प्रति सोऽर्थः प्रकाश्यमानो भवेत्, एषैव चार्थस्य वेद्यतोच्यत इति न कश्चिद्दोषः ॥ २७ ॥</p>
<p>एतदेव प्रतिविधत्ते &ndash;</p>
<p>अत्र ब्रूमः पदार्थानां न धर्मो यदि वेद्यता ॥ १०-२८ ॥</p>
<p>अवेद्या एव ते संस्युर्ज्ञाने सत्यपि वर्णिते ।</p>
<p>अर्थग्रहणरूपेऽप्यात्मसमवेते ज्ञाने सति-इत्यर्थः ।<br>
एवमपि ह्यर्थस्य न किञ्चित्, नहि ज्ञानार्थयोरेकरूपत्वमेकाधिकरणत्वं वा, ग्राह्यग्राहकात्मतयाऽनयोः स्वरूपभेदात्, ज्ञानस्य चार्थग्रहणात्मकत्वेऽपि ज्ञातृसमवेतत्वात्, यदभिप्रायमेव च</p>
<p>&ldquo;…परावस्था हि भासनम्&rdquo; ।</p>
<p>इत्याद्यन्यैरुक्तम् ।<br>
न चान्यस्यातिशयेऽन्यस्य किञ्चित्स्यात्, अथार्थजन्यत्वात् ज्ञानमर्थस्य प्रकाश इति चेत्? &ndash; नैतत्, नहि यो यज्जन्यः स तस्य प्रकाशो भवति वह्नेरिव धूमः स परं तद्गतो लिङ्गं भवेत् ।<br>
यद्यविनाभावो निश्चीयेत, न चेह तन्निश्चयोऽस्ति विनाप्यर्थं भ्रन्त्यादौ तत्प्रकाशात्मनो ज्ञानस्योदयात्, अतश्च युक्तमुक्तम् &ndash; &ldquo;अवेद्या एव पदार्थाः स्युः&rdquo; इति ॥ २८ ॥</p>
<p>एतदेव दृष्टान्तोपदर्शनद्वारेण द्रढयति &ndash;</p>
<p>यथाहि पृथुबुध्नादिरूपे कुम्भस्य सत्यपि ॥ १०-२९ ॥</p>
<p>अतदात्मा पटो नैति पृथुबुध्नादिरूपताम् ।<br>
तथा सत्यपि विज्ञाने विज्ञातृसमवायिनि ॥ १०-३० ॥</p>
<p>अवेद्यधर्मका भावाः कथं वेद्यत्वमाप्नुयुः ।</p>
<p>यथा खलु घटस्य पृथुबुध्नोदराकारत्वमस्ति इत्यातानवितानवत्त्वात् अपृथु बुध्नोदराकारः पटस्ताद्रूप्यं न यायात्, तथा ज्ञातृसमवायिन्यर्थप्रकाशात्मकेऽपि ज्ञाने स्वयमप्रकाशरूपा भावा नैव प्रकाशमाना भवेयुः-इति वाक्यार्थः ॥ ३० ॥</p>
<p>एवं न केवलं भवन्मतेऽर्थ एव न प्रकाशते यावन्न किञ्चिदपीति महद्दूषणान्तरमप्यापतेत् &ndash; इत्याह &ndash;</p>
<p>अनर्थः सुमहांश्चैष दृश्यतां वस्तु यत्स्वयम् ॥ १०-३१ ॥</p>
<p>प्रकाशात्म न तत्संविच्चाप्रकाशा तदाश्रयः ।<br>
अप्रकाशो मनोदीपचक्षुरादि तथैव तत् ॥ १०-३२ ॥</p>
<p>किं तत्प्रकाशतां नाम सुप्ते जगति सर्वतः ।</p>
<p>इह बाह्यं निमित्तकारणं वस्तु तावदप्रकाशात्मकमिति नास्ति विवादः, एतद्विषयं कार्यं ज्ञानमप्यप्रकाशात्मकमेव विषयप्रकाशकाले तत्प्रकाशस्याप्रकाशनात् ।<br>
नहि विषयग्रहणकाले तज्ज्ञानस्य ग्रहणमस्ति ज्ञानार्थयोर्युगपदप्रतिभासात् ।<br>
तदाहुः &ndash;</p>
<p>न वै युगपदाकारद्वितयं प्रतिभासते ।<br>
इदं ज्ञानमयं चार्थ इति भेदानुपग्रहात् ॥<br>
&quot;</p>
<p>इति ।<br>
तदाश्रयश्च समवायिकारणमात्मा विषयवन्निमित्तकारणतया विवक्षितं सहकारिभूतं मनश्चक्षुराद्यन्तःकरणचक्रमपि अप्रकाशात्मकमेव नित्यपरोक्षत्वात्, दीपश्च निमित्तकारणभूतो यद्यपि भवन्मते परस्येव स्वस्यापि प्रकाशकस्तथाप्यविदित एवासौ तथा न भवेत्, वेद्यत्वमेव च विचारयितुमुपक्रान्तमित्यर्थवदस्यापि वार्तेत्येवमुक्तम् ।<br>
अतश्चार्थप्रकाशने समग्रैव सामग्रीयमप्रकाशरूपैवेति न किञ्चिदपि प्रकाशेतेति सर्वमिदमन्धं स्यात् ।<br>
आत्ममनसोश्च पारोक्ष्यात् तत्संयोगोऽपि असमवायिकारणमप्रकाश एवेति गतार्थत्वात् पृथगत्र नोक्तः ॥</p>
<p>ननु प्रदीपस्येव ज्ञानस्यार्थप्रकाशकत्वमेव रूपं तत्कस्येदं चोद्यम् &ldquo;अर्थप्रकाशात्मके ज्ञाने सत्यपि नार्थः प्रकाशते&rdquo; इति, अपर्यनुयोज्यो हि भावानां स्वभावः ।<br>
तदाह &ndash;</p>
<p>ज्ञानस्यार्थप्रकाशत्वं ननु रूपं प्रदीपवत् ॥ १०-३३ ॥</p>
<p>इह चैत्रो जीवति इति यथा चैत्रस्यैव जीवनाख्योऽतिशयो न परस्य तथा &ldquo;अर्थः प्रकाशते&rdquo; इत्यर्थस्यैव कश्चिदतिशयो न ज्ञानस्येत्याशयेनैतदेवोपहासपुरःसरं सदसदनेकपक्षोट्टङ्कनक्रमेण समाधत्ते &ndash;</p>
<p>अपूर्वमत्र विदितं नरीनृत्यामहे ततः ।<br>
अर्थप्रकाशो ज्ञानस्य यद्रूपं तन्निरूप्यताम् ॥ १०-३४ ॥</p>
<p>अर्थः प्रकाशश्चेद्रूपमर्थो वा ज्ञानमेव वा ।<br>
अथार्थस्य प्रकाशो यस्तदूर्पमिति भण्यते ॥ १०-३५ ॥</p>
<p>यन्नामेदमुच्यते ज्ञानस्यार्थप्रकाशो रूपमिति तत्र कोऽर्थ इति विचार्यताम्, किमर्थश्चासौ प्रकाशश्चेति समानाधिकरण्यम्, अथार्थश्च प्रकाशश्चेति समुच्चय आहोस्विदर्थस्य प्रकाश इति सम्म्बन्धमात्रम् ॥ ३५ ॥</p>
<p>तत्र सम्भवमात्रेणाशङ्कितमप्याद्यं पक्षद्वयं परस्यानभिप्रेतमित्यप्रतिक्षिप्य तृतीयमेव पक्षं प्रतिक्षेप्तुं विभजति &ndash;</p>
<p>षष्ठी कर्तरि चेदुक्तो दोषः एव दुरुद्धरः ।<br>
अथ कर्मणि षष्ठ्येषा ण्यर्थस्तत्र हृदि स्थितः ॥ १०-३६ ॥</p>
<p>यदि नामार्थस्य प्रकाशनक्रियायां कर्तृत्वं तत्कथं ज्ञानस्यैवमतिशयः, नह्यन्यस्यातिशयेऽन्यस्य किञ्चिदित्युक्तं बहुशः ।<br>
तत् &ldquo;यथा हि पृथुबुध्नादिरूपे कुम्भस्य सत्यपि&rdquo; (१०।२९श्लो।<br>
) इत्यादिनोक्तः परस्य पररूपोपग्रहात्मा दुरुद्धरो दोषः प्रसज्येत ।<br>
अथ प्रकाशनक्रियायामर्थस्य कर्मत्वं तर्ह्यणावकर्मकस्य णौ कर्मोत्पत्तेः &ldquo;ज्ञानमर्थं प्रकाशयति&rdquo; इति सिद्धः प्रेषणाध्येषणादिविलक्षणस्तत्समर्थाचरणलक्षणः प्रयोज्यप्रयोजकव्यापारभावः ॥ ३६ ॥</p>
<p>एवं च प्रयोजकव्यापारस्य प्रयोज्यव्यापारनिष्ठत्वात् प्रकाशमान एवार्थो ज्ञानेन प्रकाशते इति, तच्च न युक्तं स्वयं प्रकाशमानस्यार्थस्य प्रयोजकव्यापारानपेक्षणे ज्ञानोपयोगवैयर्थ्यात् ।<br>
अथाप्रकाशमान एवार्थः खपुष्पादिवैलक्षण्येन योग्यतया प्रकाशमान इति सव्यापार इति प्रयोज्य इति चोच्यते तदप्ययुक्तमेव, स्वयमप्रकाशमानस्याश्वेतप्रासादस्याश्वेतनवत्परोपयोगेऽपि प्रकाशनासामर्थ्यात् ।<br>
योग्यता च प्रकाशाप्रकाशरूपतया निरूप्यमाणा पुनरप्यसामर्थ्यवैयर्थ्ये नातिक्रामतीत्यर्थस्य प्रकाशो ज्ञानस्य रूपमित्येतदसमीचीनम् ।<br>
तदाह &ndash;</p>
<p>तथा चेदं दर्शयामः किं प्रकाशः प्रकाशते ।<br>
अप्रकाशोऽपि नैवासौ तथापि च न किञ्चन ॥ १०-३७ ॥</p>
<p>तत्र प्रकाशः किं प्रकाशते वैयर्थ्यान्न प्रकाशते &ndash; इत्यर्थः, अप्रकाशोऽप्यसावसामर्थ्यान्नैव प्रकाशते &ndash; इति सम्बन्धः ।<br>
एवं सति प्रकाश्यो बाह्योऽर्थः प्रकाशकं च ज्ञानं न किञ्चित्स्यादित्युक्तम् &ndash; &ldquo;तथापि च न किञ्चन&rdquo; इति ॥ ३७ ॥</p>
<p>ननु यद्येवं तत्कथं लोकेऽपि देवदत्तश्चैत्रं ग्रामं नयतीत्यादौ प्रसिद्धः प्रयोज्यप्रयोजकभावो घटते ? &ndash; इत्याह &ndash; तर्हि लोके कथं ण्यर्थः गच्छत्यगच्छति वा प्रयोज्ये प्रयोजकव्यापारेण न किञ्चिद्भवेदिति भावः ॥</p>
<p>अत्रैवोत्तरयति &ndash;</p>
<p>…उच्यते चेतनस्थितौ ।<br>
मुख्यो ण्यर्थस्य विषयो जडेषु त्वौपचारिकः ॥ १०-३८ ॥</p>
<p>इह प्रेर्यपेर्रकोभयाभिप्रायपरमार्थस्तावत् ण्यर्थः, तत्र प्रेर्यस्य स्वातन्त्र्येण प्रवृत्तक्रियत्वेऽपि पारतन्त्र्यरामर्शलक्षणः, प्रेरकस्य च स्वतन्त्रेऽपि पेर्र्ये समधिगततत्पारतन्त्र्यस्य स्वात्मनि अपेक्षणीयतापरामर्शलक्षणोऽभिप्रायः, येनोभयाभिप्रायमेलनारूपः प्रयोज्यप्रयोजकभावात्मा मुख्यः सम्बन्धः समुल्लसति ।<br>
यत्र पुनः प्रयोज्यस्य प्रयोजकस्योभयस्य वा जडत्वादनुसन्धिप्राणितोऽभिप्रायो न सम्भवति तत्रासौ नास्त्येव, लक्षणया तु तत्र तत्र तथा व्यवहर्तव्यो यथा &ndash; शरं गमयति कारीषोऽध्यापयति वायुरद्रिं पातयतीति ॥ ३८ ॥</p>
<p>तदाह &ndash;</p>
<p>तथाहि गन्तुं शक्तोऽपि चैत्रोऽन्यायत्ततां गतेः ।<br>
मन्वान एवं वक्त्यस्मि गमितः स्वामिनेति हि ॥ १०-३९ ॥</p>
<p>स्वाम्यप्यस्य गतौ शक्तिं बुद्ध्वा स्वाधीनतां स्फुटम् ।<br>
पश्यन्निवृत्तिमाशङ्क्य गमयामीति भाषते ॥ १०-४० ॥</p>
<p>पेर्र्यप्रेरकयोरेवं मौलिकी ण्यर्थसङ्गतिः ।<br>
तदभिप्रायतोऽन्योऽपि लोके व्यवहरेत्तथा ॥ १०-४१ ॥</p>
<p>शरं गमयतीत्यत्र पुनर्वेगाख्यसंस्क्रियाम् ।<br>
विदधत्प्रेरकम्मन्य उपचारेण जायते ॥ १०-४२ ॥</p>
<p>वायुरद्रिं पातयतीत्यत्र द्वावपि तौ जडौ ।<br>
द्रष्टृभिः प्रेरकप्रेर्यवपुषा परिकल्पितौ ॥ १०-४३ ॥</p>
<p>प्रेर्यप्रेरकयोरिति शरं गमयतीति, वायुरद्रिं पातयतीति च ।<br>
निवृत्तिमाशङ्क्येति, गन्तुं शक्तत्वेऽपि औदासीन्यादिना कदाचिन्न गच्छेत् &ndash; इत्यर्थः ।<br>
अतश्च गच्छत्यपि प्रयोज्ये प्रयोजकव्यापारेणावश्यभाव्यम् &ndash; इति भावः ।<br>
एवमिति, प्रयोज्यप्रयोजकयोरभिप्रायमेलनया &ndash; इत्यर्थः ।<br>
तदभिप्रायत इति मुख्यण्यर्थरूपतामनुसन्धाय &ndash; इत्यर्थः ।<br>
अन्योऽपि लोक इति, प्रयोज्यप्रयोजकाभ्यामपरस्तटस्थोऽपीति यावत् ।<br>
तथेति प्रयोज्यप्रयोजकभावेन, वेगाख्यसंस्क्रियां विदधदिति, आकर्षणमोक्षणादाविच्छाप्रयत्नादिमान् धानुष्कः ।<br>
आकृष्टधनुषो हि तस्य शरमुमुक्षानन्तरप्रयत्नापेक्षात्माङ्गुलिसंयोगजमङ्गुलिकर्म, तस्माज्ज्याङ्गुलिविभागः, ततः संयोगविनाशे धनुःस्थस्थितस्थापकलक्षणसंस्कारापेक्षात् धनुर्ज्यासंयोगात् ज्यायां कर्म उत्पद्यते, तेन स्वकारणापेक्षं ज्यायां वेगाख्यं संस्कारमादत्ते, तमपेक्षमाणः शरज्यासंयोगे नोदनं भवति तस्मादिषावाद्यं गत्यात्मकं कर्म तन्नोदनापेक्षमिषौ वेगाख्यमेव संस्कारमारभते यस्मादापतनादिषोरुत्तरोत्तरकर्मारम्भः ।<br>
प्रेरकं मन्यते इति स्वयम् ।<br>
एतदेवात्रोपचारबीजम्, प्रेरकम्मन्यत्वादेव हि असावुपचाराल्लोकेन प्रेरक उच्यते ।<br>
वस्तुतो हि प्रेर्यप्रेरकयोः परस्परापेक्षं रूपं तत् ।<br>
यत्र प्रेर्यस्य जडत्वात्पारतन्त्र्यानुसन्धानात्मकं प्रेर्यत्वमेव नास्ति, तत्रानुसन्धिभाजोऽपि प्रेरकस्य तदपेक्षं मुख्यं प्रेरकत्वं कथं स्यात्, अतः प्रेरकम्मन्यत्वात्तस्य प्रेरकत्वमुपचाराल्लोके व्यवहरेत् &ndash; इत्युक्तम् &ndash; &ldquo;उपचारेण जायते&rdquo; इति ।<br>
कारीषोऽध्यापयतीत्यादौ प्रेरकस्य जाड्यान्मुख्यप्रेर्यत्वासम्भवेऽपि प्रेर्यम्मन्यतानिमित्तादुपचारादध्येतुः प्रेर्यताव्यवहारः ।<br>
परिकल्पितावित्युपचरिताविति यावत् ।<br>
तत्र च बीजं वायुप्रभवमवयवविभागजनकं कर्म ॥ ४३ ॥</p>
<p>एतदेवोपसंहरति ↓</p>
<p>इत्थं जडेन सम्बन्धे न मुख्या ण्यर्थसङ्गतिः ।<br>
आस्तामन्यत्र विततमेतद्विस्तरतो मया ॥ १०-४४ ॥</p>
<p>सम्बन्ध इति अजडस्य जडान्तरस्य वा ।<br>
एवमपि तत्समर्थाचरणलक्षणे ण्यर्थे किं प्रवृत्तक्रियाविषयत्वमाहोस्विदप्रवृत्तक्रियाविषयत्वमित्यादि बहु वक्तव्यमिति नेह वितानितमित्याह &ndash; आस्तामित्यादि ।<br>
अन्यत्रेति &ndash; रकीर्णकविवरणादौ ॥ ४४ ॥</p>
<p>एतदेव प्रकृते योजयति &ndash;</p>
<p>अर्थे प्रकाशना सेयमुपचारस्ततो भवेत् ।</p>
<p>&ldquo;ततः&rdquo; इति, समनन्तरोक्ताज्जडेनाजडस्य जडान्तरस्य वा सम्बन्धे ण्यर्थस्य मुख्यत्वाभावात् हेतोः ।<br>
&ldquo;उपचारः&rdquo; इति यथा जाड्यादद्रेर्वायोश्च पात्यपातयितृत्वे प्रयोज्यप्रयोजकभावो न मुख्यः, तथा ज्ञानमर्थं प्रकाशयतीत्यत्र ज्ञानार्थयोः प्रकाश्यप्रकाशकभावेऽपीति ।<br>
नैयायिकानां हि ज्ञानमपि अचेतनमेवापद्यते ज्ञेयत्वादर्थवत्, तद्योगात् पुनरात्मा चेतनः ।<br>
यदाहुः</p>
<p>स चेतनश्चिता योगात्… ।<br>
&quot;</p>
<p>इति ।<br>
एतच्चादूर एव व्यक्तीभविष्यति &ndash; इति नेहायस्तम् ।<br>
एतदभ्युपगमे च यथा प्रयोज्यस्याद्रेः स्वव्यापारःऐ पतनं तात्त्विकसिद्धमेवमिह प्रयोज्यस्यार्थस्य प्रकाशनमभ्युपगन्तव्यम् ।<br>
तदाह ↓</p>
<p>अस्तु चेद्भासते तर्हि स एव पतदद्रिवत् ॥ १०-४५ ॥</p>
<p>एतच्चाभ्युपगम्य सोपचारमुक्तम्, वस्तुतस्तु सोऽपीह न सम्भवति निमित्ताभावात्, नहि निर्निमित्तमुपचरणं न्याय्यम् &ndash; इत्याह &ndash;</p>
<p>उपचारे निमित्तेन केनापि किल भूयते ।</p>
<p>केनापीति यत्र यथा विवक्षितेन ॥<br>
एतदेव दर्शयति ↓</p>
<p>वायुः पातयतीत्यत्र निमित्तं तत्कृता क्रिया ॥ १०-४६ ॥</p>
<p>गिरौ येनैष संयोगनाशाद् भ्रंशं प्रपद्यते ।<br>
इह तु ज्ञानमर्थस्य न किञ्चित्करमेव तत् ॥ १०-४७ ॥</p>
<p>उपचारः कथं नाम भवेत्सोऽपि ह्यवस्तु सन् ।</p>
<p>तत्कृतेति वेगवद्द्रव्यात्मवायुसंयोगजनिता-इत्यर्थः ।<br>
क्रियेति अवयवविभागजनकं कर्मेति यावत् ।<br>
संयोगाद्धि कर्म, तस्मादवयवविभागस्ततः संयोगनाशस्ततः पतनम्, अतश्चात्र सनिमित्तकत्वात्पतनस्य तात्त्विकत्वम् ।<br>
इह पुनः</p>
<p>&ldquo;अर्थातिशयपक्षे च सर्वसर्वज्ञता भवेत् ।<br>
&quot;</p>
<p>इत्याद्युक्तयुक्त्या ज्ञानेनार्थस्य न किञ्चित्क्रियते, इति निमित्ताभावादुपचारः कथङ्कारं न तिष्ठेत्तज्ज्ञानोदयेऽपि कथमर्थः प्रकाशते, इति स्यात् ।<br>
यद्वा निर्निमित्तमप्युपचारोऽस्तु किमनेन सेत्स्यति ? &ndash; इत्याह &ndash; &ldquo;भवेत्सोऽपि ह्यवस्तु सन्&rdquo; इति ।<br>
नहि उपचारे विषयस्य विषयिणा ताद्रूप्यं वस्तुतो घटते येनाप्रकाशोऽप्यर्थः प्रकाशत्वोपचारात् तथाभावमियात्, नह्यग्न्युपचारान्माणवकोऽग्निरेव भवेत् येन दाहादिलक्षणां तदर्थक्रियामपि कुर्यात् ॥</p>
<p>तदाह ↓</p>
<p>अप्रकाशित एवार्थः प्रकाशत्वोपचारतः ॥ १०-४८ ॥</p>
<p>तादृगेव शिशुः किं हि दहत्यग्न्युपचारतः ।</p>
<p>अप्रकाशित इति &ndash; असञ्जातप्रकाशताख्यधर्मक इति यावत् ।<br>
तादृगित्यप्रच्युतप्राच्यरूपोऽप्रकाशित एव &ndash; इत्यर्थः ॥<br>
ननूपचारः सर्वात्मना चेदवस्तुसंस्तत्कथं माणवकोऽग्निः इत्यादिस्तद्व्यवहारः सर्वत्रैवाविगानेन प्रसिद्धः, अथ तत्रोपचर्यमाणसहचारितैक्ष्ण्यादिगुणसदृशगुणयोगो नाम वास्तवमस्ति निमित्तं यद्वशादेवमादिरुपचारः समुल्लसेत् &ndash; इति चेत् ? नैतत्, एवमपि ह्यत्र किं वास्तवं निमित्तं येनार्थस्य प्रकाशत्वमुपचरेम, तस्मादपारमार्थिक एवात्रोपचारः &ndash; इत्याह &ndash;</p>
<p>शिशौ वह्न्युपचारे यद् बीजं तैक्ष्ण्यादि तच्च सत् ॥ १०-४९ ॥</p>
<p>प्रकाशत्वोपचारे तु किं बीजं यत्र सत्यता ।</p>
<p>सदिति, वह्निगततैक्ष्ण्यादिसदृशस्य तैक्ष्ण्यादेः शिशौ वास्तवत्वात् ।<br>
किं बीजम् ? इति, न किञ्चित् &ndash; इत्यर्थः ॥<br>
ननु किमनया सदसन्निमित्तादिपर्येषणया यावता हि जानान एव विषयविषयिणोर्विविक्तं स्वरूपं प्रयोजनपरतया चेतनः पुरुष एवैवं व्यवहरति &ldquo;माणवकोऽग्निः&rdquo; इति, तथैव तत्तद्व्यवहरणयोग्यताख्यं प्रयोजनमुद्दिश्याप्रकाशरूपेऽप्यर्थे प्रकाशोऽयमर्थ इति व्यवहरेत् ? &ndash; इत्याशङ्क्याह &ndash;</p>
<p>सिद्धे हि चेतने युक्त उपचारः स हि स्फुटम् ॥ १०-५० ॥</p>
<p>अध्यारोपात्मकः सोऽपि प्रतिसन्धानजीवितः ।<br>
न चाद्यापि किमप्यस्ति चेतनं ज्ञानमप्यदः ॥ १०-५१ ॥</p>
<p>अप्रकाशं तदन्येन तत्प्रकाशेऽप्ययं विधिः ।</p>
<p>सोऽपीत्यध्यारोपः ।<br>
भवन्मते च प्रतिसन्धाता कश्चिन्नास्ति स हि चेतनो वा स्यात् आत्मा, चैतन्यं वा ज्ञानम्, न तावदद्यापि चेतन आत्मा सिद्धः, तस्य स्वतोऽचेतनस्य ज्ञानयोगे तथात्वोपगमात्, ज्ञानयोगश्च समवायेन यथात्मनस्तथा जन्यतयार्थेन्द्रियादेरेकार्थसमवायेन च सुखादेरपि सम्भवतीत्यर्थादयश्चेतनाः स्युः ।<br>
न चात्र नियमनिमित्तमुत्पश्यामो येन समवायाच्चेतनत्वं नैकार्थसमवायादेरिति ।<br>
यत्पुनः सम्बन्धाविशेषेऽपि वस्तुस्वभावकृत एवायं विशेषः ↓ इत्युच्यते तत्पलायनप्रकारासूत्रणम् ।<br>
तदाह &ndash; न चाद्यापि किमप्यस्ति चेतनम्&rdquo; इति ।<br>
नापि चैतन्यरूपे ज्ञान एव चेतन इति व्यवहारः, तस्य धर्मरूपत्वेन धर्मिव्यपदेशायोगात्, तदपि च ज्ञानं यदि स्वयम्प्रकाशरूपं भवेत् तदैतद्युज्येत, न चैवम्-इत्याह &ndash; ज्ञानमप्येतदप्रकाशमिति ।<br>
अप्रकाशमिति, विषयप्रतिभासकाले तदप्रतिभासाभ्युपगमात् ।<br>
नन्वप्रतिभासमानमपि ज्ञानं न शाबराणामिवास्माकं परोक्षं नित्यानुमेयमपितु विषयग्रहणानन्तरमात्ममनःसंयोगजेन ज्ञानान्तरेण ज्ञायत एवेति कथमस्याप्रकाशरूपत्वं येन चेतनव्यपदेशो न स्यात्, तदाह &ndash; &ldquo;तदन्येन तत्प्रकाशेऽप्ययं विधिः&rdquo; इति ।<br>
अयं विधिरित्यर्थप्रकाशीयप्रकारः &ndash; इत्यर्थः ।<br>
यथा ह्यर्थस्यान्येन ज्ञानेन प्रकाशत्वे प्रयोज्यप्रयोजकभावः प्रसक्तः स च न मुख्यो गौणो वा कथञ्चन व्यवतिष्ठते, इत्यर्थस्य प्रकाशनमेवासिद्धम्, एवं ज्ञानस्य ज्ञानान्तरवेद्यत्वेऽपि मुख्यण्यर्थसङ्गत्यभावात् प्रकाशनमेव न सिद्ध्येत् ।<br>
न चाप्रकाशात्मनो जडस्य प्रतिसन्धातृत्वं युज्यते प्रतिसन्धानाभावे तज्जीविताध्यारोपानुपपत्तावुपचारः कथङ्कारमत्र व्यवतिष्ठेत् &ndash; इत्यलं बहुना ॥</p>
<p>ननु परप्रकाश(श्य)त्वेऽपि दीपो यथार्थस्य प्रकाशस्तथा ज्ञानमपि भवेत् तत्कथमेवमुक्तं यज्ज्ञानान्तरज्ञेयत्वादप्रकाशरूपं ज्ञानं नार्थं प्रकाशयेत् इति ? &ndash; इत्याह &ndash;</p>
<p>ननु प्रदीपो रूपस्य प्रकाशः कथमीदृशम् ॥ १०-५२ ॥</p>
<p>नन्वत्रापि प्रागुक्तं समग्रमेव दूषणजातमुपनिपतेत् &ndash; इत्याह &ndash;</p>
<p>अत्रापि न वहन्त्येताः किं नु युक्तिविकल्पनाः ।</p>
<p>&ldquo;एता युक्तिविकल्पनाः&rdquo; इति समनन्तरोक्ता मुख्यामुख्यण्यर्थमूला उपपत्तिप्रकाराः &ndash; इत्यर्थः ॥</p>
<p>अत्र न केवलमेवं युक्तिपराहतत्वं यावद्वैषम्यमपि &ndash; इत्याह &ndash;</p>
<p>यादृशा स्वेन रूपेण दीपो रूपं प्रकाशयेत् ॥ १०-५३ ॥</p>
<p>तादृशा स्वयमप्येष भाति ज्ञानं तु नो तथा ।</p>
<p>नो तथेति स्वयमप्रकाशरूपत्वात् ।<br>
अत एव तुशब्दो व्यतिरेके, तेनार्थप्रकाशनावसरे दीपस्य स्वयमपि प्रकाशो न तु ज्ञानस्येति, अतश्च &ldquo;तदसिद्धं यदसिद्धेन साध्यते&rdquo; इति न्यायेन स्वयमप्रकाशमानं ज्ञानं कथं परं प्रकाशयेत् &ndash; इत्याशयः ॥</p>
<p>वैषम्यमेव प्रकारान्तरेणापि द्रढयति &ndash;</p>
<p>प्रदीपश्चैष भावानां प्रकाशत्वं ददा(धा)त्यलम् ॥ १०-५४ ॥</p>
<p>अन्यथा न प्रकाशेरन्नभेदे चेदृशो विधिः ।</p>
<p>&ldquo;प्रकाशत्वं ददा(धा)ति&rdquo; इति स्वप्रभाच्छुरणया भास्वरतामाद(ध)त्ते &ndash; इत्यर्थः ।<br>
येन नीलेऽपि पटे रक्तपटभ्रमः &ndash; इति प्रावादुकानां प्रवादः ।<br>
एवं भास्वरताधानमन्तरेण चार्थानां प्रकाश एव न स्यात् &ndash; इत्युक्तम् &ndash; &ldquo;अन्यथा न प्रकाशेरन्&rdquo; इति ।<br>
अत एव मन्दप्राये प्रदीपे न किञ्चिदपि प्रकाशेतेत्युक्तम् &ndash; अलमिति &ndash; प्रकाशेन पर्याप्तः समर्थ इति यावत् ।<br>
ज्ञानं पुनरर्थस्य न कञ्चिदप्यतिशयमाधत्ते इत्युक्तं बहुशः ।<br>
यदि च किञ्चित्करमपि ज्ञानमर्थस्य प्रदीप इव प्रकाशत्वं दध्यात्तेन तस्याभेदो वाच्यः, दीपो हि स्वप्रभाच्छुरणात्मनाऽवान्तरव्यापारेणार्थे प्रकाशत्वं दधाति, ज्ञानस्य तु न कश्चिदवान्तरव्यापारोऽत्र सम्भवति ।<br>
अथ च प्रकाशयत्यर्थमिति नैतदभेदमन्तरेण कथञ्चिद् घटते इत्युक्तम् &ndash; &ldquo;अभेदे चेदृशो विधिः&rdquo; इति ।<br>
ईदृशो विधिरिति प्रदीपन्यायेनार्थे प्रकाशत्वप्रधा(दा)नसामर्थ्यप्रकारः &ndash; इत्यर्थः ।<br>
अतश्च प्रकाश एव स्वशक्तिविस्फारसारतत्तदर्थवपुषा परिस्फुरतीति सिद्धम् ॥</p>
<p>तदाह ↓</p>
<p>तस्मात्प्रकाश एवायं पूर्वोक्तः परमः शिवः ॥ १०-५५ ॥</p>
<p>यथा यथा प्रकाशेत तत्तद्भाववपुः स्फुटम् ।</p>
<p>&ldquo;पूर्वोक्तः&rdquo; इति प्रथमाह्निकादौ ।<br>
यदुक्तम् &ndash;</p>
<p>&ldquo;ज्ञेयस्य च परं तत्वं यः प्रकाशात्मकः शिवः ।<br>
&quot; (तम्। १।५२)</p>
<p>इत्याद्यनन्तप्रकारम् ।<br>
यथायथेति येन येन नीलाद्यात्मना &ndash; इत्यर्थः ।<br>
यदा च प्रागुक्तयुक्त्या प्रकाशार्थयोरभेद एव तदा नीलत्वमिव नीलस्य प्रकाशमानत्वमपि स्वरूपगत एव धर्मः &ndash; इति युक्तमुक्तम् &ndash; वेद्यता भावस्य निजं वपुरिति ॥</p>
<p>अत आह &ndash;</p>
<p>एवं च नीलता नाम यथा काचित्प्रकाशते ॥ १०-५६ ॥</p>
<p>तद्वच्चकास्ति वेद्यत्वं तच्च भावांशपृष्ठगम् ।</p>
<p>नन्वभिन्नमिदमर्थप्रकाशात्मकमखण्डं स्वलक्षणम्, तत्र वेद्यत्वं नाम धर्मः किमर्थांशे निपतति आहोस्वित्प्रकाशांशे? इत्याशङ्क्योक्तम् &ndash; &ldquo;तच्च भावांशपृष्ठगम्&rdquo; इति ।<br>
अत एव शाबरमतोदितस्य द्विविधस्यापि प्रमाणबलस्यानेन सङ्ग्रहः क्रियमाणो नापसिद्धान्ततां पुष्णाति &ndash; इत्याह &ndash;</p>
<p>फलं प्रकटतार्थस्य संविद्वेति द्वयं ततः ॥ १०-५७ ॥</p>
<p>विपक्षतो रक्षितं च सन्धानं चापि तन्मिथः ।</p>
<p>प्रकटतार्थगतेति कौमारिलाः ।<br>
संवित्प्रमातृगतेति प्राभाकराः ।<br>
तत इति समनन्तरोक्तादर्थप्रकाशयोरभेदलक्षणाद्धेतोः ।<br>
विपक्षत इति, प्रकटताया अर्थधर्मत्वे सर्वान्प्रत्येवार्थः प्रकटो भवेदिति सर्वे सर्वज्ञा भवेयुः ।<br>
संवित्तेश्च प्रमातृधर्मत्वेऽर्थस्य न किञ्चिदित्यसौ परोक्ष एव स्यादित्येवमादिरूपात् ।<br>
रक्षितमिति ।<br>
नहि इदानीमर्थस्य प्रकटता सर्वाविशेषेण युज्यते वक्तं प्रमातुरेकत्वात् सर्वार्थस्यैवाभावात्, मायापदे च यद्यपि भिन्नाः प्रमातारस्तथापि प्रकाशमानोऽर्थः प्रमातृगतत्वेन तत्तत्प्रमातृभेदेन सुखादिवदेकैकशो नियत एव, संवित्तिश्च प्रमातृधर्मोऽपि नार्थसम्बन्धं जहाति प्रमातृसारत्वादर्थस्येति सर्वसर्वज्ञस्यार्थपारोक्ष्यस्य न कश्चिदवकाशः ।<br>
तत एव च तयोः परस्परेणापि सन्धानम्, प्रकटतासंवित्तिपक्षयोरन्योन्यं नास्ति कश्चिद्भेदः &ndash; इत्यर्थः ।<br>
इत्थमियता नीलतादिवद्वेद्यत्वं भावधर्म एवेति निर्वाहितम् ॥</p>
<p>एतदेव दृष्टान्तदृशा दर्शयति &ndash;</p>
<p>तथाहि निभृतश्चौरश्चैत्रवेद्यमिति स्फुटम् ॥ १०-५८ ॥</p>
<p>बुद्ध्वा नादत्त एवाशु परीप्साविवशोऽपि सन् ।<br>
सेयं पश्यति मां नेत्रत्रिभागेनेति सादरम् ॥ १०-५९ ॥</p>
<p>स्वं देहममृतेनेव सिक्तं पश्यति कामुकः ।</p>
<p>यथा चाशु तारतम्याविचारेणैव तत्तदर्थजिघृक्षापरोऽपि भवंश्चौरश्चैत्रेणैतद्विदितमिति स्फुटं निश्चितं ज्ञात्वा परमोपादेयमपि भावजातं नैवादत्ते &ndash; इति तदुपादातुं हातुं वा न समर्थः &ndash; इति किङ्कर्तव्यतामूढतया दुःखितप्रायत्वान्निभृतश्चित्रलिखित इवास्ते &ndash; इत्यर्थः ।<br>
कामुकश्च शेयं मनोरथशतैरप्यप्राप्या प्रियतमा सादरं नतु वेश्यावद्रञ्जनामात्रेण नेत्रत्रिभागेन नतु तटस्थवत्सृष्टेन नेत्रेण मां पश्यति क्षणमपि मद्दर्शनान्न विरमति&rdquo; इति स्वं देहममृतेनेव सिक्तं पश्यति, स्वात्मनि परं सुखातिशयमवबुद्ध्यत &ndash; इत्यर्थः ।<br>
तद्यद्यर्थवेदनं प्रमातुर्धर्मः स्यात्तत्कथं चौरश्चैत्रविदितत्वादर्थं नादद्यात्, कामुकश्च प्रियावलोकनादमृतासिक्तमिव स्वं देहं जानीयादिति युक्तमुक्तं &ndash; वेद्यता भावधर्म इति ।<br>
अर्थविनिवेशिनश्च वेद्यत्वस्यार्थक्रियाभेदोपदर्शनार्थमुदाहरणद्वयोपादानं यत्पूर्वत्र दुःखकारित्वमुत्तरत्र सुखकारित्वमिति ॥</p>
<p>ननु संविन्मयश्चेदर्थस्तर्हि तस्य वेद्यत्वमिति संविदेवोक्ता भवेत्, न च संविदर्थस्य धर्मस्तत्किमिदं वेद्यत्वं भावधर्म इति ? &ndash; इत्याशङ्क्याह &ndash;</p>
<p>न चैतज्ज्ञानसंवित्तिमात्रं भावांशपृष्ठगम् ॥ १०-६० ॥</p>
<p>अर्थक्रियाकरं तच्चेन्न धर्मः को न्वसौ भवेत् ।</p>
<p>नचेदं वेद्यत्वं ज्ञानात्मकं संविन्मात्रमेव यतो भावांशपृष्ठगमिति ।<br>
अत एव तत्संविन्मात्रातिरिक्तत्वेनार्थाद्भावांशधर्मस्तथात्वे चास्य किं निबन्धनम् &ndash; इत्युक्तमर्थक्रियाकरमिति ।<br>
सा चार्थक्रिया समनन्तरमेव दर्शिता ।<br>
धर्मश्चेन्नेष्यते तन्नीलादिरपि कश्चिद्धर्मः स्यादित्युक्तं न चेत्को न्वसौ भवेत्&rdquo; इति ।<br>
मात्रग्रहणेन च वेद्यत्वस्य ज्ञानसंवित्तेराधिक्यं ध्वनितम् ।<br>
अधिकश्च भावो वा स्यात् तद्धर्मो वा, न तावद्वेद्यत्वं भावस्तस्य हि वेद्यत्वं न तु वेद्यत्वमेव सः, अतश्च तद्धर्म एवेति युक्तमुक्तम् &ndash; &ldquo;वेद्यत्वं भावधर्मः&rdquo; इति ॥</p>
<p>नन्वत्रोक्त एव दोषो यद्वेद्यताधर्मा भावः सर्वान्प्रति स्यादिति ।<br>
नैवमेतत् &ndash; इत्याह &ndash;</p>
<p>यच्चोक्तं वेद्यताधर्मा भावः सर्वानपि प्रति ॥ १०-६१ ॥</p>
<p>स्यादित्येतत्स्वपक्षध्नं दुष्प्रयोगास्त्रवत्तव ।</p>
<p>भवत एवायं व्यामोहो यदयुध्यमानं वासुदेवं प्रति प्रेरणात्मकाद्दुष्प्रयोगात् यथा वारुणी गदा प्रयोक्तारमेव श्रुतायुधं जघान तथा मत्पक्षं प्रति प्रयुक्तं दूषणं म(त्व)त्पक्षमेव हन्यात्, तथा च ज्ञानेनानतिशयितोऽपि अर्थस्त्वन्मते, यदि वेद्यतामासादयेत् तदतिशयितत्वाविशेषात् सर्वान्प्रत्येवासौ वेद्यः स्यादिति ॥</p>
<p>अस्मत्पक्षे पुनः परप्रकाशात्मा स्वतन्त्रः शिव एवास्तीति तदपेक्षया नान्यः कश्चिदिति सर्वार्थस्यैवाभावात् कं प्रति चकास्यात् &ndash; इत्याह &ndash;</p>
<p>अस्माकं तु स्वप्रकाशशिवतामात्रवादिनाम् ॥ १०-६२ ॥</p>
<p>अन्यं प्रति चकास्तीति वच एव न विद्यते ।</p>
<p>मायापदे तु प्रमातृभेदेऽपि तत्तन्मातृमयत्वादर्थः सुखादिवत्प्रत्येकं नियत एवेत्युक्तं प्राक् ॥</p>
<p>न केवलमेकप्रमातृसतत्त्ववस्तुवादेनैवं युज्यते यावत्प्रमातृप्रमेययोस्तत्त्वतो भेदेऽपि &ndash; इत्याह ↓</p>
<p>सर्वान्प्रति च तन्नीलं स घटश्चेति यद्वचः ॥ १०-६३ ॥</p>
<p>तदप्यविदितप्रायं गृहीतं मुग्धबुद्धिभिः ।</p>
<p>अविदितप्रायमिति, किमिह वयं वेद्यतायाः सर्वाविशेषं प्रसञ्जयितुं नीलतां निदर्शयामः किमु तामेव वेद्यतामित्यविविच्यैवोपगतम् &ndash; इत्यर्थः ॥</p>
<p>एतदेव सयुक्तिकं दर्शयति &ndash;</p>
<p>नहि कालाग्निरुद्रीयकायावगतनीलिमा ॥ १०-६४ ॥</p>
<p>तव नीलः किं नु पीतो मैवं भून्नतु नीलकः ।<br>
न कञ्चित्प्रति नीलोऽसौ नीलो वा यं प्रति स्थितः ॥ १०-६५ ॥</p>
<p>तं प्रत्येव स वेद्यः स्यात्सङ्कल्पद्वारकोऽन्ततः ।</p>
<p>कालाग्निरुद्रस्य देहे संविदितो यो नीलिमाख्यो गुणः स न चैत्रस्य भवितुमर्हति, न हि धर्म्यन्तरगतेन धर्मेण धर्म्यन्तरं तद्वत्तया सुवचम् ।<br>
अत्यन्तमसम्भवनीयतां परधर्मस्य परत्र दर्शयितुं कालाग्निरुद्रीयकाय &ndash; इत्युक्तम् ।<br>
ननु यद्यन्यगतो नीलिमा नान्यं प्रति स्यात् किमसौ तं प्रति पीतो भवेत्? &ndash; इत्याशङ्कते &ldquo;किं नु पीतः&rdquo; इति ।<br>
परिहरति &ldquo;मैवं भून्नतु नीलकः&rdquo; इति ।<br>
नहि पीतो नेति नीलो भवितुमर्हति, न हि घटलौहित्यमेव पटस्य मालिन्यमित्येव (लौहित्यमिति) युज्यते, ततश्च यथा नीलं सर्वान् प्रति &ndash; इति निदर्शनस्य कोऽभिप्रायः &ndash; इति न जानीमः ।<br>
यदि तु वेद्यतया नीलं सर्वाविशिष्टमिति निदर्शनार्थस्तदिदं दार्ष्टान्तिकमेव दृष्टान्तीकृतं स्वमतविरुद्धं चाभिहितं येनोक्तं &ndash; मुग्धबुद्धिभिः&rdquo; इति ।<br>
इह पुनरस्मन्मते परप्रमात्रपेक्षया पृथक् प्रमातृप्रमेययोरवभास एव नास्तीति किं कस्य चकास्यात् &ndash; इत्याह &ndash; न कञ्चित्प्रति नीलोऽसौ&rdquo; इति ।<br>
अपरप्रमात्रपेक्षया तु स्फुटेऽपि प्रमातृप्रमेयविभागे प्रमातृमयत्वादर्थस्य पूर्वोक्तयुक्त्या यं प्रति नीलं नीलं तं प्रति वेद्यमेव स्यात् &ndash; इत्याह &ndash; नीलो वा&rdquo; इत्यादि ।<br>
एवकारो भिन्नक्रमः ।<br>
ननु नीलं वेद्यमेवेति नियमनिमित्तं न किञ्चिदुत्पश्यामो देशकालादिभेदेन पारोक्ष्यस्यापि सम्भवात्? &ndash; इत्याशङ्क्याह &ndash; शङ्कल्पद्वारकोऽन्ततः&rdquo; इति ।<br>
यस्तु सङ्कल्पादिना वेद्यो न भवति नासौ तं प्रति नीलोऽपि स्यात्, नहि नीलतया वेदनं मुक्त्वा नीलो नाम कश्चित् प्रकाशमानतैव सत्तेत्युक्तत्वात् ॥</p>
<p>भवन्मते परापेक्षस्य धर्मस्य परत्वाविशेषेऽपि परत्र यथा नियमो दृष्टस्तद्वदिह किं नेष्यते &ndash; इत्याह ↓</p>
<p>यथा चार्थप्रकाशात्म ज्ञानं सङ्गीर्यते त्वया ॥ १०-६६ ॥</p>
<p>तथा तज्ज्ञातृवेद्यत्वं भावीयं रूपमुच्यताम् ।</p>
<p>भवता हि सामान्येनार्थप्रकाशात्मकत्वं ज्ञानस्य रूपमुक्तं तत्सर्वार्थप्रकाशत्वाविशेषेऽपि युगपत्तथा सामनन्त्यायोगात् इदं नीलज्ञानमिदं पीतज्ञानमिति नियतार्थप्रकाशात्मकमेव ज्ञानमभ्युपेयते, एवमस्मत्पक्षेऽपि वेद्यताख्यो भावीयो धर्मः प्रतिनियतप्रमातृसम्बन्धी वाभिधीयताम्, कोऽयमस्थानेऽभिनिवेशो यदेकस्य प्रमातुर्वेद्यः परस्यापि तथा स्यादिति ।<br>
अथ तत्र जनकत्वादि निबन्धनान्तरमाश्रीयते, तदिहापि समानम्, भवति हि मायापदे प्रमातृजन्यं वेद्यत्वमित्यभिमानः ।<br>
अत एव नैयायिकप्रक्रियैव मायापदे व्यवहारनिबन्धनमिति चिरन्तनानामाम्नायः ॥</p>
<p>न चास्य पर्यनुयोगस्यावकाशलेशमपि पश्यामः &ndash; इत्याह &ndash;</p>
<p>न च ज्ञाताऽत्र नियतः कश्चिज्ज्ञाने यथा तव ॥ १०-६७ ॥</p>
<p>अर्थे ज्ञाता यदा यो यस्तद्वेद्यं वपुरुच्यताम् ।</p>
<p>नहि यथा भवतो ज्ञानाद् व्यतिरिक्तः स्वतन्त्र एवार्थः सम्भवति तथेहार्थप्रकाशव्यतिरिक्तो ज्ञाता नाम येनैकस्य प्रमातुः प्रकाशमानोऽर्थः प्रमात्रन्तरस्यापि तथा किं न स्यादिति चोद्येत, अस्मद्दर्शने हि परस्परानुरूपग्राह्यग्राहकयुगलनिर्माणभङ्ग्या यो यदर्थावभाससम्भिन्नसंविदात्मकः स तस्य प्रमाता, यस्तु न तथा स न तस्य प्रमातैव भवेदिति तं प्रति कथङ्कारं प्रकाशतामिति सिद्धं नियतप्रमातृवेद्यत्वम् ॥</p>
<p>तदेतदस्माभिः पुनः पुनरुच्यमानं श्रुत्वाप्यनवधारयन्नवहास्यतामेव यास्यति &ndash; इत्याह &ndash;</p>
<p>तत्तद्विज्ञातृवेद्यत्वं सर्वान्प्रत्येव भासताम् ॥ १०-६८ ॥</p>
<p>इत्येवं चोदयन्मन्ये व्रजेद् बधिरधुर्यताम् ।<br>
न ह्यन्यं प्रति वै कञ्चिद्भाति सा वेद्यता तथा ॥ १०-६९ ॥</p>
<p>बधिरधुर्यतामिति, बधिरो हि न शृणोत्येव, अयं पुनः श्रऋण्वन्नपि न श्रऋणोतीति तमप्यतिशेते &ndash; इत्येवमुक्तम् ।<br>
यतस्तदर्थावभाससम्भिन्नसंविद्रूपमन्यं कञ्चित्प्रति तथैकात्म्येन सा वेद्यता नैव भाति तं प्रति भावो वेद्यतामेव न यायात् &ndash; इत्यर्थः ॥</p>
<p>&ldquo;अतश्च वेद्यता नाम भावस्यैव निजं वपुः&rdquo; इत्युक्ते किमिति निष्कारणमियत्कुप्यते &ndash; इत्याह &ndash;</p>
<p>भावस्य रूपमित्युक्ते केयमस्थानवैधुरी ।</p>
<p>ननु भावधर्मवेद्यतापक्षे नीलतादेरिव वेद्यताया अपि स्वव्यतिरिक्तस्वरूपावेशिवेद्यतायोगादनवस्थाऽऽपतेदित्युक्तं तत्कथं परिहर्तव्यम् &ndash; इत्याह &ndash;</p>
<p>अनेन नीतिमार्गेण निर्मूलमपसारिता ॥ १०-७० ॥</p>
<p>अनवस्था…</p>
<p>अनेन नीतिमार्गेणेति &ndash; यथैकप्रमातृवेद्यताया न प्रमात्रन्तरसम्बन्धो युक्तस्तथैव समानन्यायत्वाद्वेद्यतान्तरसम्बन्धोऽपि-इत्यर्थः ॥ ७० ॥</p>
<p>एतदेवोपपादयति ↓</p>
<p>तथा ह्यन्यैर्नीलाद्यै किन्तु सदृशी न सा ।<br>
वेद्यता किन्तु धर्मोऽसौ यद्योगात्सर्वधर्मवान् ॥ १०-७१ ॥</p>
<p>धर्मी वेद्यत्वमभ्येति स सत्तासमवायवत् ।</p>
<p>ननु भवन्मते वेद्यता नाम किं धर्ममात्रमुत ज्ञानरूपतया गुणपदार्थान्तरतेति ।<br>
तत्र धर्ममात्रत्वे न भवेदेवास्या वेद्यताख्यधर्मान्तरयोगः, ज्ञानगुणरूपत्वे च निर्गुणा गुणाः&rdquo; इति नीत्या कथमस्या वेद्यतान्तरं सजातीयो धर्मः स्यात् ।<br>
तद्यथा वैजात्येन नीलताया वेद्यताख्यो धर्मो भवेत् नैवं तस्या वेद्यतान्तरमित्यस्या नीलादिधर्मान्तरवैलक्षण्यम् अपितु असौ वेद्यताधर्मः समवायवृत्या स्वाश्रयस्य वेद्यव्यवहारहेतुर्यं विना सकलधर्मकल्माषितवपुषोऽपि तस्य धर्मिणः स्वयं वेद्यावेद्यत्वविरहिणो वेद्यमिति व्यपदेशोऽपि दुर्घटः स्यात् ।<br>
ननु वेद्यताख्यो धर्मोऽपि स्वयमवेद्यश्चेदसिद्ध एवासाविति कथमिव स्वसम्बन्धेन धर्मिणं व्यवहारयेत् &ndash; इत्याशङ्कां परिहरिष्यन् दृष्टान्तयति &ndash; स सत्तासमवायवत्&rdquo; इति ।<br>
अनेन गुणकर्मविशेषा अप्युपलक्षिताः ॥ ७२ ॥</p>
<p>एतदेव व्यनक्ति &ndash;</p>
<p>ब्रूषे यथा हि कुरुते सत्ता सत्यसतः सतः ॥ १०-७२ ॥</p>
<p>समवायोऽपि संश्लिष्टः श्लिष्टानश्लिष्टताजुषः ।<br>
अन्त्यो विशेषो व्यावृत्तिरूपो व्यावृत्तिवर्जितान् ॥ १०-७३ ॥</p>
<p>व्यावृत्तान् श्वेतिमा शुक्लमशुक्लं गमनं तथा ।<br>
तद्वन्नीलादिधर्मांशयुक्तो धर्मी स्वयं स्थितः ॥ १०-७४ ॥</p>
<p>अवेद्यो वेद्यतारूपाद्धर्माद्वेद्यत्वमागतः ।</p>
<p>&ldquo;कुरुते&rdquo; इति प्रतिवाक्यार्थमनुषज्यते ।<br>
सतीति स्वरूपेण ।<br>
शंश्लिष्टः&rdquo; इति स्वयं वृत्तिरूपः &ndash; इत्यर्थः ।<br>
&ldquo;अन्त्यः&rdquo; इति अन्तेषूत्पादविनाशयोरन्तेऽस्थितत्वादन्तशब्दवाच्येषु नित्यद्रव्येषु भवः स्थित इति यावत् ।<br>
&ldquo;विशेषः&rdquo; इति स्वाश्रयस्य सर्वतो विशेषकत्वाद्भेदकः &ndash; इत्यर्थः ।<br>
श्वेतिमेति स्वयं श्वेतरूपोऽशुक्लं करोति &ndash; इत्यर्थः ।<br>
तथेति अगन्तारं गन्तारं कुर्यात्-इति तात्पर्यम् ।<br>
वेद्यत्वमागतः सन् स्थित इति योजनीयम् ।<br>
किलेदं भवद्दर्शनं यदुत परसामान्यरूपा द्विविधा सत्ता स्वरूपसत्ता समवायिनी चेति ।<br>
तत्र समवायिनी द्रव्यगुणकर्मस्वेव भवति, स्वरूपसत्ता तु सामान्यविशेषसमवायेषु ।<br>
यदुक्तम् &ndash;</p>
<p>&ldquo;त्रिपदार्थकरी सत्ता… ।<br>
&quot;</p>
<p>इति ।<br>
तत्र यथैव द्रव्यादयस्त्रयः स्वरूपेण न सन्तो नासन्तः सत्तासमवायात्तु सन्तः, सत्ता तु स्वरूपेणैव सत्त्वात् न सत्यसती वेतिपर्यनुयोगपात्रम् ।<br>
अनेनापरमपि सामान्यमुपलक्षितम् ।<br>
यतो गौः स्वरूपेण न गौर्नागौर्गोत्वाभिसम्बन्धात्तु गौः, गोत्वं तु स्वत एव तथात्वात् न जात्यन्तरयोगमावहति ।<br>
यथा च कार्यं वा कारणे सामान्यं वा विशेषे स्वयमवृत्तिरूपं समवायवृत्त्या वर्तते, समवायश्च स्वाश्रये वर्तमानः स्वयमेव वृत्तिरूपत्वान्न समवायादिवृत्त्यन्तरमपेक्षते ।<br>
यथा च भावानामनुवृत्तिप्रत्ययहेतुसामान्ययोगद्वारकसंशयप्रतिपक्षतया गुणकर्मादयो धर्मा व्यावृत्तिबुद्धिहेतवो विशेषा इह, तेषामपि तथैव सामान्ययोगेन संशयबीजभूतत्वे प्रलये वा नित्यद्रव्येषु सजातीयविजातीयवैलक्षण्याधायिनोऽत्यन्तव्यावृत्तिबुद्धिहेतवो मादृशामन्यथानुपपत्या योगिनां तु प्रत्यक्षेण सिद्धा अन्त्या विशेषा उपगम्यन्ते ।<br>
भावाश्च स्वरूपेण न व्यावृत्ता नाप्यव्यावृत्ता व्यावृत्तियोगात्तु व्यावृत्ता इति भङ्ग्या विशेषैरेव व्यावृत्यन्ते, विशेषास्तु स्वयं व्यावृत्तिरूपत्वान्न व्यावृत्ता अव्यावृत्ता वेति विकल्पनीयाः ।<br>
यथा च पटः स्वरूपान्न श्वेतो नाप्यश्वेतः श्वेतगुणसम्बन्धात्तु श्वेतः, श्वेतगुणस्तु श्वेतरूपत्वादेव न स्वसमवायिश्वेतान्तरमुपयाचते ।<br>
यथा च गन्ता न स्वयं गन्ता नाप्यगन्ता गमनक्रियायोगात्तु गन्ता, गमनक्रिया तु गमनात्मकत्वादेव न स्वात्मनि गमनमन्यदर्थयते ।<br>
एवं सकलधर्मयुक्तोऽपि भावः स्वयं न वेद्यो नावेद्यो वेद्यतासम्बन्धात्तु वेद्यः, वेद्यता पुनः स्वात्मनैव वेद्यत्वान्नावेद्या वेद्या वेत्यनुयोक्तुं युक्तेत्युपरम्यते ॥ ७३- ७४ ॥</p>
<p>ननु यथा (सत्ता)स्वरूपेण सती तथा वेद्यतापि स्वरूपेणैव वेद्येत्युक्ते स्वरूपस्यैव वेद्यत्वं वेदकत्वं च द्वितयं प्राप्नुयात्, तच्च न युक्तम्, विरोधात् ? &ndash; इत्याशङ्क्य स्वयंवेद्यतां स्वप्रकाशतायामेव विश्रमयति ↓</p>
<p>वेद्यता भासमाना च स्वयं नीलादिधर्मवत् ॥ १०-७५ ॥</p>
<p>अप्रकाशा स्वप्रकाशाद्धर्मादेति प्रकाशताम् ।</p>
<p>वेद्यता च यदा स्वयमवभासते तदासौ नीलादिवज्जडोचितेन रूपेणाप्रकाशमानापि स्वप्रकाशताख्यात्स्वरूपादेव प्रकाशतामेति स्वयमेव प्रकाशते, न तु स्वापेक्षया कर्मभावं लभते &ndash; इत्यर्थः ॥ ७५ ॥</p>
<p>अतश्च न वेद्यता वेद्या भवितुमर्हति &ndash; इत्याह &ndash;</p>
<p>प्रकाशे खलु विश्रान्तिं विश्वं श्रयति चेत्ततः ॥ १०-७६ ॥</p>
<p>नान्या काचिदपेक्षाऽस्य कृतकृत्यस्य सर्वतः ।</p>
<p>वेद्यस्य हि जडतया पारतन्त्र्ये संविदि विश्रान्तिर्नाम वेद्यता, विश्रान्तेस्तु किमन्यदपेक्षणीयं येन वेद्यतायामपि वेद्यता भवेत् &ndash; इत्युक्तं नान्या काचिदपेक्षा&rdquo; इति &ldquo;कृतकृत्यस्य&rdquo; इति च ॥ ७६ ॥</p>
<p>ननु यदि प्रकाशविश्रान्तिसतत्त्वैव वेद्यता तत्कथमस्या भावधर्मत्वम् ? &ndash; इत्याशङ्क्याह &ndash;</p>
<p>यथा च शिवनाथेन स्वातन्त्र्याद्भास्यते भिदा ॥ १०-७७ ॥</p>
<p>नीलादिवत्तथैवायं वेद्यता धर्म उच्यते ।</p>
<p>धर्म इत्यर्थाद्भावस्य ॥ ७७ ॥</p>
<p>ननु भवतु नाम वेद्यता नाम भावधर्मः का नो विचिकित्सा, इदं पुनः कथं यदनेकेषु प्रमातृषु तथानैक्यमिति, नहि प्रमातृभेदेऽपि नीलस्य स्वात्मनि कश्चिद्विशेषो येनैवं स्यात् ? &ndash; इत्याशङ्क्याह &ndash;</p>
<p>एवं सिद्धं हि वेद्यत्वं भावधर्मोऽस्तु का घृणा ॥ १०-७८ ॥</p>
<p>इदं तु चिन्त्यं सकलपर्यन्तोक्तप्रमातृभिः ।<br>
वेद्यत्वमेकरूपं स्याच्चातुर्दश्यमतः कुतः ॥ १०-७९ ॥</p>
<p>एतदेव प्रतिविधत्ते &ndash;</p>
<p>उच्यते परिपूर्णं चेद्भावीयं रूपमुच्यते ।<br>
तद्विभुर्भैरवो देवो भगवानेव भण्यते ॥ १०-८० ॥</p>
<p>अथ तन्निजमाहात्म्यकल्पित्ॐऽशांशिकाक्रमः ।<br>
सह्यते किं कृतं तर्हि प्रोक्तकल्पनयाऽनया ॥ १०-८१ ॥</p>
<p>एवंविधं हि भावानां रूपं पूर्णमपूर्णं च, तत्र पूर्णरूपत्वे स्वप्रकाशः पर एव प्रकाशस्तथोज्जृम्भते इति को नाम भावार्थः, अपूर्णं च रूपं धर्मधर्म्यादिरूपतया पारमेश्वर्या स्वातन्त्र्यशक्त्यैव तथा कल्पितमिति भेदानुप्राणितः समग्र एवायं व्यवहारः सोढव्य इति किमनया पाञ्चदश्यादिक्रमकल्पनयाऽपराद्धं यदेवमस्याः प्रद्वेषः ॥ ८१ ॥</p>
<p>तदेवमेकमेव नीलं तत्तदंशांशिकाक्रमेणावभासमानं तथा तथा भिद्यत एव &ndash; इत्याह &ndash;</p>
<p>अत एव यदा येन वपुषा भाति यद्यथा ।<br>
तदा तथा तत्तदूर्पमित्येषोपनिषत्परा ॥ १०-८२ ॥</p>
<p>येन वपुषेति उद्रिक्तानुद्रिक्तसकलादिशिवान्तप्रमातृवेद्येन &ndash; इत्यर्थः ।<br>
तद्रूपमिति &ndash; सकलवेद्यं प्रलयाकलवेद्यमित्यादि ॥ ८२ ॥</p>
<p>ननु यदि तत्तत्सकलादिप्रमातृवेद्यता प्रमातृभेदादेव कथञ्चन भेदमुपनीता तथाप्येकरूपैवासावर्थक्रियाया भेदेनाकरणात् तद्वेद्यमप्येकरूपमेवेति पुनरपि पाञ्चदश्यादिक्रमकल्पना कल्पनैव ? &ndash; इत्याशङ्क्य वेद्यताभेदसमर्थनार्थमर्थक्रियाभेदं प्रतिजानीते &ndash;</p>
<p>चैत्रेण वेद्यं जानामि द्वाभ्यां बहुभिरप्यथ ।<br>
मन्त्रेण तन्महेशेन शिवेनोद्रिक्तशक्तिना ॥ १०-८३ ॥</p>
<p>अन्यादृशेन वेत्येवं भावो भाति यथा तथा ।<br>
अर्थक्रियादिवैचित्र्यमभ्येत्यपरिसङ्ख्यया ॥ १०-८४ ॥</p>
<p>यथैव भावो भाति तथाऽर्थक्रिया, …ऽन्यादृशेनेति अनुद्रिक्तशक्तिना ।<br>
इत्येवमिति चैत्रेण… ॥ ८४ ॥</p>
<p>तदेव दिङ्मात्रेणोपपादयन् व्यनक्ति &ndash;</p>
<p>तथा ह्येकाग्रसकलसामाजिकजनः खलु ।<br>
नृत्तं गीतं सुधासारसागरत्वेन मन्यते ॥ १०-८५ ॥</p>
<p>इह खलु प्रेक्षावतां सामाजिकानां मध्यादेवैकः प्रमाता पदे…टेन दाढ्र्यादेव मयेति(न्यते) नृत्तगीतादेर्बहुवेद्यताख्यमतिशयं मन्वानस्तत्स्वानुभवैकगोचराचरमचमत्कारसारतया परामृशेत्- इत्यर्थः ।<br>
एकैकप्रमातृवेद्याद्धि नृत्तादेरनेकप्रमातृवेद्यस्यास्यास्त्येव सर्वसञ्चेत्योऽतिशयो येन तावत्यंशे प्रमात्रैक्यं स्यात् ॥ ८५ ॥</p>
<p>तदाह ↓</p>
<p>तत एवोच्यते मल्लनटप्रेक्षोपदेशने ।<br>
सर्वप्रमातृतादात्म्यं पूर्णरूपानुभावकम् ॥ १०-८६ ॥</p>
<p>तत इति बहुमातृवेद्यत्वलक्षणाद्धेतोः ।<br>
उच्यते इति &ndash; सर्वैः ।<br>
यच्छ्रीप्रत्यभिज्ञायां &ndash;</p>
<p>&ldquo;&ldquo;तं तं घटादिमर्थमेकदेशव्यवस्थिताः प्रमातारः समं संवेद्यमानास्तावत्यंशे तदैक्यमुपयान्ति ।<br>
&quot;&rdquo;</p>
<p>इति ।<br>
पूर्णरूपेति इयदेव हि पूर्णं रूपं यद्विगलितवेद्यान्तरतया तत्रैवानन्याकाङ्क्षत्वेन परामर्शनं नामेति ॥ ८६ ॥</p>
<p>नन्वेकैकस्य पृथक् पृथक् नृत्तादिसंवित्तिरेवमवस्थितेति किमनेकप्रमातृवेद्यत्वेन &ndash; इत्याह ↓</p>
<p>तावन्मात्रार्थसंवित्तितुष्टाः प्रत्येकशो यदि ।<br>
कः सम्भूय गुणस्तेषां प्रमात्रैक्यं भवेच्च किम् ॥ १०-८७ ॥</p>
<p>एवं हि सामाजिकानामनेकप्रमातृवेद्यता, सम्मीलनयातः को गुणो न कश्चित्स्वानुभवसाक्षिकस्यापि चमत्कारातिशयस्य निह्नव एव कृतः स्यात्-इत्यर्थः ।<br>
ननु तावत्यंशे प्रमात्रैक्यादेवैवं चमत्कारानुभवो भवेत्? &ndash; इत्याशङ्क्याह &ndash; &ldquo;प्रमात्रैक्यं भवेच्च किम्&rdquo; इति ।<br>
एकस्मिन् हि वस्तुन्यनेकवेद्यतावभास एव स्वात्मविश्रान्तिमयपरामर्शोपारोहक्रमेण विगलितभेदतया प्रमातृणामैक्योपगमे बीजं यत एवंविधानन्दसन्दोहपात्रताऽपि भवेत् ॥ ८७ ॥</p>
<p>अत एवाह ↓</p>
<p>यदा तु तत्तद्वेद्यत्वधर्मसन्दर्भगर्भितम् ।<br>
तद्वस्तु शुष्कात्प्राग्रूपादन्यद्युक्तमिदं तदा ॥ १०-८८ ॥</p>
<p>शुष्कात्प्रागूर्पादिति एकैकप्रमातृसंवेद्यान्नीरसप्रायादिति यावत् ।<br>
अन्यदिति निरतिशयचमत्कारकारिरूपान्तराविष्टम् &ndash; इत्यर्थः ।<br>
अत्र हेतुःतत्तद्वेद्यत्वधर्मसन्दर्भगर्भितमिति प्रमात्रैक्यम् ॥ ८८ ॥</p>
<p>न केवलं लोके सकलप्रमात्रपेक्षया वेद्यत्वमेवं विचित्रार्थक्रियाकारि, यावच्छास्त्रेऽपि प्रमात्रन्तरापेक्षया &ndash; इत्याह   -</p>
<p>शास्त्रेऽपि तत्तद्वेद्यत्वं विशिष्टार्थक्रियाकरम् ।<br>
भूयसैव तथा च श्रीमालिनीविजयोत्तरे ॥ १०-८९ ॥</p>
<p>तथा षड्विधमध्वानमनेनाधिष्ठितं स्मरेत् ।<br>
अधिष्ठानं हि देवेन यद्विश्वस्य प्रवेदनम् ॥ १०-९० ॥</p>
<p>तदीशवेद्यत्वेनेत्थं ज्ञातं प्रकृतकार्यकृत् ।</p>
<p>भूयसैवेत्यविगानेन सर्वत्रैव &ndash; इत्यर्थः ।<br>
एतदेवोदाहरति तथा चेत्यादिना ।<br>
एतच्च स्वयमेव व्याख्याय प्रकृते योजयति अधिष्ठानमित्यादिना ।<br>
नहि भेदवादिनामिवास्माकं भिन्नं विश्वमस्ति येन तदुक्तवदधिष्ठात्रधिष्ठेयभावो भवेदित्युक्तं देवेन विश्वस्याधिष्ठानं प्रवेदनमिति ।<br>
संविन्मयो हि सः संविदश्च संवेद्य एव विषय इत्याधार इत्यधिष्ठेय इति चोच्यते, ततश् चेत्थम् अनेकवेद्यताप्रकारेण शिववेद्यत्वेन ज्ञातं सत् षडध्वलक्षणं विश्वं प्रकृतं दीक्षाकर्मादिकार्यं करोत्येवंविधार्थक्रियाक्षमम् &ndash; इत्यर्थः ।<br>
एवं मन्त्रमहेश्वरादिवेद्यत्वेनापि नियततत्तत्तत्त्वावाप्तिः स्यादित्यपरिसङ्ख्येयमत्रार्थक्रियावैचित्र्यम् ॥ ९१ ॥</p>
<p>एतदुपसंहरन्नन्यदवतारयति &ndash;</p>
<p>एवं सिद्धं वेद्यताख्यो धर्मो भावस्य भासते ॥ १०-९१ ॥</p>
<p>तदनाभासयोगे तु स्वरूपमिति भण्यते ।</p>
<p>तदनाभासयोगे इति तस्य वेद्यताख्यस्य धर्मस्यापरामर्शे सति &ndash; इत्यर्थः ।<br>
तेनाभासान्तरसम्मूर्छनाविरहितो नीलमित्येव विमृश्यमानः सामान्यात्मक एकक एवाभासः पञ्चदशं स्वरूपमित्युक्तम् ॥ ९२ ॥</p>
<p>ननु नीलमित्यपि स्वरूपेण विमृश्यमानमन्तःकृतनिखिलधर्मात्मकमेव विमृष्टं स्यादिति प्रमात्रन्तरवेद्यतोपरागो दुरपह्नव एव? &ndash; इत्याशङ्क्याह &ndash;</p>
<p>उपाधियोगिताशङ्कामपहस्तयतोऽस्फुटम् ॥ १०-९२ ॥</p>
<p>स्वात्मनो येन वपुषा भात्यर्थस्तत्स्वकं वपुः ।</p>
<p>उपाधियोगिताशङ्कामित्याशङ्कितमाभासान्तरम् &ndash; इत्यर्थः ।<br>
अस्फुटमिति &ndash; वस्तुनो हि देशकालाभाससम्मूर्छनया स्वालक्षण्यापत्तौ स्फुटता भवेत् &ndash; इति भावः ।<br>
स्वात्मन इति प्रमातुः, येन वपुषेति सामान्यात्मना, स्वकं वपुरिति स्वरूपम् ।<br>
इह हि मायापदे विकल्पदशामधिशयानो विमर्शः समारोपितधर्मान्तरप्रतिक्षेपाय प्रवर्तमानः स्वालक्षण्यादविभिन्नमपि आभासान्तरं व्यवच्छिन्दन् सामान्यात्मकं नीलमात्रमेव विमृशति नतु स्वरूपाविनाभाविनीं सत्तामपि स्पृशतीति कथं नीलमात्रपरामर्शदशायां वेद्यताख्यधर्मान्तरोपरागसम्भावनापि &ndash; इति तात्पर्यार्थः ॥ ९३ ॥</p>
<p>ननु धर्मान्तरं व्यवच्छेत्स्यता विकल्पेन प्रमात्रन्तरवेद्यता व्यवच्छिद्यतां नहि तामन्तरेण स्वरूपमेव न स्यात् तत्प्रमातृवेद्यता तु कथङ्कारं तिरोधीयेत ? &ndash; इत्याशङ्क्याह &ndash;</p>
<p>जानामि घटमित्यत्र वेद्यतानुपरागवान् ॥ १०-९३ ॥</p>
<p>घट एव स्वरूपेण भात इत्यपदिश्यते ।</p>
<p>नन्वत्र जानामीति ज्ञानक्रियाकर्मतया स्वयंवेद्यता तावदस्ति, प्रमात्रन्तरवेद्यता चावश्यम्भाविनी अस्मदाद्यगोचरत्वेऽन्ततः क्रिमिसर्वज्ञादेरपि वेद्यो भवेदित्युक्तत्वात्; तत्कथमुक्तं वेद्यतानुपरागवान् स्वरूपेण घटो भात इति ? &ndash; तदाह &ndash;</p>
<p>ननु तत्र स्वयंवेद्यभावो मन्त्राद्यपेक्षया ॥ १०-९४ ॥</p>
<p>अपि चास्त्येव…</p>
<p>तदिदमनवधारितास्मदभिप्रायस्य चोद्यम् न ह्यस्माभिर्घटः स्वरूपेण वेद्यतानुपरागवानित्युक्तं किन्तु वेद्यतानुपरागवान् भात इति ॥</p>
<p>न च घटं जानामीत्यत्र स्ववेद्यतां सर्वज्ञादिवेद्यतां च जानामीत्यनुसन्धिरस्ति, जानामीति चास्मदर्थविश्रान्तो ज्ञानपरामर्श एवायम् &ndash; इत्याह &ndash;</p>
<p>…णन्वस्तु न तु सन्प्रतिभासते ।</p>
<p>न च स्वरूपपरामर्शनान्तरीयकतया सर्वत्रैव स्वात्मवेद्यतापि स्यात्   - इत्याह &ndash;</p>
<p>अवेद्यमेव कालाग्निवपुर्मेरोः परा दिशः ॥ १०-९५ ॥</p>
<p>ममेति संविदि परं शुद्धं वस्तु प्रकाशते ।</p>
<p>शुद्धमिति स्वपरवेद्यतासम्भेदपरामर्शरहितम् &ndash; इत्यर्थः ॥ ९५ ॥</p>
<p>ननु शुद्धं वस्तु प्रकाशते चेत्सिद्धमस्य वेद्यत्वम्, अवेद्यं च प्रकाशते चेति विप्रतिषेधः ? सत्यम्, किन्तु प्रकाशमानत्वाद्वेद्यं नतु वेद्यत्वेन प्रकाशमानम् &ndash; इत्याह &ndash;</p>
<p>भातत्वाद्वेद्यमपि तन्न वेद्यत्वेन भासनात् ॥ १०-९६ ॥</p>
<p>अवेद्यमेव भानं हि तथा कमनुयुञ्जमहे ।</p>
<p>तदिति स्वरूपमात्ररूपं शुद्धं वस्तु ।<br>
अवेद्यमिति वेद्यत्वाभासान्तरासम्मूर्छितम् &ndash; इत्यर्थः।<br>
अत्र हेतुः न वेद्यत्वेन भासनादिति ।<br>
ननु</p>
<p>&ldquo;अप्रत्यक्षोपलम्भस्य नार्थदृष्टिः प्रसिद्ध्यति ।<br>
&quot;</p>
<p>इति भङ्ग्या वेद्यतायामनाभासमानायां कथमिव स्वरूपेण वेद्यं भातं भवेत् ? &ndash; इत्याशङ्क्याह &ndash; भानं हीत्यादि ।<br>
भानं हि प्रकाशः, स च विमर्शजीवितः &ndash; इत्युक्तम् ।<br>
स च &ldquo;घटं जानामि&rdquo; इत्यत्र घट इव वेद्यतायां न सम्भवति वेद्यमित्यनवसायात् प्रत्युत कालाग्न्यादाववेद्यतापरामर्शो दर्शितः, तत्कस्यायं पर्यनुयोगो वेद्ये प्रकाशमाने कथं वेद्यताया अप्रकाशनमिति ॥ ९६ ॥</p>
<p>एवं च पाञ्चदश्यादिक्रमकल्पना वास्तव्येव &ndash; इत्याह &ndash;</p>
<p>एवं पञ्चदशात्मेयं धरा तद्वज्जलादयः ॥ १०-९७ ॥</p>
<p>अव्यक्तान्ता यतोऽस्त्येषां सकलं प्रति वेद्यता ।</p>
<p>अनेन वस्तुधर्माख्यप्रमेयानन्तर्येणानुजोद्देशोद्दिष्टस्य तत्त्वविधेरप्यासूत्रणं कृतम् ॥ ९७ ॥</p>
<p>ननु</p>
<p>&ldquo;इत्यनेन कलाद्येन धरान्तेन समन्विताः ।<br>
पुमांसः सकला ज्ञेया… ॥<br>
&quot; (मा।  वि।१।३५)</p>
<p>इत्युक्त्या कलान्तं सकलस्यावस्थानं तत्कथमव्यक्तान्तमस्य प्रमातृत्वमुक्तम् ? &ndash; इत्याशङ्क्याह &ndash;</p>
<p>यत्तूच्यते कलाद्येन धरान्तेन समन्विताः ॥ १०-१८ ॥</p>
<p>सकला इति तत्कोशषट्कोद्रेकोपलक्षणम् ।</p>
<p>नह्यनेन वाक्येन पुंसः कलान्तमवस्थानमुक्तम्, तथात्वे हि &ldquo;पुरुषः पञ्चविंशकः&rdquo; इत्यादिश्रुतिविरोधः स्यात्, किन्तु उद्रिक्तमस्य मायादिकञ्चुकषट्कमिति ।<br>
तद्धि प्रलयाकलस्यानुद्रिक्तं विज्ञानाकलस्य ध्वस्तमिति ॥ ९८ ॥</p>
<p>तदाह ↓</p>
<p>उद्भूताशुद्धचिद्रागकलादिरसकञ्चुकाः ॥ १०-९९ ॥</p>
<p>सकलालयसञ्ज्ञास्तु न्यग्भूताखिलकञ्चुकाः ।<br>
ज्ञानाकलास्तु ध्वस्तैतत्कञ्चुका इति निर्णयः ॥ १०-१०० ॥</p>
<p>रसेति षट् ॥ १०० ॥</p>
<p>ननु देहादिवेद्यांशप्राधान्यान्मुख्यतया सकलः प्रमातैव न भवतीति कुतस्त्यं पाञ्चदश्यम्? &ndash; इत्याशङ्क्याह &ndash;</p>
<p>तेन प्रधाने वेद्येऽपि पुमानुद्भूतकञ्चुकः ।<br>
प्रमातास्त्येव सकलः पाञ्चदश्यमतः स्थितम् ॥ १०-१०१ ॥</p>
<p>यद्यपि सकले देहाद्यात्मनो वेद्यस्यैव प्राधान्यं तथापि ज्ञानकलो(क्रियो)त्तेजककलाविद्यादिकञ्चुकोद्रेकादस्त्येव प्रमातृत्वमित्यनवद्यं पाञ्चदश्यम् ॥ १०१ ॥</p>
<p>ननु वेद्यांशप्राधान्याद्धरादिवत्पुंस्यपि पाञ्चदश्यमेव न्याय्यं तत्कथं &ldquo;आनराद्भेदयुग्धीनम्&rdquo; इत्याद्युक्तम्? &ndash; इत्याशङ्क्याह &ndash;</p>
<p>पाञ्चदश्यं धराद्यन्तर्निविष्टे सकलेऽपि च ।<br>
सकलान्तरमस्त्येव प्रमेयेऽत्रापि मातृ हि ॥ १०-१०२ ॥</p>
<p>धराद्यन्तर्निविष्टे इत्यनेनास्य वेद्यांशप्राधान्यमेवोपोद्वलितम् ।<br>
अत एवोक्तं प्रमेय इति ।<br>
प्रमात्रेकरूपत्वे हि कथमेवं सङ्गच्छताम् &ndash; इत्याशयः ।<br>
सकलान्तरमिति, यदा त्वत्र प्रलयाकलः प्रमाता तदा त्रायोदश्यमेवेति सर्वं स्वस्थम् ॥ १०२ ॥</p>
<p>ननु किमनेनैवमुपदिष्टेन पाञ्चदश्येन? &ndash; इत्याशङ्क्याह &ndash;</p>
<p>स्थूलावृतादिसङ्कोचतदन्यव्याप्तृताजुषः ।<br>
पीताद्याः स्थिरकम्प्रत्वाच्चतुर्दश धरादिषु ॥ १०-१०३ ॥</p>
<p>स्वरूपीभूतजडताः प्राणदेहपथे ततः ।<br>
प्रमातृताजुषः प्रोक्ता धारणा विजयोत्तरे ॥ १०-१०४ ॥</p>
<p>एतदेव ह्यधिकृत्य श्रीमालिनीविजयोत्तरे धरादिष्वव्यक्तान्तेषु चतुर्विंशतौ तत्त्वेषु प्रतितत्त्वं जडात्मकस्वरूपधारणया सह चतुर्दश धारणाः प्रोक्ताः &ndash; इति सम्बन्धः ।<br>
तत्र सकलस्य स्थूलमाणवादि मलत्रयम्, प्रलयाकलस्यावरणमावृतमिति व्युत्पत्त्यावृतं मलद्वयम्, विज्ञानाकलस्यादि प्राथमिकमाणवं मलम्, मन्त्राणां प्रलयाकलोपादानत्वादावृततया सङ्कोचः, मन्त्रेश्वराणां सकलोपादानत्वात् स्थूलात्मा तच्छब्दनिर्दिष्टः सङ्कोचः, मन्त्रमहेश्वराणामन्यः सङ्कोचस्य यथायथं विगलनाद् विकासः ।<br>
शिवस्य व्याप्तृता देशकालाद्यवच्छेदशून्यत्वात् व्यापकत्वम्, ता जुषन्ते सेवन्ते तदालम्बनाः &ndash; इत्यर्थः ।<br>
नन्वेवं सप्त धारणा भवेयुः न चतुर्दश ? &ndash; इत्याशङ्क्योक्तं &ndash; स्थिरकम्प्रत्वादिति ।<br>
स्थिरं स्वात्मविश्रान्त्या निर्व्यापारं शक्तिमदूर्पम्, कम्प्रं स्पन्दात्मकं सव्यापारं शक्तिरूपम् ।<br>
अत एवात्र सकलतच्छक्त्यधिकारेण</p>
<p>&ldquo;तद्वदेव स्मरेद्देहं किं तु व्यापारवर्जितम् ।<br>
(मा।  वि। १२।२९)</p>
<p>इति</p>
<p>शव्यापारं स्मरेद्देहं… ॥<br>
&quot; (मा।  वि। १२।२६)</p>
<p>इति चोक्तम् ।<br>
ताश्च यथायथं भेदविगलनात् देहप्राणबुद्ध्यादिप्रमातृदशाधिशायिन्यः, इत्युक्तं &ndash; &ldquo;प्राणदेहपथे&rdquo; इति ।<br>
प्रमातृताजुषश्चेति तत्र स्वरूपसकलशक्तिमच्छक्तिधारणाधिकारेणोक्ताः ।<br>
यदुक्तं तत्र &ndash;</p>
<p>श्वदेहे हेमसङ्काशं तुर्याश्रं वज्रलाञ्छितम्&rdquo; (मा।  वि। १२।२२)</p>
<p>इत्यादि ।<br>
प्राणादौ तु प्रलयाकलविज्ञानाकलादिधारणाः ।<br>
यदुक्तम् &ndash;</p>
<p>&ldquo;चतुर्थे हृद्गतं ध्यायेद् द्वादशाङ्गुलमायतम्&rdquo; ।<br>
(मा।  वि। १२।३०)</p>
<p>इत्यादि ।<br>
&ldquo;पीताद्याः&rdquo; इत्याद्यशब्दाज्जलतत्त्वादौ शुक्लादीनां ग्रहणम् ।<br>
एतच्च सर्वं</p>
<p>&ldquo;यः पुनर्गुरुणैवादौ कृतावेशविधिक्रमः ।<br>
स वासनानुभावेन भूमिकाजयमारभेत&rdquo; ॥<br>
(मा।  वि। १२।२१)</p>
<p>इत्यादिना ।</p>
<p>&ldquo;चतुर्विंशत्यमी प्रोक्ताः प्रत्येकं दशपञ्चधा ।<br>
धारणाः क्ष्मादितत्त्वानां समासाद्योगिनां हिताः ॥<br>
&quot; (मा।  वि। १६।१७)</p>
<p>इत्यन्तेन श्रीपूर्वशास्त्र एव सप्रपञ्चमुक्तमिति तत एवावधार्यम्, इह तु ग्रन्थविस्तरभयान्न प्रातिपद्येन संवादितम् ॥ १०४ ॥</p>
<p>एवं पाञ्चदश्यं निरूप्य त्रायोदश्याद्यपि निरूपयति &ndash;</p>
<p>यदा तु मेयता पुंसः कलान्तस्य प्रकल्प्यते ।<br>
तदुद्भूतः कञ्चुकांशो मेयो नास्य प्रमातृता ॥ १०-१०५ ॥</p>
<p>अतः सकलसञ्ज्ञस्य प्रमातृत्वं न विद्यते ।<br>
त्रयोदशत्वं तच्छक्तिशक्तिमद्द्वयवर्जनात् ॥ १०-१०६ ॥</p>
<p>न्यग्भूतकञ्चुको माता युक्त(यत)स्तत्र लयाकलः ।<br>
मायानिविष्टो विज्ञानाकलाद्याः प्राग्वदेव तु ॥ १०-१०७ ॥</p>
<p>मायातत्त्वे ज्ञेयरूपे कञ्चुकन्यग्भवोऽपि यः ।<br>
सोऽपि मेयः कञ्चुकैक्यं यतो माया सुसूक्ष्मिका ॥ १०-१०८ ॥</p>
<p>विज्ञानाकल एवात्र ततो मातापकञ्चुकः ।<br>
मायानिविष्टेऽप्यकले तथेत्येकादशात्मता ॥ १०-१०९ ॥</p>
<p>विज्ञानकेवले वेद्ये कञ्चुकध्वंससुस्थिते ।<br>
उद्बुभूषुप्रबोधानां मन्त्राणामेव मातृता ॥ १०-११० ॥</p>
<p>तेऽपि मन्त्रा यदा मेयास्तदा माता तदीश्वरः ।<br>
स ह्युद्भवात्पूर्णबोधस्तस्मिन्प्राप्ते तु मेयताम् ॥ १०-१११ ॥</p>
<p>उद्भूतपूर्णरूपोऽसौ माता मन्त्रमहेश्वरः ।<br>
तस्मिन्विज्ञेयतां प्राप्ते स्वप्रकाशः परः शिवः ॥ १०-११२ ॥</p>
<p>प्रमाता स्वकतादात्म्यभासिताखिलवेद्यकः ।</p>
<p>पुंसः कलान्तस्येति पुंस्तत्त्वादारभ्य कलान्तस्य तत्त्वषट्कस्य &ndash; इत्यर्थः ।<br>
अस्येत्युद्भूतस्य कञ्चुकषट्कस्य मेयत्वात् ।<br>
त्रयोदशत्वमिति सकलस्य तच्छक्तेश्च प्रमेयतया स्वरूपीभूतत्वात् ।<br>
नन्वत्र सकलस्य प्रमेयत्वं प्रलयाकलस्य च प्रमातृत्वमित्युक्तं विज्ञानाकलादीनां पुनः का व्यवस्था? &ndash; इत्याशङ्कयोक्तम् &ndash; विज्ञानाकलाद्याः प्राग्वदेवेति ।<br>
सकलेऽपि प्रमातरि यथैषां प्रमातृत्वं तथैव &ndash; इत्यर्थः ।<br>
ननु मायातत्त्वे ज्ञेये कञ्चुकन्यग्भावोऽपि कस्माज्ज्ञेयः &ndash; इत्याशङ्क्योक्तम् &ndash; कञ्चुकैक्यं यतो मायेति ।<br>
अत्रापि हेतुः सुसूक्ष्मिकेति, अनुद्भिन्नविभागा हि कारणदशा &ndash; इत्याशयः ।<br>
&ldquo;ततः&rdquo; इति न्यग्भूतकञ्चुकस्य प्रलयाकलस्यापि स्वरूपीभूतत्वात् ।<br>
मन्त्राणामेवेति न तु विज्ञानाकलस्यापि येनात्र नवधात्वम् ।<br>
तदीश्वर इति मन्त्रेश्वरः ।<br>
स्वकतादात्म्येति न तु मन्त्रमन्त्रेश्वरादिवद्भेदाभेदादिरूपतया &ndash; इत्यभिप्रायः ।<br>
एतच्चाह्निकारम्भ एव निर्णीतप्रायमिति नेह पुनरायस्तम् ॥ ११२ ॥</p>
<p>ननु तस्मिन्नपि विज्ञेयतां प्राप्ते कः प्रमाता ? &ndash; इत्याशङ्क्याह &ndash;</p>
<p>शिवः प्रमाता नो मेयो ह्यन्याधीनप्रकाशता ॥ १०-११३ ॥</p>
<p>मेयता सा न तत्रास्ति स्वप्रकाशो ह्यसौ प्रभुः ।</p>
<p>परप्रकाशत्वं नाम मेयत्वं तच्चास्य स्वप्रकाशत्वान्न विद्यते, इति कथं शिवस्यापि प्रमात्रन्तरवन्मेयता भवेत् &ndash; इत्यर्थः ॥ ११३ ॥</p>
<p>ननु परप्रकाशत्वेनैव सर्वेषां प्रकाशः सिद्ध्येदिति किं स्वप्रकाशत्वेनाप्यभ्युपगतेन ? &ndash; इत्याशङ्क्याह ↓</p>
<p>स्वप्रकाशेऽत्र कस्मिंश्चिदनभ्युपगते सति ॥ १०-११४ ॥</p>
<p>अप्रकाशात्प्रकाशत्वे ह्यनवस्था दुरुत्तरा ।<br>
ततश्च सुप्तं विश्वं स्यान्न चैवं भासते हि तत् ॥ १०-११५ ॥</p>
<p>अप्रकाशादेव प्रकाशेऽभ्युपगम्यमाने प्रमात्रन्तरकल्पना न विरमेदिति मूलक्षतिकारिणी व्यक्तमनवस्था पतेत् येन न किञ्चिदपि प्रकाशेतेति मूर्छितप्रायमेव विश्वं स्यात्, प्रसङ्गविपर्ययपर्यवसायितामेव चास्य प्रसङ्गस्य प्रतिपादयति न चैवमित्यादिना ॥ ११५ ॥</p>
<p>ननु भासते चेद्विश्वं तर्हि &ldquo;प्रथमस्य तथाभावे प्रद्वेषः किन्निबन्धनः ।<br>
इति भङ्ग्या तस्यैव स्वप्रकाशत्वमस्तु किमवान्तरेण?   - इत्याशङ्क्याह &ndash;</p>
<p>अन्याधीनप्रकाशं हि तद् भात्यन्यस्त्वसौ शिवः ।</p>
<p>अन्यमेव हि प्रमातारमपेक्ष्य विश्वं प्रकाशते न तु स्वत इति तदधीन एवास्य प्रकाशः, अन्यश्च प्रमाता शिव एवेत्युपपादितं प्राग्बहुशः ।<br>
स एव च स्वप्रकाश इत्यभ्युपेतमन्यथा हि न किञ्चिच्चकास्यात् ॥<br>
तदादिसिद्धत्वादस्य न साधकेन प्रमाणेन किञ्चित्कृतम् &ndash; इत्याह &ndash;</p>
<p>इत्यस्य स्वप्रकाशत्वे किमन्यैर्युक्तिडम्बरैः ॥ १०-११६ ॥</p>
<p>मानानां हि परो जीवः स एवेत्युक्तमादितः ।</p>
<p>प्रत्युत प्रमाणानां तदधीना सिद्धिरित्यादितः प्रथमाह्निक एवोपपादितम् &ndash; इत्यर्थः ।<br>
यदुक्तं तत्र &ndash;</p>
<p>&ldquo;प्रकाशो नाम यश्चायं सर्वत्रैव प्रकाशते ।<br>
अनपह्ववनीयत्वात्किं तस्मिन्मानकल्पनैः ॥</p>
<p>प्रमाणान्यपि वस्तूनां जीवितं यानि तन्वते ।<br>
तेषामपि परो जीवः स एव परमेश्वरः ॥<br>
&quot; (१।५५)</p>
<p>इति ॥ ११६ ॥</p>
<p>ननु शकृद्विभातोऽयमात्मा&rdquo; इत्याद्युपदेशान्यथानुपपत्या स्वप्रकाशेऽपि शिवे वेद्यत्वमस्ति, इति कथमुक्तम् न मेयः शिवः&rdquo; इति? &ndash; इत्याशङ्क्याह &ndash;</p>
<p>नन्वस्ति स्वप्रकाशेऽपि शिवे वेद्यत्वमीदृशः ॥ १०-११७ ॥</p>
<p>उपदेशो(श्यो)पदेष्टृत्वव्यवहारोऽन्यथा कथम् ।</p>
<p>ईदृश इति सकललोकसाक्षिकश्चिरतरनिरूढः &ndash; इत्यर्थः ॥ ११७ ॥</p>
<p>एतदेवाभ्युपगम्य विशेषयति &ndash;</p>
<p>सत्यं स तु तथा सृष्टः परमेशेन वेद्यताम् ॥ १०-११८ ॥</p>
<p>नीतो मन्त्रमहेशादिकक्ष्यां समधिशाय्यते ।</p>
<p>एवमेतत् किन्तु</p>
<p>&ldquo;…बन्धात्यात्मानमात्मना&rdquo; ।</p>
<p>इति भङ्ग्या स्वस्वातन्त्र्यात्परमेश्वरेण स शिवस्तथोपदेश्यत्वेन सृष्टत्वाद्वेद्यतां नीतः सन्मन्त्रमहेश्वरादिदशाधिशायी सम्पाद्यते &ndash; इत्यर्थः ॥ ११८ ॥</p>
<p>नन्वेवं शिवस्वरूपमेव प्रत्यवमृष्टं न स्यादिति तत्र क्रियमाणमपि भावनादि व्यर्थमेव? &ndash; इत्याशङ्क्याह &ndash;</p>
<p>तथाभूतश्च वेद्योऽसौ नानवच्छिन्नसंविदः ॥ १०-११९ ॥</p>
<p>पूर्णस्य वेद्यता युक्ता परस्परविरोधतः ।</p>
<p>एवं मन्त्रमहेश्वरादिदशाधिशायित्वादसौ शिवो वेद्योऽपि तथाभूतोऽनवच्छिन्नपूर्णसंविदात्मकः शिव एव &ndash; इत्यर्थः ।<br>
न ह्येवंविधेऽस्मिन्वेद्यत्वं न्याय्यं जाड्याजाड्ययोरेकत्र विरोधात् ॥ ११९ ॥</p>
<p>ननु यद्येवं वेद्यरूपोऽपि शिव एव तत्कथं तथाभावाविशेषात्तृणपर्णादावपि शिवभावना न फलेत् ? &ndash; इत्याशङ्क्याह &ndash;</p>
<p>तथा वेद्यस्वभावेऽपि वस्तुतो न शिवात्मताम् ॥ १०-१२० ॥</p>
<p>कोऽपि भावः प्रोज्झतीति सत्यं तद्भावना फलेत् ।</p>
<p>कोऽपीति तृणपर्णपाषाणादिरपि &ndash; इत्यर्थः ।<br>
यदभिप्रायेणैव &ndash;</p>
<p>&ldquo;तृणात्पर्णाच्च पाषाणात्काष्ठात्कुड्यात्स्थलाज्जलात् ।<br>
उद्गच्छ गच्छ मे त्राणं विभो क्व नु न ते स्थितिः ॥<br>
&quot;</p>
<p>इत्याद्याचार्यैरुक्तम् ॥ १२० ॥</p>
<p>नचैतदागमेष्वपि असिद्धतयैवोक्तमपि तु अत एव न्यायात् &ndash; इत्याह &ndash;</p>
<p>श्रीपूर्वशास्त्रे तेनोक्तं शिवः साक्षान्न भिद्यते ॥ १०-१२१ ॥</p>
<p>नन्वत्र &ldquo;शिवो न भिद्यते&rdquo; इति भेदनिषेध एवोक्तो न तु तस्यैव भूमिकान्तरप्राप्त्या भेदः? &ndash; इत्याशङ्क्याह &ndash;</p>
<p>साक्षात्पदेनायमर्थः समस्तः प्रस्फुटीकृतः ।</p>
<p>एवं न्यूनसङ्ख्यानिरासेन पाञ्चदश्याद्युपदिष्टम् ।<br>
इदानीं तदेव यथासम्भवशङ्कापुरःसरमधिकसङ्ख्यानिरासेन द्रढयितुमाह &ndash;</p>
<p>नन्वेकरूपतायुक्तः शिवस्तद्वशतो भवेत् ॥ १०-१२२ ॥</p>
<p>त्रिवेदतामन्त्रमहानाथे कात्र विवादिता ।</p>
<p>क्वान्यत्र विवादिता ? इत्याशङ्क्याह &ndash;</p>
<p>महेश्वरेशमन्त्राणां तथा केवलिनोर्द्वयोः ॥ १०-१२३ ॥</p>
<p>अनन्तभेदतैकैकं स्थिता सकलवत्किल ।</p>
<p>सकलवदिति तस्य देहादेरारभ्य सर्वं भिन्नं येन सन्तानभेदः ॥ १२३ ॥</p>
<p>अत एवाह ↓</p>
<p>ततो लयाकले मेये प्रमातास्ति लयाकलः ॥ १०-१२४ ॥</p>
<p>अतस्त्रयोदशत्वं स्यादित्थं नैकादशात्मता ।<br>
विज्ञानाकलवेद्यत्वेऽप्यन्यो ज्ञानाकलो भवेत् ॥ १०-१२५ ॥</p>
<p>माता तदेकादशता स्यान्नैव तु नवात्मता ।<br>
एवं मन्त्रतदीशानां मन्त्रेशान्तरसम्भवे ॥ १०-१२६ ॥</p>
<p>वेद्यत्वान्नव सप्त स्युः सप्त पञ्च तु ते कथम् ।</p>
<p>इत्थं लयाकलादीनामानन्त्यात् ।<br>
मन्त्रेशेतिशब्देन मन्त्रेश्वराः, तेन मन्त्रान्तराणामीशान्तराणां च सम्भव इति ।<br>
तत्र सकलस्य सकलान्तरवेद्यत्वे मौलस्य सशक्तिकस्य प्रमातृसप्तकस्यैव भावात्पाञ्चदश्यमेव, सकलस्य च स्वरूपीभावे लयाकलादेः सशक्तिकस्य प्रमातृषट्कस्य भावात् त्रायोदश्यमेवेति नास्ति विवादः ।<br>
लयाकलस्य तु लयाकलान्तरवेद्यत्वे प्रमातृणां तादवस्थ्यात् त्रायोदश्यमेव स्यात्, विज्ञानाकलादेश्च विज्ञानाकलान्तरादिवेद्यत्वेऽपि अनेनैव न्यायेन प्रतिप्रमातृ भेदद्वयमधिकीभवेदिति कथमुक्तम्</p>
<p>&ldquo;…ॠउद्रवत्प्रलयाकलः ।<br>
तद्वन्मायापि विज्ञेया नवधा ज्ञानकेवलाः ॥</p>
<p>मन्त्राः सप्तविधास्तद्वत्पञ्चधा मन्त्रनायकाः ।<br>
(मा।  वि। २।६)</p>
<p>इति ? ॥ १२६ ॥</p>
<p>एतच्चाभ्युपगम्य प्रतिविधत्ते &ndash;</p>
<p>उच्यते सत्यमस्त्येषा कलना किन्तु सुस्फुटः ॥ १०-१२७ ॥</p>
<p>यथात्र सकले भेदो न तथा त्वकलादिके ।</p>
<p>ननु कोऽसौ सुस्फुटः सकले भेदो यः प्रलयाकलादौ नास्ति? &ndash; इत्याशङ्क्याह &ndash;</p>
<p>अनन्तावान्तरेदृक्षयोनिभेदवतः स्फुटम् ॥ १०-१२८ ॥</p>
<p>चतुर्दशविधस्यास्य सकलस्यास्ति भेदिता ।</p>
<p>ईदृक्षेति प्रत्यक्षोपलक्ष्यमाणः ।<br>
भेदितेति देवमनुष्यादिभेदवत्त्वम्   - इत्यर्थः ॥ १२८ ॥</p>
<p>ननु प्रबुद्धसंस्काराः प्रलयाकला एव तथा तथा सकलीभवन्तीति सर्वत्रैवोक्तम्, तत्तेषामेव यो भेदो नास्ति स कथं सकलानामपि स्यात् ? &ndash; इत्याशङ्क्याह &ndash;</p>
<p>लयाकले तु संस्कारमात्रात्सत्यप्यसौ भिदा ॥ १०-१२९ ॥</p>
<p>अकले न विशेषाय सकलस्यैव युज्यते ।</p>
<p>संस्कारमात्रेण सतोऽपि भेदस्य विशेषायोगे विशेषणद्वारेणाकलत्वं हेतुः, प्रलयाकलस्य हि न किञ्चिच्चेतितवानहम्&rdquo; इति अपवेद्यत्वे, शुखमहमस्वाप्सम्&rdquo; इति सवेद्यत्वेऽपि यत्र बाह्यार्थवेदनमपि नास्ति तत्र का वार्ता प्रमात्रन्तरवेदने येन त्रायोदश्यं स्यात् ॥ १२९ ॥</p>
<p>विज्ञानाकलादीनां पुनः संस्कारमात्ररूपोऽपि भेदो नास्ति ↓ इत्याह   -</p>
<p>विज्ञानकेवलादीनां तावत्यपि न वै भिदा ॥ १०-१३० ॥</p>
<p>शिवस्वाच्छन्द्यमात्रं तु भेदायैषां विजृम्भते ।</p>
<p>तेषां हि शुद्धबोधाद्येकरूपत्वेऽपि परमेश्वरस्वातन्त्र्यविजृम्भामात्ररूप एव पारस्परिको भेद इत्युक्तम् ↓</p>
<p>&ldquo;शिवस्वाच्छन्द्यमात्रं तु भेदायैषां विजृम्भते ।<br>
&quot;</p>
<p>इति यदुक्तम् &ndash;</p>
<p>&ldquo;बोधादिलक्षणैक्येऽपि येषामन्योन्यभिन्नता ।<br>
तथेश्वरेच्छाभेदेन ते च विज्ञानकेवलाः ॥<br>
&quot; (रि।<br>
प्र। ३।२।७)</p>
<p>इति ।<br>
अतश्च शुद्धबोधाद्येकरूपत्वाद् विज्ञानाकलादीनां यत्रैवं भेदो नास्ति तत्र का वार्ता यथोत्तरं पूर्णदृक्रियायोगिनां मन्त्रमन्त्रेश्वरमन्त्रमहेश्वराणामित्येतत्स्वकण्ठेन नोक्तम् ।<br>
अतश्च सकलात्प्रलयाकलादीनामेवं विशेषः &ndash; इति नात्र प्रलयाकलादेः प्रलयाकलान्तरादिवेद्यत्वमस्तीति न सङ्ख्यायामेवमाधिक्यं भगवानुपादिशत् ॥१३०॥</p>
<p>तदाह ↓</p>
<p>इत्याशयेन सम्पश्यन्विशेषं सकलादिह ॥ १०-१३१ ॥</p>
<p>लयाकलादौ नोवाच त्रायोदश्यादिकं विभुः ।<br>
इयता भावधर्मवेद्यतामूलं पाञ्चदश्याद्युपपादितम् ॥ १०-१३१ ॥</p>
<p>अधुना तु तदेव घटयितुं प्रलयाकलविज्ञानाकलापेक्षया तन्मूलभूता वेद्यतैव नास्ति? &ndash; इत्याशङ्कते ↓</p>
<p>नन्वस्तु वेद्यता भावधर्मः किन्तु लयाकलौ ॥ १०-१३२ ॥</p>
<p>मन्वाते नेह वै किञ्चित्तदपेक्षा त्वसौ कथम् ।</p>
<p>प्रलयाकलविज्ञानाकलौ हि प्रसुप्तभुजगशून्यसमाधिस्थयोगिप्रायत्वान्न किञ्चिज्जानीतः, &ndash; इति तयोर्वेदितृत्वमेव नास्तीत्याश्चर्यं तदपेक्षयापि कथङ्कारं वेद्यता भावधर्मः स्यात् ? ॥ १३२ ॥</p>
<p>एतदेव प्रतिविधत्ते &ndash;</p>
<p>श्रूयतां संविदैकात्म्यतत्त्वेऽस्मिन्संव्यवस्थिते ॥ १०-१३३ ॥</p>
<p>जडेऽपि चितिरस्त्येव भोत्स्यमाने तु का कथा ।<br>
स्वबोधावसरे तावद्भोत्स्यते लयकेवली ॥ १०-१३४ ॥</p>
<p>द्विविधश्च प्रबोधोऽस्य मन्त्रत्वाय भवाय च ।</p>
<p>संविदद्वैतपरमार्थे हि अस्मिन्दर्शने यत्र नीलसुखादिर्जडोऽपि चेतनस्तत्र प्रबुभुत्सौ प्रलयाकलादौ प्रमातरि का वार्तेति प्रलयाकलविज्ञानाकलयोरस्त्येव वेदितृत्वं येन वेद्यतापि भावधर्मो भवेत् ॥ १३४ ॥</p>
<p>ननु यद्येवं तत्कदा कस्य बोधः ? &ndash; इत्याशङ्क्याह &ndash;</p>
<p>भावनादिबलादन्यवैष्णवादिनयोदितात् ॥ १०-१३५ ॥</p>
<p>यथास्वमाधरौत्तर्यविचित्रात्संस्कृतस्तथा ।<br>
लीनः प्रबुद्धोः मन्त्रत्वं तदीशत्वमथैति वा ॥ १०-१३६ ॥</p>
<p>स्वातन्त्र्यवर्जिता ये तु बलान्मोहवशीकृताः ।<br>
लयाकलात्स्वसंस्कारात्प्रबुध्यन्ते भवाय ते ॥ १०-१३७ ॥</p>
<p>तथेति यथास्वमाधरौत्तर्येणैव-इत्यर्थः ।<br>
वैष्णवादिनयानां च यथास्वमाधरौत्तर्यं पूर्वमेव वितत्य निर्णीतमिति नेहायस्तम् ।<br>
तदुक्तं प्राक् &ndash;</p>
<p>&ldquo;ये पुनः कर्मसंस्कारहान्यै प्रारब्धभावनाः ।<br>
भावनापरिनिष्पत्तिमप्राप्य प्रलयं गताः ॥</p>
<p>महान्तं ते तथान्तःस्थभावनापाकसौष्ठवात् ।<br>
मन्त्रत्वं प्रतिपद्यन्ते चित्राच्चित्रं च कर्मतः ॥<br>
&quot;&rdquo; (९।१४१)</p>
<p>इति ।<br>
स्वातन्त्र्यवर्जिता इति वैष्णवादिनयान्तरोदितभावनाद्यनुष्ठानशक्तिशून्याःइत्यर्थः ।<br>
अत एवोक्तम् &ndash; &ldquo;बलान्मोहवशीकृता&rdquo; इति ॥ १३७ ॥</p>
<p>न केवलं प्रलयाकल एव द्विधा बुद्ध्यते यावद्विज्ञानाकलोऽपि &ndash; इत्याह &ndash;</p>
<p>ज्ञानाकलोऽपि मन्त्रेशमहेशत्वाय बुध्यते ।<br>
मन्त्रादित्वाय वा जातु जातु संसृतयेऽपि वा ॥ १०-१३८ ॥</p>
<p>मन्त्रादित्वायेत्यादिशब्दान्न शिवत्वायापीति विशेषयति &ndash; मन्त्रेशमहेशत्वायेति ।<br>
ईशाः मन्त्रेश्वराः ॥ १३८ ॥</p>
<p>ननु विज्ञानाकलस्य</p>
<p>निष्कर्मा हि स्थिते मूलमलेऽप्यज्ञाननामनि ।<br>
वैचित्र्यकारणाभावान्नोर्ध्वं सरति नाप्यधः ॥</p>
<p>केवलं पारिमित्येन शिवाभेदमसंस्पृशन् ।<br>
विज्ञानकेवली प्रोक्तः शुद्धविज्ञानसंस्थितः ॥</p>
<p>स पुनः शाम्भवेच्छातः शिवाभेदं परामृशन् ।<br>
क्रमान्मन्त्रेशतन्नेतृरूपो याति शिवात्मताम् ॥<br>
&quot; (९ ।९३)</p>
<p>इत्यादिप्रागुक्तयुक्त्या मन्त्रमन्त्रेश्वरमन्त्रमहेश्वरत्वायाभिधीयतां प्रबोधः, कथं पुनः संसृतयेऽपि जातु बुद्ध्यते इत्युक्तम् ? &ndash; इत्याशङ्क्याह &ndash;</p>
<p>अवतारो हि विज्ञानियोगिभावेऽस्य भिद्यते ।</p>
<p>विज्ञानाकलस्य हि अस्मद्दर्शनानुसारं विज्ञानित्वेन योगित्वेन चावतारान्नेतरवत्संसृतिः &ndash; इत्युक्तम् &ndash; &ldquo;अवतारोऽस्य भिद्यते&rdquo; इति ॥<br>
एवमस्योपपादितं प्रबोधं संवादयति &ndash;</p>
<p>उक्तं च बोधयामास स सिसृक्षुर्जगत्प्रभुः ॥ १०-१३९ ॥</p>
<p>विज्ञानकेवलानष्टाविति श्रीपूर्वशासने ।</p>
<p>तदुक्तं तत्र ↓</p>
<p>स सिसृक्षुर्जगत्सृष्टेरादावेव निजेच्छया ।<br>
विज्ञानकेवलानष्टौ बोधयामास पुद्ग्लान् ॥<br>
&quot; (मा।  वि। १।१९)</p>
<p>इति ॥ १३९ ॥</p>
<p>नन्वप्रबुद्धयोस्तावल्लयाकलयोर्वेदितृत्वं नास्तीत्यविवादः, प्रबुद्धौ च तौ सकलमन्त्रादिरूपतां प्राप्नुतः, &ndash; इति तदपेक्षयैव तदा वेद्यता भावधर्मः स्यान्न लयाकलापेक्षयेत्येवमपि पाञ्चदश्यादिक्रमो विघटेत ? &ndash; इत्याशङ्क्याह &ndash;</p>
<p>अतः प्रभोत्स्यमानत्वे यानयोर्बोधयोग्यता ॥ १०-१४० ॥</p>
<p>तद्वलाद्वेद्यतायोग्यभावेनेवात्र वेद्यता ।</p>
<p>अतः समनन्तरोक्तान्न्यायादनयोः प्रलयाकलविज्ञानाकलयोः प्रभोत्स्यमानत्वे प्रबुभुत्सुदशायां समनन्तरमेव वेदितृत्वस्यावश्यमभिव्यक्तेर्या बोधे योग्यता पात्रत्वं तदपेक्षया च योग्यतारूपतैव वेद्यतापि धरादौ सम्म्भवतीति को नामात्र विघटनावकाशः ॥ १४० ॥</p>
<p>एतदेव निदर्शयति ↓</p>
<p>तथाहि गाढनिद्रेऽपि प्रियेऽनाशङ्कितागताम् ॥ १०-१४१ ॥</p>
<p>मां द्रक्ष्यतीति नाङ्गेषु स्वेषु मात्यभिसारिका ।</p>
<p>प्रियस्य गाढनिद्रामूढत्वाद्भाविनीमपि स्वात्मनि तद्वेद्यतां सम्भाव्याभिसारिकाया एवं सम्मदातिशय इत्यस्य निद्रितत्वेऽपि भावबोधसम्बन्धनिबन्धनात्मिकया योग्यतया वेदितृत्वमस्ति येनैवमुक्तम् ॥ १४१ ॥</p>
<p>एतदेव प्रकृते योजयति &ndash;</p>
<p>एवं शिवोऽपि मनुते एतस्यैतत्प्रवेद्यताम् ॥ १०-१४२ ॥</p>
<p>यास्यतीति सृजामीति तदानीं योग्यतैव सा ।<br>
वेद्यता तस्य भावस्य भोक्तृता तावती च सा ॥ १०-१४३ ॥</p>
<p>लयाकलस्य चित्रो हि भोगः केन विकल्प्यते ।</p>
<p>एतस्य लयाकलादेरेतद्भावजातं स्वबोधावसरे प्रकर्षेण न त्विदानीमिव योग्यतामात्रेण वेद्यतां यास्यतीति, अतो हेतोर्ग्राह्यग्राहकरूपतया परस्परानुरूपं युगलमिदं निर्मिणोमि इत्येवं भगवान् शिवोऽपि परामृशतीति, तदानीं प्रलयाकलाद्यवस्थायां योग्यतयैव वेद्यता भावधर्मः &ndash; इत्यर्थः ।<br>
ननु वेद्यता भावस्यौषचारिकी मुख्या वा योग्यतामात्रेण भवतु नाम, वेदितृता कथमेवं भवेत्, सा हि भोक्तृता भोगश्च सुखदुःखाद्यनुभवः, इति तदभावे लयाकलादौ वेदितृता तदपेक्षा च वेद्यतापि कथं तिष्ठेताम् ? &ndash; इत्याशङ्क्याह &ndash; भोक्तृतेत्यादि ।<br>
तावतीति सुखदुःखाद्यनुभवरूपप्ररोहावस्थाविलक्षणयोग्यतामात्ररूपैव &ndash; इत्यर्थः ।<br>
ननु किमिदमपूर्वं परिभाष्यते भाविभोगसम्बन्धनिबन्धना भोक्तृतेति, नहि भावनास्थविरभावेन बालोऽपि स्थविर इत्यनुपचरितं युज्यते वक्तुम्? &ndash; इत्याशङ्क्याह &ndash; चित्रो हीत्यादि ।<br>
भोगो हि देशकालावस्थास्वालक्षण्यादिवैचित्र्येण नानाविधो भोक्तृणां व्यवतिष्ठते, यथा स्फुट एव सुखदुःखाद्यनुभवो भोग इति न नियन्तुमुचितमस्फुटेऽपि तथाभावात् ।<br>
एवं भावितायामस्फुटतरेऽपि योग्यतामात्रेण भवेदेव भोगव्यवहारस्तत्तद्भोक्त्रौचित्येन तथा तथा भोगोपपत्तेः ॥ १४३ ॥</p>
<p>तदेव दर्शयति ↓</p>
<p>यथा यथा हि संवित्तिः स हि भोगः स्फुटोऽस्फुटः ॥ १०-१४४ ॥</p>
<p>स्मृतियोग्योऽप्यन्यथा वा भोग्यभावं न तूज्झति ।</p>
<p>यथा यथेति स्फुटत्वेनास्फुटत्वेन वा अन्यथा वापीति ।<br>
अपिर्भिन्नक्रमः ।<br>
अन्यथेति स्फुटत्वान्मार्गगमनादावविमृष्टदृष्टतृणशर्करादिवत्स्मर्तुमयोग्य् अः &ndash; इत्यर्थः ॥ १४४ ॥</p>
<p>अत्रैव दृष्टान्तयति &ndash;</p>
<p>गाढनिद्राविमूढोऽपि कान्तालिड्गितविग्रहः ॥ १०-१४५ ॥</p>
<p>भोक्तैव भण्यते सोऽपि मनुते भोक्तृतां पुरा ।</p>
<p>भण्यते इति लोकैः ।<br>
सोऽप्यर्थात्प्रबुद्धः ।<br>
पुरेति गाढमूढदशायामपि &ndash; इत्यर्थः ॥ १४५ ॥</p>
<p>न केवलं मूढदशायामेव योग्यतामात्रेण भोक्तृभोग्यभावो भवेद्यावदमूढदशायामपि &ndash; इत्याह &ndash;</p>
<p>उत्प्रेक्षामात्रहीनोऽपि काञ्चित्कुलवधूं पुरः ॥ १०-१४६ ॥</p>
<p>सम्भोक्ष्यमाणां दृष्ट्वैव रभसाद्याति सम्मदम् ।</p>
<p>उत्प्रेक्षेति कुलवधूविषयः सङ्कल्पः ।<br>
सम्भोक्ष्यमाणामित्यदृष्टवशात्करिष्यमाणसम्भोगाम् &ndash; इत्यर्थः ।<br>
अत एव रभसादवलोकनसमनन्तरमेव आवेगवता भिलाषेण लब्धलाभ इव सम्मदं सम्भोगसमुचितामानन्दमयतामियाद्येनास्य भोक्तृभावो भवेत् ॥ १४६ ॥</p>
<p>ननु सम्भुज्यमानापि कुलवधूर्यदि योग्यतामात्रेण कञ्चित्प्रति भोग्या तदविशेषात्सर्वान्प्रत्येवास्तु? &ndash; इत्याशङ्क्याह &ndash;</p>
<p>तामेव दृष्ट्वा च तदा समानाशयभागपि ॥ १०-१४७ ॥</p>
<p>अन्यस्तथा न संवित्ते कमत्रोपलभामहे ।</p>
<p>तदेत्येकतरसम्मदावसरे &ndash; इत्यर्थः ।<br>
समानाशयभागपीति तेनैव भोक्ता सदृशरागादिवासनोऽपि &ndash; इत्यर्थः ॥ १४७ ॥</p>
<p>ननु कारणाविशेषेऽपि कार्यं क्वचिदेव नान्यत्रेति निर्हेतुककार्यनियमवादिन एवोपालभ्याः? &ndash; इत्याशङ्क्य दृष्टान्तदृशोपपादयति &ndash;</p>
<p>लोके रूढमिदं दृष्टिरस्मिन्कारणमन्तरा ॥ १०-१४८ ॥</p>
<p>प्रसीदतीव मग्नेव निर्वातीवेतिवादिनि ।</p>
<p>दृष्टिरित्यादिवादिनि लोके इदं रूढमिति समन्वयः, इदमिति कारणाविशेषेऽपि क्वचिदेव कार्यमिति, कारणमन्तरेति प्रसिद्धकारणाभावेन &ndash; इत्यर्थः, तेन दृष्टकारणसामग्र्यविशेषेऽपि अदृष्टवशात्क्वचिदेव दृष्टिप्रसादादिलक्षणो भोगो भवेदित्यमूढदशायामपि योग्यतया भोक्तृभोग्यभावदर्शनाल्लयाकलादीनामपि तथाभावोपपत्तेः सिद्धः पाञ्चदश्यादिभेद इति ॥ १४८ ॥</p>
<p>उपसंहरति ↓</p>
<p>इत्थं विस्तरतस्तत्त्वभेदोऽयं समुदाहृतः ॥ १०-१४९ ॥</p>
<p>नन्वेकैव धरा सकलादिभिरैकैकध्येन द्विकत्रिकादिक्रमात्साहित्येन वा वेद्यत इति कथं पाञ्चदश्यादेरप्याधिक्यं न स्यात्? &ndash; इत्याशङ्क्याह   -</p>
<p>शक्तिशक्तिमतां भेदादन्योन्यं तत्कृतेष्वपि ।<br>
भेदेष्वन्योन्यतो भेदात्तथा तत्त्वान्तरैः सह ॥ १०-१५० ॥</p>
<p>भेदोपभेदगणनां कुर्वतो नावधिः क्वचित् ।</p>
<p>एवं च भुवनादेरपि वैचित्र्यमवतिष्ठते, &ndash; इत्याह &ndash;</p>
<p>तत एव विचित्रोऽयं भुवनादिविधिः स्थितः ॥ १०-१५९ ॥</p>
<p>तदुक्तम् ↓</p>
<p>&ldquo;भेदः प्रकथितो लेशादनन्तो विस्तरादयम् ।<br>
एवं भुवनमालापि भिन्ना भेदैरिमैः स्फुटम् ॥<br>
&quot; (मा।  वि। २।८)</p>
<p>इति ॥ १५९ ॥</p>
<p>वैचित्र्यमेवात्र दर्शयति &ndash;</p>
<p>पार्थिवत्वेऽपि नो साम्यं रुद्रवैष्णवलोकयोः ।<br>
का कथान्यत्र तु भवेद्भोगे वापि स्वरूपके ॥ १०-१५२ ॥</p>
<p>यत्र समानेऽपि पार्थिवत्वे रौद्रे वैष्णवे च लोके भोगस्वरूपयोर्वैचित्र्यमस्ति, ततोऽन्यत्र पार्थिवा(दा)प्याद्यात्मनि भुवनादौ तयोः का वार्तेत्युक्तम् &ndash; &ldquo;का कथान्यत्र तु भवेत्&rdquo; इति ॥ १५२ ॥</p>
<p>ननूच्यतां विस्तारो येन भुवनादावेवं वैचित्र्यम् ? &ndash; इत्याशङ्क्याह &ndash;</p>
<p>स च नो विस्तरः साक्षाच्छक्यो यद्यपि भाषितुम् ।<br>
तथापि मार्गमात्रेण कथ्यमानो विविच्यताम् ॥ १०-१५३ ॥</p>
<p>एवमत्र शक्तिशक्तिमतां भेदादित्यादिना ग्रहणवाक्येनासूत्रितो भेदोपभेदात्मा विस्तरस्तावद्दिङमात्रेणाभिधीयते ॥ १५३ ॥</p>
<p>तत्र शक्तिशक्तिमतां मौलश्चतुर्दशविधः समनन्तरमेवोक्तोऽन्योन्यं च तेषां भेदादवान्तरमपि भेदजातं भवेत् &ndash; इत्याह &ndash;</p>
<p>सप्तानां मातृशक्तीनामन्योन्यं भेदने सति ।<br>
रूपमेकान्नपञ्चाशत्स्वरूपं चाधिकं ततः ॥ १०-१५४ ॥</p>
<p>एकान्नपञ्चाशदिति, सप्तानां सकलादिप्रमातृशक्तीनां ताभिरेव सप्तभि रगुणनात् ॥ १५४ ॥</p>
<p>नन्वन्यसम्बन्धिनी शक्तिः कथमन्यं भिन्द्यात्, न हि पटस्यातानवितानवत्त्वेन घटस्तथा स्यात् ? &ndash; इत्याशङ्क्याह &ndash;</p>
<p>सर्वं सर्वात्मकं यस्मात्तस्मात्सकलमातरि ।<br>
लेयाकलादिशक्तीनां सम्भवोऽस्त्येव तत्त्वतः ॥ १०-१५५ ॥</p>
<p>नन्वेवं वस्तुतः सम्भवेत् किन्तु न तथा संलक्ष्यते ? &ndash; इत्याशङ्क्याह &ndash;</p>
<p>स त्वस्फुटोऽस्तु भेदांशं दातुं तावत्प्रभुर्भवेत् ।</p>
<p>वस्तुवृत्तमधिकृत्य हि भेदोपदर्शनमिहोपक्रान्तम् &ndash; इत्याशयः ॥</p>
<p>एवं शक्तिमतामन्योन्यं भेदने सति एकोनपञ्चाशदात्मनामपि भेदानां तत्कृतेष्वपि भेदेष्वन्योऽन्यतो भेदादित्यासूत्रितमनेकप्रकारत्वं भवेत् &ndash; इत्याह &ndash;</p>
<p>तेषामपि च भेदानामन्योऽन्यं बहुभेदता ॥ १०-१५६ ॥</p>
<p>अन्योऽन्यमित्यर्थाद्भेदने सति, बहुभेदतेति एकोनपञ्चाशत एकोनपञ्चाशता गुणनादेकोत्तरचतुर्विशतिशतप्रकारता &ndash; इत्यर्थः ॥ १५६ ॥</p>
<p>तत्त्वान्तरैः सहेत्युक्तं विभजति &ndash;</p>
<p>मुख्यानां भेदभेदानां जलाद्यैर्भेदने सति ।<br>
मुख्यभेदप्रकारेण विधेरानन्त्यमुच्यते ॥ १०-१५७ ॥</p>
<p>मुख्यानां भेदभेदानामित्येकोनपञ्चाशदूर्पाणामुपभेदानाम् &ndash; इत्यर्थः ।<br>
अमुख्यानां पुनरेषामेवं गुणने भेदविधेरानन्त्ये का वार्ता इत्युक्तं स्यात् ।<br>
भेदने सतीति &ndash; एकद्वित्रादिक्रमेण ।<br>
मुख्यभेदप्रकारेणेति &ndash; मुख्यस्य चतुर्दशविधस्य भेदस्य प्रकारेण तद्वत् &ndash; इत्यर्थः ।<br>
अनेन मुख्यभेदानामपि धरादेरेकद्वित्रादिक्रमेण भेदने भेदविधेरानन्त्यमपि भवेदित्यनुवादाद्विधिः ॥ १५७ ॥</p>
<p>न केवलमेषां वैचित्र्यं यावत्प्रकारान्तरेणापि &ndash; इत्याह &ndash;</p>
<p>सकलस्य समुद्भूताश्चक्षुरादिस्वशक्तयः ।<br>
न्यग्भूताश्च प्रतन्वन्ति भेदान्तरमपि स्फुटम् ॥ १०-१५८ ॥</p>
<p>यद्यपि</p>
<p>शकलस्य प्रमाणांशो योऽसौ विद्याकलात्मकः ।<br>
सामान्यात्मा स शक्तित्वे गणितो न तु तद्भिदः ॥<br>
&quot; (१०।१२)</p>
<p>इति प्रागुक्तम्, तथापि सामान्यस्य विशेषाविनाभावित्वाच्चक्षुरादिशक्तीनामप्यत्रावश्यभावी सम्भव इत्युक्तं सकलस्य चक्षुरादिशक्तयः समुद्भूता न्यग्भूताश्च भेदान्तराधानं कुर्वन्तीति ॥ १५८ ॥</p>
<p>एतदेव लयाकलादीनामप्यतिदिशति &ndash;</p>
<p>एवं लयाकलादीनां तत्संस्कारपदोदितात् ।<br>
पाटवात्प्रक्षयाद्वापि भेदान्तरमुदीर्यते ॥ १०-१५९ ॥</p>
<p>तत्संस्कारेति तासां चक्षुरादिशक्तीनां संस्कारो वासना &ndash; इत्यर्थः ।<br>
लयाकलस्यापि सकलवद्विद्याकलात्मिकैव शक्तिः, किन्तु संस्काररूपतया तस्यास्तथा न स्फुटत्वम् ।<br>
यदुक्तम् &ndash;</p>
<p>&ldquo;लयाकलस्य मानांशः स एव परमस्फुटः ।<br>
&quot; (१०।१३)</p>
<p>इति ॥ १५९ ॥</p>
<p>ननु चक्षुरादिशक्तीनां यद्युद्भवतिरोभावौ तद्वेद्यतायाः किमायातं येनैवं भेदान्तरोदयः स्यात् ? &ndash; इत्याशङ्क्याह &ndash;</p>
<p>न्यक्कृतां शक्तिमास्थायाप्युदासीनतया स्थितिम् ।<br>
अनाविश्येव यद्वेत्ति तत्रान्या वेद्यता खलु ॥ १०-१६० ॥</p>
<p>आविश्येव निमज्येव विकास्येव विघूर्ण्य च ।<br>
विदतो वेद्यतान्यैव भेदोऽत्रार्थक्रियोचितः ॥ १०-१६१ ॥</p>
<p>अनाविश्येव तृणशर्करादिन्यायेन उत्तानतया &ndash; इत्यर्थः ।<br>
आविश्येव इत्यादौ यथोत्तरमपकर्षः ।<br>
आवेशो हि तन्मयीभावः, निमज्जनमासङ्गात्मा तदन्तःप्रवेशः, विकासस्तदौत्सुक्येन प्रसरणम्, विघूर्णनं तदौन्मुख्येनोच्छलनात्मकं स्पन्दनम्, विदत इति उद्रिक्तस्वशक्तेः &ndash; इत्यर्थः ।<br>
ननु फलाविशेषाद्वचनमात्रसारेणामुना भेदेन कोऽर्थः ? &ndash; इत्याशङ्क्योक्तम् &ndash; &ldquo;भेदोऽत्रार्थक्रियोचितः&rdquo; इति ।<br>
अनुद्भूतशक्तिकस्य हि दृष्टमप्यदृष्टमिव न तथा निर्वृतिं पुष्येत्, उद्भ्ररूतशक्तेः पुनरासज्य विषयं पश्यतः परश्चमत्कारातिशयो भवेदित्यर्थक्रियाकृत एवायं भेदः किमुच्यते वचनमात्रसार इति ॥ १६१ ॥</p>
<p>तदेवान्वयव्यतिरेकगर्भं दृष्टान्तद्वारेण द्रढयति &ndash;</p>
<p>अन्यशक्तितिरोभावे कस्याश्चित्सुस्फुटोदये ।<br>
भेदान्तरमपि ज्ञेयं वीणावादकदृष्टिवत् ॥ १०-१६२ ॥</p>
<p>वीणावादकस्य हि दृगादिशक्तिन्यग्भावे श्रोत्रशक्तेरेवोद्भवः ॥ १६२ ॥</p>
<p>शक्तेश्च तिरोभावोद्भवौ विभजति &ndash;</p>
<p>तिरोभावोद्भवौ शक्तेः स्वशक्त्यन्तरतोऽन्यतः ।<br>
चेत्यमानादचेत्याद्वा तन्वाते बहुभेदताम् ॥ १०-१६३ ॥</p>
<p>क्वचिद्धि चक्षुरादिशक्तेः स्वयमवधानानवधानाभ्यामुद्भवतिरोभावौ, क्वचिच्च वीणावादकस्येव श्रोत्रादिशक्त्यन्तरात्, क्वचिच्चान्यतो मन्त्रौषधादेः, सर्वं चैतच्चेत्यमानमचेत्यमानं वेति भेदानामानन्त्यम् ॥ १६३ ॥</p>
<p>एतच्च भेदजातं धरादिगतैकैकभावादिप्रकारेणापि प्रथमं तावद्योज्यम् &ndash; इत्याह &ndash;</p>
<p>एवमेतद्धरादीनां तत्त्वानां यावती दशा ।<br>
काचिदस्ति घटाख्यापि तत्र सन्दर्शिता भिदः ॥ १०-१६४ ॥</p>
<p>तत्रेति एकघटाख्यदशायाम्, एवमनेकदशावति तत्त्वे पुनः कियन्तो भेदा, &ndash; इति को नाम वक्तुं शक्नुयात् &ndash; इत्याशयः ॥ १६४ ॥</p>
<p>ननु यन्नामेदं शक्तेरुद्भवतिरोभावाद्युक्तं तत्प्रमातुरतिशयो नान्यस्येति कथमेवम्भेदभिन्नत्वं घटादेर्वेद्यस्यार्थस्य स्यात् ? &ndash; इत्याशङ्क्याह &ndash;</p>
<p>अत्रापि वेद्यता नाम तादात्म्यं वेदकैः सह ।<br>
ततः सकलवेद्योऽसौ घटः सकल एव हि ॥ १०-१६५ ॥</p>
<p>यावच्छिवैकवेद्योऽसौ शिव एवावभासते ।<br>
तावदेकशरीरो हि बोधो भात्येव यावता ॥ १०-१६६ ॥</p>
<p>तत इति वेद्यवेदकयोस्तादात्म्यात तेन यो यत्प्रमातृवेद्योऽर्थः स तत्प्रमातृरूप एवेति सिद्धम् ।<br>
अर्थो हि तत्तत्प्रमातृमय एवेत्युपपादितं प्राग् बहुशः ।<br>
बोधो हि यावता वेद्यवेदकात्मना रूपेण परिस्फुरेत् तावता तत्तत्तादात्म्यमय एवाखण्डपरप्रकाशात्मक इति यावत् ।<br>
तदुक्तम् &ndash;</p>
<p>&ldquo;यावन्न वेदका एते तावद्वेद्याः कथं प्रिये ।<br>
वेदकं वेद्यमेकं तु तत्त्वं नास्त्यशुचि ततः ॥<br>
&quot;</p>
<p>इति ॥ १६६ ॥</p>
<p>एवं धरादौ भावभुवनादिगतत्वेन व्यस्तसमस्ततया पाञ्चदश्यमुपपाद्य, तत्त्वाश्रयतयागमगर्भं सामस्त्येनेवाभिधत्ते   -</p>
<p>अधुनात्र समस्तस्य धरातत्त्वस्य दर्श्यते ।<br>
सामस्त्य एवाभिहितं पाञ्चदश्यं पुरोदितम् ॥ १०-१६७ ॥</p>
<p>धरातत्त्वाविभेदेन यः प्रकाशः प्रकाशते ।<br>
स एव शिवनाथोऽत्र पृथिवी ब्रह्म तन्मतम् ॥ १०-१६८ ॥</p>
<p>धरातत्त्वगताः सिद्धीर्वितरीतं समुद्यतान् ।<br>
प्रेरयन्ति शिवेच्छातो ये ते मन्त्रमहेश्वराः ॥ १०-१६९ ॥</p>
<p>अधुना प्राप्तावसरं समस्तस्य धरातत्त्वस्य पुरोदितं व्यस्तसमस्तभेदभिन्नं पाञ्चदश्यं सामस्त्य एवावान्तरप्रकारद्वारकवैयस्त्यपरिहारेण दर्श्यते, यतस्तत्तथैव प्रक्रान्ते श्रीपूर्वशास्त्रेऽभिहितम् ।<br>
तत्र तन्मूलभूतं प्रमातृसप्तकं तावन्निर्दिशतिधरेत्यादिना ।<br>
ननु शिवो नाम निखिलतत्त्वबृंहणाद् ब्रह्मेत्युच्यते तत्कथं नैयत्येन व्यवतिष्ठताम् ? &ndash; इत्याशङ्क्योक्तम् &ndash; पृथिवी ब्रह्मेति ।<br>
यच्छ्रुतिः &ndash; &ldquo;पृथिव्येवेदं ब्रह्म&rdquo; इति ।<br>
शिवेच्छात इति तेषामपि ह्यत्र शिवः प्रेरकः &ndash; इत्यभिप्रायः ॥ १६९ ॥</p>
<p>के पुनः प्रेर्याः? &ndash; इत्याशङ्क्याह &ndash;</p>
<p>प्रेर्यमाणास्तु मन्त्रेशा मन्त्रास्तद्वाचकाः स्फुटम् ।<br>
धरातत्त्वगतं योगमभ्यस्य शिवविद्यया ॥ १०-१७० ॥</p>
<p>न तु पाशवसाङ्ख्यीयवैष्णवादिद्वितादृशा ।<br>
अप्राप्तधुर्वधामानो विज्ञानाकलताजुषः ॥ १०-१७१ ॥</p>
<p>तावत्तत्त्वोपभोगेन ये कल्पान्ते लयं गताः ।<br>
सौषुप्तावस्थयोपेतास्तेऽत्र प्रलयकेवलाः ॥ १०-१७२ ॥</p>
<p>मन्त्रेशा इति तत्तन्मन्त्रवाच्याः शतरुद्राद्याः ।</p>
<p>तदुक्तम् ↓</p>
<p>&ldquo;प्रेर्यमाणास्तु वाच्यांशभूमिं शक्त्या निवेशिताः ।<br>
मन्त्रेशाः शतरुद्रादिविरिश्चान्ततया स्थिताः ॥</p>
<p>शिवस्य नादशक्त्यन्तर्धरासङ्क्षोभसम्भवाः ।<br>
मन्त्रास्तद्वाचकास्तत्तत्फलदानसमुद्यताः ॥<br>
&quot;</p>
<p>इति ।<br>
द्वितादृशेति भेददृष्ट्या, अप्राप्तध्रुवधामान इति भावनानिष्पत्तिमप्राप्यान्तरा विलयात्, तावदिति धरादेः, लयं गता इत्यर्थादप्तत्वादौ, प्रलयादौ हि प्रलयकेवलिनामूर्ध्वोर्ध्वं तत्त्वेष्ववस्थानमित्युक्तं प्राक् ।<br>
सौषुप्तावस्थयोपेता इति सुषुप्तावस्थिताः &ndash; इत्यर्थः ॥ १७२ ॥</p>
<p>ननु प्रलयाकलानां तत्तत्त्वलीनत्वं रूपम्, तच्च देहादिप्रमातृसंस्कारसम्भवमात्रात्मनि सौषुप्ते न सम्भवेदिति कथङ्कारमेषां तदवस्थोपेतत्वम्? &ndash; इत्याशङ्क्याह &ndash;</p>
<p>सौषुप्ते तत्त्वलीनत्वं स्फुटमेव हि लक्ष्यते ।<br>
अन्यथा नियतस्वप्नसन्दृष्टिर्जायते कुतः ॥ १०-१७३ ॥</p>
<p>अन्यथेति तत्तत्त्वलयाभावे &ndash; इत्यर्थः ।<br>
इह किल जाग्रत इव स्वप्नसुषुप्तयोः, स्वप्नस्यापि सुषुप्तादानन्तर्यं नियतमुपलभ्यते, न ह्यन्तःकरणबहिष्करणविश्रान्तिमयमिदमनधिशयानः स्वप्नपदमास्कन्दतीति स्वप्नावस्थाया नियतपूर्वभावि सौषुप्तं कारणम्, कारणानुरूप्येण च कार्योत्पत्या भवितव्यम्, तद्यत्तत्त्वविलयसारं सौषुप्तं तत्तत्त्वोचितभावभुवनादिमयी स्वप्नसृष्टिर्विभाव्यते, यथा धरालीनस्य पर्वतादिरोहणमबादिलीनस्य चोदन्वत्तरणादि ॥ १७३ ॥</p>
<p>ननु यदि सौषुप्तेऽपि निखिलवेद्यविलयात्मा तत्त्वविलयस्तन्नियतवेद्यानुभवसंस्कारलब्धजन्मनः स्मृतेस्तदा प्रबुद्धस्य कोऽवसरः ? &ndash; इत्याशङ्क्याह &ndash;</p>
<p>सौषुप्तमपि चित्रं च स्वच्छास्वच्छादि भासते ।<br>
अस्वाप्सं सुखमित्यादिस्मृतिवैचित्र्यदर्शनात् ॥ १०-१७४ ॥</p>
<p>चित्रमिति गुणत्रयमयत्वात्, अत एवोक्तं &ndash; स्वच्छास्वच्छादीति ।<br>
तत्र स्वच्छे सत्त्वप्रधाने शुखमहमस्वाप्सम्&rdquo; इति ।<br>
अस्वच्छे तमःप्रधाने न किञ्चिच्चेतितवानहम्&rdquo; इति।<br>
आदिग्रहणात् स्वच्छास्वच्छे रजःप्रधाने &ldquo;दुःखमहमस्वाप्सम्&rdquo; इति स्मृतेर्वैचित्र्यम् ।<br>
तदेतदन्यथानुपपत्त्या नायं नियमः, शौषुप्ते निखिलवेद्यविलयः&rdquo; इति, येन प्रबुद्धस्य स्मृतिर्विरुद्ध्येत &ndash; इत्याशयः ॥ १७४ ॥</p>
<p>न चेदं वाच्यं यत्तूलशयनसुखादिस्पर्शानुभवसमुत्थेयं स्मृतिरिति   - इत्याह &ndash;</p>
<p>यदैव स क्षणं सूक्ष्मं निद्रायैव प्रबुध्यते ।<br>
तदैव स्मृतिरेषेति नार्थजज्ञानजा स्मृतिः ॥ १०-१७५ ॥</p>
<p>तदा हि स्यादेतदेवं यदा प्रथमं प्रबोधस्ततः सुखाद्यनुभवस्ततस्तदाहितसंस्कारजा प्रबोधोपनिपाते स्मृतिरिति ।<br>
न चात्रैवम्, प्रबोधस्मृत्योरेकक्षणभावित्वात् ।<br>
तदाह &ndash; &ldquo;यदैव प्रबुद्ध्यत इति तदैव स्मृतिरिति&rdquo; च ॥ १७५ ॥</p>
<p>अत एवात्र स्थिरप्रबोधाभावेऽप्यन्तरान्तरा प्रबुद्धस्य विद्युदुन्मिषितन्यायेन तथानुभवात्स्मृतिरित्यादि वदन्त उत्पेर्क्षितव्याः   - इत्याह &ndash;</p>
<p>तेन मूढैर्यदुच्येत प्रबुद्धस्यान्तरान्तरा ।<br>
तूलिकादिसुखस्पर्शस्मृतिरेषेति तत्कुतः ॥ १०-१७६ ॥</p>
<p>तत्कुत इति निर्हेतुकमेव &ndash; इत्यर्थः ॥ १७६ ॥</p>
<p>मायाकर्मसमुल्लाससम्मिश्रितमलाबिलाः ।<br>
धराधिरोहिणो ज्ञेयाः सकला इह पुद्गलाः ॥ १०-१७७ ॥</p>
<p>मायेत्यादिनैषां त्रिमलबद्धत्वमुक्तम् ॥ १७७ ॥</p>
<p>एवं प्रमातृसप्तकं निर्दिश्य, सामान्येन तच्छक्तिसप्तकं निर्देष्टुमाह ↓</p>
<p>अस्यैव सप्तकस्य स्वस्वव्यापारप्रकल्पने ।<br>
प्रक्षोभो यस्तदेवोक्तं शक्तीनां सप्तकं स्फुटम् ॥ १०-१७८ ॥</p>
<p>शिवो ह्यच्युतचिद्रूपस्तिस्रस्तच्छक्तयस्तु याः ।<br>
ताः स्वातन्त्र्यवशोपात्तग्रहीत्राकारतावशात् ॥ १०-१७९ ॥</p>
<p>त्रिधा मन्त्रावसानाः स्युरुदासीना इव स्थिताः ।<br>
ग्राह्याकारोपरागात्तु ग्रहीत्राकारतावशात् ॥ १०-१८० ॥</p>
<p>सकलान्तास्तु तास्तिस्त्र इच्छाज्ञानक्रिया मताः ।</p>
<p>स्वस्वव्यापारेति, स्वस्य स्वस्य स्तम्भादेः सृष्ट्यादेश्च व्यापारस्य क्रियायाः &ndash; इत्यर्थः ।<br>
एतच्चानेनैवान्यत्र विशेषेणोक्तम् ।<br>
तद्यथा &ndash;</p>
<p>&ldquo;तत्रैव धरणीनाम्नि भिन्नाभासिनि या पृथक् ।<br>
स्तम्भादिकावलोक्येत शिवशक्तिरसौ भुवि ॥</p>
<p>अत्रैव सृष्टिविलयस्थित्यनुग्रहसंहृतिः ।<br>
सकलादिशिवान्तेयं विधत्ते विविधस्थितिः ॥</p>
<p>सेह मन्त्रमहेशानशक्तिस्तत्त्वाधिकारिणी ।<br>
तत्तत्त्वमन्त्रवृन्देषु हठादेव हि पुद्गलान् ॥</p>
<p>या प्रेरयति माहेशी शक्तिः सा बोधभूमिगा ।<br>
यया बुद्ध्येत भूतत्त्वसद्भावं पीतलादिकम् ॥</p>
<p>त्रायते तद्विपक्षाच्च मन्त्रशक्तिरसौ मता ।<br>
तत्तत्त्वभोगाभोगे या सम्यगौत्सुक्यदायिनी ॥</p>
<p>तावन्मात्रमलावस्था शक्तिर्वै ज्ञानकेवली ।<br>
प्रबुद्धस्फारतत्तत्त्वगतकर्माभिमुख्यतः ॥</p>
<p>तद्भोगोन्मुखता शक्तिः प्रलयाकलगामिनी ।<br>
मायाकर्ममलव्यक्तिसमावेशे तु या स्थितिः ॥</p>
<p>बाह्यान्तरेन्द्रियकृता नानावस्थानुयायिनी ।<br>
भोगसाधनशक्तिः सा सकलाणुसमाश्रया ॥<br>
&quot;</p>
<p>इति ।<br>
नन्वस्मदर्शने नरशक्तिशिवात्मकमेव विश्वमिति तत्र तत्रोद्धोष्यते तदिह कथमपूर्वतयेदमुच्यते ? &ndash; इत्याशङ्क्याह &ndash; शिव इत्यादि ।<br>
तत्र शिवस्तावन्नित्यचिदात्मा परप्रमाता इति नास्ति विवादः ।<br>
तच्छक्तिश्चेच्छाज्ञानक्रियात्मिका प्रस्फुरन्ती शुद्धाशुद्धरूपतया प्रमातृषट्कमुल्लासयति ।<br>
तत्र मन्त्रमहेश्वरादेस्त्रयस्य ग्राह्याद्यनपेक्षणाच्छुद्धं ग्रहीतृत्वम् ।<br>
विज्ञानाकलादेस्तु त्रयस्य ग्राह्याद्यपेक्षणादशुद्धं ग्रहीतृत्वम् ।<br>
अत एवोक्तं &ndash; स्वातन्त्र्यवशोपात्तेति, ग्राह्याकारोपरागात्त्विति च ।<br>
&ldquo;त्रिधा मन्त्रावसानाः इति मन्त्रमहेश्वर-मन्त्रेश्वर-मन्त्ररूपाः &ndash; इत्यर्थः ।<br>
उदासीना इवेत्यक्षुब्धाः, क्षुब्धत्वे ह्येषां शक्तित्वं भवेदिति भावः ॥ १८० ॥</p>
<p>एतदेवोपसंहरति ↓</p>
<p>सप्तधेत्थं प्रमातृत्वं तत्क्षोभो मानता तथा ॥ १०-१८१ ॥</p>
<p>मानतेति शक्तिरूपतया &ndash; इत्यर्थः ॥ १८१ ॥</p>
<p>नन्वेवं चातुर्दश्यमेवाभिहितं स्याच्छिवशत्यात्मकं द्विकं वा? &ndash; इत्याशङ्क्याह &ndash;</p>
<p>यत्तु ग्रहीतृतारूपसंवित्संस्पर्शवर्जितम् ।<br>
शुद्धं जडं तत्स्वरूपमित्थं विश्वं त्रिकात्मकम् ॥ १०-१८२ ॥</p>
<p>संवित्संस्पर्शवर्जनादेव शुद्धम्, अत एव जडं वेद्यतायाः प्राधान्यान्नरात्मकम् &ndash; इत्यर्थः ।<br>
यदुक्तम् &ndash;</p>
<p>&ldquo;यदा तु ग्राहकावेशविस्मृतेर्जडता स्फुटम् ।<br>
पारतन्त्र्यात्तदोदेति तत्स्वरूपं नरात्मकम् ॥<br>
&quot;</p>
<p>इति ।<br>
तदेवं पाञ्चदश्यादिक्रमेऽपि त्रिकपरमार्थतैवेत्युक्तम् &ndash; &ldquo;इत्थं विश्वं त्रिकात्मकम्&rdquo; इति ॥ १८२ ॥</p>
<p>एतदेवान्यत्राप्यतिदिशति एवं जलाद्यपि वदेद्भेदैर्भिन्नं महामतिः ।<br>
ननु &ldquo;शिवशक्ती तावदविच्युतचिदूर्पे&rdquo; इति न कस्यचिद् विमतिः; शक्तिरेव चेच्छाज्ञानक्रियात्मना प्रस्फुरन्ती प्रमातृषट्कतयावभासते इत्युक्तम्, तच्छक्तेः सर्वत्राविशेषान्मन्त्रमहेश्वरान्तमपि पाञ्चदश्यमेव सम्भवेदिति त्रायोदश्याद्यपहाय तदेव कस्मान्न निरूपितम् ? &ndash; इत्याशङ्क्याह &ndash;</p>
<p>अनया तु दिशा प्रायः सर्वभेदेषु विद्यते ॥ १०-१८३ ॥</p>
<p>भेदो मन्त्रमहेशान्तेष्वेष पञ्चदशात्मकः ।<br>
तथापि स्फुटताभावात्सन्नप्येष न चर्चितः ॥ १०-१८४ ॥</p>
<p>मन्त्रमहेशान्तेषु सर्वभेदेष्वित्यर्थात्प्रलयाकलादिषु, अतश्चोक्तं न्यायविरुद्धं त्रायोदश्यादि &ndash; इत्याशयः ।<br>
सत्यमेवं किन्त्वेतत्त्रायोदश्यादिवन्न स्फुटमितीह नोक्तम् ॥ १८४ ॥</p>
<p>नन्वधराधररूपं पूर्वस्मिन्पूर्वस्मिन्नूपे निलीनं सत्स्वरूपमेव जह्यादिति, तत्रास्य निरवकाशैव पाञ्चदश्यादिशङ्का? &ndash; इत्याशङ्क्याह &ndash;</p>
<p>एतच्च सूत्रितं धात्रा श्रीपूर्वे यद् ब्रवीति हि ।<br>
सव्यापाराधिपत्वेनेत्यादिना जाग्रदादिताम् ॥ १०-१८५ ॥</p>
<p>अभिन्नेऽपि शिवेऽन्तःस्थसूक्ष्मबोधानुसारतः ।</p>
<p>श्रीपूर्वशास्त्रे ह्यभिन्नेऽपि शिवे जाग्रदादिरूपतामभिदधता भगवतैतत्सूचितं यज्जाग्रदादिवत्पाञ्चदश्याद्यप्युपर्युपरि सम्भवेदिति ।<br>
तथा च</p>
<p>शव्यापाराधिपत्वेन तद्धीनपेर्रकत्वतः ।<br>
इच्छानिवृत्तेः स्वस्थत्वादभिन्नमपि पञ्चधा ॥<br>
&quot; (मा।  वि। २।३५)</p>
<p>इत्यत्र शिवस्य सव्यापारत्वेन क्रियाशक्तिप्रधाना जागरा ।<br>
अधिपत्वेन स्वस्वातन्त्र्यादसाधारणतत्तत्सृष्टिमयो ज्ञानशक्तिप्रधानः स्वप्नः ।<br>
ज्ञानक्रियाभ्यां हीनेनौदासीन्यप्रच्यावात्मना प्रेरकत्वेनेच्छाप्रधानं सौषुप्तम् ।<br>
एषणीयपूर्णतया तन्निवृत्त्याप्यानन्दशक्तिप्रधानं तुर्यम् ।<br>
निरानन्दतया सर्वसर्वात्मकपरिपूर्णस्वरूपविश्रान्तेश्चिच्छक्तिप्रधानं तुर्यातीतमिति पञ्चावस्थात्मकत्वमित्यर्थः ।<br>
&ldquo;अन्तःस्थसूक्ष्मबोधानुसारतः&rdquo; इति प्रमात्रेकरूपसूक्ष्मबोधाश्रयेण &ndash; इत्यर्थः ।<br>
बोधस्य हि बोधरूपतयान्तः सर्वं सम्भवेत् &ndash; इति भावः ॥ १८५ ॥</p>
<p>इह</p>
<p>&ldquo;अध्वा समस्त एवायं षड्वधोऽप्यतिविस्तृतः ।<br>
यो वक्ष्यते स एकत्र प्राणे तावत्प्रतिष्ठितः ॥<br>
&quot; (तम्। ६।५)</p>
<p>इत्याद्युक्त्या बहिरिवान्तरपि प्राणे तत्त्वाध्वास्तीति तद्गतत्वेनापि पाञ्चदश्याद्यभिधातुमुपक्रमते &ndash;</p>
<p>अधुना प्राणशक्तिस्थे तत्त्वजाले विविच्यते ॥ १०-१८६ ॥</p>
<p>भेदोऽयं पाञ्चदश्यादिर्यथा श्रीशम्भुरादिशत् ।</p>
<p>श्रीशम्भुरादिशदित्यनेन गुरुपरम्परागतत्वादविगीतप्रसिद्धिनिबन्धनत्वमस्य ध्वनितम् ॥ १८६ ॥<br>
तदेवाह &ndash;</p>
<p>समस्तेऽर्थेऽत्र निर्ग्राह्ये तुटयः षोडश क्षणाः ॥ १०-१८७ ॥</p>
<p>षद्त्रिंशदङ्गुले चारे सांशद्व्यङ्गुलकल्पिताः ।</p>
<p>समस्तेऽर्थे निर्ग्राह्ये इति तत्त्वभावभुवनाद्यात्मनि वेद्यवस्तुनि &ndash; इत्यर्थः ।<br>
क्षणशब्दश्चात्र</p>
<p>&ldquo;मानुषाक्षिनिमेषस्याष्टम्ॐऽशः क्षणः स्मृतः ।<br>
&quot; (स्व। ११।१९९)</p>
<p>इति लक्षितक्षणद्वयात्मनि कालविशेषे वर्तते ।<br>
यदुक्तम् &ndash;</p>
<p>क्षणद्वयं तुटिर्ज्ञेया… ।<br>
(स्व। ११।१९९)</p>
<p>इति ।<br>
सांशेति सचतुर्भागा &ndash; इत्यर्थः ।<br>
यदुक्तम् &ndash;</p>
<p>&ldquo;तुटिः सपादाङ्गुलयुक्प्राणः… ।<br>
&quot; (तम्। ६।६४)</p>
<p>इति ॥ १८७ ॥</p>
<p>एतदेव विभजति ↓</p>
<p>तत्राद्यः परमाद्वैतो निर्विभागरसात्मकः ॥ १०-१८८ ॥</p>
<p>द्वितीयो ग्राहकोल्लासरूपः प्रतिविभाव्यते ।<br>
अन्त्यस्तु ग्राह्यतादात्म्यात्स्वरूपीभावमागतः ॥ १०-१८९ ॥</p>
<p>प्रविभाव्यो न हि पृथगुपान्त्यो ग्राहकः क्षणः ।</p>
<p>आद्य इति तुट्यात्मा कालक्षणः ।<br>
निर्विभागेति, यदुक्तम् &ndash;</p>
<p>&ldquo;…शिवः साक्षान्न भिद्यते ।<br>
&quot; (मा।  वि। २।७)</p>
<p>इति ।<br>
ग्राहकोल्लासरूप इति शक्तेरेव हि षण्णां प्रमातृणामुल्लासः इत्युक्तप्रायम् ।<br>
अन्त्य इति षोडशस्तुट्यात्मा कालक्षणः ।<br>
ग्राह्यतादात्म्यादिति यथायथं ग्राह्यत्वस्यैवोद्रेकात् ।<br>
ननु शिवशक्तित्वेन स्वरूपत्वेन च तुटित्रयमत्र विनियुक्तमित्यवशिष्टवक्ष्यमाणप्रमातृतच्छक्तिद्वादशकापेक्षया एका तुटिरधिकीभवेत्, तत्किमसौ स्वरूपेऽन्तर्भवति उत प्रमातृपक्षे निक्षिप्यते ? &ndash; इत्याशङ्क्य चरमव्याख्येयमपि अवशिष्टमुपान्त्यक्षणमन्त्यक्षणप्रसङ्गागतमनागतावेक्षणन्यायेन् अ प्रागेव निर्णयति प्रविभाव्यो न हीति ।<br>
पृथगित्यर्थादन्त्यात्क्षणात् ।<br>
उपान्त्य इति अन्त्यसमीपस्थः पञ्चदशस्तुट्यात्मा क्षणस्तत्र ह्यन्तरोच्छूनतामासाद्यान्ते ग्राह्यतैव साक्षादुल्लसेत् &ndash; इत्याशयः ॥ १८९ ॥</p>
<p>एवमवशिष्टं तुटिद्वादशकं मन्त्रमहेश्वरतच्छक्त्यादिरूपतया विभजति &ndash;</p>
<p>तृतीयं क्षणमारभ्य क्षणष्।<br>
ट्कं तु यत्स्थितम् ॥ १०-१९० ॥</p>
<p>तन्निर्विकल्पं प्रोद्गच्छद्विकल्पाच्छादनात्मकम् ।</p>
<p>तृतीयमिति प्रथमद्वितीयापेक्षया ।<br>
क्षणषट्कमिति शक्तिमच्छक्तिरूपम् ॥१९०॥</p>
<p>ननु कथमत्रोद्गच्छतां विकल्पानामाच्छादनं स्यात्? &ndash; इत्याशङ्क्याह   -</p>
<p>तदेव शिवरूपं हि परशक्त्यात्मकं विदुः ॥ १०-१९१ ॥</p>
<p>तद्धि क्षणषट्कं शुद्धविद्यामयत्वात् शक्तिमच्छक्त्यपेक्षया क्रमेण शिवरूपमेव परशक्त्यात्मकमेव चेत्याम्नायः ॥ १९१ ॥</p>
<p>एवमेकं क्षणषट्कं व्याख्याय, परमप्याचष्टे &ndash;</p>
<p>द्वितीयं मध्यमं षट्कं परापरपदात्मकम् ।<br>
विकल्परूढिरप्येषा क्रमात्प्रस्फुटतां गता ॥ १०-१९२ ॥</p>
<p>मध्यममिति प्रथमषट्कोपान्त्यान्तरालवर्तित्वात्, अत एव प्रथमषट्कस्य परत्वादन्त्योपान्त्यात्मनः स्वरूपस्य चापरत्वात्परापरपदात्मकत्वम् &ndash; इत्युक्तम् ।<br>
विकल्परूढिरिति मायीयत्वात् ।<br>
क्रमादिति यथायथमिदन्ताया उद्रेकात् ॥ १९२ ॥</p>
<p>ननु शिवस्याभिन्नरूपत्वात्तत्र तत्र विभागे शक्तिरेव बीजं तस्याश्चेच्छाज्ञानक्रियात्मना त्रिधैव प्रसर इति षट्कनिरूपणे कोऽवसरः ? &ndash; इत्याशङ्क्याह &ndash;</p>
<p>षट्केऽत्र प्रथमे देव्यस्तिस्रः प्रोन्मेषवृत्तिताम् ।<br>
निमेषवृत्तितां चाशु स्पृशन्त्यः षट्कतां गताः ॥ १०-१९३ ॥</p>
<p>प्रोन्मेषवृत्तितामित्यनेन च शक्तिरूपत्वं निमेषवृत्तितामित्यनेन च शक्तिमद्रूपत्वम् ॥ १९३ ॥</p>
<p>एवदेवान्यत्र योजयति &ndash;</p>
<p>एवं द्वितीयषट्केऽपि किं त्वत्र ग्राह्यवर्त्मना ।<br>
उपरागपदं प्राप्य परापरतया स्थिताः ॥ १०-१९४ ॥</p>
<p>आद्येऽत्र षट्के ता देव्यःस्वातन्त्र्योल्लासमात्रतः ।<br>
जिघृक्षितेऽप्युपाधौ स्युः पररूपादविच्युताः ॥ १०-१९५ ॥</p>
<p>ननु षट्कद्वयेऽपि यद्येवमुन्मेषनिमेषवृत्त्या तिस्र एव देव्यः स्थितास्तर्ह्येकमेव षट्कमस्तु को द्वितीयार्थः? &ndash; इत्याशङ्क्याह &ndash; किं त्वित्यादि ॥ १९५ ॥</p>
<p>ननु यदीच्छा ज्ञानं क्रिया चेति पृथगेतानि पदानि, तदिच्छाहितो ज्ञाने तदुभयाहितश्च क्रियायामतिशयो नास्तीति</p>
<p>&ldquo;अधराधरतत्त्वेषु स्थिता पूर्वस्थितिर्यतः ।<br>
अन्यथा स्थितिरेवैषां न भवेत्पूर्वहानितः ॥<br>
&quot;</p>
<p>इत्याद्युक्तं विहन्येत? &ndash; इत्याशङ्क्याह &ndash;</p>
<p>अस्ति चातिशयः कश्चित्तासामप्युत्तरोत्तरम् ।<br>
यो विवेकधनैधीरैः स्फुटीकृत्यापि दर्श्यते ॥ १०-१९६ ॥</p>
<p>अत्रैव द्विधा मतान्तरं दर्शयति &ndash;</p>
<p>केचित्वेकां तुटिं ग्राह्ये चैकामपि ग्रहीतरि ।<br>
तादात्म्येन विनिक्षिप्य सप्तकं सप्तकं विदुः ॥ १०-१९७ ॥</p>
<p>तत्र केचिदेकां पञ्चदशमुपान्त्यां तुटिमन्त्यतुट्यात्मनि ग्राह्ये स्वरूपे तादात्म्येन विनिक्षिप्यास्मदुक्तवदन्त्योपान्त्यतुटिद्वयैकीकारेण स्वरूपमभिधाय, परिशिष्टतुटिचतुर्दशकाद्यं तुटिसप्तकं प्रमातृसप्तकत्वेनान्यत्तच्छक्तिसप्तकत्वेनाभिदधुरित्येकीयमतम् ।<br>
अपिशब्दात्केचिदित्यस्य समुच्चयः ।<br>
तेन केचिच्चैकां तुटिं ग्रहीतृ पक्षे विनिक्षिप्यार्थादन्त्यां स्वरूपत्वेन निरूप्य तथैवान्यच्चतुर्दशकमित्यन्यदीयमतम् ॥ १९७ ॥</p>
<p>ननु यद्येवं तर्हि कतरदुपपन्नम् ? &ndash; इत्याशङ्क्याह &ndash;</p>
<p>तदस्यां सूक्ष्मसंवित्तौ कलनाय समुद्यताः ।<br>
संवेदयन्ते यदूर्पं तत्र किं वाग्विकत्थनैः ॥ १०-१९८ ॥</p>
<p>तदेवमेवानुभवभाजां योगिनां यदेव स्वसंवेदनेन सिद्ध्यति तदेव प्रमाणं नेतरदिति ।<br>
तत्र किमस्मदीयैः परकीयैर्वा प्रलापप्रायैरनुभवशून्यैर्वाग्व्यापारैः ।<br>
अनेन च प्रागुक्तस्य स्वपक्षस्यैव स्वसंवेदनसिद्धत्वमस्ति &ndash; इत्यावेदितम् ।<br>
यदेकस्यैव प्रमातुरक्षुब्धतया क्षुब्धतया च शक्तिमच्छक्तिरूपत्वमिति सन्निकर्षेणैव तदभिधानं न्याय्यं न पृथक्त्वेन स्वरूपस्य चोपान्त्यतुटावुच्छूनतासाध(द)नपुरःसरमन्त्यतुटौ पूर्णतयैव प्ररोहोन्याय्य इति अलं बहुना ॥ १९८ ॥</p>
<p>एतदेवोपसंहरति &ndash;</p>
<p>एवं धरादिमूलान्तं प्रक्रिया प्राणगामिनी ।<br>
गुरुपर्वक्रमात्प्रोक्ता भेदे पञ्चदशात्मके ॥ १०-१९९ ॥</p>
<p>गुरुपर्वक्रमादित्यनेन प्रसिद्धिनिबन्धनत्वमेवास्य निर्वाहितम् ॥ १९९ ॥</p>
<p>एवं पाञ्चदश्यमुपदिश्य, त्रायोदश्याद्यप्युपदिशति &ndash;</p>
<p>क्रमात्तु भेदन्यूनत्वे न्यूनता स्यात्तुटिष्वपि ।</p>
<p>भेदन्यूनत्व इति, त्रायोदश्यैकादश्याद्यात्मनि, न्यूनतेति स्वरूपपक्षनिक्षेपात् ।<br>
यथा यथा हि सकलतच्छक्त्यादिरूपं भेदद्वयं न्यूनतामियात् तथा तथा तुटिद्वयमप्येवं स्यात् ।<br>
यद्वक्ष्यति &ndash;</p>
<p>&ldquo;एवं द्वयं द्वयं यावन्न्यूनीभवति भेदगम् ।<br>
तावत्तुटिद्वयं याति न्यूनतां क्रमशः स्फुटम् ॥<br>
&quot; (१०।१९८)</p>
<p>इति तत्तुटीनां द्वयस्य द्वयस्य स्वरूपपक्षे निक्षेपात् ।<br>
प्रमातृत्वेनास्थाशैथिल्यं नाम न्यूनत्वं न तु स्वरूपविप्रलोप एव, षट्त्रिंशदङ्गुलात्मनि प्राणचारे तावत्तुटिसङ्ख्याकत्वस्यानपहानेः, अत एवात्र सकलादेर्विकल्पप्रमातुर्विलयादुपर्युपरि क्रमेणाविकल्पप्रमातृणामुदयो, यथायथं संविद एवोदेर्कात् ॥<br>
तदाह &ndash;</p>
<p>तस्यां ह्रासो विकल्पस्य स्फुटता चाविकल्पिनः ॥ १०-२०० ॥</p>
<p>तस्यामिति प्रमातृभेदन्यूनतायाम् ॥ २०० ॥</p>
<p>नन्वेवमत्र पाञ्चदश्यक्रमवदेव षोडश तुटयो व्यवस्थिता इति कथमासां सकलादिरूपतयास्थाशैथिल्यं भवेद्येनाविकल्पस्य स्फुटत्वं विकल्पस्य च ह्रासः? &ndash; इत्याशङ्क्याह &ndash;</p>
<p>यथा हि चिरदुःखार्तः पश्चादात्तसुखस्थितिः ।<br>
विस्मरत्येव तद्दुःखं सुखविश्रान्तिवर्त्मना ॥ १०-२०१ ॥</p>
<p>तथा गतविकल्पेऽपि रूढाः संवेदने जनाः ।<br>
विकल्पविश्रान्तिबलात्तां सत्तां नाभिमन्वते ॥ १०-२०२ ॥</p>
<p>तद्दुःखमिति प्राक्चिरमनुभूतम् ।<br>
विकल्पविश्रान्तीति तद्विरामः ।<br>
तां सत्तामिति वैकल्पिकीम् ।<br>
यथा दुःखस्य प्रागनुभूतत्वात्प्ररूढापि तद्वासना सुखविश्रान्तिबलेन प्रबोधाभावादस्थितकल्पा, तथा निर्विकल्पदशाधिशायिनां जनानां क्षीणविकल्पत्वात् तत्क्षोभेऽपि वैकल्पिकी सत्ता नोदियात्, तथात्वे हि तेषां निर्विकल्पकसंवित्साक्षात्कारो भवेद्येनायं संसारदोषः प्रशाम्येत् ॥ २०२ ॥</p>
<p>अतोऽत्रैवावधातव्यम् &ndash; इत्याह &ndash;</p>
<p>विकल्पनिर्ह्रासवशेन याति विकल्पवन्ध्या परमार्थसत्या ।<br>
संवित्स्वरूपप्रकटत्वमित्थं तत्रावधाने यततां सुबुद्धिः ॥ १०-२०३ ॥</p>
<p>न चैतदस्मदुपज्ञमेव &ndash; इत्याह &ndash;</p>
<p>ग्राह्यग्राहकसंवित्तौ सम्बन्धे सावधानता ।<br>
इयं सा तत्र तत्रोक्ता सर्वकामदुघा यतः ॥ १०-२०४ ॥</p>
<p>तत्र तत्र श्रीविज्ञानभैरवादौ ।<br>
यदुक्तम् &ndash;</p>
<p>&ldquo;ग्राह्यग्राहकसंवित्तिः सामान्या सर्वदेहिनाम् ।<br>
योगिनां तु विशेषोऽयं सम्बन्धे सावधानता ॥<br>
&quot; (वि।<br>
भै। १०६ श्लो।<br>
)</p>
<p>इति ।<br>
मायापदनिरूढिभाजां ग्राह्यग्राहकक्षोभ एव विश्रान्तिरिदं ग्राह्यमयं ग्राहक इति ।<br>
निर्विकल्पकदशाधिशायिनां पुनस्तत्क्षोभावसरेऽपि ग्राह्यग्राहकयोर्यत उदयो यत्र वा विश्रान्तिस्तत्रैवावहितत्वं येन सर्वेप्सितफलसम्पत्तिः ॥ २०४ ॥</p>
<p>एवमेतत्प्रसङ्गादभिधाय प्रकृतमेवाह &ndash;</p>
<p>एवं द्वयं द्वयं यावन्न्यूनीभवति भेदगम् ।<br>
तावत्तुटिद्वयं याति न्यूनतां क्रमशः स्फुटम् ॥ १०-२०५ ॥</p>
<p>एवं च शक्तिमच्छक्तिसम्बन्धिनीनां द्वादशानां तुटीनामन्त्योपान्त्यात्मतुटिद्वयलक्षणस्वरूपपक्षनिक्षेपाच्छिवे तुटिद्वयमेवावशिष्यते? &ndash; इत्याह &ndash;</p>
<p>अत एव शिवावेशे द्वितुटिः परिगीयते ।</p>
<p>नन्वखण्डपरिपूर्णसंविदेकरसो निर्विभागात्मा शिवः इति कस्तत्र द्वयार्थः, &ndash; इत्याशङ्क्य, तुटिद्वयमेव शक्तिमच्छक्तिरूपतया विभजति &ndash;</p>
<p>एका तु सा तुटिस्तत्र पूर्णा शुद्धैव केवलम् ॥ १०-२०६ ॥</p>
<p>द्वितीया शिव(शक्ति)रूपैव सर्वज्ञानक्रियात्मिका ।</p>
<p>पूर्णत्वादेव च शुद्धा क्षोभरहिता &ndash; इत्यर्थः ।<br>
क्षोभो हि शक्तिदशा ।<br>
यदुक्तम् &ndash; &ldquo;शिव(शक्ति)रूपैव सर्वज्ञानक्रियात्मिका&rdquo; इति ॥ २०६ ॥</p>
<p>अत एवात्रावहितस्य सर्वविषयज्ञत्वकर्तृत्वादि भवेत् &ndash; इत्याह &ndash;</p>
<p>तस्यामवहितो योगी किं न वेत्ति करोति वा ॥ १०-२०७ ॥</p>
<p>न चात्र विगीतत्वमस्ति &ndash; इत्याह &ndash;</p>
<p>तथा चोक्तं कल्लटेन श्रीमता तुटिपातगः ।<br>
लाभः सर्वज्ञकर्तृत्वे तुटेः पातोऽपरा तुटिः ॥ १०-२०८ ॥</p>
<p>यत्तत्त्वार्थचिन्तामणिः &ndash;</p>
<p>&ldquo;तुटिपाते सर्वज्ञतादयः… ।<br>
&quot;</p>
<p>इति ।<br>
एतदेव व्याचष्टे ↓</p>
<p>&ldquo;तुटेः पातोऽपरा तुटिः&rdquo;</p>
<p>इति ।<br>
आद्यायास्तुटेः पातोऽपचयो ह्रासो द्वितीया तुटिरिति यावत् ॥ २०८ ॥</p>
<p>ननु द्वितीयस्यां तुटाववहितस्य कस्मात्सर्वज्ञत्वादिलाभः, प्रथमायामेव तथात्वमस्तु ? &ndash; इत्याशङ्क्याह ↓</p>
<p>आद्यायां तु तुटौ सर्वं सर्वतः पूर्णमेकताम् ।<br>
गतं किं तत्र वेद्यं वा कार्यं वा व्यपदेशभाक् ॥ १०-२०९ ॥</p>
<p>वेद्यं कार्यमिति यथाक्रमं ज्ञानक्रियापेक्षयोक्तम् ॥ २०९ ॥</p>
<p>एवं द्वितीयैव तुटिः सर्वज्ञत्वादिसिद्धिनिमित्तम् &ndash; इत्याह &ndash;</p>
<p>अतो भेदसमुल्लासकलां प्राथमिकीं बुधाः ।<br>
चिन्वन्ति प्रतिभां देवीं सर्वज्ञत्वादिसिद्धये ॥ १०-२१० ॥</p>
<p>सैव शक्तिः शिवस्योक्ता तृतीयादितुटिष्वथ ।<br>
मन्त्रादि(धि)नाथतच्छक्तिमन्त्रेशाद्याः क्रमोदिताः ॥ १०-२११ ॥</p>
<p>भेदसमुल्लासंशापेक्षयोक्तं प्राथमिकीमिति ।<br>
अत्रैव हि प्रथममासूत्रितप्रायो भेद इति भावः ।<br>
अत एव नवनवोल्लेखशालित्वात्प्रतिभामित्युक्तम् ।<br>
सैवेति द्वितीयरूपाद्या प्रतिभा।<br>
ननु द्वितीयस्यां तुटौ शैवी शक्तिरुक्ता, तृतीयादिषु पुनः किम्? &ndash; इत्याशङ्क्याह &ndash; तृतीयेत्यादि ॥ २११ ॥</p>
<p>ननु यद्वद् द्वितीयस्यां तुटाववहितस्य सर्वज्ञत्वादिरूपा सिद्धिरुक्ता तद्वदास्वपि तुटिषु किं काचित्सिद्धिः स्यान्न वा ? &ndash; इत्याशङ्क्याह &ndash; तासु सन्दधतश्चित्तमवधानैकधर्मकम् ।<br>
तत्तत्सिद्धिसमावेशः स्वयमेवोपजायते ॥ २१२ ॥</p>
<p>तत्तत्सिद्धीति, तास्ताः सिद्धयः श्रीपूर्वशास्त्रादौ धारणापटलाद्युक्ता देहगुरुत्वादयः ॥ २१२ ॥</p>
<p>ननु शिवशक्तिरेव सर्वत्र सर्वेण रूपेण प्रस्फुरतीति तस्याः सर्वत्राविशेषादत्रापि सर्वज्ञत्वादिरूपैव सिद्धिः कस्मान्नोदियात्? &ndash; इत्याशङ्क्याह &ndash;</p>
<p>अत एव यथा भेदबहुत्वं दूरता तथा ।<br>
संवित्तौ तुटिबाहुल्यादक्षार्थासन्निकर्षवत् ॥ १०-२१३ ॥</p>
<p>अत इति मन्त्रादि(धि) नाथादीनां क्रमेणोदयाद्धेतोः ।<br>
एतदेव दृष्टान्तद्वारेण हृदयङ्गमयति &ndash; अक्षार्थासन्निकर्षवदिति ।<br>
यथान्तरालिकव्यवधायकार्थान्तरभूयस्त्वादक्षाणामर्थे सन्निकर्षाभावस्तथा योगिनामपि भेदबहुत्वनिमित्तस्य तुटिबाहुल्यस्य व्यवधायकत्वात्संवित्ताविति ॥ २१३ ॥</p>
<p>एतदेव व्यतिरेचयति &ndash;</p>
<p>यथा यथा हि न्यूनत्वं तुटीनां ह्रासतो भिदः ।<br>
तथा तथातिनैकट्यं संविदः स्याच्छिवावधि ॥ १०-२१४ ॥</p>
<p>शिवतत्त्वमतः प्रोक्तमन्तिकं सर्वतोऽमुतः ।</p>
<p>अत इति भेदह्रासनिमित्तकसंविन्नैकट्यात् अन्तिकं प्रोक्तमिति विशेषानुपादानात्सर्वत्र ।<br>
यदुक्तम् &ndash;</p>
<p>&ldquo;…ण सावस्था न या शिवः ।<br>
&quot; (स्प। २९ का।<br>
)</p>
<p>इति ।<br>
अतश्च सर्वस्य शिवमयत्वात्तदावेशे महात्मनामुपायादिढौकनात्मा न कश्चिद्यत्नः सम्भवेत्, विप्रकृष्टमेवासादयितुं हि यत्नयोगः स्यात् ॥ २१४ ॥</p>
<p>तदाह ↓</p>
<p>अत एव प्रयत्नोऽयं तत्प्रवेशे न विद्यते ॥ १०-२१५ ॥</p>
<p>यथा यथा हि दूरत्वं यत्नयोगस्तथा तथा ।</p>
<p>अत एव भावनाद्यात्मनामुपायानामवकाश एव शिवे नास्तीत्यस्मद् गुरवः ॥ २१५ ॥</p>
<p>तदाह ↓</p>
<p>भावनाकरणादीनां शिवे निरवकाशताम् ॥ १०-२१६ ॥</p>
<p>अत एव हि मन्यन्ते सम्प्रदायधना जनाः ।</p>
<p>भावनादि हि भाव्यमानादिनिष्ठम्, न चास्य भाव्यमानादित्वं न्याय्यं प्रमात्रेकरूपत्वाद्भावनादिविषयत्वानुपपत्तेः ।<br>
तदाहुः &ndash;</p>
<p>&ldquo;करणेन नास्ति कृत्यं क्वापि भावनयापि वा ।<br>
&quot; (शि।<br>
दृ।<br>
आ। ७।६ श्लो।<br>
)</p>
<p>इति ॥ २१६ ॥</p>
<p>ननु विप्रकृष्ट एव कस्माद्यत्नयोगः स्यान्न सन्निकृष्टे? &ndash; इत्याशङ्कं दृष्टान्तोपदर्शनेन शमयति ↓</p>
<p>तथा हि दृश्यतां लोको घटादेर्वेदने यथा ॥ १०-२१७ ॥</p>
<p>प्रयत्नवानिवाभाति तथा किं सुखवेदने ।</p>
<p>प्रयत्नवानिवेति &ndash; जिज्ञासादिपरत्वात् ॥ २१७ ॥</p>
<p>नन्वेवं सुखादिवदान्तरत्वमात्रमस्य सिद्ध्येद्येन सुखोपायत्वं स्यान्न तु परप्रमात्रेकरूपताप्रयुक्तं भावनाद्यविषयत्वम्? &ndash; इत्याशङ्क्याह &ndash;</p>
<p>आन्तरत्वमिदं प्राहुः संविन्नैकट्यशालिताम् ॥ १०-२१८ ॥</p>
<p>तां च चिदूर्पतोन्मेषं बाह्यत्वं तन्निमेषताम् ।</p>
<p>इदं हि नामान्तरत्वमुच्यते यददूरविप्रकर्षेण संविदः परिस्फुरणमित्युक्तमान्तरत्वं संविन्नैकट्यशालितां प्राहुरिति ।<br>
नन्वेवमप्यस्य तदवस्थमेव सुखादिसाम्यम् ? &ndash; इत्याशङ्क्याह &ndash; तां च चिदूर्पतोन्मेषं प्राहुरिति ।<br>
इदं हि नामात्र संविन्नैकट्यशालित्वं विवक्षितं यच्चिदूर्पतायाः प्राधान्यमिति ।<br>
अत एव चिदूर्पनिमज्जनमेव बाह्यत्वमित्युक्तम् &ndash; &ldquo;बाह्यत्वं तन्निमेषताम्&rdquo; इति ।<br>
&ldquo;ततो भेदो हि बाह्यता… ।<br>
&quot; (रि।<br>
प्र। ८६ का।<br>
)</p>
<p>इत्याद्युक्त्या सुखादीनामप्यन्तःकरणैकवेद्यत्वेऽपि पृथक्प्रथत्वाख्यमुख्यबाह्यतालक्षणयोगाद् बाह्यत्वमेवेत्युक्तमन्यत्र बहुशः ॥ २१८ ॥</p>
<p>ननु यद्येवं शिवस्य चिदूर्पताप्राधान्यमेवान्तरत्वं तच्चितः स्वप्रकाशत्वात्सर्वत एव प्रकाशमानत्वं स्यादिति सर्वेषामेवान्तिकतमत्वात्सर्वदैव कस्मान्न भायात् ? &ndash; इत्याशङ्क्याह   -</p>
<p>भविनां त्वन्तिकोऽप्येवं न भातीत्यतिदूरता ॥ १०-२१९ ॥</p>
<p>एवमित्युक्तगत्या ।<br>
भवित्वादेव हि नैषां तथा परामर्शोऽस्ति येनायं सर्वतो न भायात् &ndash; इति भावः ।<br>
अत एवैषां तथापरामर्शायोगाद्दूर एव संविदवभासो येनायमियान्संसारडम्बरः ।<br>
यदुक्तम् &ndash;</p>
<p>श्वापरामर्शमात्रं यदपराधः कियानसौ ।<br>
तावन्मात्रेण तज्जातं यद्वक्तुं नैव पार्यते ॥<br>
&quot;</p>
<p>इति ॥ २१९ ॥</p>
<p>नन्विह देशकालस्वभावविप्रकर्षात् त्रिधैव दूरत्वमुच्यते, संविदि पुनरेतन्न सम्भवति, &ndash; इति कथमेतदुक्तम् ? &ndash; इत्याशङ्क्याह &ndash;</p>
<p>दूरेऽपि ह्यन्तिकीभूते भानं स्यात्वत्र तत्कथम् ।</p>
<p>देशतो हि दूरेऽपि वस्तुनि प्रयत्नवशान्निकटतामुपेयुषि भानमर्थान्नैकट्येन भवेत्, संविदि पुनर्विदूरत्वमशक्यक्रियम्, अपसर्पणादेरभावात् ॥</p>
<p>एवं संविदि देशतो विप्रकर्षं निरस्य, कालतोऽपि निरस्यति ↓</p>
<p>न च बीजाङ्कुरलतादलपुष्पफलादिवत् ॥ १०-२२० ॥</p>
<p>क्रमिकेयं भवेत्संवित्सूतस्तत्र किलाङ्कुरः ।<br>
बीजाल्लता त्वङ्कुरान्नो बीजादिह तु सर्वतः ॥ १०-२२१ ॥</p>
<p>संवित्तत्त्वं भासमानं परिपूर्णं हि सर्वतः ।</p>
<p>क्रमिकेयं न भवेदिति अकालकलितत्वात् ।<br>
बीजादीनामेव क्रमिकत्वं निरूपयति &ndash; शूत&quot;इत्यादिना ।<br>
लताया अपि हि बीजादुत्पत्तावङ्कुरलतयोः क्रमिकत्वं न भवेत् &ndash; इति भावः ।<br>
एवं दलादेरपि लतादेरेवोत्पत्तिर्नाङ्कुरादेरित्यवसेयं येनैषां क्रमिकत्वमेव स्यात् ।<br>
संवित्पुनर्देशकालानवच्छेदात् सर्वत्र सर्वदैवावभासते यतोऽस्याः सर्वतः परिपूर्ण्यं तदाह ↓ इहेत्यादि ॥ २२१ ॥</p>
<p>ननु च कारणदशायां कार्यस्य प्रागभावादनागतत्वम्, इह च संविदः कादाचित्कत्वेन कार्यत्वात्तथाभावोपपत्तेरागतः कालविप्रकर्षः, इति कथमुक्तं क्रमिकेयं संविन्न भवेदिति ? &ndash; इत्याशङ्क्याह ↓</p>
<p>सर्वस्य कारणं प्रोक्तं सर्वत्रैवोदितं यतः ॥ २२२ ॥</p>
<p>संविदो हि कार्यत्वे किं संविदेव कारणमुतान्यत्किञ्चिज्जडम् ।<br>
तत्र जडस्य तावत्कारणत्वं न युज्यते &ndash; इत्युपपादितं प्राग्बहुशः ।<br>
संविदश्च संविदन्तराद्भेदानुपपत्तेरेकैवाखण्डा संविदिति किं कस्यं कारणं कार्य वेति ।<br>
संवित्तत्त्वमेव सर्वस्य कारणं यत्तत्स्वातन्त्र्यविजृम्भामात्रमेव विश्वमिदम्, अत एवोक्तं &ndash; सर्वत्रैवोदितमिति ।<br>
सर्वत्रैवोदितत्वाच्चास्थानेनैव स्वभावविप्रकर्षोऽपि निरस्तः ॥ २२२ ॥</p>
<p>ननु प्रमातृरूपा संवित्सर्वस्य कारणमस्तु प्रतिनियतघटादिप्रमेयप्रमितिरूपा तु सा कथं तथात्वमश्नुवीत ? &ndash; इत्याशङ्क्याह &ndash;</p>
<p>तत एव घटेऽप्येषा प्राणवृत्तिर्यदि स्फुरेत् ।<br>
विश्राम्येच्चाशु तत्रैव शिवबीजे लयं व्रजेत् ॥ १०-२२३ ॥</p>
<p>ततः सार्वत्रिकोदयप्रयुक्तसर्वकारणभावाद्धेतोरेषा पाञ्चदश्याद्यात्मना निरूपिता प्राणवृत्तिर्यदि घटेऽपि स्फुरेद्विश्राम्येच्च नैयत्येनापि उदयं लयं च लभेत, तथापि तत्र समनन्तरोक्तसतत्त्वे शिवबीज एव लयं व्रजेत्सर्वतः परिपूर्णप्रकाशविमर्शमय्येव चकास्यात् &ndash; इत्यर्थः ।<br>
आश्वित्यनेनान्तरालिकतुटिक्रमोपनतशक्तिमच्छक्तिक्रमभेदस्य प्रकाशमात्रसारतया न किञ्चित्तत्त्वमित्युक्तम् ॥ २२३ ॥</p>
<p>अत एवाह ↓</p>
<p>न तु क्रमिकता काचिच्छिवात्मत्वे कदाचन ।</p>
<p>ननु मन्त्र-तदीश-तन्महेशादिपम्परया शिवात्मत्वेन विश्रान्तिरुदिता, अतात्त्विकोऽप्ययं क्रमो नासन्नेव शिवेच्छया तथावभासनात्, तच्छिव एव सर्वस्य कारणम्, &ndash; इति परमकारणताभिप्रायेण भवतु, मन्त्रादि(धि)नाथादि पुनरवान्तरकारणं कथङ्कारं पराकरणीयम् ? &ndash; इत्याशङ्क्याह &ndash;</p>
<p>अन्यन्मन्त्रादि(धि)नाथादि कारणं तत्तु सन्निधेः ॥ १०-२२४ ॥</p>
<p>शिवाभेदाच्च किं चाथ द्वैते नैकट्यवेदनात् ।</p>
<p>यथा किल मृदेकैव सती शिबिकस्तूपकपिण्डाद्यवस्थाक्रमेण घटस्य कारणम् इति नेयता पिण्डाद्येव कारणमिति युक्तं कार्यात्मनि तथानुवृत्यभावात्, तत्तदवस्था तु दण्डादिवत्करणमिति युज्यते वक्तुम् ।<br>
इदमेव हि करणं यत्कार्यनिर्वर्तनाय व्याप्रियमाणमपि न कारणं व्यवदध्यात् ।<br>
एवमिह परिपूर्णसंविन्मयः शिव एव निजेच्छावभासितमन्त्राधिनाथाद्यवस्थाक्रमेण जगतः कारणम्, नैतावता मन्त्राधिनाथाद्यवस्थैव कारणम्, कर्तृप्रयोज्यतया करणं तु भवेदेव, न हि तज्जगदवभासने व्याप्रियते, न च तथाभावेऽपि पूर्णचिदात्मनः शिवस्य कारणतां व्यवधत्ते &ndash; इतीच्छादिशक्तिवन्मन्त्राधिनाथादेः करणत्वमेव न्याय्यमित्युक्तं मन्त्राधिनाथाद्यन्यत्करणम् &ndash; इत्यर्थः ।<br>
यत्तु ↓</p>
<p>&ldquo;शुद्धेऽध्वनि शिवः कर्ता प्रोक्तोऽनन्तोऽसिते प्रभुः ।<br>
&quot;</p>
<p>इत्यादिना मन्त्राधिनाथादेः कारणत्वमुच्यते तद्वैयपदेशिकम् &ndash; इत्याह &ndash; कारणमित्यादि ।<br>
तदिति मन्त्राधिनाथादि ।<br>
सन्निधेरिति घटोत्पत्ताविव दिक्कालाकाशादीनाम् ।<br>
शिवाभेदादिति, शिवस्तावत्कारणमित्युक्तं तदभेदान्मन्त्राधिनाथाद्यपि तथोच्यते घटकारणमृदभिन्नरूपादिवत्, द्वैते नैकट्यवेदनादिति भेददशायामेषां यथायथं मायाप्रमात्रपेक्षया सन्निकर्षाद्राजाज्ञया नियुक्तवधकवत् ॥ २२४ ॥</p>
<p>एतदेव च परमुपादेयमित्यत्रैव निरूढिः कार्या &ndash; इत्याह &ndash;</p>
<p>अनया च दिशा सर्वं सर्वदा प्रविवेचयन् ॥ १०-२२५ ॥</p>
<p>भैरवायत एव द्राक् चिच्चक्रेश्वरतां गतः ।</p>
<p>प्रकृतमेवोपसंहरति &ndash;</p>
<p>स इत्थं प्राणगो भेदः खेचरीचक्रगोपितः ॥ १०-२२६ ॥</p>
<p>मया प्रकटितः श्रीमच्छाम्भवाज्ञानुवर्तिना ।</p>
<p>इदानीं तत्त्वविध्यनुषक्ततयानुजोद्देशोद्दिष्टं जाग्रदादि निरूपयति   -</p>
<p>अत्रैवाध्वनि वेद्यत्वं प्राप्ते या संविदुद्भवेत् ॥ १०-२२७ ॥</p>
<p>तस्याः स्वकं यद्वैचित्र्यं तदवस्थापदाभिधम् ।</p>
<p>अत्र पाञ्चदश्यादिक्रमात्मतया निरूपिते तत्त्वाद्यध्वनि स्वरूपत्वेन प्रमेयतामापन्ने यैव शिवाद्येकैकप्रमातृरूपा संविदुल्लसेदेवंविधायास्तस्याः स्वकं स्वेच्छावभासिततत्तत्प्रमेयोपहितं तत्तत्साधारण्यासाधारण्यादिप्रयुक्तं यद्वैचित्र्यं तज्जाग्रदाद्यवस्थाशब्दव्यपदेश्यं स्यात् &ndash; इति वाक्यार्थः ॥ २२७ ॥</p>
<p>अवस्थापदान्येव विभजति &ndash;</p>
<p>जाग्रत्स्वप्नः सुषुप्तं च तुर्यं च तदतीतकम् ॥ १०-२२८ ॥</p>
<p>इति पञ्च पदान्याहुरेकस्मिन्वेदके सति ।</p>
<p>तदतीतकमिति &ndash; तुर्यातीतकम् ।<br>
एकस्मिन्वेदके सतीति, अनेकस्मिन्वेदके ह्यन्यस्य जाग्रदन्यस्य स्वप्नः, &ndash; इत्यवस्थानामवस्थात्वं पञ्चात्मकत्वं च न स्यात्, एकमेव ह्यवस्थातारमधिकृत्यासां तथाभावो भवेत् &ndash; इति भावः ॥ २२८ ॥</p>
<p>ननु यद्येवम्, तत्तुर्यातीतरूपस्याप्येकस्य शिवस्य जाग्रदाद्यवस्थाः प्रसज्येरन्? &ndash; इत्याशङ्क्य तदेवाभ्युपगच्छति &ndash;</p>
<p>तत्र यैषा धरातत्त्वाच्छिवान्ता तत्त्वपद्धतिः ॥ १०-२२९ ॥</p>
<p>तस्यामेकः प्रमाता चेदवश्यं जाग्रदादिकम् ।<br>
तद्दर्श्यते शम्भुनाथप्रसादाद्विदितं मया ॥ १०-२३० ॥</p>
<p>&ldquo;एक&rdquo; इति सकलः शिवो वा ।<br>
अवश्यमित्यनेनान्यथा पुनरेतन्न स्यादिति सूचितम् ।<br>
एतच्च नास्माभिः स्वोपज्ञमेवोच्यते &ndash; इत्याह &ndash; &ldquo;तद्दर्श्यते&rdquo; इत्यादि ॥ २३० ॥</p>
<p>तदेवाह ↓</p>
<p>यदधिष्ठेयमेवेह नाधिष्ठातृ कदाचन ।<br>
संवेदनगतं वेद्यं तज्जाग्रत्समुदाहृतम् ॥ १०-२३१ ॥</p>
<p>एवकारार्थमेव स्फुटयति &ndash; नाधिष्ठातृ कदाचन&rdquo; इति ।<br>
संवेदनगतमिति, अन्यथा ह्यस्य वेद्यत्वमेव न भवेत् &ndash; इति भावः ।<br>
न हि स्वात्मनि वेद्यमवेद्यं वेत्युक्तं बहुशः ॥ २३१ ॥</p>
<p>एतदेव प्रपञ्चयति &ndash;</p>
<p>चैत्रमैत्रादिभूतानि तत्त्वानि च धरादितः ।<br>
अभिधाकरणीभूताः शब्दाः किं चाभिधा प्रमा ॥ १०-२३२ ॥</p>
<p>प्रमातृमेयतन्मानप्रमारूपं चतुष्टयम् ।<br>
विश्वमेतदधिष्ठेयं यदा जाग्रत्तदा स्मृतम् ॥ १०-२३३ ॥</p>
<p>भूतानीति, चतुर्दशविधभूतसर्गान्तःपातित्वात् तेन स्थावरवर्जं पैशाचादि मानुषान्तं सर्वमनेन सङ्गृहीतम् ।<br>
शब्दा इति &ndash; धरादितत्त्वान्तःपातित्वात्प्रमेयत्वेऽपि परप्रत्ययकारित्वादेषां प्रमाणत्वमित्युक्तम् &ndash; &ldquo;अभिधाकरणीभूताः&rdquo; इति ।<br>
अभिधेत्यर्थप्रतीतित्वात् फलरूपा &ndash; इत्यर्थः ।<br>
एवमेतन्मातृमेयमानप्रमात्मकं चतुष्टयमधिष्ठेयरूपमेव यदा भवेत्तदा जाग्रत् स्मृतं जाग्रदवस्थेयम् &ndash; इत्यर्थः ॥ २३२ ॥</p>
<p>अधिष्ठात्रधिष्ठेयभावमेव विभज्य दर्शयति &ndash;</p>
<p>तथा हि भासते यत्तन्नीलमन्तः प्रवेदने ।<br>
सङ्कल्परूपे बाह्यस्य तदधिष्ठातृ बोधकम् ॥ १०-२३४ ॥</p>
<p>यत्तु बाह्यतया नीलं चकास्त्यस्य न विद्यते ।<br>
कथञ्चिदप्यधिष्ठातृभावस्तज्जाग्रदुच्यते ॥ १०-२३५ ॥</p>
<p>यत्किञ्चन नीलादि सङ्कल्पाद्यात्मनि ज्ञानेऽन्तस्तादात्म्येन भासते तदधिष्ठातृ यतो बाह्यस्य बोधस्य नीलादेस्तद् बोधकमवभासकम् &ndash; इत्यर्थः ।<br>
अतश्च बोध्यत्वादेव बाह्यं नीलं कथञ्चिदप्यधिष्ठातृभावमधिगन्तुं नोत्सहते, &ndash; इत्यधिष्ठेयैकरूपत्वाज्जाग्रद्दशात्मकत्वेनैव सर्वत्रोच्यते ↓ इति युक्तमुक्तं &ndash; यदधिष्ठेयं तज्जाग्रदिति ॥ २३५ ॥</p>
<p>नन्वस्य चतुष्टयस्य समानेऽप्यधिष्ठेयत्वे किमन्योन्यं कश्चिद्विशेषः सम्भवेन्न वा? &ndash; इत्याशङ्क्याह ↓</p>
<p>तत्र चैत्रे भासमाने यो देहांशः स कथ्यते ।<br>
अबुद्धो यस्तु मानांशः स बुद्धो मितिकारकः ॥ १०-२३६ ॥</p>
<p>प्रबुद्धः सुप्रबुद्धश्च प्रमामात्रेति च क्रमः ।</p>
<p>&ldquo;देहांशः&rdquo; इति देहस्य भौतिकत्वात्प्रमेयरूपः &ndash; इत्यर्थः ।<br>
तत्प्रवृत्तेश्च प्राणादिप्रेरणामयत्वात्तत्संस्पर्शोऽस्ति, &ndash; इति मानांशस्य बुद्धत्वमुक्तम् ।<br>
प्राणादिसंस्पर्शेन ह्येषां चेतनायमानत्वं जायते &ndash; इत्युक्तं प्राक् ।<br>
&ldquo;मितिकारकः&rdquo; इति मितिं करोतीति मितिकारः मितिकार एव मितिकारकः प्रमात्रम्श इत्यर्थः ।<br>
स च बुद्ध्यादिरूपत्वात्प्रबुद्ध इत्युक्तम् ।<br>
शुप्रबुद्धः&rdquo; इति वेद्यकालुष्यशून्यतया स्वात्मनि विश्रान्तिमयसंवित्तिमात्ररूपत्वात् प्रमामात्रेति प्रमित्यंशः-इत्यर्थः ॥ २३६ ॥</p>
<p>न चाबुद्धादिरूपत्वमत्रास्माभिः स्वोपज्ञमेवोक्तम् &ndash; इत्याह &ndash;</p>
<p>चातुर्विध्यं हि पिण्डस्थनाम्नि जाग्रति कीर्तितम् ॥ १०-२३७ ॥</p>
<p>ननु जाग्रदादीनि पञ्च पदानि परस्परं विभिन्नानीत्युक्तम्, तत्कथमियं सङ्कीर्णप्राया जाग्रत्स्वप्नो जाग्रत्सुषुप्तमित्यादिप्रसिद्धिः ? &ndash; इत्याशङ्क्याह &ndash;</p>
<p>जाग्रदादि चतुष्कं हि प्रत्येकमिह विद्यते ।</p>
<p>प्रत्येकमिति परस्परम्, तेन जाग्रज्जाग्रज्जाग्रत्स्वप्न इत्यादिप्रसिद्धिर्न विरुध्यते &ndash; इति सिद्धम् ॥ २३७ ॥</p>
<p>न केवलमेवंरूपत्वमेवात्रास्ति यावदबुद्धादिरूपत्वम् &ndash; इत्याह &ndash;</p>
<p>जाग्रज्जाग्रदबुद्धं तज्जाग्रत्स्वप्नस्तु बुद्धता ॥ १०-२३८ ॥</p>
<p>इत्यादि तुर्यातीतं तु सर्वगत्वात्पृथक्कुतः ।</p>
<p>ननु &ldquo;पञ्चावस्था&rdquo; इत्युक्तं तच्चतुष्टयस्याबुद्धादिरूपत्वमभिहितम्, तुर्यातीतस्य पुनः किंरूपत्वम्? &ndash; इत्याशङ्क्याह &ndash; &ldquo;तुर्यातीतं तु सर्वगत्वात्पृथक्कुतः&rdquo; इति ।</p>
<p>&ldquo;त्रिषु चतुर्थं तैलवदासेच्यम् ।<br>
&quot; (शिषू। २३०)</p>
<p>इति शिवसूत्रदृष्ट्या यत्र तुर्यमपि सर्वत्राविभक्तं तत्र का वार्ता तुर्यातीतस्येत्याकृतम् ॥ २३८ ॥</p>
<p>एतदेव संवादयति &ndash;</p>
<p>उक्तं च पिण्डगं जाग्रदबुद्धं बुद्धमेव च ॥ १०-२३९ ॥</p>
<p>प्रबुद्धं सुप्रबुद्धं च चतुर्विधमिदं स्मृतम् ।</p>
<p>उक्तमिति श्रीश्रीपूर्वशास्त्रे ।<br>
तदुक्तं तत्र &ndash;</p>
<p>&ldquo;चतुर्विधं तु पिण्डस्थमबुद्धं बुद्धमेव च ।<br>
प्रबुद्धं सुप्रबुद्धं च… ॥<br>
&quot; (मा।  वि। २।४३)</p>
<p>इति ॥ २३९ ॥</p>
<p>एवमवस्थाचतुष्टयस्य परस्परं सङ्कीर्णत्वेऽपि &ldquo;यो देहांशः&rdquo; इत्यादिनोक्तं प्रमेयपदं मुख्या जाग्रदवस्था &ndash; इत्याह &ndash;</p>
<p>मेयभूमिरियं मुख्या जाग्रदाख्यान्यदन्तरा ॥ १०-२४० ॥</p>
<p>अन्यदिति &ndash; मानाद्यंशरूपं स्वप्नादि ।<br>
अन्तरेति &ndash; तन्मध्यपतितममुख्यम् &ndash; इत्यर्थः ॥ २४० ॥</p>
<p>ननु मेयभूमिरेव मुख्या जाग्रदवस्थेत्यत्र किं प्रमाणम्? &ndash; इत्याशङ्क्याह &ndash;</p>
<p>भूततत्त्वाभिधानानां य्ॐऽशोऽधिष्ठेय उच्यते ।<br>
पिण्डस्थमिति तं प्राहुरिति श्रीमालिनीमते ॥ १०-२४१ ॥</p>
<p>नन्वित्थं प्रमेयभूमौ पिण्डस्थमेव मुख्यमुक्तं स्यान्न जाग्रत् ? &ndash; इत्याशङ्क्य जाग्रत एवेदं सञ्ज्ञान्तरम् &ndash; इत्याह ↓</p>
<p>लौकिकी जाग्रदित्येषा सञ्ज्ञा पिण्डस्थमित्यपि ।<br>
योगिनां योगसिद्ध्यर्थं सञ्ज्ञेयं परिभाष्यते ॥ १०-२४२ ॥</p>
<p>तदुक्तम् ↓</p>
<p>&ldquo;पिण्डस्थः सर्वतोभद्रो जाग्रन्नामद्वयं मतम् ।<br>
&quot; (मा।  वि। २।३६)</p>
<p>इति ॥ २४२ ॥</p>
<p>ननु योगसिद्धौ पिण्डस्थमिति परिभाषणे किं निमित्तम् ? &ndash; इत्याशङ्क्याह &ndash;</p>
<p>अधिष्ठेयसमापत्तिमध्यासीनस्य योगिनः ।<br>
तादात्म्यं किल पिण्डस्थं मितं पिण्डं हि पिण्डितम् ॥ १०-२४३ ॥</p>
<p>अधिष्ठेयेन धरादिना या समापत्तिस्तादात्म्यमयः समाधिविशेषस्तामधिशयानस्य योगिनो यद्धराद्यैकात्म्यं तदागमे पिण्डस्थमुच्यते, यतो धराद्येन मीयमानं पिण्डितं विशरारुतापरिहारेण शरीरीभूतं सत्पिण्डं गर्भीकृततत्तदर्थजातं व्यापकरूपम् &ndash; इत्यर्थः ॥ २४३ ॥</p>
<p>न केवलमिदमेव जाग्रतः पारिभाषिकं सञ्ज्ञान्तरं यावदन्यदपि &ndash; इत्याह &ndash;</p>
<p>प्रसङ्ख्यानैकरूढानां ज्ञानिनां तु तदुच्यते ।<br>
सर्वतोभद्रमापूर्णं सर्वतो वेद्यसत्तया ॥ १०-२४४ ॥</p>
<p>तदिति &ndash; जाग्रत् ।<br>
एवं परिभाषणे चात्र किं निमित्तम् ? &ndash; इत्याशङ्क्योक्तम् ↓ &ldquo;आपूर्णं सर्वतो वेद्यसत्तया&rdquo; इति ॥ २४४ ॥</p>
<p>एवमपि प्रसङ्ख्यानपरेष्वेवायं सञ्ज्ञानियमः &ndash; इति कोऽभिप्रायः ?   - इत्याशङ्क्याह &ndash;</p>
<p>सर्वसत्तासमापूर्णं विश्वं पश्येद्यतो यतः ।<br>
ज्ञानी ततस्ततः संवित्तत्त्वमस्य प्रकाशते ॥ १०-२४५ ॥</p>
<p>एवं चात्र तिस्त्र एव सञ्ज्ञाः &ndash; इत्यवधारणं कुतस्त्यम् ? &ndash; इत्याशङ्क्याह &ndash;</p>
<p>लोकयोगप्रसङ्ख्यानत्रैरूप्यवशतः किल ।<br>
नामानि त्रीणि भण्यन्ते स्वप्नादिष्वप्ययं विधिः ॥ १०-२४६ ॥</p>
<p>एतदेवान्यत्राप्यतिदिशति &ndash; श्वप्नादिष्वप्ययं विधिः&rdquo; इति ।<br>
तेन लौकिकी सञ्ज्ञा स्वप्नः सुषुप्तं तुर्यं च, यौगिकी पदस्थं रूपं रूपातीतं च, ज्ञानीया व्याप्तिर्महाव्याप्तिः प्रचयश्चेति ।<br>
तुर्यातीते पुनर्वक्ष्यमाणदृशा योगो न प्रतपेदिति लोकप्रसङ्ख्यानाभिप्रायेण तुर्यातीतं महाप्रचयश्चेति सञ्ज्ञाद्वयमेवोक्तम् ॥ २४६ ॥</p>
<p>एवं जाग्रदवस्थां निरूप्य, स्वप्नावस्थामपि निरूपयति &ndash;</p>
<p>यत्त्वधिष्ठानकरणभावमध्यास्य वर्तते ।<br>
वेद्यं सत्पूर्वकथितं भूततत्त्वाभिधामयम् ॥ १०-२४७ ॥</p>
<p>तत्स्वप्नो मुख्यतो ज्ञेयं तच्च वैकल्पिके पथि ।</p>
<p>यत्पुनर्जाग्रद्दशाधिशाय्यपि चैत्रमैत्रादिभूतानीत्यादिनोक्तं भूततत्त्वावधिष्ठितिक्रियायां प्रमाणपदास्कन्दनेनास्ते तन्मुख्यतः स्वप्नो मेयच्छायावभासिनी मानप्रधाना स्वप्नावस्थेयम् &ndash; इत्यर्थः ।<br>
&ldquo;मुख्यतः&rdquo; इति अन्तरा ह्यमुख्या अप्यस्य स्वप्नजाग्रदादयो भेदाः सम्भवन्ति &ndash; इति भावः ।<br>
ननु विकल्पाविकल्पात्मके पदद्वयेऽप्येषामेवंरूपत्वं भवेत् इदं पुनः किमधिकृत्योक्तम्? &ndash; इत्याशङ्क्याह &ndash; &ldquo;ज्ञेयं तच्च वैकल्पिके पथि&rdquo; इति ।<br>
तदुक्तम् &ndash; श्वप्नो विकल्पाः ।<br>
&quot; (शि।<br>
सू। १।९) इति ॥ २४७ ॥</p>
<p>ननु लोके सर्वस्य स्वापावसरे स्वानुभवसाक्षिकमविकल्पकवृत्त्यैव तत्तदर्थानुभवो भवेदिति किमेतत्? &ndash; इत्याशङ्क्याह &ndash;</p>
<p>वैकल्पिकपथारूढवेद्यसाम्यावभासनात् ॥ २४८ ॥</p>
<p>लोकरूढोऽप्यसौ स्वप्नः साम्यं चाबाह्यरूपता ।</p>
<p>लोकेऽपि ह्यसाधारण्यादिना वैकल्पिकार्थसमानमेवावभासमधिकृत्य स्वप्नावस्था प्ररोहमुपगतेति नेदमपूर्वं किञ्चिदुक्तम् &ndash; &ldquo;तच्च वैकल्पिके पथि ज्ञेयम्&rdquo; इति ।<br>
ननु विकल्पस्वप्नयोरर्थावभासे कुतस्त्यमेवं साम्यम्? &ndash; इत्याशङ्क्योक्तम् &ndash; शाम्यं चाबाह्यरूपता&rdquo; इति ।<br>
चो हेतौ ।<br>
अबाह्यरूपत्वादेव चात्रासाधारण्यादि भवेदिति भावः ॥ २४८ ॥</p>
<p>एवं वैकल्पिकार्थत्वेऽप्यत्र स्पष्टास्पष्टतया द्वैविध्यं विभजति &ndash;</p>
<details open><summary>विश्वास-प्रस्तुतिः</summary>
<p>उत्प्रेक्षा-स्वप्न-सङ्कल्प- स्मृत्य्-उन्मादादि-दृष्टिषु ॥ १०-२४९ ॥<br>
विस्पष्टं यद् वेद्य-जातं जाग्रन्-मुख्यतयैव तत् ।</p>
</details>
<details><summary>मूलम्</summary>
<p>उत्पेर्क्षास्वप्नसङ्कल्पस्मृत्युन्मादादिदृष्टिषु ॥ १०-२४९ ॥<br>
विस्पष्टं यद्वेद्यजातं जाग्रन्मुख्यतयैव तत् ।</p>
</details>
<details><summary>विस्तारः (द्रष्टुं नोद्यम्)</summary>
<p>एतच्चात्र भयादिविषयत्वेन वाच्यम् ।<br>
यदुक्तम् &ndash;</p>
<p>&ldquo;भावनाबलतः स्पष्टं भयादाविव भासते ।<br>
यज्ज्ञानमविसंवादि तत्प्रत्यक्षमकल्पकम् ॥<br>
&quot;</p>
<p>इति ।<br>
गाढत्रासानुरागादिना हि पुरःस्फुरदूर्पमेवाततायिनायिकादि भायादित्युक्तम्विस्पष्टं वेद्यजातमिति ।<br>
आदिशब्दात्कामशोकादि ।<br>
तदुक्तम् &ndash;</p>
<p>&ldquo;कामशोकभयोन्मादचौरस्वप्नाद्युपप्लुताः ।<br>
अभूतानपि पश्यन्ति पुरतोऽवस्थितानिव ॥<br>
&quot;</p>
<p>इति ।<br>
मुख्यतयेति स्पष्टत्वस्यासाधारणजाग्रल्लक्षणत्वात्, तेनार्थस्य वैकल्पिकत्वात्स्वप्नत्वं स्पष्टत्वाच्च जाग्रत्वमिति स्वप्नजागरेयमित्युक्तं स्यात् ॥ २४९ ॥</p>
<p>एवं स्वप्नजागरां निरूप्य स्वप्नस्वप्नमपि निरूपयति &ndash;</p>
</details>
<details open><summary>विश्वास-प्रस्तुतिः</summary>
<p>यत् तु तत्राप्य् अविस्पष्टं स्पष्टाधिष्ठातृ भासते ॥ १०-२५० ॥<br>
विकल्पान्तरगं वेद्यं +++(प्रमेयं)+++ तत् स्वप्न-पदम् उच्यते ।</p>
</details>
<details><summary>मूलम्</summary>
<p>यत्तु तत्राप्यविस्पष्टं स्पष्टाधिष्ठातृ भासते ॥ १०-२५० ॥<br>
विकल्पान्तरगं वेद्यं तत्स्वप्नपदमुच्यते ।</p>
</details>
<details><summary>विस्तारः (द्रष्टुं नोद्यम्)</summary>
<p>अपिर्भिन्नक्रमः ।<br>
तेन जाग्रदविशिष्टाधिष्ठात्रपि विकल्पान्तरगमविस्पष्टं वेद्यजातं पुनस्तत्रोत्पेर्क्षादौ यद्भासते तत्स्वप्नपदमुच्यते स्वप्नस्वप्नरूपत्वान्मुख्यः स्वप्नः &ndash; इत्यर्थः ॥ २५० ॥</p>
<p>नन्वत्रार्थस्य स्पष्टास्पष्टत्वाभ्यां जाग्रत्स्वप्नविभाग उक्तस्तच्च स्पष्टास्पष्टत्वं सन्निकर्षविप्रकर्षाभ्यामपि देवकुलादौ दृष्टमिति कथं तावतैवैतद्भवेत् ?इत्याशङ्क्याह &ndash; </details></p>
<details open><summary>विश्वास-प्रस्तुतिः</summary>
<p>तदैव +++(→स्वप्ने)+++ तस्य +++(→वस्तुनः)+++ वेत्त्य् एव स्वयम् एव ह्य् अबाह्यताम् ॥ १०-२५१ ॥</p>
</details>
<details><summary>मूलम्</summary>
<p>तदैव तस्य वेत्त्येव स्वयमेव ह्यबाह्यताम् ॥ १०-२५१ ॥</p>
</details>
<details><summary>विस्तारः (द्रष्टुं नोद्यम्)</summary>
<p>तदैवेति निर्विचारम् &ndash; इत्यर्थः ।<br>
तस्येत्युत्प्रेक्षाविषयस्यार्थस्य ।<br>
स्वयमेवेति न तु तैमिरिकादिद्विचन्द्रादिवदाप्तवचनात् ॥ २५१ ॥</p>
<p>ननु अबाह्यता नाम किमुच्यते ? &ndash; इत्याशङ्क्याह &ndash;</p>
</details>
<details open><summary>विश्वास-प्रस्तुतिः</summary>
<p>प्रमात्रन्तर-साधार- भाव-हान्य् अस्थिरात्मते+++(के??)+++ ।</p>
</details>
<details><summary>मूलम्</summary>
<p>प्रमात्रन्तरसाधारभावहान्यस्थिरात्मते ।</p>
</details>
<details><summary>विस्तारः (द्रष्टुं नोद्यम्)</summary>
<p>बाह्यत्वे ह्यर्थस्य सर्वप्रमातृसाधारण्यं स्थिरत्वं च भवेत् ↓ इति भावः ॥</p>
<p>नन्वत्र स्वप्नजागराद्येव भेदतया किमस्ति उतान्यदपि ? &ndash; इत्याशङ्क्याह &ndash;</p>
</details>
<details open><summary>विश्वास-प्रस्तुतिः</summary>
<p>तत्रापि चातुर्विध्यं तत् प्राग् दिशैव प्रकल्पयेत् ॥ १०-२५२ ॥<br>
गतागतं सुविक्षिप्तं सङ्गतं सुसमाहितम् ।</p>
</details>
<details><summary>मूलम्</summary>
<p>तत्रापि चातुर्विध्यं तत् प्राग्दिशैव प्रकल्पयेत् ॥ १०-२५२ ॥<br>
गतागतं सुविक्षिप्तं सङ्गतं सुसमाहितम् ।</p>
</details>
<details><summary>विस्तारः (द्रष्टुं नोद्यम्)</summary>
<p>न केवलं जागरायामेव चातुर्विध्यमस्ति यावत्स्वप्नेऽपीत्यपिशब्दार्थः ।<br>
प्राग्दिशैवेति मेयादिगतत्वेन स्वप्नस्वप्नादिगतत्वेन च ।<br>
तदेवाह &ndash; गतागतमित्यादि ।<br>
एते च क्रमेण षट्त्रिंशदङ्गुलप्राणचारोपजायमानगमागमसम्बन्धात् दूरतरदेशकालोल्लिख्यमानपदार्थसंस्पर्शात् सङ्कल्पनैकवृत्तिमनोमात्रसंसर्गाद् वैकल्पिकार्थैकतानत्वाच्चेत्येवमन्वर्थनामानश्चत्वारो भेदाः ।<br>
तदुक्तम् &ndash;</p>
<p>&ldquo;द्विसञ्ज्ञं स्वप्नमिच्छन्ति पदस्थं व्याप्तिरित्यपि ।<br>
&quot; (मा।  वि। २।३७)</p>
<p>इत्युपक्रम्य</p>
<p>&ldquo;…पदस्थं च चतुर्विधम् ।<br>
गतागतं सुविक्षिप्तं सङ्गतं सुसमाहितम् ॥<br>
&quot; (मा।  वि। २।४४)</p>
<p>इति ॥ २५२ ॥</p>
<p>स्वप्नेऽपि जागरावत्त्रिधैव सञ्ज्ञाभेदोऽस्ति &ndash; इत्याह &ndash;</p>
</details>
<p>अत्रापि पूर्ववन्नाम लौकिकं स्वप्न इत्यदः ॥ १०-२५३ ॥</p>
<p>बाह्याभिमतभावानां स्वापो ह्यग्रहणं मतम् ।<br>
सर्वाध्वनः पदं प्राणः सङ्कल्पोऽवगमात्मकः ॥ १०-२५४ ॥</p>
<p>पदं च तत्समापत्ति पदस्थं योगिनो विदुः ।</p>
<p>लोकेऽपि स्वप्नशब्दस्यात्र प्रवृत्तौ किं निमित्तम्? &ndash; इत्याशङ्क्योक्तम् &ndash; बाह्याभिमतभावानां स्वापो ह्यग्रहणमिति ।<br>
सर्वाध्वनः पदमिति स्थानं यथा चैतत्तथा षष्ठाह्निक एव निर्णीतम् ।<br>
पद्यते ज्ञायतेऽनेन सर्वमित्यवगमात्मकत्वात्सङ्कल्पोऽपि पदं तदैकात्म्यमेव च तत्स्थत्वमुच्यते &ndash; इत्युक्तम् तत्समापत्ति पदस्थमिति ।<br>
तेन प्राणैकात्म्यं सङ्कल्पैकात्म्यं चेत्यर्थः ।<br>
&ldquo;योगिनः&quot;इत्यनेनास्याः सञ्ज्ञाया योगिविषयत्वमुक्तम् ॥ २५४ ॥</p>
<p>एवं ज्ञानिविषयत्वेनापि सञ्ज्ञान्तरं योजयति &ndash;</p>
<p>वेद्यसत्तां बहिर्भूतामनपेक्ष्यैव सर्वतः ॥ १०-२५५ ॥</p>
<p>वेद्ये स्वातन्त्र्यभाग् ज्ञानं स्वप्नं व्याप्तितया भजेत् ।</p>
<p>इह खलु बहीरूपतात्मपारतन्त्र्यमपहाय सर्वतः स्वात्ममात्रोल्लिखित एवार्थे स्वतन्त्रं संयोजनवियोजनकारि वैकल्पिकं ज्ञानमेव स्वप्नं ज्ञानिषु व्याप्तितया भजेत्तथा व्यवहरेत् &ndash; इत्यर्थः ॥ २५५ ॥</p>
<p>जागरायां च यथा प्रमेयस्य प्राधान्यं तथेहापि प्रमाणस्य &ndash; इत्याह &ndash;</p>
<p>मानभूमिरियं मुख्या स्वप्नो ह्यामर्शनात्मकः ॥ १०-२५६ ॥</p>
<p>मानप्राधान्ये हेतुः श्वप्नो ह्यामर्शनात्मकः&rdquo; इति ।<br>
&ldquo;आमर्शनात्मकः&rdquo; इति मानसावसायरूपत्वान्निश्चयात्मकः &ndash; इत्यर्थः ॥ २५६ ॥</p>
<p>वेद्यच्छायोऽवभासो हि मेयेऽधिष्ठानमुच्यते ।<br>
यत्त्वधिष्ठातृभूतादेः पूर्वोक्तस्य वपुर्धुर्वम् ॥ १०-२५७ ॥</p>
<p>बीजं विश्वस्य तत्तूष्णीभूतं सौषुप्तमुच्यते ।</p>
<p>नन्वधिष्ठितिक्रियाकरणं स्वप्नः &ndash; इत्युक्तं तत्कथमामर्शनात्मकत्वमिहास्योक्तम्? &ndash; इत्याशङ्क्याह &ndash;</p>
<p>अनुभूतौ विकल्पे च योऽसौ द्रष्टा स एव हि ॥ १०-२५८ ॥</p>
<p>न भावग्रहणं तेन सुष्ठु सुप्तत्वमुच्यते ।</p>
<p>य एव जागरायां स्वप्ने च प्रमातोक्तः स एव सौषुप्तेऽपीति, प्रमिणोतीति प्रमाता प्रमातृत्वादेवावश्यं मेयमानादिक्षोभेन भवितव्यमिति कथमुक्तं तूष्णीम्भूतम्? &ndash; इत्याशङ्क्याह &ndash; स एव हि न भावग्रहणम्&rdquo; इति ।<br>
न हि प्रमातैव भावः प्रमेयम्, ग्रहणं वा प्रमाणम्, तथात्वे हि चतुष्ट्वमेवैतन्न स्यादिति समग्र एव व्यवहारः समुत्सीदेत्, अतश्च मेयमानादिक्षोभमन्तरेण प्रमातापि स्वात्ममात्रविश्रान्तो भवेद्येनेयमवस्था सर्वत्र सुष्ठु सुप्तमित्युद्धोष्यते ॥ २५८ ॥</p>
<p>ननु यद्येवं तर्हि कथमन्तःकरणधर्मो गाढनिद्रापि लोकेषु सुषुप्तमित्युच्यते? इत्याशङ्क्याह ↓</p>
<p>तत्साम्याल्लौकिकीं निद्रां सुषुप्तं मन्वते बुधाः ॥ १०-२५९ ॥</p>
<p>बीजभावोऽथाग्रहणं साम्यं तूष्णींस्वभावता ।</p>
<p>किं नाम च तत्साम्यम् ? &ndash; इत्याशङ्क्योक्तम् तूष्णींस्वभावतेति ।<br>
तूष्णीं -स्वभावेऽपि किं निमित्तम्? &ndash; इत्याशङ्क्याह &ndash; &ldquo;बीजभावः&rdquo; इति सम्भाव्यमानभाविकार्यसम्बन्धात्, अग्रहणमिति च बाह्यविषयासंवेदनात् ॥ २५९ ॥</p>
<p>इदमेव च जाग्रज्जाग्रदादिवन्मुख्यं सुषुप्तम् &ndash; इत्याह &ndash;</p>
<p>मुख्या मातृदशा सेयं सुषुप्ताख्या निगद्यते ॥ १०-२६० ॥</p>
<p>अस्यापि प्राग्वदेव योगिज्ञानिविषयतया सञ्ज्ञाद्वयमस्ति &ndash; इत्याह ↓</p>
<p>रूपकत्वाच्च रूपं तत्तादात्म्यं योगिनः पुनः ।<br>
रूपस्थं तत्समापत्त्यौदासीन्यं रूपिणां विदुः ॥ १०-२६१ ॥</p>
<p>प्रसङ्ख्यानवतः कापि वेद्यसङ्कोचनात्र यत् ।<br>
नास्ति तेन महाव्याप्तिरियं तदनुसारतः ॥ १०-२६२ ॥</p>
<p>प्रमातृमात्रसारत्वाद्विश्वस्य रूपयति तत्तदर्थजातं स्वात्मसात्कारेण रूपवत्करोतीति रूपं प्रमाता, तदैकात्म्यं नाम योगिषु रूपस्थं विदुस्तथा व्यवहरन्ति &ndash; इत्यर्थः ।<br>
नन्वेवं प्रमात्रैकात्म्ये योगिनां तुर्यसुषुप्तयोः को विशेषः? &ndash; इत्याशङ्क्याह ↓ तत्समापत्त्या रूपिणामौदासीन्यमिति ।<br>
अत्र हि प्रमातृरूपसमापत्त्या रूपिणां भावानामौदासीन्यमनुद्रेको न तु तुर्यदशायामिव सर्वतो विगलनं येनाविशेषः स्यात् ।<br>
तेनेति वेद्यसङ्कोचनानास्तित्वेन हेतुना &ndash; इत्यर्थः ।<br>
&ldquo;तदनुसारतः&rdquo; इति प्रसङ्ख्यानवतोऽनुसृत्य &ndash; इत्यर्थः ।<br>
तदुक्तम् &ndash;</p>
<p>&ldquo;रूपस्थं तु महाव्याप्तिः सुषुप्तस्यापि तद्द्वयम् ।<br>
&quot; (मा।  वि। २।३७)</p>
<p>इति ॥ २६२ ॥</p>
<p>अत्रापि पिण्डस्थादिवद्भेदचातूरूप्यमस्ति &ndash; इत्याह &ndash;</p>
<p>उदासीनस्य तस्यापि वेद्यं येन चतुर्विधम् ।<br>
भूतादि तदुपाध्युत्थमत्र भेदचतुष्टयम् ॥ १०-२६३ ॥</p>
<p>उदितं विपुलं शान्तं सुप्रसन्नमथापरम् ।</p>
<p>वेद्यादिक्षोभशून्यस्यापि प्रमातुर्भूततत्त्वादि वेद्यं येन वक्ष्यमाणोदितत्वादिभेदाच्चतुर्विधम्, तेनापि उपाधिबलायातमुदितत्वादिभेदचतुष्टयमेव &ndash; इति वाक्यार्थः ।<br>
उदितमिति संस्कारमात्रात्मनावस्थानात् ।<br>
विपुलमिति तथैव प्ररोहात् ।<br>
शान्तमिति प्रलीनसंस्कारत्वात् ।<br>
सुप्रसन्नमिति उद्भवदहम्भावरसौन्मुख्यात् ।<br>
तदुक्तम् ↓</p>
<p>&ldquo;चतुर्धा रूपसंस्थं तु ज्ञातव्यं योगचिन्तकैः ।<br>
उदितं विपुलं शान्तं सुप्रसन्नमथापरम् ॥<br>
&quot; (मा।  वि। २।४४)</p>
<p>इति ॥ २६३ ॥</p>
<p>इदानीं क्रमप्राप्तं तुर्यं लक्षयति &ndash;</p>
<p>यत्तु प्रमात्मकं रूपं प्रमातुरुपरि स्थितम् ॥ १०-२६४ ॥</p>
<p>पूर्णतागमनौन्मुख्यमौदासीन्यात्परिच्युतिः ।<br>
तत्तुर्यमुच्यते शक्तिसमावेशो ह्यसौ मतः ॥ १०-२६५ ॥</p>
<p>प्रमातुरिति मितस्य, पूर्णस्य हि चतस्रोऽपि विधाः स्वातन्त्र्यविजृम्भामात्रम् &ndash; इत्यभिप्रायः ।<br>
उपरिस्थितत्वमेव दर्शयति   - पूर्णतागमनौन्मुख्यमौदासीन्यात्परिच्युतिरिति ।<br>
ननु कथङ्कारं नाम तुर्यदशायामौदासीन्यन्यग्भावमात्रात्स्वरूपताग्रहोन्मुखीभावो भवेत्? &ndash; इत्याशङ्क्याह &ndash; &ldquo;शक्तिसमावेशो ह्यसौ मतः&rdquo; इति ।<br>
परामर्शरूपायां हि शक्तौ समावेशस्तत्प्राधान्यमेव &ndash; इत्यर्थः ॥ २६५ ॥</p>
<p>नन्विदं पूर्णतागमनं प्रत्यौन्मुख्यं नाम किं पूर्णं रूपमुतापूर्णम्, तत्रापूर्णं चेज्जाग्रदादय एव, पूर्णं चेत्तुर्यातीतमेवेत्यन्तरा किमिदं तुर्यं नाम ? &ndash; इत्याशङ्क्याह &ndash;</p>
<p>सा संवित्स्वप्रकाशा तु कैश्चिदुक्ता प्रमेयतः ।<br>
मानान्मातुश्च भिन्नैव तदर्थं त्रितयं यतः ॥ १०-२६६ ॥</p>
<p>सा तुर्यरूपा संवित्कैश्चित्स्वप्रकाशत्वात्प्रमेयादिभ्यो व्यतिरिक्तैवोक्ता-इति वाक्यार्थः, अन्यथा ह्यस्याः परप्रकाशवादे प्रकाशत्वेन च प्रमाणादपरोक्षसंविद्वादे च तथाविधादेव प्रमातुर्भेदो न सिद्ध्येत् ।<br>
ननु स्वप्रकाशत्वमप्यस्याः कुतस्त्यम्? &ndash; इत्याशङ्क्योक्तम् &ldquo;तदर्थं त्रितयं यतः&rdquo; इति ।<br>
यतस्तज्जाग्रदादित्रयं तस्यां संविद्येवार्थोऽर्थनात्मिका याच्ञाकाङ्क्षा यस्य तत्संविद्विश्रान्त्युन्मुखम् &ndash; इत्यर्थः ।<br>
अन्यथा हि जाग्रदादिविश्रान्तिरूपायास्तस्या अपि विश्रान्त्यन्तरोन्मुखत्वेऽनवस्था भवेत् &ndash; इति भावः ॥ २६६ ॥</p>
<p>कथं चास्यामेते विश्राम्यन्ति? &ndash; इत्याशङ्क्याह &ndash;</p>
<p>मेयं माने मातरि तत् सोऽपि तस्यां मितौ स्फुटम् ।<br>
विश्राम्यतीति सैवैषा देवी विश्वैकजीवितम् ॥ १०-२६७ ॥</p>
<p>देवीति स्वप्रकाशत्वाद् द्योतमाना &ndash; इत्यर्थः ।<br>
विश्वैकजीवितमिति प्रमेयादेः सर्वस्यैवात्र विश्रमात् ।<br>
यदुक्तम् ↓</p>
<p>&ldquo;वेद्यं वेदकतामाप्तं वेदकः संविदात्मताम् ।<br>
संवित्त्वदात्मा चेत्सत्यं तेनेदं त्वन्मयं जगत् ॥<br>
&quot;</p>
<p>इति ॥ २६७ ॥</p>
<p>नन्वियं प्रमाणफलरूपा मेयादित्रयसाध्या मितिरतो मेयादयोऽस्या जीवितं न तु सा तेषामिति किमेतदुक्तम् ? &ndash; इत्याशङ्क्याह &ndash;</p>
<p>रूपं दृशाहमित्यंशत्रयमुत्तीर्य वर्तते ।<br>
द्वारमात्राश्रितोपाया पश्यामीत्यनुपायिका ॥ १०-२६८ ॥</p>
<p>प्रमातृता स्वतन्त्रत्वरूपा सेयं प्रकाशते ।<br>
संवित्तुरीयरूपैवं प्रकाशात्मा स्वयं च सा ॥ १०-२६९ ॥</p>
<p>रूपमिति प्रमेयम्, दृशेति प्रमाणम्, अहमिति प्रमाता, सेयं विश्वैकजीवितं शुद्धा परा संविदेवमंशत्रयोत्तीर्णा पश्यामीत्येवमाकारं बहिष्प्रसरणानन्तरं प्रत्यावृत्य स्वात्मविश्रान्तौ यद्द्वारं तावत्येवाश्रितो मेयादित्रयलक्षण उपायो यया सा, स्वरूपे पुनरनुपयुज्यमानानुपपद्यमानोपाया, स्वातन्त्र्यमयी परप्रमातृता सा &ndash; इति वाक्यार्थः ।<br>
ननु कर्मकरणकर्तृव्यतिरिक्तं फलदशाधिशायि तुरीयं रूपं प्रकाशं पश्यामो न तु तदतिरिक्ता काचन संवित्परिस्फुरति यस्याः पश्यामीति द्वारमुच्येत ? &ndash; इत्याशङ्क्याह &ndash; &ldquo;प्रकाशते&rdquo; इति ।<br>
चो हेतौ ।<br>
सा हि परप्रमातृरूपा शुद्धा संवित्स्वयं प्रकाशते न तु पश्यामीत्यादिविकल्पोल्लेखभूमिः   - इत्यर्थः ।<br>
यतस्तुरीयाभिमतस्य पश्यामीति प्रकाशस्य सैवात्मा तस्यां हि क्षणमप्यप्रकाशमानायां न किञ्चिदेव परिस्फुरेत् ॥ २६९ ॥</p>
<p>अत एवाह ↓</p>
<p>तत्समावेशतादात्म्ये मातृत्वं भवति स्फुटम् ।<br>
तत्समावेशोपरागान्मानत्वं मेयता पुनः ॥ १०-२७० ॥</p>
<p>तत्समावेशनैकट्यात् त्रयं तत्तदनुग्रहात् ।</p>
<p>प्रमात्रादीनां हि तुर्यसंविदमपेक्ष्य यथायथं विप्रकर्षः &ndash; इत्युक्तम् &ndash; &ldquo;तत्समावेशतादात्म्ये&rdquo; इति, तत्समावेशोपरागादिति, तत्समावेशनैकट्यादिति च ॥ २७० ॥</p>
<p>प्रमाणफलविलक्षणसंविद्वाद एव चागमप्रसिद्धिरनुगता &ndash; इत्याह &ndash;</p>
<p>वेद्यादिभेदगलनादुक्ता सेयमनामया ॥ १०-२७१ ॥</p>
<p>मात्राद्यनुग्रहादा(धा)नात्सव्यापारेति भण्यते ।</p>
<p>उक्तेति इहैव समनन्तरम् ।<br>
&ldquo;अनामया सव्यापारा च भण्यते&rdquo; इति श्रीपूर्वशास्त्रे यददूर एव संवादयिष्यति ॥ २७१ ॥</p>
<p>एतदेव स्वदर्शनभङ्ग्यापि योजयति &ndash;</p>
<p>जाग्रदाद्यपि देवस्य शक्तित्वेन व्यवस्थितम् ॥ १०-२७२ ॥</p>
<p>अपरं परापरं च द्विधा तत्सा परा त्वियम् ।</p>
<p>ततश्च तज्जाग्रदादित्रयमेव द्विधा पारमेश्वरी शक्तिः &ndash; इत्युक्तम् &ndash; द्विधा तत्सेति।<br>
सेति शक्तिः, इयं तु तुर्यात्मा संवित्परा तेन जाग्रत्स्वप्नावपरा, सुषुप्तं परापरा, तुर्यं च परेति ॥ २७२ ॥</p>
<p>अत्रापि प्राग्वदेव सञ्ज्ञाभेदोऽस्ति &ndash; इत्याह &ndash;</p>
<p>रूपकत्वादुदासीनाच्च्युतेयं पूर्णतोन्मुखी ॥ १०-२७३ ॥</p>
<p>दशा तस्यां समापत्ती रूपातीतं तु योगिनः ।<br>
पूर्णतौन्मुख्ययोगित्वाद्विश्वं पश्यति तन्मयः ॥ १०-२७४ ॥</p>
<p>प्रसङ्ख्याता प्रचयतस्तेनेयं प्रचयो मता ।</p>
<p>पूर्णतौन्मुख्यादुदासीनादूर्पकत्वात्प्रमातृत्वात् च्युतायामस्यां तुर्यदशायां योगिषु समापत्तिर्नाम रूपं मितमपि मातारमतिक्रान्तत्वादूर्पातीतमित्युच्यते ।<br>
&ldquo;प्रचयतः&rdquo; इति राशीभूतत्वेन, अत एव &ldquo;तन्मयः&rdquo; इत्युक्तं विश्वस्य करामलकवत्प्रचिततया दर्शनेन हेतुना &ndash; इत्यर्थः ।<br>
तदुक्तम् &ndash;</p>
<p>&ldquo;प्रचयो रूपातीतं च सम्यक्तुर्यमुदाहृतम् ।<br>
&quot; (मा।  वि। २।३८)</p>
<p>इति ॥ २७४ ॥</p>
<p>नन्वस्यामपि परस्परसाङ्कर्याज्जाग्रदादिवच्चातूरूप्यं किं सम्भवेन्न वा ? &ndash; इत्याशङ्क्याह &ndash;</p>
<p>नैतस्यामपरा तुर्यदशा सम्भाव्यते किल ॥ १०-२७५ ॥</p>
<p>संविन्न किल वेद्या सा वित्त्वेनैव हि भासते ।</p>
<p>तुर्यं हि परा संवित्, सा च वेदित्रेकस्वभावेति वेद्यदशासंस्पर्शोऽप्यस्या न स्यात्तत्कथमियं वेद्यवेदकोभयरूपतामश्नुवीत येनोभयदशाधिशायि तुर्यतुर्यमपि स्यात् ॥ २७५ ॥</p>
<p>ननु यद्येवं तर्हि तुर्यजाग्रदाद्यपि किं सम्भवेन्न वा ? &ndash; इत्याशङ्क्याह &ndash;</p>
<p>जाग्रदाद्यास्तु सम्भाव्यास्तिस्त्रोऽस्याः प्राग्दशा यतः ॥ १०-२७६ ॥</p>
<p>त्रितयानुग्रहात्सेयं तेनोक्ता त्रिकशासने ।<br>
मनोन्मनमनन्तं च सर्वार्थमिति भेदतः ॥ १०-२७७ ॥</p>
<p>शम्भाव्याः&rdquo; इति जाग्रदादयो हि परस्या एव संविदः स्वातन्त्र्यविजृम्भितम्, अत एवाह &ndash; यतस्त्रितयानुग्रहात्सेयमिति ।<br>
अत एव जाग्रदाद्यानुगुण्येन श्रीपूर्वशास्त्रे त्रिप्रकारतयेयमुक्ता &ndash; इत्याह &ndash; तेनेत्यादि ।<br>
तेनेति जाग्रदाद्यवस्थात्रयानुग्राहकत्वेन ।<br>
मनोन्मनमिति जागरायामविकल्पकप्राधान्यान्मनसो मननरूपस्वव्यापारोत्क्रमणेन वृत्तेः ।<br>
अनन्तमिति स्वप्ने विषयेन्द्रियाद्यनपेक्षणेन देशकालाद्यनियमात् ।<br>
सर्वार्थमिति सुषुप्ते विश्वस्य शक्त्यात्मनावस्थानात् ॥ २७७ ॥</p>
<p>एवं तुर्यमभिधाय तुर्यातीतमप्यभिधत्ते &ndash;</p>
<p>यत्तु पूर्णानवच्छिन्नवपुरानन्दनिर्भरम् ।<br>
तुर्यातीतं तु तत्प्राहुस्तदेव परमं पदम् ॥ १०-२७८ ॥</p>
<p>ननु तुर्यातीतं नाम पञ्चमं पदम्, किमतोऽप्यन्यत्पदमस्ति न वा? &ndash; इत्याशङ्क्योक्तम् &ndash; तदेव परमं पदमिति ।<br>
परममित्यनन्याकाङ्क्षं परविश्रान्तिधामत्वात्, अत एवोक्तम् &ndash; पूर्णानवच्छिन्नवपुरिति, आनन्दनिर्भरमिति च ॥ २७८ ॥</p>
<p>ननु लोकयोगप्रसङ्ख्यानवशाद्यथा जाग्रदादीनां चतसॄणामप्यवस्थानां त्रीणि नामान्युक्तानि, तद्वदिहापि किमुच्यन्ते न वा ? &ndash; इत्याशङ्क्याह &ndash;</p>
<p>नात्र योगस्य सद्भावो भावनादेरभावतः ।<br>
अप्रमेयेऽपरिच्छिन्ने स्वतन्त्रे भाव्यता कुतः ॥ १०-२७९ ॥</p>
<p>योगाद्यभावतस्तेन नामास्मिन्नादिशद्विभुः ।</p>
<p>तेनेति योगादेरसद्भावेन ।<br>
यथा चैतत्तथा द्वितीयाह्निकादावुक्तम् ॥ २७९ ॥</p>
<p>अतश्चात्र संविदेकरूपत्वात्प्रसङ्ख्यानमेव प्रपततीति तदभिप्रायेणैव नामास्ति &ndash; इत्याह &ndash;</p>
<p>प्रसङ्ख्यानबलात्त्वेतदूर्पं पूर्णत्वयोगतः ॥ १०-२८० ॥</p>
<p>अनुत्तरादिह प्रोक्तं महाप्रचयसञ्ज्ञितम् ।</p>
<p>एतदूर्पमित्येतच्छब्देन तुर्यातीतपरामर्शः ।<br>
ननु तुर्ये &ldquo;प्रचयः&rdquo; इति सञ्ज्ञानमुक्तमिह तु ततोऽपि महत्त्वे किं निमित्तम्? &ndash; इत्याशङ्क्योक्तम् &ndash; &ldquo;अनुत्तरात्&rdquo; इति &ldquo;पूर्णत्वयोगतः&rdquo; इति ।<br>
अनुत्तरादिति तुर्यात् ।<br>
तत्र हि संविदो विश्वोत्तीर्णमेव रूपमिह तु तथात्वेऽपि विश्वमयमिति ततोऽप्यस्य महत्त्वयोगः ।<br>
तदुक्तम् &ndash;</p>
<p>&ldquo;महाप्रचयमिच्छन्ति तुर्यातीतं विचक्षणाः ।<br>
&quot; (मा।  वि। २।३८)</p>
<p>इति ॥ २८० ॥</p>
<p>अत एवात्र प्रचय इव भेदसम्भावनापि नास्तीति न कश्चिदपि विशेषकतया भेद उक्तः &ndash; इत्याह ↓</p>
<p>पूर्णत्वादेव भेदानामस्यां सम्भावना न हि ॥ १०-२८१ ॥</p>
<p>तन्निरासाय नैतस्यां भेद उक्तो विशेषणम् ।</p>
<p>ननु</p>
<p>श्रीपूर्वशास्त्रे &ldquo;मनोन्मनमनन्तं च सर्वार्थं सततोदितम् ।<br>
प्रचये तत्र सञ्ज्ञेयमेकं तन्महसि स्थितम् ॥<br>
&quot; (मा।  वि। २।४६)</p>
<p>इत्यादिना महाप्रचयेऽपि सततोदिताख्यो भेद उक्तः ↓ इति कथमेतदवोचस्तुर्यातीतदशायां नोक्तो भेद इति ? &ndash; इत्याशङ्क्याह &ndash;</p>
<p>सततोदितमित्येतत्सर्वव्यापित्वसूचकम् ॥ २८२ ॥</p>
<p>शत्त्वं लघु प्रकाशम् ।<br>
&quot; (साम्। १३ का।<br>
)</p>
<p>इत्यादौ सत्त्वस्य लघुत्वादिना तथातथास्वरूपमेवोक्तं तथेहापि सततोदितत्वेन सर्वव्यापित्वलक्षणमखण्डस्वरूपमेव प्रकाशितमिति ॥ २८२ ॥</p>
<p>किमत्र प्रमाणम् ? &ndash; इत्याशङ्क्याह &ndash;</p>
<p>न ह्येक एव भवति भेदः क्वचन कश्चन ।</p>
<p>भेदा हि प्रतियोगिनमपेक्ष्य भेदका भवेयुरिति कथमेक एव भेदः स्यात् ।<br>
स हि स्वरूपमेवोच्यते ॥<br>
अतश्चात्रैको भेदः &ndash; इत्येतन्मूढप्रलपितम्   - इत्याह &ndash;</p>
<p>तुर्यातीते भेद एकः सततोदित इत्ययम् ॥ १०-२८३ ॥</p>
<p>मूढवादस्तेन सिद्धमविभेदित्वमस्य तु ।</p>
<p>अत एवागमोऽप्येवम् &ndash; इत्याह &ndash;</p>
<p>श्रीपूर्वशास्त्रे तेनोक्तं…</p>
<p>तत्र पिण्डस्थस्य प्राक्संवादितत्वात्पदस्थात्प्रभृति तदेव पठति &ndash;</p>
<p>…पदस्थमपरं विदुः ॥ १०-२८४ ॥</p>
<p>मन्त्रास्तत्पतयः सेशा रूपस्थमिति कीर्त्यते ।<br>
रूपातीतं परा शक्तिः सव्यापाराप्यनामया ॥ १०-२८५ ॥</p>
<p>निष्प्रपञ्चो निराभासः शुद्धः स्वात्मन्यवस्थितः ।<br>
सर्वातीतः शिवो ज्ञेयो यं विदित्वा विमुच्यते ॥ १०-२८६ ॥</p>
<p>अपरमित्यधिष्ठानकरणं सुषुप्ते च प्रमातुरेव प्राधान्यमित्युक्तम् &ndash; &ldquo;मन्त्रास्तत्पतयः सेशा इति ।<br>
शक्तिरिति संवित्, सैव हि तुर्यस्य रूपमित्युक्तं प्राक् ।<br>
निष्प्रपञ्च&rdquo; इति अविभिन्नस्वभावः इत्यर्थः ।<br>
अत एवोक्तम् &ndash; श्वात्मन्यवस्थितः&rdquo; इति निराभासः&rdquo; इति &ldquo;शुद्ध&rdquo; इति च ।<br>
शर्वातीतः&rdquo; इति सर्वं तुर्याद्यतीतः सर्वानप्यत्यर्थमितश्च &ndash; इत्यर्थः ॥ २८६ ॥</p>
<p>नन्विह &ldquo;श्रीशम्भुनाथाज्ज्ञात्वा मयैतद्दर्श्यते&rdquo; इति प्रागुक्तं तेन पुनः स्वोपज्ञमेव किमेतदुक्तं न वा ? &ndash; इत्याशङ्क्याह &ndash;</p>
<p>इति श्रीसुमतिप्रज्ञाचन्द्रिकाशान्ततामसः ।<br>
श्रीशम्भुनाथः सद्भावं जाग्रदादौ न्यरूपयत् ॥ २८७ ॥</p>
<p>श्रीसुमतिनाथो ह्यस्य परमगुरुर्यत्पारम्पर्यादनेनैतदधिगतम् ॥ २८७ ॥</p>
<p>इदानीमेषामेव गुर्वन्तरमताभिप्रायेणापि स्वरूपं निरूपयितुमुपक्रमते &ndash;</p>
<p>अन्ये तु कथयन्त्येषां भङ्गीमन्यादृशीं श्रिताः ।<br>
यदूर्पं जाग्रदादीनां तदिदानीं निरूप्यते ॥ १०-२८८ ॥</p>
<p>अन्य इति श्रीप्रत्यभिज्ञाकारादयः ॥ २८८ ॥</p>
<p>तदेवाह ↓</p>
<p>तत्राक्षवृत्तिमाश्रित्य बाह्याकारग्रहो हि यः ।<br>
तज्जाग्रत्स्फुटमासीनमनुबन्धि पुनः पुनः ॥ १०-२८९ ॥</p>
<p>आत्मसङ्कल्पनिर्माणं स्वप्नो जाग्रद्विपर्ययः ।<br>
लयाकलस्य भोगोऽसौ मलकर्मवशान्न तु ॥ १०-२९० ॥</p>
<p>स्थिरीभवेन्निशाभावात्सुप्तं सौख्याद्यवेदने ।<br>
ज्ञानाकलस्य मलतः केवलाद्भोगमात्रतः ॥ १०-२९१ ॥</p>
<p>यन्नाम बाह्यत्वात्सर्वप्रमातृसाधारणस्यार्थस्य सर्वाक्षगोचरतया ग्रहणं तज्जाग्रज्जागरावस्था &ndash; इत्यर्थः ।<br>
तज्जार्थस्य बाह्यत्वादेव स्फुटमासीनं स्पष्टावभासतया तिष्ठत्, अत एव बाधानुदयात्पुनःपुनरनुबन्धि स्फुटं स्थिरार्थविषयम् &ndash; इत्यर्थः ।<br>
तदुक्तम् &ndash;</p>
<p>शर्वाक्षगोचरत्वेन या तु बाह्यतया स्थिरा ।<br>
सृष्टिः साधारणी सर्वप्रमातृणां स जागरः ॥<br>
&quot; (रि।<br>
प्र। ३।२।१७)</p>
<p>इति ।<br>
स्वप्नस्य च जाग्रद्विपर्यये हेतुरात्मसङ्कल्पनिर्माणमिति ।<br>
तत्र हि मनोमात्रविषयत्वादर्थस्य सर्वाक्षगोचरत्वं सर्वप्रमातृसाधारणत्वं पुनःपुनरनुबन्धित्वं च नेति ।</p>
<p>तदुक्तम् ↓</p>
<p>&ldquo;मनोमात्रपथेऽप्यक्षविषयत्वेन विभ्रमात् ।<br>
स्पष्टावभासा भावानां सृष्टिः स्वप्नपदं मतम् ॥<br>
&quot; (रि।<br>
प्र। ३।२।१६)</p>
<p>इति ।<br>
यत्पुनरत्र स्पष्टावभासत्वमुक्तं तदपि सर्वाक्षगोचरत्वाद्यभावाज्जाग्रद्विपरीतमेवेति न कश्चिद्विरोधः ।<br>
&ldquo;लयाकलस्य भोगोऽसौ&rdquo; इति लयाकलोऽत्र भोक्तैव &ndash; इत्यर्थः, अत एव जाग्रत्यपि सकलः प्रमातेत्यनेन सूचितम् ।<br>
तदुक्तम् &ndash;</p>
<p>&ldquo;तत्र स्वरूपे ग्राह्यत्वं सकलो ग्राहको मतः ।<br>
ग्रहणाकारतामाप्ता शक्तिः सकलसम्मता ॥<br>
&quot;</p>
<p>इति ।<br>
ननु चात्र लयाकलस्य सकलवत्कस्मान्न भोगः स्थिरत्वं यायात् ?   - इत्याशङ्क्याह &ndash; न त्वित्यादि ।<br>
अस्य ह्याणवकार्ममलद्वययोगाज्जातोऽपि भोगो मायीयमलाभावान्न प्ररोहमियाच्छरीरादेराश्रयस्यासम्पत्तेः ।<br>
तदुक्तम् &ndash;</p>
<p>&ldquo;प्रलयाकलसञ्ज्ञो यस्तस्य कार्ममलस्थितेः ।<br>
स भोगो जायते मायाभावात्स्थैर्यं न गच्छति ॥<br>
&quot;</p>
<p>इति ।<br>
सौख्यादीत्यादिशब्दान्नीलादि ।<br>
तदुक्तम् &ndash;</p>
<p>&ldquo;…षौषुप्तं प्रलयोपमम् ।<br>
&quot; (रि।<br>
प्र। ३।२।१५)</p>
<p>इति ।<br>
&ldquo;…ज्ञेयशून्यता ।<br>
&quot; (रि।<br>
प्र। ३।२।१३)</p>
<p>इति च ।<br>
तच्च ज्ञानाकलस्य पदमिति शेषः ।<br>
अत्र हेतुरभिलाषैकरूपाणवमात्रोत्थाद्भोगयोग्यत्वादिति ॥ २९१ ॥</p>
<p>ननु विज्ञानाकलानामपि किमाणवमलयोगोऽस्ति तन्निमित्तकं भोगयोग्यत्वं च ? &ndash; इत्याशङ्क्याह &ndash;</p>
<p>भेदवन्तः स्वतोऽभिन्नाश्चिकीर्ष्यन्ते जडाजडाः ।<br>
तुर्ये तत्र स्थिता मन्त्रतन्नाथाधीश्वरास्त्रयः ॥ १०-२९२ ॥</p>
<p>यावद्भैरवबोधान्तःप्रवेशनसहिष्णवः ।<br>
भावा विगलदात्मीयसाराः स्वयमभेदिनः ॥ १०-२९३ ॥</p>
<p>तुर्यातीतपदे संस्युरिति पञ्चदशात्मके ।</p>
<p>ते हि विज्ञानाकला बोधाद्येकरूपत्वादभिन्ना अपि स्वतः परमेश्वरेच्छया भेदवन्तश्चिकीर्ष्यन्ते ।<br>
अत एव भेदभाक्त्वाज्जडाः, अभेदभाक्त्वाच्चाजडाः &ndash; इत्युक्तं &ldquo;जडाजडाः&rdquo; इति ।<br>
यदाहुः &ndash;</p>
<p>&ldquo;बोधादिलक्षणैक्येऽपि येषामन्योन्यभिन्नता ।<br>
तथेश्वरेच्छाभेदेन ते च विज्ञानकेवलाः ॥<br>
&quot; (रि।<br>
प्र। ३।२।७)</p>
<p>इति ।<br>
तत्र स्थिता इति &ndash; तत्र जाग्रदादौ स्थिताः सकलप्रलयाकलविज्ञानाकला एव ये यथायोगं मन्त्रादिरूपतां प्राप्ताः सन्तस्तुर्ये प्रमातारस्तदुपादानकत्वान्मन्त्रादीनाम् ।<br>
तदुक्तम्   -</p>
<p>&ldquo;विशिष्टसुखदुःखादिसाधनावेदने सति ।<br>
तत्सामान्यमयो भोगो जागरे स्मृतिमागतः ॥</p>
<p>सौषुप्तो मलमात्रोत्थस्तत्र विज्ञानकेवलाः ।<br>
भेदवन्तः स्वतोऽभिन्नाश्चिकीर्ष्यन्ते जडाजडाः ॥</p>
<p>तत्राविश्य च त इत्थं स्वातन्त्र्यात्तुर्यमीदृशम् ।<br>
मन्त्रतत्पतिमन्त्रेशमहेशस्थितिभाक्क्रमात् ॥<br>
&quot;</p>
<p>इति ।<br>
सर्वे हि परसंविद्विश्रान्त्युन्मुखा एव &ndash; इति भावः ।<br>
अत एव तुर्यातीतपदे प्रमातृप्रमेयात्मानः सर्व एव भावाः परसंविदैकात्म्यसहिष्णुत्वाद्विगलदात्मीयसारा अत एव स्वयमभेदिनः संस्युः शिवशक्तिमात्रात्मना रूपेण परिस्फुरन्ति &ndash; इत्यर्थः ।<br>
यथोत्तरं भेदविगलनक्रमावद्योतको यावच्छब्दः ।<br>
पाञ्चदश्यक्रमे चैवं जाग्रदाद्यवस्था इत्युक्तम् &ndash; &ldquo;इति पञ्चदशात्मके&rdquo; इति ॥ २९३ ॥</p>
<p>एवं मतभेदेऽपि जाग्रदाद्यवस्थानां तात्पर्येणैकमेव रूपं विश्रमयति &ndash;</p>
<p>यस्य यद्यत् स्फुण्टं रूपं तज्जाग्रदिति मन्यताम् ॥ १०-२९४ ॥</p>
<p>यदेवास्थिरमाभाति स पूर्वं स्वप्न ईदृशः ।<br>
अस्फुटं तु यदाभाति सुप्तं तत्तत्पुरोऽपि यत् ॥ १०-२९५ ॥</p>
<p>त्रयस्यास्यानुसन्धिस्तु यद्वशादुपजायते ।<br>
स्रक्सूत्रकल्पं तत्तुर्यं सर्वभेदेषु गृह्यताम् ॥ १०-२९६ ॥</p>
<p>यत्त्वद्वैतभरोल्लासद्राविताशेषभेदकम् ।<br>
तुर्यातीतं तु तत्प्राहुरित्थं सर्वत्र योजयेत् ॥ १०-२९७ ॥</p>
<p>सपूर्वमिति पूर्वानुभूतम् &ndash; इत्यर्थः ।<br>
अस्फुटमिति सुषुप्ते विश्वस्य शक्त्यात्मनावस्थानादनुद्भिन्नरूपम् &ndash; इत्यर्थः ।<br>
ननु यद्येवं तर्ह्यत्र न किञ्चिदपि भायात्? &ndash; इत्याशङ्क्याह &ndash; तत्पुरोऽपि यदिति ।<br>
ततः सुषुप्तात्पुरो जागरायामपि तद्भवति &ndash; इत्यर्थः ।<br>
अत एव सुखमहमस्वाप्समित्यादिका स्मृतिः स्यात्, अत एव समनन्तरं संवादितम् &ldquo;जागरे स्मृतिमागतः&rdquo; इति ।<br>
त्रयस्येति जाग्रदादेः ।<br>
सर्वभेदेष्विति जाग्रज्जाग्रदाद्यवान्तरप्रकारेषु &ndash; इत्यर्थः ।<br>
स्रक्सूत्रकल्पमिति सर्वानुगमात् ।<br>
अत एवोक्तम् &ndash;</p>
<p>&ldquo;त्रिषु चतुर्थं तैलवदासेच्यम् ।<br>
&quot; (शि।<br>
सू। ३।२०)</p>
<p>इति ।<br>
तुर्यातीते पुनरनुगन्त्रनुगम्याद्यभावाद् भेदगन्धोऽपि नास्तीत्युभयमतानुयायि तात्पर्यतो जाग्रदादीनां रूपमुक्तम् ।<br>
एवं पाञ्चदश्यक्रमे जाग्रदाद्यवस्थापञ्चकमभिधाय त्रायोदश्यादावप्यतिदिशति &ndash; इत्थं सर्वत्र योजयेदिति ॥ २९७ ॥</p>
<p>तदेवाह ↓</p>
<p>लयाकले तु स्वं रूपं जाग्रत्तत्पूर्ववृत्ति तु ।<br>
स्वप्नादीति क्रमं सर्वं सर्वत्रानुसरेद् बुधः ॥ १०-२९८ ॥</p>
<p>तत्पूर्ववृत्तीति ततः स्वरूपात्पूर्ववृत्ति लयाकलात् &ndash; इत्यर्थः ।<br>
सर्वत्रेति शिवान्तम् ॥ २९८ ॥</p>
<p>तदाह &ndash;</p>
<p>एकत्रापि प्रभौ पूर्णे चित्तुर्यातीतमुच्यते ।<br>
आनन्दस्तुर्यमिच्छैव बीजभूमिः सुषुप्तता ॥ १०-२९९ ॥</p>
<p>ज्ञानशक्तिः स्वप्न उक्तः क्रियाशक्तिस्तु जागृतिः ।</p>
<p>नचैतत् &ldquo;अग्निर्माणवकः&rdquo; इत्यादिवदुपचरितम् &ndash; इत्याह &ndash;</p>
<p>न चैवमुपचारः स्यात्सर्वं तत्रैव वस्तुतः ॥ १०-३०० ॥</p>
<p>न चेन्न क्वापि मुख्यत्वं नोपचारोऽपि तत्क्वचित् ।</p>
<p>यतस्तत्र चिदेकरूपे पूर्णे प्रभावेव सर्वं भावजातं वस्तुतोऽस्ति, अन्यथा हि न किञ्चन चकास्यात् ।<br>
यदुक्तम् ↓</p>
<p>श्वामिनश्चात्मसंस्थस्य भावजातस्य भासनम् ।<br>
अस्त्येव न विना तस्मादिच्छामर्शः प्रवर्तते ॥<br>
&quot; (रि।<br>
प्र। १।५।१०)</p>
<p>इति ।<br>
ततश्च सकलादौ तन्मुख्यं न स्यादप्रकाशनादेव, तथात्वे च मुख्याभावादुपचारोऽपि व्याहन्येतेति वास्तवमेव शिवेऽपि जाग्रदाद्यवस्थापञ्चकम् ॥ ३०० ॥</p>
<p>अत्रैव प्रमाणसिद्धतामाह &ndash;</p>
<p>एतच्छ्रीपूर्वशास्त्रे च स्फुटमुक्तं महेशिना ॥ १०-३०१ ॥</p>
<p>एतदेव श्रौतेनार्थेन च क्रमेणाह &ndash;</p>
<p>तत्र स्वरूपं शक्तिश्च सकलश्चेति तत्त्रयम् ।<br>
इति जाग्रदवस्थेयं भेदे पञ्चदशात्मके ॥ १०-३०२ ॥</p>
<p>अकलौ स्वप्नसौषुप्ते तुर्यं मन्त्रादिवर्गभाक् ।<br>
तुर्यातीतं शक्तिशम्भू त्रयोदशाभिधे पुनः ॥ १०-३०३ ॥</p>
<p>स्वरूपं जाग्रदन्यत्तु प्राग्वत्प्रलयकेवले ।<br>
स्वं जाग्रत्स्वप्नसुप्ते द्वे तुर्याद्यत्र च पूर्ववत् ॥ १०-३०४ ॥</p>
<p>विज्ञानाकलभेदेऽपि स्वं मन्त्रा मन्त्रनायकाः ।<br>
तदीशाः शक्तिशम्भ्वित्थं पञ्च स्युर्जाग्रदादयः ॥ १०-३०५ ॥</p>
<p>सप्तभेदे तु मन्त्राख्ये स्वं मन्त्रेशा महेश्वराः ।<br>
शक्तिः शम्भुश्च पञ्चोक्ता अवस्था जाग्रदादयः ॥ १०-३०६ ॥</p>
<p>स्वरूपं मन्त्रमाहेशी शक्तिर्मन्त्रमहेश्वरः ।<br>
शक्तिः शम्भुरिमाः पञ्च मन्त्रेशे पञ्चभेदके ॥ १०-३०७ ॥</p>
<p>स्वं क्रिया ज्ञानमिच्छा च शम्भुरत्र च पञ्चमी ।<br>
महेशभेदे त्रिविधे जाग्रदादि निरूपितम् ॥ १०-३०८ ॥</p>
<p>स्वरूपं धराद्यव्यक्तान्तम्, सकलशब्दसन्निधानात्तदीयैव शक्तिः ।<br>
अकलौ प्रलयाकलविज्ञानाकलौ ।<br>
स्वरूपमिति सकलतच्छक्तिसहितं कलान्तमन्यत्प्राग्वदिति तदकलौ स्वप्नसुप्ते, तुर्यं मन्त्रादिवर्गभाक्, तुर्यातीतं शक्तिशम्भु, &ndash; इत्यनुसर्तव्यम् ।<br>
&ldquo;प्रलयाकले&rdquo; इत्यर्थाद्वेद्ये, तेनैकादशात्मके भेदे &ndash; इत्यर्थः ।<br>
स्वमिति प्रलयाकलाद्यात्मकं स्वरूपं यत्प्राक्स्वप्नपदं समभवत् ।<br>
&ldquo;द्वे&rdquo; इति विज्ञानाकलतच्छक्ती, तेन विज्ञानाकलशक्तिः स्वप्ने, विज्ञानाकलस्तु सुषुप्ते इति ।<br>
पूर्ववदिति तेन तुर्ये मन्त्रादयस्तुर्यातीते तु शक्तिशिवाविति ।<br>
&ldquo;विज्ञानाकलभेदे&rdquo; इति नवात्मके भेदे &ndash; इत्यर्थः ।<br>
स्वमिति विज्ञानाकलादिरूपं यत्प्राक्स्वप्नसौषुप्तदशमध्यशेत ।<br>
&ldquo;जाग्रदादयः&rdquo; इत्यनेन क्रमः सूचितः, तेन सशक्तिर्विज्ञानाकलो जाग्रत् यावच्छक्तिशिवौ तुर्यातीतमिति ।<br>
स्वं मन्त्रादिरूपं जाग्रद्यत्प्राक्स्वप्नदशामधिशयानमासीत्, तेन स्वप्ने मन्त्रेश्वराः, सुप्ते मन्त्रमहेश्वरास्तुर्ये शक्तिस्तुर्यातीते तु शम्भुरिति ।<br>
स्वरूपमिति मन्त्रेश्वरादिरूपं जाग्रद्यत्प्राक्स्वप्नपदमासीत् मन्त्रमहेश्वरशक्तेरारभ्य पुनः क्रमात्स्वप्नाद्या अवस्थाः ।<br>
स्वमिति मन्त्रमहेश्वरादिरूपं जाग्रद्यावच्छम्भुः पञ्चमी तुर्यातीतावस्था स्यात् ।<br>
अस्मद्दर्शने च वस्तुतः शिवशक्तेस्त्रैरूप्यमेवोदितमित्युक्तम् क्रिया ज्ञानमिच्छा चेति ॥ ३०७ ॥</p>
<p>न केवलमियदन्तमेव जाग्रदादि निरूपणीयतया सम्भवेद्यावद्विगलितभेदसद्भावे शिवेऽपि &ndash; इत्याह &ndash;</p>
<p>व्यापारादाधिपत्याच्च तद्धान्या प्रेरकत्वतः ।<br>
इच्छानिवृत्तेः स्वस्थत्वाच्छिव एकोऽपि पञ्चधा ॥ १०-३०९ ॥</p>
<p>एतच्च समनन्तरमेवोक्तं विभज्य ग्रन्थकृतास्माभिश्च व्याख्यातमिति नेह पुनरायस्तम् ।<br>
तदुक्तं तत्र &ndash;</p>
<p>श्वरूपं तत्र शक्तिश्च सकलश्चेति तत्त्रयम् ।<br>
इति जाग्रदवस्थेयं भेदे पञ्चदशात्मके ॥</p>
<p>अकलौ द्वौ परिज्ञेयौ सम्यक्स्वप्नसुषुप्तयोः ।<br>
मन्त्रादितत्पतीशानवर्गस्तुर्य इति स्मृतः ॥</p>
<p>शक्तिशम्भू परिज्ञेयौ तुर्यातीते वरानने ।<br>
त्रयोदशात्मके भेदे स्वरूपसकलावुभौ ॥</p>
<p>मन्त्रमन्त्रेश्वरेशानाः शक्तीशावपि पूर्ववत् ।<br>
प्रलयाकलभेदेऽपि स्वं विज्ञानकलावुभौ ॥</p>
<p>मन्त्रमन्त्रेश्वरेशानाः शक्तीशावपि पूर्ववत् ।<br>
नवधा कीर्तिते भेदे स्वं मन्त्रा मन्त्रनायकाः ॥</p>
<p>तदीशाः शक्तिशम्भू च पञ्चावस्थाः प्रकीर्तिताः ।<br>
पूर्ववत्सप्तभेदेऽपि स्वं मन्त्रेशेशशक्तयः ॥</p>
<p>शिवश्चेति परिज्ञेयाः पञ्चैव वरवर्णिनि ।<br>
स्वं शक्तिः स्वा निजेशानाः शक्तिशम्भू च पञ्चके ॥</p>
<p>त्रिके स्वं शक्तिशक्तीच्छाशिवभेदं विलक्षयेत् ।<br>
सव्यापाराधिपत्वेन तद्धीनप्रेरकत्वतः ॥</p>
<p>इच्छानिवृत्तेः स्वस्थत्वादभिन्नं चेति पञ्चधा ।<br>
&quot; (मा।  वि। २।२७-३५)</p>
<p>इति ।<br>
प्रमातृभेदश्च वस्तुधर्मादिषु त्रिष्वपि प्रमेयेष्वन्तः प्रतिपदमुक्तः &ndash; इति तेन नेह पृथगुपात्तः ॥ ३०८ ॥</p>
<p>एतदेव प्रथमार्धेनोपसंहरति इत्येष दर्शितोऽस्माभिस्तत्त्वाध्वा विस्तरादथ ।</p>
<p>इति श्रीमदाचार्याभिनवगुप्तपादविरचिते श्रीतन्त्रालोके तत्त्वभेदप्रकाशनं नाम दशममाह्निकम् ॥ १० ॥</p>
<p>विस्तरादिति, पूर्वाह्निके हि सङ्क्षेपेण षट्त्रिंशद्धा एतदुक्तम्, इह तु प्रतितत्त्वं पाञ्चदश्यादिक्रमेणान्यथेति भावः ।<br>
अथेत्यन्ते मङ्गलार्थमिति शिवम् ॥</p>
<p>कौमारिलनैयायिकमतविमतिसतत्त्वविज्जयरथाख्यः ।<br>
अख्यापयदतिविशदां दशमाह्निके विवृतिरीतिमिमाम् ॥</p>
<p>इति श्रीमदाचार्याभिनवगुप्तपादविरचिते, श्रीजयरथाचार्यकृतविवेकाख्यव्याख्योपेते श्रीतन्त्रालोके तत्त्वभेदप्रकाशनं नाम दशममाह्निकम् ॥ १० ॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_10_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/tantrAlokaH/sarva-prastutiH/10/">१० </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_10_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_10_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_tantrAlokaH_sarva-prastutiH_10_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
