<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०१">
  <meta property="og:description" content="प्रथमः काण्डः
वमलकलाश्रयाभिनवसृष्टिमहा जननी
भरिततनुश्च पञ्चमुखगुप्तरुचिर्जनकः ।
तदुभययामलस्फुरितभावविसर्गमयं
हृदयमनुत्तरामृतकुलं मम संस्फुरतात् ॥१॥
यदीयबोधकिरणैरुल्लसद्भिः समन्ततः ।
विकासिहृदयाम्भोजा वयं स जयताद्गुरुः ॥२ ॥
साभिमर्शषडर्धार्थपञ्चस्रोतःसमुज्ज्वलान् ।
यः प्रादान्मह्यमर्थौघान्दौर्गत्यदलनव्रतान् ॥३॥
श्रीमत्सुमतिसंशुद्धसद्भक्तजनदक्षिणः ।
शम्भुनाथः प्रसन्नो मे भूयाद्वाक्पुष्पतोषितः ॥४॥
गुरुभ्योऽपि गरीयांसं युक्तं श्रीचुखलाभिधम् ।
वन्दे यत्कृतसंस्कारः स्थितोऽस्मि गलितग्रहः ॥५॥
ततो गुरुतरः श्रीमान्भूतिराजो महामतिः ।
जयताद्भक्तजनतासमुद्धरणसाहसः ॥६॥
श्रीसोमानन्दसम्बोधश्रीमदुत्पलनिःसृताः ।
जयन्ति संविदामोदसन्दर्भा दिक्प्रसर्पिणः ॥७॥
२)
तद्दृष्टिसंसृतिच्छेदिप्रत्यभिज्ञोपदेशिनः ।
श्रिमल्लक्ष्मणगुप्तस्य गुरोर्विजयते वचः ॥८॥
अप्यसङ्ख्यनवास्वादचमत्कारैकदुर्मदा ।
येनानुत्तरसम्भोगतृप्ता मे मतिषट्पदी ॥९॥
तदेकमयतामाप्य स्वात्मन्येव तथा स्थिता ।
तदस्याः प्रोन्मिषन्त्येव विविधा नादसम्पदः ॥१०॥">
  <meta property="og:locale" content="en_us">
  <meta property="og:type" content="article">
    <meta property="article:section" content="sampradayah">

  <meta itemprop="name" content="०१">
  <meta itemprop="description" content="प्रथमः काण्डः
वमलकलाश्रयाभिनवसृष्टिमहा जननी
भरिततनुश्च पञ्चमुखगुप्तरुचिर्जनकः ।
तदुभययामलस्फुरितभावविसर्गमयं
हृदयमनुत्तरामृतकुलं मम संस्फुरतात् ॥१॥
यदीयबोधकिरणैरुल्लसद्भिः समन्ततः ।
विकासिहृदयाम्भोजा वयं स जयताद्गुरुः ॥२ ॥
साभिमर्शषडर्धार्थपञ्चस्रोतःसमुज्ज्वलान् ।
यः प्रादान्मह्यमर्थौघान्दौर्गत्यदलनव्रतान् ॥३॥
श्रीमत्सुमतिसंशुद्धसद्भक्तजनदक्षिणः ।
शम्भुनाथः प्रसन्नो मे भूयाद्वाक्पुष्पतोषितः ॥४॥
गुरुभ्योऽपि गरीयांसं युक्तं श्रीचुखलाभिधम् ।
वन्दे यत्कृतसंस्कारः स्थितोऽस्मि गलितग्रहः ॥५॥
ततो गुरुतरः श्रीमान्भूतिराजो महामतिः ।
जयताद्भक्तजनतासमुद्धरणसाहसः ॥६॥
श्रीसोमानन्दसम्बोधश्रीमदुत्पलनिःसृताः ।
जयन्ति संविदामोदसन्दर्भा दिक्प्रसर्पिणः ॥७॥
२)
तद्दृष्टिसंसृतिच्छेदिप्रत्यभिज्ञोपदेशिनः ।
श्रिमल्लक्ष्मणगुप्तस्य गुरोर्विजयते वचः ॥८॥
अप्यसङ्ख्यनवास्वादचमत्कारैकदुर्मदा ।
येनानुत्तरसम्भोगतृप्ता मे मतिषट्पदी ॥९॥
तदेकमयतामाप्य स्वात्मन्येव तथा स्थिता ।
तदस्याः प्रोन्मिषन्त्येव विविधा नादसम्पदः ॥१०॥">
  <meta itemprop="wordCount" content="12011">
  <meta name="twitter:card" content="summary">
  <meta name="twitter:title" content="०१">
  <meta name="twitter:description" content="प्रथमः काण्डः
वमलकलाश्रयाभिनवसृष्टिमहा जननी
भरिततनुश्च पञ्चमुखगुप्तरुचिर्जनकः ।
तदुभययामलस्फुरितभावविसर्गमयं
हृदयमनुत्तरामृतकुलं मम संस्फुरतात् ॥१॥
यदीयबोधकिरणैरुल्लसद्भिः समन्ततः ।
विकासिहृदयाम्भोजा वयं स जयताद्गुरुः ॥२ ॥
साभिमर्शषडर्धार्थपञ्चस्रोतःसमुज्ज्वलान् ।
यः प्रादान्मह्यमर्थौघान्दौर्गत्यदलनव्रतान् ॥३॥
श्रीमत्सुमतिसंशुद्धसद्भक्तजनदक्षिणः ।
शम्भुनाथः प्रसन्नो मे भूयाद्वाक्पुष्पतोषितः ॥४॥
गुरुभ्योऽपि गरीयांसं युक्तं श्रीचुखलाभिधम् ।
वन्दे यत्कृतसंस्कारः स्थितोऽस्मि गलितग्रहः ॥५॥
ततो गुरुतरः श्रीमान्भूतिराजो महामतिः ।
जयताद्भक्तजनतासमुद्धरणसाहसः ॥६॥
श्रीसोमानन्दसम्बोधश्रीमदुत्पलनिःसृताः ।
जयन्ति संविदामोदसन्दर्भा दिक्प्रसर्पिणः ॥७॥
२)
तद्दृष्टिसंसृतिच्छेदिप्रत्यभिज्ञोपदेशिनः ।
श्रिमल्लक्ष्मणगुप्तस्य गुरोर्विजयते वचः ॥८॥
अप्यसङ्ख्यनवास्वादचमत्कारैकदुर्मदा ।
येनानुत्तरसम्भोगतृप्ता मे मतिषट्पदी ॥९॥
तदेकमयतामाप्य स्वात्मन्येव तथा स्थिता ।
तदस्याः प्रोन्मिषन्त्येव विविधा नादसम्पदः ॥१०॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/mAlinI-vijaya-vArtikam\/01\/".replace(basePath, "/");
  pageVars.pageParams = {};
  pageVars.pageSource = "sampradAyaH\/kaulaH_shAktaH\/sampradAyaH\/pUrvAmnAyaH_trikam\/abhinavagupta-mUlam\/mAlinI-vijaya-vArtikam\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१">०१</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रथमः काण्डः</p>
<p>वमलकलाश्रयाभिनवसृष्टिमहा जननी<br>
भरिततनुश्च पञ्चमुखगुप्तरुचिर्जनकः ।<br>
तदुभययामलस्फुरितभावविसर्गमयं<br>
हृदयमनुत्तरामृतकुलं मम संस्फुरतात् ॥१॥</p>
<p>यदीयबोधकिरणैरुल्लसद्भिः समन्ततः ।<br>
विकासिहृदयाम्भोजा वयं स जयताद्गुरुः ॥२ ॥</p>
<p>साभिमर्शषडर्धार्थपञ्चस्रोतःसमुज्ज्वलान् ।<br>
यः प्रादान्मह्यमर्थौघान्दौर्गत्यदलनव्रतान् ॥३॥</p>
<p>श्रीमत्सुमतिसंशुद्धसद्भक्तजनदक्षिणः ।<br>
शम्भुनाथः प्रसन्नो मे भूयाद्वाक्पुष्पतोषितः ॥४॥</p>
<p>गुरुभ्योऽपि गरीयांसं युक्तं श्रीचुखलाभिधम् ।<br>
वन्दे यत्कृतसंस्कारः स्थितोऽस्मि गलितग्रहः ॥५॥</p>
<p>ततो गुरुतरः श्रीमान्भूतिराजो महामतिः ।<br>
जयताद्भक्तजनतासमुद्धरणसाहसः ॥६॥</p>
<p>श्रीसोमानन्दसम्बोधश्रीमदुत्पलनिःसृताः ।<br>
जयन्ति संविदामोदसन्दर्भा दिक्प्रसर्पिणः ॥७॥</p>
<p>२)</p>
<p>तद्दृष्टिसंसृतिच्छेदिप्रत्यभिज्ञोपदेशिनः ।<br>
श्रिमल्लक्ष्मणगुप्तस्य गुरोर्विजयते वचः ॥८॥</p>
<p>अप्यसङ्ख्यनवास्वादचमत्कारैकदुर्मदा ।<br>
येनानुत्तरसम्भोगतृप्ता मे मतिषट्पदी ॥९॥</p>
<p>तदेकमयतामाप्य स्वात्मन्येव तथा स्थिता ।<br>
तदस्याः प्रोन्मिषन्त्येव विविधा नादसम्पदः ॥१०॥</p>
<p>सच्छिष्यकर्णमन्द्राभ्यामर्थितोऽहं पुनः पुनः ।<br>
वाक्यार्थं कथये श्रीमन्मालिन्यां यत्क्वचित्क्वचित् ॥११॥</p>
<p>औचित्येनेतरत्यागाद्वाच्यवाचकयोर्मिथः ।<br>
वर्तनावर्त एतस्मिन्साधु शास्त्रं च वार्तिकम् ॥१२ ॥</p>
<p>येऽहर्निशं प्रकाशन्ते सर्वस्य च न गोचरे ।<br>
नुमोऽभिनवगुप्तांस्ताञ्शिवचन्द्रांशुसञ्चयान् ॥१३॥</p>
<p>जयन्ति जगदानन्दविपक्षक्षपणक्षमाः ।<br>
परमेशमुखोद्भूतज्ञानचन्द्रमरीचयः ॥१४॥</p>
<p>अनियन्त्रितसद्भावाद्भावाभेदैकभागिनः ।<br>
यत्प्राग्जातं महाज्ञानं तद्रश्मिभरभैरवम् ॥१५॥</p>
<p>ततस्तादृक्स्वमायीयहेयोपादेयवर्जितम् ।<br>
विततीभावनाचित्ररश्मितामात्रभेदितम् ॥१६॥</p>
<p>अभिमर्शस्वभावं तद्धृदयं परमेशितुः ।<br>
तत्रापि शक्त्या सततं स्वात्ममय्या महेश्वरः ॥१७॥</p>
<p>यदा सङ्घट्टमासाद्य समापत्तिं परां व्रजेत् ।<br>
तदास्य परमं वक्त्रं विसर्गप्रसरास्पदम् ॥१८॥</p>
<p>अनुत्तरविकासोद्यज्जगदानन्दसुन्दरम् ।<br>
भाविवक्त्राविभागेन बीजं सर्वस्य यत्स्थितम् ॥१९॥</p>
<p>हृत्स्पन्ददृक्परासारनिर्नामोर्म्यादि तन्मतम् ।<br>
एतत्परं त्रिकं पूर्वं +++([सूक्ष्ममिति पाठः])+++ सर्वशक्त्यविभागवत्<br>
॥२०॥</p>
<p>अत्र भावसमुल्लासशङ्कासङ्कोचविच्युतिः ।<br>
स्वानन्दलीनतामात्रमात्रिच्छाकर्मदृक्तयम् ॥२१॥</p>
<p>तथा च गुरवः शैवदृष्टावित्थं न्यरूपयन् ।<br>
[शिवैक्याख्यातिरूपभ्रान्तिमयसंसारावस्था यावन्नोन्मिषति तावदपि<br>
तावत्येवोक्तरूपशिवता तथा च शक्तिपञ्चकमपि तदानीमेकरूपमपि<br>
व्यवहारापेक्षया कार्यसम्भवादस्त्येव तथा हि परापरावस्थायां<br>
योऽहमिति सहजप्रत्यवमर्शात्मा प्रकाशः स एव परानपेक्षः<br>
पूर्णत्वादानन्दरूपो निर्वृतचिन्मयः स्थित एव सैव स्वतन्त्रता मुख्या<br>
शिवता तदुक्तं चिदाह्लादेति । पूर्णचिदानन्दमात्रेऽनुभवः प्रकाशनं न<br>
तु बाह्ये तत एव तत्रैव लयो यस्य स तथानेन निर्वृतचित्कथिता ।<br>
इच्छाज्ञानक्रियास्तु भिन्नविषयाद्यपेक्षया स्फुटीभवन्ति । परावस्थायां<br>
पुनः पूर्णोऽहमित्येव स्वस्वभावः प्रकाशते तावत्प्रकाशत्वात् तदेव<br>
ज्ञानं संरम्भरूपत्वात्सैव क्रिया तत्स्वभावत्वेन<br>
तदभ्युपगमादिच्छापि स्थितैवेत्याह तदिच्छा तावतीति तावच्च स्वरूपं<br>
क्रियेति योज्यम् । अथ वा तावज्ज्ञानमिति तावच्छब्दः क्रियायां स्त्रीलिङ्गः<br>
परिणमनीयः द्वितीयस्त्वन्ते तावच्छब्दः क्रमार्थः<br>
परापराद्यवस्थापेक्षः अत एव<br>
भिन्नविषयाभावेऽप्यभ्युपगमप्रकाशसंरम्भाणां सर्वदा<br>
प्रकाशमयत्वेनाविचलनादिच्छादिव्यवहारयोग्यतैवेत्युक्तं सुसूक्ष्मेति<br>
सुसूक्ष्मत्वमेषितव्याद्यभावेन विभागापरिकल्पनात् अत एव<br>
शक्तिसामरस्यं पूर्णचिन्मात्रप्रकाशतात्मत्वाच्चिदाह्लादपरत्वं चोक्तम्<br>
सैव च निर्विभागता परावस्था यदैवमास्ते परस्तदेत्युक्ता ॥ (शि० दृ०<br>
श्लो० ४)] स यदास्ते चिदाह्लादमात्रानुभवतल्लयः ॥२२॥</p>
<p>३)</p>
<p>तदिच्छा तावती ज्ञानं तावत्तावत्क्रिया हि सा ।<br>
सुसूक्ष्मशक्तित्रितयसामरस्येन वर्तते ॥२३॥</p>
<p>चिद्रूपाह्लादपरमस्तदाभिन्नो भवेदिति ।<br>
ननु चेदृशि विश्वात्मभूते सङ्कोचवर्जनात् ॥२४ ॥</p>
<p>विकल्पकल्पनामूलाः कथं शास्त्रादिसम्पदः ।<br>
उच्यते सर्व एवायं बोधः संवित्प्रभामयः ॥२५॥</p>
<p>प्रकाशरूपतायोगाच्चिदामर्शघनात्मकः ।<br>
तत्रामर्शस्वभावोऽयं यः प्रकाशः प्रकाशते ॥२६ ॥</p>
<p>स एव किन्न शास्त्रौघः किमन्यैर्युक्तिडम्बरैः ।<br>
परवाग्देवताविद्धस्तत्रासौ केवलं भवेत् ॥२७॥</p>
<p>न तु लौकिकमायीयवर्णपुञ्जविचित्रितः ।<br>
[अत्र वृत्तिः - चिदात्मनश्चेश्वरस्यात्मनीवाभेदेनार्थेष्वपि<br>
प्रकाशोऽस्त्यन्यथा प्रतिभासमानार्थैकविषयो निर्मातृतामयो विमर्श<br>
इच्छारूपो न स्यात् ॥ (प्र० भि० अ० १ आ० ५ श्लो० १०)] उक्तं<br>
श्रीप्रत्यभिज्ञायामात्मसंस्थस्य भासनम् ॥१८ ॥</p>
<p>अस्त्येव न विना तस्मादिच्छामर्शः प्रवर्तते ।<br>
स्वभावमवभासस्य विमर्शं विदुरन्यथा ॥२९॥</p>
<p>प्रकाशोऽर्थोपरक्तोऽपि तुल्यो रत्नादिकैरिति [अत्र वृत्तिः - प्रकाशस्य<br>
मुख्य आत्मा प्रत्यवमर्शस्तं विनार्थभेदिताकारस्यास्य स्वच्छतामात्रं<br>
न त्वजाड्यं चमत्कृतेरभावात् ॥ (प्र० मि० अ० १ आ० ५ श्लो० ११)]<br>
॥<br>
किं च यत्किञ्च नामात्र चिच्चमत्कारगोचरः ॥३०॥</p>
<p>ह्लादनामादिविषयस्तदासौ भवति स्फुटः ।<br>
तद्विमर्शान्तरालम्बसमुच्छलनयोगतः ॥३१॥</p>
<p>पश्चात्सुस्फुटतामेति तथा च गुरुरूचिवान् ।</p>
<p>५)</p>
<p>यथा स्वसंविदा सिद्धं सुखादि व्यवतिष्ठते ॥३२॥</p>
<p>न हि व्यवस्थासमये वेद्यते तत्स्वसंविदा ।<br>
तथावश्योपगन्तव्यः स्वसंवित्साधनादिति? ॥३३॥</p>
<p>एवमत्रापि पश्चाद्यज्ज्ञानाद्युल्लासवर्त्मनि ।<br>
सर्वाभेदमयी भूमिर्यावदामृश्यतां व्रजेत् ॥३४॥</p>
<p>तावत्तदुचितोदारविमर्शांशस्फुटत्वतः ।<br>
तादृक्स एव शास्त्रत्वं +++([शास्त्रत्वप्रागिति पाठः])+++ प्राग्विसर्गः<br>
प्रपद्यते ॥३५॥</p>
<p>एतदेव तु युक्तं स्यात् तथा ह्यनुपधौ परे ।<br>
शास्त्रार्थेऽपि समाचारलेशः कोऽपि विभाव्यते ॥३६॥</p>
<p>स नूनं स्फुटताधामभाविज्ञानादिशक्तिमान् ।<br>
उपरागात्ततस्तत्तद्वैचित्यपरिबृंहितः ॥३७॥</p>
<p>यथा मुखस्य तद्व्यक्तिस्थानेऽप्सु मुकुरे मणौ ।<br>
खड्गे चञ्चलसद्वृत्तसूक्ष्मदीर्घादिका स्थितिः ॥३८॥</p>
<p>तदित्थं परमे रूपे प्रोद्भूता ज्ञानसम्पदः ।<br>
अनवच्छिन्नहृदयबीजात्मत्रयसुन्दराः ॥३९॥</p>
<p>यदा तूछलदाकारस्वतरङ्गान्तरात्मकान् ।<br>
विसिसृक्षति भावौघान्भैरवः शक्तिबृंहितः ॥४०॥</p>
<p>तदा ता एव विज्ञानसम्पदस्तदुपाधिजाम् +++([उपाधिजान् इति पाठः])+++ ।<br>
ईषत्क्रियासमाचारयन्त्रणां संश्रिता इव ॥४१॥</p>
<p>परितस्तत्तरङ्गौघसात्मतां +++([घमास्मतेति पाठः])+++ समुपाश्रिते ।<br>
तथापि जगदानन्दसुन्दरे बोधभैरवे ॥४२॥</p>
<p>भावनिर्भरतामात्रसन्तृप्ते शक्तिशालिनि ।<br>
पूर्णया +++([पूजयेति पाठः])+++ निजशक्त्यैव न्यक्कृते शक्तिमत्पदे ॥<br>
४३॥</p>
<p>६)</p>
<p>तादृगेव विमर्शात्मा ज्ञानधारा विजृम्भते ।<br>
यस्यां भोगोपदेशेन कोऽपि ह्लादः प्रवर्तते ॥४४॥</p>
<p>यदीयसंविदाचारचर्याविस्रम्भभावितः ।<br>
भोगव्रातोऽपि धन्यानां निःश्रेयसपदायते ॥४५॥</p>
<p>यत्रोच्यते स्वशक्त्यादिक्षोभसंरम्भनिर्भरा ।<br>
देवस्य यागप्रियता विशेषान्मातृमध्यतः ॥४६॥</p>
<p>ऐश्वर्यशक्त्युद्रेकेण लब्धेश्वरपदाभिधः ।<br>
देवो विज्ञानमहिमा प्रोद्भूतोऽयं प्रपञ्चितः ॥४७॥</p>
<p>अत्राप्यनन्तभावांशसंयोजनवियोजने ।<br>
प्रग्दशाभेदसन्धानादसङ्ख्यत्वमुपाश्रिते ॥४८॥</p>
<p>तदुपाधिवशादेव संविज्ज्ञानपदोज्झितां ।<br>
तायन्ते विविधाः शास्त्रक्रियाज्ञानविभूतयः ॥४९॥</p>
<p>मुख्यस्त्वेष प्रपञ्चोऽयं पञ्चात्मत्वेन चर्चितः ।<br>
तथा च वक्ष्यते [शिवस्य सव्यापारत्वेन क्रियाशक्तिप्रधाना जागरा<br>
अधिपत्वेन स्वस्वातन्त्र्यादसाधारणतत्तत्सृष्टिमयो ज्ञानशक्तिप्रधानः<br>
स्वप्नः ज्ञानक्रियाभ्यां हीनेनौदासीन्यप्रच्यावात्मना<br>
प्रेरकत्वेनेच्छाप्रधानं सौषुप्तम् एषणीयपूर्णतया<br>
तन्निवृत्त्याप्यानन्दशक्तिप्रधानं तुर्यम् निरानन्दतया<br>
सर्वसर्वात्मकपरिपूर्णस्वस्वरूपविश्रान्तेः चिच्छक्तिप्रधानं<br>
तुर्यातीतमिति पञ्चावस्थात्मकमित्यर्थः ॥] तत्त्वमभिन्नमपि<br>
पञ्चधा ॥५०॥</p>
<p>सव्यापाराधिपत्वेन तद्धीनप्रेरकत्वतः ।<br>
इच्छानिवृत्तेः स्वच्छत्वादित्याद्यैर्वाक्यसञ्चयैः ॥५१॥</p>
<p>नन्वेतावति सन्दर्भे देशकालकलाकृताः ।</p>
<p>७)</p>
<p>भेदा न सम्भवन्त्येव बाढमोमिति वच्महे ॥५२॥</p>
<p>न ह्यत्र कालतत्वस्य नाममात्रं विभाव्यते ।<br>
वैभव्यपि महाकाली शक्तिर्नात्र विजृम्भते ॥ ५३॥</p>
<p>तर्ह्यभिन्ने स्वसम्पूर्णे तदा पश्चात् पुनर्यदा ।<br>
परतश्चेति +++([परतश्चैतिकोन्मेष इति पाठः])+++ को न्वेष<br>
वाचोयुक्तिपरिग्रहः ॥५४॥</p>
<p>अत्र ब्रूमः सत्यमेव वस्तुतस्तु स्फुटात्मनि ।<br>
जृम्भिते तत्त्वसर्गेऽपि कालेऽप्युन्मिषितात्मनि +++([कालोऽपीति पाठः])+++ ॥५५॥</p>
<p>बोधस्य नैव सन्त्येताः पूर्वापरविकल्पनाः ।<br>
कालो विशेषणत्वेन यस्माद्भवति भेदकः ॥५६॥</p>
<p>विशेषणं च तत्प्रोक्तं समशीर्षिकयैव यत् ।<br>
भेदेन वेद्यतामेति यथा नीलं सरोरुहम् ॥५७॥</p>
<p>न च बोधस्य वेद्यत्वं कदाचिदुपपद्यते ।<br>
वेद्यत्वं भासमानत्वं तत्प्रकाशप्रसादतः ॥५८॥</p>
<p>प्रकाशः स सबोधश्च स चेद्बोधान्तरस्थितेः ।<br>
प्रकाशानियमान्नूनमनवस्था +++([शनिमयादिति पाठः])+++ प्रवर्तते ॥<br>
५९॥</p>
<p>अत एव विमूढा ये बोधमप्रथमानकम् ।<br>
अर्थप्रथात्मकं ब्रूयुः स्ववचोवञ्चितास्तु ते ॥६०॥</p>
<p>तस्मात् कालो न बोधस्य भेदकत्वाय कल्पते ।<br>
नापि वेद्यस्य कालोऽसौ भेदकीभवितुं क्षमः ॥६१॥</p>
<p>विश्वं हि बोधाभिन्नं तदतथात्वे न भासते ।<br>
प्रकाशेन समाविषटश्चित्रं भावः प्रकाशते ॥६२॥</p>
<p>८)</p>
<p>विश्वप्रकाश एवं स्यात् सर्वस्यैव सदातनः ।<br>
सति प्रकाशे बोधाख्ये स प्रकाशत्वमश्नुते ॥६३॥</p>
<p>अप्रकाशोऽपि भावश्चेत्प्रकाशात्मा स वेद्यते ।<br>
अप्रकाशस्त्वसौ भाव इत्यत्र शरणं तमः ॥६४ ॥</p>
<p>यश्चाप्रकाशो भावात्मा प्रकाशात्मा स चेत्कृतः ।<br>
नूनं स भावो नष्टः स्यात् स्वाप्रकाशत्वविच्युतेः [स्वप्रकाशेति<br>
पाठः] ॥६५॥</p>
<p>नातद्रूपं पकाशं च कर्तुं विधिरपि क्षमः ।<br>
ननु तावदिदम्भावः प्रकाशे सति भासते ॥६६॥</p>
<p>अस्त्वेतदेव किन्त्वित्थमप्रकाशः प्रकाशताम् ।<br>
भावस्य चाप्रकाशत्वे प्रकाशीभाविते सति ॥६७॥</p>
<p>नैवं प्रकाशितो भाव इति वस्तुस्थितिर्भवेत् ।<br>
तदलं व्यतिरिक्तेन प्रकाशेन शिवस्तथा ॥६८॥</p>
<p>तस्मात् प्रकाश एवासौ गीतो यः परमः शिवः ।<br>
स एवाचिन्त्यमहिमा स्वातन्त्र्योद्दामघूर्णितः ॥६९॥</p>
<p>प्रकाशते तथा तैस्तैः स्वभावैरच्युतस्थितिः ।<br>
नात्र सर्वत्र सर्वज्ञभावः कश्चन शङ्क्यते ॥७०॥</p>
<p>अहं चैत्रो घटं वेद्मि न पठं वेद तं द्वयम् ।<br>
नायं वेत्ति पटः सोऽहं जाने घटपटाविति ॥७१॥</p>
<p>वेदिष्यामि न वा पूर्वमजानन्नैव वा क्वचित् ।<br>
क्रमेण वेद्मि युगपद्द्वाभ्यामुभयवर्जितम् ॥७२॥</p>
<p>सर्वं वेद्मि न किञ्चिच्च जाने नैवास्मि कश्चन ।<br>
भावात्मा ननु नैवाहमहं सर्वं च सर्वदा ॥७३॥</p>
<p>सर्वमस्म्यहमेवैकः किं सर्वमितरद्भवेत् ।</p>
<p>९)</p>
<p>इत्यादिरेक एवायं प्रकाशः प्रविजृम्भते ॥७४॥</p>
<p>नन्वेको यद्यसः कश्चित् प्रकाशो न तदा परः ।<br>
कथं भवेदहो मूढः कथं व्युत्पाद्यतामयम् ॥७५॥</p>
<p>एकः प्रकाशः स्वातन्त्याच्चित्ररूपः प्रकाशते ।<br>
वस्तुतश्च न चित्रोऽसौ नाचित्रो भेददूषणात् ॥७६॥</p>
<p>घटप्रकाशे वस्त्रस्य प्रकाशो यदि सम्भवेत् ।<br>
नासौ घटप्रकाशः स्याद्द्विप्रकाशो ह्यसौ भवेत् ॥७७॥</p>
<p>सोऽपि चास्त्येव नो नास्ति तदिदं त्वत्प्रचोदितम् ।<br>
घटात्मना प्रकाशोऽस्य माभुदित्यवतिष्ठते ॥७८॥</p>
<p>तच्चायुक्तं प्रकाशस्य बोधत्वात्स्वात्मजृम्भणम् ।<br>
लक्षणं यदि तत्कोऽयं वृथा वाग्जालडम्बरः ॥७९॥</p>
<p>परिच्छिन्नप्रकाशत्वं जडस्य किल लक्षणम् ।<br>
जडाद्विलक्षणो बोधो यतो न परिमीयते ॥८०॥</p>
<p>तस्मादर्कस्य सद्भावे सिद्धे कः खलु वालिशः ।<br>
ब्रूयात्कथमयं स्वांशुशुभ्रिताशेष भूरिति ॥८१॥</p>
<p>तस्मात्सिद्धे प्रकाशेऽस्मिन्याः प्रकाशविकल्पनाः ।<br>
तस्मात् ताः सर्वसम्भुक्तयोषिच्चारित्रपालनाः ॥८२॥</p>
<p>असिद्धौ च प्रकाशस्य कोऽहं किं त्वं तमोऽपि किम् ।<br>
न किञ्चिदपि वा किं स्यात्तूष्णीं स्यादपि वा कथम् ॥८३॥</p>
<p>तस्मात् प्रकाशतादात्म्यलब्धभैरवभागिनाम् ।<br>
भावानामपि कालोऽयं न किञ्चित् कर्तुमर्हति ॥८४॥</p>
<p>हन्त तर्हि कथङ्कारं तदेत्यादिवचः क्रमः ।<br>
श्रूयतामुक्तमप्येतत्पुनर्निर्भज्य भण्यते ॥८५॥</p>
<p>यः प्रकाशः स एवायं प्रतिभाति तथा तथा ।</p>
<p>१०)</p>
<p>नैव चान्यस्य कस्यापि स तु भात्येव केवलम् ॥८६॥</p>
<p>स एव परमोदारः सर्वस्यैवावभासकः ।<br>
स्वतन्त्र इति तस्येच्छा शक्तिः +++([शक्तिस्वातन्त्र्येति पाठः])+++<br>
स्वातन्त्र्यसञ्ज्ञिता ॥८७॥</p>
<p>स च स्वात्मनि विश्रान्तस्तदन्याभावयोगतः ।<br>
स्वात्मविश्रान्तिरेवैषा देवस्यानन्द उच्यते ॥८८॥।</p>
<p>स्वातन्त्र्यमहिमा वास्य स्वरूपादपृथक्स्थितिः ।<br>
स्वप्रकाशे निजे धाम्नि भासयेद्भावविभ्रमान् ॥८९॥</p>
<p>भासना च क्रियाशक्तिरिति शास्त्रेषु कथ्यते ।<br>
यया विचित्रतत्वादिकलना प्रविभज्यते ॥९०॥</p>
<p>भासनानवभाते च कथं नाम प्रकल्पते ।<br>
तदस्यान्तःस्थितं भानं ज्ञानशक्तिरहं स्मृता ॥८१॥</p>
<p>एतावदस्य देवस्य यद्रूपं स्वात्ममात्रतः ।<br>
स उन्मेष इति प्रोक्तः पञ्चशक्तिस्ततो विभुः ॥९२॥</p>
<p>त्रिशक्तिरेकशक्तिर्वा देवो वा केवलः स्थितः ।<br>
शक्तिरेवाथ देवी सा सा च शास्त्रे निरूप्यते ॥९३॥</p>
<p>वक्ष्यते च जगद्धातुः कथितेत्यादितः परम् ।<br>
सैका सत्यनेकत्वं वै गच्छतीति महेशिना ॥९४॥</p>
<p>स चायं निर्भरानन्दविश्रान्तिस्वात्मसुस्थितः ।<br>
सोदर्यैः शब्दसन्दर्भैर्भाष्यते भैरवादिभिः ॥९५॥</p>
<p>सविधं दूरगं वापि यद्यप्यस्य न वस्तुतः ।<br>
शब्दजातं भवेत् किञ्चिदन्यदप्यथ वा प्रभोः ॥९६॥</p>
<p>तथा च भासयत्येव देव एष तथा तथा ।</p>
<p>११)</p>
<p>ततस्तदनुसारेण सर्वोऽयं कल्पनाक्रमः ॥९७॥</p>
<p>न च तत्कल्पनामात्रं तथात्वेऽप्यथ का क्षितिः ।<br>
तथा सङ्कल्पतां देवो +++([देवयद्वेति पाठः])+++ यद्वा कल्पयतां तथा<br>
॥९८॥</p>
<p>एवं चैष प्रकाशात्मा सप्तत्रिंशात्मकात्परः ।<br>
वैचित्र्यभासनां कुर्वन्कालं भासयति प्रभुः ॥९९॥</p>
<p>वैचित्र्यभासनैवेयं कालशक्तिरुदाहृता ।<br>
ततोऽवभासमानैतत्कालशक्त्यनुरोधतः ॥१००॥</p>
<p>आस्मकीनात्तदेत्यादिरुपरागः प्रवर्तते ।<br>
न चासौ तत्र नास्त्येव तत्र यन्नास्ति तत्कुतः ॥१०१॥</p>
<p>अन्यत्र तन्यतां नाम तत्प्रकाशवशं हितम् ।<br>
नन्वेवमपरे तत्त्वजाले शुद्धेतरस्थितौ ॥१०२॥</p>
<p>शुद्धाशुद्धपदे वापि विद्यादौ तत्त्वमण्डले ।<br>
शुद्धभैरवसद्भावादविशेषो भविष्यति ॥१०३॥</p>
<p>नरीनृत्यामहे हन्त यत्नाद्व्याख्येयमेव नः ।<br>
आयुष्मतो यद्धृदये स्वयं विपरिवर्तते ॥१०४॥</p>
<p>शुद्धाशुद्धविभेदो हि परमार्थकथासु नो ।<br>
स तु तत्कृत एवास्ते मूढानां धियि निश्चलः ॥१०५॥</p>
<p>ननु शुद्धेतरत्वाख्यो यदि भेदो न वास्तवः ।<br>
व्याचिकीर्षितमेवैतच्छास्त्रं विवदते ततः ॥१०६॥</p>
<p>अशुद्धत्वं हि तत्वानां दीक्षया शोधनं ततः ।<br>
इत्यादि बहुधा भेदप्रधानात्र यतः स्थितिः ॥१०७॥</p>
<p>उच्यते नाद्वयेऽमुष्मिन्द्वैतं नास्त्येव सर्वथा ।<br>
उक्तं हि भेदवन्ध्येऽपि विभौ भेदावभासनम् ॥१०८॥</p>
<p>१२)</p>
<p>तदेव खलु संसारो मायाविद्यादिभिः पदैः ।<br>
बन्ध +++([गन्ध इति पाठः])+++ इत्युच्यते तत्र रूढाः संसारिणो मताः ॥<br>
१०९॥</p>
<p>तच्चिन्तानुसृतैरेषां शुद्धाशुद्धादिनिश्चयः ।<br>
किं च शास्त्रमिदं सम्यग् भगवद्योगदेशकम् ॥११०॥</p>
<p>भगवद्योगमद्वैतं निर्द्वन्द्वं च प्रचक्षते ।<br>
तस्योपदेश इत्थं स्याद्यदि यावद्विभेदवत् ॥१११॥</p>
<p>सम्भाव्यते तन्निर्भक्त्या निर्भज्यैव निरूप्यते ।<br>
अद्वैतभैरवविभौ यत्प्रवेशोपवेशयोः ॥११२॥</p>
<p>आभ्यासिकी स्थितिर्नास्ति तौ हि भेदैकजीवितौ ।<br>
अतः सम्भाव्यनिखिलद्वैतशङ्काव्यपोहने ॥११३॥</p>
<p>गुरूणां च शिशूनां च यत्नः सर्वैर्विजृम्भते ।<br>
अतो द्वैतमिहाशङ्क्याशङ्क्य सर्वं प्रतन्यते ॥११४॥</p>
<p>तद्यावद्गति सम्भाव्य न तु तत्राप्युदास्यते ।<br>
तथा हि यदि नामृष्टं द्वैतं तर्ह्येकमेव सत् ॥११५॥</p>
<p>चिद्ब्रह्म तदलं तत्त्वसङ्ख्याकल्पननिर्णयैः ।<br>
पञ्चविंशतिता कस्मात् तत्त्वानां तन्निरूप्यते ॥११६॥</p>
<p>तस्माद्द्वैतस्य भेदात्मस्थितेर्यावद्गतिग्रहम् ।<br>
कृत्वा यस्तत्प्रतिक्षेपस्तेन निःशङ्कता भवेत् ॥११७॥</p>
<p>एतदेव च विज्ञाने निर्भिद्यैवोपदेशनम् ।<br>
यथासम्भवितद्वज्रपक्षाणां यद्विदारणं ॥११८॥</p>
<p>तथा हि श्रीमता स्तोत्रे भट्टनारायणेन तत् ।<br>
नमस्ते भवसम्भ्रान्तभ्रान्तिमुद्भाव्य भिन्दते ॥११९॥</p>
<p>१३)</p>
<p>ज्ञानानन्दं च निर्द्वन्द्वं देव वृत्वा विवृण्वते । [हे देव<br>
स्वतन्त्रचेष्टित भवे संसारे ये सम्भ्रान्ताः त्वन्मायाशक्तिवशात्<br>
व्यामूढाः तत एव च भेदासक्तत्वात्कर्मनिष्ठास्तेषां पूर्वकक्ष्यायां<br>
तां तां भेदभ्रान्तिमुद्भाव्य सिद्धान्तकक्ष्यायां भिन्दते ध्वंसकाय<br>
तथा ज्ञानानन्दं परमाद्वयरूपं विज्ञानमानन्दमयं वृत्वा<br>
प्रथमं रहस्यत्वात् अयोग्यान्प्रति आच्छाद्य पश्चात् योग्यान्प्रति विवृण्वते<br>
स्फुटीकुर्वते तुभ्यं नमः । एवं च यत्पूर्वपक्षतया<br>
कर्मकाण्डस्वरूपं भगवता हेयत्वेन दर्शितं तदेव<br>
मूढैरुपादेयत्वेन अभ्युपगम्य ज्ञानकाण्डस्यार्थवादत्वमुच्यते ।<br>
अथवा भगवतैव सृष्ट्यादिकृत्यचतुष्टयरक्षायै ते<br>
तादृशाश्वासवन्तो व्यामोहिताः स्थापिताः ॥ (स्त० चि० ७१<br>
श्लो०)]<br>
निर्द्वन्द्वमिति निर्द्वैतं प्रकटीक्रियते पदम् ॥१२०॥</p>
<p>उद्भाव्यन्ते भ्रमाश्चेति चकारोऽत्राद्भुतावहः ।<br>
इह चाद्वैतमेवेति पुरतः प्रतनिष्यते ॥१२१॥</p>
<p>अध्वशुद्ध्यादिकं द्वैतेऽनुपपत्तीति वक्ष्यते ।<br>
अभेदेन विना नैतन्ननु भेदं विनापि किम् ॥१२२॥</p>
<p>सत्यं किन्तु द्वये तत्त्वे भेदोऽपि न न युज्यते ।<br>
इदं हि तत्पराद्वैतं भेदत्यागग्रहौ न यत् ॥१२३॥</p>
<p>भेदे तु विश्वभावानां स्वस्वभावव्यवस्थितेः ।<br>
अभेद इति शब्दोऽयं मन्ये भेदयते रसान् ॥१२४॥</p>
<p>तदलं प्रकृतं निरूप्यते<br>
परमेशः किल भेदकल्पनाम् ।<br>
प्रकटीकुरुते यथा तथा<br>
ननु कालोऽपि विजृम्भते तथा ॥१२५॥</p>
<p>न तथापि च याति भिन्नतां<br>
परमार्थेन कदाचिदेव सः ।<br>
युगपत्स हि संविदात्मकः</p>
<p>१४)</p>
<p>स्वातन्त्र्याद्बहुधा प्रकाशते ॥१२६॥</p>
<p>क्रमकालविवर्जनाशयं<br>
युगपच्छब्दमिमं प्रयुञ्जते ।<br>
नन्वित्थमेकघनभावविमर्शसारे<br>
संवेदने यदहमेष करोमि चित्रः ।<br>
जानामि वा तदपरेऽपि न मैत्रचैत्र-<br>
प्राया विदध्युरथवापि कथं न विद्युः ॥१२७॥</p>
<p>अहो मायाग्रन्थिर्निविडतम एषोऽत्र भवता-<br>
मिदं हि प्रब्रूमः स्वपरमिह नास्त्येकमभिदम् ।<br>
अहं वेद्मीत्येषा घटतनुविशेषप्रकटता<br>
प्रथाश्चित्राकाराः परमहसि भान्तीति कथितम् ॥१२८॥</p>
<p>तस्माद्घटं वेद्म्यहमित्यमुत्र<br>
भेदो न कश्चिन्ननु मे घटोऽयम् ।<br>
भातीति भेदप्रतिभानमस्ति<br>
नैतन्न तस्यैष शिवस्तथायम् ॥१२९॥</p>
<p>अत एव द्वैपायनमुख्यास्तेषु स्वशास्त्रशेषु ।<br>
ममकारमेव मृत्युं खण्डनदायित्वतः प्राहुः ॥१३०॥</p>
<p>तदेवं कालकलनोपाधिजातोपरागजाः ।<br>
तदेत्यादि प्रतायन्ते परतत्त्वेऽपि संविदः ॥१३१॥</p>
<p>तत्र पूर्णैकरूपत्वात्सर्वं सर्वत्र चापि तत् ।<br>
अन्यथा खण्डनायोगान्न पूर्णा पूर्णता भवेत् ॥१३२॥</p>
<p>ततः पूर्णतया सर्वंसहभैरवधामनि +++([महाभैरवेति पाठः])+++<br>
।<br>
पञ्चात्मकोऽयं शास्त्रार्थः शाम्भवः शक्त्यणुस्थितिम् ॥१३३॥</p>
<p>१५)</p>
<p>न्यक्कृत्यैषा परा देवी स्वात्मन्युद्रेच्य वर्तते ।<br>
इत्थं स विसिसृक्षुः सन् भावान्विस्रष्टृतापदात् ॥१३४॥</p>
<p>पूर्वमुच्छलितानन्दघनामभजत स्थितिम् ।<br>
विस्रष्टृतापदे त्वेष विसर्गावेशभागपि ॥१३५॥</p>
<p>रिक्तीभविष्यन्नानन्दघनया पूर्णया चिता ।<br>
तावदानन्दशक्त्यंशविसर्गावेशनिर्भरः ॥१३६॥</p>
<p>वर्तमानस्वशक्त्योघपूर्णश्चाभूद्भविष्यति ।<br>
रिक्तशक्तिरिति त्र्यात्मचित्रसंवेदनात्मकः ॥१३७॥</p>
<p>तदासौ देवदेवः स्याद्विस्रष्टरि पदे स्फुटम् ।<br>
ननु किं वर्तमानांशे संस्तो भूतभविष्यती ॥१३८॥</p>
<p>किं नाम भवता ज्ञातं ते स्वतन्त्रेऽपि केचन ।<br>
वर्तमानावधेर्भूतं भविष्यच्च विभज्यते ॥१३९॥</p>
<p>यच्च यत्र न विश्रान्तं तद्विभज्येत वै कुतः ।<br>
कथं चावधिभावः स्याद्वर्तमानस्य ते प्रति ॥१४०॥</p>
<p>तयोरवधिमत्त्वं वा तत्प्रत्यपि कथं भवेत् ।<br>
विश्वस्य विश्वमवधिस्तद्वद्वा जायते न किम् ॥१४१॥</p>
<p>तस्माद्भूतं भविष्यच्च वर्तमानाख्यसंविदि ।<br>
रूढमेवेति तत्रैव यदि विश्रान्तिमावहेत् ॥१४२॥</p>
<p>यदि चात्रैव निखिलकल्पनारश्मिमण्डलम् ।<br>
अविस्फार्य क्षणं तिष्ठेत् सन्निरुद्धनिजस्थितिः ॥१४३॥</p>
<p>तन्निजामृतविस्फारचमत्कारैकचर्वणाम् ।<br>
लभते परमानन्दसुधासन्दोहवाहिनीम् ॥१४४॥</p>
<p>तथा हि सूर्यरश्म्योघपूर्णः स्याच्चन्द्रमा यदा ।<br>
तदा सूर्यकरान्भूयो यावन्न विसिसृक्षति ॥१४५॥</p>
<p>१६)</p>
<p>तावत्स्वमण्डलाभोगे क्षणं विश्रान्तिसुस्थितः ।<br>
अन्तःस्थविश्वदेवांशतर्पणापात्रमुच्यते ॥१४६॥</p>
<p>एवं भावप्रकाशार्कमरीचिनिचयाञ्चिते ।<br>
स्वबोधचन्द्रमहसि वर्तमाने हृदन्तरे ॥१४७॥</p>
<p>विश्रान्तोऽन्तःस्थितोदारचित्सुद्धासारसुन्दरे ।<br>
अन्तःस्थस्वामृतापूरो वम्यते न बहिर्यतः ॥१४८॥</p>
<p>तत एवान्तरेवासौ घूर्णमानः समुच्छलन् ।<br>
स्वान्तःस्थदेवताचक्रतर्पणाहंविदात्मकः ॥१४९॥</p>
<p>जायते यावदुद्दाम्येत्तावत्स्वकरणक्रमः ।<br>
निरुद्धे रश्मिपटले विभवाभावयोगतः ॥१५०॥</p>
<p>न भूतं न भविष्यच्च वर्तमानाद्विभज्यते ।<br>
अविभागस्तयोर्यावत्तावत्का वर्तमानता ॥१५१॥</p>
<p>भूतभाविस्वभावाभ्यां सा हि याति विभागिताम् ।<br>
तदस्मिन्संविदवधौ +++([सविवधौ इति पाठः])+++ विश्रम्य<br>
तुटिमात्रकम् ॥१५२॥</p>
<p>कालग्रासपरो योगी जायते खेचरः क्षणात् ।<br>
उक्तं हि भावाभासो यः कालः स कलनात्मकः ॥१५३॥</p>
<p>स्वसंविद्रश्मिसंस्फारो भावाभावः स नापरः ।<br>
तस्मात्स्वरश्मिसंसेधद्वाररुद्धाध्वमण्डलः ॥१५४॥</p>
<p>कालग्रासैकरसिको जायते खेचरः स्वयम् ।<br>
तदुक्तं परमेशेन तन्त्रे श्रीडामराभिधे ॥१५५॥</p>
<p>निरुद्ध्य रश्मिचक्रं स्वं पीत्वामृतमनुत्तमम् ।<br>
कालोभयापरिच्छिन्ने वर्तमाने सुखी भवेत् ॥ १५६॥</p>
<p>रोधोऽपि नाम नैतस्मिन्सङ्कोचपरिवर्जिते ।</p>
<p>१७)</p>
<p>तदभावान्न विस्फारो ग्रासतृप्ती तथात्र कं ॥१५७॥</p>
<p>किं तूक्तनीत्या संरोधस्फारग्रासादि भासते ।<br>
न तथाभासनाच्चान्यवस्तु विश्वत्र किञ्चन ॥१५८॥</p>
<p>इत्यलं खेचरीचक्रगोष्ठ्यालापेन भूयसा ।<br>
को वाभिनवगुप्तेऽस्मिन्योगः संवेदनक्रमे ॥१५९॥</p>
<p>प्रकृतं ब्रूमहे देवीविसृष्टाश्चित्रसंविदः ।<br>
यावत्तावत्तदूर्ध्वोर्ध्वं स्रोतो यद्भेदवर्जितम् ॥१६०॥</p>
<p>सौरभर्गशिखादीनि ततः शास्त्राणि तेनिरे ।<br>
उक्तं भर्गशिखायां च देवेन परमेष्ठिना ॥१६१॥</p>
<p>ऊर्ध्वस्रोतोद्भवं ज्ञानमिदं तत्परमं प्रिये ।<br>
परमध्वनिनोर्ध्वोर्ध्वं संविद्रूपाभिधायिना ॥१६२॥</p>
<p>ईशानवक्त्रनिर्यातात्सिद्धान्ताद्भेदमादिशत् ।<br>
अत्रापि पूर्वभेदांशव्यामिश्रीभावचित्रिताः ॥१६३॥</p>
<p>विज्ञानसम्पदस्तांस्तांस्तन्वते शास्त्रविभ्रमान् ।<br>
इह यावत् तु मुख्येयं षडात्मा शास्त्रसन्ततिः ॥१६४॥</p>
<p>एतत्पूर्वार्धभागीनि त्रिकशास्त्राणि यानि तु ।<br>
षडर्धसञ्ज्ञया तानि गुरुभिर्भापितान्यलम् ॥१६५॥</p>
<p>न तु गूढरहस्यत्वादेवैष वचनक्रमः ।<br>
एवं हि द्वादशार्धार्धमित्याद्यपि न किं भवेत् ॥१६६॥</p>
<p>अत्र शक्तित्रयं मुख्यं सम्पूर्णस्थिति कल्पते ।<br>
अनन्योन्योपरोधेन पूर्णं पूर्णचिदात्मकम् ॥१६७॥</p>
<p>ततः परं तु त्रितयं कस्याञ्चिद्गुणताजुषि ।<br>
अन्यस्यां गुणताभाजि यामलं परिभाष्यते ॥१६८॥</p>
<p>पश्चाद्विसृष्टेऽर्थौघे तद्वैचित्र्योपाधियोगतः ।</p>
<p>१८)</p>
<p>पृथग्भाववियोगासु स्वात्मशक्तिषु पञ्चसु ॥१६९॥</p>
<p>चित्स्पन्देच्छाविदाकर्मरूपासु स्वौचितीवशात् ।<br>
पञ्चब्रह्माङ्गसुभगात्स्फुरद्भावांशबोधजम् ॥१७०॥</p>
<p>रूपं शास्त्रात्मतां प्राप्तं पञ्चधैव विजृम्भते ।<br>
तथा हि प्रागनन्तान्तस्थितभावौघजृम्भणम् ॥१७१॥</p>
<p>यावत्करोति भगवांस्तावदीशमुखस्थितिः ।<br>
अन्तःस्थाया अभिन्नायाः क्रियाशक्तेर्विजृम्भणे ॥१७२॥</p>
<p>क्रमादुन्मिषिते तावानेष स्फारः प्रतायते ।<br>
क्रियाशक्तेः स्फुटः स्फारः मायात्वं प्रतिपद्यते [प्रतिपत्स्यते इति<br>
पाठः] ॥१७३॥</p>
<p>मायातत्वस्वरूपे हि शिवेशानीति वक्ष्यते ।<br>
शुद्धाशुद्धेतराशुद्धविश्वनिर्माणकारिणः ॥१७४॥</p>
<p>पञ्चमन्त्रतनोः शम्भोर्निर्मेयाशुद्धसङ्गतिः ।<br>
अस्त्येव पूर्वकोट्यां हि सर्वमेव व्यवस्थितम् ॥१७५॥</p>
<p>तथाहि स्वगृहात्क्वापि यियासोः प्रथमक्षणे ।<br>
यावत्किञ्चन कर्तव्यं यच्च तन्मध्यवृत्ति तु ॥१७६॥</p>
<p>तुटिपातेऽपि सर्वज्ञसर्वकर्तृत्वलब्धृता ।<br>
तत एव विशेषांशनिष्कम्पकुशलात्मनाम् ॥१७७॥</p>
<p>तथा हि जात्यखड्गाग्रधारासंस्पर्शसम्मिता ।<br>
स्फुरत्त्वसमकालं धीर्विशेषांशान्प्रकर्षति ॥१७८॥</p>
<p>रत्नतत्त्वस्फुटप्रज्ञो विद्युत्तत्कालदर्शितान् ।<br>
तांस्तान्विशेषांश्चिनुते रत्नानां भूयसामपि ॥१७९॥</p>
<p>अनेकस्वरसम्भारस्पर्शलाघवयोजिते ।<br>
वीणायामेकविस्तारे वैचित्र्यं वेत्ति तन्मयः ॥१८०॥</p>
<p>१९)</p>
<p>निविडाभ्यासधाराग्रविश्रान्तश्रवणेन्द्रियः ।<br>
वेत्त्येव तत्स्वरांशान्तःश्रुत्यूनाधिकतामपि ॥१८१॥</p>
<p>आस्तामभेदवादेऽस्मिन्नयत्नेनैव सिद्ध्यति ।<br>
एतद्यत्र विभातेऽपि भेदे वास्तवमद्वयम् ॥१८२॥</p>
<p>भेदैकजीविते शास्त्रे यावदेतत्स्थितं स्फुटम् ।<br>
तथा हि पतञ्जलिना पादे वैभूतनामनि ॥१८३॥</p>
<p>न्यरूप्यत प्रातिभाद्वा सर्वमत्र मयापि च ।<br>
प्रातिभे प्रथमोन्मेषे संविद्रूपिण्यखण्डिते ॥१८४॥</p>
<p>स्थितः सर्वस्फुरत्तात्मा +++([स्फुरतात्मेति पाठः])+++<br>
सर्वसिद्धिफलोदयः ।<br>
एवं जगति निर्मेये निर्मित्सास्वीकृतं बलात् ॥१८५॥</p>
<p>अशुद्धमपि तद्रूपनानावैचित्र्ययोग्यपि ।<br>
सामान्याकाररूपेण दलं भेदात्मसुन्दरम् ॥१८६॥</p>
<p>आस्ते प्रोन्मिषितं सैषा भेदाभेदात्मिका स्थितिः ।<br>
अत एव हि सादाख्ये ज्ञानशक्तिस्वरूपिणि ॥१८७॥</p>
<p>अशुद्धलेशकालुष्यात्परापरतया स्थितिः ।<br>
तेनेशभुक्तादेतस्मादप्यूर्ध्वपदभागिनः ॥१८८॥</p>
<p>मायाप्रकटनौत्सुक्यात्तत्संस्कारजुषस्तथा ।<br>
बहुक्रियासमारम्भमयं विविधमन्त्रणम् ॥१८९॥</p>
<p>प्रादुर्भूतमहाज्ञानसन्ततेश्च शिवप्रदम् ।<br>
स हि तत्रापरो +++([स हि तन्नापर इति पाठः])+++ भावः परभावनिमीलितः<br>
+++([तथा निमीजन इति पाठः])+++ ॥१९०॥</p>
<p>न तु रूढिमुपागच्छेदशुद्धाध्वविधाविव ।<br>
तेन वैष्णवबौद्धादिशासनान्तरनिष्ठिताः ॥१९१॥</p>
<p>२०)</p>
<p>यथा सम्यङ्न मुच्यन्ते न तथा शैवसंस्कृताः ।<br>
अतिमार्गक्रमकुलत्रिकस्रोतोन्तरादिषु ॥१९२॥</p>
<p>परमेशानशास्त्रे तु ये सम्यग्दीक्षिता नराः ।<br>
तेषां नैवापवर्गस्य लाभे भेदोऽस्ति कश्चन ॥१९३॥</p>
<p>न चैतदतिरिक्तोऽपि मोक्षोपायोऽस्ति कश्चन ।<br>
केवलं क्वाप्यनायासा जीवन्मुक्तिक्रमेण च ॥१९४॥</p>
<p>शीघ्रमेव परा सिद्धिर्यथास्मद्दर्शनेष्विति ।<br>
क्वापि तत्त्वावलीयोगपरिपाटीक्रमाच्चिरात् ॥१९५॥</p>
<p>तैस्तैः क्रियाकलापैश्च लभ्यते परमं फलम् ।<br>
अत एवास्ति संहारदृशां कौलिक्यपीह दृक् ॥१९६॥</p>
<p>यथोक्तं कालपादादौ दीक्षयेच्छ्वपचानिति ।<br>
चिदुन्मेषादिकाः पञ्च याः पूर्वं प्रागभेदतः ॥१९७॥</p>
<p>प्रोक्ताः परस्मिञ्च्चिन्नाथे भैरवे समवायतः ।<br>
ता एव भावोपाध्यंशलब्धभेदविभाविताः ॥१९८॥</p>
<p>भेदांशमेव पुष्णन्ति प्रागभेदजुषोऽप्यलम् ।<br>
तथा ह्योदनसम्भोगो यो देहस्योपचायकः ॥१९९॥</p>
<p>कफसञ्चयपातेन स देहस्यापचायकः ।<br>
ननु देवस्य विश्वात्मभेदेऽपि स्वापरिच्युतेः ॥२००॥</p>
<p>विकारिष्वेव योग्यानामुपाधीनां गतिः कुतः ।<br>
तदुपाधिवशाद्भेदो भैरवे भावसम्भवात् ॥२०१॥</p>
<p>इति नास्मन्मनोभूमामुपारोढुमिहार्हति ।<br>
तूष्णीं विकारिणो भावाः सन्तीति ह्यतिसाहसम् ॥२०२॥</p>
<p>देवः स एव विश्वात्मा तथारूपेण भासते ।<br>
अनुपाधेरभिन्नस्य भीन्नं नोपाधिभासनम् ॥२०३॥</p>
<p>२१)</p>
<p>नन्वित्थं तदसत्यं स्यात्कथं सत्यं तदेव हि ।<br>
तथावभासनादन्यत्क्व किं सत्यं निरूप्यताम् ॥ २०४॥</p>
<p>नन्वेवं स्वप्नसंसारः किं सत्यं किन्त्वसौ किल ।<br>
अभीष्टार्थक्रियावन्ध्योऽसत्यो व्यवहृतः परम् ॥२०५॥</p>
<p>एतच्चाग्रे प्रपञ्चेन युक्तियुक्तं निरूप्यते ।<br>
तस्मादुन्मेषशक्तिर्या पूर्वमासीदभेदिनी ॥२०६॥</p>
<p>भावोन्मेषस्वरूपासौ याता तत्पुरुषस्थितिम् ।<br>
यदभिन्नं तदग्राह्यं यच्चाग्राहकमीश्वरम् ॥२०७॥</p>
<p>अधुना तत्स्थितं ग्राह्यं भेदात्तद्ग्राहकं भिदः ।<br>
पुरुषाख्यं ततः +++([यत इति पाठः])+++ प्रोक्तं सृष्टेः<br>
प्रारम्भयोगतः ॥२०८॥</p>
<p>सुस्फुटप्रत्यभिज्ञानान्मुख्यं वक्त्रं च भण्यते ।<br>
अत एवात्र विसरभावस्थितिविघातकम् ॥२०९॥</p>
<p>नानारुग्ग्रहसङ्घातविषादि परिचर्च्यते ।<br>
अनेकयुक्तिदलितव्याधिसंशान्तसुस्थिताः ॥२१०॥</p>
<p>अत्र सुस्फुटतां यान्ति भावा भेदैकवृत्तयः ।<br>
भावत्वमेव यत्सर्वं तत्त्विदं +++([तत्तेदमिति पाठः])+++ पूर्वजं<br>
मुखम् ॥२११॥</p>
<p>सर्वतश्च गुणोत्कर्षादीशानस्योर्ध्ववक्त्रता +++([वक्त्रगेति पाठः])+++ ।<br>
दिक्कालकलनाशून्ये न तु दिग्भेदकल्पनाः ॥२१२॥</p>
<p>यो हि यस्माद्गुणोत्कृष्ट इति चोर्ध्वो भविष्यति ।<br>
ततो भावान्यदा सम्यगिच्छतीच्छाविभूतितः ॥२१३॥</p>
<p>तदेच्छायां समारूढाः सा चेच्छा चैव निर्मला ।<br>
येन [निर्मलेच्छामयतायोगात्] तन्मयतायोगात्संविदैक्यं<br>
स्पृशन्त्यमी ॥२१४॥</p>
<p>२२)</p>
<p>किन्तूपाध्युपरक्तेच्छासञ्छादनतिरोहिताः ।<br>
ते तदानीं स्थिता भावा देवस्तु स्वैषणास्थितः ॥२१५॥</p>
<p>पराचीनितसंवित्तिवक्त्रो +++([पराचीनिति इति पाठः])+++ न च परां स्थितिम् ।<br>
पूर्णामध्युषितस्तेन सुषुप्त इव भासते ॥२१६॥</p>
<p>असुप्तश्च प्रबुद्धत्वात्तस्य स्वापो निमीलनम् ।<br>
नह्यस्ति परमार्थेन भैरवानन्दसंविदः ॥२१७॥</p>
<p>तस्मिन्परप्रकाशे हि निमीलत्त्वमुपागते ।<br>
प्रलयात्तन्निमीलत्त्वमितिर्वा +++([प्रलयास्तेति पाठः])+++ कुत्र भासताम् ॥<br>
२१८॥</p>
<p>अनाभातं च नो वस्तु व्योमसद्मगवाक्षवत् ।<br>
सोऽपि वा कल्पिताकारश्चित्प्रकाशे प्रकाशते ॥२१९॥</p>
<p>तदमीलित एवायं निमीलन्निव तिष्ठति ।<br>
प्रभूणामविकल्प्या हि शक्तिर्दुर्घटकारिणाम् ॥२२०॥</p>
<p>इदं सुखेन घटते दुःखेन घटते त्वेदम् ।<br>
इत्याभासनवैचित्र्ये स्वतन्त्रो हि स एव नः ॥२२१॥</p>
<p>तदेव तस्य स्वातन्त्र्यं शक्तिर्नियतिनामिका [नियतिर्नाम यस्याः सा] ।<br>
यया रुद्धः पशुर्जातु स्वातन्त्र्यं +++([स्वान्त्र्येणैवेति पाठः])+++ नैव<br>
विन्दति ॥२२२॥</p>
<p>तदपेक्षावलात्प्रोक्ता पत्यौ दुर्घटकारिता ।<br>
नहि विश्वात्मनः किञ्चित्सुघटं वाथ दुर्घटम् ॥२२३॥</p>
<p>किं मुहुर्मुहुरेतेन सकृन्ननु निरूपितम् ।<br>
हन्ताविस्मृतिशीलं त्वां प्रत्येतत्स्यादपार्थकम् ॥२२४॥</p>
<p>एकमुद्दिश्य किन्त्वेतत्संरम्भो न विराजते ।<br>
किं ह्येकाङ्कुरसम्पत्त्यै प्रावृषेण्याः पयोमुचः ॥२२५॥</p>
<p>२३)</p>
<p>मर्मस्थानमिदं चात्र व्युत्पाद्यो हि जनः स च ।<br>
व्याप्तो +++([व्याप्ता इति पाठः])+++ हृद्भुवि कर्मौघकृष्टायां<br>
सौकुमार्यतः ॥२२६॥</p>
<p>मायाबीजोत्थितानन्तविकल्पाङ्कुरकन्दलैः ।<br>
भेदाभिमानजनितवाचनौचित्यसेवितैः ॥ २२७॥</p>
<p>यावद्विद्यामहादावज्वालयैषा +++([ज्वालयेमाः इति पाठः])+++ पुनः<br>
पुनः ।<br>
नालब्धा तावदस्यैतद्द्वैतं +++([दास्येतद्वैतमिति पाठः])+++ रोहेत्पुनः<br>
पुनः ॥२२८॥</p>
<p>तीक्ष्णयत्नकुठारौघैः सद्विद्यावह्निदीपितैः +++([सविद्येति पाठः])+++ ।<br>
निर्भिन्नो देहविटपी +++([देवविटपिति पाठः])+++ पुनर्नैव प्ररोहति ॥२२९॥</p>
<p>एवं देवे सुषुप्तांशमध्यासीनाः स्थिता अपि ।<br>
असद्देशीयतां यान्ति भावाः श्वभ्रकपित्थवत् ॥२३०॥</p>
<p>अत्र तादृशमेवं स्वं ज्ञानं वैराग्यनिर्भरम् ।<br>
निरुपाख्यं निरालम्बं व्यजृम्भत विरागतः ॥ २३१ ॥</p>
<p>कपालमालाभरणाः श्मशानपदवासिनः ।<br>
अस्मात्पराङ्मुखीभूता भूतसङ्घातगोचरात् ॥२३२॥</p>
<p>भोग्यं जुगुप्सावधि सर्वमेव<br>
भोक्ता ह्यहं कः किल देह एषः ।<br>
चर्मास्थिमात्रं न च सारमत्र<br>
लेशांशभागेऽपि कदाचिदस्ति ॥२३३॥</p>
<p>इत्थमभ्यस्यमानास्ते परां वैराग्यसम्पदम् ।<br>
प्रतिक्षणमुपारुह्य निमीलन्ति तदाहतम् (?) ॥२३४॥</p>
<p>किमेतदिति धावन्ति दुःखेऽपीन्द्रियवृत्तयः ।<br>
एतदेवमिति प्रायो विरज्यन्ते सुखादपि ॥२३५॥</p>
<p>२४)</p>
<p>दृष्टानुश्रविकार्थौघवैतृष्ण्ये वशताधियः ।<br>
तत्परं पुरुषख्यातेर्गुणवैतृष्ण्यमित्यपि ॥२३६॥</p>
<p>नन्वकाण्डेऽपि पृच्छामः किञ्चिद्यदि न कुप्यते ।<br>
किमकाण्डभेदकाण्डभेदकाण्डघटावधौ (?) ॥२३७॥</p>
<p>तर्हि संविदियं शुद्धा स्वभावादेव चेत्कथम् ।<br>
अशुचिभ्योऽपि भोगेभ्यो रसात्स्पृहयतेतमाम् [न सा स्पृहयत इति<br>
पाठः] ॥२३८॥</p>
<p>नन्वविस्मृतिशीलत्वाभिमानः क्वाधुना गतः ।<br>
अलं वा बुद्ध्युपालब्धैरुक्तमप्येतदुच्यते ॥२३९॥</p>
<p>स्वभावादेव संवित्तिः प्रकाशपरमार्थिका ।<br>
विश्वावभासयोगेन भातीति हि विपञ्चितम् ॥२४०॥</p>
<p>अतश्च संविदो देव्या विश्वस्मिन्भावमण्डले ।<br>
स्वात्मन्येवोच्छलत्त्वं किं खण्डनादायि जायते ॥२४१॥</p>
<p>यदापि परमेशानशक्त्या भेदोऽवभास्यते ।<br>
तदापि संविद्भावेषु धावतीति विविच्यते ॥२४२॥</p>
<p>यथा लोष्ठह्रदज्वालाश्वासकुम्भवियत्स्थितिः ।<br>
धराम्बुधिमहातेजः समीरानन्तखात्मताम् ॥२४३॥</p>
<p>यात्येव मितिरूपेयं +++([शितीति पाठः])+++ संवित्स्वोच्छलितक्रमात् ।<br>
संविद्रूपसजातीयान्भावानेवानुधावति ॥२४४॥</p>
<p>न्यरूप्यत तथा चैतत्केनापि परमेशिना ।<br>
निम्नं तडागपानीयं कः प्रवर्तयितुं क्षमः ॥२४५॥</p>
<p>परिपूर्णे पुनस्तस्मिन्प्रवाहाः सर्वतोमुखाः ।<br>
ननु किं कांश्चिदेवेत्थं सैषा स्वनियतेर्बलात् ॥२४६॥</p>
<p>२५)</p>
<p>इत्थं धावति तच्चास्या रागतत्त्वात्मकं वपुः ।<br>
तत्रापि च तथा रागाभास एव स धार्यताम् ॥२४७॥</p>
<p>चिदात्मनि तु रागस्तु कोऽप्यन्यारुषणात्मकः ।<br>
नन्वित्थं चेत्कथं नाम सा कुत्रापि विरज्यते ॥२४८॥</p>
<p>हन्त प्रकृत एवायं वादः सङ्गतिमागतः ।<br>
यदा हि चितिरेवैषा सर्वथा सङ्कुचत्स्थितिः ॥२४९॥</p>
<p>क्रमेण भोग्योपायेभ्यो भोग्येभ्यो +++([भोगेभ्य इति पाठः])+++ देहतो<br>
भुजः ।<br>
भोगाद्भोक्तुस्तथा शून्यमहाप्रलयभागिव ॥२५०॥</p>
<p>जायते रुद्ररूपैषा दशा सांहारिकी यतः ।<br>
सद्योजातश्च यद्रुद्रः पुरुषश्चेश्वरात्मकः ॥२५१॥</p>
<p>श्रीमान्सदाशिवो देव ईशानश्चेति गीयते ।<br>
विष्णुर्वामः कजोऽघोर इति चैतद्भविष्यति ॥२५२॥</p>
<p>अन्तःस्थसर्वशक्तित्वेनैकैकस्यापि बृंहणात् ।<br>
ब्रह्माण्येतानि कथ्यन्ते बृहत्त्वाद्विश्वबृंहणात् ॥२५३॥</p>
<p>तदन्यशक्त्युद्रेकांशे ह्यत एव विवक्षिते ।<br>
प्रत्येकमस्ति ब्रह्मादिहेतुपञ्चकयोगिता ॥२५४॥</p>
<p>सैव शास्त्रेषु भेदेन तेषु तेषु प्रतन्यते ।<br>
अतश्च सद्योजातेऽस्मिन्मुख्या रौद्रदशा स्थिता ॥२५५॥</p>
<p>सा च सङ्कोचरूपापि चिद्विकासे भविष्यति ।<br>
यल्लीनौ ब्रह्मविष्ण्वंशौ तेनाधः कुरुते बलात् ॥२५६॥</p>
<p>वस्त्वभावमयीत्यादिदशा रुद्राधिदैवता ।<br>
भिन्नप्रमेयेति [भिन्नप्रमेयेत्याद्यं च नान्तं किं शु कदाचित्के ।<br>
भ्रम इत्यादि तच्छ्रीमदिति पाठः ।] श्रीमदुत्पलेन न्यरूप्यत ॥२५७॥</p>
<p>२६)</p>
<p>जातोऽपि भेदतन्मात्रे सङ्कोचं यदुपागतः ।<br>
ततो व्यतिनिमीलेते भोक्तृभोग्याविह स्फुटम् ॥२५८॥</p>
<p>अजातमिव तद्विश्वमत्र सद्योऽवभासते ।<br>
सद्योजातपदं तेन शून्यसंवेदनात्मकम् ॥२५९॥</p>
<p>ततः शून्यपदस्यान्तर्यावत्स च विविक्षति ।<br>
देवस्तावत्स्वयं बोधे विश्वं प्रोच्छलति स्थितम् ॥२६०॥</p>
<p>जानाति सेयं नाथस्य ज्ञानशक्तिर्विकासिनी ।<br>
तयोर्विकासिचिद्धाम्नि +++([तत इति पाठः])+++ लीनत्वमुपपादितम् ॥२६१॥</p>
<p>संविदः शून्यरूपाया विकासो विश्वमेव तत् ।<br>
तथा हि घनसौषुप्तविश्रान्तिवशनिर्भरः ॥२६२॥</p>
<p>तांस्तान्गृहापणाद्यंशान्वेत्ति स्वप्नपदाभिधान् ।<br>
अत एव न सा सृष्तिः स्थितिरेव तु सा तथा ॥२६३॥</p>
<p>पूर्वसृष्टेषु भावेषु तद्धि विज्ञानमात्रकम् ।<br>
तथा च जाग्रतो रूपात्स्वप्नो भेदेनजायते ॥२६४॥</p>
<p>किन्तु जाग्रत्पदादीनां प्रत्येकं बहुभेदता ।<br>
निर्णेप्यते ततो युक्तं सृष्टिरूपेण भासनम् ॥२६५॥</p>
<p>अतो निजविबोधेन तान्भावान्व्याप्नुवन्विभुः ।<br>
एतैस्त्याजयते तां स्वामौदासीन्यदशां विभुः ॥ २६६॥</p>
<p>ज्ञानशक्तेरियं जृम्भा तज्ज्ञानस्थितिभाविनः ।<br>
भावाः प्रयान्ति पूर्णत्वं विकासिनिजतेजसः ॥२६७॥</p>
<p>परमः खलु सङ्कोचः सद्योजातपदे भवेत् ।<br>
यदेषां स्वस्वरूपस्य निष्ठा नैव स्म जायते ॥२६८॥</p>
<p>विना संविदुपारोहं सङ्घासङ्घा जडोऽजडः ।</p>
<p>२७)</p>
<p>अनीलं नीलमित्यादिव्यवस्था कल्पतां कथम् ॥२६९॥</p>
<p>यदुवाचोत्पलगुरुर्यथा सदसतां तथा ।<br>
जडाजडानां न स्वात्मविशेष इति निश्चितम् ॥२७०॥</p>
<p>तस्माद्बोधभरोल्लासविसृष्टस्वपरस्थितिः ।<br>
चिदनुप्राणनां विश्वग्वमन्नानन्दसुन्दराम् [प्रसन्निति?<br>
पाठः] ॥२७१॥</p>
<p>चिदेकवपुषा विश्वं स्वीचिकीर्षश्चिदात्मनि ।<br>
स्वबोधशक्तिवमनात्स देवो वाम उच्यते ॥२७२॥</p>
<p>स्वबोधशत्सुद्रेकेण यद्यप्येष प्रयच्छति ।<br>
भावानां स्ववपुस्तादृक्तथापि परमार्थतः ॥२७३॥</p>
<p>स्वीकर्तुमिच्छन्संहारमेषां कल्पयते भिदः ।<br>
अतो भेदाव्यवस्थायां [भेदच्चवेति? पाठः] वामोऽसौ<br>
परमेश्वरः ॥२७४॥</p>
<p>अत्र सौभाग्यनिःष्यन्दि तादृग्ज्ञानं प्रतायते ।<br>
सौभाग्यं सोच्यते +++([प्रोच्यत इति पाठः])+++ तेषां भिन्नानां<br>
स्वीक्रियैव या ॥२७५॥</p>
<p>भावानां च विचित्राणां भोगाङ्गानां स्वशक्तितः ।<br>
स्वकौतुककलालोकादुच्छलन्त्येव या चितिः ॥२७६॥</p>
<p>सैव स्वभावरागेण विश्वं रञ्जयते यतः ।<br>
व्यक्तो हि रञ्जयेद्विश्वं व्यक्तिश्चास्य स्वरूपतः ॥२७७॥</p>
<p>यैव प्रोच्छलितावस्था स्वीकारेच्छाभरोदयः ।<br>
तद्रश्मिसारसर्वस्वे क्षणं तिष्ठत्यनन्यधीः ॥२७८॥</p>
<p>किं नाकर्षति किं नैष न भावयति योगवित् ।<br>
तत एवोच्यते शास्त्रे नारक्तो रञ्जयेदिति ॥२७९॥</p>
<p>तथा</p>
<p>कामस्थं काममध्यस्थं कामाङ्कुशपुटीकृतम् ।</p>
<p>२८)</p>
<p>कामेन साधयेत्कामान्कामं कामेषु योजयेत् ॥२८०॥</p>
<p>कामं स्वीकर्तुमिच्छैव तदाच्छादनयोगतः ।<br>
विश्वं साधयते कामी कामतत्त्वमिदं यतः ॥२८१॥</p>
<p>तथा हि परमे स्वात्मन्यध्यास्य स्थैर्यमञ्जसा ।<br>
तदुच्छलितसम्बोधकलासञ्छादनक्रमात् ॥२८२॥</p>
<p>विश्वं कामाङ्कुशाधीनं किङ्करत्वेन भासते ।<br>
अध्यात्मसिद्धया युक्त्या त्वनयैव निजोदये ॥२८३॥</p>
<p>प्राणपुर्यष्टकं देहं व्याप्य विश्वं प्रकर्षति ।<br>
तत्त्वस्य कामतत्त्वस्य प्रकटीक्रियया यतः ॥२८४॥</p>
<p>सिद्धचक्रेष्विदं गोप्यं किं वा न प्रकटीकृतम् ।<br>
शून्यानन्दात्प्रसृत्यैव बोधः +++([दोप इति पाठः])+++<br>
प्रोच्छलितात्मकः ॥२८५॥</p>
<p>वर्तमानो निजाः शक्तीर्विकास्यैव प्रवर्तते ।<br>
यत्रास्य प्रविविक्षास्ति +++([प्रविवित्सेति पाठः])+++ यतश्च प्रावृतद्विभुः<br>
॥२८६॥</p>
<p>सर्वाः शक्तीरसौ भास्तास्स्वात्मन्युद्रेच्य वर्तते ।<br>
ततश्चिदात्मको देवो न्यग्भूत इव भासते ॥२८७॥</p>
<p>उद्भूतास्तु विभान्त्येताः प्रोन्मेषेच्छाविदिक्रियाः +++([विधीति पाठः])+++ ।<br>
अतश्चतुष्कयुक्तोऽसौ यद्यपि प्रतिभासते ॥२८८॥</p>
<p>तथापि शक्तिगणना वस्तुतोऽस्य भवेत्कुतः ।<br>
अत्रैव भावभेदांशनिर्मूलनकला यतः ॥२८९॥</p>
<p>स्थितस्ततः समाचारो लोकातिक्रान्तगोचरः ।<br>
अनन्तशक्तिवैचित्र्यादत्राप्युच्चाटनादयः ॥२९०॥</p>
<p>संहारलीलाभूयिष्ठा अपि तास्ताः क्रियाः स्थिताः ।<br>
तदित्थं ज्ञानशक्त्यन्ते भावानां वपुषि स्थिते ॥२९१॥</p>
<p>क्रियाशक्तिरथान्त्यैव तान्संहरति सादरम् ।<br>
यदा सूक्ष्मतमा शक्तिरुन्मेषाख्या पुरावधौ ॥२९२॥</p>
<p>स्रष्टव्यभावस्थौल्येन स्थूलाकारेव भासते ।<br>
तथैवैषा क्रियाशक्तिर्यस्यां भावा निमेषिताः +++([रेषिता इति पाठः])+++ ॥<br>
२९३॥</p>
<p>स्वस्वरूपास्थितिः कापि पूर्णैव प्रविजृम्भते ।<br>
नन्वस्त्येव क्रिया यस्यां भेदः प्रत्यवभासते ॥२९४॥</p>
<p>सैवं सर्वा क्रिया भेदं प्रत्युत प्राग्व्यपोहति ।<br>
तथा हि भेदभूमौ ये काष्ठज्वलनतण्डुलाः ॥२९५॥</p>
<p>त एव पाकाविष्टत्वे भेदं प्रोज्झन्ति सादरम् ।<br>
यदि भिन्नस्वरूपास्ते पाकैक्यं तत्कथं भवेत् ॥२९६॥</p>
<p>भिन्नं स्वरूपमङ्गानां नहि युक्त्योपपद्यते ।<br>
ननु पाकेन कश्चित्स यत्तन्नानास्वरूपकम् ॥२९७॥</p>
<p>ज्वलनक्लेददाहादि तत्पाक इति शब्द्यते ।<br>
भिन्ना एव क्रियाः सर्वाः फलमेकं प्रति स्थिताः ॥२९८॥</p>
<p>पाक इत्युच्यते नान्या क्रिया नामास्ति काचन ।<br>
एतदेव कथं बह्व्य +++([बाह्य इति पाठः])+++ एकं फलमभीप्सितम् ॥<br>
२९९॥</p>
<p>कथं सम्पादयेयुस्ताः पूर्वोक्ता एव हेतुतः ।<br>
ननु लोचनदीपार्थमनस्कारैरपि +++([रवस्कारैरिति पाठः])+++ स्फुटम् ॥<br>
३००॥</p>
<p>जन्यते ज्ञानमेकं तत्तथैवात्र भविष्यति ।<br>
सोऽयं कर्दमसम्मर्दमलिनीभूतविग्रहः ॥३०१॥</p>
<p>मरौ मरीचिकाम्भोभिः स्नानेच्छुरभिधावति ।<br>
भिन्नस्वरूपाद्यद्येकमस्ति वस्त्विति सम्भवः ॥३०२॥</p>
<p>तर्हि कारणभेदेन न भेदः पारमार्थिकः ।</p>
<p>३०)</p>
<p>अथ भिन्नस्वरूपं तदेकं चेत्युपगम्यते ॥ ३०३ ॥</p>
<p>स्वभावभेदो भेदायेत्येतत्त्यक्तं व्रतं भवेत् ।<br>
नन्वित्थं सा क्रिया माभूदेका काष्ठादि कारकम् ॥३०४॥</p>
<p>फलं जनयतामेवमप्यस्तु नहि नः क्षितिः ।<br>
क्रिया हि नाम नास्माकमन्या शक्तिस्त्वसौ यतः ॥३०५॥</p>
<p>शक्तिश्च फलभित्कॢप्त्या भावात्मैव विभेदतः ।<br>
सा च शक्तिर्विभोरेव स च विश्वात्मविग्रहः ॥३०६॥</p>
<p>फलकारकभेदेन न भिन्नः परमार्थतः ।<br>
स्वात्मन्यभिन्नेऽपि विभोरेवं भेदावभासनात् ॥३०७॥</p>
<p>क्रियाशक्तिरिति प्रोक्ता यया कर्ता महेश्वरः ।<br>
ननु यत्पशवः कुर्युः कथं तदुपपद्यताम् ॥३०८॥</p>
<p>ते हि भेदैकजीवत्वात्कुर्युर्भेदवतीं क्रियाम् ।<br>
अलमेतेन पशवः कथं कुर्युर्यदि स्फुटम् ॥३०९॥</p>
<p>स एव स्ववचश्छिन्नो वादो वन्ध्यासुतादिवत् ।<br>
नहि कुम्भकृतः क्वापि कदाचित्कर्तृता भवेत् ॥३१०॥</p>
<p>यदि नासौ महेशाख्यात्कर्तुरव्यतिरेकभाक् ।<br>
यद्येवं तत्कुलालेन पटोऽपि क्रियते न किम् ॥३११॥</p>
<p>ननु किंस्वित्कुलालेन कुम्भोऽपि क्रियते ततः ।<br>
ईशस्य विश्वकर्तृत्वे किं पटेऽपि न कर्तृता ॥३१२॥</p>
<p>नन्वेवं सति नो कर्ता कोऽप्यन्य इति कर्मणाम् ।<br>
शुभाशुभानां स्वफलं कर्तुं +++([हेतुमिति पाठः])+++ कं प्रति<br>
हेतुता ॥३१३॥</p>
<p>एवमेवैतदायुष्मंस्तथाह्येवं विजानताम् ।<br>
न किञ्चन फलं क्वापि शुभाशुभसमुद्भवम् ॥३१४॥</p>
<p>३१)</p>
<p>इत्थं ये तु न जानन्ति भुञ्जते तेऽविपश्चितः ।<br>
तदेव कर्मसञ्ज्ञं +++([कार्मेति पाठः])+++ तु मलमज्ञानमूलकम् ॥<br>
३१५॥</p>
<p>एतदेवानुमन्यैव +++([अमुमत्यैवेति पाठः])+++ केचित्संवित्तिमात्रकम् ।<br>
सम्मन्यन्ते ह्यकर्तारं कर्तृत्वानुपपत्तितः ॥३१६॥</p>
<p>चित्स्वरूपाधिकं ह्यस्य यत्तत्कर्तृत्वमुच्यते ।<br>
तज्जाड्यमर्पयेदस्मै +++([जात्यमिति पाठः])+++ चिदाधिक्यप्रसङ्गतः ॥<br>
३१७॥</p>
<p>प्रकृतेः कर्तृता पुंसि ननु नामोपचर्यते ।<br>
एतन्न्यायपथापेतैर्वृथा जेगीयते गृहे ॥३१८॥</p>
<p>उपचारो हि नो वस्तुतथात्वं प्रतिपद्यते ।<br>
व्यपदेशः परं तादृग्वस्तुशून्योऽस्तु तावता ॥३१९॥</p>
<p>नोपचारिकवह्नित्वव्यपदेशेऽपि मानवः ।<br>
हिमानीशीकरासारिवातोत्थशिशिरापहः ॥३२०॥</p>
<p>द्रष्टुः पुंसश्च न द्रष्ट्री प्रकृतिः परिगीयते ।<br>
न चान्योऽस्ति वराकोऽतः +++([वदेकेतैरिति पाठः])+++ कर्तृभावोपचारकः<br>
॥३२१॥</p>
<p>किं च प्रयोजनं तस्य कर्तृत्वव्यवहारजम् ।<br>
व्यपदेशस्तु नावस्तु परिवर्तयितुं क्षमः ॥३२२॥</p>
<p>येऽप्यात्मानं न्यायविदः कर्तारं समुपागमन् ।<br>
तेऽपि प्रश्नमिमं तावदस्माकं प्रतिभार्पितम् ॥३२३॥</p>
<p>किं यादृग्लोकसंसिद्धकर्तृत्वं कर्मयोगतः ।<br>
स्पन्दात्म तद्विभौ स्पन्दहीने समुपपद्यते ॥३२४॥</p>
<p>ननु ज्ञानं चिकीर्षा च यत्नश्चेति गुणत्रयम् ।<br>
समवैति यदत्रास्य तत्कर्मत्वमुदाहृतम् ॥३२५॥</p>
<p>इत्थं बालमतीनां धीविम्प्रलभ्येत वञ्चकैः ।</p>
<p>३२)</p>
<p>दारका अपि वा विद्युर्न संवेदनवर्जितम् ॥३२६॥</p>
<p>तत्र ज्ञानं न कर्तृत्वं सर्वत्रास्त्येव तद्यतः ।<br>
इच्छायत्नावपि प्रायः संस्तः +++([संस्थ इति पाठः])+++ सर्वस्य<br>
सर्वतः ॥३२७॥</p>
<p>कुम्भकारो गृहाभावपरितापितचेतनः ।<br>
जानन्निच्छन्सयत्नोऽपि किं कुर्यान्नात्मनो गृहम् ॥३२८॥</p>
<p>ननु कर्तुं न जानाति ततः कर्तुं न चेच्छति ।<br>
तस्मात्कर्तुं न +++([हि इति पाठः])+++ यतते तद्गृहं कुरुतां कथम् ॥<br>
३२९॥</p>
<p>कर्तुमित्येव यद्रूपं ज्ञानादीनां विशेषणम् ।<br>
करोतेस्तत्र कोऽर्थः स्याद्यदि सस्पन्दता किल ॥३३०॥</p>
<p>तदासौ स्पन्दितुं वेत्ति प्रेप्सतीति भवेद्वचः ।<br>
तच्च स्वात्मगतं नास्य स्पन्दितं वैभवोद्भवात् ॥३३१॥</p>
<p>अन्यदस्पन्दितं ज्ञानं सर्वस्यापि च सम्भवेत् ।<br>
ज्ञानेच्छायत्नवत्त्वं च करणं तम्य भाषितम् ॥३३२॥</p>
<p>आत्मनः कर्तुमित्यस्य ततोऽर्थप्रविवेचने ।<br>
जानातीच्छन्प्रयतते ज्ञातुं यतितुमेषितुम् ॥३३३॥</p>
<p>प्रत्येकमिति योऽर्थः स कर्तुं वेत्तीति शब्दितः ।<br>
चिकीर्षितृत्वं चैतत्स्यान्न कर्तृत्वं पुनर्भवेत् ॥ ३३४॥</p>
<p>तथात्वे मानसैः साम्यं भवेद्वाक्कायकर्मणाम् ।<br>
वाक्कायकर्मभिर्वास्य कथं कर्तृत्वमापतेत् ॥३३५॥</p>
<p>मानसान्यपि कर्माणि कथं तस्येति गीयताम् ।<br>
तद्गुणत्रयसद्भावे मनोवाक्कायसम्भुवाम् ॥३३६॥</p>
<p>कर्मणां सञ्चितेरेष कर्मभागीति चेन्ननु ।<br>
उपचारोऽयमेवं स्यात्स चावस्त्विति वर्णितम् ॥३३७॥</p>
<p>३३)</p>
<p>किं चात्मगमहत्त्वादिद्रव्यान्तगुणसन्निधौ ।<br>
तानि सन्तीति किं सोऽपि कर्तृत्वायतनो भवेत् ॥३३८॥</p>
<p>न चास्त्वित्युपगन्तव्यं मुक्तावपि +++([व्यमुक्ताविति पाठः])+++ हि<br>
तद्भवेत् ।<br>
अन्यात्मगुणसान्निध्ये समश्चैष विधिर्यतः ॥३३९॥</p>
<p>आत्मस्वतः प्रवर्तेरन्कृतनाशाकृतागमाः ।<br>
किं चेश्वरेण सर्वत्र बुद्धिमत्ताव्यपेक्षिणि ॥३४०॥</p>
<p>सन्निवेशाधिके कार्ये निमित्तत्वं कृतं यदि ।<br>
स्वैः स्वैश्च समवायान्यकारणांशैः प्रपूरिते ॥३४१॥</p>
<p>कमंशं कुम्भकारादेः प्रातुं +++([प्रैतुमिति पाठः])+++ भवतु<br>
हेतुता ।<br>
नहि सोऽस्त्यंशलेशोऽपि सर्वकर्तरि यं प्रति ॥३४२॥</p>
<p>न ज्ञानेच्छायत्नमस्ति कर्तृत्वं नान्यदित्यपि ।<br>
तस्मान्नान्यस्य +++([कस्मादिति पाठः])+++ कर्तृत्वं कदाचिदपि<br>
सम्भवेत् ॥३४३॥</p>
<p>ईश्वरादीश्वरस्यपि स्वातन्त्र्यं कर्तृतां विदुः ।<br>
तदित्थं परमेशानां भेदेऽभेदेऽपि वात्मनाम् ॥३४४॥</p>
<p>प्रभवन्ति न कर्माणि बन्धनाय स्वभावतः ।<br>
तस्मादिदममुष्मात्स्यात्कर्मणो वाशुभं शुभम् [शुभाशुभमिति<br>
पाठः] ॥३४५॥</p>
<p>तदैश्वर्यममुष्यैव विहितं परमेशितुः ।<br>
निर्णीतमेतदन्यत्र मयैव विततं यतः ॥३४६॥</p>
<p>तदलं प्रकृतं ब्रूमः क्रियाशक्तिरियं परा ।<br>
अघोरत्वेन देवस्य तत एव प्रकीर्तिता ॥३४७॥</p>
<p>दाक्षिण्यमत एवास्या भावानां शिवसंश्रये ।<br>
यतोऽञ्जसैव मार्गोऽयं या क्रिया च न सात्मिका ॥३४८॥</p>
<p>३४)</p>
<p>ननु नात्र स्थिताः केचिद्भावा ये शिवताश्रितौ ।<br>
कर्तारः सत्यमित्थं तु बोध्यमानोऽवधारयेत् ॥ ३४९॥</p>
<p>देशकालक्रियाकारकल्पनापथवर्जितः ।<br>
देवदेवस्तथैवास्य शक्तिः सा विश्वरूपिणी ॥३५०॥</p>
<p>तद्विश्वमपि कालादिकलङ्काङ्ककलोज्झितम् ।</p>
<p>तत्स्वातन्त्र्यात्स्वतन्त्रं तत्स्वात्मनि प्रोच्छलत्स्थितम् ।<br>
यतो भाति ततोऽप्यस्तशिवावेशबहिष्कृति +++([कृती इति पाठः])+++ ॥३५२॥</p>
<p>अत एव परा सेयं दक्षिणाघोररूपिणी ।<br>
यद्वक्ष्यते जन्तुचक्रे शिवधामफलप्रदाः ॥३५३॥</p>
<p>पराः प्रकथितास्तज्ज्ञैरघोराः शिवशक्तयः ।<br>
अन्यत्रापि क्रियाशक्तिः शिवस्य पशुवर्तिनी ॥३५४॥</p>
<p>बन्धयित्री स्वमार्गस्था ज्ञाता सिद्ध्युपपादिनी ।<br>
अकारादिहकारान्तः प्रसरो यः प्रगीयते ॥३५५॥</p>
<p>स एव बिन्दुनिलयादस्वरत्वमुपाश्रितः ।<br>
क्रियाशक्तिविजृम्भेयं समस्ता वर्णमालिका ॥३५६॥</p>
<p>क्रोडीकारेणाहमितिपरामर्शस्वरूपिणी ।<br>
तिष्ठत्येव ततः पूर्णपराहङ्कारसस्फुरः ॥३५७॥</p>
<p>अनन्तादिविरिञ्चान्तपशुसङ्घातघस्मरः ।<br>
निजोदरदरीनीतचराचरजगद्व्रजः ॥३५८॥</p>
<p>स्वचैतन्यविमर्शान्तर्ग्रस्तपुद्गलसञ्चयः ।<br>
यावदुल्लसितस्तावत्क्रियाशक्तिस्वरूपतः ॥३५९॥</p>
<p>३५)</p>
<p>असंविज्ञाननिःसङ्ख्यवैचित्रीचर्चितस्थितेः ।<br>
अनन्तकार्यशान्त्यादिसौम्यरौद्रभिदात्मनः ॥३६०॥</p>
<p>अपि स्वग्रासमाहात्म्यप्रकटीकृतसुस्थितेः ।<br>
औचित्याद्विविधाकारा अपि भैरवतेजसः ॥३६१॥</p>
<p>रिक्तपूर्णोभयभावा +++([भवभवा इति पाठः])+++ पुनरावृत्तिचित्रिताः ।<br>
शाक्तस्वरूपविश्वाख्यस्वांशग्रासैकलम्पटाः ॥३६२॥</p>
<p>लोककालचिरारूढभावोन्मूलनभाविताः ।<br>
शक्तयो निजविस्फाराद्रश्मिपुञ्जं निजं निजम् +++([पुञ्जनिभं निभमिति पाठः])+++ ॥३६३॥</p>
<p>प्रसारयन्त्यः सङ्कल्पसत्यभावसमाश्रयात् ।<br>
स्वोचितान्येव लोकोत्थवामाचारबहिष्कृतेः ॥३६४॥</p>
<p>घटयन्त्येव शास्त्राणि यातानि परिपूर्णताम् ।<br>
यादृक्प्रथमसम्भूते लोकातिक्रान्तिगोचरे ॥३६५॥</p>
<p>समाचारः स एवात्र त्रस्तभेददशे भवेत् ।<br>
पूर्णेयं परमेशस्य महासृष्टिरिह स्थिता ॥३६६॥</p>
<p>यस्यां संहारसृष्ट्यंशा विश्वे ते मध्यवर्तिनः ।<br>
सा चाद्या सृष्टिरित्येव नैव वक्तुं +++([वक्त्रमिति पाठः])+++<br>
भवेत्क्षमा ॥३६७॥</p>
<p>अदेशकाले तत्त्वे हि कथमाद्यादिसम्भवः ।<br>
जाग्रद्दशेयं सा मुख्या प्रोन्मेषपदभागिनी ॥३६८॥</p>
<p>ब्रह्मैष निजशक्त्यंशसम्बोधकमलासनः ।<br>
ता एताः सौशिवाद्रूपात्प्रभृति ब्राह्ममन्ततः ॥३६९॥</p>
<p>रूपं कृत्वा विजृम्भन्ते संविन्नाथस्य शक्तयः ।<br>
एतावानेव +++([एतावदेवेति पाठः])+++ देवोऽयमिति यद्यपि शक्यते ॥३७०॥</p>
<p>३६)</p>
<p>न वक्तुमप्रमेयत्वाच्चिद्रूपस्य महेशितुः ।<br>
प्रबोधपञ्चदशिकामध्ये तादृङ्मया स्फुटम् ॥३७१॥</p>
<p>उक्तं मितप्रकाशत्वं जडस्य किल लक्षणम् ।<br>
जडाद्विलक्षणो बोधो यतो न परिमीयते ॥३७२॥</p>
<p>तथापि स्वयमेतादृग्देवो मानविवर्जितः ।<br>
निजस्वातन्त्र्ययोगेन कृत्वात्मानं चराचरम् ॥३७३॥</p>
<p>[तथा हि प्रथममीशानतत्पुरुषसद्योजातैरेकैकस्योद्बुभूषुभिः<br>
सद्भिर्भेदत्रयमुल्लासितम् उद्भूतैश्चेत्येकैकभेदाः षट् त्रिभिरप्येभिः<br>
सम्भुयोलासित एको भेदः ईशतत्पुरुषौ ईशसद्योजातौ सद्योजाततत्पुरुषाविति<br>
द्व्यात्मना सम्भूयापि एभिस्त्रिभिर्भेदत्रयं समुल्लासितम् ॥]<br>
ईशतत्पुरुषाजातैरुद्भूतैरुद्बुभूषुभिः ।<br>
एककैः +++([एकैकैरिति पाठः])+++ षड्भिरेकेन त्रिकेण [नाध्यात्मेति<br>
पाठः] द्व्यात्मकैस्त्रिभिः ॥३७४॥</p>
<p>जायते शिवभेदानां +++([शशिभेदानामिति पाठः])+++ दशानां<br>
विविधा स्थितिः ।<br>
अत एव विचित्राभ्यः संविद्भ्यो मिश्रतावशात् ॥३७५॥</p>
<p>चित्राण्यत्र शिवाख्येऽपि भेदज्ञानानि तेनिरे ।<br>
यदा त्रयाणां वक्त्राणां वामदक्षिणसङ्गतिः ॥३७६॥</p>
<p>तदा प्रत्येकशक्तित्वं भविष्यद्भवदुद्भवैः ।<br>
षणां त्रित्वे रुद्रभेदस्तेनाष्टादशधा स्थितः ॥३७७॥</p>
<p>एकैकं पञ्चवक्त्रं [वक्त्रं यस्मात्प्रगीयते । दशाष्टादशेति<br>
पाठः ।] च वक्त्रं यस्मात्प्रगीयते ।<br>
दशाष्टादशभिन्नस्य ततो भैदैरसङ्ख्यता ॥३७८॥</p>
<p>पूर्वोदितयथास्वस्वज्ञानकर्मविचित्रिताः ।<br>
निर्णीयन्ते यतस्तेषु तेन नापुनरुक्तता ॥३७९॥</p>
<p>३७)</p>
<p>अन्यान्य एव बोधो हि समाचारः क्रियाक्रमः ।<br>
तत्र तत्र तथा प्रोक्तः सर्वस्तु शिवधामगः ॥३८०॥</p>
<p>यथा जलकणाः सर्वे विश्राम्यन्ति महाम्बुधौ ।<br>
तथा ज्ञानक्रियाः सर्वाः संवित्सिन्धौ महेश्वरे ॥३८१॥</p>
<p>मितमपि जलं भूमौ सूर्यांशुभिः किल पीयते<br>
तदपि च पुनर्वृष्टिद्वारैः प्रयाति महार्णवम् ।<br>
जगति निखिलं ज्ञानं कर्म स्फुटं किमपि स्वयं<br>
किमपि च परैः पारम्पर्याच्छिवार्णसि मज्जति ॥३८२॥</p>
<p>यच्चान्ते दक्षिणे हार्दं लिङ्गं हृत्परमं मतम् ।<br>
तदप्यन्तः कृताशेषसृष्टभावसुनिर्भरम् [सृष्टिभावेति<br>
पाठः] ॥३८३॥</p>
<p>भेदभावकमायीयतेज्ॐशग्रसनाच्च तत् ।<br>
सर्वसंहारकत्वेन कृष्णं तिमिररूपधृत् ॥३८४॥</p>
<p>विज्ञानशास्त्रे कथितमत एव महेशिना ।<br>
लीनं मूर्ध्नि वियत्सर्वमित्यादितिमिरं विभोः ॥३८५॥</p>
<p>एवमेव दुर्निशायां कृष्णपक्षागमे चिरम् ।<br>
भावयेद्भैरवं रूपं भावयद्भिर्दुराभिदम् ॥३८६॥</p>
<p>उक्तं च यत्र स्वर्दुःखं तमो वा द्वयसंवृते ।<br>
नाविद्याकर्मसम्बन्धः पारतन्त्र्यादिदर्शनात् ॥३८७॥</p>
<p>तदत्र तिमिराकारे भैरवीये वपुष्यलम् ।<br>
अन्तर्लीनतया भाति यावद्वक्त्रचतुष्टयम् ॥३८८॥</p>
<p>उद्बुभूषु तथोद्भूतं तिरोधित्सु तिरोहितम् ।<br>
इत्थं +++([तत इति पाठः])+++ युगपदेवैतद्भिदा षोडशकात्मकम् ॥३८९॥</p>
<p>दक्षे वैसर्गिके हार्दे स्वतन्त्रे च शिवे विशत् ।</p>
<p>३८)</p>
<p>अष्टाष्टकात्मकं शास्त्रं युगपद्भैरवाभिधम् ॥३९०॥</p>
<p>इत्थं तन्त्रं रुद्रशिवभैरवाख्यं स्थितं त्रिधा ।<br>
वस्तुतो हि त्रिधैवेयं ज्ञानसत्ता विजृम्भते ॥३९१॥</p>
<p>भेदेन भेदाभेदेन तथा +++([पूर्णेनेति पाठः])+++ चाभेदसन्धिना ।<br>
तथा च मुख्याः शाम्भव्यस्तिस्र इच्छादिशक्तयः ॥३९२॥</p>
<p>तत्रैव तु प्रपञ्चेन पञ्चशक्त्यादियोजनम् ।<br>
इत्थं मध्ये विभिन्नं तत्त्रिकमेव परं +++([तथा तत्रेति पाठः])+++<br>
तथा ॥३९३॥</p>
<p>शास्त्रमस्मद्गुरुगृहे सम्प्रदायक्रमात्स्थितम् ।<br>
अत एव हि नैकट्याद्वामदक्षिणशास्त्रयोः ॥३९४॥</p>
<p>धारा प्रान्तधराप्रान्ते कौलिकी प्रविजृम्भते ।<br>
ततोऽपि संहृताशेषभावोपाधिसुनिर्भरः ॥३९५॥</p>
<p>भैरवः परमार्थोद्यद्रवबृंहितवृत्तिकः [शक्तिक इति<br>
पाठः] ।<br>
ईशानवामदक्षासु तासु शक्तित्रयं क्रमात् ॥३९६॥</p>
<p>परादिशक्तित्रितयं क्रोडीकृत्यावतिष्ठते ।<br>
तद्विभावयति भेदविभागं<br>
तत्स्फुटत्वकृदथोक्तमनन्तम् ।<br>
सङ्ग्रसिष्णु परमेश्वररूपं<br>
वस्तुतस्त्रिशिर एव निराहुः ॥३९७॥</p>
<p>ऊर्ध्ववामतदन्यानि तन्त्राणि च कुलानि च ।<br>
रूढाभ्यमुभ्य धारायां भेदसङ्कोचहानये ॥३९८॥</p>
<p>परप्रकाशविषयस्त्रिकार्थस्त्रैधयास्थितः ।<br>
स एष परमेशेन ज्ञानचन्द्राख्ययोदितः ॥३९९॥</p>
<p>स एष सर्वः शास्त्रार्थः परवाग्वृत्तिसंश्रितः ।<br>
अनुल्लसिततद्वाच्यवाचकादिविभक्तिकः ॥४००॥</p>
<p>३९)</p>
<p>पश्चात्तु ज्ञानशक्त्यंशप्राधान्यस्फुरितात्मनि ।<br>
क्रियाशक्तिसुसूक्ष्मायां सादाख्यैश्वर्यसम्पदि ॥४०१॥</p>
<p>पश्यन्तीमध्यमाधाम्नि सञ्जल्पोल्लेखयोगतः ।<br>
पदवाक्यस्वरूपेण वर्तते वर्णरूपिणा ॥४०२॥</p>
<p>स्वच्छन्दशास्त्रे तेनोक्तं स्वयं देवः सदाशिवः ।<br>
पूर्वोत्तरपदैर्वाक्यैस्तन्त्रं योजितवानिति ॥४०३॥</p>
<p>तथा च तत्रैवोक्तं तत्सुशिवावरणेऽध्वनि ।<br>
सुशिवावरणं पूर्वं तत्र ज्ञेयः सदाशिवः ॥४०४॥</p>
<p>शिवदशकसंयुक्तो रुद्राष्टादशकान्वितः ।<br>
अधिकारो हीशतत्त्वे तज्जिघृक्षा तु सौशिवे ॥४०५॥</p>
<p>वरणे बिन्दुतो भोगनाम्नि +++([धाम्नीति पाठः])+++ विभवतो विभोः ।<br>
भैरवाख्यस्य बोधस्य शक्तितत्त्वे परं त्रयम् ॥४०६॥</p>
<p>स्थितिस्तस्मादीश्वरोर्ध्वे सदाशिवपदादधः ।<br>
सुशिवावरणेनोक्ता श्रीमत्स्वच्छन्दशासने ॥४०७॥</p>
<p>तदनन्तरमेतासु शिवरुद्रभिदास्वलम् ।<br>
मायीयाध्वनि कॢप्तासु शिवैरुक्तः शिवाभिधः +++([भिद इति पाठः])+++<br>
॥४०८॥</p>
<p>भेदो +++([भोगेति पाठः])+++ रुद्रैश्च रुद्राख्य इति प्राप्तो विचित्रताम् ।<br>
ततः प्रोद्यत्क्रियासारप्रोल्लासात्क्रमशः स्फुटम् ॥४०९॥</p>
<p>सर्वगोचरमायीयश्रुतवैखर्युपाश्रिताः ।<br>
वर्णवाक्यपदात्मानः शास्त्रार्था लोकगोचराः ॥४१०॥</p>
<p>समाश्रित्य प्रवर्तन्ते तांस्तांस्तन्त्रावतारकान् ।<br>
तेन प्रथमतो यावन्मायीयां वैखरीं दरीम् ॥४११॥</p>
<p>मायीयवर्णसन्दृब्धः शास्त्रार्थो नायमागतः ।<br>
अन्तः सारविधोधैकपरवाङ्मयवर्णकः ॥४१२॥</p>
<p>अकृत्रिमपरावेशमूलसंस्कारसंस्कृतः ।<br>
शास्त्रार्थो लौकिकान्तोऽस्ति सप्तत्रिंशे परे +++([त्रिंशपरे इति पाठः])+++<br>
विभौ ॥४१३॥</p>
<p>तत्रासतां हि भावानां क्वापि नास्त्येव सत्यता ।<br>
स्वामिन्यविनयाक्रान्तप्रकृतौ विनयः कुतः ॥४१४॥</p>
<p>तस्मात्समस्तशास्त्रार्थः परतत्त्वात्मना स्थितः ।<br>
अतो वेदादयोऽप्येते मायीयाः शासनांशवः ॥४१५॥</p>
<p>स्फुरन्ति भैरवादित्यप्रभावादेव नान्यतः ।<br>
नहि संविद्विमर्शात्स्यादन्यत्क्वाप्येव +++([अत्यक्ताप्येवमिति पाठः])+++<br>
कारणम् ॥४१६॥</p>
<p>संविन्नान्यस्य +++([नास्त्यस्येति पाठः])+++ संवित्स्यात्संविदेव तथा<br>
यतः ।<br>
कार्यं च कारणं चेति तथात्व उपचर्यते ॥४१७॥</p>
<p>परिणामे हि भावस्य क्रमाद्विततधर्मणः +++([धर्मिण इति पाठः])+++ ।<br>
आद्यन्तयोः संविदेव रूपत्वेनावभासते ॥४१८॥</p>
<p>संविच्च कालकलनां सहेत् यदि तत्स्फुटम् ।<br>
भुञ्जीमहि निशातासिच्छिन्ना व्योमांशशर्कराः ॥४१९॥</p>
<p>अतः समग्रशास्त्राणि संविद्रूपापरिच्युतेः ।<br>
संविदः स्वप्रकाशत्वात्स्वप्रकाशानि वस्तुतः ॥४२०॥</p>
<p>न च वाच्यं पृथग्जातु वाचकाद्व्यवतिष्ठते ।<br>
स्वातन्त्र्यादभिधातैव भाविवाच्यतया यतः ॥४२१॥</p>
<p>कदाचिद्वाचकांशस्तु स्वरूपग्रस्तवाच्यकः ।<br>
निर्भासते कदाचित्तु सामान्योल्लासवाचकः ॥४२२॥</p>
<p>जातुचिन्निकटानन्तविशेषणविशेषितः ।<br>
स्फुटस्वरूपवाच्यांशसमुद्रेकेण भासते ॥४२३॥</p>
<p>तेनार्थपरता जातु स्वरूपपरता तथा ।</p>
<p>४१)</p>
<p>बुभुत्सितार्थता क्वापि क्वचिद्रसमयी दशा ॥४२४॥</p>
<p>शब्दानां लक्ष्यते चित्रा संविद्रूपानपायतः ।<br>
संविद्विचित्रकचनैः कचतीति किमद्भुतम् ॥४२५॥</p>
<p>इत्थं शिवात्मकविमर्शपदादभिन्नः<br>
शब्दः स्फुटत्वत +++([स्फुटस्वत इति पाठः])+++ इह स्वपरप्रकाशः ।<br>
मानं तदेव चितिसारविमर्शमात्र-<br>
मन्यत्पुनस्तदुपचारवशात्तथा हि ॥४२६॥</p>
<p>स्व-प्रकाशात्मिका येयं<br>
संवित्तिः पारमार्थिकी ।<br>
तत् <strong>स्व-संवेदनं</strong> प्रोक्तं<br>
यतो विश्व-व्यवस्थितिः ॥४२७॥</p>
<details><summary>मूलम्</summary>
<p>स्वप्रकाशात्मिका येयं संवित्तिः पारमार्थिकी ।<br>
तत्स्वसंवेदनं प्रोक्तं यतो विश्वव्यवस्थितिः ॥४२७॥</p>
</details>
<p>सा चैषा न विमर्शात्म-<br>
स्व-रूपम् अतिवर्तते ।<br>
<strong>विमर्शो</strong> ऽस्याः <strong>परो</strong> भोगः<br>
पूर्णः <strong>पश्यन्त्य्</strong> +++(इति)+++ उदाहृता ॥४२८॥</p>
<details><summary>मूलम्</summary>
<p>सा चैषा न विमर्शात्मस्वरूपमतिवर्तते ।<br>
विमर्शोऽस्याः परो भोगः पूर्णः पश्यन्त्युदाहृता ॥४२८॥</p>
</details>
<p><strong>परापरा</strong> सैव देवी<br>
मानम् इत्य् अवधार्यताम् ।<br>
<strong>यत्राऽपरांश-गं</strong> मेयं<br>
तादात्म्याद् व्यवतिष्ठते ॥४२९॥</p>
<details><summary>मूलम्</summary>
<p>परापरा सैव देवी मानमित्यवधार्यताम् ।<br>
यत्रापरांशगं मेयं तादात्म्याद्व्यवतिष्ठते ॥४२९॥</p>
</details>
<p>नहि भिन्नेन मानेन<br>
मेयस्य स्याद् व्यवस्थितिः ।<br>
नहि हंसस्य शुक्लत्वे<br>
काकः श्वेतत्वम् अर्हति +++(- तयोर् मेययोर् तत्-तन्-मान-संलग्नत्वात्)+++॥४३०॥</p>
<details><summary>मूलम्</summary>
<p>नहि भिन्नेन मानेन मेयस्य स्याद्व्यवस्थितिः ।<br>
नहि हंसस्य शुक्लत्वे काकः श्वेतत्वमर्हति ॥४३०॥</p>
</details>
<p>एतदेव तथा चाह गुरुः शङ्करनन्दनः ।<br>
न मानत्वात्ततोऽन्यत्वान्न बाधादस्थितेः स्थितिः ॥४३१॥</p>
<p>प्रकाशेनाविनाभूतैः सत्तायां नियतात्मभिः ।<br>
धर्मैर्भावो बहिर्भावान्न भावः सिद्धिमृच्छति ॥४३२॥</p>
<p>तेन संवित्तिकात्मैव<br>
मातृ-मान-प्रमेयता ।<br>
गृह्णती स्व-प्रकाशत्वं<br>
स्वभावाद् एव भासते ॥४३३॥</p>
<details><summary>मूलम्</summary>
<p>तेन संवित्तिकात्मैव मातृमानप्रमेयता ।<br>
गृह्णती स्वप्रकाशत्वं स्वभावादेव भासते ॥४३३॥</p>
</details>
<p>सा चान्तःस्थितमन्त्रात्मशब्दनामर्शसुन्दरा ।<br>
अनपेक्षान्यविरहात्प्रमाणं स्वत एव हि ॥४३४॥</p>
<p>४२)</p>
<p>तस्या एव विचित्राणि नामानि बहुभङ्गिभिः ।<br>
तत्प्रसादोत्थितान्येव वादिनः पर्यचीकॢपन् ॥४३५॥</p>
<p>तथा च चक्षुराद्यक्षमण्डलीटङ्कनिष्ठितम् ।<br>
प्रत्यक्षमिति यद्गीतं तत्तावत्प्रविविच्यते ॥४३६॥</p>
<p>संवित्तिव्यतिरेकेण यद्यक्षाणां व्यवस्थितिः ।<br>
न स्यादर्थप्रमाणैक्यं तर्हि बाह्यघटादिवत् ॥४३७॥</p>
<p>नन्वात्मनश्चक्षुरादि करणं न घटादिकम् ।<br>
तस्मात्तेनैव भावानां मानं न तु घटादिभिः ॥४३८॥</p>
<p>व्यापकाभिमतस्यास्य संयोगे चाविशेषिणः ।<br>
भौतिकत्वाविशेषेण +++([विशिष्टेनेति पाठः])+++ घटाद्यैश्चक्षुरादिना<br>
॥४३९॥</p>
<p>आत्मनः करणाकाङ्क्षापूरणं नियतं कुतः ।<br>
विशिष्ट एव संयोगः करणत्वे निबन्धनम् ॥४४०॥</p>
<p>विशेषः कर्मभिस्तैस्तैर्धर्माधर्मगिरोदितैः ।<br>
तदेतद्युक्तिसद्भावप्रतिभाविकलात्मकः ॥४४१॥</p>
<p>व्रुवन्वञ्चयते मुग्धान्पलायनपरायणः ।<br>
यच्चाशेषाक्षसंयोगिव्यापकात्मवशोत्थिताम् ॥४४२॥</p>
<p>युगपज्ज्ञप्तिमाच्छेत्तुं मनो नाम निगद्यते ।<br>
तत्रापि ब्रूमहे पूर्वं मनसात्मैव युज्यते ॥४४३॥</p>
<p>तत्राप्यात्ममनोयोगं कः कुर्यादिति चर्च्यताम् ।<br>
व्यापकत्वादसौ स्याच्चेत्सर्वैरेव मनो व्रजेत् ॥४४४॥</p>
<p>एकस्य जाते संयोगे सर्वः सर्वज्ञतामियात् ।<br>
यदि स्वान्तमधिष्ठातृ चक्षुराद्यमपेक्षते ॥४४५॥</p>
<p>तेनाधिष्ठानमर्थानां तावतोऽक्षांशवर्त्मनः ।</p>
<p>४३)</p>
<p>अक्षाधिष्ठितसूक्ष्मांशभागसम्पर्कभासितः ॥४४६॥</p>
<p>बाह्यस्यार्थस्य कुण्डादेरणुरेकोऽवभासताम् ।<br>
अथापि मानसाधिष्ठा जाता चेदक्षगोचरे ॥४४७॥</p>
<p>तदेतस्य स्वविषये शक्ततैवोपजायते ।<br>
तर्हि सूक्ष्मतमच्छिद्रनिस्सृता नेत्ररश्मयः ॥४४८॥</p>
<p>विश्ववर्तिनि भावौघे न प्रमां कुर्वते कुतः ।<br>
योग्यदेशस्थितान्भावान्गृह्णतेऽक्षाणि नन्वलम् ॥४४९॥</p>
<p>योग्यतैव हि देशस्य कीदृशीति विचार्यताम् ।<br>
यत्रस्थस्य भवेद्वित्तिः स देशो योग्य उच्यते ॥४५०॥</p>
<p>कुत्रस्थस्य भवेद्वित्तिरिति किं वा न दर्श्यते ।<br>
तदमी तार्किकम्मन्या युक्त्यु?पन्यासवर्जिताः ॥४५१॥</p>
<p>पूर्वमेव कथं तूष्णीं नातिष्ठन्किं विकत्थनैः ।<br>
आत्मनश्चाभिसन्धानवन्ध्यस्यैव बलादयम् ॥४५२॥</p>
<p>मनोक्षजालसंयोगो भवेत्किं नासमञ्जसः ।<br>
अभिसन्धिरथैतस्य विषयं प्रति जायते ॥४५३॥</p>
<p>अज्ञाते कोऽभिसन्धिः स्याज्ज्ञाते कोऽर्थोऽक्षसंयुजा ।<br>
प्रज्ञाते स्मर्यमाणे चेदभिसन्धातृभावितः ॥४५४॥</p>
<p>अन्यदेवाभिसन्धातुः प्रयत्नोऽन्यत्र जायते ।<br>
मनोयुक्तात्मसम्बद्धचक्षुराद्यक्षसंश्रिताः ॥४५५॥</p>
<p>विषयाः सविधीभूतनेत्राद्युल्लङ्घनक्रमात् ।<br>
आत्मन्येव कथङ्कारं प्रमातृत्वं प्रतन्वताम् ॥४५६॥</p>
<p>ननु ज्ञानकृतो मातृभावो विज्ञानमात्मनि [विज्ञातमिति<br>
पाठः] ।<br>
समवैति ततोऽन्यस्य कथं मातृत्वशङ्कनम् ॥४५७॥</p>
<p>४४)</p>
<p>एतदेव वयं ब्रूमो ज्ञानं तत्रैव वै कुतः ।<br>
भयात्स्वपक्षपातान्धस्तदेवोत्तरमभ्यधात् ॥४५८॥</p>
<p>यथेन्द्रियात्मसंयोगे मनः कारणमुच्यते ।<br>
तथैवात्ममनोयोगे कारणान्तरमुच्यताम् ॥४५९॥</p>
<p>तथात्वे चानवस्थैव मूलक्षतिकरी च +++([तथेति पाठः])+++ सा ।<br>
अथ स्वान्तात्मसंयोगो ध्रुव एवाभ्युपेयते ॥४६०॥</p>
<p>ज्ञातारः स्युः सदा सुप्तमत्तमूर्छितदुर्भगाः ।<br>
न चैतद्भवतां ज्ञानमभीष्टं शाक्यशिष्यवत् ॥४६१॥</p>
<p>तस्मात्प्रत्यक्षता नाम कथमिन्द्रियगोचरात् ।<br>
अथ प्रत्येकमेतेषां परीक्षेयं प्रतन्यते ॥४६२॥</p>
<p>तत्राणु नित्यं सर्वार्थं वेगवल्लघ्वभौतिकम् ।<br>
मनस्तच्चापि नैवेह युक्तिसिद्धत्वमश्नुते ॥४६३॥</p>
<p>अणु चेच्छीघ्रसञ्चारि मनो यद्विषयान्मुहुः ।<br>
स्पृशेत्तदैव देहस्य भवेच्छवशरीरता ॥४६४॥</p>
<p>देहस्थेऽपि मनोयोगे तत्रैव ज्ञानयोगतः ।<br>
एकाणुमात्रं जीवः स्याच्छिष्टं स्याद्धटकुड्यवत् ॥४६५॥</p>
<p>अथ स्वान्तेन योगश्चेज्जातः क्वाप्यात्मगोचरे ।<br>
तद्विभोरात्मनो ज्ञानं समवायीति मातृता ॥४६६॥</p>
<p>जातेति सर्वदेहस्थं जीवनं किं न सिद्ध्यति ।<br>
एनयैव न किं युक्त्या घटादेर्जीवनं भवेत् ॥४६७॥</p>
<p>विभावात्मनि जातं हि ज्ञानं तत्रैकदेशतः ।<br>
देहमात्रे पुनः स्वान्ते भवेत्सावयवा स्थितिः ॥४६८॥</p>
<p>विभुत्वे मानसस्य स्याद्युगपत्सर्ववेदनम् ।<br>
नित्ये च मनसि ज्ञानं सर्वदैव भवेत् ततः ॥४६९॥</p>
<p>४५)</p>
<p>मोक्षावस्थापि विज्ञानयोगिन्येवोपजायते ।<br>
मुक्तौ चात्मनोयोगो नास्तीत्येतन्महाद्भुतम् ॥४७०॥</p>
<p>किं हि व्यापकता मोक्षे स्वात्मनो विनिरुद्ध्यते [न निरुद्ध्यत इति<br>
पाठः] ।<br>
अभौतिकं चेत्सर्वार्थं कथङ्कारं मनो भवेत् ॥४७१॥</p>
<p>विशिष्टविषयव्यक्तिकौशलादेव चक्षुषः ।<br>
तैजसत्वमभीष्टं हि तन्मनो भौतिकं न किम् ॥४७२॥</p>
<p>सर्वार्थत्वे च मनसः किमन्यैरक्षडम्बरैः ।<br>
ननु बाह्येऽस्य विषये प्रागस्त्यक्षोपयोगिता ॥४७३॥</p>
<p>तथा हीन्द्रियसन्दृष्टे पाश्चात्या मनसः स्थितिः ।<br>
अत्रोच्यते यथैव प्रागिन्द्रियेण न गृह्यते ॥४७४॥</p>
<p>तच्चेत्स्वलक्षणं पश्चादनुयन्त्रिति का कथा ।<br>
अथ सामान्यमात्रं तद्गृहीतं प्राक्तदिन्द्रियैः [इन्द्रियमिति<br>
पाठः] ॥४७५॥</p>
<p>व्यक्तिनिष्ठं तदानीं च मनसा व्यक्तिनिश्चयः ।<br>
नास्तीति मनसा कस्मात्सामान्यग्रहणं भवेत् ॥४७६॥</p>
<p>विना व्यक्तिग्रहेणैव सामान्यग्रहणं य(कु)तः ।<br>
सामान्यग्रहणे चास्य सर्वार्थत्वं निरुद्ध्यते ॥४७७॥</p>
<p>विशेषग्रहवन्ध्यस्य सर्वशब्दविलोपतः ।<br>
आशुगामित्वमेतस्य यच्चोक्तं तत्र वस्तुनि ॥४७८॥</p>
<p>पुरःस्थिते स्वहस्तादौ किञ्चिद्दूरगते घटे ।<br>
अतिदूरे च मेर्वादौ कथं तुल्यैव गन्तृता ॥४७९॥</p>
<p>आशुसञ्चारिणां यस्मात् क्वापि पूर्वकतेजसाम् (?) ।<br>
सविधासविधत्वेन विशेषः प्रविभाव्यते ॥४८०॥</p>
<p>कथं चाभौतिकं सूक्ष्मं गृह्णीयात्पर्वतादिकम् ।<br>
अभिव्यक्तिः समानस्य समानेन विधीयते ॥४८१॥</p>
<p>४६)</p>
<p>नन्वस्तु प्राकृती बुद्धिस्ततोऽहङ्कृत्ततो मनः ।<br>
इत्थमप्यणुता नैव मनसः सम्प्रसिद्ध्यति ॥४८२॥</p>
<p>व्यापकत्वेन पूर्वोक्तदूषणानि स्थितान्यलम् ।<br>
इत्थं मनो न युक्त्यंशैर्मानसावर्जनाय नः ॥४८३॥</p>
<p>यादृग्वाद्यन्तरैरिष्टं द्वैतव्यामूढदृष्टिभिः ।<br>
चिदात्मनः प्रकाशस्य तथाभासनभागिनी +++([भासकेति पाठः])+++ ॥<br>
४८४॥</p>
<p>या शक्तिस्तन्मनस्त्वस्तु स्वस्वातन्त्योपकल्पितम् ।<br>
यत्र श्रोत्रं नभस्तत्र सर्वशब्दश्रुतिर्भवेत् ॥४८५॥</p>
<p>चक्षुराद्यैश्च सर्वत्र निर्विबन्धं यतो नभः ।<br>
धर्माधर्मैर्विबन्धश्च युक्त्युपन्यासवैकली +++([केवलीति पाठः])+++ ॥<br>
४८६॥</p>
<p>बाधिर्यादि कथं च स्यात् कथं वा तच्चिकित्सनम् ।<br>
बन्धाश्रयविघातेन तदनुग्रहतस्तथा ॥४८७॥</p>
<p>अक्षं स्वावयवेष्वेव * * * समवायिनः ।<br>
विशेषेण नभो नैव क्वाप्याश्रितमिति स्थितिः ॥४८८॥</p>
<p>संयोगिता तु * * * साकं भावेन वर्तते ।<br>
तदनुग्रहघाताभ्यामपि विक्रियतां ततः ॥४८९॥</p>
<p>यदनुग्रहतस्तस्यानुग्रहः स तदाश्रयः ।<br>
इतीयं स्ववचःकॢप्तिर्निःसारैव विभाति +++([विभागिन इति पाठः])+++ नः<br>
॥४९०॥</p>
<p>आश्रयद्वारकोऽक्षाणामनुग्रह इति स्फुटम् ।<br>
अभिधत्स्व क एतेषामाश्रयोऽस्त्विति चोदिते ॥४९१॥</p>
<p>यदनुग्रहयोगोऽस्य +++([योगस्येति पाठः])+++ स एवाश्रय इत्ययम् ।<br>
न्यायोऽन्योन्यसमालम्बी चक्रकं नातिवर्तते ॥४९२॥</p>
<p>वायुप्रकृति यच्चोक्तं स्पर्शनं तद्विविच्यते ।</p>
<p>४७)</p>
<p>वायोर्वेगवती तावदनिरुद्धा स्थितिः स्थिता ॥४९३॥</p>
<p>देहदेशे +++([देहदेहे इति पाठः])+++ ततः स्पर्शः न कुड्य इति कः<br>
क्रमः ।<br>
चक्षुश्च +++([स्वतैजसमिति पाठः])+++ तैजसं तेजः प्रसृतं<br>
बाह्यगोचरे ॥४९४॥</p>
<p>अर्थान्रूपप्रधानांश्च वेत्तित्येतन्निरूप्यते ।<br>
अदृश्यं यदि तत्तेजः प्रेर्यते मनसा कथम् ॥४९५॥</p>
<p>प्रेरणं नह्यविज्ञानं +++([नहि विज्ञातमिति पाठः])+++<br>
कदाचिदुपपद्यते ।<br>
इन्द्रियेण न च ज्ञातं कदाचिच्चाक्षुषं महः ॥४९६॥</p>
<p>न चापीन्द्रियविज्ञाते स्वतन्त्रं भवतां मनः ।<br>
अप्रेरितं च तत्पश्येत्सर्वतः सर्वथा सदा ॥४९७॥</p>
<p>आसमञ्जस्यमेव स्यात् प्रवृत्तौ वा निवर्तने ।<br>
किं च गोलकसंस्थानं तावच्च यदि तन्महः ॥४९८॥</p>
<p>तावतस्तद्गतस्यैव ग्रहः स्यान्नान्यतः क्वचित् ।<br>
तथैतद्विपरीतं तु गोलकेऽपि निमीलिते ॥४९९॥</p>
<p>उन्मीलिते वा सर्वत्र वस्तुनि ग्रहणं भवेत् ।<br>
उन्मीलिते चक्षुषि च प्रसृते रश्मिमण्डले ॥५००॥</p>
<p>तस्यास्ति न पटस्येव संवृतिर्नेत्रमीलने ।<br>
ततो निमीलिताक्षस्य वस्तुदृष्टिर्न किं भवेत् ॥५०१॥</p>
<p>घने चातपमध्येऽस्ति विनिमीलितचक्षुषः ।<br>
चित्रतेजोवभानं +++([वतानामिति पाठः])+++ तत्पीडिताक्षयुगस्य च ॥५०२॥</p>
<p>योगिनां बिन्दुदृग्ध्वान्ते कथं तद्वा भविष्यति ।<br>
भवेदुन्मीलितेऽप्यक्ष्णि न वस्तुग्रहणं क्वचित् ॥५०३॥</p>
<p>मनोधिष्ठानयोगेन परमाण्वधिकप्रथा ।<br>
दीपापेक्षा च यामुष्य सापि किं न विबाध्यते ॥५०४॥</p>
<p>४८)</p>
<p>दीपप्रकाशः स्वान्तात्मनेत्रार्थेषूपकारकः ।<br>
न प्रत्येकं मनोवृत्तेः संस्कारस्तेन चेद्भवेत् ॥५०५॥</p>
<p>दीपे सङ्कल्प्यमाने स्याद्रात्रौ रूपपरिग्रहः ।<br>
आत्मनः संस्क्रिया चेत्स्यात्तस्य सर्वगतत्वतः ॥५०६॥</p>
<p>सर्वदा रूपसंवित्स्यात्संयोगः संस्क्रिया यतः ।<br>
अमूर्तस्यापि नित्यस्य कोऽन्यः संस्कार उच्यते ॥५०७॥</p>
<p>नेत्रोपकारश्चेत्तर्हि नेत्रदेशस्थितेऽर्चिषि ।<br>
तेजोमध्यगतं रूपं न भासेत कदाचन ॥५०८॥</p>
<p>ननु तद्वेद्यदेशेऽसौ नायनः किरणव्रजः ।<br>
हन्त तत्रैव विज्ञानमात्मदेशे न किं भवेत् ॥५०९॥</p>
<p>तत्रैवात्मा विभुत्वेन तत्रैव करणं यतः ।<br>
तस्माद्भोगाश्रयो देहो जीवन्निति वृथोक्तयः ॥५१०॥</p>
<p>नायनानां मयूखानां गन्तृत्वेऽवसिते सति ।<br>
अनावृतेऽरण्यमार्गे स्वहस्तात्प्रभृति स्फुटम् ॥५११॥</p>
<p>अर्कचन्द्रादिसन्दृष्टिः कथं नामोपजायताम् ।<br>
शीघ्रत्वेऽपि यतः प्रोक्तभेदो दूराविदूरगः ॥५१२॥</p>
<p>दीपनेत्रावभासाभ्यां छन्ने तस्मिन्कथं मतिः ।<br>
शुद्ध एव भवेद्भावे ताभ्यां व्यामलताजुषि ॥५१३॥</p>
<p>अन्धत्वं तच्चिकित्सा च न युक्ताश्रयदूषणा ।<br>
रसना च जलात्मा चेत्तज्जलं स्रुतिमद्यतः ॥५१४॥</p>
<p>ततः स्थैर्यं कथं तस्य का च नानारसप्रथा ।<br>
तस्यैकरसतायोगे तस्या नैकरसस्थितेः ॥५१५॥</p>
<p>न स्यादेकरसज्ञप्तिर्यथा पित्तभरे सति ।<br>
तिक्ता रसनवृत्तिर्नो माधुर्यं विदितुं क्षमा ॥५१६॥</p>
<p>४९)</p>
<p>ननु पित्तगतं तैक्त्यं न त्वेवं रसनागतम् ।<br>
तर्हि पित्तगुडौ तुल्यं +++([तुर्यमिति पाठः])+++ रसनापथगामिनौ ॥५१७॥</p>
<p>इति स्याद्युगपज्ज्ञप्तिस्तिक्तमाधुर्यगोचरा ।<br>
नीरसा रसना चेत्सा रसाभिव्यञ्जिका कुतः ॥५१८॥</p>
<p>स्वभावादिति चेदस्याः कोऽयमाम्भसताग्रहः ।<br>
घ्राणं च पार्थिवं तस्य काठिन्यं किं न दृश्यते ॥५१९॥</p>
<p>ननु गन्धगुणोद्रेकि किं स गन्धो न भासते ।<br>
नास्ति तत्रेन्द्रिअयव्यक्तगन्धवत्त्वे तथा प्रमा ॥५२०॥</p>
<p>निर्गन्धमपृथिव्यात्म मनो गन्धग्रहक्षमम् ।<br>
अस्त्येव भवतां तेन नानुमा तादृशः क्षमा ॥५२१॥</p>
<p>तस्मादिन्द्रियसङ्घातो भौतिको नोपपद्यते ।<br>
आहङ्कारिकतायां तु व्याप्तृत्वमविभिन्नता ॥५२२॥</p>
<p>देहाश्रयविरोधश्च करणत्वेन चास्थितिः ।<br>
वागादि यच्च कर्माक्षपञ्चकं तद्विविच्यताम् ॥५२३॥</p>
<p>आनाभेर्मुर्द्धपर्यन्तं यः समीराभिघातजः ।<br>
विशेषः कोऽपि वागात्मा स तादृगिह कथ्यते ॥५२४॥</p>
<p>तस्य +++([तस्या इति पाठः])+++ कार्यं भवेच्छब्दः कर्ता कोऽत्र<br>
विचार्यताम् ।<br>
आत्मनो नैव कर्तृत्वं तथात्वेऽपि विभुत्वतः ॥५२५॥</p>
<p>मया प्रोच्चारिते शब्दे त्वं वक्ता किं न जायसे ।<br>
प्रकृतावपि दोषोऽयं कर्त्र्यां कर्तृत्ववर्जिता ॥५२६॥</p>
<p>करणस्य स्थितिर्नास्ति तुल्ये वागिन्द्रिये सति ।<br>
कथं चास्फुटसुस्पष्टभावः शब्देषु जायते ॥५२७॥</p>
<p>कथं चोपांशुसञ्जल्पस्मृत्यादौ शब्दगा भिदा ।<br>
प्रयत्नाच्चेत्प्रयत्नोऽपि यद्युत्पत्तिस्ततः कथम् ॥५२८॥</p>
<p>५०)</p>
<p>विशेषो जायते ह्यन्यो नह्यन्यगुणसम्भवः ।<br>
प्रयत्नमान्द्यामान्द्याभ्यां येन प्रतिविधीयते ॥५२९॥</p>
<p>पाणीन्द्रियं चाददानं मुखाद्यैर्ग्रहणं कुतः ।<br>
ग्रहणं च किमुच्येत स्वीकारो यदि सम्मतः ॥५३०॥</p>
<p>अस्वस्य स्वस्य करणं स्वीकार इति भण्यते ।<br>
स्वशब्दश्चात्मवाची चेत्तत्रात्मा प्रकृतिर्यदि ॥५३१॥</p>
<p>तन्नास्त्यप्राकृतं किञ्चिदित्यस्वत्वं कथं किल ।<br>
अहङ्कारोऽप्यथात्मा स्यान्नाहङ्कारी कृतिर्घटे ॥५३२॥</p>
<p>आत्मीयोऽयमनेनैतद्दुषणेनैव दूषितम् ।<br>
अहङ्कारस्य सम्बन्धि सर्वमेव हि तत्स्वकम् ॥५३३॥</p>
<p>आत्मनो व्यापकस्यास्ति न स्वं नास्वं च किञ्चन ।<br>
एवं पादेन्द्रियस्यापि समोऽयं युक्तिविक्रमः ॥५३४॥</p>
<p>देशाद्देशान्तरप्राप्त्या गमनं च यदुच्यते ।<br>
तत्त्यागरूपं स्वीकाराभावेनैव प्रसिद्ध्यति ॥५३५॥</p>
<p>स्वीकारो दूषितश्चैष स्वीकारांशोऽपि यो गतौ ।<br>
तस्य पाणीन्द्रियं युक्तं करणं नाङ्घ्रिनामकम् ॥५३६॥</p>
<p>इन्द्रियाणां हि साङ्कार्यमेवं कार्येषु जायते ।<br>
अत एव महान्यायवेदिभिश्चरमे नये ॥५३७॥</p>
<p>प्रोक्तो गतिनिषेधाय भूयान्सद्वाक्यडम्बरः ।<br>
गतं न गम्यते तावदगतं नैव गम्यते ॥५३८॥</p>
<p>गतागतविनिर्मुक्तं नास्तीत्यादि स्वके नये ।<br>
पाय्विन्द्रियं च न च्छिद्रमात्रं कोष्ठ्यमरुत्क्रमात् [कोष्ठेति<br>
पाठः] ॥५३९॥</p>
<p>उत्सर्गः किल साङ्कार्यं तेन स्यादियती स्थितिः ।<br>
उपस्थमिन्द्रियं यच्च तस्य कार्यं निगद्यते ॥५४०॥</p>
<p>५१)</p>
<p>आनन्दः स सुखात्मैव तर्हि दुःखेऽपि कथ्यते ।<br>
इन्द्रियान्तरमेवात्र मोहेऽप्येवं निरुच्यताम् ॥५४१॥</p>
<p>दृष्टे ह्लादिनि वा स्पृष्टे घ्रातेऽप्याकर्णितेऽपि वा ।<br>
आनन्दो वेद्यते तत्र वाच्यमेवेन्द्रियान्तरम् ॥५४२॥</p>
<p>यच्चाप्यानन्दसञ्ज्ञातमिन्द्रियं तत्र वर्तनी ।<br>
पायुवत्तन्न कर्माक्षपञ्चकं युक्तिमर्हति ॥५४३॥</p>
<p>कर्मबुद्ध्यक्षजालस्य समं चेज्ज्ञप्तिसम्भवः ।<br>
तर्हि बुद्ध्यक्षपक्षेऽपि कथं न युगपद्विदा ॥५४४॥</p>
<p>यदि चायौगपद्यं तच्चक्षुषा सत्यदर्शने ।<br>
सूक्ष्ममुक्ताफलादीनां प्रोम्भनं किं न शक्यते ॥५४५॥</p>
<p>निमीलिताक्षस्यादानगत्यादि न कथं भवेत् ।<br>
भावेषु चक्षुषापाते यदि न स्पर्शनेन्द्रियम् ॥५४६॥</p>
<p>स्वशरीरं निश्चिनुयात्तत्कुड्यप्रतिमं भवेत् ।<br>
किं चाक्षव्यतिरिक्तोऽसौ न देहो नाम लभ्यते ॥५४७॥</p>
<p>अक्षाणि करणानि स्युः स्पर्शात्मानि न वै कुतः ।<br>
देहो नियामकश्चेत्स्यान्नाक्षवर्जं स कश्चन ॥५४८॥</p>
<p>अभौतिके च भावेऽपि कथं ग्रहणमिन्द्रियैः ।<br>
तद्वदेव सुखादीनां किं वा न ग्रहणं भवेत् ॥५४९॥</p>
<p>सन्निवेशश्च नो रूपं स्पर्शेनापि तथा ग्रहात् ।<br>
न स्पर्शो नेत्रगम्यत्वादनयोर्ग्रहणं कथम् ॥५५०॥</p>
<p>स्पर्शेन चक्षुषा वा स्यादित्थं कर्मापि चर्च्यताम् ।<br>
सामान्यसमवायादेस्तथावयविनः प्रथा ॥५५१॥</p>
<p>कथमिन्द्रियसङ्घातैररूपादि तथा हि तत् ।<br>
यश्चादौ सन्निकर्षोऽपि संयोगसमवायजः ॥५५२॥</p>
<p>अप्रसङ्गातिप्रसङ्गकारी स परमार्थतः ।</p>
<p>५२)</p>
<p>प्रत्यक्षं समवायं च ये भावं प्रतिपेदिरे ॥५५३॥</p>
<p>तेषामेतेन नेत्रेण सन्निकर्षो हि को भवेत् ।<br>
कपित्थरसरूपांशौ संयुक्तसमवायतः ॥५५४॥</p>
<p>तुल्यावेवेति नेत्रेण रसः किं वा न गृह्यते ।<br>
अभावश्चक्षुषा ग्राह्य इति वा भवतां कथम् ॥५५५॥</p>
<p>भावोऽवश्यतया सोऽस्तीत्येतदप्यपबाधितम् ।<br>
समवायोऽपि भावो हि न चास्मिन्सन्निकृष्टता ॥५५६॥</p>
<p>अस्ति चाध्यक्षता तेन सर्वं तदसमञ्जसम् ।<br>
ननु सामान्ययोगेन भावत्वं तु विभाव्यते ॥५५७॥</p>
<p>पदार्थत्रयसङ्कारि +++([सरकारि समवाये चेति पाठः])+++ समवाये च<br>
तत्कुतः ।<br>
हन्त तर्हि न सामान्ये भावत्वं युक्तिमत्ततः ॥५५८॥</p>
<p>तत्रापि सन्निकृष्टत्वघोषणाव्यसनेन किम् ।<br>
सामान्यसमवायादेः सन्निकर्षं विना ग्रहे ॥५५९॥</p>
<p>विश्ववर्तिषु भावेषु किं वै स्यान्न तथा ग्रहः ।<br>
ननु वस्तुस्वभावोऽयं नानुयोगं च सोऽर्हति ॥५६०॥</p>
<p>नूनं तर्ककथा क्षीणा तदलं माननिश्चयैः ।<br>
एवं नास्त्यनुमानस्य सम्बन्धिनियमग्रहः ॥५६१॥</p>
<p>अन्वयव्यतिरेकौ च कथं तद्ग्रहणं विना ।<br>
धूमाधूमवह्न्यवह्निव्यक्तयो निखिलाः कथम् ॥५६२॥</p>
<p>जन्मनापि च गृह्यन्तामन्वयादि [गृह्णन्तासत्वयाद्यतयेति<br>
पाठः] तथा कुतः ।<br>
ननु सामान्ययोगेन सम्बन्धग्रहणं भवेत् ॥५६३॥</p>
<p>एतद्वयं न जानीमस्तज्ज्ञापयितुमर्हसि ।<br>
यत्र स्याद्धूमसामान्यं वह्निसामान्यमत्र चेत् ॥५६४॥</p>
<p>अत्रातिदेशमात्रेऽतिप्रसङ्गोऽस्य विभुत्वतः ।</p>
<p>५३)</p>
<p>व्यक्तौ देशे तु नो युक्तमधूमव्यक्तिगेऽनले ॥५६५॥</p>
<p>धूमव्यक्तेः स्वभावोऽग्निरग्रेर्व्यक्त्यविनात्मता ।<br>
एतदेव कुतो मानात्प्रयक्षाद्यदि तत्कथम् ॥५६६॥</p>
<p>अन्यव्यक्तेस्तथाभावनियमावगतिः कुतः ।<br>
यच्च धूमत्वसामान्यं नियामकमिहेष्यते ॥५६७॥</p>
<p>तत्र +++([तन्नेति पाठः])+++ वह्नित्वसामान्यमविनाभावि वर्तते ।<br>
नहि जात्यन्तराज्जातिर्विना नास्तीति युज्यते ॥५६८॥</p>
<p>गम्यते यदि तेनैतदविनाभावलक्षणम् ।<br>
अविनाभावगमने अन्योन्याश्रयतामितः ॥५६९॥</p>
<p>धूमाद्वह्नित्वसामान्यप्रतीतिर्यदि चोद्भवेत् ।<br>
सामान्यग्रहणे तर्हि न भवेद्व्यक्त्यपेक्षणम् ॥५७०॥</p>
<p>व्यक्तिभ्यो व्यतिरिक्ते च सामान्ये परिनिश्चिते ।<br>
तासु तत्समवैतीति मुग्धश्रद्धाविजृम्भितम् ॥५७१॥</p>
<p>सामान्ये च पृथग्भूते तेन चार्थक्रियाकृते ।<br>
न स्यात् प्रवृत्तिर्लोकस्य स हि तत्प्रापणोत्सुकः ॥५७२॥</p>
<p>अथ सामान्यमाक्षिप्तव्यक्तिकं सम्प्रतीयते ।<br>
सामान्यं ज्ञातमाक्षेप्तुं व्यक्तिं किं व्यग्रविग्रहम् ॥५७३॥</p>
<p>तस्मिन्ननु च तद्वृत्तं श्रद्धत्तामेतदेव कः ।<br>
ननु प्रमाणसंसिद्धिभिदोर्जातिविशेषयोः ॥५७४॥</p>
<p>भेदेन नास्ति ग्रहणं ततो वृत्तिः प्रकल्प्यते ।<br>
सोऽयं मुग्धमतीन्वालान्प्रतार्य निरपत्रपः ॥५७५॥</p>
<p>विदग्धम्मन्यतामूढो विप्रलम्भयतेऽपि नः ।<br>
तत्सत्यमुक्तं केनापि लोकवृत्तान्तदर्शिना ॥५७६॥</p>
<p>येनापत्रपते साधुरसाधुस्तेन तुप्यति ।</p>
<p>५४)</p>
<p>भेदेन ग्रहणं नास्तीत्यत्र यद्ग्रहणं +++([चेद्ग्रहणमिति पाठः])+++<br>
मतम् ॥५७७॥</p>
<p>या च प्रमाणसंसिद्धिभिदोरित्यत्र सा मता ।<br>
तयोरन्योन्यवादेन प्रतिज्ञैव विरुद्ध्यते ॥५७८॥</p>
<p>यदि मानाद्विभिन्नौ तौ तद्भेदग्रहणं न किम् ।<br>
भेदवेदि हि यन्मानं तदेव ग्रहणं भिदः ॥५७९॥</p>
<p>भेदेन नास्ति ग्रहणमित्युक्ते नापि भेदगम् ।<br>
प्रमाणमिति चोक्तं स्यात्तस्मान्नेत्थं सतत्त्वधीः ॥५८०॥</p>
<p>व्यक्त्यादिना च विज्ञानमस्ति शब्दानुमानयोः ।<br>
तच्च सामान्यविषये भेदग्राहि न किं भवेत् ॥५८१॥</p>
<p>ननु यादृङ्मता जातिः प्रत्यक्षे ह्यवभासते ।<br>
नेदृशी शब्दलिङ्गाभ्यां जनितप्रत्ययोदये ॥५८२॥</p>
<p>हन्त स्फुटास्फुटादीनां धर्माणां सम्भवो यदि ।<br>
जातावस्ति गुणास्तर्हि सामान्येष्वप्यवस्थिताः ॥५८३॥</p>
<p>ननु ज्ञानं स्फुटान्यत्वभासि स्यादसदीदृशम् ।<br>
ज्ञानं हि विषयाकारप्रकाशपरिनिष्ठितम् ॥५८४॥</p>
<p>अर्थोपरागजनितैः स्फुटाद्यैरुपचर्यते ।<br>
नन्वस्य स्फुटताद्यस्तु स्वयं सूर्यमरीचिवत् ॥५८५॥</p>
<p>मैवं तेजोणवस्तैस्तैर्विसम्भागैरतैजसैः ।<br>
सान्तरव्यन्तरीभूता विभ्रान्तध्यामलायितम् ॥५८६॥</p>
<p>उत्पत्तिमात्ररचितभावाभावः प्रकाशते ।<br>
गुणैर्निरंशे विज्ञाने नेदृक्साम्यं सुसङ्गति ॥५८७॥</p>
<p>ज्ञानस्योत्पत्तिमात्रेण विषयो ह्यवभासते ।<br>
अनुत्पत्तौ न वा भाति न तु तान्यथवा स्फुटम् ॥५८८॥</p>
<p>ननु शब्देऽनुमाने वा सामान्यं भात्स्वरूपतः [भास्वरूपेति<br>
पाठः] ।</p>
<p>५५)</p>
<p>व्यक्तिमाक्षिपतीत्येवं भेदेन ग्रहणं कुतः ॥५८९॥</p>
<p>उच्यते भास्वरूपेण सामान्यं व्यक्तिमाक्षिपेत् ।<br>
व्यक्तिस्थतत्प्रतीतिर्या स एवाक्षेप उच्यते ॥५९०॥</p>
<p>ततोऽध्यक्षेण सर्वासां धियां साम्यं +++([साद्यमिति पाठः])+++ न किं<br>
भवेत् ।<br>
नन्वस्फुटैव सा व्यक्तिरेतदेव विविच्यताम् ॥५९१॥</p>
<p>स्फुटत्वमस्फुटत्वं च स्तो धर्मौ यदि कावपि ।<br>
अस्फुटव्यक्तिनिष्ठं तत्सामान्यमिति जायते ॥५९२॥</p>
<p>तथापि तादृशस्यास्य स्फुटमेव ग्रहः स्थितः ।<br>
स्फुटव्यक्तिषु जातिश्च समवेता न सम्भवेत् ॥५९३॥</p>
<p>ननु यद्व्यक्तिमात्रं तन्निष्ठं सामान्यमुच्यते ।<br>
मात्रशब्दे वयं नार्थं विद्मोऽपि सुसमाहिताः ॥५९७॥</p>
<p>सापि हि व्यक्तिरेव स्यात्सामान्यं वा न वा द्वयम् ।<br>
ननु व्यक्तेः स्फुटत्वे क आक्षेपार्थो भवेदिह ॥५९८॥</p>
<p>माभूत्किं खलु वस्त्वंशास्त्वदुक्त्यनुविधायिनः ।<br>
अवस्थादेशकालादिदूषणं यच्च चर्चितम् ॥५९९॥</p>
<p>अनुमानेऽत्र हरिणा तदप्यनुसरेद्बुधः ।<br>
किं चाप्रयोजकीकर्तुं हेतुः सर्वोऽपि शक्यते ॥६००॥</p>
<p>धूमश्च स्यादनग्निश्चेत्येवं मूर्तौ +++([मूर्त इति पाठः])+++ ध्रुवो<br>
यथा ।<br>
सर्वो वह्निप्रयुक्तो हि धूम इत्यत्र का प्रमा ॥६०१॥</p>
<p>सामान्यद्वारताक्षिप्ता न चोपायान्तरस्थितिः ।<br>
धूमः प्रयोजको वह्नेर्मूर्तावपि +++([मूर्ततापीति पाठः])+++ न किं<br>
भवेत् ॥६०२॥</p>
<p>अनित्यत्वस्य नियमज्ञप्त्युत्पत्तिकृतौ +++([कृत इति पाठः])+++ न तु ।<br>
अन्योन्याश्रयताज्ञानमनवस्था न चैव हि ॥६०३॥</p>
<p>५६)</p>
<p>शाम्यतीति न युक्तेत्थमनुमानप्रमाणता ।<br>
तद्भेदवादिनां तावद्द्वे माने नैव सङ्गते ॥६०४॥</p>
<p>शब्दादेस्त्वनुमानेन सुधीभिः परिनिश्चितम् ।<br>
तस्मात्स्वसंविदेवैषा स्वप्रकाशतया स्थिता ॥६०५॥</p>
<p>मातृमानप्रमेयादिप्रपञ्चैः सावभासते ।<br>
समुल्लासः सिन्धोर्बहललहरीविभ्रममयः<br>
प्रकाशः शाशाङ्कः कुमुददलनिर्भेदसचिवः [निर्वेदेति<br>
पाठः] ।<br>
परस्याः संवित्तेर्मितिविषयमातृव्यतिकरै-<br>
र्विकासो यः सेयं जगति विविधा कल्पनकला ॥६०६॥</p>
<p>तस्मात्प्रकाश एवायं चित्रशक्तिसुनिर्भरः ।<br>
स्वयं विचित्ररूपेण भाति विश्वत्र विश्वतः ॥६०७॥</p>
<p>तदयं प्रस्फुटाभासो लोकरूपादिवर्त्मना ।<br>
स्वशक्त्यंशाद्विकल्पाख्यात्प्रत्यक्षव्यपदेशभाक् ॥६०८॥</p>
<p>तथाहि देवदेवांशस्तत्समुन्मीलनं दृशः [देहदेहाम्श इति<br>
पाठः] ।<br>
प्राणस्पन्दस्तदैकाग्र्यं भावस्तद्धर्मसञ्चयः ॥६०९॥</p>
<p>इत्यादि सर्वं यद्भाति तत्प्रत्यक्षमिति स्फुटम् ।<br>
न त्वत्र कर्तृकर्मांशकरणत्वादिना +++([कारणेति पाठः])+++ गतिः ॥<br>
६१०॥</p>
<p>नन्वसावस्ति पाश्चात्ये वैकल्पिकपथे ततः ।<br>
यतो देहघटाभासः स्फुटः पश्चात्तु सोऽस्फुटः ॥६११॥</p>
<p>स एव च्छन्नरूपस्तु शुद्धांशस्वात्मसंविदाम् ।<br>
ततो देहघटाभासस्तत्राप्येषैव वर्तनी ॥६१२॥</p>
<p>यावत्सहस्रदेहौघभावकोट्यवभासनम् ।<br>
तत्रापि च पुरा पश्चान्न तु तादृक्प्रथा यदि ॥६१३॥</p>
<p>५७)</p>
<p>आमर्शपदवीं याति तत्स्फुटास्फुटचित्रितः ।<br>
तावानसावेक एव स्वरूपप्रस्फुटात्मकः ॥६१४॥</p>
<p>शिवप्रकाश आयाति विचित्रोऽयं न वस्तुतः ।<br>
तत्रातद्रूपसंवेशाद्वैचित्र्यं परिचर्यते ॥६१५॥</p>
<p>शिवप्रकाशेऽतद्रूपप्रवेशस्तु न सङ्गतः ।<br>
यदि वा कथितन्यायबलात्क्वापि न चित्रता ॥६१६॥</p>
<p>किन्तु चित्रतयाभासश्चित्रभावं प्रसूयते ।<br>
एवं चैत्रोऽयमस्माकं चित्रवद्भवन्नीदृशः<br>
+++([चित्तवद्भावमीदृशमिति पाठः])+++ ॥६१७॥</p>
<p>मैत्रेण तन्मतेनालं दृष्टो मां भावदर्शिनम् ।<br>
पश्यन्पश्यति यः सोयं समाधौ परिनिष्ठितः ॥६१८॥</p>
<p>प्राक्त्वेष जन्मकोटीषु तत्तत्तापाद्यभुङ्क्त वै ।<br>
मोक्ष्यते ध्यानचर्याद्यैर्योऽप्येतेन पथागतः ॥६१९॥</p>
<p>सोऽप्यन्यो मोक्षभागीत्थमपर्यवसितोदयः ।<br>
प्रकाश एक एवायं यश्चिरान्न विभिद्यते ॥६२०॥</p>
<p>अत एव हि भेदोऽस्ति न कश्चिद्यो महेश्वरम् ।<br>
अद्वयं सम्प्रभिन्दीत +++([सम्प्रभेदेतेति पाठः])+++<br>
प्रकाशानन्दसुन्दरम् ॥६२१॥</p>
<p>देशकालाकृतिज्ञानधर्मोपाध्यन्तरादयः ।<br>
सम्मता भेदकत्वेन भान्ति चेत्सा विभा तथा ॥६२२॥</p>
<p>न चेद्विभैव सा तादृक्तदद्वैतमिदं स्फुटम् ।<br>
भेद इत्येष शब्दस्तु केवलं प्रतिभोज्झितः ॥६२३॥</p>
<p>अस्तु वा भेदकलना प्रतिभासम्प्ररोहिणी ।<br>
उक्तनीत्या तु तत्रैव सप्रतिष्ठा भविष्यति ॥६२४॥</p>
<p>अयं घटः पटश्चायं तावन्योन्यविभेदिनौ ।<br>
प्रमात्रन्तरभिन्नौ च तौ मत्तोऽपि विभेदिनौ ॥६२५॥</p>
<p>इति प्रकाश एकोऽयं तथामर्शस्वरूपकः ।<br>
नन्वेवं पक्षपातोऽयमद्वैतं भवतां कथम् ॥६२६॥</p>
<p>भेदोऽप्यस्तु स आहत्य किं नाम न विषह्यते ।<br>
सेयं बधिरगोष्ठीषु गीतवाद्यप्ररोचना ॥६२७॥</p>
<p>नह्यद्वयं द्वयावेशबाधेनास्माभिरुच्यते ।<br>
त्वत्पक्षोपगमो ह्येष स्याद्द्वयं तद्धि सुस्फुटम् ॥६२८॥</p>
<p>इदं द्वैतमिदं नेति तदिदं च द्वयाद्वयम् ।<br>
इति यत्र समं भाति तदद्वयमुदाहृतम् ॥६२९॥</p>
<p>नन्वित्थमस्तु भेदोऽपि न वयं शब्दकामुकाः ।<br>
अस्त्वसौ नहि नो हेयमादेयं वा यथात्र वः ॥६३०॥</p>
<p>सर्वानुग्राहकं पक्षमालिलम्बिषसे यदि ।<br>
परमाद्वयदृष्टिं तत्संश्रयेः शरणं महत् ॥६३१॥</p>
<p>एतदष्टादशे तत्त्वमधिकारे भविष्यति ।<br>
यत्तदन्ते परप्राप्यं तदस्तु परमार्थतः ॥६३२॥</p>
<p>अत्र ये नहि विश्रान्तास्ते मितां संविदं श्रिताः ।<br>
सर्वथैवापबाध्यन्ते जन्ममृत्यूत्थविभ्रमैः ॥६३३॥</p>
<p>तस्मात्स एक एवासौ प्रकाशः परमेश्वरः ।<br>
प्रत्यक्षमिति तेनैव प्रकाशेनैव भासते ॥६३४॥</p>
<p>तत्र ता दृष्टयः सर्वा महानद्य इवार्णवे ।<br>
विशन्त्यवश्यं नाविष्टाः प्रयान्ति कृतकृत्यताम् ॥६३५॥</p>
<p>तथा हि मानसामग्री रूपालोकमनोक्षजा ।<br>
साकं मातृप्रमेयाभ्यां तद्वर्जं वाप्यनेकशः ॥६३६॥</p>
<p>ज्ञातं च गमयेन्मानं च चाप्युज्झति मानताम् ।</p>
<p>५९)</p>
<p>प्रत्यक्षपादोत्प्रेक्षेयमिदानीमुपपद्यते ॥६३७॥</p>
<p>किं चानधिगतग्राहि मानं नवनवं यतः ।<br>
भैरवेच्छावशादेतद्विश्वं भाति तथा तथा ॥६३८॥</p>
<p>वस्तु प्रदर्शयन्मानं प्रवृत्तिं विदधत्स्फुटम् ।<br>
प्रापयत्येव तद्वस्तु तथाभासनयोगतः ॥६३९॥</p>
<p>सदप्येकान्ततो नेदं नासच्चेत्यादिसंविदः ।<br>
भान्त्येव परमार्थेन तदनेकान्तदृक्स्फुटा ॥६४०॥</p>
<p>एको भावः सर्वभावस्वभावः<br>
सर्वे भावा एकभावस्वभावाः ।<br>
अर्हद्वादः सोऽयमस्मत्सुदृष्टौ<br>
युक्तश्च श्रीसारशास्त्रेऽपि +++([तन्त्रे इति पाठः])+++ चोक्तः ॥६४१॥</p>
<p>इदं मानं मेयं तदिदमिति सङ्ख्यां कलयितुं<br>
स्वरूपं वा शक्तः क इव जगतीत्येतदपि सत् ।<br>
मतं वाचां पत्युर्भगवति चिदानन्दसुभगे<br>
यतस्तूष्णीम्भावादपर इह कः किं प्रकुरुताम् ॥६४२॥</p>
<p>अहेतोर्भाने स्याद्यदि न तनुदिक्कालनियम-<br>
स्ततो हेतोरीदृङ्नियम इति कस्यैष महिमा ।<br>
स्वभावोऽयं हेतोरथ विवृतकण्ठं कथमसौ<br>
न भावस्यैवोक्तो +++([नोक्तौ इति पाठः])+++ यमयति परे केन हि परः ॥६४३॥</p>
<p>स्वभावाच्चात्मासौ परमशिव इत्यागमकथा<br>
निरुक्तो विश्वात्मा जगति निखिले जृम्भत इति ।<br>
धरादेश्चानन्यो भवतु तदियं भूतचितिता<br>
स वन्ध्यो दिक्कालैर्जननमरणापायरहितः ॥६४४॥</p>
<p>६०)</p>
<p>तदस्यायं लोकस्तदनु परलोकोऽप्ययमिति<br>
ग्रहः कस्माद्धेतोः स्पृशति नहि तं कालकलना ।<br>
ततः स्वातन्त्र्योद्यत्सुखरसपरानन्दमहिमा-<br>
भवद्भस्मीभूताखिलकलुषपाशौघसुभगः ॥६४५॥</p>
<p>साङ्ख्यदृक्पुनरिहैव भूयसा<br>
चर्च्यते निखिलतत्त्वगोचरा ।<br>
दृश्यते हि धरणीप्रभृत्यलं<br>
तच्च सूक्ष्मतमकारणोत्थितम् ॥६४६॥</p>
<p>तद्गृहीतिकरणोद्यतं पुन-<br>
र्बाह्यतः करणकं दशात्मकम् ।<br>
आन्तरं त्रिविधमस्य कारणं<br>
सौख्यदुःखपरिमोहदर्पणः ॥६४७॥</p>
<p>तादृशं त्रिगुणमेव यद्भवे-<br>
त्तत्पुनर्जडतयाथ भेदतः ।<br>
मूलकारणमपेक्षते परं<br>
सा निशेयमिह भोग्यमुच्यते ।<br>
तच्च भोक्तृपरतन्त्रतामयं<br>
नो परस्परमुपैति भोक्तृताम् ॥६४८॥</p>
<p>भोग्यभोक्तृवपुरेकमेव नो<br>
जाघटीति हि विरुद्धधर्मतः ।<br>
तेन भोक्तृ चितिशक्तिमात्रकं<br>
तच्चिदात्ममयतावशान्मनः ॥६४९॥</p>
<p>व्याप्तृ सर्वगतमीश्वरं कथं<br>
भोक्तृतां व्रजतु भेदसङ्गताम् ।</p>
<p>६१)</p>
<p>तेन तन्निजवशित्वनिर्मितां<br>
सङ्कुचत्स्थितिजुषं दशां श्रयेत् ॥६५०॥</p>
<p>अन्यकारणकलाद्यभावतः<br>
सोऽयमस्य सहजो मलः स्मृतः ।<br>
स त्रिधा समवभाति तद्वशा-<br>
देष एव स पुमानुदाहृतः ॥६५१॥</p>
<p>भोक्तृभावपरतन्त्रावशा-<br>
न्नान्तरीयकतयास्य कञ्चुकम् ।<br>
भाति नैवमिति कालवित्कला-<br>
रागसन्नियतिनामधेयकम् ॥६५२॥</p>
<p>यद्यात्मैष पुनर्निरर्गलनिजस्वातन्त्र्यसञ्छादितं<br>
स्वं रूपं विवृणोत्यलं निजबलात्तच्छुद्धवित्सम्भवः ।<br>
कर्तृत्वं किल कार्यवर्गमखिलं बोधे निधाय स्वके<br>
पश्यन्नीश्वरतां व्रजेदहमिदं +++([त्यजेदिति पाठः])+++ सर्वं<br>
सदेत्युङ्कुरः ॥६५३॥</p>
<p>ज्ञातृत्वं हृदयान्तरस्फुरितदृग्दृष्ट्वा स्फुटाभासिनि<br>
ज्ञेये भेदतिरोधितां निजचितौ यस्मात्स सम्पश्यति ।<br>
तेनास्येदमहंविदोः सरभसं भेदैक्यमाजग्मुषी<br>
सामानाधिकरण्यधीः प्रकटयेत्सादाशिवीं संस्थितिम् ॥</p>
<p>ज्ञेयं कार्यं सर्वमन्तर्विबोधे<br>
यावल्लीनं तावदुद्रिक्तवृत्तेः ।<br>
बोधज्वालासञ्चयस्यान्तराले<br>
तत्प्रस्त्यानं स्वं वपुः प्रोज्झतीव ॥६५५॥</p>
<p>इदम्भावः सोऽयं विगलितुमना नो विगलितो</p>
<p>६२)</p>
<p>भवेत्प्राक्कक्ष्यायामपि स समकान्तिस्तदधुना ।<br>
अहम्भागोद्रेके विधिरनवधिर्भावविसरे<br>
तदेषा शाक्ती भुरिपिरिति स्वसिद्धात्मनि परा ॥६५६॥</p>
<p>ईहते गलितुमन्वतो +++([नलितेति पाठः])+++ गलेत्तत्र पूर्वपररूपसङ्गतेः ।<br>
शाक्तभूमिरखिलेयमुच्यते चित्रचिन्निचयचर्चिता सती ॥६५७॥</p>
<p>तत्त्वे तत्त्वे स्वेच्छया देवदेवः<br>
सर्वां सर्वां भूमिमालम्बमानः ।<br>
पूर्णैकात्मा पूर्णसंवित्स्वरूपः<br>
श्रीमाञ्शास्त्रे भैरवोऽसौ निरुक्तः ॥६५८॥</p>
<p>शक्तिपातदृगियं निरुच्यते<br>
मन्दमध्यपरतीव्रभेदतः ।<br>
तत्परस्परभिदाभिरप्यलं<br>
या स्वरूपपरिदृष्टिरात्मनः ॥६५९॥</p>
<p>ननु किं कदाचिदयमीश्वरो निजरूपं प्रकाशयति पूर्णचितिः किं वा<br>
कदाचिदथ संवृणुते निर्हेतुको हि नियमः किल कः</p>
<p>उक्तमत्र किल पूर्वमनन्तं<br>
नान्यदस्ति नियमेषु निमित्तम् ।<br>
लौकिकेष्वपि स एव महेश-<br>
श्चित्रचित्रपरिभासनशीलः ॥६६१॥</p>
<p>तत्स्वातन्त्र्यादधिकमधुना नोत्तरं बम्भणीमः<br>
संवित्सिन्धोः प्रथितलहरीहर्म्यधाराधिरूढिः +++([रूढ इति पाठः])+++<br>
।<br>
शान्तिस्तस्यास्तदनु तदयं बन्धनाम्नापदिष्ट-<br>
स्तेनैवेत्थं परिगतरसो मोक्ष इत्युक्तरूपः ॥६६२॥</p>
<p>६३)</p>
<p>सदा कदचिदधुना तदेत्यादि च संविदः ।<br>
तत्स्वातन्त्र्यावभासीयकालकेलिविकल्पनाः ॥६६३॥</p>
<p>न च कालकलाभिः स स्पृश्यते परमेश्वरः ।<br>
नहि तासां स्वतन्त्रास्ति स्थितिस्तत्कल्पनां विना ॥६६४॥</p>
<p>तेन स्वसृष्टे भावांशे स्वरूपात्मन्यपि स्फुटम् ।<br>
पारतन्त्यावभासोऽयं देवेनैवावभास्यते ॥६६५॥</p>
<p>पारतन्त्र्यं कलयति स्वतन्त्रः परमेश्वरः ।<br>
स्वातन्त्र्ये पारतन्त्र्ये च नान्यल्लक्षणमुच्यते ॥६६६॥</p>
<p>परिच्छिन्नप्रकाशोहि जडस्तेनात्र यः स्थितः ।<br>
परिच्छेदक एषोऽपि परिच्छेद्यो यदि स्फुटम् ॥६६७॥</p>
<p>तदस्य रूपग्रहणे न प्रकाशः प्रकाशते ।<br>
तथा हि बाह्यो भावांशः स्वयं नैष प्रकाशते ॥६६८॥</p>
<p>ज्ञानमर्थप्रकाशात्म तच्चानाभातमेव हि ।<br>
तस्यापि समवाय्यात्मा नैव भाति स्वरूपतः ॥६६९॥</p>
<p>तदीयकरणं +++([कारणमिति पाठः])+++ नेत्रप्रभृत्यपि न भासते ।<br>
आलोकादेश्च विज्ञानादृते नैवावभासनम् ॥६७०॥</p>
<p>ननु जातं यदि ज्ञानमर्थस्यासौ +++([त्र्य?क्षस्येति पाठः])+++<br>
प्रकाशता ।<br>
शक्तिर्धर्मो यदि प्राप्तं सार्वज्ञ्यं विश्वमण्डले ॥६७१॥</p>
<p>अन्यदेवाथ तत्किञ्चित्प्रकाशत्वाभिशब्दितम् ।<br>
तन्मेयमातृमानेषु नैव कुत्रापि सङ्गतम् ॥६७२॥</p>
<p>ततश्चाप्रकटं विश्वं सर्वदैव भवेदिदम् ।<br>
अप्रकाशस्य भावस्य यदि च स्यात्प्रकाशनम् ॥६७३॥</p>
<p>तावतैवास्य हीयेत स्वरूपं परिहानितः ।<br>
ज्ञानोत्पत्तिश्च भावस्य स्वरूपस्थस्य [स्वरूपस्य चेति पाथः]<br>
चेत्प्रथा ॥६७४॥</p>
<p>६४)</p>
<p>अविशिष्टे स्वरूपस्थभावे विश्वस्य सा न किम् ।<br>
तस्मात्प्रकाशो विश्वस्य परिच्छेदकनिष्ठितः ॥६७५॥</p>
<p>तत्स्वातन्त्र्यावभासोत्थचित्राकारविभेदितः ।<br>
परिच्छेदक इत्थं चेत्परिच्छेद्यो भवेत् ततः ॥६७६॥</p>
<p>मूलक्षतिकरी सेयमनवस्था पतिष्यति ।<br>
अतश्च सोऽपरिच्छिन्नः परिच्छेदक उच्यते ॥६७७॥</p>
<p>अकाल्यस्तेन शास्त्रेषु तन्न कालस्य गोचरः ।<br>
तेनास्य वेद्यधर्मत्वं कालस्य परिभाषितम् ॥६७८॥</p>
<p>यदि कालश्च मातारं परिच्छिन्द्यात्ततो ध्रुवम् ।<br>
मातृलग्नैव कालस्य स्थितिर्निर्वाहमिच्छति ॥६७९॥</p>
<p>न च मात्रन्तरं किञ्चित्सम्भवेदनवस्थितेः ।<br>
तां हन्तुं वोपगम्योऽसौ माता कालकलोज्झितः ॥६८०॥</p>
<p>य एव तु परिच्छेद्यो माता तल्लग्न एव चेत् ।<br>
स कालो मातृमेयत्वे तर्ह्येकस्य कथं तव ॥६८१॥</p>
<p>भेदवादे हि भवतां निष्ठिता मतिरीदृशी ।<br>
अभेदवादिनां नस्तु नैव काप्यस्ति खण्डना ॥६८२॥</p>
<p>विश्वं मातृमयं येषां माता विश्वमयस्तथा ।<br>
तन्न कालकलाजालजम्बालैः परमेश्वरः ॥६८३॥</p>
<p>चितिशक्तिप्रकाशो हि मालिन्यमवलम्बते ।<br>
अतस्तदा संवृतोऽसौ पश्चात्प्रकटरूपकः ॥६८४॥</p>
<p>इति तस्यैव जृम्भेयं तथात्वव्यपदेशिनी ।<br>
कलनैवास्य सा काचित्स्वरूपामर्शनात्मिका ॥६८५॥</p>
<p>शिवयोगार्हमात्मानं यस्यामात्माभिमन्यते ।<br>
यतो वैचित्र्ययोगेन तथात्मानं स मन्यते ॥६८६॥</p>
<p>६५)</p>
<p>शक्तिपातस्य तेनोक्ता नवधात्र व्यवस्थितिः ।<br>
अन्यथा नेश्वरस्यास्ति रागो द्वेषोऽथ वा क्वचित् ॥६८७॥</p>
<p>येन क्वाप्येष नियतां स्वां शक्तिं पातयेद्विभुः ।<br>
अनिमित्तस्तथा चायं शक्तिपातो महेशितुः ॥६८८॥</p>
<p>तेन रागक्षयात्कर्मसाम्यात्सुकृतगौरवात् ।<br>
मलपाकात्सुहृद्योगाद्भक्तेर्भावाच्च सेवनात् ॥६८९॥</p>
<p>अभ्यासाद्वासनोद्भेदात्संस्कारपरिपाकतः ।<br>
मिथ्याज्ञानक्षयात्कर्मसन्न्यासात्काम्यविच्युतेः ॥६९०॥</p>
<p>साम्याच्चित्तस्य सा शक्तिः पततीति यदुच्यते ।<br>
तदसन्ननु तत्रापि निमित्तान्तरमार्गणात् ॥६९१॥</p>
<p>अनवस्थातिप्रसङ्गसम्भवाभावयोगतः ।<br>
अन्योन्याश्रयनिःश्रेणिचक्रकाद्युपपाततः ॥६९२॥</p>
<p>अस्मिंस्तु पक्षे सर्वेषां प्रवादानामपि स्थितिः ।<br>
युक्ता सर्वंसहे पक्षे न किञ्चित्किल दुष्यति ॥६९३॥</p>
<p>युक्तिः सुधीभिः स्वयमेव तत्र<br>
शक्येत संयोजयितुं ततो न ।<br>
पृथक्तया योजनमुक्तमत्र<br>
यद्ग्रन्थतो विस्तर एष मिथ्या ॥६९४॥</p>
<p>उपजग्मुरतोऽनपेक्षिणीं<br>
शिवशक्तिं न च तां विना भवेत् ।<br>
अपवर्गपदं यतो मुधा<br>
परशास्त्रेषु विमोक्षसङ्कथाः ॥६९५॥</p>
<p>शक्तिपातसमये विचारणं<br>
प्राप्तमीश न करोषि कर्हिचित् ।</p>
<p>६६)</p>
<p>श्रीमदुत्पलगुरुर्न्यरूपयत्<br>
तत्र तत्र निजशास्त्र ईदृशम् ॥६९६॥</p>
<p>तस्यैव हि प्रसादेन भक्तिरुत्पद्यते नृणाम् ।<br>
यया यान्ति परां सिद्धिं तद्भावगतमानसाः ॥६९७॥</p>
<p>इत्थं पुराणशास्त्रादौ शक्तिः सा पारमेश्वरी ।<br>
निरपेक्षैव कथिता सापेक्षत्वे ह्यनीशता ॥६९८॥</p>
<p>केवलं भेदवादान्ध्यस्थगितालसदृष्टिभिः ।<br>
दुःसमर्थत्वमेतस्या नियमेन क्वचित्स्थितेः ॥६९९॥</p>
<p>पर्यालोच्यानिशं कर्ममलसाम्यप्रपाकतः ।<br>
इत्यादिहेतुजालेषु वृथात्मा परिखेद्यते ॥७००॥</p>
<p>तत्तेषां नोपकाराय कुशकाशावलम्बनम् ।<br>
तस्मात्स एव तादृक्षस्वस्वातन्त्र्योपबृंहितः ॥७०१॥</p>
<p>तदा तथा तथेत्यादिवैचित्र्येणावभासते ।<br>
तदित्थं सर्वदृष्टीनामत्रैव परमेश्वरे ॥७०२॥</p>
<p>अनुप्रवेश इत्यन्यैरलं वा युक्तिडम्बरैः ।<br>
तदित्थं देवदेवेन स्वस्वरूपमिहोदितम् ॥७०३॥</p>
<p>प्रत्यक्षं तत्र तन्मानं सर्वमानधुरोद्धुरम् ।<br>
एकमेवेदृशं मानमिति केचित्प्रपेदिरे ॥७०४॥</p>
<p>धूमादग्निरिति प्रायस्तस्यैवैतद्विजृम्भितम् ।<br>
यथा घटस्य पूर्वांशदृष्टैकपरिनिष्ठितः ॥७०५॥</p>
<p>माता स्फुटास्फुटाकारतावदर्थावलेहिनीम् ।<br>
स्फुटामेव मतिं मत्वा प्रत्यक्षत्वं प्रपद्यते ॥७०६॥</p>
<p>न चानुमानमन्त्यांशे संविदेकैव सा यतः ।<br>
धूमाध्यक्षप्रतीत्यन्तर्निविष्टाग्निप्रथा तथा ॥७०७॥</p>
<p>एकैव तावदर्थांशलेहिनी जायते मतिः ।</p>
<p>६७)</p>
<p>तावत्यंशे स्फुटाकारा प्रत्यक्षमिति भाष्यताम् ॥७०८॥</p>
<p>यथा रत्नादिवैचित्र्यं तथा संस्कारसंस्थितेः ।<br>
नेत्रात्ममानसालोकविषयादिषु संविदि ॥७०९॥</p>
<p>प्रत्यक्षमेव संवित्तौ स्फुटत्वेनावभासते ।<br>
तथा तथाविधव्याप्तिधामसंस्कारसंस्थितेः ॥७१०॥</p>
<p>अन्ते तथैव सा वित्तिर्धूमाग्न्याकाररूपिणी ।<br>
यथा च दृढसंस्काराः सोल्लेखाः सपदि स्वयम् ॥७११॥</p>
<p>रत्नादितत्त्वं पश्यन्ति विघ्नान्तरतिरोधितः ।<br>
तथा बुभुक्षितात्मानः शीघ्रमेवातिनिश्चितम् ॥७१२॥</p>
<p>अन्नादि गृह्णते भोक्तुं व्याप्त्याद्यव्यवधानतः ।<br>
तेन प्रत्यक्तमेव स्याद्यदाहुः परिकल्पनम् ॥७१३॥</p>
<p>अभ्यस्तेष्वविनाभावस्वभावव्याप्तिसंविदः ।<br>
किं हि तत्कल्पनाव्याप्तिवित्तेरिति न मन्महे ॥७१४॥</p>
<p>आशुत्पत्तिवशादस्या न खल्वस्त्युपलक्षणम् ।<br>
अनुमीयत एवं सा तदेव परिकल्पनम् ॥७१५॥</p>
<p>अहो स्वपक्षपातान्धाः स्वमप्युपगतं मुहुः ।<br>
अमी विस्मर्तुमारब्धास्तार्किकम्मन्यबुद्धयः ॥७१६॥</p>
<p>क्षणापवर्गिणी बुद्धिः सर्वैव हि भवन्मता ।<br>
उत्पत्तिमात्रयोगेन विषयस्यावभासिका ॥७१७॥</p>
<p>न क्षणाच्चापरं किञ्चिदाशुभावित्वमुच्यते ।<br>
तत्सर्वमाशुभाव्येव विज्ञानमिति तत्त्वतः ॥७१८॥</p>
<p>सर्वत्र भावजातेषु भवेदनुपलक्षणम् ।<br>
अथाविच्छिन्नदृष्टीनां द्राघीयः कालगोचरम् ॥७१९॥</p>
<p>ज्ञानं तेनापि तर्ह्यर्थो जन्ममात्रेण भास्यते ।</p>
<p>६८)</p>
<p>यच्चोत्पत्तिवशादेव विषयस्फुटतात्मकम् ॥७२०॥</p>
<p>तस्य शीघ्रतरस्थास्नुभावो भेदावहः कथम् ।<br>
यत्तत्किल ग्रहापेक्षं स्वप्रकाशमथापि सत् ॥७२१॥</p>
<p>अन्यत्रोपायतां याति विद्युद्दीपादिवत्तथा ।<br>
तत्रैव +++([अत्रैवेति पाठः])+++ चिरशीघ्रस्थभावो भेदाय भासते ॥७२२॥</p>
<p>न च क्वाप्यनुमानेषु व्याप्त्यादेर्ग्रहणं भवेत् ।<br>
पुनः पुनः स्फुटीभावं याति येनोपलक्ष्यते ॥७२३॥</p>
<p>किं च क्रमिकधूमादिज्ञानमालात्मनि स्फुटम् ।<br>
उदितापि +++([यन्नियामिति पाठः])+++ कथं कुर्यादेकभावावभासनम् ॥<br>
७२४॥</p>
<p>अथान्त्यमनुसन्धानज्ञानमेवं करिष्यति ।<br>
तदपि प्राक्स्थसंवित्तिसमं भिन्नं कथं तथा ॥७२५॥</p>
<p>तेन प्राक्तनविज्ञानमालामन्वास्यते यदि ।<br>
तदसन्नहि सन्धानं नष्टायामुपपद्यते ॥७२६॥</p>
<p>अथ स्मरणमेवेह सन्धानं संविदां भवेत् ।<br>
तदप्यनुभवाभावे कथं नाम भविष्यति ॥७२७॥</p>
<p>न च ज्ञानेष्वनुभवो युज्यते संविदः क्वचित् ।<br>
युगपज्ज्ञानयुगलं नास्तीति हि भवन्मतम् ॥७२८॥</p>
<p>ज्ञानज्ञेयात्मता दृष्टा युगपत्स्थितताजुषोः ।<br>
न तु पूर्वापराकारसमुत्पन्नविरोधिनोः ॥७२९॥</p>
<p>तस्माद्व्याप्त्यनुसारावभासपूर्वापि या मतिः ।<br>
तत्राप्यक्रममेवेदं प्रत्यक्षमानवेदनम् ॥७३०॥</p>
<p>यथा झटिति सौषुप्तप्रबुद्धः प्रोन्मिषद्दृशिः ।<br>
प्रत्यक्षमिति भावांशध्यामलत्वनिवृत्तये ॥७३१॥</p>
<p>नेत्रसम्मार्जनादीनि विदधन्नभिमन्यते ।</p>
<p>६९)</p>
<p>भावाननुमिनोमीति तथैवात्रापि बुद्ध्यताम् ॥७३२॥</p>
<p>यथा च घनसौषुप्तमोहाव्युत्थितदर्शनः ।<br>
स्वात्मानमथ तत्स्थानं विस्मरत्येव तत्क्षणम् ॥७३३॥</p>
<p>अथ प्रयत्नसम्भारप्रबुद्धविमलस्वदृक् ।<br>
सोऽहमस्मीति मन्वानः संवित्तेः परमार्थतः ॥७३४॥</p>
<p>तत्र सर्वत्र नाथोऽयं भैरवश्चित्स्वरूपकः ।<br>
स्वातन्त्र्यात्स्वं वपुर्यावद्गूहते विवृणोति च ॥७३५॥</p>
<p>तावदज्ञानमेतस्य विज्ञानं चोपजायते ।<br>
तच्च स्फुटतया सर्वप्रत्यक्षमिति मन्यताम् ॥७३६॥</p>
<p>घटशब्दे श्रुते या च पृथुबुध्नोदरादिधीः ।<br>
तत्रापि खलु सङ्केतस्मरणादि तथाविधम् ॥७३७॥</p>
<p>यथा रत्नपरीक्षायां स्वां संवित्तिं स्फुटात्मिकाम् ।<br>
संविदन्तरसङ्घातैस्तिष्ठति प्रतिबोधयन् ॥७३८॥</p>
<p>ततः प्रबुद्धचरमस्फुटसंवित्तियोगतः ।<br>
रत्नतत्त्वं विभात्यत्र नोपयोगोऽन्यसंविदाम् ॥७३९॥</p>
<p>ताः परं तत्प्रोबोधाय कारणत्वं वितेनिरे ।<br>
तस्यैवाभासयोगे हि न तासामुपयोगिता ॥७४०॥</p>
<p>बालवैकटिकज्ञानदृष्टान्तादीदृशात्स्वयम् ।<br>
शाब्देऽपि खलु विज्ञाने स्फुटैवैका प्रकाशधीः ॥७४१॥</p>
<p>अतस्तथाविधे शब्दे श्रुते यत्समनन्तरम् ।<br>
अर्थावभासने सेयमियती मतिरीदृशी ॥७४२॥</p>
<p>अर्थः स तावांस्तत्रास्ते घटपूर्वापरांशवत् ।<br>
नन्वसौ घट एकः स्यादवयव्यात्मकस्तथा ॥७४३॥</p>
<p>न तु शब्दार्थयोरैक्यं तत्कथं साम्यमीदृशम् ।<br>
अहो भेदग्रहाभ्यासतिमिराबिललोचनः ॥७४४॥</p>
<p>७०)</p>
<p>सद्युक्त्यञ्जनयोगेऽपि न दृष्टिं विमलां गतः ।<br>
अभिन्नो भगवानेव भैरवो भोग्यभोक्तृताम् ॥७४५॥</p>
<p>आत्मन्येवानुसन्धाय सर्वदा पूर्णविग्रहः ।<br>
इति प्रसाधिते पूर्वं कः प्रश्नस्यास्य सम्भवः ॥७४६॥</p>
<p>तदेवमुपमानादावपि मानान्तरे स्फुटम् ।<br>
संवित्प्रत्यक्षरूपैव सर्वत्र प्रतिभासते ॥७४७॥</p>
<p>अन्धोऽपि +++([नग्न इति पाठः])+++ स्पर्शशब्दाद्यैस्तत्तद्रूपं विलोकयन् ।<br>
स्फुटतामेव तां तावत्संवेत्ति स तथाविधाम् ॥७४८॥</p>
<p>एवं जातिजडा रूपस्पर्शाद्यैरभिमन्वते ।<br>
स्फुटमेव हि भावांशं तेषां नाज्ञातधिः क्वचित् ॥७४९॥</p>
<p>इयं लावण्यसरसी तारुण्योद्यानकन्दली ।<br>
इति तुष्यति जात्यन्धस्तदङ्गपरिमर्शनात् ॥७५०॥</p>
<p>अहो नु सदलङ्कारं गायतीति जडो जनः ।<br>
गातुर्मुखं विलोक्यैव तावता परितुष्यति ॥७५१॥</p>
<p>इति प्रत्यक्षमेवैकं निःसपत्नं विजृम्भते ।<br>
तदस्य फलचिन्तादि कर्तुं प्रस्तूयते मनाक् ॥७५२॥</p>
<p>तदेव खलु विज्ञानं परिमर्शरसात्मकम् ।<br>
तस्माद्भेदकथा नैव फलं प्रति सुसङ्गता ॥७५३॥</p>
<p>हानादिधीः फलं वास्तु तस्या +++([तस्मादपीति पाठः])+++ अप्यथ<br>
भासनात् ।<br>
यदि वा स्वप्रकाशैव संवित्तिः पारमार्थिकी ॥७५४॥</p>
<p>तदेव पर्यन्तफलं सर्वत्रैव सुनिश्चितम् ।<br>
ह्लादादिकं फलं मुख्यं यत्सर्वत्रेह गीयते ॥७४४॥</p>
<p>तत्स्वसंविदि विश्रान्तिमभ्येति भरितात्मनि ।</p>
<p>७१)</p>
<p>तदेवमिदमध्यक्षं सर्वतः प्रविजृम्भते ॥७५६॥</p>
<p>एतदभ्यासनिष्ठस्य केव सिद्धिर्न जायते ।<br>
ब्रह्मादिभाषितश्रौतप्रौन्मुख्येन कलादिकात् ॥७५७॥</p>
<p>दूराछ्रवणविज्ञानमचिरात्सम्प्रवर्तते ।<br>
मनोदृष्टेऽपि भावांशे स्फुटवृत्त्युदयो ह्यलम् ॥७५८॥</p>
<p>स्वविमर्शबलाक्रान्ते किं चित्रं यदि जायते ।<br>
स्पन्दशास्त्रे तथा चोक्तं सावधानेऽपि चेतसि ॥७५९॥</p>
<p>भूयः स्फुटतरो भातीत्यलं बहुलविस्तरैः ।<br>
इत्थं प्रत्यक्षमेवेदं विश्वं यत्परमेशितुः ॥७६०॥</p>
<p>तत्ततोऽप्यविभिन्नस्य मातृवर्गस्य तत्तथा ।<br>
न च प्रतीतिसाङ्कर्यं तथा भासनयोगतः ॥७६१॥</p>
<p>प्रत्यक्षेऽपि समे साम्यं नो घटाघटसंविदोः ।<br>
इत्थं प्रत्यक्षमेवेदं निःसपत्नं विजृम्भते ॥७६२॥</p>
<p>ततो न भिद्यते चार्थः प्रत्यक्षाद्वैतमीदृशम् ।<br>
इदं सन्धानकलिकापरिनिष्ठितबुद्धिना ॥७६३॥</p>
<p>आचार्यनरसिंहेन प्रत्यक्षाद्वयमुच्यते ।<br>
अनुमानप्रमाणत्वं विश्वस्मिन्कैश्चिदुच्यते ॥७६४॥</p>
<p>तथा हि देवः सर्वज्ञो निर्विकल्पस्वभावकः ।<br>
स चाध्यक्षस्वभावोऽपि नायाति व्यवहार्यताम् ॥७६५॥</p>
<p>अविकल्पे विकल्पात्मा व्यवहारः कथं किल ।<br>
विकल्पेन च सर्वोऽयं व्यवहारोऽवतन्यते ॥७६६॥</p>
<p>स एव चानुमानं स्यात् तस्यैताः परिकल्पनाः ।<br>
पक्षतद्धर्मतद्व्याप्तितत्प्रतीत्यादयोऽखिलाः ॥७६७॥</p>
<p>वस्तुतस्त्वेक एवासौ प्रत्ययः पारमार्थिकः ।</p>
<p>७२)</p>
<p>नन्वध्यक्षवियोगे स्यादनुमानं कथं यतः ॥७६८॥</p>
<p>तत्प्रत्यक्षपरिच्छिन्नप्रतिबन्धनिबन्धनम् ।<br>
सत्यं किन्तु य एकोऽसौ देवः सर्वज्ञतास्पदम् ॥७६९॥</p>
<p>तदावेशवशादेषा व्याप्तिर्बोधेऽवकल्पते ।<br>
अन्यथा वह्निधूमादि तदभावादिवेदनम् +++([वेशनमिति पाठः])+++ ॥<br>
७७०॥</p>
<p>अन्वयव्यतिरेकात्म न स्याद्युगशतैरपि ।<br>
अत एव हि मुख्यस्य मानस्य सदृशत्वतः ॥७७१॥</p>
<p>अनुमानमिति प्रोक्तं व्यवहारप्रवर्तनम् ।<br>
तदेवमेते मातारः सर्वत्रेश्वरसंविदम् ॥७७२॥</p>
<p>उपजीवितुमायान्ति +++([उपजीवन्त इति पाठः])+++ मातृभावं न चान्यथा ।<br>
अज्ञो हि जन्तुवर्गोऽयं कथं तदनिवेशतः ॥७७३॥</p>
<p>ज्ञस्वरूपत्वमाप्नोति तद्विना मातृता कुतः ।<br>
तस्मात्संविदि योगोऽस्य स च नानेन दुर्लभः ॥७७४॥</p>
<p>वस्तुतो हि न कश्चित्स संविन्नाथो ह्यसौ तथा ।<br>
तदेवम्पक्षमीशानप्रत्यक्षाक्षिप्तवृत्तिकम् ॥७७५॥</p>
<p>सापेक्षं परतन्त्रे च पाशवं मानमुच्यते ।<br>
अज्ञो जन्तुरनीशोऽयमात्मनः सुखदुःखयोः ॥७७६॥</p>
<p>ईश्वरप्रेरितो यातीत्यत एव मुनिर्जगौ ।<br>
एवमीश्वरसापेक्षानुमानैकप्रमाणता ॥७७७॥</p>
<p>निर्णीता लोलटाख्येन गुरुणा लोकसम्मता ।<br>
अन्यस्तद्गृह्य एवाह सत्यं वाध्यक्षसंविदः ॥७७८॥</p>
<p>व्यवहारेऽस्ति मानत्वमनुमा तु कथं प्रमा ।<br>
सुलभव्यभिचारायामनुमायां विनिश्चितः ॥७७९॥</p>
<p>विशंश्रमीतु को नाम परीक्षकतया स्थितः ।</p>
<p>७३)</p>
<p>अन्वयो व्यतिरेकश्च यः सपक्षेतरस्थितिः ॥७८०॥</p>
<p>आदिदृष्टस्तदात्वे +++([पृष्ठ इति पाठः])+++ नो विनिश्चयविधायिनौ ।<br>
यैस्तु तस्मादपास्येत पक्षधर्मादिदूषणात् (णम्) ॥७८१॥</p>
<p>वर्चस्ककूटे शुद्धिं ते कुर्युः पांसुकणोच्चयैः ।<br>
तस्मात्संशय एवायं प्रवृत्त्यङ्गतया स्थितः ॥७८२॥</p>
<p>स एव भेदाभासित्वान्मायेति परिभाष्यते ।<br>
मायैव च पशूनां स्यान्मानं मायाचिदात्मकम् ॥७८३॥</p>
<p>तर्को वाप्येकपक्षांशस्थितिसम्भावनात्मकः ।<br>
अर्थानर्थबलीयस्त्वात्प्रवृत्तौ (त्त्यै)वा निवृत्तये ॥७८४॥</p>
<p>प्रभविष्णुः स एवेति किमन्यैर्मानडम्बरैः ।<br>
प्रमाता शिव एवैको यस्येदं स्वाङ्गमीदृशम् ॥७८५॥</p>
<p>मेयत्वेन समाभाति सर्वतो निश्चयात्मकम् ।<br>
अन्यः पुनः पशुः सर्वः संशयध्वान्तमध्यगः ॥७८६॥</p>
<p>सौदामनीद्युतिप्रायसंवित्समनुरञ्जितः ।<br>
पक्षद्वितयसत्यान्यभावान्यतमनिश्चयम् ॥७८७॥</p>
<p>विन्दान एव लभते नात्र रूढिं कथञ्चन ।<br>
तदेवं तर्कतः सर्वो व्यवहार इति स्थितम् ॥७८८॥</p>
<p>अशुद्धा सैव विद्येयमिति मानं विधीयताम् ।<br>
अशुद्धिरियती तस्या यद्वस्त्वननुसारिता ॥७८९॥</p>
<p>अन्ये त्वनर्थिनो नास्ति प्रवृत्तिरिति +++([इवेति पाठः])+++ निश्चिताः ।<br>
अर्थित्वमेव सचिवमित्येवं पर्यचूचुदन् ॥७९०॥</p>
<p>रागस्य मानतामित्थं प्राहुरन्यात्मवेदिनः ।<br>
अन्ये त्वाहुः संशयोऽपि न नामानिश्चिते गजे ॥७९१॥</p>
<p>७४)</p>
<p>शक्तत्वे सति जायेत रागो वापि प्रवृत्तये ।<br>
ततः स्वां कर्तृतामीषदालोच्य जनताः सदा ॥७९२॥</p>
<p>प्रवर्तन्त इतीत्थं स्यात् कलाया एव जृम्भितम् ।<br>
तेनार्थः स तथा वास्तु मा वाभूत्स्वात्मनस्तया ॥७९३॥</p>
<p>मन्वानः कर्तृतामेष सर्वत्रैव प्रवर्तते ।<br>
अन्ये त्वाहुरनादिर्यो व्यवहारः क्रियात्मकः ॥७९४॥</p>
<p>नियतिः सैव विश्वस्य प्रवर्तकतया स्थिता ।<br>
स एव चागमो नाम वृद्धव्यवहृतिक्रमः ॥७९५॥</p>
<p>ततः समग्र एवायं धर्मादिपरिनिश्चयः ।<br>
न प्रत्यक्षान्नानुमानाद्भूयसा विप्रलम्भकम् ॥७९६॥</p>
<p>मतिरभ्येति विश्वासं परीक्षापक्षशालिनाम् ।<br>
अन्नं क्षुधं शमयते तृषं वारीति बालकाः ॥७९७॥</p>
<p>अन्यतः परिनिश्चित्य तथात्वानतिशङ्किनः ।<br>
अन्यदाक्षादिकेऽप्यर्थे तत एवाद्यमानतः ॥७९८॥</p>
<p>लभन्ते निश्चयं सम्यगागमाख्यात्परीक्षकाः ।<br>
तथा च मुनिराहेदं पुण्यं पापमिति द्वये ॥७९९॥</p>
<p>शास्त्रप्रयोजनं स्वल्पं नागमस्य प्रयोजनम् ।<br>
आगमो हि न नामैष पुस्तकग्रन्थसञ्चयः ॥८००॥</p>
<p>केवलं प्रथिताभिख्योऽनादिर्वेदादिकः किल ।<br>
किं तु प्रसिद्धिरेवासौ सा च शब्दस्वरूपिणी ॥८०१॥</p>
<p>या सर्वदर्शनेष्वेव न जात्वायात्यपोह्यताम् ।<br>
छागश्चैत्यो जटा भस्म भिक्षा दण्डः कमण्डलुः ॥८०२॥</p>
<p>जालं तप्तशिला श्मश्रुकेशलोमविलुञ्चनम् ।<br>
अग्निरेधा इष्टकौघचयनं गृहमेधिता ॥८०३॥</p>
<p>७५)</p>
<p>इद्यादिसर्वशब्दानां प्रसिद्धिप्रक्रमादृते ।<br>
कोऽभ्युपायोऽर्थतः कॢप्ततदन्यार्थावबोधयोः ॥८०४॥</p>
<p>इत्थमागम एवायं प्रमाणमिति धीधनैः ।<br>
उक्तं सत्यैव वागैशी प्रसिद्धिरविगानतः ॥८०५॥</p>
<p>प्रसिद्ध आगमो लोके युक्तिमानथवेतरः ।<br>
विद्यायामप्यविद्यायां प्रमाणमिति तत्स्थितम् ॥८०६॥</p>
<p>प्रामाण्यं नियतेः श्रीमद्भूतजान्तनिवासिनाम् ।<br>
अन्ये त्वाहुर्विशेषोऽयं कालो नामाभिवर्तते ॥८०७॥</p>
<p>स्फुटभावस्वभावोऽसौ वर्तमानोऽभिवर्तते +++([निरुध्यते इति पाठः])+++ ।<br>
वृत्तस्फुटस्वभावांशस्तदा त्वस्फुटतामयः ॥८०८॥</p>
<p>भूतः कारणकॢप्त्या तु भाव्यसौ परिकल्प्यते ।<br>
स चायं न स्वतन्त्रोऽस्ति कश्चिदन्योन्यसंश्रयात् ॥८०९॥</p>
<p>अनवस्थानतो रूपपरावृत्त्यवलोकनात् ।<br>
इयत्तारूढ्यभावाच्च मातृमेयोभयाश्रयात् ॥८१०॥</p>
<p>निरुपाधिकतद्रूपप्रतिभानवियोगतः ।<br>
एकानेकध्रुवानित्यस्वरूपानुपपत्तितः ॥८११॥</p>
<p>एकस्यैकोपधेरैक्यात्तिरोधे(?)रुपधेरपि ।<br>
क्रियायाः स्वगते भेदे कालस्यानुपयोगतः ॥८१२॥</p>
<p>तत्कृतेऽन्योन्यसंश्रित्यान्यकृतेऽप्यनवस्थितेः ।<br>
औपाधिकभिदावृत्तेरसत्यत्वादवास्तवात् ॥८१३॥</p>
<p>कार्यस्यानुपपत्तित्वादेकस्यानुपयोगतः ।<br>
चितश्च स्फुटतादत्तवर्तमानसदात्वतः ॥८१४॥</p>
<p>भूतभाविलयात्तस्माद्वर्तमानलयादपि ।<br>
चिन्नाथ एव देवोऽसौ कालमाभासयत्यलम् ॥८१५॥</p>
<p>७६)</p>
<p>तदस्य कालाभासाख्या चित्स्वरूपस्य संसृतिः ।<br>
स्वभाव(स्वाभास)गर्भा +++([स्वाभावेति पाठः])+++ भावेषु<br>
भावाभावमयी स्वके ॥८१६॥</p>
<p>रूपे स्थितिः प्रमातृत्वसमुल्लासोऽभिधीयते ।<br>
इदं न यदहं चाहं यन्नेदमिदमप्यदः ॥८१७॥</p>
<p>यन्नेदमिति चित्रेयमभाव(माभास)स्यैव मानता ।<br>
परा प्रमातृता यासौ शुद्धा तस्यां पृथक्स्थिति ॥८१८॥</p>
<p>न मानमस्तीत्यत्रांशे किं तया प्रविविक्तया ।<br>
यस्तु सांसारिको मातृभावः सर्वोऽयमीदृशः ॥८१९॥</p>
<p>तत्राभाव(स)स्य मानत्वं स च कालप्रसादतः ।<br>
तथा हि परिपूर्णोऽसौ सर्वसर्वात्मरूपधृत् ॥८२०॥</p>
<p>क्व माता क्व च वा मानं क्व च मेयोऽवतिष्ठताम् ।<br>
मात्रादीनां हि सत्यत्वे न स्यादापेक्षिकी स्थितिः ॥८२१॥</p>
<p>मेयादेव +++([मेद्यादेर्न चेति पाठः])+++ च मात्रादेर्भावो जातु प्रकल्पते<br>
।<br>
अन्योन्यरूपस्यालाभे लाभे वा तदयोगतः ॥८२२॥</p>
<p>सर्वत्रातिप्रसङ्गाच्च सर्वज्ञत्वादियोगतः ।<br>
युगपच्चाप्यनुल्लासात्तत्त्वस्यानुपकारिणाम् ॥८२३॥</p>
<p>अन्यमेयादिजनिते मातृत्वादौ तदन्यतः ।<br>
तद्भावस्याप्यनुत्पन्नसमत्वेनैव संस्थितेः ॥८२४॥</p>
<p>तस्मात्पूर्णश्चिदात्मासौ शिवः स्वांशं विखण्डयन् ।<br>
नाहमित्यादिभेदाम्श इदमप्यवकल्पयेत् ॥८२५॥</p>
<p>तदन्यसर्वपूर्णत्वमहमात्मनि तावति ।<br>
ततोऽन्यतोऽपि संहर्ता जायते नाहमित्यपि ॥८२६॥</p>
<p>उभौ ताविदमंशौ चाप्यपोहति परस्परम् ।<br>
बुद्धिस्थमिदमंशं स्वं स्वाहमंशे तिरोदधत् ॥८२७॥</p>
<p>७७)</p>
<p>आस्ते न द्रावयत्येनं वस्त्रावृतघटादिवत् ।<br>
तदेवं बुद्धिसंस्थात्तु समयाग्रथितादथो ॥८२८॥</p>
<p>इदमन्तरसङ्घातादहमंशव्यपोहिनः ।<br>
अहमंशादिदन्तौघव्यपोहादहमन्तरात् ॥८२९॥</p>
<p>व्यपोहात्स्वाहमोऽन्यान्याहंव्यपोहस्य भासनम् ।<br>
षड्देवताः शून्यरूपा यदाश्रित्य प्रवर्तते ॥८३०॥</p>
<p>तदेवेदमिति ज्ञानं विकल्प इति गीयते ।<br>
स कालः कल्यते येन विश्वं निजकलोदयात् ॥८३१॥</p>
<p>तदत्रांशे य एषोऽस्ति भासांशः स्वप्रकाशकः ।<br>
भावरूपतया सोऽयं सर्वानुप्राणनात्मकः ॥८३२॥</p>
<p>न मातासौ न वा मानं न च मेयं निरुच्यते ।<br>
यस्त्वसौ शून्यतायोगादभावो रुद्रदैवतः ॥८३३॥</p>
<p>स एव मानतामेति यद्योगान्मातृभावि(व)तः ।<br>
मानाच्च न पृथङ्मेयमित्येवमुपपादितम् ॥८३४॥</p>
<p>इत्थं कालस्य मानत्वं प्रतिपेदेऽत्र कैश्चन ।<br>
ये श्रिमद्भवतीत्याख्यगुरुपादोपसेविनः ॥८३५॥</p>
<p>तदित्थं पुंसि चिद्धर्मविभवामोदशालिनि ।<br>
मातृत्वदायि यत्प्रोक्तं षट्कं कञ्चुकसञ्ज्ञितम् ॥८३६॥</p>
<p>तदेकैकस्य मानत्वं केचन प्रतिपेदिरे ।<br>
अन्ये त्वेकस्य सर्वान्यसचिवस्येति मन्वते ॥८३७॥</p>
<p>अन्ये कदापि कस्यापि कथञ्चित्क्वचनेत्यपि ।<br>
अन्ये द्वयोर्द्वयोरन्ये त्रिकद्वयनियोगतः ॥३८३॥</p>
<p>अन्योन्यानुग्रहादन्ये बोधेनान्योन्यतोऽपरे ।<br>
अन्ये तु गुणसाम्यात्मप्रकृतिमेव मानताम् ॥८३९॥</p>
<p>मुख्यत्वेन विदुः सुप्तमत्तमूर्छादिदर्शनात् ।</p>
<p>७८)</p>
<p>स यत्रैव प्रमातायं यतः सुप्त इव स्थितः ॥८४०॥</p>
<p>सैवास्य मातृता मानमेययोरप्रवेदनात् ।<br>
अन्योन्यमविकार्यत्वात्प्रसुप्तेऽपि तथाविधे ॥८४१॥</p>
<p>केवलं प्रकृतिः सेयं जानामित्यभिमन्यते ।<br>
तत्र मुख्यं तु तन्मानं यत्पुंसैवानुदर्शनम् ॥८४२॥</p>
<p>तच्च शुद्धं निर्विकारं सदसद्रूपतोज्झितम् ।<br>
इत्थं केऽप्यभिमन्यन्ते साङ्ख्यकञ्चुकसंश्रयात् ॥८४३॥</p>
<p>वय्याभिधानस्य गुरोर्गृहे ज्ञानोपजीविनः ।<br>
अन्ये धीभूमिमेवाहुर्दृष्ट्टदृश्योपरागिणीम् ॥८४४॥</p>
<p>प्रमाणं पारमर्षेयाः केचित्तद्वृत्तिसञ्चयम् ।<br>
धर्मादिकाष्टसङ्ख्यातं धर्मजातं परे विदुः ॥८४५॥</p>
<p>अन्येऽहङ्कारमेवाहुः केचिद्धियमथो मनः ।<br>
केचित्त्रितयमेवेदं समं सर्वत्र मन्वते ॥८४६॥</p>
<p>अन्ये दशानामेकैकमिन्द्रियाणां प्रपेदिरे ।<br>
केचित्समस्तान्येतानि सर्वत्राकूतवृत्तितः ॥८४७॥</p>
<p>अन्धस्यापि हि तत्किञ्चिद्रूपायतनमस्ति यत् ।<br>
विकारमेकश्रोत्रस्पृगक्षान्तरसमस्थिति ॥८४८॥</p>
<p>प्रभातं प्रविलीनाभ्रनभोमण्डलमण्डितम् ।<br>
इत्याकर्ण्य परां तुष्टिं यात्यन्धो हैमने दिने ॥८४९॥</p>
<p>यद्यप्यनुमिमीतेऽसौ शीतवारणजं सुखम् ।<br>
तथाप्यस्य स्वसंवित्तिर्न रूपानवभासिनी ॥८५०॥</p>
<p>अन्ये तन्मात्ररूपाणां मानत्वं प्रतिपेदिरे ।<br>
चक्षूरश्मिस्त्वसंस्पर्श इत्यादिविधियोगतः ॥८५१॥</p>
<p>अदृश्यत्वं चक्षुरादेरत एवोपपद्यते ।</p>
<p>७९)</p>
<p>योगिनः प्रत्यदृश्यत्वं जातुचिन्नोपपद्यते ॥८५२॥</p>
<p>अन्ये तु स्थूलभूतानां ज्योतिषां मानतां जगुः ।<br>
मेयस्यापि प्रमाणत्वमपरे प्रतिपेदिरे ॥८५३॥</p>
<p>यतो भवति मातृत्वं तत्प्रमाणमिति स्थितिः ।<br>
तद्धटाद्यैश्च यत्तस्मात्तेऽपि मानमिति स्मृताः ॥८५४॥</p>
<p>लौकिको व्यपदेशश्च नैव वस्त्वनुसारतः ।<br>
स हीच्छामात्रकॢप्तत्वात्प्रायेणैवौपचारिकः ॥८५५॥</p>
<p>कथं जानासि भोः सोऽहं जानामीति च चोदितः ।<br>
घटेनानेन दृष्टेन जानामीत्यभिभाषते ॥८५६॥</p>
<p>तस्मान्मेयेऽपि मानत्वं नहि नाम न लौकिकम् ।<br>
अभेदवादे मूलस्थे विरोधोऽपि न दूषणम् ॥८५७॥</p>
<p>ये तु प्रमाणमाहुस्तत्सामग्रीं तैरपि स्फुटम् ।<br>
अर्थादेर्मानताभीष्टा सा सङ्घेऽप्यन्यथा कुतः ॥८५८॥</p>
<p>अन्ये तु सर्वस्यैवेयत्तात्तभेदस्य मानताम् ।<br>
क्रमोदितां हि सर्वत्र क्वचिच्चाप्यक्रमोदिताम् ॥८५९॥</p>
<p>क्वचित्क्रमाक्रमग्रासपरिपूर्णत्वबन्धुराम् [पूर्णिपूर्णेति<br>
पाठः] ।<br>
मन्वते तन्मतं तावद्दिङ्मात्रेणोपदर्श्यते ॥८६०॥</p>
<p>प्रथमं मेययोगेन झटिति प्रतिभासिना ।<br>
अन्यार्थदृश्यभिप्रायप्रच्छन्नेनैव सर्वतः ॥८६१॥</p>
<p>मातृत्वं चरमं तत्र चक्षुषः प्रविजृम्भणम् ।<br>
ततो मनोऽहन्धीवर्गविजृम्भान्तःसमुज्ज्वलम् ॥८६२॥</p>
<p>ततः पौंस्नाभिसंशुद्धसंविदुल्लासशालिता ।<br>
ततः कालकलारागयत्यविद्यानिशाः क्रमात् ॥८६३॥</p>
<p>अन्यथा वा समं वापि द्वन्द्वयोगेन वा त्रिशः ।</p>
<p>८०)</p>
<p>सर्वशो वा चतुष्पञ्चयोगेनाप्याणवे पदे ॥८६४॥</p>
<p>अभावकर्तृतासङ्गसिद्धितर्काख्यसंशयाः ।<br>
तत्रापि ननु जायन्ते तत्तत्क्रमविचित्रिताः ॥८६५॥</p>
<p>तत्पृष्ठे चाविकल्पासौ शुद्धैश्वर्यावभासिका ।<br>
विद्या प्रमाणतामेति पर्यन्तप्रमितिस्थितौ ॥८६६॥</p>
<p>ततः सदाशिवोदारज्ञानेच्छाशक्तिसंश्रये ।<br>
स माता पूर्णतामेति शक्त्यन्ताध्वसुनिर्वृतः ॥८६७॥</p>
<p>इत्थं पूर्णं प्रमातृत्वं यतः समवभासते ।<br>
तदन्यतमभागांशतिरोधानवियोगजाः +++([तदन्यमतेति पाठः])+++ ॥<br>
८६८॥</p>
<p>संविदः स्फुटतान्यत्वभेदान्निःसङ्ख्यतां गताः ।<br>
अत एव ह्यजानानैः शिवशास्त्रोदितां स्थितिम् ॥८६९॥</p>
<p>स्फुटास्फुटादिसंवित्सु स्मृत्यस्मृत्यादिगोचरे ।<br>
सौषुप्तादिषु शीघ्रत्वे युक्त्यामर्शाद्यसम्भवात् ॥८७०॥</p>
<p>मनोवधानं संस्कारो धर्माद्यदृष्टकल्पनम् ।<br>
इत्येते हि स्फुटं शब्दा नात्र कोऽर्थस्तत्रि * मा ॥८७१॥(?)</p>
<p>ऊर्ध्वोर्ध्वतत्त्वव्रातस्य मानत्वे च निरूपिते ।<br>
अधराधरतत्त्वांशो मेयतामवलम्बते ॥८७२॥</p>
<p>न चात्रास्ति क्रमः कश्चिद्व्यवधाने हि सम्भवात् ।<br>
नहि विद्या न बौद्धि तामालोचयति संविदम् ॥८७३॥</p>
<p>विद्या विवेक्त्री प्रोक्ता हि बुद्धिपृष्ठसमाश्रिता ।<br>
प्रकाशात्मवपुर्बाह्यमक्षमालोचनात्मकम् ॥८७४॥</p>
<p>सङ्कल्पार्थं मनः प्राहुरभिमन्त्रीमहङ्कृतिम् ।<br>
निश्चेत्रीं च धियं तत्र विद्यां चापि विवेचिकाम् ॥८७५॥</p>
<p>तत्रैव रञ्जकं रागं कलां शक्तत्वदर्शिनीम् ।</p>
<p>८३)</p>
<p>कालं व्यवच्छित्कर्तारं नियतिं च नियामिकाम् ॥८७६॥</p>
<p>आमृशन्तीमन्यमातृसाधारण्यावभासिकाम् ।<br>
ग्राह्यमण्डलतद्ग्राहिनानारूपावमर्शिनीम् ॥८७७॥</p>
<p>मायां पूर्णत्वसम्भोगप्रच्युतिक्षोभकारिणीम् ।<br>
सद्विद्यां पूर्णविश्रान्तिदायिनीं सुशिवात्मिकाम् ॥८७८॥</p>
<p>ज्ञाननिर्भरभावांशस्वरूपपरिमर्शिकाम् ।<br>
इच्छाशक्तिं प्रमात्रंशपूर्णभावावभासिकाम् ॥८७९॥</p>
<p>आश्रित्य परिपूर्णोऽयं मातृभावो विजृम्भते ।<br>
प्रकाशालोचने पूर्वं सङ्कल्पाभिमते ततः ॥८८०॥</p>
<p>निश्चयानुदृशौ पश्चाद्विवेकासङ्गिताद्वयम् ।<br>
कर्तृतास्थाव्यवच्छेदः साधारण्यावभासनम् ॥८८१॥</p>
<p>नानाविमर्शाप्रक्षोभपूर्णमेयप्रवेदनम् ।<br>
पूर्णमातृत्वसंवित्तिर्भैरवीभाव एव च ॥८८२॥</p>
<p>इत्थं षोडशधा मेयमयं यावत्प्रकाशयेत् ।<br>
तावद्विज्ञानचन्द्रोऽसौ प्रोक्तो द्व्यष्टकलास्थितिः ॥८८३॥</p>
<p>अनुत्तरा स्थितिः पूर्वमानन्देच्छेशनान्यतः ।<br>
उदयश्चोनतावेश इति षट्कं व्यवस्थितम् ॥८८४॥</p>
<p>अनुत्तरात्समारभ्य ज्ञानशक्त्यन्तमीदृशम् ।<br>
इच्छैव तु क्रियाशक्तिमीशनेन समास्थिता ॥८८५॥</p>
<p>प्रकाशस्थितिलेशांशं गृह्णती षण्ठतां गता ।<br>
इच्छादि यच्च तत्पूर्वानुत्तरानन्दसङ्गतेः ॥८८६॥</p>
<p>तदादिश्लेषयोगेन सन्ध्यक्षरचतुष्टयम् ।<br>
ततः स्वरूपसंवित्तिलाभाद्बिन्द्वादिका स्थितिः ॥८८७॥</p>
<p>ततः समग्रसन्दर्भभरिताकाररूपिणि ।<br>
विसर्गः किल शाक्तोऽसौ विक्षेप इति यः स्मृतः ॥८८८॥</p>
<p>८२)</p>
<p>विसर्गस्यैव विश्लेष इति सप्तदशी कला ।<br>
क्वचिदष्टादशी सैव पुनः प्रक्षोभयोगतः ॥८८९॥</p>
<p>अनुत्तरस्याकारस्य परभैरवरूपिणः ।<br>
अकुलस्य परा येयं कौलिकी शक्तिरुत्तमा ॥८९०॥</p>
<p>स एवायं विसर्गस्तु तस्माज्जातमिदं जगत् ।<br>
तस्य प्रक्षोभयोग्यत्वं प्रक्षोभकलनोदयः ॥८९१॥</p>
<p>प्रक्षोभपूर्णताभावात्तदकुलक्रमोनता ।<br>
इति षट्कस्वरूपात्मविमर्शान्दोलनोदितम् ॥८९२॥</p>
<p>अनुतारस्वभावत्वादाद्यस्यैव विजृम्भितम् ।<br>
स एव भगवानन्तर्नित्यं प्रस्फुरदात्मकः ॥८९३॥</p>
<p>अन्तःस्थसर्वभावौघपूर्णमध्यमशक्तिकः ।<br>
स्वेच्छाक्षोभस्वभावोद्यज्जगदानन्दसुन्दरः ॥८९४॥</p>
<p>नित्यं स्फुरति सम्पूर्णविसर्गरससुन्दरः ।<br>
शिवशक्त्योः स सङ्घट्टः स्नेह इत्यभिधीयते ॥८९५॥</p>
<p>अत्रैव पूर्णवैसर्गपदे लब्धुं प्रवेशनम् ।<br>
लेहनामन्थनेत्यादिसम्प्रदायमुपासते ॥८९६॥</p>
<p>तथाहि मध्यमां नाडीमधिष्ठायाखिलं वपुः ।<br>
प्राणयत्परमं तेजः प्रक्षुब्धमृतुमाल्य(मद्य)तः ॥८९७॥</p>
<p>विसृष्टिरूपतां गच्छेद्यात्यानन्दचमत्क्रियाम् ।<br>
अपूर्णा केवलं सा तु पूर्णा तु भगवन्मयी ॥८९८॥</p>
<p>तेन वैसर्गिकी शक्तिरेकैवेयं प्रजृम्भते ।<br>
विसर्ग एव प्रक्षुब्धः प्रयत्नद्विगुणत्वतः ॥८९९॥</p>
<p>हकारो नाम विश्वेषां व्यञ्जनानां प्रसूतिकृत् ।<br>
स एव च पुनर्बिन्दुयोगात्स्वामेव भूमिकाम् ॥९००॥</p>
<p>८३)</p>
<p>अनुत्तरामाश्रयते सोऽहम्भाव इहेष्यते ।<br>
अत्रैवावर्णजः काख्यस्तदन्यश्च इवर्णजः ॥९०१॥</p>
<p>तत एव हि रेफांशच्छायोपाधेर्-ऋवर्णतः ।<br>
टवर्गस्तत एवाथ धराच्छायोपधिक्रमात् ॥९०२॥</p>
<p>तवर्गस्तत्परः पश्चादुवर्णाद्यरलाश्च वः ।<br>
इवर्णवर्गाच्चोवर्णात्क्रमेणेत्यत एव हि ॥९०३॥</p>
<p>अन्तःस्था इत्यशीताश्च इवर्णाद्द्विप्रभेदशः ।<br>
शषसानां समुद्भूतिः शुद्धोपाधिकलायुजः ॥९०४॥</p>
<p>इच्छाया एव विश्वो हि प्रसवो बहुधा स्थितः ।<br>
अत एव हि सस्थानभावो युक्तत्वमर्हति ॥९०५॥</p>
<p>जीवस्यैवेयमाश्यानस्थितिर्योन्यात्मिका यतः ।<br>
सैवानुत्तरदेवस्य शक्तिरत्र निरुच्यते ॥९०६॥</p>
<p>तत्रैवान्तःस्थतत्त्वानि परावाग्भूमिकाक्रमात् ।<br>
अवर्गे शिवतत्त्वं तु कादौ हान्ते शिवान्तकम् ॥९०७॥</p>
<p>इति सम्पुटयोगोऽयं त्रिंशकार्थो निरूपितः ।<br>
एवं पूर्णानवच्छिन्न चिद्देवी स्याद्यदि स्फुटम् ॥९०८॥</p>
<p>सर्वमस्यां भवेदेषा सर्वत्र च तथा भवेत् ।<br>
यो मां पश्यति सर्वत्र सर्वं च मयि पश्यति ॥९०९॥</p>
<p>तस्याहं न प्रणश्यामि स ममेत्यपि तन्मुनिः ।<br>
अभाषतार्जुनाचार्यवचसा तत्र तत्र च ॥९१०॥</p>
<p>संविदात्मा हि विच्छिन्नो यदि स्यात् सर्वभावतः ।<br>
भाव एव भवेदेष स्वलक्षणघटादिवत् ॥९११॥</p>
<p>अतश्च संवित्संवित्त्वहानेरेषा प्रणश्यति ।<br>
पलायते हि चित्सा चेद्व्यवचिच्छेदयिष्यते ॥९१२॥</p>
<p>निजोत्तमाङ्गच्छायेव स्वपदाक्रमणक्रमे ।</p>
<p>८४)</p>
<p>यच्च सर्वं मयि प्रोक्तं न पश्यति महाजनः ॥९१३॥</p>
<p>स सर्वमध्यवर्तित्वान्मयि तावत्प्रतिष्ठितः ।<br>
एवं प्रकाशानिष्ठत्वादस्यासत्समताजुषः ॥९१४॥</p>
<p>प्रणाश एवेति मुनिः प्रोवाचोभयवर्त्मना ।<br>
एष वस्तुक्रमस्तावद्योऽयं सम्पुट उच्यते ॥९१५॥</p>
<p>तत एव समस्ताध्वकलितासनसद्मनि ।<br>
संविदाधेयतां प्राप्ता पुनराधारतां गता ॥९१६॥</p>
<p>उक्तं चानुत्तरे यागे पुनरेवासनं ततः ।<br>
अत्र तु प्रविविक्षूणां ज्ञप्तिक्रमवशान्मुनिः ॥९१७॥</p>
<p>ऊचिवान्भगवानेव विश्वं तन्नान्यथेति यत् ।<br>
अभिन्नसंवित्स्वातन्त्र्यं भासते भेदवर्त्मनि ॥९१८॥</p>
<p>उपदेश्योपदेष्ट्टत्वव्यवस्थेयं प्रतायते ।<br>
स्वात्मैव हि गुरुर्देवः पर इत्यभिमन्यते ॥९२९॥</p>
<p>स्वोदीरितानि वाक्यानि परोक्तानीति मन्यते ।<br>
प्रतिपाद्यं च यद्वस्तु येन च प्रतिपाद्यते ॥९२०॥</p>
<p>तत्सर्वमात्मरूपं हि भेदेनैवाभिमन्यते ।<br>
यथा स्वप्नपदावस्थामुपदेशपरम्पराम् ॥९२१॥</p>
<p>आकर्णयञ्जडो जन्तुरन्योक्तमभिमन्यते ।<br>
तथैव जाग्रद्गर्भोऽयं व्यवहारः समस्तकः ॥९२२॥</p>
<p>को भेदः स्वप्नजाग्रत्सु तर्हि स्यादिति चेत्पुनः ।<br>
भणिष्यतेऽथ वा नाथे स्वतन्त्रे किन्न भाषितम् ॥९२३॥</p>
<p>एवं ज्ञप्तिक्रमेणैव भेदो विध्यनुवादयोः ।<br>
सर्वं देवोऽथ वा देवः सर्वमित्येकमेव हि ॥९२४॥</p>
<p>वस्तुतः कुम्भघटवद्विश्वं पर्यायमात्रकम् ।</p>
<p>८५)</p>
<p>वाच्य एषां त्वमेवेति तच्छ्रीनारायणोऽभ्यघात् ॥९२५॥</p>
<p>नन्वभेदे कथङ्कारं कॢप्तिर्विध्यनुवादयोः ।<br>
यो दन्तुरः स चैत्रोऽयमिति दन्तुरमादितः ॥९२६॥</p>
<p>अनुद्य चैत्र इत्यंशो यदि नाम विधीयते ।<br>
तद्दन्तुरोऽन्यश्चेच्चैत्राच्चैत्रश्चान्यस्ततः कथम् ॥९२७॥</p>
<p>घटश्चैत्र इतीदृक्षा न स्याद्विध्यनुवादता ।<br>
तस्माद्य एव चैत्रोऽसौ स दन्तुर इति स्थितिः ॥९२८॥</p>
<p>वास्तवी ज्ञप्तिमात्रोत्थो विधिर्विध्यनुवादयोः ।<br>
अज्ञातपर्यायपदस्थितीन्प्रति<br>
प्रयुज्यते पादप एष भूरुहः ।<br>
कुम्भो घटश्चेति तथैव भण्यते<br>
महेश्वरः सर्वमिदं जगत्त्विति ॥९२९॥</p>
<p>इत्थं सम्पुटयोगेन परिपूर्णा हि या स्थितिः ।<br>
यस्यां संहारसृष्ट्यंशशतान्यन्तः स्थितान्यपि ॥९३०॥</p>
<p>तामेव भागशः केचिदुपासितुमनस्तया ।<br>
एकादिद्विगुणत्वोत्थचतुःषड्द्वादशादिभिः ॥९३१॥</p>
<p>संविच्चक्रमयैर्भेदैर्भिन्दते विविधैः क्रमैः ।<br>
एका संविद्द्विधा सैव दृक्क्रियात्मा त्रिधाथ सा ॥९३२॥</p>
<p>प्रोन्मेषशक्तिसाचिव्याच्चतुर्धाप्यथ गीयते ।<br>
चिच्छक्त्यानन्दरूढ्या तु पञ्चधासौ प्रभाष्यते ॥९३३॥</p>
<p>षोढा तु स्वरषट्कोक्तसंविच्चर्चाविचारणात् ।<br>
यावद्द्वादशधा संवित्सृष्ट्यादौ तुल्यगोचरे ॥९३४॥</p>
<p>एकैकशस्त्र्यात्मकत्वात्त्रये वा चातुरात्म्यतः ।<br>
सृष्टिं कलयते संवित्तत्राभ्येति च रक्तताम् ॥९३५॥</p>
<p>स्थितिनाशं कलयते क्वापि शङ्कां प्रकल्पयेत् ।</p>
<p>८६)</p>
<p>तां संहृत्य च भावांशं संहारात्स्वात्मनः पुनः ॥९३६॥</p>
<p>संहर्त्रीत्वं चर्चयते तदन्तः पुण्यपापयोः ।<br>
न द्रुतं न निरोधं वा स्वस्वातन्त्र्येण वाञ्छति ॥९३७॥</p>
<p>एवं बोधांशकरणमरीचीचक्रमात्मनि ।<br>
ग्रसमाना संहरते प्रमाणांशस्थितान्रवीन् ॥९३८॥</p>
<p>ततः कल्पितमात्रंशं संहृत्याकल्पिते हृदि ।<br>
तत्सर्वातीतमप्यन्तरनवच्छिन्नधामनि ॥९४९॥</p>
<p>नयेत्तन्नयनद्वाराद्विश्वं यावत्तथा नयेत् ।<br>
ततः सृष्टिं च कलयेदित्यादिक्रमयोगतः ॥९४०॥</p>
<p>द्वादशारमिदं चक्रं सर्वदा परिवर्तते ।<br>
यस्यैताः स्थूलमात्रत्वं मासराश्यादिसम्पदः ॥९४१॥</p>
<p>अक्रमक्रमवशाद्द्विशस्त्रिशो<br>
भूरिशोऽथ विविधैः क्रमाक्रमैः ।<br>
चक्रमेतदुदितं विजृम्भते<br>
मेयमानमितिमातृभक्षकम् ॥९४२॥</p>
<p>एतच्चक्रगतानन्तकिरणारासमाश्रयात् ।<br>
चक्रभेदो न सङ्ख्यातुं कदाचिदपि शक्यते ॥९४३॥</p>
<p>यथा हि वर्हिणः पत्रे सितपीतारुणादिकम् ।<br>
प्रोन्मिषन्निमिषच्चात्र भासतेऽप्यतथात्मकम् ॥९४४॥</p>
<p>तथानुन्मिषितालीनसूक्ष्मसंवित्सुनिर्भरः ।<br>
चक्रेशो भाति निमिषत्प्रोन्मिषद्वृत्तिचित्रितः ॥९४५॥</p>
<p>तत्कस्यापि निमेषेण कस्याप्युन्मेषयोगतः ।<br>
एकारचक्रात्प्रभृति सहस्रारं विवर्तते ॥९४६॥</p>
<p>तदसङ्ख्यानमथ वाप्यन्योन्याश्रितगर्भकम् ।</p>
<p>८७)</p>
<p>न वा तच्चक्रमथ किं व्योमैवैकं विजृम्भते ॥९४७॥</p>
<p>तदप्यनन्तसच्चक्रगर्भं वापि विभासते ।<br>
अनन्तव्योमगर्भं वा महाव्योमैकमुच्यते ॥९४८॥</p>
<p>यथा व्योमैवैकं कचति सितनीलारुणतया<br>
यथा चैते मेघाः पुनरथ तथा भान्ति बहुधा ।<br>
तथा संवित्तत्त्वं कलनपरिसङ्ख्याविरहितैः<br>
स्वतन्त्रं स्वाकारैः स्फुरति नच ते केचन ततः ॥९४९॥</p>
<p>इति तत्त्वमिदं न्यरूपय-<br>
न्मम नाथो हृदयस्थितः स्वयम् ।<br>
प्रतिपद्य विचित्ररूपकं<br>
गुरुसन्तानपरम्परायितम् ॥९५०॥</p>
<p>तदमुत्र नये न ये प्ररूढिं<br>
प्रतिपत्तुं क्षमतामुपाश्रयन्ते ।<br>
ननु तत्प्रतिबोधनाय देवो<br>
विविधां मण्डलकल्पनामवोचत् ॥९५१॥</p>
<p>बालो यद्वद्रेखया वर्णजाते<br>
स्वैः सङ्केतैर्योज्यते तत्क्रमेण ।<br>
तद्वन्मुद्रामण्डलैर्मन्त्रतन्त्रैः<br>
पूर्णे स्वस्मिन्योज्यते धाम्न्यनर्घे ॥९५२॥</p>
<p>अत्रापि किञ्चन विभाति तदिच्छयैव<br>
दूरं तथा सविधमाश्रिततारतम्यम् ।<br>
अंशस्पृगप्यथ निरंशपदप्रतिष्ठ-<br>
मित्थं क्रियापटलगो बहुधैव भेदः ॥९५३॥</p>
<p>इत्थं प्रमाणताभागि यत्तत्त्वं हि न्यरूप्यत ।<br>
परापरा भगवती सेयं भाति तथा तथा ॥९५४॥</p>
<p>८८)</p>
<p>तदत्रैव परांशो यः स मात्रंशोऽपरः पुनः ।<br>
मेयाम्श इति तत्पूर्वमेवास्माभिः प्रकाशितम् ॥९५५॥</p>
<p>मात्रंशोऽपि परे भागे बहुधा यत्स्थितस्ततः ।<br>
परापरतयोद्रिक्तः परो मन्त्रेशरूपकः ॥९५६॥</p>
<p>उद्रिक्तापरभावस्तु मन्त्र इत्यभिधीयते ।<br>
परापरस्तु यो माता समुद्रिक्तपरापरः ॥९५७॥</p>
<p>स विज्ञानाकलः प्रोक्तः प्रबुद्धपरभावकः ।<br>
अपरोद्रेकयोगेन स एव प्रलयाकलः ॥९५८॥</p>
<p>अपरः किल यो माता सकलः स तु भाष्यते ।<br>
परापरादिभेदेन तस्यापि बहुधा स्थितिः ॥९५९॥</p>
<p>विचार्यमाणा निःसङ्ख्यान्मातृभेदांस्तनोत्यलम् ।<br>
मुख्यत्वेन तु सप्तैव मातृभेदाः प्रकीर्तिताः ॥९६०॥</p>
<p>प्रमाणांशे पतन्त्येव तेषामेव स्वशक्तयः ।<br>
व्यापारयोगितैवैषा शक्तित्वमिति मन्महे ॥९६१॥</p>
<p>यच्च व्याप्रियमाणत्वं करणत्वं तदेव हि ।<br>
एवं च शक्तिमच्छक्तिभेदान्मातृप्रमाणजाः ॥९६२॥</p>
<p>चतुर्दश स्वरूपं च प्रमेयमिति भाष्यते ।<br>
माता मानं च मेयं च यत एकं प्रकीर्तितम् ॥९६३॥</p>
<p>ततः पञ्चदशात्मैकमेकं प्रकृतिपञ्चितम् ।<br>
तत्राप्येकैकशो भेदे निजतत्त्वस्वरूपिणि ॥९६४॥</p>
<p>सङ्क्षेपविस्तरकृतं भेदानन्त्यं प्रतायते ।<br>
पुनर्जलादिमूलान्तभेदसङ्कलनक्रमात् ॥९६५॥</p>
<p>भूयान्भेदप्रभेदोत्थो वैचित्र्यविसरोदयः ।<br>
एवं धरातः प्रभृति प्रधान-<br>
तत्त्वान्तमुक्तं दशपञ्चधैव ।</p>
<p>८९)</p>
<p>पुंसः कलान्तं सकलः स्वरूप-<br>
भूतो न माता न च मानरूपः ॥९६६॥</p>
<p>त्रयोदशात्मत्वमतोऽत्र निष्ठितं<br>
निशि स्वरूपं तु भवेल्लयाकलः ।<br>
मध्ये तु विज्ञानकलस्वरूपता<br>
विद्यापदे मन्त्रगतस्वरूपता ॥९६७॥</p>
<p>ऐशे मन्त्रेशवर्गस्थितिरथ सुशिवे धाम्नि तन्नाथनिष्ठा<br>
पूर्वं पूर्वं च तत्र प्रकटयति निजां मातृमानव्यवस्थाम् ।<br>
तेनानन्यप्रमातृ स्फुरति शिवपदं स्वप्रकाशं सदैकं<br>
मन्त्रेशेशानतस्तु त्रिशरमुनिनवत्र्यक्षसङ्ख्याविभेदाः ॥९६८॥</p>
<p>शक्तिश्च नो शक्तिमतो विभिन्ना<br>
तेनैति नो भेदमियं पृथक्त्वम् ।<br>
अमातृतायां न च शक्तिरस्ति<br>
तेन स्वरूपं नहि शक्तियुक्तम् ॥९६९॥</p>
<p>धरातत्त्वाविभेदेन यः प्रकाशः प्रकाशते ।<br>
स एव शिवनाथोऽत्र पृथिवी ब्रह्म तत्परम् ॥९७०॥</p>
<p>धरातत्त्वगताः सिद्धिर्वितरीतुं समुद्यतान् ।<br>
प्रेरयन्ति शिवेच्छातो ये ते मन्त्रमहेश्वराः ॥९७१॥</p>
<p>प्रेर्यमाणास्तु मन्त्रेशा मन्त्रास्तद्वाचकाः स्फुटम् ।<br>
धरातत्त्वगतं योगमभ्यस्य शिवविद्यया ॥९७२॥</p>
<p>न तु पाशवसाङ्ख्यीयवैष्णवादिद्वितादृशा ।<br>
अप्राप्तध्रुवधामानो विज्ञानाकलताजुषः ॥९७३॥</p>
<p>तावत्तत्त्वोपभोगेन ये कल्पान्ते लयं गताः ।<br>
सौषुप्तावस्थितौ यद्वत्तेऽत्र प्रलयकेवलाः ॥९७४॥</p>
<p>सौषुप्ते तत्त्वलीनत्वं स्फुटमेव हि लक्ष्यते ।</p>
<p>९०)</p>
<p>अन्यथा नियतस्वप्नसंसृष्टिरियती कुतः ॥९७५॥</p>
<p>सौषुप्तमपि चित्रं च स्वच्छास्वच्छादि भासते ।<br>
अस्वाप्सं सुखमित्यादिस्मृतिवैचित्र्यदर्शनात् ॥९७६॥</p>
<p>मायाकर्मसमुल्लाससम्मिश्रितमलाबिलाः ।<br>
धराधिरोहिणो ज्ञेयाः सकला इह पुद्गलाः ॥९७७॥</p>
<p>अस्यैव सप्तकस्य स्वस्वव्यापारप्रकल्पने ।<br>
प्रक्षोभो यस्तदेवोक्तं शक्तीनां सप्तकं ततः ॥९७८॥</p>
<p>शिवोऽविच्युतचिद्रूपस्तिस्रस्तच्छक्तयस्तु याः ।<br>
ताः स्वातन्त्र्यवशोपात्तग्रहीतृग्राह्यरूपिकाः ॥९७९॥</p>
<p>ग्रहीतृभागोद्रेकेण ग्राह्यभागोच्छलत्त्वतः ।<br>
सप्त सप्तेति यत्त्वेकं जडमात्रं नरात्मकम् ॥९८०॥</p>
<p>तत्स्वरूपं ततस्त्रैधं प्रतितत्त्वं व्यवस्थितम् ।<br>
किं चार्थे खलु निर्ग्राह्ये तुटयः षोडश क्षणाः ॥९८१॥</p>
<p>सपादद्व्यङ्गुलावेशात्प्रत्येकं परिकल्पिताः ।<br>
तत्राद्यः परमाद्वैतनिर्विभागरसात्मकः ॥९८२॥</p>
<p>अन्त्यस्तु ग्राह्यतादात्म्यान्न पृथक् प्रविभाव्यते ।<br>
उपान्त्यस्तत्स्वरूपस्य ग्राहकः परिभाव्यते ॥९८३॥</p>
<p>आद्यं च सप्तकं तत्र निर्विकल्पकतां गतम् ।<br>
क्रमोन्मिषद्विकल्पांशच्छायाच्छादनकोविदम् ॥९८४॥</p>
<p>तदेव शिवरूपं हि परशक्त्यात्मकं विदुः ।<br>
द्वितीयं सप्तकं तत्र परापरपदात्मकम् ॥९८५॥</p>
<p>विकल्प इति सङ्गीतमिति भेदोऽवभास्यते ।<br>
तदस्यां सूक्ष्मसंवित्तौ कलनाय समुद्यताः ॥९८६॥</p>
<p>संवेदयन्ते यद्रूपं तत्र किं वा विकत्थनैः ।<br>
क्रमात्तु भेदन्यूनत्वे तुटीनामपि यो मतः ॥९८७॥</p>
<p>९१)</p>
<p>विकल्पस्य च निर्ह्रासो निर्विकल्पोपलक्षणम् ।<br>
यथा हि चिरदुःखार्तः पश्चादात्तसुखस्थितिः ॥९८८॥</p>
<p>विस्मरत्येव तद्दुःखं सुखविश्रान्तिवर्त्मना ।<br>
तथा गतविकल्पेऽपि रूढाः संवेदने जनाः ॥९८९॥</p>
<p>विकल्पविश्रान्तिबलात्तां वृत्तिं नाभिमन्वते ।<br>
विकल्पनिर्ह्रासवशेन याति<br>
विकल्पवन्ध्या परमार्थसत्या ।<br>
संवित्स्वरूपप्रकटत्वमित्थं<br>
तत्रावधाने यततां सुबुद्धिः ॥९९०॥</p>
<p>ग्राह्यग्राह्यकसंवित्तौ सम्बन्धे सावधानता ।<br>
इयं सा भण्यते तत्र यथेष्टफलयोगतः ॥९९१॥</p>
<p>अत एव हि तद्भेदबाहुल्याद्भुवनान्यपि ।<br>
विचित्रत्वम्प्रयान्तीति न चातिक्रम इष्यते ॥९९२॥</p>
<p>सक्रमाक्रममेवेदं कालस्य प्राक्प्रदूषणात् ।<br>
दिशश्च परमार्थत्वं नैव युक्त्योपपद्यते ॥९९३॥</p>
<p>पूर्वापरप्रतीतिं हि नैका सा कुरुते तथा ।<br>
उपाधिभेदो नो वस्तु तत्कथं सा प्रकल्प्यताम् ॥९९४॥</p>
<p>यो हि यस्माद्गुणोत्कृष्ट इत्यतः परमेश्वरः ।<br>
अभाषत निजानन्दकॢप्तदिक्कालमण्डलः ॥९९५॥</p>
<p>तदेवं तत्त्वरूपेऽस्मिन्विचित्रे प्रविविक्षताम् ।<br>
उपायभेदात्त्रैविध्यं समावेशेषु वर्णितम् ॥९९६॥</p>
<p>अनुपायः शाम्भवोऽसौ चिदुपायस्ततः परम् ।<br>
जडोपायस्त्वाणवः स्यात्स चापि बहुधा मतः ॥९९७॥</p>
<p>अजडेऽपि जडाभासः पारमेश्वर्ययोगतः ।</p>
<p>९२)</p>
<p>नाडीकरणबाह्यादेस्तेन संविदुपायता ॥९९८॥</p>
<p>तत्राक्षवृत्तिमाश्रित्य बाह्याकारग्रहो हि यः ।<br>
तज्जाग्रत्स्फुटमासीनमनुबन्धि पुनः पुनः ॥९९९॥</p>
<p>आत्मसङ्कल्पनिर्माणं स्वप्नो जाग्रद्विपर्ययः ।<br>
लयाकलस्य यो भोगः लयकर्मवशान्न तु ॥१०००॥</p>
<p>स्थिरो भवेन्निशाभावात्सुप्तं सौख्याद्यवेदने ।<br>
ज्ञानाकलस्य मलतः केवलाद्भोगमात्रतः ॥१००१॥</p>
<p>भेदवन्तः स्वतो भिन्नाश्चिकीर्ष्यन्ते जडाजडाः ।<br>
तुर्ये तत्र स्थिता मन्त्रतन्नाथाधीश्वरास्त्रयः ॥१००२॥</p>
<p>यावद्भैरवबोधांशप्रवेशनसहिष्णवः ।<br>
भावा विगलदात्मीयसाराः स्वयमभेदिनः ॥१००३॥</p>
<p>तुर्यातीतपदे संस्युरिति पञ्चदशात्मके ।<br>
यस्य यद्यत्स्फुटं रूपं तज्जाग्रदिति मन्यताम् ॥१००४॥</p>
<p>तदेवास्थिरमाभाति स्वरूपं स्वप्न ईदृशः ।<br>
अस्फुटं तु यदाभाति सुप्तं तत्तत्पुरोऽपि यत् ॥१००५॥</p>
<p>त्रितयस्यानुसन्धिस्तु यद्वशादुपजायते ।<br>
स्रक्सूत्रतुल्यं तत्तुर्यं सर्वभेदेषु गृह्यताम् ॥१००६॥</p>
<p>यत्त्वद्वैतभरोल्लासि द्राविताशेषभेदकम् ।<br>
तुर्यातीतं तु तत्प्राहुरित्थं सर्वत्र योजयेत् ॥१००७॥</p>
<p>लयाकले हि स्वं रूपं जाग्रत्तत्पूर्ववृत्ति तु ।<br>
स्वप्नादीति क्रमं सर्वं सर्वत्रानुसरेद्बुधः ॥१००८॥</p>
<p>एकत्रापि प्रभौ पूर्णे चित्तुर्यातीतमुच्यते ।<br>
आनन्दस्तुर्यमिच्छैव बीजभूमिः सुषुप्तता ॥१००९॥</p>
<p>ज्ञानं तु स्वप्नवृत्तित्वं क्रिया जाग्रदिति स्मृता ।<br>
अत्रैव योगभूम्युत्थाः सञ्ज्ञाः पिण्डस्थतादयः ॥१०१०॥</p>
<p>९३)</p>
<p>सर्वतोभद्रताद्यास्तु प्रसङ्ख्याज्ञानिनिर्मिताः ।<br>
एकैकत्र चतूरूपसद्भावाद्वितते ततः ॥१०११॥</p>
<p>चतूरूपत्वमेकत्र त्रित्वं पश्चादथैकता ।<br>
एकस्तु भैरवो नाथः प्रोल्लसद्विश्वरूपकः ॥१०१२॥</p>
<p>एकः शिवादिसकलपर्यन्तस्थितिसङ्गतः ।<br>
सोऽयं समस्त एवाध्वा भैरवाभेदवृत्तिमान् ॥१०१३॥</p>
<p>तत्स्वातन्त्र्यात्स्वतन्त्रत्वमश्नुवानोऽवभासते ।<br>
सोऽयं मातृस्वरूपस्थो मन्त्राध्वेति विभाव्यते ॥१०१४॥</p>
<p>प्रमारूपतया सोऽयं वर्णाध्वेति निरुच्यते ।<br>
प्रमाणरूपतामेत्य प्रयात्येष पदाध्वताम् ॥१०१५॥</p>
<p>प्रमाणरूपतावेशमपरित्यज्य मेयताम् ।<br>
गच्छन्सङ्कल्पनायोगात्कलाध्वा मातृसङ्गतः ॥१०१६॥</p>
<p>शुद्धे प्रमेयतायोगे स तत्त्वाध्वेति गृह्यताम् ।<br>
तत्स्थौल्याधारतायोगाद्भुवनाध्वेति वर्णितः ॥१०१७॥</p>
<p>तथाहि चिद्विमर्शेन ग्रस्ता वाच्यदशा यदा ।<br>
शिवज्ञानक्रियायत्तमननत्राणतत्परा ॥१०१८॥</p>
<p>अशेषशक्तिपटलीलीलालाम्पट्यपाटवात् ।<br>
मन्त्राध्वा रभसेन द्राक्प्रागुद्भूतः शिवात्मकः ॥१०१९॥</p>
<p>उच्छलत्संविदामात्रविश्रान्त्यास्वादयोगिनः ।<br>
सर्वाभिधानसामर्थ्यादनियन्त्रितशक्तयः ॥१०२०॥</p>
<p>सृष्टाः स्वात्मसहोत्थार्थधरापर्यन्तवृत्तयः ।<br>
स्वात्मीये चिद्विलसिते तावतोऽर्थान्निजात्मनि ॥१०२१॥</p>
<p>आमृशन्तः प्रमारूपां सत्यां बिभ्रति संविदम् ।<br>
बालास्तिर्यक्प्रमातारो येऽप्यसङ्केतभागिनः ॥१०२२॥</p>
<p>तेऽप्यकृत्रिमसंस्कारसारामेनां स्वस्वंविदम् ।</p>
<p>९४)</p>
<p>भिन्नभिन्नामुपाश्रित्य यान्ति चित्रां प्रमातृताम् ॥१०२३॥</p>
<p>अस्यामकृत्रिमानन्तवर्णसंविदि रूढताम् ।<br>
सङ्केता यान्ति चेत्तेऽपि यान्त्यसङ्केतवृत्तिताम् ॥१०२४॥</p>
<p>अनया तु विना सर्वे सङ्केता बहुशः कृताः ।<br>
नैव चेतसि विश्रान्तिं सङ्केतान्तरयोगतः ॥१०२५॥</p>
<p>व्रजेयुरन्वस्थानान्मूलक्षतिकरत्वतः ।<br>
तत्रापि खलु सङ्केते बालो व्युत्पाद्यतां कुतः ॥१०२६॥</p>
<p>तेनानन्तस्त्वमायीयो यो वर्णग्राम ईदृशः ।<br>
स चिद्विमर्शसचिवः सदैव प्रविजृम्भते ॥१०२७॥</p>
<p>तत एव च मायीया वर्णाः सूतिं वितेनिरे ।<br>
तेषां ते खल्वमायीया वीर्यमित्यवधार्यते ॥१०२८॥</p>
<p>तथाहि परवाक्येषु श्रुतेष्वावृणुते निजा ।<br>
प्रमा यस्य जडो नासौ तत्रार्थे याति मातृताम् ॥१०२९॥</p>
<p>यस्य तु स्वप्नमा बोधे प्रविऽसेद्भेदगर्भगा ।<br>
मायीयवर्णपुञ्जे स्वे स प्रमातृत्वमृच्छति ॥१०३०॥</p>
<p>यथा यथा चाकृतकं तद्रूपमतिरिच्यते ।<br>
तथा तथा चमत्कारतारतम्यं प्रकल्प्यते ॥१०३१॥</p>
<p>तदुद्रेकमहत्त्वे तु प्रतिभात्मनि निष्ठिताः ।<br>
ध्रुवं कवित्ववक्तृत्वशालितां यान्ति सर्वतः ॥१०३२॥</p>
<p>अत एव हि वाक्सिद्धौ वर्णानां समुपास्यता ।<br>
तेषामेव ततस्तेन गुप्ता गुप्तेन भाषिताः ॥१०३३॥</p>
<p>ततो यावद्विभोः शश्वद्विश्रान्तिर्युगपद्बहून् ।<br>
वर्णानुदृङ्क्य भोगांशपरिपूरणसुस्थितान् ॥१०३४॥</p>
<p>तावदेव पदाध्वासौ मेयभूमिमुपाश्रितः ।<br>
संसारमृतसङ्केतसङ्घाते प्रथमाङ्कुरः ॥१०३५॥</p>
<p>९५)</p>
<p>एवं प्रमेयता मातृभावो मानत्वमप्यथा ।<br>
षट्त्रिंशदात्मनस्तत्त्वकलापस्येति निश्चितम् ॥१०३६॥</p>
<p>तत्र सर्वं विभात्येतत्परमेशितरि ध्रुवे ।<br>
प्रतिबिम्बस्वरूपेण न तु बाह्यतया यतः ॥१०३७॥</p>
<p>चिद्व्योम्न्येव शिवे तत्तद्देहादिमतिरीदृशी ।<br>
भिन्ना संसारिणां भाति रज्जौ सर्पादिका यथा ॥१०३८॥</p>
<p>यतः प्राग्देहमरणसिद्धन्तः स्वप्नगोचरः ।<br>
देहान्तरादिर्मरणात्कीदृग्वा देहसम्भवः ॥१०३९॥</p>
<p>स्वप्ने तु प्रतिभामात्रसामान्यप्रथनाद्बलात् ।<br>
विशेषाः प्रतिभासन्ते न भाव्यन्तेऽपि ते तथा ॥१०४०॥</p>
<p>सालिग्रामोपलाः केचिच्चित्राकृतिहृदो यथा ।<br>
तथा मायादिभूम्यन्तलेखाश्चित्रहृदश्चितः ॥१०४१॥</p>
<p>नगरार्णवशैलाद्यास्तदिच्छानुविधायिनः ।<br>
न स्वयं सदसद्रूपकारणाकारणात्मकाः ॥१०४२॥</p>
<p>चिरप्ररूढे नियमे समुच्छेदात्प्रवर्तनात् ।<br>
अरूढेऽपि स्वतन्त्रोऽयं स्थितश्चिद्व्योमभैरवः ॥१०४३॥</p>
<p>एकचिन्मात्रसम्पूर्णभैरवाभेदभागिनि ।<br>
एवमस्मीत्यनामर्शो भेदको भावमण्डले ॥१०४४॥</p>
<p>सर्वप्रमाणैर्णो सिद्धं स्वप्ने कर्त्रन्तरं यथा ।<br>
स्वसंविदः स्वतन्त्रायास्तथा सर्गोऽपि बुध्यताम् ॥१०४५॥</p>
<p>चित्तचित्रपुरोद्याने क्रीडन्नेव हि वेत्ति यः ।<br>
अहमेव स्थितो भावैर्भूतैश्चिन्मात्रकैरिति ॥१०४६॥</p>
<p>एवं जातो मृतोऽस्मीति जन्ममृत्युविचित्रताः ।<br>
अजन्मन्यमृतौ भान्ति चित्तभित्तौ स्वकल्पिताः ॥१०४७॥</p>
<p>९६)</p>
<p>परेहसंविदामात्रं परलोकेहलोकता ।<br>
किन्त्वकालकलासंविद्देशभेदेऽप्यभेदिनी ॥१०४८॥</p>
<p>अभविष्यदयं सर्गो मूर्तश्चेन्न तु चिन्मयः ।<br>
तदवेक्ष्यत +++([अवक्ष्यतेति पाठः])+++ तन्मध्यात्केनैकोऽपि धराधरः ॥<br>
१०४९॥</p>
<p>भूततन्मात्रवर्गादेराधाराधेयचर्चने ।<br>
अन्ते संविन्मयी शक्तिः शिवरूपैव धारिणी ॥१०५०॥</p>
<p>तस्मात्प्रतीतिरेवेत्थं कर्त्री सा प्रतिभा शिवः ।<br>
अत्र स्वात्मनि ते तेन शक्तिः साधारसञ्ज्ञिता ॥१०५१॥</p>
<p>साङ्कल्पिकं निराधारमपि नैव पतत्यधः ।<br>
स्वाधारशक्तौ विश्रान्तेर्विश्वमित्थं विमृश्यताम् ॥१०५२॥</p>
<p>अस्या घनाहमित्यादिरूढेरेव धरादिता +++([घनेति पाठः])+++ ।<br>
यावदन्ते चिदस्मीति निर्वृत्ता भैरवात्मता ॥१०५३॥</p>
<p>मणाविन्द्रायुधे भास इव नीलादयः शिवे ।<br>
परमार्थत एषां तु नोदयव्यययोगिता ॥१०५४॥</p>
<p>देशे कालेऽत्र वा सृष्टिरित्येतदसमञ्जसम् ।<br>
चिदात्मनो हि देवस्य सृष्टिर्दिक्कालयोरपि ॥१०५५॥</p>
<p>जागराभिमते सार्धहस्तत्रितयगोचरे ।<br>
प्रहरे च पृथक्स्वप्नाश्चित्रदिक्कालमानिनः ॥१०५६॥</p>
<p>अत एव क्षणं नाम न किञ्चिदपि मन्महे ।<br>
क्रियाक्षणेऽपि ह्येकस्मिन्वह्व्यः सन्ति द्रुताः क्रियाः ॥१०५७॥</p>
<p>तेन ये भावसङ्कोचं क्षणान्तं प्रतिपेदिरे ।<br>
ते नूनमनया नाल्या +++([रात्र्येति पाठः])+++ शून्यदृष्ट्यवलम्बिनः ॥<br>
१०५८॥</p>
<p>तद्य एव सतो भावाञ्शून्यीकतुं तथासतः ।<br>
स्फुटीकर्तुं स्वतन्त्रत्वादीशः स परमेश्वरः ॥१०५९॥</p>
<p>९७)</p>
<p>तदित्थं परमेशानो विश्वरूपः प्रगीयते ।<br>
न तु भिन्नस्य कस्यापि धरादेरुपपन्नता ॥१०६०॥</p>
<p>उक्तं चैतत्पुरैवेति न भूयः प्रविविच्यते ।<br>
बहुभिश्चापि बाह्यार्थदूषणा प्रव्यरच्यत ॥१०६१॥</p>
<p>नन्वित्थं जन्ममरणे कर्मणः फलयोगिता ।<br>
कथं स्यात्किन्नु पूर्वोक्तं चित्स्वातन्त्र्यं सुविस्मृतम् ॥१०६२॥</p>
<p>तथा हि चित्स्वतन्त्रेयं यथा भासयते तथा ।<br>
सत्यं भात्यखिलाकारगर्भा सा चेति निश्चितम् ॥१०६३॥</p>
<p>इक्षौ प्रत्यणु माधुर्यं यथा सर्वात्मना तथा ।<br>
प्रत्येकपरमाणौ हि सर्वसृष्टिमयी स्थितिः ॥१०६४॥</p>
<p>अज्ञाततत्त्वमूलास्तु विवदन्तेऽत्र ये बुधाः ।<br>
नूनं निजमनोराज्यरक्षायै ते समुद्यताः ॥१०६५॥</p>
<p>प्राणे खे चिति बाह्ये वा कुत्रापीदमिति भ्रमः ।<br>
अज्ञत्वात्तन्नियत्युत्थस्वातन्त्र्याभावजृम्भितः ॥१०६६॥</p>
<p>अतः स्वसंविदामर्शो जन्मत्वेनेह भासते ।<br>
पुरस्तात्तु न संवित्तिः स्वातन्त्र्योचितरूपिणी ॥१०६७॥</p>
<p>प्राक्तनी संविदेवेह पूर्वकर्मेति भाष्यते ।<br>
तत्संविद्बाधिका संवित्कर्मक्षयकरी ततः ॥१०६८॥</p>
<p>अकृतं च यथा स्वप्ने मया कृतमिति स्फुरेत् ।<br>
फलदा दृश्यते सैव वार्ता जाग्रति कर्मणः ॥१०६९॥</p>
<p>तथा च प्राच्यकर्मौघफलसम्प्लोषणात्मिका ।<br>
यस्यैकाप्युत्तरोदेति संवित्स फलभाङ्नहि ॥१०७०॥</p>
<p>किं चान्यद्बहुसंवित्सुस्फुरत्त्वादयशो यशः ।<br>
भूयः फलवदाकाशनद्यम्भः सिक्तबीजवत् ॥१०७१॥</p>
<p>एवमल्पफलं कर्म स्वल्पसंवेदने स्फुरत् ।</p>
<p>९८)</p>
<p>अस्फुरन्निष्फलं त्वेव न्यायः सोऽयं स्वसंविदाम् ॥१०७२॥</p>
<p>तत्राप्यल्पत्वभूयस्त्वे संविदां ये प्रकल्पिते ।<br>
ते कर्मकर्तुः संवित्तिरूढ्या तद्रूपभागिनी ॥१०७३॥</p>
<p>या च (यस्य) संवित्स्वयं तादृक्फलगर्भा न जायते ।<br>
नाप्यन्यफलनिर्ग्राहिमातृसङ्गतितस्तथा ॥१०७४॥</p>
<p>फलवेदितुरन्यस्य प्रमातुरपि संविदि ।<br>
अन्यप्रमातृसङ्कल्पाद्यावदन्ते स कोऽप्यलम् ॥१०७५॥</p>
<p>प्रबुद्धः सृष्टिरक्षायै स्थितिशक्तिविजृम्भकः ।<br>
विदाः स्म सङ्कोचयति फलालम्बनकल्पनाः ॥१०७६॥</p>
<p>मत्स्यादमत्स्यदृष्ट्येयं सृष्टिरित्याशयेन ते ।<br>
परोपकारं कर्तव्यमुपादिक्षन्पुरातनाः ॥१०७७॥</p>
<p>एवं नामोपकारोऽयं मृतस्यापि प्रतन्यते ।<br>
पिण्डदानादिना भूयो दीयते देहसङ्गमः ॥१०७८॥</p>
<p>वरं स्वात्मनि सङ्क्लेशाः परं मा पीडयन्त्विति ।<br>
इति कल्पितमेतस्य कृच्छ्रादेस्तपसः फलम् ॥१०७९॥</p>
<p>लशुनादावभक्ष्यत्वमुक्तमाज्ञेयमीदृशी ।<br>
अकारणकमेवेति गृह्णन्तु किल जन्तवः ॥१०८०॥</p>
<p>तदेवं हंसपक्ष्यादिभक्ष्याभक्ष्यत्वनिर्णये ।<br>
युज्येत भिन्नबुद्धित्वमन्यथा न कथञ्चन ॥१०८१॥</p>
<p>एवं दृष्टेऽप्यदृष्टेऽथ कल्पितांशांशिकाक्रमात् ।<br>
फलयोगः स एवाद्य रूढः संविद्भुवि स्थितः ॥१०८२॥</p>
<p>देहः पिण्डात्परे लोके नान्यथेति स्थितिः कृता ।<br>
अन्योन्याननुषक्तत्वं जन्तूनां देहभृदिति? ॥१०८३॥</p>
<p>तत्सर्वशास्त्रपूगैश्च शङ्काशङ्कुः प्ररोपितः ।<br>
अज्ञचित्तधरारूढः फलपर्यन्ततां गतः ॥१०८४॥</p>
<p>९९)</p>
<p>अस्ति मे पिण्डदोऽद्याहं पिण्डदानक्रमात्तथा ।<br>
प्राप्नोभ्यवयवाभोगं पूर्णदेहोऽस्मि सुस्थितः ॥१०८५॥</p>
<p>अदृष्टक्रियया पुत्रशिष्यस्वात्मादिकॢप्तया ।<br>
स्वर्गभागहमत्यन्तमात्तसम्भोगसुस्थितः ॥१०८६॥</p>
<p>नास्ति मे पिण्डदः कश्चित्स्वयं चास्म्यतिदुष्कृती ।<br>
न मे त्रातास्ति कुत्रापि पतामि नरकार्णवे ॥१०८७॥</p>
<p>भविष्यति मम त्राता क्वापि काले कथञ्चन ।<br>
इत्यादिः संविदां स्फारस्तथैव फलति स्वयम् ॥१०८८॥</p>
<p>तस्यास्तु पिण्डकर्त्रादिर्माभूदथ यथा स्फुरेत् ।<br>
स तावत्तत्फलं भुङ्क्ते स्वसङ्कल्पेन कल्पितम् ॥१०८९॥</p>
<p>शङ्कावज्रप्रलेपान्तर्दृढबद्धां त्विमां मतिम् ।<br>
भैरवानल एवैकः समूलं प्लुष्यति क्षणात् ॥१०९०॥</p>
<p>अशेषचित्रचिद्गर्भसंसारस्वप्नसद्मनः +++([सद्गर्भेति पाठः])+++ ।<br>
प्लोषकः शिव एवाहमित्युल्लासी हुताशनः ॥१०९१॥</p>
<p>तन्मूढः कर्मसंवित्तिचित्रीभूतचितिस्तथा ।<br>
सङ्कल्पमेव संसारं विचित्रमभिमन्यते ॥१०९२॥</p>
<p>अत एव मृतो बालो वासनान्तरवर्जितः ।<br>
शिशुरेव भवेत्सुप्तदृढसंसारवासनः ॥१०९३॥</p>
<p>तान्यौ तथा (?) ।<br>
यावद्यौवनमभ्येति पुनस्तद्वासनाक्रमात् ॥१०९४॥</p>
<p>संस्कारसंविदा तास्ताः संसृतीरभिमन्यते ।<br>
कश्चिज्जडत्वसंस्काराज्जडीभूतोऽपि खानिलैः ॥१०९५॥</p>
<p>सह भूजलयोगेन याति पुष्पफलात्मताम् ।<br>
भक्षितो वीर्यरूपेण पुनरायाति गर्भताम् ॥१०९६॥</p>
<p>१००)</p>
<p>यावत्पुनः पुनश्चित्रान्संसारानभिमन्यते ।<br>
एकत्रैव स्वसंस्कारवासनावासितः शिवः ॥१०९७॥</p>
<p>भुङ्क्ते स्वर्नरकाद्यांस्तु भोगान्स्वातन्त्र्यकल्पितान् ।<br>
क्वचिद्भूमिमयी क्वापि जलात्मा क्वापि मिश्रिता ॥१०९८॥</p>
<p>एवं भुवनमय्येषा संविद्भाति स्वरूपतः ।<br>
ध्रियते यत्र तत्रैव स्वसंस्कारात्सुखादिकम् ॥१०९९॥</p>
<p>वेत्त्यन्येन न दृश्यस्तु स त्वन्यान्वेद चान्यथा ।<br>
न देशः परमार्थेन न च कालोऽस्ति कश्चन ॥११००॥</p>
<p>भेदवादे हि गगनदेशात्सर्वैकदेशता ।<br>
उपाधेरेव देशाद्भिद्देशस्याप्युपधेर्भिदा ॥११०१॥</p>
<p>इत्यन्योन्यसमाश्रित्या देशभेदो न कश्चन ।<br>
स्वरूपभेद एवातो भेदकत्वे सुसङ्गतः ॥११०२॥</p>
<p>स च नास्ति प्रकाशैकस्वरूपेष्विति साधितम् ।<br>
एनयैव परामर्शदृशा ये परिवर्जिताः ॥११०३॥</p>
<p>ते शङ्काकारिशास्त्रौघशङ्कितास्तन्मयीकृताः ।<br>
स्वस्वप्ननिर्मितानन्तजडजन्तुविकल्पितैः ॥११०४॥</p>
<p>शास्त्राभासैर्वृथा शङ्कां ग्राह्यन्ते बोधवर्जिताः ।<br>
यथा प्रबुद्ध्यते संविन्निभृतापि चिरं स्थिता ॥११०५॥</p>
<p>तथापि फलतीत्येवं प्रायश्चित्तादिकल्पितैः ।<br>
एवमाभासनानात्वस्वातन्त्र्यैश्वर्यशालिना ॥११०६॥</p>
<p>कॢप्तं यदेव तत्तस्य याति तन्वादिरूपताम् ।<br>
विपर्ययाभासयोगे शीताद्याभासदूषिते ॥११०७॥</p>
<p>नाड्यादावथ सङ्कोचस्फोटघातादिपीडिते ।<br>
देहभस्त्रामहायन्त्रवातचक्रेऽन्यथागते ॥११०८॥</p>
<p>प्राणो विघटते तेन जडाभासं कलेवरम् ।</p>
<p>१०१)</p>
<p>यस्मिन्यात्यधिकारे वा जाते प्राग्वासनाक्रमात् ॥११०९॥</p>
<p>तत्रैव कल्पयेद्भोगं परलोकाभिधानकम् ।<br>
पाषाणतां वा वेत्त्येष पुनर्वा प्रतिबुध्यते ॥१११०॥</p>
<p>परोऽयं लोक इति च रूढ्यास्य परलोकिता ।<br>
स्वर्गमोक्षादि यस्येह यथारूढं च चेतसि ॥११११॥</p>
<p>तथैवास्य बहिर्भाति ततस्तत्रापि चित्रता ।<br>
बन्धो मोक्षः सुखं +++([स्वयमिति पाठः])+++ स्वर्गो दुःखं जडमयी<br>
स्थितिः ॥१११२॥</p>
<p>संविदेव स्वतन्त्रेत्थं शिवरूपा विराजते ।<br>
भूयोऽवयवयुक्तस्य यथा तावत्यहंस्थितिः ॥१११३॥</p>
<p>तथा विश्वात्मके रूपे भैरवस्याप्यहंस्थितिः ।<br>
शिशुः शून्येऽपि वेतालं वेत्ति सत्यार्थकारिणम् ॥१११४॥</p>
<p>ध्येयपूज्यादिवैचित्र्यमित्थमर्थक्रियाकरम् ।<br>
मूर्तो भिन्नः समाहूतो हित्वा भोगान्निजान्क्षणात् ॥१११५॥</p>
<p>देव एतीति वार्तैषा वचनेष्वेव शोभते ।<br>
अमूर्तादिस्वरूपत्वं सर्वमेतत्तु युज्यते ॥१११६॥</p>
<p>आत्मैव हि तथाभूतस्तथा भात्येव भेदतः ।<br>
एवं स्वभाव एवैष संविदो यः स एव तु ॥१११७॥</p>
<p>भेदग्रस्ततया कार्मो मलः शास्त्रे निरूप्यते ।<br>
दीक्षादिकर्मयोगे तु न मलत्वं प्रतायते ॥१११८॥</p>
<p>स हि भेदमयाशेषसंसारदहनव्रतः ।<br>
दीक्षा च वस्तुतस्तादृक्सत्यसंवित्स्वरूपिणी ॥१११९॥</p>
<p>एवं यो वेद तत्त्वेनेत्युक्तं चानुत्तरे नये ।<br>
एवं विज्ञानयोगे हि शमिते भेदगोचरे ॥११२०॥</p>
<p>आत्मैव शिव एवैकः को बन्धः का च मुक्तता ।</p>
<p>१०२)</p>
<p>एतद्दीक्षामहासंवित्प्रवेशाय तु भण्यते ॥११२१॥</p>
<p>क्रियास्वभावदीक्षासौ कर्मादिमलहानये ।<br>
स्वभावकॢप्तनियतिबलाक्षिप्तेषु कर्मसु ॥११२२॥</p>
<p>भोगोऽस्य युगपद्यस्मात्क्रियते मन्त्रशक्तितः ।<br>
तथा हि प्राणगा देशकलाकालाध्वनिश्चयाः ॥११२३॥</p>
<p>जातयोऽस्य प्रतायन्ते धरण्यादिशिवान्ततः ।<br>
तत्रैव जन्मसम्भोगाधिकारलयभाजनम् ॥११२४॥</p>
<p>विधायोत्कृष्यते तस्मादन्यत्र च विधीयते ।<br>
इत्थं गुरोर्निश्चितसंविदात्म-<br>
रूढेश्च शिष्यस्य परस्परेण ।<br>
निष्कर्मचेतोरचितैव दीक्षा<br>
प्राक्कर्मशक्तीरखिला रुणद्धि ॥११२५॥</p>
<p>तत्रापि तण्डुलतिलाज्यचरुप्रबन्ध<br>
इत्यादि शैवनियतिप्रतिभारकॢप्तम् ।<br>
तावत्यपि स्फुटपदे न निशाप्रपञ्चो<br>
निर्मूलतामुपगतोऽपि विभेदवृत्तेः ॥११२६॥</p>
<p>भेदेऽपि किन्त्वेष पुनर्भविष्य-<br>
संसारकारिसुकृतादिविघातहेतुः ।<br>
शुद्धस्ततस्तदत एव हि तत्त्वजालं<br>
शुद्धेतरस्थितितया निखिलं द्विधैव ॥११२७॥</p>
<p>शुद्धं त्रिशक्तिखचितं ननु यामलं च<br>
भात्येव तेन बहुधैष कृतः क्रियायाः ।<br>
व्यापारकल्पनवशान्नियतिप्रपञ्चः<br>
स्वल्पेतरत्वकृततादृशभोगयोगः ॥११२८॥</p>
<p>मुद्रामण्डलसङ्घातः समन्त्रतन्त्रचर्चितः ।</p>
<p>१०३)</p>
<p>यत्र योगादिकं सर्वं फलदानाय कल्पते ॥११२९॥</p>
<p>निर्वृतिफलसम्प्राप्तिकाङ्क्षासङ्कोचसुस्थिताः ।<br>
अनवच्छिन्नतामेव फलत्वेनात्र मन्वते ॥११३०॥</p>
<p>नह्यनन्तानवच्छेदे कापि यागादिकल्पना ।<br>
अनवच्छिन्नवाञ्छा * * * * * * * * *
॥११३१॥</p>
<p>तथापि विदिते ह्यर्थे परमाद्वयसुन्दरे ॥११३२॥</p>
<p>संवित्स्वभावस्वातन्त्र्यात्केषाञ्चित्फलकामता ।<br>
तान्येवोद्दिश्य तत्सर्वं पूरणाय धरादितः ॥११३३॥</p>
<p>शिवान्तं बहुधा भेदैर्धारणाग्रन्थ उच्यते ।</p>
<p>इह हि नान्यनयेष्विव किञ्चन<br>
स्फुरितमस्ति न यत्किल सत्यतः ।<br>
तदिह सत्यपदे स्थितिभागिनां<br>
किमिव हेयपदे निपतिष्यति ॥११३४॥</p>
<p>इत्थं सप्तदशाधिकारचरमं तत्त्वं यदाभासते<br>
तन्निर्णीतमनुत्तरं शिवपदं सम्प्राप्तिकामान्प्रति ।<br>
एतत्सर्वमिहोदितं च जगदानन्दे विपक्षात्मकं<br>
भेदप्राणतया यतोऽत्र निखिलोऽप्येष प्रपञ्चः स्थितः ॥११३५॥</p>
<p>इति श्रीमन्महामाहेश्वराचार्यवर्याभिनवगुप्तपादविरचिते<br>
श्रीमालिनीविजयोत्तरवार्तिके प्रथमः काण्डः ॥१॥</p>

  </div>
</article>


        

        



    <aside class="card border noPrint" id="section-tree-item-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_mAlinI-vijaya-vArtikam_01_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sampradAyaH/kaulaH_shAktaH/sampradAyaH/pUrvAmnAyaH_trikam/abhinavagupta-mUlam/mAlinI-vijaya-vArtikam/01/">०१ </a>
            <a data-toggle="collapse" href="#section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_mAlinI-vijaya-vArtikam_01_md" role="button" aria-expanded="false" aria-controls="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_mAlinI-vijaya-vArtikam_01_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sampradAyaH_kaulaH_shAktaH_sampradAyaH_pUrvAmnAyaH_trikam_abhinavagupta-mUlam_mAlinI-vijaya-vArtikam_01_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
