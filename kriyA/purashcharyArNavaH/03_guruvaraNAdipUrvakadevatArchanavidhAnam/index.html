<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०३ गुरुवरणादिपूर्वकदेवतार्चनविधानम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०३ गुरुवरणादिपूर्वकदेवतार्चनविधानम्">
  <meta property="og:description" content="अथ तरङ्गद्वये क्रियावतीदीक्षा निरूप्यते ।
(शारदायाम्)
चतुर्विधा सा सन्दिष्टा क्रियावत्यादिभेदतः ।
क्रियावती१वर्णमयी२कलात्मा३वेधमय्यपि४ ॥ ३-१ ॥
ताः क्रमेणैव कथ्यन्ते तन्त्रेऽस्मिन् सम्पदावहाः ।
(मेरुतन्त्रे)
शृणु देवि प्रवक्ष्यामि सर्वतन्त्रेषु गोपितम् ॥ ३-२ ॥
दीक्षाविधिं पञ्चविधं तद्राज्ञामुत्तमोत्तमम् ।
उत्तमं महदाढ्यानां सामान्यानां तु मध्यमम् ॥ ३-३ ॥
ब्राह्मणानामल्पमुक्तं यतीनामपि चाल्पकम् ।
तस्मादादौ प्रवक्ष्यामि तुल्यं यच्चोत्तमोत्तमम् ॥ ३-४ ॥
यस्मिन् ज्ञाते चोत्तमादिभेदानां विषयो भवेत् ।
(प्रकटयोगिनी)
आदौ तु भक्तिमान् शिष्यो निजदेहस्य शुद्धये ॥ ३-५ ॥
तीर्थे स्नात्वा सहस्रं तु गायत्रीं प्रजपन्नयेत् ।
एकभक्तोपवासादिव्रतेन दिवसद्वयम् ॥ ३-६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kriya">

  <meta itemprop="name" content="०३ गुरुवरणादिपूर्वकदेवतार्चनविधानम्">
  <meta itemprop="description" content="अथ तरङ्गद्वये क्रियावतीदीक्षा निरूप्यते ।
(शारदायाम्)
चतुर्विधा सा सन्दिष्टा क्रियावत्यादिभेदतः ।
क्रियावती१वर्णमयी२कलात्मा३वेधमय्यपि४ ॥ ३-१ ॥
ताः क्रमेणैव कथ्यन्ते तन्त्रेऽस्मिन् सम्पदावहाः ।
(मेरुतन्त्रे)
शृणु देवि प्रवक्ष्यामि सर्वतन्त्रेषु गोपितम् ॥ ३-२ ॥
दीक्षाविधिं पञ्चविधं तद्राज्ञामुत्तमोत्तमम् ।
उत्तमं महदाढ्यानां सामान्यानां तु मध्यमम् ॥ ३-३ ॥
ब्राह्मणानामल्पमुक्तं यतीनामपि चाल्पकम् ।
तस्मादादौ प्रवक्ष्यामि तुल्यं यच्चोत्तमोत्तमम् ॥ ३-४ ॥
यस्मिन् ज्ञाते चोत्तमादिभेदानां विषयो भवेत् ।
(प्रकटयोगिनी)
आदौ तु भक्तिमान् शिष्यो निजदेहस्य शुद्धये ॥ ३-५ ॥
तीर्थे स्नात्वा सहस्रं तु गायत्रीं प्रजपन्नयेत् ।
एकभक्तोपवासादिव्रतेन दिवसद्वयम् ॥ ३-६ ॥">
  <meta itemprop="wordCount" content="15718">
  <meta name="twitter:card" content="summary">
  <meta name="twitter:title" content="०३ गुरुवरणादिपूर्वकदेवतार्चनविधानम्">
  <meta name="twitter:description" content="अथ तरङ्गद्वये क्रियावतीदीक्षा निरूप्यते ।
(शारदायाम्)
चतुर्विधा सा सन्दिष्टा क्रियावत्यादिभेदतः ।
क्रियावती१वर्णमयी२कलात्मा३वेधमय्यपि४ ॥ ३-१ ॥
ताः क्रमेणैव कथ्यन्ते तन्त्रेऽस्मिन् सम्पदावहाः ।
(मेरुतन्त्रे)
शृणु देवि प्रवक्ष्यामि सर्वतन्त्रेषु गोपितम् ॥ ३-२ ॥
दीक्षाविधिं पञ्चविधं तद्राज्ञामुत्तमोत्तमम् ।
उत्तमं महदाढ्यानां सामान्यानां तु मध्यमम् ॥ ३-३ ॥
ब्राह्मणानामल्पमुक्तं यतीनामपि चाल्पकम् ।
तस्मादादौ प्रवक्ष्यामि तुल्यं यच्चोत्तमोत्तमम् ॥ ३-४ ॥
यस्मिन् ज्ञाते चोत्तमादिभेदानां विषयो भवेत् ।
(प्रकटयोगिनी)
आदौ तु भक्तिमान् शिष्यो निजदेहस्य शुद्धये ॥ ३-५ ॥
तीर्थे स्नात्वा सहस्रं तु गायत्रीं प्रजपन्नयेत् ।
एकभक्तोपवासादिव्रतेन दिवसद्वयम् ॥ ३-६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/kriyA\/purashcharyArNavaH\/03_guruvaraNAdipUrvakadevatArchanavidhAnam\/".replace(basePath, "/");
  pageVars.pageParams = {};
  pageVars.pageSource = "kriyA\/purashcharyArNavaH\/03_guruvaraNAdipUrvakadevatArchanavidhAnam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०३ गुरुवरणादिपूर्वकदेवतार्चनविधानम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०३ गुरुवरणादिपूर्वकदेवतार्चनविधानम्">०३ गुरुवरणादिपूर्वकदेवतार्चनविधानम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/kriyA/purashcharyArNavaH/03_guruvaraNAdipUrvakadevatArchanavidhAnam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ तरङ्गद्वये क्रियावतीदीक्षा निरूप्यते ।</p>
<p>(शारदायाम्)</p>
<p>चतुर्विधा सा सन्दिष्टा क्रियावत्यादिभेदतः ।<br>
क्रियावती१वर्णमयी२कलात्मा३वेधमय्यपि४ ॥ ३-१ ॥</p>
<p>ताः क्रमेणैव कथ्यन्ते तन्त्रेऽस्मिन् सम्पदावहाः ।</p>
<p>(मेरुतन्त्रे)</p>
<p>शृणु देवि प्रवक्ष्यामि सर्वतन्त्रेषु गोपितम् ॥ ३-२ ॥</p>
<p>दीक्षाविधिं पञ्चविधं तद्राज्ञामुत्तमोत्तमम् ।<br>
उत्तमं महदाढ्यानां सामान्यानां तु मध्यमम् ॥ ३-३ ॥</p>
<p>ब्राह्मणानामल्पमुक्तं यतीनामपि चाल्पकम् ।<br>
तस्मादादौ प्रवक्ष्यामि तुल्यं यच्चोत्तमोत्तमम् ॥ ३-४ ॥</p>
<p>यस्मिन् ज्ञाते चोत्तमादिभेदानां विषयो भवेत् ।</p>
<p>(प्रकटयोगिनी)</p>
<p>आदौ तु भक्तिमान् शिष्यो निजदेहस्य शुद्धये ॥ ३-५ ॥</p>
<p>तीर्थे स्नात्वा सहस्रं तु गायत्रीं प्रजपन्नयेत् ।<br>
एकभक्तोपवासादिव्रतेन दिवसद्वयम् ॥ ३-६ ॥</p>
<p>अधिवासस्तृतीयेऽह्नि दीक्षां तुर्येऽह्नि चाचरेत् ।<br>
असंस्कृतेन देहेन सद्यो दीक्षां न चाचरेत् ॥ ३-७ ॥</p>
<p>पिङ्गलामतमन्त्रतन्त्रप्रकाशयोस्तु ।</p>
<p>सद्योऽधिवासमथवा प्रकुर्वीत यथाविधि ।<br>
दिनद्वयेनैव कुर्याद्दीक्षाकर्मविचक्षणः ॥ ३-८ ॥</p>
<p>सद्योऽधिवासनं वा स्यादेकस्मिन् दिवसे यदि- इत्युक्तम् ।</p>
<p>(मेरुतन्त्रे)</p>
<p>दीक्षादीनात् पूर्वदिने प्रातःकृत्यं निवर्त्त्य च ॥ ३-९ ॥</p>
<p>समलङ्कृत्य देहं स्वं स्वगेहे पूजनं चरेत् ।<br>
प्। १४८) गणेशस्य विधानेन पुण्याहं वाचयेत् ततः ॥ ३-१० ॥</p>
<p>नान्दीमुखा।स्तर्पयित्वा पञ्चवाद्यपुरस्सरम् ।<br>
यथोक्तकृतसम्भारो गच्छेद्गुरुगृहं प्रति ॥ ३-११ ॥</p>
<p>पञ्चविधवाद्यमुक्तम् (सङ्गीतिशास्त्रे)</p>
<p>ततं शुषिरमानद्धमयःसारो घनस्तथा ।<br>
वाद्यमेतत् पञ्चविधं देवदेवस्य ताण्डवे ॥ ३-१२ ॥</p>
<pre><code>ततं वीणादि । शुषिरं वंशीशङ्खादि । आनद्धं डिण्डिममृदङ्गादि । अयस्सारो घण्टादि ।  
</code></pre>
<p>(मेरुतन्त्रे)</p>
<p>आचार्य ऋत्विग्वरणसम्भारो दशधा मतः ।<br>
श्रीपर्णीवृक्षपीठानि हस्तमानानि मानतः ॥ ३-१३ ॥</p>
<p>अष्टाङ्गुलसमुच्छ्रायसहितानि समानि च ।<br>
सप्तविंशतिदर्भाणां वेण्यग्रे ग्रन्थिभूषितः ॥ ३-१४ ॥</p>
<p>विष्टरः सर्वयज्ञेषु लक्षणं परिकीर्तितम् ।<br>
सुखोष्णोदकसम्भूताः पाद्यार्थे ताम्रगण्डकाः ॥ ३-१५ ॥</p>
<p>शङ्खा अर्घप्रदानाय गन्धपुष्पजलान्विताः ।<br>
सुताम्रस्य कमण्डल्व आचम्योदकपूरिताः ॥ ३-१६ ॥</p>
<p>ते युता मधुपर्कार्थं कांस्या दध्यादिपूरिताः ।<br>
महदर्घ्याणि वस्त्राणि मुद्रिकाद्यं सुभूषणम् ॥ ३-१७ ॥</p>
<p>मयूरपत्रच्छत्राणि सोष्णीषाणि समाहरेत् ।<br>
पादुकाश्चाहरेत् तत्र चर्माभरणभूषिताः ॥ ३-१८ ॥</p>
<p>कृत्वैतत् फलमाप्नोति महायज्ञार्हणोपमम् ।<br>
अन्येभ्यो मधुपर्कस्य विप्रभ्यः पूजनं स्मृतम् ॥ ३-१९ ॥</p>
<p>भक्त्या तद्द्विगुणं दद्यादाचार्याय सुभक्तिमान् ।<br>
अन्यैर्द्विजैः समं यत्र दैशिकस्य प्रपूजनम् ॥ ३-२० ॥</p>
<p>प्। १४९) तस्मिन् यज्ञे फलं स्वल्पमनावृष्ट्या यथा क्षितौ ।<br>
एवं गुरुगृहं गत्वा प्रणम्य गुरुपादुकाम् ॥ ३-२१ ॥</p>
<p>दत्वा वरणसामग्रीं सङ्कल्प्य वृणुयाद्गुरुम् ।<br>
उच्चार्यामुकमन्त्रस्य ग्रहणाय द्विजोत्तम ॥ ३-२२ ॥</p>
<p>गुरुत्वेनेति सम्भाष्य त्वामहं च ततो वृणे ।<br>
इत्युक्त्वा वृणुयाच्छिष्यो वृतोऽस्मीति ततो गुरुः ॥ ३-२३ ॥</p>
<p>यथोचितं गुरो कर्म कुरुष्वेति वदेच्छिशुः ।<br>
करवाणीति चाचार्यो गुरोरेवाज्ञया ततः ॥ ३-२४ ॥</p>
<p>ब्राह्मणान् वृणुयादष्टौ वेदवेदाङ्गपारगान् ।<br>
तद्देवतोपासका।श्च ऋत्विक्त्वेनाथवा यदा ॥ ३-२५ ॥</p>
<p>चत्वारि कुण्डानि तदा चत्वार ऋत्विजः स्मृताः ।<br>
ततः शिष्येण सहितो यायाद्यागगृहं गुरुः ॥ ३-२६ ॥</p>
<p>उपविश्य च तद्द्वारे परीक्षामारभेत् ततः ।<br>
शिष्याय मूलसञ्जप्तं प्रदद्याद्दन्तधावनम् ॥ ३-२७ ॥</p>
<p>दन्तान् विशोध्य परतः स्थण्डिले हस्तमात्रके ।<br>
चतुरस्रे पातयेत् तत् परीक्षेत गुरुस्ततः ॥ ३-२८ ॥</p>
<p>तदग्रं यद्दिशासंस्थं तत्रेदं पूर्वतः फलम् ।<br>
भूतिर्हृदयसन्तापो बन्धुनाशस्तथा मृतिः ॥ ३-२९ ॥</p>
<p>शोकश्च व्यग्रता सौख्यं ज्ञानं लाभः क्रमात् फलम् ।<br>
अमङ्गलस्थानपाते प्रायश्चित्तं समाचरेत् ॥ ३-३० ॥</p>
<p>अष्टाधिकसहस्रं वा शतं विंशतिरेव वा ।<br>
अस्त्रसम्पुटितेनैषां नाम्ना स्वाहान्वितेन च ॥ ३-३१ ॥</p>
<p>दोषान् जहि जहीत्येवं पदं नामावसानकम् ।<br>
केवलाज्येन जुहुयाद्दुःस्वप्नेऽप्येवमेव हि ॥ ३-३२ ॥</p>
<p>प्। १५०) दन्तकाष्ठं पुनर्देयं पुनर्दुष्टे चतुर्गुणम् ।<br>
तृतीयमपि दुष्टं चेन्न ग्राह्या सा तु देवता ॥ ३-३३ ॥</p>
<p>वाममार्गे सकृदपि गुरुशिष्यौ विनाशयेत् ।</p>
<p>(सिद्धान्तसङ्ग्रहे) गुरुमुपक्रम्य</p>
<p>यज्ञवाटं परिक्रम्य प्रक्ष्याल्य चरणौ करौ ॥ ३-३४ ॥</p>
<p>आचान्तो द्वारदेशस्थो गुरुर्देवं च दिक्पतिम् ।<br>
नत्वा पापापनोदार्थं मन्त्रद्वयमुदीरयेत् ॥ ३-३५ ॥</p>
<p>हे देव प्राकृतं चित्तं पापाक्रान्तमिदं मम ।<br>
तन्निःसारय चित्तान्मे पापं फट्फट् च ते नमः ॥ ३-३६ ॥</p>
<p>सूर्यः सोमो यमः कालो महाभूतानि पञ्च च ।<br>
एते शुभाशुभस्येह कर्मणो नव साक्षिणः ॥ ३-३७ ॥</p>
<p>हु।फट् इति ब्रुवन् क्रोधदृष्ट्या पश्येच्च पार्श्वयोः ।<br>
एवं कृते महापापं यत् तद्दूरेऽवतिष्ठते ॥ ३-३८ ॥</p>
<p>तत्क्षणादेव नश्यन्ति पापान्यन्यानि मन्त्रिणः ।<br>
पूजने त्यक्तपापस्य काममिष्टं क्षणाद्भवेत् ॥ ३-३९ ॥</p>
<p>तत आचमनं कृत्वा सामान्यार्घं प्रकल्पयेत् ।</p>
<p>सामान्यार्घस्थापनविधिः (गौतमीये)</p>
<p>त्रिकोणवृत्तभूविम्बं मण्डलं रचयते ततः ॥ ३-४० ॥</p>
<p>आधारशक्तिं सम्पूज्य तत्राधारं विनिःक्षिपेत् ।<br>
अस्त्रेण पात्रं संशोध्य हृन्मन्त्रेण प्रपूरयेत् ॥ ३-४१ ॥</p>
<p>निःक्षिपेत् तीर्थमावाह्य गन्धादीन् प्रणवेन तु ।<br>
दर्शयेद्धेनुमुद्रां वै सामान्यार्घमिदं स्मृतम् ॥ ३-४२ ॥</p>
<p>मन्त्रयेत् प्रणवेनवै &mdash; &mdash; &mdash; &mdash; &mdash; &mdash; &mdash; &mdash; इति च ।</p>
<p>प्। १५१) (मेरुतन्त्रे)</p>
<p>अर्घोदकेन सम्प्रोक्ष्य द्वारपूजां समाचरेत् ॥ ३-४३ ॥</p>
<p>द्वारपूजाविदिस्तत्रैव ।</p>
<p>द्वारमर्घाम्बुना प्रोक्ष्य तन्मध्ये विघ्नपं यजेत् ।<br>
तद्दक्षिणे महालक्ष्मीं वामे चापि सरस्वतीम् ॥ ३-४४ ॥</p>
<p>द्वारे श्रियं च तन्मध्ये शाखयोर्दक्षिणान्ययोः ।<br>
ऊर्ध्वभागात् तलं यावत् पञ्चपञ्चविभागके ॥ ३-४५ ॥</p>
<p>नाम्नश्चाद्यक्षरं विन्दुयुक्तं नाम च ङेऽन्तकम् ।<br>
समुच्चार्य हृदन्तं च देवानेतान् प्रपूजयेत् ॥ ३-४६ ॥</p>
<p>गणपतिं क्षेत्रपालं ततश्च वसुधारया ।<br>
युक्तं शङ्खनिधिं दक्षे वामे वसुमतीयुतम् ॥ ३-४७ ॥</p>
<p>पूजयित्वा पद्मनिधिं तदधो दक्षवामतः ।<br>
मायाशक्तिं च चिच्छक्तिं गङ्गां च यमुनां तथा ॥ ३-४८ ॥</p>
<p>धातारं च विधातारं दं देहल्यै नमस्त्वधः ।<br>
आदौ तु पश्चिमद्वारे पूजा चेयं प्रकाशिता ॥ ३-४९ ॥</p>
<p>नदी चापि महाकालो द्वारयोर्दक्षवामयोः ।<br>
पूज्यावेवमुदग्द्वारं प्राग्याम्यं च प्रपूजयेत् ॥ ३-५० ॥</p>
<p>द्वारपालौ क्रमात् तेषु गणेशवृषभावपि ।<br>
भृङ्गीरीटस्तथा स्कन्द उमाचण्डेश्वरौ तथा ॥ ३-५१ ॥</p>
<p>विष्णोर्नन्दः सुनन्दश्च चण्डश्चापि प्रचण्डकः ।<br>
बलश्च प्रबलश्चैव भद्रश्चापि सुभद्रकः ॥ ३-५२ ॥</p>
<p>वक्रतुण्डैकदंष्ट्रौ च महोदरगजाननौ ।<br>
लम्बोदरश्च विकटो गणेशद्वारपालकाः ॥ ३-५३ ॥</p>
<p>विघ्नराजो धूम्रवर्णः क्रमात् पश्चिमद्वारतः ।<br>
प्। १५२) देव्याः सूर्यस्य योगिन्योऽष्टावेता द्वारपालकाः ॥ ३-५४ ॥</p>
<p>ब्राह्मी माहेश्वरी चैव कौमारी वैष्णवी तथा ।<br>
वाराही च तथेन्द्राणी चामुण्डा च श्रिया सह ॥ ३-५५ ॥</p>
<p>तथा ।</p>
<p>ततश्च देशिको विघ्नान् दिव्यानालोकनेन च ॥ ३-५६ ॥</p>
<p>अन्तरिक्षगतानस्त्रोदकैरुत्सादयेत् क्रमात् ।<br>
पार्थिवान् पार्ष्णिघातैश्च त्रिभिरुत्सार्य यत्नतः ॥ ३-५७ ॥</p>
<p>अङ्गं सङ्कोच्य किं चित् तु शाखां वामगतां स्पृशन् ।<br>
उत्सारितानां विघ्नानां ददद्वर्म तु दक्षिणे ॥ ३-५८ ॥</p>
<p>पादेन दक्षिणेनाथ प्रविशेद्यागमण्डपम् ।<br>
वाममार्गेऽथ वा शाक्ते वामपादपुरस्सरम् ॥ ३-५९ ॥</p>
<p>ब्रह्माणं वास्त्वधीशं च नैर्-ॠत्यां दिशि पूजयेत् ।</p>
<p>(श्यामारहस्य) धृतवचनानि ।</p>
<p>पञ्चशुद्धिं विना पूजा अभिचाराय कल्पते ॥ ३-६० ॥</p>
<p>आत्मशुद्धिः स्थानशुद्धिर्मन्त्रस्य शोधनं तथा ।<br>
द्रव्यशुद्धिर्देवशुद्धिः शुद्धिः पञ्चविधेरिता ॥ ३-६१ ॥</p>
<p>सस्नानभूतसंशुद्धिप्राणायामादिभिः प्रिये ।<br>
षडङ्गाद्यखिलन्यासैरात्मशुद्धिरितीरिता ॥ ३-६२ ॥</p>
<p>(मेरुतन्त्रे)</p>
<p>पञ्चगव्यार्घतोयाभ्यां प्रोक्षयेन्मण्डपान्तरम् ।<br>
सम्मार्जनोपलेपाद्यैर्दर्पणोदरवत्कृतम् ॥ ३-६३ ॥</p>
<p>विमलैर्धूपदीपादिपुष्पदामादिशोभितम् ।<br>
पञ्चवर्णमयं चित्रं स्थानशुद्धिरियं मता ॥ ३-६४ ॥</p>
<p>प्। १५३) गृहीत्वा मातृकावर्णान् मूलमन्त्राक्षराणि च ।<br>
क्रमात् क्रमाद्द्विरावृत्तिर्मन्त्रशुद्धिरियं मता ॥ ३-६५ ॥</p>
<p>पूजाद्रव्यादि सम्प्रोक्ष्य मूलास्त्राभ्यां विधानतः ।<br>
दर्शयेद्धेनुमुद्रां च द्रव्यशुद्धिरियं मता ॥ ३-६६ ॥</p>
<p>पीठे देवीं प्रतिष्ठाप्य सकलीकृत्य मन्त्रवित् ।<br>
मूलमन्त्रेण दीप्तात्मा अभिभाव्योदकेन च ॥ ३-६७ ॥</p>
<p>त्रिवारं प्रोक्षयेद्विद्वान् देवशुद्धिरितीरिता ।<br>
पञ्चशुद्धिं विधायेत्थं पश्चाद्यजनमाचरेत् ॥ ३-६८ ॥</p>
<p>पञ्चशुद्धिविहीनेन यत्कृतं न च तत्कृतम् ।</p>
<p>तत्रैव ।</p>
<p>अर्घ्याम्बुना च गव्येन यागस्थाने सुषिञ्चिते ॥ ३-६९ ॥</p>
<p>गव्येनेति पञ्चगव्येन ।<br>
तदुक्तम् (गौतमीये)</p>
<p>पलमात्रं दुग्धभागं गोमूत्रं तावदिष्यते ।<br>
घृतं च पलमात्रं स्याद्गोमयं तोलकद्वयम् ॥ ३-७० ॥</p>
<p>दधि प्रसृतिमात्रं स्यात् पञ्चगव्यमिदं स्मृतम् ।<br>
अथ वा पञ्चगव्यानां समानो भाग इष्यते ॥ ३-७१ ॥</p>
<p>मूलमन्त्रेण सम्मन्त्र्य कुशाग्रेण च शोधयेत् ।<br>
तेन सर्वशुद्धिः स्यात् सर्वपापनिकृन्तनम् ॥ ३-७२ ॥</p>
<p>(स्मृतिशास्त्रे)</p>
<p>गायत्र्यादाय गोमूत्रं गन्धद्वारेति गोमयम् ।<br>
आप्यायस्वेति च क्षीरं दधिक्राब्णेति वै दधि ॥ ३-७३ ॥</p>
<p>तेजोऽसीति घृतं चैव देवस्य त्वा कुशोदकम् ।<br>
मन्त्राद्यपरिज्ञाने तु प्रणवेनैव शोधयेत् ॥ ३-७४ ॥</p>
<p>प्। १५४) (मेरुतन्त्रे)</p>
<p>वीक्षणाद्यैस्ततः शुद्धिं चतुर्द्वारां समाचरेत् ।<br>
संवीक्ष्य मूलमनुना ह्यस्त्रेण प्रोक्षयेत् ततः ॥ ३-७५ ॥</p>
<p>कुर्यात् ताडनमस्त्रेण कवचेनावसेचयेत् ।<br>
श्रीखण्डागुरुचन्द्रैश्च धूपितेऽस्त्रेण सप्तधा ॥ ३-७६ ॥</p>
<p>जप्ता।श्चन्दनसिद्धार्थदूर्वाभस्माक्षतान् कुशान् ।<br>
सलाजान् विकिरेन्मन्त्री प्रत्यूहघ्नान् हि मण्डपे ॥ ३-७७ ॥</p>
<p>तन्त्रान्तरे ।</p>
<p>आदौ विघ्नं समुत्सार्य पश्चादासनकल्पनम् ।<br>
अथ वा चासने स्थित्वा विघ्नानुत्सारयेत् सुधीः ॥ ३-७८ ॥</p>
<p>(शारदायाम्)</p>
<p>लाजाचन्दनसिद्धार्थभस्मदूर्वाकुशाक्षताः ।<br>
विकिरा इति निर्दिष्टाः सर्वविघ्नौघनाशकाः ॥ ३-७९ ॥</p>
<p>विघ्नोत्सारणमन्त्रो (मेरुतन्त्रे)</p>
<p>नाराचमुद्रया सम्यगस्त्रमन्त्रेण देशिकः ।<br>
अपक्रामन्तु भूतानि पिशाचाः प्रेतगुह्यकाः ॥ ३-८० ॥</p>
<p>ये चात्र निवसन्त्यन्ये देवता भुवि संस्थिताः ।<br>
अपसर्पन्तु ते भूता ये भूता भुवि संस्थिताः ॥ ३-८१ ॥</p>
<p>ये भूता विघ्नकर्तारस्ते नश्यन्तु शिवाज्ञया ।<br>
श्लोकयोरन्ततश्चास्त्रं पठन् नाराचमुद्रया ॥ ३-८२ ॥</p>
<p>क्षिप्त्वा तान्मण्डपस्य ॥॥॥॥॥॥॥॥॥॥॥॥॥॥॥॥ इति ।</p>
<p>तत्रैव ।</p>
<p>मार्जयेदस्त्रमन्त्रेण तान् मन्त्री दर्भमुष्टिना ॥ ३-८३ ॥</p>
<p>आसनाय तु वर्द्धन्या ईशाने स्थापयेच्च ताम् ।<br>
पुण्याहं वाचयित्वा च विप्रान् सन्तोष्य यत्नतः ॥ ३-८४ ॥</p>
<p>प्। १५५) वेदिकायां लिखेत् पश्चात् सर्वतोभद्रमण्डलम् ।</p>
<p>सर्वतोभद्रमण्डलमुक्तम् (शारदायाम्)</p>
<p>चतुरस्रे चतुष्कोष्ठे कर्णसूत्रसमन्विते ॥ ३-८५ ॥</p>
<p>चतुर्ष्वपि च कोष्ठेषु कोणसूत्रचतुष्टयम् ।<br>
मध्ये मध्ये यथा मत्स्या भवेयुः पातयेत् तथा ॥ ३-८६ ॥</p>
<p>पूर्वापरायते द्वे द्वे मन्त्री याम्योत्तरायते ।<br>
पातयेत् तेषु मत्स्येषु समं सूत्रचतुष्टयम् ॥ ३-८७ ॥</p>
<p>पूर्ववत्कोणकोष्ठेषु कर्णसूत्राणि पातयेत् ।<br>
तदुद्भूतेषु मत्स्येषु दद्यात् सूत्रचतुष्टयम् ॥ ३-८८ ॥</p>
<p>ततः कोष्ठेषु मत्स्याः स्युस्तेषु सूत्राणि पातयेत् ।<br>
षट्त्रिंशता पदैर्मध्ये लिखेत् पद्मं सुलक्षणम् ॥ ३-८९ ॥</p>
<p>बहिः पङ्क्त्या भवेत् पीठं पङ्क्तियुग्मेन वीथिकाः ।<br>
द्वारशोभोपशोभास्ताः शिष्टाभ्यां परिकल्पयेत् ॥ ३-९० ॥</p>
<p>शास्त्रोक्तविधिना मन्त्री ततः पद्मं समालिखेत् ।<br>
पद्मक्षेत्रस्य सन्त्यज्य द्वादशांशं बहिः सुधीः ॥ ३-९१ ॥</p>
<p>तन्मध्यं विभजेद्वृत्तैस्त्रिभिः समविभागतः ।<br>
आद्यं स्यात् कर्णिकास्थानं केशराणां द्वितीयकम् ॥ ३-९२ ॥</p>
<p>तृतीयं तत्र पत्राणामुक्तांशेन दलाग्रकम् ।<br>
बाह्यवृत्तान्तरालस्य मानं यद्विधिना सुधीः ॥ ३-९३ ॥</p>
<p>निधाय केशराग्रेषु परितोऽर्धनिशाकरान् ।<br>
लिखित्वा सन्धिसंस्थानि तत्र सूत्राणि पातयेत् ॥ ३-९४ ॥</p>
<p>दलाग्राणां च यन्मानं तन्मानं वृत्तमालिखेत् ।<br>
तदन्तराले तन्मध्ये सूत्रस्योभयतः सुधीः ॥ ३-९५ ॥</p>
<p>अलिखेद्बाह्यहस्तेन दलाग्रेण समन्ततः ।<br>
प्। १५६) दलमूलेषु युगशः केशराणि प्रकल्पयेत् ॥ ३-९६ ॥</p>
<p>एतत् साधारणं प्रोक्तं पङ्कजं तन्त्रवेदिभिः ।<br>
पदानि त्रीणि पादार्थं पीठकोणेषु मार्जयेत् ॥ ३-९७ ॥</p>
<p>अवशिष्टैः पदैर्विद्वान् पीठगात्राणि कल्पयेत् ।<br>
पदानि वीथिसंस्थानि मार्जयेत् पङ्क्त्यभेदतः ॥ ३-९८ ॥</p>
<p>दिक्षु द्वाराणि रचयेद्द्विचतुष्कोष्ठकैस्ततः ।<br>
पदैस्त्रिभिरथैकेन शोभाः स्युर्द्वारपार्श्वयोः ॥ ३-९९ ॥</p>
<p>उपशोभाः स्युरेकेन त्रिभिः कोष्ठैरनन्तरम् ।<br>
अवशिष्टैः पदैः षड्भिः कोणानां स्याच्चतुष्टयम् ॥ ३-१०० ॥</p>
<p>रञ्जयेत् पञ्चभिर्वर्णैर्मण्डलं तन्मनोहरम् ।<br>
पीतं हरिद्राचूर्णं स्यात् सितं तण्डुलसम्भवम् ॥ ३-१०१ ॥</p>
<p>कुसुम्भचूर्णमरुणं कृष्णं दग्धपुलाकजम् ।<br>
विल्वादिपत्रजं श्याममित्युक्तं वर्णपञ्चकम् ॥ ३-१०२ ॥</p>
<p>अङ्गुलोत्सेधविस्ताराः सीमारेखाः सिताः शुभाः ।<br>
कर्णिका पीतवर्णेन केशराण्यरुणेन च ॥ ३-१०३ ॥</p>
<p>शुभ्रवर्णेन पत्राणि तत्सन्धीन् श्यामलेन च ।<br>
रजसा रञ्जयेन्यन्त्री यद्वा पीतैव कर्णिका ॥ ३-१०४ ॥</p>
<p>केशराः पीतरक्ताः स्युररुणानि दलान्यपि ।<br>
सन्धयः कृष्णवर्णाः स्युः पीतेनाप्यसितेन वा ॥ ३-१०५ ॥</p>
<p>रञ्जयेत् पीठगर्भाणि पादाः स्युररुणप्रभाः ।<br>
गात्राणि तस्य शुक्लानि वीथीषु चतसृष्वपि ॥ ३-१०६ ॥</p>
<p>आलिखेत् कल्पलतिका दलपुष्पफलान्विताः ।<br>
प्। १५७) वर्णैर्नानाविधैश्चित्राः शोभा रक्ताः समीरिताः ॥ ३-१०७ ॥</p>
<p>उपशोभाः पीतवर्णाः कोणान्यसितभानि च ।<br>
तिस्रो रेखा बहिः कुर्यात् सितरक्तासिताः क्रमात् ॥ ३-१०८ ॥</p>
<p>मण्डलं सर्वतोभद्रमेतत् साधारणं स्मृतम् ।<br>
चतुरस्रां भुवं भित्वा दिग्भ्यो द्वादशधा सुधीः ॥ ३-१०९ ॥</p>
<p>पातयेत् तत्र सूत्राणि कोष्ठानां दृश्यते शतम् ।<br>
चतुश्चत्वारिंशदाढ्यं पश्चात् षट्त्रिंशताम्बुजम् ॥ ३-११० ॥</p>
<p>कोष्ठैः प्रकल्पयेत् पीठं पङ्क्त्या नैवात्र वीथिका ।<br>
द्वारशोभे यथापूर्वमुपशोभा न दृश्यते ॥ ३-१११ ॥</p>
<p>अवशिष्टैः पदैः कुर्यात् षड्भिः कोणानि तन्त्रवित् ।<br>
विदध्यात् पूर्ववच्छेषमेवं वा मण्डलं स्मृतम् ॥ ३-११२ ॥</p>
<p>चतुरस्रे चतुःषष्टिपदान्यारचयेत् सुधीः ।<br>
पद्मैश्चतुर्भिः पद्मं स्यान्मध्ये तत्परितः पुनः ॥ ३-११३ ॥</p>
<p>विथीश्चतस्रः कुर्वीत मण्डलान्तावसानिकाः ।<br>
दिग्गतेषु चतुष्केषु पङ्कजानि समालिखेत् ॥ ३-११४ ॥</p>
<p>विदिग्गतचतुष्काणि भित्त्वा षोषशधा सुधीः ।<br>
मार्जयेत् स्वस्तिकाकारं श्वेतपीतारुणासितैः ॥ ३-११५ ॥</p>
<p>रजोभिः पूरयेत् तानि स्वस्तिकानि शिवादितः ।<br>
प्राक्प्रोक्तेनैव मार्गेण शेषमन्यत् समाचरेत् ॥ ३-११६ ॥</p>
<p>नवनाभमिदं प्रोक्तं मण्डलं सर्वसिद्धिदम् ।<br>
पञ्चाब्जं मण्डलं प्रोक्तमेतत् स्वस्तिकवर्जितम् ॥ ३-११७ ॥</p>
<p>दीक्षायां देवपूजार्थं मण्डलानां चतुष्टयम् ।<br>
सर्वतन्त्रानुसारेण प्रोक्तं सर्वसमृद्धिदम् ॥ ३-११८ ॥</p>
<p>प्। १५८) (यामले)</p>
<p>आरक्तवर्णं तद्वर्णं शक्तिद्वादशसंयुतम् ।<br>
सम्पूज्य दीपनाथं च भैरवं प्रार्थयेदिति ॥ ३-११९ ॥</p>
<p>अतितीक्ष्ण महाकाय कल्पान्तदहनोपम ।<br>
भैरवाय नमस्तुभ्यमनुज्ञां दातुर्महसि ॥ ३-१२० ॥</p>
<p>कान्तं चास्त्रं समुच्चार्य पूजावेदीं ततो विशेत् ।</p>
<p>(वैष्णवीकल्पे)</p>
<p>संस्कृत्य चासनस्थानमास्तीर्य विहितासनम् ॥ ३-१२१ ॥<br>
जलमानीय सव्येन संस्कुर्यात् तद्यथाविधि ।</p>
<p>जलसंस्कारस्तत्रैवोक्तम् ।</p>
<p>वायुबीजेन संशोध्य वह्निबीजेन निर्दहेत् ॥ ३-१२२ ॥</p>
<p>प्लावयेज्जलबीजेन गायत्र्या प्रोक्षयेत् ततः ।<br>
ततो धेन्वामृतीकृत्य प्रणवेनाभिमन्त्रयेत् ॥ ३-१२३ ॥</p>
<p>तथा ।</p>
<p>आत्मविद्याशिवैस्तत्त्वैः प्रणवादिशिरोऽन्तकैः ।<br>
तज्जलेन त्रिराचम्य आसनं शोधयेत् ततः ॥ ३-१२४ ॥</p>
<p>शिरोऽग्निजाया । शोधनं चात्रास्त्रमन्त्रेण जलमेकरूपमिति साम्प्रदायिकाः ।<br>
तथा ।</p>
<p>मेरुपृष्ठ ऋषिः प्रोक्तः सुतलं छन्द ईरितम् ।<br>
कूर्मोऽत्र देवता प्रोक्ता आसनोपनिवेशने ॥ ३-१२५ ॥</p>
<p>विनियोगश्च कथितः पठेद्धृत्वासनं ततः ।<br>
पृथ्वि त्वया धृता लोका देवि त्वं विष्णुना धृता ॥ ३-१२६ ॥</p>
<p>त्वं च धारय मां नित्यं पवित्रं चासनं कुरु ।<br>
मायाबीजं समुच्चार्य आधारशक्तये ततः ॥ ३-१२७ ॥</p>
<p>कमलासनमाभाष्य ङेनमोऽन्तं प्रपूजयेत् ।<br>
आत्ममन्त्रेणोपविशेदासने देशिकोत्तमः ॥ ३-१२८ ॥</p>
<p>प्। १५९) दुःशिल्पिरचितत्वादिनानादोषोपशान्तये ।</p>
<p>आत्ममन्त्रस्तु ।</p>
<p>स्वनामाद्यक्षरं पुंसः सोमसामिसमन्वितम् ॥ ३-१२९ ॥<br>
आत्ममन्त्रं विजानीयात् ॥॥॥॥॥॥॥॥॥॥॥॥॥॥॥॥॥॥॥।॥ ३-१२९एफ़् ॥</p>
<p>इति सिद्धान्तसङ्ग्रहे प्रोक्तः । सोमसामीति चन्द्रार्धमित्यर्थः ।<br>
(मेरुतन्त्रे)</p>
<p>वेदिकायामासने स प्राङ्मुखः संविशेदथ ।<br>
बद्धपद्मासनो मौनी ऋजुकायो जितेन्द्रियः ॥ ३-१३० ॥</p>
<p>देशिकेन्द्रस्तु संस्थाप्य पूजोपकरणानि च ।<br>
दक्षिणे वामभागे तु स्थापयेत् कलशं शुभम् ॥ ३-१३१ ॥</p>
<p>सुगन्धिजलसम्पूर्णं हस्तप्रक्षालनाय च ।<br>
पश्चात् पात्रं निधायाथ दीपान् प्रज्वालयेच्छुभान् ॥ ३-१३२ ॥</p>
<p>व्यञ्जनं मुकुरं छत्रं चामरं दिक्षु मन्त्रवित् ।</p>
<p>स्थापयेदिति शेषः । प्राङ्मुख इति बद्धपद्मासन इति चोपलक्षणम् ।</p>
<p>उदङ्मुखः प्राङ्मुखो वा स्वस्तिकासनमास्थितः ॥ ३-१३३ ॥</p>
<p>इति भैरवोक्तेः ।<br>
(निबन्धे)</p>
<p>ततः सङ्कल्प्य विधिवत् सूर्यायार्घं निवेदयेत् ।</p>
<p>सूर्यार्घदानमन्त्र उक्तो (मेरुतन्त्रे)</p>
<p>ह्री।ह्री।सः सग्रहराशिनक्षत्रपदमुच्चरेत् ॥ ३-१३४ ॥</p>
<p>ततश्च योगकरणपरिवृत्तासनेति च ।<br>
संस्थितश्रीसूर्यायैष तेऽर्घः स्वाहा मनुः स्मृतः ॥ ३-१३५ ॥</p>
<p>चतुस्त्रिंशदक्षरोऽयं सूर्यस्यार्घनिवेदने ।</p>
<p>तत्रैव पूजासम्भारानुपक्रम्य ।</p>
<p>यथायथं तु संस्थाप्य संस्कुर्यात् तानि चात्मवान् ॥ ३-१३६ ॥</p>
<p>पुष्पनैवेद्यगन्धादीन् ह्रा।हु।फडिति मन्त्रतः ।<br>
प्। १६०) नाराचमुद्रया दृष्ट्या समया च विलोकयेत् ॥ ३-१३७ ॥</p>
<p>दृष्टं वाचात्मनि ज्ञातं सम्यक् पुष्पादिदूषणम् ।<br>
अस्पृश्यस्पर्शनं चापि यदन्यायार्जितं च वा ॥ ३-१३८ ॥</p>
<p>तथा निर्माल्यसंसृष्टं कीटाद्यारोहणं च यत् ।<br>
तत्सर्वं नाशमायाति नैवेद्याद्यवलोकनात् ॥ ३-१३९ ॥</p>
<p>ततो रमिति मन्त्रेण शिखां दीपस्य संस्पृशेत् ।<br>
स तु स्याच्छुभदो दीपो निष्क्रव्यादः सुखप्रदः ॥ ३-१४० ॥</p>
<p>पतङ्गकीटकेशादिदाहात् क्रव्यादिसंहते ।<br>
वसामज्जादिसम्भूतैर्घृताद्यैरुपयोजितम् ॥ ३-१४१ ॥</p>
<p>अज्ञानरूपं तत्सर्वं दोषं स्पर्शाद्विनश्यति ।<br>
क्ष्रौ। बीजमुच्चरन् मन्त्री देवतीर्थेन संस्पृशेत् ॥ ३-१४२ ॥</p>
<p>पानीयं घटमध्यस्थं दृष्ट्वा सम्यक् च साधकः ।<br>
वामेन पाणिना धृत्वा वामपार्श्वस्थितं घटम् ॥ ३-१४३ ॥</p>
<p>पात्राधारेण मन्त्रेण संस्कुर्वन् संस्पृशेज्जलम् ।<br>
स्वसञ्ज्ञाद्यक्षरं विन्दुचन्द्रार्धपरियोजितम् ॥ ३-१४४ ॥</p>
<p>तत्पात्रनाम ङेऽन्तं च हृदन्तः पात्रमन्त्रकः ।<br>
यदज्ञानादमेध्यादिसंसृष्टिरिह सङ्गता ॥ ३-१४५ ॥</p>
<p>यदन्यदूषणं पात्रे तोये वाज्ञानतो भवेत् ।<br>
जलाशयशवस्पर्शाज्जलस्थानाच्च सङ्गतम् ॥ ३-१४६ ॥</p>
<p>इत्यादिदूषणं नश्येत् तत् प्रिये देवपूजने ।<br>
ततः कृताञ्जलिपुटो वामदक्षिणपार्श्वयोः ॥ ३-१४७ ॥</p>
<p>गुरुं गणपतिं नत्वा पुरतः स्वेष्टदेवताम् ।</p>
<p>(यामले)</p>
<p>अखण्डमण्डलाकारं व्याप्तं येन चराचरम् ॥ ३-१४८ ॥</p>
<p>तत्पदं दर्शितं येन तस्मै श्रीगुरवे नमः ।<br>
इति नत्वा गुरुं मन्त्री करशुद्ध्यादिकं चरेत् ॥ ३-१४९ ॥</p>
<p>करशुद्धिप्रकारस्तु (मेरुतन्त्रे)</p>
<p>सुगन्धिपुष्पाण्यादाय चन्दनाक्तानि मन्त्रवित् ।<br>
ह्सौ। मन्त्रेण करयोरस्त्रमन्त्रेण मर्दयेत् ॥ ३-१५० ॥</p>
<p>तत्पुष्पं वामहस्तेन समादाय च मस्तकम् ।<br>
भ्रामयेत् परितस्तारं जपन्नाघ्राय तत् पुनः ॥ ३-१५१ ॥</p>
<p>हौ। ॐ पूर्वं पठेच्छ्लोकमिमं स च निगद्यते ।<br>
ते सर्वे विलयं यान्तु ये मां हिंसन्ति हिंसकाः ॥ ३-१५२ ॥</p>
<p>मृत्युरोगभयक्लेशाः पतन्तु रिपुमस्तके ।<br>
अस्त्रमन्त्रेण नाराचमुद्रयेशदिशि त्यजेत् ॥ ३-१५३ ॥</p>
<p>करशुद्धौ ततोऽस्त्रेण कुर्यात् तालत्रयं ततः ।<br>
ऊर्ध्वोर्ध्वमस्त्रमन्त्रेण दिग्बन्धमपि देशिकः ॥ ३-१५४ ॥</p>
<p>तेन सञ्जनितं तेजो वह्निप्राकारमुद्रया ।<br>
रक्षेदात्मनि मूलेन प्राणायामत्रयं चरेत् ॥ ३-१५५ ॥</p>
<p>प्राणायामलक्षणमुक्तम् (सारसमुच्चये)</p>
<p>प्राणो वायुः शरीरस्य आयामस्तस्य निग्रहः ।<br>
प्राणायाम इति प्रोक्तो द्विविधः कथ्यते हि सः ॥ ३-१५६ ॥</p>
<p>सगर्भो मन्त्रजापेन निगर्भो मात्रया भवेत् ।</p>
<p>मात्राकारलक्षणं च (अगस्त्यसंहितायाम्)</p>
<p>नलिनीपत्रसंहत्यां सूक्ष्मसूच्यग्रभेदने ॥ ३-१५७ ॥</p>
<p>दले दले च यः कालः स कालो लववाचकः ।<br>
लवैस्त्रुटिस्तु त्रिंशद्भिः कलां तावत्त्रुटिं विधुः ॥ ३-१५८ ॥</p>
<p>काष्ठा तावत्काला ज्ञेया तावत्काष्ठा निमेषकः ।<br>
स्वाङ्गुलिस्फोटतुल्यश्च मात्राष्टादशभिः स्मृता ॥ ३-१५९ ॥</p>
<p>प्। १६२) (मेरुतन्त्रे)</p>
<p>मध्यामूलाद्यावदग्रमङ्गुष्ठेन निपीड्यते ।<br>
मात्रा सा प्रोच्यते सद्भिर्योगेऽभीष्टं प्रयच्छति ॥ ३-१६० ॥</p>
<p>जानुं प्रदक्षिणीकुर्याद्यावत्कालेन हस्तकः ।<br>
तावत्कालमिता मात्रा स्वनिःश्वाससमापि च ॥ ३-१६१ ॥</p>
<p>(अगस्त्यसंहितायामपि)</p>
<p>वामजानुनि हस्तस्य भ्रमणं यावता भवेत् ।<br>
कालेन मात्रा सा ज्ञेया मुनिभिर्वेदपारगैः ॥ ३-१६२ ॥</p>
<p>तत्रैव ।</p>
<p>प्राणायामैर्विना यद्यत् कृतं कर्म निरर्थकम् ।<br>
अतो यत्नेन कर्तव्याः प्राणायामाः शुभार्थिभिः ॥ ३-१६३ ॥</p>
<p>अत्र प्राणायामा इति बहुवचनम् । कपिञ्जलाधिकरणन्यायेन त्रित्वपरम् ।<br>
तथा च ।</p>
<p>प्राणायामत्रयं कुर्यात् ॥॥॥॥॥॥॥॥॥॥॥॥॥। इति ।</p>
<p>(कालीक्रमे)</p>
<p>प्राणायामत्रयं कुर्यान्मूलेन प्रणवेन वा ॥ ३-१६४ ॥</p>
<p>अथ वा मन्त्रबीजेन यथोक्तविधिना सुधीः ।</p>
<p>क्वचित् ।</p>
<p>प्राणायामं ततः कुर्याद् वाग्भवेन समाहितः- इत्युक्तम् ॥ ३-१६५ ॥</p>
<p>प्राणायामेऽङ्गुलिनियमो (ज्ञानार्णवे)</p>
<p>कनिष्ठानामिकाङ्गुष्ठैर्यन्नासापुटधारणम् ।<br>
प्राणायामः स विज्ञेयस्तर्जनीमध्यमे विना ॥ ३-१६६ ॥</p>
<p>(मेरौ)</p>
<p>पूरकः कुम्भकश्चैव रेचकश्चेति स त्रिधा ।</p>
<p>तत्प्रकारमाह (यामले)</p>
<p>दक्षाङ्गुष्ठेन दक्षे च घ्राणं सम्पीड्य मन्त्रवित् ॥ ३-१६७ ॥</p>
<p>ईडया पूरयेद्वायुं मात्राषोडशभिः क्रमात् ।<br>
प्। १६३) अङ्गुष्ठानामिकाभ्यां च धृत्वा नासाद्वयं ततः ॥ ३-१६८ ॥</p>
<p>ततस्तु कुम्भयेद्वायुं पूरकाणां चतुर्गुणैः ।<br>
अनामया तथा वामनासां धृत्वा तु दक्षिणे ॥ ३-१६९ ॥</p>
<p>द्वात्रिंशद्भिस्तु मात्राभिर्वायोश्च रेचनं चरेत् ।<br>
स्वचित्तं मूलचक्रे तु निधायासून् समभ्यसेत् ॥ ३-१७० ॥</p>
<p>(महाकालसंहितायामपि)</p>
<p>मूलमन्त्रस्य जापेन मात्राषोडशकेन हि ।<br>
वामनासापुटेनैव पूरयित्वानिलं बलात् ॥ ३-१७१ ॥</p>
<p>पुनस्तस्य चतुःषष्ट्यावृत्त्या वायुं विकुम्भ्य च ।<br>
पुनर्द्वात्रिंशदावृत्त्या मूलमन्त्रस्य पार्वति ॥ ३-१७२ ॥</p>
<p>नासापुटेन दक्षेण रेचयेत् सकलानिलम् ।<br>
प्रकारेणेदृशेनैकः प्राणायामो हि जायते ॥ ३-१७३ ॥</p>
<p>आवश्यकं तत्त्रयं हि फलाधिक्यं समुच्चये ।</p>
<p>द्वितीयप्राणायाममाह (यामले)</p>
<p>ततो रेचनमार्गेण प्राणायामं प्रपूरयेत् ॥ ३-१७४ ॥</p>
<p>पुनः षोडशमात्राभिः कुम्भकं च समाचरेत् ।<br>
चतुःषष्टितमैर्मन्त्री नासापुटौ विधृत्य च ॥ ३-१७५ ॥</p>
<p>पुनश्च रेचयेद्वायुं द्वात्रिंशन्मात्रया बुधः ।</p>
<p>वामनासापुटेनेति शेषः ।<br>
तृतीयप्राणायामस्तत्रैवोक्तः ।</p>
<p>वामेनैव पिबेद्वायुं मात्राषोडशकैः क्रमात् ॥ ३-१७६ ॥</p>
<p>नासापुटौ निपीड्याथ पूरकस्य चतुर्गुणैः ।<br>
दक्षेण रेचयेद्वायुं द्वात्रिंशन्मात्रया बुधः ॥ ३-१७७ ॥</p>
<p>तन्त्रान्तरे ।</p>
<p>ईडयाकर्षयेद्वायुं मात्राषोडशकैः क्रमात् ।<br>
प्। १६४) नासापुटौ निपीड्याथ पूरकस्य चतुर्गुणैः ॥ ३-१७८ ॥</p>
<p>दक्षेण रेचयेद्वायुं द्वात्रिंशन्मात्रया बुधः ।</p>
<p>तन्त्रान्तरे ।</p>
<p>ईडयाकर्षयेद्वायुं बाह्यं षोडशमात्रया ॥ ३-१७९ ॥</p>
<p>सुषुम्णामध्यगं सम्यग्द्वात्रिंशन्मात्रया शनैः ।<br>
नाड्या पिङ्गलया चैनं रेचयेद्योगवित्तमः ॥ ३-१८० ॥</p>
<p>भूयोभूयः क्रमात् तस्य व्यत्यासेन समाचरेत् ।</p>
<p>तस्येति पूर्वप्राणायामस्येति । व्यत्यासेन वैपरीत्येन । तदुक्तम् (सनत्कुमारसंहितायाम्)</p>
<p>येनैष रेचयेद्वायुं तेनैव पूरयेत् पुनः- इति ॥ ३-१८१ ॥</p>
<p>(यामले)</p>
<p>प्राणायामं विधायेत्थं भूतशुद्धिं समाचरेत् ।</p>
<p>(शारदायाम्)</p>
<p>शरीराकारभूतानां भूतानां यद्विशोधनम् ॥ ३-१८२ ॥</p>
<p>अद्वयब्रह्मसंयोगाद्भूतशुद्धिरियं मता ।</p>
<p>(यामले)</p>
<p>भूतशुद्धिलिपिन्यासौ विना यस्तु प्रपूजयेत् ॥ ३-१८३ ॥</p>
<p>विपरीतफलं दद्यादभक्त्या पूजनं यथा ।</p>
<p>भूतशुद्धिप्रकारमाह (मेरुतन्त्रे)</p>
<p>पादतो जानुपर्यन्तं चतुरस्रं सवज्रकम् ॥ ३-१८४ ॥</p>
<p>ल। युतं पीतवर्णं च भूस्थानं ब्रह्मदैवतम् ।<br>
अधिष्ठितनिवृत्त्याख्यकलया स्थानमुच्यते ॥ ३-१८५ ॥</p>
<p>उत्पत्तेस्तत् तु जीवानामेवं रूपं विचिन्तयेत् ।<br>
जान्वोरानाभिपर्यन्तमपां स्थानं सितप्रभम् ॥ ३-१८६ ॥</p>
<p>अर्धचन्द्रनिभं शृङ्गद्वयं तत् पद्मलाञ्छितम् ।<br>
षट्कोणं विन्दुभिः षड्भिर्युक्तं व। बीजसंयुतम् ॥ ३-१८७ ॥</p>
<p>प्। १६५) प्रतिष्ठाकलया युक्तं ध्यायेत् तद्विष्णुदैवतम् ।<br>
नाभ्यादिकण्ठपर्यन्तमारक्तं रुद्रदैवतम् ॥ ३-१८८ ॥</p>
<p>र। बीजयुक्तं कलया युतं विद्याख्यया तथा ।<br>
दीप्तिमत्स्त्वस्तिकोपेतं त्रिकोणाकारतां गतम् ॥ ३-१८९ ॥</p>
<p>महाप्रलयसंस्थानं वह्नितत्त्वं विचिन्तयेत् ।<br>
कण्ठाद्भ्रूमध्यपर्यन्तं षट्कोणाकारतां गतम् ॥ ३-१९० ॥</p>
<p>षड्विन्दुलाञ्छितं वृत्तवेष्टितं कृष्णवर्णकम् ।<br>
वायुस्थानं शान्तिकलाधिष्ठितं शिवदैवतम् ॥ ३-१९१ ॥</p>
<p>य। बीजयुक्तं सर्वेषां प्राणरूपं विचिन्तयेत् ।<br>
भ्रूमध्याद्ब्रह्मरन्ध्रान्तमाकाशस्थानमुच्यते ॥ ३-१९२ ॥</p>
<p>वृत्ताकारं धूम्रवर्णं महोच्चध्वजलाञ्छितम् ।<br>
शान्त्यतीताख्यकलयाधिष्ठितं शिवदैवतम् ॥ ३-१९३ ॥</p>
<p>ह। बीजयुक्तं ध्यात्वेत्थं देहे भूतानि विन्यसेत् ।<br>
धर्मकन्दसमुद्भूतं ज्ञाननालसुशोभितम् ॥ ३-१९४ ॥</p>
<p>पद्मं तत्कर्णिकासंस्थं प्रदीपकलिकानिभम् ।<br>
सुषुम्णावर्त्मना जीवं परमात्मनि योजयेत् ॥ ३-१९५ ॥</p>
<p>योगयुक्तेन विधिना सोऽहम्मन्त्रेण साधकः ।<br>
तत्रैव सर्वभूतानि विलीनानि विचिन्तयेत् ॥ ३-१९६ ॥</p>
<p>तन्त्रान्तरे ।</p>
<p>विनिधाय निजाङ्के तु समुत्तानं करद्वयम् ।<br>
मूलाधारस्थया शक्त्या चक्रभेदक्रमेण च ॥ ३-१९७ ॥</p>
<p>हंसेन ब्रह्ममार्गेण जीवं ब्रह्मणि योजयेत् ।</p>
<p>(महाकालसंहितायाम्)</p>
<p>हृत्पुण्डरीकादात्मानं ज्वलद्दीपशिखाकृतिम् ॥ ३-१९८ ॥</p>
<p>प्। १६६) सुषुम्णावर्त्मना ब्रह्मबीजमन्त्रेण मस्तके ।<br>
सहस्रदलमध्यस्थे संयोज्य परमात्मनि ॥ ३-१९९ ॥</p>
<p>(सिद्धान्तसङ्ग्रहे)</p>
<p>ततः समस्ततत्त्वानि तत्रैव प्रविलापयेत् ।<br>
पृथ्वीमप्सु च ता वह्नौ वह्निं वायौ समीरणम् ॥ ३-२०० ॥</p>
<p>प्रविलाप्य तथाकाशे आकाशं प्रकृतौ ततः ।<br>
अपरब्रह्मरूपां तां मायाशक्तिं परात्मनि ॥ ३-२०१ ॥</p>
<p>एवं समस्तदेहादिप्रपञ्चं परमात्मनि ।<br>
प्रविलाप्य परब्रह्मरूपे तिष्ठेत् कियत् क्षणम् ॥ ३-२०२ ॥</p>
<p>(मेरुतन्त्रे)</p>
<p>शरीरे वामकुक्षौ तु चिन्तयेत् पापपूरुषम् ।<br>
वामकुक्षिस्थितं पापपुरुषं कज्जलप्रभम् ॥ ३-२०३ ॥</p>
<p>ब्रह्महत्याशिरस्कं च स्वर्णस्तेयभुजद्वयम् ।<br>
सुरापानहृदा युक्तं गुरुतल्पकटिद्वयम् ॥ ३-२०४ ॥</p>
<p>तत्संसर्गपदद्वन्द्वमङ्गप्रत्यङ्गपातकम् ।<br>
उपपातकरोमाणं रक्तश्मश्रुविलोचनम् ॥ ३-२०५ ॥</p>
<p>खड्गचर्मधरं क्रूरमङ्गुष्ठपरिमाणकम् ।<br>
अधोमुखं महाभीमं रूक्षं पापं विचिन्तयेत् ॥ ३-२०६ ॥</p>
<p>(महाकालसंहितायाम्)</p>
<p>वामनासापुटेनाथ पूरयित्वा समीरणम् ।<br>
सविन्दुवायुबीजं च धूम्रवर्णं विभाव्य च ॥ ३-२०७ ॥</p>
<p>तदेवबीजं देवेशि पञ्चाशद्वारमीरयेत् ।<br>
तदुत्पन्नेन वातेन शुष्कं देहं विचिन्त्य च ॥ ३-२०८ ॥</p>
<p>प्। १६७) सहैव रेचयेद्वायुं ततो नासापुटेन च ।<br>
वामेन वायुमुत्तोल्य सहस्रदलमध्यगम् ॥ ३-२०९ ॥</p>
<p>विभाव्य परमात्मानं चन्द्ररूपं वरानने ।<br>
सानुस्वारं वायुबीजं पञ्चाशद्वायुमुच्चरन् ॥ ३-२१० ॥</p>
<p>तस्माच्चन्द्रात् सुधावृष्ट्या देहमाप्लाव्य सुन्दरि ।<br>
भूबीजेन सनादेन शुद्धं संयोज्य विग्रहम् ॥ ३-२११ ॥</p>
<p>लीनीकृतानि यानीह पञ्चभूतानि वै पुरा ।<br>
यथास्थानं स्थापयित्वा ब्रह्मबीजं पुनर्गृणन् ॥ ३-२१२ ॥</p>
<p>अहङ्कारादिभिस्तत्त्वैः सहैव परमात्मनि ।<br>
जीवात्मानं समाकृष्य स्थापयित्वा हृदम्बुजे ॥ ३-२१३ ॥</p>
<p>देवीरूपमथात्मानं चिन्तयेत् क्षणमूर्जितः ।</p>
<p>अत्र वायुबीजादेः पञ्चाशद्वारजपेन पूरकादिकमुक्तम् ।<br>
(यामलादौ तु)</p>
<p>नाभिदेशे च य। कारं धूम्रं वायुं विचिन्तयेत् ॥ ३-२१४ ॥</p>
<p>तेनैव शोधयेल्लिङ्गतनुं षोडशमात्रया ।<br>
कर्मात्मकं चतुःषष्ट्या कुम्भयित्वा समाचरेत् ॥ ३-२१५ ॥</p>
<p>द्वात्रिंशन्मात्रया दक्षे रेचनं तेन वा पुनः ।</p>
<p>इति षोषशादिमात्राभिः पूरकादिकमुक्तमिति सङ्ख्याविकल्पो द्रष्टव्यः ।</p>
<p>(सिद्धान्तसङ्ग्रहे)</p>
<p>पुनरुत्पातयेद्देहं पवित्रं परमात्मनः ॥ ३-२१६ ॥</p>
<p>परब्रह्मात्मिका विद्या प्रकृतिर्मातृका परा ।<br>
अजायत जगन्मातुराकाशं नभसोऽनिलः ॥ ३-२१७ ॥</p>
<p>समीरणादभूद्वह्निर्वह्नेरापस्ततो मही ।<br>
स्वीयमेभ्योऽपि भूतेभ्यस्तेजोरूपं कलेवरम् ॥ ३-२१८ ॥</p>
<p>देवताराधने योग्यमुत्पन्नमिति भावयेत् ।<br>
प्। १६८) भूतशुद्धिरियं प्रोक्ता महापापौघनाशिनी ॥ ३-२१९ ॥</p>
<p>सङ्क्षिप्तप्रकारमाह (उड्डीशे)</p>
<p>अथ वा कुण्डलीं देवीं पञ्चभूतादिना सह ।<br>
परमात्मनि संयोज्य तयोरैक्यं विभाव्य च ॥ ३-२२० ॥</p>
<p>ध्यानयोगेन मनसा सोऽहंसोऽहं विभावयेत् ।</p>
<p>क्वचिच्छक्तिविशेषे तु हंस इति बीजादिकं परशिवे संयोज्य सोऽहमितिमन्त्रेण स्वस्थानमानयेदित्युक्तम् । (मेरौ)</p>
<p>भूतशुद्धिं विधायैवं प्राणस्थापनमाचरेत् ॥ ३-२२१ ॥</p>
<p>(ज्ञानार्णवे)</p>
<p>प्राणप्रतिष्ठया पश्चाज्जीवं देहे नियोजयेत् ।<br>
मुखवृत्तं समुच्चार्य हंसस्तु विपरीततः ॥ ३-२२२ ॥</p>
<p>उद्धरेत् परमेशानि विद्येयं त्र्यक्षरी भवेत् ।</p>
<p>प्राणप्रतिष्ठामन्त्रोऽयं सर्वकर्मणि साधयेत् ॥ ३-२२३ ॥</p>
<p>(मेरुतन्त्रे)</p>
<p>प्राणायामत्रयं कृत्वा मातृकान्यासमाचरेत् ।</p>
<p>(फेत्कारिणीतन्त्रे)</p>
<p>मन्त्रा मूकत्वमायान्ति विन्यासेन विना लिपेः ॥ ३-२२४ ॥<br>
सर्वमन्त्रप्रसिद्ध्यर्थं तस्मादादौ लिपिं न्यसेत् ।</p>
<p>तत्रादावन्तर्मातृकान्यासः । (मेरुतन्त्रे)</p>
<p>अथान्तर्मातृकान्यासं वक्ष्ये तं शुद्धिकारकम् ॥ ३-२२५ ॥<br>
यं कृत्वा योगिनां चित्तं पातके न प्रवर्त्तते ।</p>
<p>मूलाधारध्वनिं श्रुत्वा प्रबुद्धा शक्तिकुण्डली ॥ ३-२२६ ॥<br>
ज्वलत्पावकसङ्काशा सूक्ष्मा तेजःस्वरूपिणी ।</p>
<p>मूलाधाराच्छिरःपद्मं स्पृशन्ती विद्युदाकृतिः ॥ ३-२२७ ॥<br>
तया स्पृष्टशिरःपद्मादमृतौघस्वरूपिणः ।</p>
<p>प्। १६९) निर्गतान्मातृकावर्णान् सुषुम्णावर्त्मना तनुम् ॥ ३-२२८ ॥<br>
स्थापयित्वा स्थितानेतानेवं ध्यात्वा प्रविन्यसेत् ।</p>
<p>कण्ठे विशुद्धिचक्राख्यं पद्मं षोडशपत्रकम् ॥ ३-२२९ ॥<br>
उर्ध्वास्यं प्राग्दलात् तत्र संस्थिताः षोडश स्वराः ।</p>
<p>एवं सञ्चिन्त्य तारादिं विन्दुयुक्तं नमोऽन्तकम् ॥ ३-२३० ॥<br>
वदेत् स्वरं च सर्वेषु वर्णेष्वप्येषु पद्धतिः ।</p>
<p>हृदयेनाहतं चक्रं ध्यायेद्द्वादशपत्रकम् ॥ ३-२३१ ॥<br>
पूर्वपत्रान्तर्दलेषु प्राग्वत् कादीन् प्रविन्यसेत् ।</p>
<p>मणिपूरं ततश्चक्रं चिन्तयेन्नाभिमण्डले ॥ ३-२३२ ॥<br>
दशपत्रं तत्र डादिवर्णान् प्राग्वद्विचिन्तयेत् ।</p>
<p>स्वाधिष्ठानं लिङ्गमूले चक्रं षड्दलमुच्यते ॥ ३-२३३ ॥<br>
चिन्तयेद्बालिला।स्तत्र षड्वर्णानपि पूर्ववत् ।</p>
<p>मूलाधाराभिधं चक्रं पद्माकृति चतुर्दलम् ॥ ३-२३४ ॥<br>
व। श। ष। स। तत्र चिन्त्यं पूर्वाशादिदलेषु च ।</p>
<p>आज्ञाख्यचक्रं भूमध्ये द्विदलं कमलाकृति ॥ ३-२३५ ॥<br>
ह। क्ष। ध्यायेदयं कार्यो मनसा केवलेन तु ।</p>
<p>स्वदेहेऽनामया कार्यः पुष्पेण सुरमूर्तिषु ॥ ३-२३६ ॥<br>
अनादित्वान्न ऋष्यादिर्ब्रह्मवद्ध्यानमस्य तु ।</p>
<p>अथ बहिर्मातृकान्यासः । (शारदायाम्)</p>
<p>ऋषिर्ब्रह्मा समुद्दिष्टो गायत्री छन्द ईरितम् ॥ ३-२३७ ॥<br>
सरस्वती समाख्याता देवता देशिकोत्तमैः ।</p>
<p>अक्लीबह्रस्वदीर्घान्तगतैः षड्वर्गकैः क्रमात् ॥ ३-२३८ ॥<br>
षडङ्गानि विधेयानि जातियुक्तानि देशिकैः ।</p>
<p>प्। १७०) (मेरुतन्त्रे)</p>
<p>बहिर्न्यासमथो वक्ष्ये पूर्वोक्तब्रह्मरन्ध्रके ॥ ३-२३९ ॥<br>
वर्णारविन्दे सन्ध्यायेन्मातृकाख्यां सरस्वतीम् ॥ ३-२३९ एफ़् ॥</p>
<p>ध्यानं तत्रैव ।</p>
<p>पञ्चाशद्वर्णभेदैर्विहितवदनदोःपादयुक्कुक्षिवक्षो-<br>
देशां भास्वत्कपर्द्याकलितशशिकलामिन्दुकुन्दावदाताम् ।<br>
अक्षस्रक्कुम्भचिन्तालिखितकरतलां त्रीक्षणां पद्मसंस्था-<br>
मच्छाकल्पामतुच्छस्तनजघनभरां भारतीं तां नमामि ॥ ३-२४० ॥</p>
<p>ललाटे मुखवृत्तेऽक्षिश्रवोनासासु गण्डयोः ।<br>
ओष्ठयोर्दन्तपङ्क्त्योश्च मूर्ध्नि वक्त्रे न्यसेत् स्वरान् ॥ ३-२४१ ॥</p>
<p>बाह्वोः सन्धिषु साग्रेषु कचवर्गौ न्यसेत् सुधीः ।<br>
टतवर्गौ पदोस्तद्वत् पार्श्वयोः पृष्ठदेशतः ॥ ३-२४२ ॥</p>
<p>नाभौ कुक्षौ पवर्गं च हृदंशककुदं ततः ।<br>
न्यस्य यादिचतुर्वर्णान् शादिषट्कं ततो न्यसेत् ॥ ३-२४३ ॥</p>
<p>हृदादिकरयोरङ्घ्र्योर्जठरे वदने तथा ।<br>
न्यासस्त्वयं वर्णमात्राहीनपाठप्रपूरकः ॥ ३-२४४ ॥</p>
<p>(शारदायाम्)</p>
<p>न्यसेत् सर्गान्वितान् सृष्ट्या ध्यायेद्देवीं यथाविधि ।<br>
विन्दुयुक्तान् न्यसेत् तत्र संहृत्याप्रतिलोमतः ॥ ३-२४५ ॥</p>
<p>(मेरुतन्त्रे)</p>
<p>क्षमारभ्य अकारान्तो न्यासश्चेत् क्रियते यदि ।<br>
संहारन्यासनामा स्याद्विन्दुन्यास इतीरितः ॥ ३-२४६ ॥</p>
<p>संहारक्रमेण ध्यानमाह ।</p>
<p>अक्षस्रजं हरिणपोतमुदग्रटङ्कं<br>
विद्यां करैरविरतं दधतीं त्रिनेत्राम् ।<br>
प्। १७१) अर्धेन्दुमौलिमरुणामरविन्दसंस्थां<br>
वर्णेश्वरीं प्रणमत स्तनभारनम्राम् ॥ ३-२४७ ॥</p>
<p>(शारदायाम्)</p>
<p>सर्गविन्द्वन्तिकान् न्यस्य डार्णाद्यान् स्थितिवर्त्मना ।<br>
विद्यात् पूर्वोदितान् विद्वानृष्।यादीनङ्गसंयुतान् ॥ ३-२४८ ॥</p>
<p>(मेरौ)</p>
<p>विन्दुसर्गयुतान् डदिठान्तान् वर्णान् स्थितौ न्यसेत् ।<br>
पूर्वोक्ता एव मुन्याद्याः षडङ्गं ध्यानमुच्यते ॥ ३-२४९ ॥</p>
<p>सिन्दूरकान्तिममिताभरणं त्रिनेत्रं<br>
विद्याक्षसूत्रमृगपोतवरान् दधानम् ।<br>
पार्श्वे स्थितां भगवतीमपि काञ्चनाभां<br>
ध्यायेत् कराब्जधृतपुस्तकवर्णमालाम् ॥ ३-२५० ॥</p>
<p>न्यासाः कार्यास्तु वटुभिः स्थितिसंहारसृष्टयः ।<br>
संहारसृष्टिस्थितयोर्गृहस्थस्तु न्यसेत् क्रमात् ॥ ३-२५१ ॥</p>
<p>वानप्रस्थाश्च यतयः सृष्टिस्थितिलयक्रमात् ।<br>
न्यासान् कुर्युरिति प्रोक्तः स्थितिन्यासः सविस्तरः ॥ ३-२५२ ॥</p>
<p>अथ कलामातृकान्यासस्तत्रैव ।</p>
<p>वक्ष्ये कलामातृकाया न्यासं तस्य ऋषिः स्मृतः ।<br>
प्रजापतिश्च गायत्री छन्दस्तस्यास्तु देवता ॥ ३-२५३ ॥</p>
<p>सरस्वती मातृकाख्या नियोगोऽभीष्टतुष्ठये ।<br>
तारैः षडङ्गं कुर्वीत ह्रस्वदीर्घान्तरस्थितैः ॥ ३-२५४ ॥</p>
<p>ध्यानमाह ।</p>
<p>हस्तैः पद्मं रथाङ्गं गुणमथ हरिणं पुस्तकं वर्णमालां<br>
टङ्कं शुभ्रं कपालं दलममृतलसद्धेमकुम्भं वहन्तीम् ।<br>
प्। १७२) मुक्ताविद्युत्पयोदस्फटिकमणिजपाबन्धुरैः पञ्चवक्त्रै-<br>
स्त्र्यक्षैर्वक्षोजनम्रां सकलशशिनिभां शारदां तां नमामि ॥ ३-२५५ ॥</p>
<p>ध्यात्वैवं तारपूर्वां तामकाराद्यां च मातृकाम् ।<br>
विन्दुयुक्तां ङेऽन्तकलानामाद्यां नमसान्विताम् ॥ ३-२५६ ॥</p>
<p>पूर्वोक्तशुद्धमात्राणां न्यासस्थानेषु विन्यसेत् ।</p>
<p>तारपूर्वामित्यादि । एतेन ॐ अन्निवृत्त्यै नम इत्यादयः प्रयोगाः सम्पन्नाः । कलानामान्याह ।</p>
<p>निवृत्तिश्च प्रतिष्ठा च विद्या शान्तिस्तथेन्धिका ॥ ३-२५७ ॥</p>
<p>दीपिता रेचिका चापि मोचिका च पराभिधा ।<br>
सूक्ष्मा सूक्ष्मामृता ज्ञानामृता चाप्यायनी ततः ॥ ३-२५८ ॥</p>
<p>व्यापिनी व्योमरूपा चानन्ता सृष्टिः समृद्धिका ।<br>
स्मृतिर्मेधा ततः कान्तिर्लक्ष्मीर्द्युतिः स्थिरा स्थितिः ॥ ३-२५९ ॥</p>
<p>सिद्धिर्जया पालिनी च शान्तिरीश्वरिका रतिः ।<br>
कामिका वरदा चान्या ह्रादिनी प्रीतिसंयुता ॥ ३-२६० ॥</p>
<p>दीर्घा तीक्ष्णा तथा रौद्री भया निद्रा च तन्द्रिका ।<br>
क्षुधा स्यात् क्रोधिनी पश्चात् क्रियोत्कारी समृत्युका ॥ ३-२६१ ॥</p>
<p>पीता श्वेतारुणा पश्चादसितानन्तयान्विता ।<br>
उल्का कलामातृकैवं स्थानेऽकारादिके न्यसेत् ॥ ३-२६२ ॥</p>
<p>कलानामुत्पत्तिस्थानमाह ।</p>
<p>तत्र नादात्मनो जाताः स्वरजास्तु सदाशिवात् ।<br>
अक्षमालां पुस्तकं च पाशं चापि कपालकम् ॥ ३-२६३ ॥</p>
<p>हस्तैर्दधत्यः श्वेताभाः श्वेताभरणभूषणाः ।<br>
अकाराद्ब्रह्मणो जाताः कचवर्गकला दश ॥ ३-२६४ ॥</p>
<p>पीता अक्षस्रजं पद्ममभयं च कमण्डलुम् ।<br>
प्। १७३) हस्तैर्दधत्यो ध्येयास्ताः पीतगन्धानुलेपनाः ॥ ३-२६५ ॥</p>
<p>विष्णोरुकारात् सञ्जाताष्टतवर्गकला दश ।<br>
श्यामा अभयशङ्खारिवरहस्ताः समीरिताः ॥ ३-२६६ ॥</p>
<p>मकाराद्रुद्रतो जाताः पयवर्गकला नव ।<br>
शरच्चन्द्रनिभा हस्तैरभयं शूलमेव च ॥ ३-२६७ ॥</p>
<p>कपालं च वरं ध्येया दधत्य इति साधकैः ।<br>
शाकारादिकपञ्चानामीश्वराद्विन्दुतोऽभवन् ॥ ३-२६८ ॥</p>
<p>अभयं हरिणं टङ्कं वरं च करपल्लवैः ।<br>
दधत्यो रक्तवर्णाश्च ध्येया न्यासे कलात्मके ॥ ३-२६९ ॥</p>
<p>अथ केशवादिमातृकान्यास उक्तस्तत्रैव ।</p>
<p>केशवादिमातृकायाः साध्यनारायणो मुनिः ।<br>
अमृतादा तु गायत्री छन्दो लक्ष्मीहरिः सुरः ॥ ३-२७० ॥</p>
<p>द्विरुक्तैः शक्तिश्रीकामैः षडङ्गानि समाचरेत् ।</p>
<p>शक्तिर्लज्जा ।<br>
ध्यानमाह ।</p>
<p>शङ्खचक्रगदापद्मकुम्भादर्शाब्जपुस्तकम् ॥ ३-२७१ ॥</p>
<p>बिभ्रतं मेघचपलावर्णं लक्ष्मीहरिं भजे ।<br>
शक्तयस्तु निजाङ्केषु निषण्णाः सस्मिताननाः ॥ ३-२७२ ॥</p>
<p>एवं ध्यात्वा न्यसेच्छक्तिश्रीकामपुटिताक्षरम् ।<br>
तारादिहृदयान्ताश्च केशवाद्यास्तु शक्तयः ॥ ३-२७३ ॥</p>
<p>भ्यान्ता नमोऽन्ता उच्चार्याः स्थानेऽकारादिके न्यसेत् ।</p>
<p>भ्यान्तामिति तान्त्रिकत्वात् साधुः । अयं च सङ्क्षिप्तप्रकारः । अगस्त्यसंहितादौ तु चतुर्थ्येकवचनान्तयोर्नाम्नोः पृथगुच्चार उक्त । केशवाय च कीर्त्त्यै चेत्यादि वैष्णवीकल्पे ।<br>
(मेरुतन्त्रे)</p>
<p>तारमायारमाकामानुक्त्वा वर्णान् समुच्चरेत् ॥ ३-२७४ ॥</p>
<p>भ्यामन्तौ च तथा देव्यै शक्त्यादित्रितयं पुनः ।<br>
प्। १७४) हृदयान्तं समुच्चार्य ललाटादिषु विन्यसेत् ॥ ३-२७५ ॥</p>
<p>क्व चित् तु देवतानामान्ते पुनः शक्त्यादिबीजोच्चारो नोक्तः ।<br>
(वैष्वक्सेन्यां तु )</p>
<p>तारादिर्मन्मथादिर्वा रमादिर्वा भवेदियम् ।</p>
<p>इति प्रणवादीनां विकल्प उक्तः ।<br>
(शारदायां तु)</p>
<p>स्मराद्यां मातृकां न्यस्य केशवादिनमोन्विताम् ॥ ३-२७६ ॥</p>
<p>सधातुप्राणशक्त्यात्मयुक्त्यादिषु वैष्णवः ।</p>
<p>इति कामबीजमात्रमुपात्तम् ।</p>
<p>कलामात्रा तु शाक्तानां नित्योऽयं विष्णुसेविनाम् ॥ ३-२७७ ॥</p>
<p>केशवादिनामान्याह ।</p>
<p>केशवः कीर्तिसंयुक्तः कान्तिर्नारायणान्विता ।<br>
माधवस्तुष्टिसंयुक्तो गोविन्दः पुष्टिसंयुतः ॥ ३-२७८ ॥</p>
<p>विष्णुश्च धृतिसंयुक्तः शान्तियुङ्मधुसूदनः ।<br>
त्रिविक्रमः क्रियायुक्तो वामनो दययान्वितः ॥ ३-२७९ ॥</p>
<p>श्रीधरो मेधया युक्तो हृषीकेशस्तु हर्षया ।<br>
पद्मनाभयुता श्रद्धा लज्जा दामोदरान्विता ॥ ३-२८० ॥</p>
<p>वासुदेवश्च लक्ष्मीयुक् सङ्कर्षणसरस्वती ।<br>
प्रद्युम्नः प्रीतिसंयुक्तोऽनिरुद्धो रतिसंयुतः ॥ ३-२८१ ॥</p>
<p>चक्री जया गदी दुर्गा शार्ङ्गी तु प्रभयान्वितः ।<br>
खड्गी तु सत्यया युक्तः शङ्खी च चण्डया युतः ॥ ३-२८२ ॥</p>
<p>हली च वाण्या संयुक्तो विलाशिन्याथ मौशली ।<br>
शूली च जयया युक्तः पाशी विरजयान्वितः ॥ ३-२८३ ॥</p>
<p>अङ्कुशी विश्वया युक्तो मुकुन्दो विनदान्वितः ।<br>
प्। १७५) नन्दजस्तु सुदयया नन्दी स्मृत्या समन्वितः ॥ ३-२८४ ॥</p>
<p>नर ऋद्ध्या नरकजित् समृद्ध्या शुद्धियुग्घहरिः ।<br>
कृष्णो बुद्ध्या भुक्त्या सत्यो मतियुक् शाश्वतः स्मृतः ॥ ३-२८५ ॥</p>
<p>शौरिक्षमे शूरदमे जनार्दन उमान्वितः ।<br>
भूधरः क्लेदिनीयुक्तो विश्वमूर्तिश्च क्लिन्नया ॥ ३-२८६ ॥</p>
<p>वैकुण्ठो वसुधायुक्तो वसुदापुरुषोत्तमौ ।<br>
बली तु परया युक्तो बलानुजपरायणे ॥ ३-२८७ ॥</p>
<p>बालसूक्ष्मे वृषघ्नश्च सन्ध्यायुक् प्रज्ञया वृषः ।<br>
हंसः प्रभासमायुक्तो वराहो निशयान्वितः ॥ ३-२८८ ॥</p>
<p>विमलो मेधया युक्तो नृसिंहो विद्युता युतः ।<br>
केशवाद्या मातृकोक्ता यादियोगश्च पूर्ववत् ॥ ३-२८९ ॥</p>
<p>अस्य प्रयोगस्तु । ॐ ह्री। श्री। क्ली। अं केशवकीर्तिभ्यां ह्री। श्री। क्ली। नम इत्यादि । यादियोग इति । ॐ ह्री। श्री। क्ली। यं त्वगात्मभ्यां वसुदापुरुषोत्तमाभ्यां ह्री। श्री। क्ली। नम इत्यादिक्रमेण यकारादिषु त्वगादियोग इत्यर्थः ।<br>
अथ श्रीकण्ठादिमातृकान्यासस्तत्रैव ।</p>
<p>अथ शैवहिता वक्ष्ये श्रीकण्ठादिकमातृकाः ।<br>
मुनिः स्याद्दक्षिणामूर्तिर्गायत्री छन्द ईरितम् ॥ ३-२९० ॥</p>
<p>अर्धाद्रिजो हरो देवो नियोगः सर्वसिद्धये ।<br>
हलो बीजानि गुह्ये तु पादयोः स्वरशक्तयः ॥ ३-२९१ ॥</p>
<p>ह्रस्वदीर्घान्तरे कृत्वा प्राग्वद्वर्गान् हसैरयम् ।<br>
षड्दीर्घसंयुतैः कृत्वा षडङ्गानि न्यसेत् तनौ ॥ ३-२९२ ॥</p>
<p>प्। १७६) ह्रस्वदीर्घान्तर इति । अ। क। ख। ग। घ। ङ। आ। ह्सामित्यादिभिः षडङ्गं कुर्यादित्यर्थः ।<br>
ध्यानमाह ।</p>
<p>बन्धूककाञ्चननिभं रुचिराक्षमालां<br>
पाशाङ्कुशौ च वरदं निजबाहुदण्डैः ।<br>
बिभ्राणमिन्दुशकलाभरणं त्रिनेत्रम्-<br>
अर्धाम्बिकेशमनिशं वपुराश्रयामः ॥ ३-२९३ ॥</p>
<p>ह्सौ। च मातृकामुक्त्वा देवान्ते चेशमच्चरेत् ।<br>
ङेन्तं ङेन्ताम् अ तच्छक्तिं नमोन्तान् मातृकास्थले ॥ ३-२९४ ॥</p>
<p>त्वगसृङ्मांसमेदोस्थिमज्जाशुक्राण्यसून् वदेत् ।<br>
शक्तिं क्रोधं तथात्मानं ङेन्तं यादिदशस्वपि ॥ ३-२९५ ॥</p>
<p>ह्सौ। अ। श्रीकण्ठेशाय पूर्णोदर्यै नम इति प्रयोगः ।<br>
त्वगिति । ह्सौ। य। त्वगात्मने बालीशाय सुमुख्यै नम इत्येवं यादिदशवर्णेषु त्वगादियोगः कर्तव्यः इत्यर्थः ।</p>
<p>शिवशक्तिनामान्याह ।</p>
<p>श्रीकण्ठपूर्णोदर्यौ चानन्तो विरजयान्वितः ।<br>
सूक्ष्मेशः शाल्मलीयुक्तो लोलाक्षीयुक् त्रिमूर्तिकः ॥ ३-२९६ ॥</p>
<p>अमरेशो वर्तुलाक्ष्या चार्घीशो दीर्घघोणया ।<br>
भारमूर्ति दीर्घमुख्या तिथीशो गोमुखीयुतः ॥ ३-२९७ ॥</p>
<p>स्थाण्वीशो दीर्घजिह्वायुग्घरः कुण्डोदरीयुतः ।<br>
ऊर्ध्वकेश्या च झिण्टीशो भौतिको विकृतास्यया ॥ ३-२९८ ॥</p>
<p>सद्योजातो ज्वालमुख्यानुग्रहोल्कामुखीयुतः ।<br>
अक्रूरे श्रीमुखी महासेनो विद्यामुखीयुतः ॥ ३-२९९ ॥</p>
<p>प्। १७७) क्रोधीशश्च महाकाल्या चण्डेशेन सरस्वती ।<br>
पञ्चान्तके सर्वसिद्धिर्गौर्या युक्तः प्रकीर्तितः ॥ ३-३०० ॥</p>
<p>शिवोत्तमेशो विन्यस्यो युक्तस्त्रैलोक्यविद्यया ।<br>
एकरुद्रो मन्त्रशक्त्या कूर्मेशश्चाष्टशक्तियुक् ॥ ३-३०१ ॥</p>
<p>एकनेत्रो भूतिमात्रायुक्तोऽथ चतुराननः ।<br>
लम्बोदर्या युतः प्रोक्तस्त्वजेशो द्राविणीयुतः ॥ ३-३०२ ॥</p>
<p>सर्वेशो नागरीयुक्तः सोमेशः खेचरीयुतः ।<br>
लाङ्गलीशश्च मञ्जर्या दारुकेशेन रूपिणी ॥ ३-३०३ ॥</p>
<p>वीरिण्या त्वर्धनारीशो ह्युमाकान्तः पुनर्युतः ।<br>
काकोदर्या तथाषाढी पूतनायुक्त ईरितः ॥ ३-३०४ ॥</p>
<p>दण्डीशो भद्रकालीयुगद्रीशो योगिनीयुतः ।<br>
मीनेशः शङ्खिनीयुक्तो मेषेशस्तर्जनीयुतः ॥ ३-३०५ ॥</p>
<p>लोहितः कालरात्र्या च शिखीशः कूर्दिनीयुतः ।<br>
छगलण्डः कपर्दिन्या द्विरण्डेशश्च वज्रया ॥ ३-३०६ ॥</p>
<p>महाकालो जयायुक्तो बालीशः सुमुखीयुतः ।<br>
भुजङ्गो रेवतीयुक्तः पिनाकी माधवीयुतः ॥ ३-३०७ ॥</p>
<p>खड्गीशो वारुणीयुक्तो वकेशो वायवीयुतः ।<br>
श्वेतो रक्षोवधारिण्या भृगुः सहजया युतः ॥ ३-३०८ ॥</p>
<p>नकुलीशश्च लक्ष्मीयुक् शिवेशो व्यापिनीयुतः ।<br>
संवर्तको महामायायुक्त एतास्तु मातृकाः ॥ ३-३०९ ॥</p>
<p>प्। १७८) श्रीकण्ठाद्या य ईशान्तस्तत्र नेशं प्रयोजयेत् ।</p>
<p>य इति । य ईशान्तो भवति तदन्ते पुनरीशपदं न देयमित्यर्थः । एतेन श्रीकण्ठादिनामान्ते ईशपददानमावश्यकमित्यनुज्ञातम् ।</p>
<pre><code>तथा ।  
</code></pre>
<p>सर्वेरुद्राः स्मृतारक्ता धृतशूलकपालकाः ॥ ३-३१० ॥</p>
<p>शक्तयो रुद्रपीठस्थाः सिन्दूरारुणविग्रहाः ।<br>
रक्तोत्पलकपालाभ्यामलङ्कृतकराम्बुजाः ॥ ३-३११ ॥</p>
<p>अथ भुवनेश्वरीमातृकान्यासमाह तत्रैव ।</p>
<p>येनोपास्या महाविद्या दश तस्याधिकारिताः ।<br>
भुवनेशीबीजपूर्वमातृकान्यासने सुराः ॥ ३-३१२ ॥</p>
<p>ऋषिः शक्तिस्तु गायत्री छन्दः स्यान्मातृकामयी ।<br>
भुवनेशी देवथाथ नियोगः स्वेष्टसिद्धये ॥ ३-३१३ ॥</p>
<p>ह्रस्वदीर्घान्तरगतैः षड्वर्गैर्दीर्घसंयुतैः ।<br>
प्राग्वद्धरैः षडङ्गं स्यादङ्गुष्ठादि तथैव च ॥ ३-३१४ ॥</p>
<p>हरैरिति । आकारादिषड्दीर्घस्वरयुक्तैर्हकाररकरैरित्यर्थः । प्रयोगस्तु । अ। क। ख। ग। घ। ङ। आ। ह्रा। हृदयाय नम इत्यादि ।</p>
<p>ध्यानमाह ।</p>
<p>उद्यत्कोटिदिवाकरप्रतिनिभा तुङ्गोरुपीनस्तनी<br>
बद्धार्धेन्दुकिरीटहाररसनामञ्जीरसंशोभिता ।<br>
बिभ्राणा करपङ्कजैर्जपवटीं पाशाङ्कुशौ पुस्तकं<br>
दिश्यान्नो जगदीश्वरी त्रिनयना पद्मे निषण्णा सुखम् ॥ ३-३१५ ॥</p>
<p>लज्जाबीजं पूर्वमुक्त्वा मातृकान्यास एव हि ।<br>
भुवनेशीमातृकाणां न्यासकैर्यत्र साधने ॥ ३-३१६ ॥</p>
<p>अथ लक्ष्मीमातृकान्यासस्तत्रैव ।</p>
<p>श्रीबीजपूर्वकः कार्यो लक्ष्मीकामैर्गृहस्थितैः ।<br>
प्। १७९) ऋषिर्भृगुश्च गायत्री छन्दो मातृस्वरुपिणी ॥ ३-३१७ ॥</p>
<p>लक्ष्मीस्तु देवता प्रोक्ता हरस्थाने शरौ कुरु ।<br>
न्यासार्थं तु षडङ्गादेः शेषं श्रीबीजपूर्वकम् ॥ ३-३१८ ॥</p>
<p>हरस्थाने शरौ इति । भुवनेशीमातृकोक्तहकाररकारयोः स्थाने शकाररकरौ दद्यादित्यर्थः । तेन ह्रामित्यादेः स्थाने श्रामित्यादि सिध्यति ।</p>
<pre><code>ध्यानमाह ।  
</code></pre>
<p>विद्युद्दामसमप्रभां हिमगिरिप्रख्यैश्चतुर्भिर्गजैः<br>
शुण्डादण्डसमुद्धृतामृतघटैरासिञ्च्यमानामिमाम् ।<br>
बिभ्राणां करपङ्कजैर्जपवटीं पद्मद्वयं पुस्तकं<br>
भास्वद्रत्नसमुज्ज्वलां कुचनतां ध्यायेज्जगत्स्वामिनीम् ॥ ३-३१९ ॥</p>
<p>अथ सम्मोहनमातृकान्यासस्तत्रैव ।</p>
<p>कामनामात्रसिध्यर्थं कामबीजादि पूर्ववत् ।<br>
कुर्याच्च मातृकान्यासं मुनिः सम्मोहनो मतः ॥ ३-३२० ॥</p>
<p>गायत्री छन्द उद्दिष्टं देवता मातृकामयी ।<br>
सम्मोहिनी नाम देवी पूर्वयुक्त्या षडङ्गकम् ॥ ३-३२१ ॥</p>
<p>पूर्वयुक्तेति । लक्ष्मीमातृकोक्तयुक्त्या सम्मोहनमातृकायाः कामबीजपूर्वकत्वेन हकाररकारयोः स्थाने संयुक्तककारलकारौ दत्वा षडङ्गन्यासः कार्य इत्यर्थः ।</p>
<p>ध्यानमाह ।</p>
<p>बालार्ककोटिरुचिरां स्फटिकाक्षमालां<br>
कोदण्डमिक्षुजनितस्मरपञ्चबाणाम् ।<br>
विद्यां च हस्तकमलैर्दधतीं त्रिनेत्रां<br>
ध्यायेत् समस्तजननीं नवचन्द्रचूडाम् ॥ ३-३२२ ॥</p>
<p>सम्मोहनमातृकान्तरमाह ।</p>
<p>शक्तिश्रीकामबीजादिमातृकान्यासतो नृणाम् ।<br>
शत्रुत्वाद्या मन्त्रदोषा नश्यन्ति बहुवर्णजाः ॥ ३-३२३ ॥</p>
<p>महासम्मोहन ऋषिर्गायत्री छन्द ईरितम् ।<br>
प्। १८०) सम्मोहिनी नाम देवी न्यासः प्राङ्मातृकासमः ॥ ३-३२४ ॥</p>
<p>ध्यानं यथा ।</p>
<p>ध्यायेयमक्षवलयेक्षुशराशपाशां<br>
पद्मद्वयाङ्कुशशरां नवपुस्तकं च ।<br>
आब्रिभ्रतीं निजभुजैररुणां कुचार्त्तां<br>
सम्मोहिनीं त्रिनयनां नवचन्द्रचूडाम् ॥ ३-३२५ ॥</p>
<p>अथ गणेशमातृकान्यासस्तत्रैव ।</p>
<p>सर्वविघ्ननिरासार्थमवश्यं न्यासमाचरेत् ।<br>
गणेशमातृकायास्तु मुनिर्गणक ईरितः ॥ ३-३२६ ॥</p>
<p>निवृद्गायत्रिका छन्दो देवः शक्तिविनायकः ।<br>
स्मृत्या दीर्घाढ्यया त्वङ्गं कृत्वा ध्यायेद्गजाननम् ॥ ३-३२७ ॥</p>
<p>स्मृतिर्गकारः ।<br>
ध्यानं यथा ।</p>
<p>शूलाङ्कुशवराभीतिपाणिं रक्ताब्जहस्तया ।<br>
प्रिययालिङ्गितं रक्तं त्रिनेत्रं गणपं भजे ॥ ३-३२८ ॥<br>
एवं ध्यात्वा न्यसेत् स्वीयबीजपूर्वाक्षरान्वितम् ॥ ३-३२८एफ़् ॥</p>
<p>स्वीयेति । स्वीयबीजं गमिति बीजं पूर्वं येषां तादृशानि यान्यक्षराणि अकारादीनि तैरन्वितं यथा भवति तथा वक्ष्यमाणशक्तिसंयुक्तान् वक्ष्यमाणगणेशान् न्यसेदित्यर्थः ।<br>
तथा ।</p>
<p>विघ्नेशो ह्रीसमायुक्तो विघ्नराजः श्रिया युतः ।<br>
विनायकः पुष्टियुक्तः शान्तियुक्तः शिवोत्तमः ॥ ३-३२९ ॥</p>
<p>विघ्नकृत् स्वस्तिसंयुक्तो विघ्नहर्त्त्रा सरस्वती ।<br>
गणस्तु स्वाहया युक्त एकदन्तस्तु मेधया ॥ ३-३३० ॥</p>
<p>द्विदन्तः कान्तिसंयुक्तो गजवक्त्रेण कामिनी ।<br>
निरञ्जनो मोहिनीयुक् कपर्दी तु नदीयुतः ॥ ३-३३१ ॥</p>
<p>प्। १८१) दीर्घजिह्वः पार्वतीयुक् ज्वालिन्या शङ्कुकर्णकः ।<br>
वृषध्वजो नन्दया युक् सुयशागणनायकौ ॥ ३-३३२ ॥</p>
<p>गजेन्द्रः कामरूपिण्या शूर्पकर्णस्तथोमया ।<br>
त्रिलोचनस्तेजोवत्या लम्बोदरस्तु सत्यया ॥ ३-३३३ ॥</p>
<p>महानन्दश्च विघ्नेश्या चतुर्मूर्तिः सुरूपया ।<br>
सदाशिवः कामदायुगामोदो मदजिह्वया ॥ ३-३३४ ॥</p>
<p>दुर्मुखो भूतिसंयुक्तः सुमुखो भौतिकायुतः ।<br>
प्रमोदः सितया युक्त एकपादो रमायुतः ॥ ३-३३५ ॥</p>
<p>द्विजिह्वो महिषीयुक्तः शूरस्यापि भुजङ्गिनी ।<br>
वीरोऽपि कर्णया युक्तः षण्मुखो भृकुटीयुतः ॥ ३-३३६ ॥</p>
<p>वरदो लज्जया वामदेवः स्याद्दीर्घघोणया ।<br>
धनुर्धरावक्रतुण्डौ द्विरण्डो यामिनीयुतः ॥ ३-३३७ ॥</p>
<p>सेनानी रात्रिसंयुक्तः कामान्धो ग्रामणीयुतः ।<br>
मत्तः शशिप्रभायुक्तो विमले लोललोचना ॥ ३-३३८ ॥</p>
<p>मत्तवाहनचाञ्चल्ये जटी दीप्तिसमन्वितः ।<br>
मुण्डी सुभगया युक्तः खड्गी दुर्भगया तथा ॥ ३-३३९ ॥</p>
<p>वरेण्यश्च शिवायुक्तो भगीयुग्वृषकेतनः ।<br>
भक्तिप्रियो भगिन्या तु गणेशो भोगिनीयुतः ॥ ३-३४० ॥</p>
<p>मेघनादः सुभगया व्यापी स्यात् कालरात्रियुक् ।<br>
गणेश्वरः कालिकेति प्रोक्ता विघ्नेशमातृका ॥ ३-३४१ ॥</p>
<p>त्वगादियोगो यादीनां पूर्ववत् परिकीर्तितः ।</p>
<p>(निबन्धे)</p>
<p>ओमाद्यन्ते नमोन्तो वा सविन्दुर्विन्दुवर्जितः ॥ ३-३४२ ॥</p>
<p>पञ्चाशद्वर्णविन्यासः क्रमादुक्तो मनीषिभिः ।<br>
प्। १८२) चतुर्धा मातृका प्रोक्ता केवला विन्दुसंयुता ॥ ३-३४३ ॥</p>
<p>सविसर्गा सोभया च रहस्यं शृणु कथ्यते ।<br>
विद्याकरी केवला च सोभया भुक्तिदायिनी ॥ ३-३४४ ॥</p>
<p>सविसर्गा पुत्रदात्री सविन्दुर्वित्तदायिनी ।</p>
<p>(कुलावतारे)</p>
<p>मायालक्ष्मीबीजपूर्वो वाग्भवाद्योऽथ वा पुनः ॥ ३-३४५ ॥</p>
<p>त्रिताराद्यो रमाद्यो वा न्यस्तव्यः साधकोत्तमैः ।</p>
<p>त्रितारश्च ।</p>
<p>वाग्भवं कामराजं च श्रीबीजं च त्रितारकम् ॥ ३-३४६ ॥</p>
<p>शक्तिश्रीकामबीजं वा त्रितारं मुनयो विदुः ।</p>
<p>इति तन्त्रान्तरे प्रोक्तम् ।<br>
बीजकोशे तु ।</p>
<p>वाग्भवं भुवनेशानि श्रीबीजं च त्रितारकम्- इत्युक्तम् ॥ ३-३४७ ॥</p>
<p>(सिद्धान्तसारे)</p>
<p>वाग्भवाद्या वाक्प्रदा स्यात् त्रिताराद्या तु कामदा ।<br>
श्रीबीजाद्या महैश्वर्यदायिनी मातृका स्मृता ॥ ३-३४८ ॥</p>
<p>(वीरचूडामणौ)</p>
<p>मातृकात्रितयं कुर्यात् सृष्टिसंहारकस्थितिम् ।<br>
न्यासं कुर्यान्महेशानि कल्पोक्तं च विशेषतः ॥ ३-३४९ ॥</p>
<p>(कुलावतारे)</p>
<p>सृष्टेस्तु सुतपुष्ट्यादि स्थितेस्तत्पालनं भवेत् ।<br>
संहृतेर्दोषसंहारं तस्मात् त्रितयमाचरेत् ॥ ३-३५० ॥</p>
<p>(सिद्धान्तसारे)</p>
<p>सर्गे सर्गान्वितान् न्यस्येत् संहृतौ च सविन्दुकान् ।<br>
डादिठान्तान् न्यसेद्वर्णान् स्थितौ तदुभयान्वितान् ॥ ३-३५१ ॥</p>
<p>प्। १८३) (त्रिशक्तिरत्ने तु)</p>
<p>अकथादित्रिभेदेन विभज्य मनुवल्लिपिम् ।<br>
कवर्गं प्रथमं न्यस्येदवर्गं च ततः परम् ॥ ३-३५२ ॥</p>
<p>तवर्गं विन्यसेत् पश्चात् स्थितिरेषा प्रकीर्तिता- इत्युक्तम् ।</p>
<p>मातृकान्यासमुद्रा उक्तास्तन्त्रान्तरे ।</p>
<p>ललाटेऽनामिकामध्ये न्यसेच्च मुखवृत्तके ॥ ३-३५३ ॥</p>
<p>तर्जनीमध्यमानामा विन्यसेच्चैव नेत्रयोः ।<br>
तर्जन्यनामे संयोज्य न्यसेत् साधकसत्तमः ॥ ३-३५४ ॥</p>
<p>अङ्गुष्ठं कर्णयोर्न्यस्य कनिष्ठाङ्गुष्ठकौ नसोः ।<br>
मध्यमां गण्डयोर्न्यस्य मध्यमामोष्ठयोर्न्यसेत् ॥ ३-३५५ ॥</p>
<p>अनामां दन्तयोर्न्यस्य मध्यमामुत्तमाङ्गके ।<br>
मुखेऽनामां मध्यमां च हस्ते पादे च पार्श्वयोः ॥ ३-३५६ ॥</p>
<p>कनिष्ठानामिकामध्या न्यस्तव्याः पृष्ठतस्तथा ।<br>
ताः साङ्गुष्ठा नाभिदेशे सर्वाः कुक्षौ च विन्यसेत् ॥ ३-३५७ ॥</p>
<p>हृदये साधकः सर्वमंसयोश्च ककुत्स्थले ।<br>
हृत्पूर्वहस्तपत्कुक्षिमुखेषु तलमेव च ॥ ३-३५८ ॥</p>
<p>एतास्तु मातृकामुद्राः क्रमेण परिकीर्तिताः ।<br>
अज्ञात्वा विन्यसेद्यस्तु न्यासः स्यात् तस्य निष्फलः ॥ ३-३५९ ॥</p>
<p>(मन्त्रतन्त्रप्रकाशे)</p>
<p>पुष्पैरनामया वापि मनसा वा न्यसेदसून् ।</p>
<p>अनामयेत्यस्य साङ्गुष्ठयेति ।</p>
<p>अङ्गुष्ठानामिकाभ्यां तु न्यासः सर्वत्र सम्मतः ॥ ३-३६० ॥</p>
<p>इति (पद्यवाहिनी) वचनात् ।</p>
<p>तेन च । पुष्पैर्देवतामूर्तौ अङ्गुष्ठानामिकाभ्यां स्वदेहे मनसा मूलाधारादिषु न्यासो बोध्यः । इदं च ऋष्यादिकरषडङ्गन्यासबहिर्मातृकादिव्यतिरिक्तेषु तत्र मुद्रान्तराभिधानात् ।</p>
<p>प्। १८४) (डामरे)</p>
<p>कृत्वा तु मातृकान्यासं न्यासानन्यान् समाचरेत् ।<br>
मूलमन्त्रस्य ऋष्यादिकराङ्गादि ततो न्यसेत् ॥ ३-३६१ ॥</p>
<p>(योगिनीतन्त्रे)</p>
<p>ऋष्यादीन् विन्यसेद्देवि चतुर्थीहृदयान्तकान् ।</p>
<p>(बृहन्मत्स्यसूक्ते)</p>
<p>ऋषिन्यासो मूर्ध्नि देशे छन्दस्तु मुखपङ्कजे ॥ ३-३६२ ॥</p>
<p>देवता हृदये चैव बीजं तु गुह्यदेशके ।<br>
शक्तिं च पादयोश्चैव सर्वाङ्गे कीलकं न्यसेत् ॥ ३-३६३ ॥</p>
<p>(मेरुतन्त्रे)</p>
<p>ऋषेर्गुरुत्वाच्छिरसि वर्णत्वाच्छन्दसो मुखे ।<br>
धारणं प्रोच्यते चित्ते ज्ञेयत्वाद्देवता हृदि ॥ ३-३६४ ॥</p>
<p>ऋषिस्तु ।</p>
<p>महेश्वरमुखाज्ज्ञात्वा यः साक्षात् तपसा मनुम् ।<br>
संसाधयति शुद्धात्मा स तस्य ऋषिरीरितः ॥ ३-३६५ ॥</p>
<p>इति (कालानलतन्त्रे) प्रोक्तम् ।<br>
(तथा)</p>
<p>गुरुत्वान्मस्तके चास्य न्यासश्च परिकीर्तितः ।</p>
<p>(मेरुतन्त्रे)</p>
<p>ऋ-गताविति धातोस्तु ऋवर्णः प्रापको मतः ॥ ३-३६६ ॥</p>
<p>षिवर्णार्थस्तु विज्ञानमतस्तत्प्रापकस्तु सः ।</p>
<p>(बृहन्मत्स्यसूक्ते)</p>
<p>सर्वेषां मन्त्रतत्त्वानां छादनाच्छन्द उच्यते ॥ ३-३६७ ॥</p>
<p>अक्षरत्वात् पदत्वाच्च मुखे छन्दः समीरितम् ।<br>
ऋषिच्छन्दोऽपरिज्ञानान्न मन्त्रफलभाग्भवेत् ॥ ३-३६८ ॥</p>
<p>दौर्बल्यं चापि मन्त्राणां विनियोगमजानताम् ।</p>
<p>प्। १८५) ऋष्यादिन्यासमुद्रा उक्तास्तन्त्रान्तरे ।</p>
<p>ऋषिच्छन्दोदेवतानां न्यासे चाङ्गुलयः स्मृताः ॥ ३-३६९ ॥</p>
<p>चतस्रोऽङ्गुष्ठरहिताः शक्त्यन्तं विन्यसेत् ततः ।<br>
कीलकं व्यस्तहस्ताभ्यां सर्वाङ्गे साधकाग्रणीः ॥ ३-३७० ॥</p>
<p>अर्थाङ्गमुद्रास्तत्रैव ।</p>
<p>हृदये मध्यमानामातर्जनीभिर्न्यसेद्बुधः ।<br>
मध्यमातर्जनीभ्यां च शिरसि न्यासमाचरेत् ॥ ३-३७१ ॥</p>
<p>अङ्गुष्ठेन शिखायां च दशभिः कवचे न्यसेत् ।<br>
नेत्रेषु तिसृभिश्च स्यादस्त्रमूर्ध्वोर्ध्वगं त्रिशः ॥ ३-३७२ ॥</p>
<p>मध्यमातर्जनीभ्यां स्यादङ्गमुद्राः स्मृता इमाः ।</p>
<p>षडङ्गार्थमाह ।</p>
<p>हृदयायेति शब्देन हृत्स्थो देवः सविग्रहः ॥ ३-३७३ ॥</p>
<p>उच्यते नम इत्यस्य ज्ञानं तद्विषयं परम् ।<br>
शिरःशब्दो देवताया उत्कृष्टत्वाभिधायकः ॥ ३-३७४ ॥</p>
<p>स्वाहेति विषयाः सर्वे देवतायां समर्पिताः ।<br>
शिखायै तत्स्वरूपत्वं वषड्वापि तदुच्यते ॥ ३-३७५ ॥</p>
<p>देवताया व्यापकत्वं कवचायाभिधीयते ।<br>
हुमिति व्यापकं तेजो देवतायाः प्रकाश्यते ॥ ३-३७६ ॥</p>
<p>नेत्रशब्देन देवस्य नित्यज्ञानं प्रकाश्यते ।<br>
वौषडिति तदेवोक्तमस्त्रशब्देन वारणम् ॥ ३-३७७ ॥</p>
<p>अनिष्टस्य फट्शब्देन दाहकं तेज उच्यते ।<br>
ज्ञात्वैवमङ्गमन्त्रार्थमङ्गन्यासं करोति यः ॥ ३-३७८ ॥</p>
<p>करगास्तस्य सर्वार्था पूज्यते त्रिदशैरपि ।</p>
<p>(मेरुतन्त्रे)</p>
<p>क्रीडार्थकाद्दिवो धातोः सम्पूर्णं देवतापदम् ॥ ३-३७९ ॥</p>
<p>प्। १८६) साधकाय ददातीति देवता परिकीर्तिता ।<br>
रज्यमानो हृदात्मानं हृदयेऽस्ति चिदात्मकः ॥ ३-३८० ॥</p>
<p>तस्मात् तत्र नमस्कुर्यान्मुख्याङ्गुष्ठेन संस्पृशेत् ।<br>
स्वाहया क्रियते सम्यग्विषयाहरणं यतः ॥ ३-३८१ ॥</p>
<p>अनामातर्जनीभ्यां तैराकृष्टैः कं निषेव्यते ।<br>
शिखा महो वषड्वाङ्गं शिखयात्मतनुग्रहः ॥ ३-३८२ ॥</p>
<p>यस्मात् तस्माद्वषडिति क्रियतेऽङ्गुलमध्यया ।<br>
ग्रहणार्थ-कवच्-धातुर्हु। मन्त्रेण स गृह्यते ॥ ३-३८३ ॥</p>
<p>शरीरेऽतस्तु कवचं तर्जन्यानामयापि तत् ।<br>
यथार्थज्ञानकृद्वौषट् तन्नेत्राभ्यां प्रजायते ॥ ३-३८४ ॥</p>
<p>तस्मादुक्तं तत्र वौषट् तर्जन्याद्यैस्तु तत् स्मृतम् ।<br>
एकाक्षत्वात् कुबेरादिदैवते ङेऽन्तमुच्चरेत् ॥ ३-३८५ ॥</p>
<p>भ्यान्तं विष्ण्वादिके रुद्रादौ तु नेत्रत्रयात्मकम् ।<br>
आध्यात्मिकादिरूपं यत् साधकस्य विनाशयेत् ॥ ३-३८६ ॥</p>
<p>अविद्याजातमस्त्रं तत् फट्तालाभ्यां प्रपञ्च्यते ।</p>
<p>(यामले)</p>
<p>न्यसेदङ्गुष्ठमुख्येषु जातिभिर्नमसाथ वा ॥ ३-३८७ ॥</p>
<p>हृदादिषु षडङ्गेषु जातिषट्केन विन्यसेत् ।<br>
नमः स्वाहा वषट् हु। वौषट् फडेताश्च जातयः ॥ ३-३८८ ॥</p>
<p>अन्यत्रापि ।</p>
<p>जातिषट्कमिति प्रोक्तं हृदाद्यस्त्रान्तसंयुतम् ।</p>
<p>तथा च (शारदायाम्)</p>
<p>हृदयादिषु विन्यस्येदङ्गमन्त्रा।स्ततः सुधीः ॥ ३-३८९ ॥</p>
<p>हृदयाय नमः पूर्वं शिरसे वह्निवल्लभाम् ।<br>
प्। १८७) शिखायै वषडित्युक्तं कवचाय हुमीरितम् ॥ ३-३९० ॥</p>
<p>नेत्रत्रयाय वौषट् स्यादस्त्राय फडिति क्रमात् ।<br>
षडङ्गमन्त्रानित्युक्तान् षडङ्गेषु नियोजयेत् ॥ ३-३९१ ॥</p>
<p>अङ्गन्यासस्य नित्यतोक्ता (ज्ञानमालायाम्)</p>
<p>पूजाजपार्चनाहोमाः सिद्धमन्त्रकृता अपि ।<br>
अङ्गन्यासेन विधुरा न दास्यन्ति फलान्यमी ॥ ३-३९२ ॥</p>
<p>(मेरुतन्त्रे)</p>
<p>षडङ्गं विन्यसेन्मन्त्री पञ्चाङ्गं वा यथाविधि ।<br>
यस्य मन्त्रस्य पञ्चाङ्गं नेत्रं तस्य विहीयते ॥ ३-३९३ ॥</p>
<p>अङ्गैर्विहीनस्य मनोरङ्गं तेनैव कल्पयेत् ।</p>
<p>तथा ।</p>
<p>आगमोक्तेन मार्गेण न्यासान् नित्यं करोति यः ॥ ३-३९४ ॥</p>
<p>देवताभावमाप्नोति मन्त्रसिद्धिः प्रजायते ।<br>
यो न्यासकवचच्छन्नो मन्त्रं जपति तं प्रिये ॥ ३-३९५ ॥</p>
<p>दृष्ट्वा विघ्नाः पलायन्ते सिंहं दृष्ट्वा यथा गजाः ।<br>
अकृत्वा न्यासजालं यो मूढात्मा कुरुते जपम् ॥ ३-३९६ ॥</p>
<p>विघ्नैः स बाध्यते नूनं व्याघ्रैर्मृगशिशुर्यथा ।<br>
न्यासानां प्रचुरत्वेन फलानामपि भूरिता ॥ ३-३९७ ॥</p>
<p>उक्तन्यासो न हि त्याज्यस्त्वधिकं कामतश्चरेत् ।</p>
<p>(यामले)</p>
<p>ततस्तु योगपीठाख्यं स्वदेहे न्यासमाचरेत् ॥ ३-३९८ ॥<br>
आधारशक्तिं प्रकृतिं तथा कूर्ममनन्तकम् ।</p>
<p>अन्यत्र तु मूलप्रक्रत्यनन्तरं कालाग्निरुद्रोऽप्युक्तः ।</p>
<p>ततश्च मूलप्रकृतिं रुद्रं कलानलाह्वयम्- इति ॥ ३-३९९ ॥</p>
<p>मेरौ तु मूलप्रकृतेः प्रागेव कालाग्निरुद्र उक्तः । तदनन्तरमाधारशक्तिरुक्ता ।<br>
प्। १८८) तथा ।</p>
<p>वराहं पृथिवीं क्षीरसिन्धुं द्वीपं च रत्नजम् ।</p>
<p>वैष्णवे तु श्वेतद्वीप उक्तः ।</p>
<p>मणिजं मण्डपं कल्पपादपं मणिवेदिकाम् ॥ ३-४०० ॥</p>
<p>रत्नपीठं तथैतानि मन्त्री हृद्येव विन्यसेत् ।</p>
<p>क्व चिन्मणिमण्डपानन्तरं नन्दनोद्यानमप्युक्तम् ।<br>
(शारदायाम्)</p>
<p>अंसोरुयुग्मयोर्विद्वान् प्रादक्षिण्येन देशिकः ॥ ३-४०१ ॥</p>
<p>धर्मे ज्ञानं च वैराग्यमैश्वर्यं विन्यसेत् क्रमात् ।<br>
धर्मादयः स्मृताः पादाः पीठगात्राणि चापरे ॥ ३-४०२ ॥</p>
<p>मुखपार्श्वनाभिपार्श्वेष्वधर्मादीन् प्रकल्पयेत् ।<br>
अनन्तं हृदये पद्मं यस्मिन् सूर्येन्दुपावकान् ॥ ३-४०३ ॥</p>
<p>एषु स्वस्वकला न्यस्येन्नामाद्यक्षरपूर्विकाः ।<br>
अकाराद्यं न्यसेत् सूर्यमुकाराद्यं निशाकरम् ॥ ३-४०४ ॥</p>
<p>मकाराद्यं न्यसेद्वह्निं कलामण्डलसंयुतम् ।<br>
सत्त्वादी।स्त्रीन् गुणान् न्यस्येत् तथैवात्र गुरूत्तमः ॥ ३-४०५ ॥</p>
<p>सत्त्वं रजस्तम इति यस्य भेदाः समीरिताः ।<br>
आत्मानमन्तरात्मनं परमात्मानमत्र तु ॥ ३-४०६ ॥</p>
<p>आदिबीजत्रयं न्यस्य शक्तिबीजपुरस्सरम् ।<br>
ज्ञानात्मानं प्रविन्यस्य न्यसेत् पीठमनुं ततः ॥ ३-४०७ ॥</p>
<p>एवं देहमये पीठे चिन्तयेदिष्टदेवताम् ।</p>
<p>देवताध्यानस्य द्वैविध्यमुक्तम् (मेरुतन्त्रे)</p>
<p>ध्यानं कुर्यात् ततो तत्तत्कल्पोक्तेनैव वर्त्मना ॥ ३-४०८ ॥</p>
<p>तदपि द्विविधं प्रोक्तं सगुणं निर्गुणं तथा ।<br>
आत्मनो हृदयाम्भोजे कर्णिकाकेशरोज्ज्वले ॥ ३-४०९ ॥</p>
<p>प्। १८९) प्रफुल्ले सोमसूर्याग्निमण्डलेन विराजिते ।<br>
स्वीयेष्टदेवतां तत्र विद्यादागमबोधिताम् ॥ ३-४१० ॥</p>
<p>एवं यद्वेदनं तद्धि सगुणं ध्यानमुच्यते ।<br>
यज्जीवब्रह्मणोरैक्यं सोऽहं स्यामिति वेदनम् ॥ ३-४११ ॥</p>
<p>तदेव निर्गुणं ध्यानमिति ब्रह्मविदो विदुः- इति ।</p>
<p>अत्र न्यासानन्तरं ध्यानात् प्रागेव मुद्राप्रदर्शनमुक्तम् ।<br>
(मेरुतन्त्रे)</p>
<p>कराङ्गन्यासमुख्या।स्तु न्यासानन्यान् समाचरेत् ॥ ३-४१२ ॥</p>
<p>तत्तत्कल्पोदितान् पश्चात् तत्तन्मुद्राः प्रदर्शयेत्- इति ।</p>
<p>अन्यत्र तु ।</p>
<p>एवं ध्यात्वा महेशानि ततो मुद्राः प्रदर्शयेत्- इति ॥ ३-४१३ ॥</p>
<p>ध्यानान्तरं तदुक्तम् ।<br>
(महाथर्वणरहस्ये) तु न्यासध्यानान्तर्यागानुक्त्वा ।</p>
<p>ततश्च तन्मयो भूत्वा मुद्रा एताः प्रदर्शयेत्- इत्युक्तमिति ।</p>
<p>तत्र कालविकल्पो बोध्यः ।<br>
मुद्राबन्धने तत्प्रदर्शनत्यागयोश्च मन्त्रभेदा (मेरुतन्त्रे) उक्ताः ।</p>
<p>ॐ क्लीमिति तु बीजाभ्यां मुद्राया बन्धनं स्मृतम् ॥ ३-४१४ ॥</p>
<p>दर्शयेन्मूलमन्त्रेण ह्सू। बीजेन सन्त्यजेत् ।</p>
<p>(सनत्कुमारसंहितायाम्)</p>
<p>अकृत्वा मानसं यागं न कुर्याद्बहिरर्चनम् ॥ ३-४१५ ॥</p>
<p>अन्तर्यागविधिः (बृहदुत्तरतन्त्रे)</p>
<p>हृत्पद्मकर्णिकामध्ये योगपीठोपरि स्थिताम् ।<br>
ध्यात्वा तां गन्धपुष्पाद्यैर्मानसैरुपचारकैः ॥ ३-४१६ ॥</p>
<p>सम्पूज्य विधिवत् पश्चान्मानसं होममाचरेत् ।</p>
<p>(श्मामारहस्य) धृतवचनानि ।</p>
<p>अमायामनहङ्कारसरागममदं तथा ॥ ३-४१७ ॥</p>
<p>प्। १९०) अमोहदमदम्भं च अद्वेषाक्षोभकौ तथा ।<br>
अमात्सर्यमलोभं च दश पुष्पंविदुर्बुधाः ॥ ३-४१८ ॥</p>
<p>अहिंसापरमं पुष्पं पुष्पमिन्द्रियनिग्रहम् ।<br>
दयापुष्पं धर्मपुष्पं ज्ञानपुष्पं च पञ्चमम् ॥ ३-४१९ ॥</p>
<p>इत्युक्तैरुत्तमैः पुष्पैः पूजयेत् परदेवताम् ।</p>
<p>(मेरुतन्त्रे)</p>
<p>मूलाधारे चतुष्कोणमग्निकुण्डं विचिन्तयेत् ॥ ३-४२० ॥</p>
<p>तत्राग्निं कुण्डलीरूपं ध्यायेन्मूलं समुच्चरेत् ।<br>
धर्माधर्महविर्दीप्ते आत्माग्नौ मनसा स्रूचा ॥ ३-४२१ ॥</p>
<p>सुषुम्णावर्त्मना नित्यमक्षवृत्तिर्जुहोम्यहम् ।<br>
पुण्यं जुहोमि स्वाहेति श्लोकान्ते प्रोच्चरेत् पुनः ॥ ३-४२२ ॥</p>
<p>पुनर्मूलं पुनः श्लोकं पुनः पापं जुहोमि च ।<br>
कृत्याकृत्ये च सङ्कल्पो विकल्पो धर्म एव च ॥ ३-४२३ ॥</p>
<p>हुत्वा पृथक् च स्वाहान्तं पुनः श्लोकमिमं पठेत् ।<br>
प्रकाशामर्षहस्ताभ्यामवलम्ब्योन्मनीस्रूवम् ॥ ३-४२४ ॥</p>
<p>धर्माधर्मकलास्नेहं पूर्णवह्नौ जुहोम्यहम् ।<br>
स्वाहान्तेनाहुतिं दत्वा प्राणायामनिरोधतः ॥ ३-४२५ ॥</p>
<p>निरस्तनिखिलोपाधिमात्मानं चिन्मयं स्मरेत् ।</p>
<p>(श्यामारहस्यादौ) तु मूलान्ते ।</p>
<p>नाभिचैतन्यरूपादौ हविषा मनसा स्रुचा ॥ ३-४२६ ॥</p>
<p>ज्ञानप्रदीपिते नित्यमक्षवृत्तीर्जुहोम्यहम् ।</p>
<p>स्वाहा इति प्रथमाहुतिः ।<br>
मूलान्ते ।</p>
<p>धर्माधर्महविर्दीप्ते स्वात्माग्नौ मनसा स्रुचा ॥ ३-४२७ ॥</p>
<p>सुषुम्णावर्त्मना नित्यमक्षवृत्तीर्जुहोम्यहम् ।</p>
<p>प्। १९१) स्वाहा- इति द्वितीयाहुतिः ।<br>
मूलान्ते ।</p>
<p>प्रकाशाकाशहस्ताभ्यामवलम्ब्योन्मनीस्रुचा ॥ ३-४२८ ॥<br>
धर्माधर्मकलास्नेह पूर्णमग्नौ जुहोम्यहम् ॥ ३-४२८एफ़् ॥</p>
<p>स्वाहा- इति तृतीयाहुतिः ।<br>
मूलान्ते ।</p>
<p>अन्तर्निरन्तरनिरिन्धनमेधमाने<br>
मोहान्धकारपरिपन्थिनि संविदग्नौ ।<br>
कस्मिंश्चिदद्भुतमरीचिविकाशभूमौ<br>
विश्वं जुहोमि वसुधादिशिवावसानम् ॥ ३-४२९ ॥</p>
<p>स्वाहा- इति चतुर्थाहुतिः । इति श्लोकचतुष्टयेनाहुतिचतुष्टयमुक्तम् ।</p>
<p>(मेरुतन्त्रे) ईडया वायुमाकृष्य गुदं किञ्चिदाकुञ्च्य जिह्वां तालुगतां विधाय मूलाधारात् कुण्डलिनीमुत्थाप्य सहस्रदलकमलकर्णिकान्तर्गतपरमशिवेन सह तां संयोज्य प्रोक्तपीठे देवतामर्च्चयेदिति विशेष उक्तः ।<br>
(यथा)</p>
<p>वामनाडीः समाकृष्य किञ्चिदाकुञ्चयेद्गुदम् ।<br>
रेचयेत् सममार्गेण जिह्वां तालुगतां चरेत् ॥ ३-४३० ॥</p>
<p>शक्तिं शिवपदे योज्य किञ्चिदाकुञ्चयेदधः ।<br>
कृत्वैवं तु यजेत् पीठं न्यासमार्गेण मन्त्रवित् ॥ ३-४३१ ॥</p>
<p>तस्मिन् पीठे स्थितामिष्टदेवतां मूर्तिविग्रहाम् ।<br>
ध्यात्वा यजेच्चन्दनाद्यैर्मानसैर्भोजनान्तकैः ॥ ३-४३२ ॥</p>
<p>भोजनावसरे त्वन्तर्वैश्वदेवं समाचरेत् ।</p>
<p>तत्रैव ।</p>
<p>तदन्ते तन्मयो भूत्वा जपेदष्टोत्तरं शतम् ॥ ३-४३३ ॥</p>
<p>मूलं तत् सर्वसम्पत्त्यै देवतायै निवेदयेत् ।</p>
<p>(मातृकार्णवे)</p>
<p>माला पञ्चाशिका प्रोक्ता सूत्रं शक्तिशिवात्मकम् ॥ ३-४३४ ॥</p>
<p>प्। १९२) ग्रन्थिः कुण्डलिनी प्रोक्ता कलान्ते मेरुसंस्थितिः ।</p>
<p>(कुमारीकल्पे) तु होमात् पूर्वे जप उक्तः ।</p>
<p>ततो वै मानसजपं कुर्याद्धोमादिमेव च ॥ ३-४३५ ॥</p>
<p>नमस्कृत्य तथा स्तुत्वा बहिर्यागमथाचरेत्- इति ।</p>
<p>(चन्द्रिकायाम्)</p>
<p>इत्यन्तर्यजनं कृत्वा साक्षाद्ब्रह्ममयो भवेत् ॥ ३-४३६ ॥</p>
<p>न तस्य पापपुण्यानि जीवन्मुक्तो भवेद्भुवि ।</p>
<p>इत्यन्तर्यागविधिः ।<br>
अथ पात्रासादनम् । तदुक्तम् (यामले)</p>
<p>साध्यसाधकयोर्मध्ये षट्त्रिंशदङ्गुलं भवेत् ॥ ३-४३७ ॥</p>
<p>द्वादशाङ्गुलमूर्ध्वं च तदधो द्वादशाङ्गुलम् ।<br>
द्वादशाङ्गुलमध्यस्थं तत्र संस्थापयेद्बुधः ॥ ३-४३८ ॥</p>
<p>(मेरुतन्त्रे)</p>
<p>अथार्घादिकपात्राणां फलं वक्ष्ये शुभाशुभम् ।<br>
सर्वकामप्रदं स्वर्णं रौप्यमायुःसुतप्रदम् ॥ ३-४३९ ॥</p>
<p>सौभाग्यं ताम्रपात्रेण धर्मवृद्धिस्तु मृण्मये ।<br>
नारिकेले देवतुष्टिः पुष्टिकृत् काचसम्भवम् ॥ ३-४४० ॥</p>
<p>लक्ष्मीप्राप्तिर्बिल्वपात्रे ब्राह्मण्यं ब्रह्मवृक्षजे ।<br>
मारणोच्चाटने लौहं स्तम्भे प्राषाणजं भवेत् ॥ ३-४४१ ॥</p>
<p>मन्त्रस्याराधने काष्ठं वाममार्गे तु तौम्बिकम् ।<br>
रत्नादीनां तु पात्राणि शुभरेखाङ्कितानि च ॥ ३-४४२ ॥</p>
<p>अर्घनैवेद्यपूजार्थं वलिदाने प्रकल्पयेत् ।</p>
<p>(महाहारतन्त्रे)</p>
<p>कन्याकोटिप्रदानानि तथा हेमाशतानि च ॥ ३-४४३ ॥</p>
<p>यो ददाति महेशानि राहुग्रस्ते दिवाकरे ।<br>
तत्फलं कोटिगुणितं नारिकेलार्घपात्रतः ॥ ३-४४४ ॥</p>
<p>प्। १९३) शक्तिविषयमिदम् ।<br>
देवताविशेषेण पात्रविशेषमाह (मेरुतन्त्रे)</p>
<p>कांस्यस्य वाथ रौप्यस्य शैवे शङ्खवरो हरौ ।<br>
महाशङ्खो वाममार्गे स्फाटिकं ग्रहनायके ॥ ३-४४५ ॥</p>
<p>पात्राणामादरः कार्यः पात्राण्येवोत्तमानि तु ।<br>
वलिहोमक्रियाद्यं हि विना पात्रं न सिद्ध्यति ॥ ३-४४६ ॥</p>
<p>षट्त्रिंशदङ्गुलं पात्रमुत्तमं परिकीर्तितम् ।<br>
मध्यमं तु त्रिभागोनं कनिष्ठं द्वादशाङ्गुलम् ॥ ३-४४७ ॥</p>
<p>वस्वङ्गुलविहीनं तु न पात्रं कारयेत् क्व चित् ।<br>
नाभीविवररूपाणि पुण्डरीकाकृतीनि च ॥ ३-४४८ ॥</p>
<p>शङ्खिनीलोत्पलाभानि पात्राणि परिकल्पयेत् ।<br>
श्वेतादीन्यतिशस्तानि विप्रादीनां क्रमेण च ॥ ३-४४९ ॥</p>
<p>(तत्त्वसारसंहितायाम्)</p>
<p>शङ्खं ज्ञानप्रदं मुक्ता शुक्तिर्विद्याप्रदायिनी ।<br>
कपालालाबुपात्राणि योगसिद्धिकराणि च ॥ ३-४५० ॥</p>
<p>कपालादिविधिर्वीरपरः ।<br>
(समयाचारे)</p>
<p>सामान्यार्घं ततः कृत्वा पयसा साधकोत्तमः ।<br>
तज्जलैर्मण्डलं कृत्वा पात्राणि स्थापयेत् ततः ॥ ३-४५१ ॥</p>
<p>सामान्यार्घविधिः प्रागुक्तः ।<br>
अथ कलशस्थापनविधिः (सिद्धान्तसारे)</p>
<p>अस्त्रेण भूमिं संशोध्य सामान्यार्घोदकेन च ।<br>
स्ववामे विन्दुषट्कोणवृत्तवेदास्रमण्डलम् ॥ ३-४५२ ॥</p>
<p>संलिख्य मूलमन्त्रान्ते देवतानाम कीर्तयेत् ।<br>
पूजयेत् कलशाधारमण्डलाय नमोऽणुना ॥ ३-४५३ ॥</p>
<p>प्। १९४) आधारं स्थापयेत् तत्र क्षालितं हेतिमन्त्रतः ।<br>
यजेद्दशकलाभिस्तु व्याप्तं तत्राग्निमण्डलम् ॥ ३-४५४ ॥</p>
<p>प्रभाव्य कलशं तत्र स्थापयेद्देवताधिया ।<br>
सूर्यबिम्बं यजेत् तत्र कलाद्वादशसंयुतम् ॥ ३-४५५ ॥</p>
<p>शुद्धेन पाथसा कुम्भं मूलमन्त्रेण पूरयेत् ।</p>
<p>वाममार्गे तु ।</p>
<p>शुद्धेन हेतुना मन्त्री मूलमन्त्रेण पूरयेत् ॥ ३-४५६ ॥</p>
<p>इति मन्त्रान्तरवचनं सुधार्णवादौ स्थितम् । शुद्धेनेति संस्कृतेनेत्यर्थः ।<br>
तथा ।</p>
<p>चन्द्रविम्बं यजेत् तत्र कलाषोडशसंयुतम् ।<br>
तारभागैस्त्रिभिर्मन्त्री विम्बत्रितयमर्चयेत् ॥ ३-४५७ ॥</p>
<p>तीर्थं तत्र समावाह्य हेतिवर्मस्वमूलकैः ।<br>
मन्त्रैः संरक्ष्यावगुण्ठ्य संवीक्ष्याभ्युक्ष्य मन्त्रवित् ॥ ३-४५८ ॥</p>
<p>पूजयेद्गन्धपुष्पाद्यैश्छादयन्मत्स्यमुद्रया ।<br>
मन्त्रेणानेन देवेशि कलशं चाभिमन्त्रयेत् ॥ ३-४५९ ॥</p>
<p>कलशस्य मुखे विष्णुः कण्ठे रुद्रः समाश्रितः ।<br>
मूले तस्य स्थितो ब्रह्मा मध्ये मातृगणाः स्मृताः ॥ ३-४६० ॥</p>
<p>कुक्षौ तु सागराः सर्वे सप्तद्वीपा वसुन्धरा ।<br>
ऋग्वेदोऽथ यजुर्वेदः सामवेदो ह्यथर्वणः ॥ ३-४६१ ॥</p>
<p>अङ्गैश्च सहिताः सर्वे कलशं तु समाश्रिताः ।<br>
इत्युक्त्वा मूलमन्त्रेण मन्त्रयेदष्टधा घटम् ॥ ३-४६२ ॥</p>
<p>कुम्भमुद्रां प्रदर्श्याथ भावयेद्देवतात्मकम् ।</p>
<p>प्। १९५) कुम्भमुद्रा त्वग्रे वक्ष्यते ।<br>
(यामले)</p>
<p>स्वदक्षे प्रोक्षणीपात्रमाधायाद्भिः प्रपूरयेत् ॥ ३-४६३ ॥</p>
<p>किञ्चिदर्घ्याम्बु सङ्गृह्य प्रोक्ष्यण्यम्भसि योजयेत् ।<br>
ततः साधारकं पात्रं पुरतः स्थापयेद्बुधः ॥ ३-४६४ ॥</p>
<p>तत्पार्श्वे पाद्यदानं च तत्पाश्वेऽर्घप्रदानकम् ।<br>
आचमनीयं तु तत्पार्श्वे तद्वामे मधुपर्ककम् ॥ ३-४६५ ॥</p>
<p>पुनराचमनीयं च स्नानीयं तत्क्रमान्न्यसेत् ।</p>
<p>अर्घ्याम्बु इति सामान्यार्घोदकमित्यर्थः । सामान्यार्घोदकस्य पात्रासादनात् पूर्वमेव स्वदक्षिणे स्थापनीयत्वात् । अत एव तद्दक्षिणपार्श्वे पाद्यपात्रस्थापनार्थं किञ्चित् स्थलं परित्यज्य प्रोक्षनीपात्रं स्थापयेदिति । तत्पार्श्वेऽर्घप्रदानकमिति पाद्यपात्रवामभागेऽर्घपात्रमित्यर्थः ।<br>
(मेरुतन्त्रादौ तु)</p>
<p>अर्घस्योत्तरदिग्भागे पाद्यमाचमनीयकम् ॥ ३-४६६ ॥</p>
<p>मधुपर्कं च संस्थाप्य त्रिकोणेषु यथाक्रमम् ।</p>
<pre><code>इत्यर्घपात्रस्थापनानन्तरं तद्वामभागे पाद्यादिपात्रस्थापनमुक्तम् । उपचारसमर्पणसमयेऽपि पाद्यदानात् पूर्वमर्घदानं तत्रोक्तम् ।  
</code></pre>
<p>(नवरत्नेश्वरे)</p>
<p>एकपात्रं न कर्तव्यं यदि साक्षान्महेश्वरः ॥ ३-४६७ ॥</p>
<p>मन्त्राः पराङ्मुखा यान्ति आपदश्च पदे पदे ।<br>
इह लोके च दारिद्र्यं मृते च पशुतां व्रजेत् ॥ ३-४६८ ॥</p>
<p>तत्रैव ।</p>
<p>पात्रद्वयमभावाद्वा कुर्यान्न्यूनं न चाचरेत् ।</p>
<p>(गौतमीये)</p>
<p>अर्घपात्राणि च त्रीणि पाद्यस्यापि त्रयं तथा ॥ ३-४६९ ॥</p>
<p>तथैवाचमनीयानि पात्राणि च विभागशः ।<br>
तथाकरणदौर्बल्यादेकमेव प्रशस्यते ॥ ३-४७० ॥</p>
<p>प्। १९६) पाद्यादिद्रव्याण्युक्तानि (फेत्कारिण्याम्)</p>
<p>उशीरं रोचनं चैव पाद्यपात्रे तु कल्पयेत् ।<br>
कुशाग्रानक्षतं चैव यवव्रीहितिलानपि ॥ ३-४७१ ॥</p>
<p>आज्यसिद्धार्थपुष्पाणि क्षिपेदर्घस्य पात्रके ।<br>
जातीकर्पूरकङ्कोलबहुमूलतमालकान् ॥ ३-४७२ ॥</p>
<p>चूर्णयित्वा यथान्यायं क्षिपेदाचमनीयके ।<br>
माक्षिकं शर्करासर्पिर्दधिक्षीरयुतं तथा ॥ ३-४७३ ॥</p>
<p>मधुपर्कं कल्पयित्वा प्रदद्याद्विधिपूर्वकम् ।</p>
<p>(मेरुतन्त्रे)</p>
<p>पाद्यं श्यामाकदूर्वाब्जविष्णुक्रान्ताभिरुच्यते ॥ ३-४७४ ॥</p>
<p>तथा ।</p>
<p>गन्धपुष्पाक्षतयवकुशाग्रतिलसर्षपाः ।<br>
दूर्वा इत्यर्घपात्रस्य प्रोक्तं द्रव्याष्टकं सुराः ॥ ३-४७५ ॥</p>
<p>सुरा इति देवसम्बोधनम् ।<br>
तथा ।</p>
<p>जातीलवङ्गकङ्कोलैर्मतमाचमनीयकम् ।<br>
कुशपुष्पयवव्रीहिर्बहुमूलतमालकम् ॥ ३-४७६ ॥</p>
<p>दापयेत् प्रोक्षणीपात्राम्भसि तत्प्रणवेन च ।</p>
<p>(महाकालसंहितायाम्)</p>
<p>अन्यानिवेदितं तोयं प्रकृतिस्थं सुशीतलम् ॥ ३-४७७ ॥</p>
<p>हेमादिकुम्भपात्रस्थं स्नानीयं जलमुच्यते ।</p>
<p>(चन्द्रिकायाम्)</p>
<p>गन्धाद्भिः कारयेत् स्नानम्॥॥॥॥॥॥॥॥॥॥॥ इति ॥ ३-४७८ ॥</p>
<p>(मेरौ)</p>
<p>शुद्धाभिरद्भिर्विहितं पुनराचमनीयकम् ।<br>
द्रव्याभावे प्रदातव्याः क्षालितास्तण्डुलाः शुभाः ॥ ३-४७९ ॥</p>
<p>प्। १९७) विष्णुपूजायां शङ्खस्थापनमावश्यकम् ।<br>
तदुक्तं कुम्भसम्भवेन ।</p>
<p>विनैव शङ्खं पूजां यो वैष्णवः पूजयेद्धरिम् ।<br>
पूजाफलं न चाप्नोति स सम्यक् पूजकोऽपि सन् ॥ ३-४८० ॥</p>
<p>शङ्खस्थापनविधिरुक्तो (मेरुतन्त्रे) स्ववामे इत्युपक्रम्य ।</p>
<p>त्तेन वेष्टितं सम्यक् त्रिकोणं चन्दनाम्भसा ।<br>
तद्बहिश्चतुरस्रं च विदध्यान्मत्स्यमुद्रया ॥ ३-४८१ ॥</p>
<p>सम्पूज्य गन्धैर्देवार्घ्यमण्डलाय नमोऽणुना ।<br>
अङ्गानि चतुरग्न्यादिकोणेषु पुरतस्तथा ॥ ३-४८२ ॥</p>
<p>दिक्षु चास्त्रं समभ्यर्च्य शङ्खाधारं प्रविन्यसेत् ।<br>
आधारेण विना भ्रंशो न तृप्यन्ति च मातरः ॥ ३-४८३ ॥</p>
<p>तस्माद्विधिवदाधारं त्रिपदं वा चतुष्पपदम् ।<br>
पद्माभं वा त्रिकोणं वा योन्याभं धातुजं तु तत् ॥ ३-४८४ ॥</p>
<p>मूलान्ते चामुकाधारपात्रं संस्थापयामि च ।<br>
उक्त्वा शङ्खादिकाधारं मण्डले स्थापयेदथ ॥ ३-४८५ ॥</p>
<p>म। र। धर्मप्रदेत्युक्त्वा वदेद्दशकलात्मने ।<br>
ङेन्तं वह्नेर्मण्डलं च देवनाम च कीर्तयेत् ॥ ३-४८६ ॥</p>
<p>ततोऽर्घपात्राधाराय नमः प्रोक्त्वा प्रपूजयेत् ।<br>
वह्नेर्दशकलाः पूज्यास्तत्र प्रोक्ताः प्रदक्षिणम् ॥ ३-४८७ ॥</p>
<pre><code>अत्र शङ्खार्घयोरभिधानमुक्तविधानशङ्खविशेषार्घ-स्थापनसाधारण्यादिति बोध्यम् ।  
</code></pre>
<p>अस्त्रमन्त्रेण च ततः कनकादिविनिर्मितम् ।<br>
अर्घ्यादिपात्रमथ वा शङ्खमस्त्राणुना जलैः ॥ ३-४८८ ॥</p>
<p>प्रक्षाल्यामुकदेवार्घपात्रं प्रतिष्ठापयामि ।<br>
एवमुक्त्वा तदाधारे संस्थाप्यैवं वदेत् पुनः ॥ ३-४८९ ॥</p>
<p>प्। १९८) अर्थप्रदद्वादशेति कलात्मने वदेत् ततः ।<br>
सूर्यमण्डलमुच्चार्य ङेन्तं देवस्य नाम तु ॥ ३-४९० ॥</p>
<p>अर्घपात्राय च नमो मनुनानेन पूजयेत् ।<br>
तत्पात्रमथ तत्रैव भावयेद्भूमिमण्डलम् ॥ ३-४९१ ॥</p>
<p>षट्कोणं तत्र चाङ्गानि पूजयेत् पूर्ववत् ततः ।<br>
कला द्वादशसूर्यस्य प्रोक्ताः पात्रे प्रदक्षिणम् ॥ ३-४९२ ॥</p>
<p>ततः सुधामयैस्तोयैर्मूलान्ते मातृकां पठन् ।<br>
विलोमां पूरयेत् तस्मिन् पूजको मनुनामुना ॥ ३-४९३ ॥</p>
<p>उ। स। कामप्रदेत्युत्का षोडशेति कलात्मने ।<br>
नमः पञ्चदशार्णोऽयं मन्त्रः शङ्खप्रपूरणे ॥ ३-४९४ ॥</p>
<p>तथा तन्त्रान्तरेऽपि ।</p>
<p>कर्णचन्द्रौ विन्दुयुतौ कामप्रदपदं ततः ।<br>
षोडशान्ते कलाशब्दमात्मान्ते हृदयाणुना ॥ ३-४९५ ॥</p>
<p>गन्धपुष्पैः समभ्यर्च्य कलाषोडशकं यजेत् ।</p>
<pre><code>अत्र कर्ण उकारश्चन्द्रोऽर्धचन्द्रो विन्दुरनुस्वारस्तेन उमित्येकमेव बीजं विधाय मुक्तावल्यामुद्धृतम् । स एव प्रकारो नृसिंहठक्कुरैरप्यविचार्य स्वीयग्रन्थे ताराभक्तिसुधार्णवे धृतः । वस्तुतः कर्ण उकारश्चन्द्रः सकारस्तयोर्विन्दुयोगाच्च उ। समिति बीजद्वयमेव ।  
</code></pre>
<p>सकारः शक्तिनामा च चन्द्रपीयूषशीतलः ॥ ३-४९६ ॥</p>
<p>इति वर्णकोशात् ।</p>
<p>शिवः शक्तिः कामः क्षितिरथ रविः शीतकिरणः<br>
स्मरो हंसः शक्रस्तदनु च परामारहरयः ।<br>
अमी हृल्लेखाभिस्तिसृभिरवसानेषु घटिता<br>
भजन्ते वर्णास्ते तव जननि नामावयवताम् ॥ ३-४९७ ॥</p>
<pre><code>इत्यादौ चन्द्रवाचकशीतकिरणपदस्य सकारपरत्वदर्शनाच्च । न च चन्द्रपदस्य क्वचिदर्धचन्द्रपरत्वदर्शनादत्रैकमेव बीजमस्त्विति वाच्यम् । बीजद्वयप्रकाशकमेरुतन्त्रविरोधात् ।  
</code></pre>
<p>प्। १९९) तथा ।</p>
<p>तत् तोयं गन्धपुष्पाद्यैः पूजयित्वा समर्चयेत् ।<br>
कलाषोडशकं चान्द्रं पश्चात् सर्वकलासु च ॥ ३-४९८ ॥</p>
<p>प्राणप्रतिष्ठां कुर्वीत पूजान्ते सधाकस्ततः ।</p>
<p>वह्न्यर्कचन्द्राणां कलाः प्रागुक्ताः । तत्पूजनप्रकाराश्च (कुलार्णवे)</p>
<p>आग्नेया यादिवर्णोत्था दश धर्मप्रदाः कलाः ॥ ३-४९९ ॥</p>
<p>कभाद्या वसुदाः सौराष्ठडान्ता द्वादशेरिताः ।<br>
सौम्याः कामप्रदायिन्यः षोडश स्वरजाः कलाः ॥ ३-५०० ॥</p>
<p>विन्दुयुक्तान् यादिदश वर्णान् पूर्वं दत्वाग्निकलाः । कादिठान्तान् भादिडान्तान् प्रतिलोमवर्णा।श्च विन्दुयुक्तानादौ दत्वा सूर्यकलाः । अकारादिषोडशस्वरान् विन्दुयुक्तानादौ दत्वा चन्द्रकलाश्च पूज्या इत्यर्थः । (मेरुतन्त्रे)</p>
<p>प्राग्वत् तीर्थं समावाह्य मूलमन्त्रेण तत्र तु ।<br>
संयोज्य नेत्रमन्त्रेण पुष्पं न्यस्य शिखाणुना ॥ ३-५०१ ॥</p>
<p>प्रदर्श्य गालिनीं मुद्रां मुद्रया धेनुसञ्ज्ञया ।<br>
अमृतीकृत्य विधिवत् सुधाबीजेन साधकः ॥ ३-५०२ ॥</p>
<p>ध्यात्वेष्टदेवतां तत्र सकलीकरणं चरेत् ।<br>
अङ्गन्यासेन चास्त्रेण कलयेच्च दिशो दश ॥ ३-५०३ ॥</p>
<p>नेत्रमन्त्रेण संवीक्ष्य मुद्रया शङ्खसञ्ज्ञया ।<br>
अवष्टभ्य ततो दीप्यमुद्रया योनिरूपया ॥ ३-५०४ ॥</p>
<p>गन्धपुष्पादिभिस्तत्र पूजयेदिष्टदेवताम् ।<br>
षडङ्गानि च सम्पूज्य मन्त्रयेन्मूलमन्त्रतः ॥ ३-५०५ ॥</p>
<p>अष्टकृत्त्वस्ततश्चार्घ्यं छादयेन्मत्स्यमुद्रया ।</p>
<p>वैष्णवे तु योनिमुद्रास्थाने धेनुमुद्रैव । तदुक्तमागस्त्येन ।</p>
<p>अस्त्रमन्त्रेण संरक्ष्य कवचेनावगुण्ठयेत् ॥ ३-५०६ ॥</p>
<p>प्। २००) दर्शयेद्धेनुमुद्रां च बोधयेत् तत्स्वमुद्रया- इति ।</p>
<p>स्वमुद्रया शङ्खमुद्रया । मुद्रास्त्वग्रे वक्ष्यामः । (मेरौ)</p>
<p>तच्छङ्खस्थं जलं किं चित् कुम्भतोये विनिःक्षिपेत् ॥ ३-५०७ ॥</p>
<p>तन्त्रान्तरे ।</p>
<p>स्वदक्षे प्रोक्षणीपात्रं संस्थाप्य साधकोत्तमः ।<br>
तदुत्तरे पाद्यपात्रमर्घद्वन्द्वं च कल्पयेत् ॥ ३-५०८ ॥</p>
<p>अर्घद्वन्द्वमिति । सामान्यार्घं विशेषार्घं चेत्यर्थः ।<br>
अर्घपात्रप्रमाणमुक्तम् (सिद्धान्तसारे)</p>
<p>तलप्रमाणमर्घस्य पात्रं वेदाङ्गुलोच्छ्रितम् ।<br>
वस्वङ्गुलं वा कुर्वीत नेत्राङ्गुलसमुच्छ्रितम् ॥ ३-५०९ ॥</p>
<p>वर्द्धयेत् प्रोक्षणीपात्रं तस्मान्न्यूनं न कारयेत् ।</p>
<p>(महाकालसंहितायाम्)</p>
<p>आदौ मुख्यतमं ज्ञेयं षोडशाङ्गुलसम्मितम् ॥ ३-५१० ॥</p>
<p>मध्यमं द्वादशमितमधमं स्याद्दशाङ्गुलम् ।<br>
वस्वङ्गुलविहीनं तु पात्रं नैव च कारयेत् ॥ ३-५११ ॥</p>
<p>सर्वत्र स्वर्णवत् ताम्रमर्घ्यपात्रं ततोऽधिकम् ।</p>
<pre><code>तत्र सामान्यार्घस्थापनविधिः प्रागुक्तः । विशेषार्घ-स्थापनं तु पूर्वोक्तशङ्खस्थापनवत् कार्यम् । श्यामादिविद्यायां तु विशेषविधिरुक्तः । यथा (त्रिशक्तिरत्ने)  
</code></pre>
<p>कलशाद्दक्षिणे भागे त्रिकोणं वृत्तसंयुतम् ॥ ३-५१२ ॥</p>
<p>षट्कोणं चतुरस्रं च कृत्वा तन्मध्यभागतः ।<br>
विलसच्चन्द्रशकलं गन्धर्वं च समालिखेत् ॥ ३-५१३ ॥</p>
<p>उजापूकादिकं पीठं तच्चतुर्दिक्षु पूजयेत् ।<br>
अङ्गमन्त्रैश्च षट्कोणे शक्तौ मूलत्रिभेदतः ॥ ३-५१४ ॥</p>
<p>आधारशक्तिं सम्पूज्य पूर्ववद्यन्त्रिकामपि ।<br>
महाशङ्खं नारिकेलं सौवर्णं राजतं तथा ॥ ३-५१५ ॥<br>
प्। २०१) ताम्रं शुक्त्युद्भवं वापि पात्रं तत्र निधापयेत् ॥ ३-५१५एफ़् ॥</p>
<pre><code>गन्धर्वमिति । ईकारमित्यर्थः । उजापूकादीति । उड्डियानजालन्धर-पूर्णगिरिकामरूपाख्यानि पीठानीत्यर्थः । शक्तौ इति । त्रिकोणे कौलिकमतमभिप्रेत्य महाशङ्खमित्युक्तिः ।  
पात्रभेदास्तन्त्रान्तरेऽप्युक्ताः ।  
</code></pre>
<p>पात्रं काञ्चनकाचरूप्यजनितं मुक्ताकपालोद्भवं<br>
वैश्वामित्रमुदं च कामदमिदं हैमं प्रियं स्फाटिकम् ।<br>
ताम्रं प्रीतिदमिष्टसिद्धिजनकं श्रीनारिकेलोद्भवं<br>
पापघ्नं स्फुटमन्त्रसिद्धिजनकं मुक्तिप्रदं मौक्तिकम् ॥ ३-५१६ ॥</p>
<p>(त्रिशक्तिरत्ने)</p>
<p>समर्च्य पूर्ववन्मन्त्री पात्रं द्रव्येण पूरयेत् ।<br>
जपन् विलोमतो वर्णान् मूलमन्त्रसमुज्ज्वलान् ॥ ३-५१७ ॥</p>
<p>(भैरवतन्त्रे)</p>
<p>सकूर्चं सुभगं पात्रं विन्यस्य शुद्धपाथसा ।<br>
कुण्डगोलोद्भवेनापि स्वयम्भूकुसुमेन वा ॥ ३-५१८ ॥</p>
<p>वीरः स्राव्येण चापूर्य मूलविद्यां समुच्चरन् ।</p>
<pre><code>शुद्धपाथसेत्यादि । दक्षिणमार्गी शुद्धजलेन । वाममार्गी चेत् कुण्डगोलोद्भवादिना पाथसापूर्येत्यर्थः । (त्रिशक्तिरत्ने)  
</code></pre>
<p>सम्पूज्य पूर्ववत् तत्र वृत्तं षट्कोणमालिखेत् ॥ ३-५१९ ॥</p>
<p>अकथादित्रिरेखाभ्यां त्रिकोणं वृत्तमध्यतः ।<br>
मूलखण्डत्रयेणाथ त्रिकोणं परिपूजयेत् ॥ ३-५२० ॥</p>
<p>षट्कोणे च षङङ्गानि ततस्तीर्थमयं स्मरेत् ।<br>
आनन्दभैरवं ध्यात्वा समभ्यर्च्य विधानतः ॥ ३-५२१ ॥</p>
<p>पूजयेत् पञ्चरत्नानि कुलद्रव्याणि निःक्षिपेत् ।</p>
<p>प्। २०२) पञ्चरत्नानीति । गगनरत्नादीनि पद्धतौ वक्ष्यन्ते ।<br>
(कुमारीकल्पे)</p>
<p>अर्घद्रव्यं चार्घपात्रे निःक्षिपेद्यत्नतः सुधीः ॥ ३-५२२ ॥</p>
<p>कुण्डगोलोद्भवं द्रव्यं स्वयम्भूकुसुमं तथा ।<br>
नाधर्मं विद्यते सुभ्रु महामन्त्रस्य साधने ॥ ३-५२३ ॥</p>
<p>(त्रिशक्तिरत्ने)</p>
<p>रचयेत् पूर्ववच्छेषमयमर्घविधिः स्मृतः ।</p>
<p>(भैरवतन्त्रे)</p>
<p>वामेन पाणिनाच्छाद्य मूलमष्टौ जपेत् ततः ॥ ३-५२४ ॥</p>
<p>भूतिनीं धेनुमुद्रां च योनिमुद्रां प्रदर्शयेत् ।</p>
<p>अत्र कुण्डगोलोद्भवस्वयम्भूकुसुमादिकुलद्रव्यनिःक्षेपविधिर्-वीरपरः । (पशुकल्पे तु)</p>
<p>गन्धपुष्पाक्षतयवकुशाग्रतिलसर्षपाः ॥ ३-५२५ ॥</p>
<p>दूर्वा इत्यर्घपात्रस्य प्रोक्तं द्रव्याष्टकं सुराः ।</p>
<p>इति मेरुतन्त्रोक्तद्रव्याष्टकस्यैव निःक्षेपो बोध्यः ।<br>
एवं च वामेन पाणिनेत्यपि वाममार्गिपरम् । दक्षिणमार्गे तु दक्षिणहस्तेनैवाच्छादनं सम्प्रदायसिद्धम् ।<br>
(भैरवतन्त्रे)</p>
<p>किं चित् तोयं समादाय चान्यपात्रेषु निःक्षिपेत् ॥ ३-५२६ ॥</p>
<p>पूजाद्रव्याणि चात्मानं प्रोक्षयेत् तेन वारिणा ।</p>
<p>(देवी पद्धतौ)</p>
<p>विशेषार्घोत्तरे भागे पात्रमाचमनीयकम् ॥ ३-५२७ ॥</p>
<p>मधुपर्कं च तद्वामे स्थापयेत् सुरवन्दिते ।<br>
सम्पृक्तं मधुपर्कं स्यात् क्षौद्रं दध्ना घृतेन च ॥ ३-५२८ ॥</p>
<p>प्रीतिकृत् सर्वदेवानां कांस्यपात्रे प्रकीर्तितम् ।</p>
<p>कांस्यपात्रे च सकलसाधारणम् ।<br>
देवतादिभेदेन मधुपर्कपात्रभेदो (मेरुतन्त्रे)</p>
<p>कांस्यस्य वाथ रूप्यस्य शैवे शङ्खवरो हरौ ॥ ३-५२९ ॥</p>
<p>प्। २०३) महाशङ्खो वाममार्गे स्फाटिकं ग्रहनायके ।</p>
<p>तत्रैव ।</p>
<p>मधुपर्कस्तु सक्षौद्रं दधि तच्चेन्न वभ्यते ॥ ३-५३० ॥</p>
<p>दधिदुग्धं गुडः क्षौद्रे घृतप्रतिनिधिर्न हि ।</p>
<p>मधुपर्कपदार्थ उक्तस्तत्रैव ।</p>
<p>परमं यत् पदं देवा मधुसञ्ज्ञं तदुच्यते ॥ ३-५३१ ॥</p>
<p>तदाप्यते येन कर्म तत् प्रोक्तं मधुपर्ककम् ।</p>
<p>देवतोद्देश्यकं यद्दानं परमपदप्राप्तिफलकं स मधुपर्कपदार्थ इत्यर्थः । इदं च मधुपर्कप्रदानजन्य-फलानुकीर्तनपरम् । वस्तुतस्तु मधुना पृच्यते दध्याद्यस्मिन्निति मधुपर्कपदव्युत्पत्तिः । पृची सम्पर्क इति धात्वनुसारात् ।<br>
(श्रीनृसिंहचरणार्चनपद्धतौ)</p>
<p>पुनराचमनीयार्थं पात्रं संस्थापयेत् ततः ॥ ३-५३२ ॥</p>
<p>स्नानं शङ्खोदकेनैव देवदेवस्य चक्रिणः ।</p>
<p>शैवे तु शङ्खोदकं निषिद्धम् ।<br>
तदुक्तम् (सिद्धान्तसङ्ग्रहे)</p>
<p>नाक्षतैरर्चयेद्विष्णुं न तुलस्या विनायकम् ॥ ३-५३३ ॥</p>
<p>न दुर्वया यजेद्दुर्गां न शम्भुं शङ्खवारिणा ।</p>
<p>पाद्याचमनीयादिपात्रस्थापनं तु सामान्यार्घस्थापनवत् कार्यम् । तदुक्तं तत्रैव ।</p>
<p>सामान्यार्घोक्तविधिना कुर्यात् पाद्यादिपात्रकम्- इति ॥ ३-५३४ ॥</p>
<p>(महाकालसंहितायाम्)</p>
<p>तानि गन्धाक्षतजलकुसुमैः परिपूरयेत् ।<br>
पाद्ये पाद्योक्तवस्तूनि अर्घ्ये अर्घ्योदितानि च ॥ ३-५३५ ॥</p>
<p>स्नानीयाचमनादौ च द्रव्याण्युक्तानि वै पुरा ।<br>
तैरन्वितानि कार्याणि पात्राणि सकलानि च ॥ ३-५३६ ॥</p>
<p>(मेरुतन्त्रे)</p>
<p>एकैकपात्रं मूलेन ह्यष्टकृत्त्वोऽभिमन्त्रयेत् ।<br>
प्रदर्शयेद्धेनुमुद्राम् ॥॥॥॥। इति ॥ ३-५३७ ॥</p>
<p>प्। २०४) तन्त्रान्तरे वीरकल्पे तु श्रीपात्रं शक्तिपात्रादिस्थापनमुक्तम् ।<br>
(महाकालसंहितायाम्)</p>
<p>अस्मिन्नेव ह्यवसरे श्रीपात्रस्थापनं चरेत् ।<br>
कौलः प्रसन्नया कुर्यात् क्षीरमध्वादिभिर्द्विजैः ॥ ३-५३८ ॥</p>
<p>यतिस्तु नोभयं कुर्यान्नेच्छत्याभ्यामिति द्विजः ।</p>
<p>प्रसन्नया सुरया । द्विजैः राजन्यवैश्यैः । द्विजो विप्रः । आभ्यां क्षीरमधुभ्यामपि नेच्छतीत्यर्थः । अस्मिन् कल्पे तस्यानधिकारादिति भावः ।<br>
तथा ।</p>
<p>अतः कौलिककार्यार्थं विशिष्य तदहं ब्रुवे ॥ ३-५३९ ॥</p>
<p>तद्विधिस्त्वसाधारणत्वान्नेह लिख्यते ।<br>
क्व चित् तु ।</p>
<p>दक्षिणे मण्डलं कृत्वा श्रीपात्रं स्थापयेत् सुधीः ।<br>
विशेषार्घोक्तविधिना ������������- इत्युक्तम् ॥ ३-५४० ॥</p>
<p>दक्षिणे श्रीपात्रस्थापनमुक्त्वा शक्तिपात्रादिस्थापनक्रममाह ।<br>
(महाकालसंहितायाम्)</p>
<p>वामे संस्थापयेच्छक्तिपात्रं त्रिदशवन्दिते ।<br>
मध्ये चत्वारि पात्राणि पुनरन्यानि योजयेत् ॥ ३-५४१ ॥</p>
<p>गुरुर्भोगश्च वीरश्च कुलं चेति प्रकीर्तितम् ।<br>
श्रीपात्रस्य च ये मन्त्रास्ते मन्त्राः सर्वपात्रगाः ॥ ३-५४२ ॥</p>
<p>श्रीपात्रस्य क्रिया या हि सा क्रिया सर्वपात्रगा ।<br>
तादृक्क्रियाद्यशक्तु तु सामान्येनापि पूजयेत् ॥ ३-५४३ ॥</p>
<p>पृथक्कला न चार्च्यास्तु दश द्वादश षोदश ।<br>
शक्तेरावाहनं शक्तौ गुरोरपि गुरौ तथा ॥ ३-५४४ ॥</p>
<p>परिवारान् भोगपात्रं वीरे त्वावरणात्मिकान् ।<br>
कौलिकान् कुलपात्रे च समावाह्य यजेच्छनैः ॥ ३-५४५ ॥</p>
<p>तथा ।</p>
<p>श्रीपात्रस्याधिकारी तु स्वयमेव न चेतरः ।<br>
प्। २०५) शक्तेस्तु शक्तिपात्रं स्यात् गुरुपात्रं गुरोरपि ॥ ३-५४६ ॥</p>
<p>भोगपात्रं सुतादीनां शिष्याणां वीरपात्रकम् ।<br>
कुलपात्रं कौलिकानां निर्णयः प्रोक्त ईदृशः ॥ ३-५४७ ॥</p>
<p>तन्त्रान्तरे तु ।</p>
<p>श्रीपात्रघटयोर्मध्ये सर्वपात्राणि स्थापयेत् ।<br>
गुरुपात्रं घटस्थान्ते तदन्ते भोगपात्रकम् ॥ ३-५४८ ॥</p>
<p>तदन्ते शक्तिपात्रं च योगिनीनां तदन्तिके ।<br>
तदन्ते वीरपात्रं च वलिपात्रं तदन्तिके ॥ ३-५४९ ॥</p>
<p>पाद्यं चाचमनीयं च पात्राणि स्थापयेत् क्रमात् ।<br>
उत्तमं नव पात्राणि सप्त पात्राणि मध्यमम् ॥ ३-५५० ॥</p>
<p>अधमं त्रीणि पत्राणि एकपात्रं न कारयेत्- इत्युक्तम् ।</p>
<p>पाद्यं चामनीयं चेत्युपलक्षणम् । अर्घस्नानीयादिपात्राण्यपि स्थापनीयनि ।<br>
एतावदशक्तौ (त्रिशक्तिरत्ने)</p>
<p>अथवा कलशं शङ्खं शक्तिपात्रत्रयं भवेत् ॥ ३-५५१ ॥</p>
<pre><code>अस्मिन् कल्पेऽपि पाद्यादिपात्राणि स्थापनीयानि पूजोपयुक्त्वादिति सुधार्णवकृतः । पाद्यं चाचमनीयं च अर्घं च नवमं विदुरिति मन्त्रचिन्तामणिकृल्लिखितपाठः प्रामादिकः । सुधार्णवकल्पलतादिषु बहुषु ग्रन्थेषु एतादृशपाठस्यानुपलम्भात् । अर्घपात्रस्य नवमपात्रत्वे श्रीपात्रस्यातिरिक्तत्वापत्तेश्च ।  
</code></pre>
<p>अत एव (कुलरत्नावल्याम्)</p>
<p>कुलकुम्भश्च श्रीपात्रं शक्तिपात्रं तथैव च ।<br>
गुरुपात्रं भोगपात्रं योगिनीपात्रमेव च ॥ ३-५५२ ॥</p>
<p>कुलपात्रं वीरपात्रं नवमं वलिपात्रकम्- इत्युक्तम् ।</p>
<p>(त्रिशक्तिरत्ने)</p>
<p>पुष्पादिना समुद्धृत्य विन्दुं शङ्खामृतस्य च ॥ ३-५५३ ॥</p>
<p>निःक्षिपेत् सर्वपात्रेषु सर्वं दिव्यं विभावयेत् ।</p>
<p>(तत्त्वार्णवे)</p>
<p>ध्यात्वैवं तर्पयेन्मूर्ध्नि तावुभौ साधकः सुधीः ॥ ३-५५४ ॥</p>
<p>प्। २०६) तावुभाविति । आनन्दभैरवमानन्दभैरवीं चेत्यर्थः । तयोर्ध्याने त्वग्रे वक्ष्येते ।<br>
(त्रिशक्तिरत्ने)</p>
<p>ब्रह्मरन्ध्रे स्वके मन्त्री मुद्रया तत्त्वसञ्ज्ञया ।<br>
तर्पयेद्गुरुपात्रीयद्रव्येणौघत्रयं सुधीः ॥ ३-५५५ ॥</p>
<p>स्वगुरूनपि सन्तर्प्य त्रिः सकृद्वा विशेषतः ।<br>
आत्मनो हृदयाम्भोजे परिवारगणावृताम् ॥ ३-५५६ ॥</p>
<p>देवीपात्रामृतेनापि तर्पयेत् कुलनायिकाम् ।</p>
<pre><code>देवीपात्रं श्रीपात्रम् । तत्त्वमुद्रा वक्ष्यते । ओघत्रयमिति । दिव्यौघं सिद्धौघं मानवौघं चेत्यर्थः ।  
तत्र श्यामाया दिव्यौघा गुरुपङ्क्त्य उक्ता (भावचूडामणौ)  
</code></pre>
<p>तत्रादौ कालिका देवी तस्याः शृणु गुरुक्रमम् ॥ ३-५५७ ॥</p>
<p>महादेवी महादेवस्त्रिपुरश्चैव भैरवः ।<br>
दिव्यौघा गुरवः प्रोक्ताः सिद्धौघान् कथयामि ते ॥ ५५८ ॥</p>
<p>ब्रह्मानन्दः पूर्णदेवश्चलचित्तश्चलाचलः ।<br>
कुमारः क्रोधनश्चैव वरदः स्मरदीपनः ॥ ३-५५९ ॥</p>
<p>माया मायावती चैव मानवौघान् शृणु प्रिये ।<br>
विमलः कुशलश्चैव भीमसेनः सुधाकरः ॥ ३-५६० ॥</p>
<p>मीनो गोरक्षकश्चैव भोजदेवः प्रजापतिः ।<br>
मूलदेवोऽवन्तिदेवो विघ्नेश्वरहुताशनौ ॥ ३-५६१ ॥</p>
<p>सन्तोषः समयानन्दः कालिकागुरवः स्मृताः ।<br>
दिव्या वसन्ति खे नित्यं सिद्धा भूमाविहापि च ॥ ३-५६२ ॥</p>
<p>मानवौघा मानवेषु मम रूपधराः सदा ।<br>
आनन्दनाथशब्दान्ता गुरवः सर्वसिद्धिदाः ॥ ३-५६३ ॥</p>
<p>स्त्रियोऽपि गुरुरूपाश्च अम्बान्ताः परिकीर्तिताः ।<br>
मानवौघान्तिमे देवि स्वगुरूनपि योजयेत् ॥ ३-५६४ ॥</p>
<p>प्। २०७) ताराविद्याया गुरुपङ्क्तयोऽपि तत्रैव ।</p>
<p>अथ तारागुरून् वक्ष्ये दृष्टादृष्टफलप्रदान् ।<br>
रुर्ध्वकेशो व्योमकेशो नीलकण्ठो वृषध्वजः ॥ ३-५६५ ॥</p>
<p>दिव्यौघाः सिद्धिदा वत्स सिद्धौघान् शृणु तत्त्वतः ।<br>
वशिष्ठः कूर्मनाथश्च मीननाथो महेश्वरः ॥ ३-५६६ ॥</p>
<p>हरिनाथो मानवौघानथ वक्ष्यामि सद्गुरून् ।<br>
तारावती भानुमती जया विद्या महोदरी ॥ ३-५६७ ॥</p>
<p>सुखानन्दः परानन्दः पारिजातः कुलेश्वर ।<br>
विरूपाक्षः केररी च कथितं तारिणीकुलम् ॥ ३-५६८ ॥</p>
<p>आनन्दनाथशब्दान्ता गुरवः सर्वसिद्धिदाः ।<br>
स्त्रियोऽपि गुरुरूपाश्च देव्यन्ताः परिकीर्तिताः ॥ ३-५६९ ॥</p>
<p>अथ श्रीविद्यागुरवस्तत्रैव ।</p>
<p>अथ वक्ष्यामि देवेशि श्रीषोडश्या गुरुक्रमम् ।<br>
आनन्दनाथदेवश्च परप्रकाशकस्तथा ॥ ३-५७० ॥</p>
<p>ततः परशिवो देवः परशक्तिस्ततः परम् ।<br>
कौलेश्वरः शक्तिदेवः कुलेशानश्च कामुकः ॥ ३-५७१ ॥</p>
<p>सिद्धौघान् कथयिष्यामि भोगक्रीडश्च भैरवः ।<br>
समयो देवसहजौ मानवौघान् शृणु प्रिये ॥ ३-५७२ ॥</p>
<p>गणेशो विष्णुविमलौ सहजो भुवनस्तथा ।<br>
नीलश्च सुप्रियः पश्चात् कथिता गुरवः क्रमात् ॥ ३-५७३ ॥</p>
<p>अथ दुर्गागुरुपङ्क्तयस्तत्रैव ।</p>
<p>शृणु वत्स महादेव गुरून् दुर्गामनूद्भवान् ।<br>
परमात्मा परानन्दः परमेष्ठी महोदयः ॥ ३-५७४ ॥</p>
<p>कृष्णः कालः कलानाथो दिव्यौघा भैरवान्तिकाः ।<br>
प्। २०८) नारदः काश्यपः शम्भुर्भार्गवः कुलकौलिकः ॥ ३-५७५ ॥</p>
<p>एते पञ्च महादेव सिद्धौघाः परिकीर्तिताः ।<br>
रुद्राचार्यः क्षमाचार्यः पवनाशनसञ्ज्ञकः ॥ ३-५७६ ॥</p>
<p>कुमारीशः शक्तिधरो घनानन्दः प्रकाशकः ।<br>
हरिशर्मा विष्णुशर्मा दत्तात्रेयः प्रियंवदः ॥ ३-५७७ ॥</p>
<p>बहुला शाकिनी देवी चर्यानाथः प्रकीर्तितः ।</p>
<pre><code>एवं तत्तद्विद्यागुरुपङ्क्तयस्तत्तत्कल्पेभ्योऽवगन्तयाः । एषां तर्पणं तु श्रीअमुकानन्दनाथश्रीपादुकां तर्पयामि । एवं श्री अमुक्यम्बाश्रीपादुकां तर्पयामि इत्यादि ।  
</code></pre>
<p>गुरुचतुष्टयमुक्तम् (भावनिर्णये)</p>
<p>गुरुः परमगुरुश्चैव परापरगुरुस्तथा ॥ ३-५७८ ॥</p>
<p>परमेष्ठी गुरुश्चैव स्वस्वाम्नायै प्रतर्पयेत् ।</p>
<p>(कुलचूडामणौ)</p>
<p>अज्ञाने गुरुनाम्नां वै गुरुत्रितयमर्चयेत् ॥ ३-५७९ ॥</p>
<p>चतुष्टयम् वा सङ्कोचो न कर्त्तव्यस्ततः परम् ।</p>
<p>(भावनिर्णये)</p>
<p>आदौ सर्वत्र देवेशि मन्त्रदः परमो गुरुः ॥ ३-५८० ॥</p>
<p>परापरगुरुस्त्वं हि परमेष्ठिरहं यतः ।</p>
<pre><code>अथ तत्त्वशुद्धिर्यथा । तत्र ॐ श्रुतिः प्राणापानव्यानोदान-समाना मे शुद्ध्यन्तां ज्योतिरहं विरजा विपाप्मा भूयासं स्वाहा ।   
</code></pre>
<p>ॐ पृथिव्यप्तेजोवाय्वाकाशानि मे शुद्ध्यन्तां ज्योतिरित्यादि । ॐ प्रकृत्यहङ्कारबुद्धिमनःश्रोत्राणि मे शुद्ध्यन्तामित्यादि । ॐ वाक्चक्षुःश्रोत्रजिह्वाघ्राणवचांसि मे शुद्ध्यन्तामित्यादि । ॐ पाणिपादपायूपस्थशब्दा मे शुद्ध्यन्तामित्यादि । ॐ स्पर्शरूपरसा-काशा मे शुद्ध्यन्तामित्यादि । ॐ वायुतेजःसलिलभूम्यात्मानो मे शुद्ध्यन्तामित्यादि । सप्त मन्त्रान् परामृशन् हस्ताभ्यां सप्तधा सर्वाङ्गे स्पृशेदिति तत्त्वशुद्धिः ।<br>
वामाचारे त्वस्मिन्नेव समये वटुकादिभ्यो वलिं प्रयच्छति तद्विधिरग्रे वक्ष्यते । तन्त्रान्तरे ।</p>
<p>प्। २०९) तत्त्वशुद्धिं विधायेत्थं पूजाद्रव्याणि शोधयेत् ॥ ३-५८१ ॥</p>
<p>(मेरुतन्त्रे)</p>
<p>सेचयेत् प्रोक्षणीपात्रतोयैर्मूलास्त्रमुच्चरन् ।<br>
आत्मानं यागवस्तूनि पूजाद्रव्याणि मण्डलम् ॥ ३-५८२ ॥</p>
<p>दर्शयेद्धेनुमुद्रां च द्रव्यशुद्धिरियं मता ।<br>
योगपीठन्यासदेवा।स्तत्तत्स्थानेषु पूजयेत् ॥ ३-५८३ ॥</p>
<p>मणिपीठे भावनया ततः पूज्या स्वदेवता ।<br>
आत्मानं देवतारूपं ध्यायेन्मूलेन पञ्च तु ॥ ३-५८४ ॥</p>
<p>पुष्पस्याञ्जलयो देया मस्तके हृदये गुदे ।<br>
पादयोः सर्वगात्रे च पूजयेच्चन्दनादिभिः ॥ ३-५८५ ॥</p>
<p>चतुर्भिरुपचारैश्च नैवेद्यं न निवेदयेत् ।<br>
गुरूपदिष्टविधिना शेषमन्यत् समापयेत् ॥ ३-५८६ ॥</p>
<p>प्रोक्षिण्यद्भिः प्रयुञ्जीत सर्वमेतत् समाहितः ।<br>
कृत्वा षडङ्गन्यासं च मन्त्रमष्टोत्तरं शतम् ॥ ३-५८७ ॥</p>
<p>जपित्वा देवतायै तमर्पयेदर्घ्यतोयतः ।<br>
पानीयं प्रोक्षणीसंस्थं त्यक्त्वा सम्पूर्य पूर्ववत् ॥ ३-५८८ ॥</p>
<p>उपचारैश्चन्दनाद्यैर्मण्डले पूजयेद्गुरुम् ।<br>
पूजयेत् कर्णिकां पूर्वं शालिभिस्तण्डुलैस्ततः ॥ ३-५८९ ॥</p>
<p>दर्भान् न्यसेदुपर्येषां साक्षतं कूर्चकं ततः ।<br>
छिन्नमूलाः कुशा दीर्घाः सप्तविंशतिसङ्ख्यकाः ॥ ३-५९० ॥</p>
<p>ब्रह्मग्रन्थियुतास्त्वग्रदेशे कूर्च इहोच्यते ।<br>
यजेदाधारशक्त्यादिपीठमन्त्रावसानकम् ॥ ३-५९१ ॥</p>
<p>पीठपूजाप्रकारमाह तत्रैव ।</p>
<p>गुरुपङ्क्तिरुदक् पूज्या महागणपतिस्त्ववाक् ।<br>
प्। २१०) पूजयेदतलादीनि देवस्याधस्तु सप्त च ॥ ३-५९२ ॥</p>
<p>मण्डूकं चापि तस्योर्ध्वं रुद्रं कालानलं ततः ।</p>
<p>(शारदायाम्)</p>
<p>अधः कूर्मशिलारूढां शरच्चन्द्रनिभप्रभाम् ॥ ३-५९३ ॥</p>
<p>आधारशक्तिं प्रयजेत् पङ्कजद्वयधारिणीम् ।</p>
<p>कूर्मशिलारूढामिति । कूर्माकरा या शिला तदुपरि स्थितामित्यर्थः ।<br>
(तथा)</p>
<p>मूर्ध्नि तस्याः समारूढं कूर्मं नीलाभमर्चयेत् ॥ ३-५९४ ॥</p>
<p>रुर्ध्वं ब्रह्मशिलासीनमनन्तं कुन्दसन्निभम् ।<br>
यजेच्चक्रधरं मूर्ध्नि धारयन्तं वसुन्धराम् ॥ ३-५९५ ॥</p>
<p>तमालश्यामलां तत्र नीलेन्दीवरधारिणीम् ।<br>
अभ्यर्चयेद्वसुमतीं स्फुरत्सागरमेखलाम् ॥ ३-५९६ ॥</p>
<p>तस्यां रत्नमयं द्वीपं तस्मि।श्च मणिमण्डपम् ।<br>
यजेत् कल्पतरू।स्तस्मिन् साधकाभीष्टसिद्धिदान् ॥ ३-५९७ ॥</p>
<p>अधस्तात् पूजयेत् तेषां वेदिकां मण्डलोज्ज्वलाम् ।<br>
पश्चादभ्यर्चयेत् तस्यां पीठं धर्मादिभिः पुनः ॥ ३-५९८ ॥</p>
<p>रक्तश्यामहरिन्द्रेन्द्रनीलाभान् पादरूपिणः ।<br>
वृषकेशरिभूतेभरूपान् धर्मादिकान् यजेत् ॥ ३-५९९ ॥</p>
<p>गात्रेषु पूजयेत् ता।स्तु नञ्पूर्वानुक्तलक्षणान् ।</p>
<pre><code>भूतो देवयोनिः । नञपूर्वानिति अधर्मादीनित्यर्थः । उक्तलक्षणानिति वृषभाद्याकारान् रक्तादिवर्णानित्यर्थः ।  
(मेरुतन्त्रे) त्वधर्मादयश्चित्रवर्णा उक्ताः ।  
</code></pre>
<p>धर्मं वृषतनुं रक्तं ज्ञानं कृष्णं च सिंहवत् ॥ ३-६०० ॥</p>
<p>वैराग्यं भूतवत् पीतमैश्वर्यं कृष्णहस्तिवत् ।<br>
अधर्मादी।श्चित्रवर्णान् पीठस्याधः समर्चयेत् ॥ ३-६०१ ॥</p>
<p>प्। २११) तथा ।</p>
<p>आग्नेयादिषु कोणेषु दिक्षु चाथाम्बुजं यजेत् ।</p>
<p>तत्प्रकारमाह ।</p>
<p>आनन्दकन्दं प्रथमं संविन्नालमनन्तरम् ॥ ३-६०२ ॥</p>
<p>सर्वतत्त्वात्मकं पद्ममभ्यर्चेत् तदनन्तरम् ।<br>
मन्त्री प्रकृतिपत्राणि विकारमयकेशरान् ॥ ३-६०३ ॥</p>
<p>पञ्चाशद्वर्णबीजाढ्यां कर्णिकां पूजयेत् ततः ।<br>
कलाभिः पूजयेत् सार्धं तस्यां सूर्येन्दुवाचकान् ॥ ३-६०४ ॥</p>
<p>प्रणवस्य त्रिभिर्भागैरथ सत्त्वादिकान् गुणान् ।<br>
आत्मानमन्तरात्मानं परमात्मानमर्चयेत् ॥ ३-६०५ ॥</p>
<p>ज्ञानात्मानं च विधिवत् पीठमन्त्रावसानकम् ।<br>
पीठशक्तीः केशरेषु मध्ये च सवराभयाम् ॥ ३-६०६ ॥</p>
<p>नवमी पीठशक्तिर्मध्ये पूज्येत्यर्थः ।<br>
तदुक्तम् (मेरुतन्त्रेऽपि)</p>
<p>केशरेषु तथा मध्ये पूर्वादिषु यथाक्रमम् ।<br>
तत्तन्मन्त्रोक्तपीठस्य नव शक्तीः प्रपूजयेत् ॥ ३-६०७ ॥</p>
<p>पीठमन्त्रेण गन्धाद्यैः पीठमध्ये ततोऽर्चयेत् ।<br>
चतुर्थीनमसा युक्तैः स्वैः स्वैरेव तु नामभिः ॥ ३-६०८ ॥</p>
<p>मध्येपुष्पाञ्जलिं दद्यात् पीठमन्त्रेण साधकः ।<br>
मूलमन्त्रं समुच्चार्य षष्ठ्यन्तं पीठनाम च ॥ ३-६०९ ॥</p>
<p>मूर्तिं च कल्पयामीति मूर्तिं मध्ये विनिःक्षिपेत् ।</p>
<p>(महाकपिलपञ्चरात्रे)</p>
<p>सौवर्णं कलशं रम्यं रौप्यं ताम्रमथापि वा ॥ ३-६१० ॥</p>
<p>निर्दोषं मृण्मयं चापि चन्दनेन विलेपितम् ।</p>
<p>प्। २१२) कलशपरिमाणं तु ।</p>
<p>पञ्चाशदङ्गुलो व्यास उत्सेधः षोडशाङ्गुलः ॥ ३-६११ ॥</p>
<p>कलशानां प्रमाणं तु मुखमष्टाङ्गुलं भवेत् ।</p>
<p>इति (सिद्धान्तसारे) प्रोक्तम् ।<br>
(शारदायाम्)</p>
<p>हेमादिरचितं कुम्भमस्त्राद्भिः क्षलितान्तरम् ॥ ३-६१२ ॥</p>
<p>चन्दनागुरुकर्पूरधूपितं शोभनाकृतिम् ।<br>
आवेष्टिताङ्गं नीरन्ध्रं तन्तुना त्रिगुणात्मना ॥ ३-६१३ ॥</p>
<p>सूत्रे विशेष उक्तस्तन्त्रान्तरे ।</p>
<p>कन्याकर्तितसूत्रेण त्रिगुणेन च वर्त्मना ।<br>
गुणत्रयात्मकेनैव वेष्टयेदभितः समम् ॥ ३-६१४ ॥</p>
<p>(शारदायाम्)</p>
<p>अर्चितं गन्धपुष्पाद्यैः कूर्चाक्षतसमन्वितम् ।<br>
नवरत्नोदरं मन्त्री स्थापयेत् तारमुच्चरन् ॥ ३-६१५ ॥</p>
<p>(मेरुतन्त्रे)</p>
<p>ध्रुवं जपन् विधानेन स्थापयेद्देशिकोत्तमः ।<br>
नवरत्नानि निःक्षिप्य कुम्भे कूर्चमथोपरि ॥ ३-६१६ ॥</p>
<p>दूर्वाचन्दनसंयुक्तं विन्यसेद्दक्षिणान्वितम् ।</p>
<p>नवरत्नानि तत्रैवोक्तानि ।</p>
<p>पुष्पं१ नीलं२ च वैदूर्यं३ विद्रुमं४ मौक्तिकं५ तथा ॥ ३-६१७ ॥</p>
<p>ततो मरकतं६ वज्रं७ गोमेदं८ पद्मरागकम्९ ।<br>
प्रोक्तानि नव रत्नानि देशिकैस्तन्त्रवित्तमैः ॥ ३-६१८ ॥</p>
<p>आद्यन्तं क्रमतो मन्त्रं मातृकां मनसा जपन् ।<br>
मूलमन्त्रं जपन्नन्ते चिन्तयन्नैक्यमात्मनः ॥ ३-६१९ ॥</p>
<p>प्। २१३) घटस्य पीठाभेदं च चिन्तयेत् साधकोत्तमः ।<br>
पञ्चाशदौषधीक्वाथैः पूरयेत् तदनन्तरम् ॥ ३-६२० ॥</p>
<p>एकेन सहितास्ताश्च वर्णौषध्यश्च ता इमाः ।<br>
चन्दनं चापि रक्ताख्यचन्दनं चागुरुस्तथा ॥ ३-६२१ ॥</p>
<p>कर्पूरोशीरकुष्टानि बालकं चापि केसरम् ।<br>
कङ्कोलकं जातिफलं जटामांसी मुरा तथा ॥ ३-६२२ ॥</p>
<p>ग्रन्थिकं रोचना जातीपत्रं पिप्पलबिल्वकौ ।<br>
पृश्निपर्णी चित्रकं च लवङ्गं कत्तृणं तथा ॥ ३-६२३ ॥</p>
<p>कट्फलं चापि गुञ्जा स्यादुदुम्बरककाश्मरी ।<br>
पद्मकाष्ठं शङ्खपुष्पी मयूरस्य शिखा तथा ॥ ३-६२४ ॥</p>
<p>प्लक्षोऽग्निमन्थश्च तथा मुद्गपर्णी कुशाः पुनः ।<br>
पाषाणभेदकः कृष्णशङ्खपुष्पी च रोहिणी ॥ ३-६२५ ॥</p>
<p>स्योनाको बृहती चैव पाटली मूषकर्णिका ।<br>
तुलसी शिखरी इन्द्रवल्ली भृङ्गाभिधो नृपः ॥ ३-६२६ ॥</p>
<p>ततोऽपराजिता तालमूली चापि कृताञ्जली ।<br>
दूर्वा श्रीदेविकन्याख्ये भार्ग्यथो भद्रमुस्तकः ॥ ३-६२७ ॥</p>
<p>लवङ्गरहिताश्चैताः पञ्चाशत्सङ्ख्यका इति ।<br>
दुग्धवृक्षत्वचां क्वथैर्ब्रह्मभूरुट्त्वगुद्भवैः ॥ ३-६२८ ॥</p>
<p>पूरयेदिति शेषः ।<br>
(शारदायाम्)</p>
<p>ऐक्यं सङ्कल्प्य कुम्भस्य पीठस्य च विधानवित् ।<br>
क्षीरिद्रुमकषायेण पलाशत्वग्भवेन वा ॥ ३-६२९ ॥</p>
<p>तीर्थोदकैर्वा कर्पूरगन्धपुष्पसुवासितैः ।<br>
आत्माभेदेन विधिवत् मातृकां प्रतिलोमतः ॥ ३-६३० ॥</p>
<p>प्। २१४) जपन्मूलमनुं तद्वत् पूरयेद्देवताधिया ।<br>
शङ्खे क्वाथाम्बुसम्पूर्णं गन्धाष्टकमभीष्टदम् ॥ ३-६३१ ॥</p>
<p>विलोड्य पूजयेत् तस्मिन्नावाह्य कलशे कलाः ।<br>
दश वह्नेः कलाः पूर्वं द्वादश द्वादशात्मनः ॥ ३-६३२ ॥</p>
<p>षोडशापि च सोमस्य पश्चात् पञ्चाशतं कलाः ।<br>
जपेद्वा प्रतिलोमेन मूलमन्त्रं च मन्त्रवित् ॥ ३-६३३ ॥</p>
<p>समाहितेन मनसा ध्यायन्मन्त्रस्य देवताम् ।<br>
प्राणप्रतिष्ठां कुर्वीत तत्र तन्त्रविचक्षणः ॥ ३-६३४ ॥</p>
<p>कलात्मकं शङ्खसंस्थं क्वाथं कुम्भे च निःक्षिपेत् ।</p>
<p>(मेरुतन्त्रे)</p>
<p>गन्धपङ्कप्रसूनादिवासितैर्वा शुभैर्जलैः ॥ ३-६३५ ॥</p>
<p>क्वाथादितोयैरापूर्य शङ्खं तस्मिन् विलोडयेत् ।<br>
गन्धाष्टकं तस्य तस्य देवस्याथ प्रकीर्त्त्यते ॥ ३-६३६ ॥</p>
<p>चन्दनागुरुकर्पूररोचनाकुङ्कुमं मदम् ।<br>
रक्तचन्दनयावादि गाणपत्यमुदाहृतम् ॥ ३-६३७ ॥</p>
<p>चन्दनागुरुकर्पूरचोरकुङ्कुमरोचनाः ।<br>
जटामांस्यथ कस्तूरी शक्तेर्गन्धाष्टकं विदुः ॥ ३-६३८ ॥</p>
<p>जलकाश्मीरकुष्टैस्तु रक्तचन्दनचन्दनैः ।<br>
मालवागुरुकर्पूरैः शाम्भवं चाष्टगन्धकम् ॥ ३-६३९ ॥</p>
<p>ह्रीवेरं चन्दनं कुष्टमगुरुः कुङ्कुमं मुरम् ।<br>
सेव्यकं च जटामांसी वैष्णवं तदुदीरितम् ॥ ३-६४० ॥</p>
<p>जलकाश्मीरकुष्टैस्तु रक्तचन्दनचन्दनैः ।<br>
तमालागुरुकर्पूरैः सौरं गन्धाष्टकं विदुः ॥ ३-६४१ ॥</p>
<p>गोरोचनार्ककस्तूरीकर्पूरागुरुकुङ्कमैः ।<br>
प्। २१५) चन्दनेभमदाभ्यां च दरदेन च पङ्कजैः ॥ ३-६४२ ॥</p>
<p>गन्धाष्टकस्य संयोगात् सामर्थ्याद्देशिकस्य च ।<br>
सशक्तिकं जलं कुम्भे भवेदेवं विदुर्बुधाः ॥ ३-६४३ ॥</p>
<p>आदौ कृशानुसम्बन्धि कलादशकमर्चयेत् ।<br>
धूम्रार्चिरुष्मा ज्वलिनी ज्वालिनी विस्फुलिङ्गिनी ॥ ३-६४४ ॥</p>
<p>सुश्रीः सुरूपा कपिला हव्यकव्यवहे उभे ।<br>
कलाद्वादशकं सौरं पूजयेत् तदनन्तरम् ॥ ३-६४५ ॥</p>
<p>तपिनी तापिनी धूम्रा मरीचिर्ज्वालिनी रुचिः ।<br>
सुषुम्णा भोगदा विश्वा बोधिनी धारिणी क्षमा ॥ ३-६४६ ॥</p>
<p>कलाषोडशकं चान्द्रं यजेत् पश्चाद्गुरूत्तमः ।<br>
अमृता मानदा पूषा पुष्टिस्तुष्टी रतिर्धृतिः ॥ ३-६४७ ॥</p>
<p>शशिनी चन्द्रिका कान्तिर्ज्योत्स्ना श्रीः प्रीतिरङ्गदा ।<br>
पूर्णा पूर्णामृता कान्तिदायिन्यः सोमजाः कलाः ॥ ३-६४८ ॥</p>
<p>वेदादिभेदसञ्जाताः कलाः पञ्चाशदिन्दुयुक् ।<br>
सन्निधाप्य प्रतिष्ठाप्याभ्यर्चयेत् कलशे तु ताः ॥ ३-६४९ ॥</p>
<p>निवृत्तिः प्रतिष्ठा विद्या शान्तिरिन्धिश्च दीपिका ।<br>
रेचिका मोचिका पारा सूक्ष्मा सूक्ष्मामृता तथा ॥ ३-६५० ॥</p>
<p>ज्ञानामृताप्यायनी च व्यापनी व्योमरूपिका ।<br>
अनन्ता सृष्टिऋद्धी तु स्मृतिर्मेधा च कान्तिका ॥ ३-६५१ ॥</p>
<p>लक्ष्मीर्द्युतिः स्थिरा स्थितिः सिद्धिर्जरा च पालिनी ।<br>
क्षान्तीश्वर्यौ रतिः कामा वरदा ह्लादिनी तथा ॥ ३-६५२ ॥</p>
<p>प्रीतिर्दीर्घा तीक्ष्णा रौद्री भया निद्रा च तन्द्रिका ।<br>
क्षुत् क्रोधिनी क्रियोत्कारी मृत्युः प्रीता च दारुणा ॥ ३-६५३ ॥</p>
<p>प्। २१६) असिता च तथानन्ता मध्ये मध्ये प्रपूजयेत् ।<br>
ह्।सः शुचिषडिति प्रतद्विष्णुस्तवेति च ॥ ३-६५४ ॥</p>
<p>त्रियम्बकं च गायत्री विष्णुर्योनिस्तथैव च ।<br>
तारस्य पञ्चभेदोत्थकलानां पूजयेत् सुधीः ॥ ३-६५५ ॥</p>
<p>कलादशकमावाह्य सृष्ट्याद्यं सन्निधाप्य च ।<br>
हंसः शुचिषडित्याभ्याम् ऋचं सञ्जप्य पूजयेत् ॥ ३-६५६ ॥</p>
<p>प्राणसंस्थापनं कृत्वा कलानां पूजयेच्च ताः ।<br>
एवं जराद्यास्तीक्ष्णाद्याः पीताद्याश्च विधानवित् ॥ ३-६५७ ॥</p>
<p>निवृत्त्याद्याश्चापि यजेदुक्तयुक्त्या विचक्षणः ।<br>
अकारोकारकौ प्रोक्तौ मकारो विन्दुनादकौ ॥ ३-६५८ ॥</p>
<p>शक्तिः शान्तो ह्यमी सप्त ध्रुवभेदाः प्रकीर्तिताः ।<br>
अन्तिमौ द्वाविमौ भेदौ पृथगेव समीरितौ ॥ ३-६५९ ॥</p>
<p>(सिद्धान्तसारे)</p>
<p>ध्यात्वा देवं क्षिपेदम्भः शङ्खस्थं तत्कलात्मकम् ।</p>
<p>घटे इति शेषः ।<br>
(शारदायाम्)</p>
<p>पश्चादश्वत्थपनसचूतकोमलपल्लवैः ॥ ३-६६० ॥</p>
<p>इन्द्रवल्लीसमाबद्धैः सुरद्रुमधिया गुरुः ।<br>
कुम्भवक्त्रं पिधायास्मि।श्चषकं सफलाक्षतम् ॥ ३-६६१ ॥</p>
<p>संस्थापयेत् फलधिया विधिवत् कल्पशाखिनाम् ।<br>
ततः कुम्भं निर्मलेन क्षौमयुग्मेन वेष्टयेत् ॥ ३-६६२ ॥</p>
<p>(मेरुतन्त्रे)</p>
<p>एतत् प्रधानकुम्भस्य स्थापनं परिकीर्तितम् ।<br>
अथपूर्वादिकाष्ठासु तोरणानां समीपतः ॥ ३-६६३ ॥</p>
<p>प्। २१७) यथेच्छया मण्डलानि कुर्याद्वाष्टदलानि च ।<br>
तदूर्ध्वं शालिपुञ्जं तु प्रतिद्वारं समाचरेत् ॥ ३-६६४ ॥</p>
<p>तदूर्ध्वं पूर्णकलशं तत्र चैतान् प्रपूजयेत् ।<br>
प्राग्ध्रुवं च धरां दक्षे पश्चाद्वाक्पतिमुत्तरे ॥ ३-६६५ ॥</p>
<p>विघ्नेशमथ चाग्नेयादिषु मुम्भान् सुविन्यसेत् ।<br>
अमृतं दुर्जयं सिद्धार्थकं मङ्गलमर्चयेत् ॥ ३-६६६ ॥</p>
<p>पुनः पूर्वादिकाष्ठासु क्रमादिन्द्रादिकान् यजेत् ।<br>
लोकपालान् मण्डलेषु कुम्भोपरि च तदृचा ॥ ३-६६७ ॥</p>
<p>ऐरावतं पुण्डरीकं वामनं कुमुदाञ्जनौ ।<br>
पुष्पदन्तं सार्वभौमं सुप्रतीकं तदग्रतः ॥ ३-६६८ ॥</p>
<p>ततो गुरुः स्ववेद्यां तु गत्वा स्वस्यासने विशेत् ।<br>
सञ्चिन्त्य मूलमन्त्रेण मूर्तिं तस्मिन् गुरूत्तमः ॥ ३-६६९ ॥</p>
<p>तस्यां मूर्तौ समावाह्य पूजयेदिष्टदेवताम् ।</p>
<p>(शारदायाम्)</p>
<p>मूलेन मूर्तिमिष्ट्वास्मिन् शाखायां कल्पशाखिनम् ॥ ३-६७० ॥</p>
<p>आवाह्य पूजयेत् तस्यां मन्त्री मन्त्रस्य देवताम् ।</p>
<p>(मेरुतन्त्रे)</p>
<p>आवाहनादिकं कुर्यान्मूर्त्त्यादौ नवधा तु तत् ॥ ३-६७१ ॥</p>
<p>आदावावाहनं कार्यं त्रिर्जपन्मूलमन्त्रकम् ।<br>
स्वर्लोकात् सूक्ष्मरूपेण देव आगत्य मूर्तिषु ॥ ३-६७२ ॥</p>
<p>स्थित एवं भावयित्वा सुषुम्णावर्त्मना सुधीः ।<br>
आनीय देवं स्वस्थानान्नासिकारन्ध्रनिर्गतम् ॥ ३-६७३ ॥</p>
<p>करे पुष्पाञ्जलिः स्थाप्यस्तं दद्याद्देवमूर्धनि ।</p>
<p>प्। २१८) (सिद्धान्तसारे)</p>
<p>पुष्पाञ्जलिं समादाय मुद्रया च त्रिखण्डया ॥ ३-६७४ ॥</p>
<p>यथोक्तां देवतां ध्यात्वा मूलमन्त्रं समुच्चरन् ।<br>
सम्बुद्ध्यन्तं देवनामात्रागच्छागच्छ चेत्यपि ॥ ३-६७५ ॥</p>
<p>मूलं पुनः समुच्चार्य स्वस्थानादानयेच्छिवम् ।</p>
<p>अत्र शिवपदं तत्तद्देवतापरम् ।<br>
(महाकालसंहितायाम्)</p>
<p>ततः प्रसूनं सङ्गृह्य त्रिखण्डामुद्रया सुधीः ॥ ३-६७६ ॥</p>
<p>करकच्छपिकां बध्वा ध्यानं देव्याः समाचरेत् ।<br>
यस्य मन्त्रस्य यद्ध्यानं यादृशं परिकीर्तितम् ॥ ३-६७७ ॥</p>
<p>तेनैव ध्यानयोगेन ध्यायीत जगदम्बिकाम् ।<br>
वहन्नासापुटद्वारा हृदयाम्बुजमध्यतः ॥ ३-६७८ ॥</p>
<p>देवीं पुष्पे समानीय पुष्पं यन्त्रे प्रविन्यसेत् ।</p>
<p>(मेरुतन्त्रे)</p>
<p>देवस्य तेजस्तन्मूर्तावावाहन्याख्यमुद्रया ॥ ३-६७९ ॥</p>
<p>स्थापयेदुच्चरन्मूलमेतदावाहनं मतम् ।<br>
ततः संस्थापनं कुर्यादिह तिष्ठेह तिष्ठ च ॥ ३-६८० ॥</p>
<p>मूलान्ते देवतानाम तस्यान्ते च पठेदिति ।<br>
आस्थापनीयमुद्रां च दर्शयित्वा विभावयेत् ॥ ३-६८१ ॥</p>
<p>जातः स्थिरो भव इति पश्चात् सम्प्रार्थयेदिति ।<br>
देवेश भक्तिसुलभ सर्वावरणसंयुत ॥ ३-६८२ ॥</p>
<p>यावत् त्वां पूजयिष्यामि तावत् त्वं सुस्थिरो भव ।<br>
एवं सम्प्रार्थ्य देवेशं सन्निधापनमाचरेत् ॥ ३-६८३ ॥</p>
<p>मूलमन्त्रं समुच्चार्य सम्बुद्ध्यन्तां च देवताम् ।<br>
प्। २१९) इह त्वं सन्निधेहीति द्विरुक्त्वा स्वस्य सन्निधौ ॥ ३-६८४ ॥</p>
<p>स्थितं देवं तोषयेच्च सन्निधापनमुद्रया ।<br>
सन्निरोधं ततः कुर्यान्मूलमुच्चार्य देवताम् ॥ ३-६८५ ॥</p>
<p>सम्बुद्ध्यन्तां समुच्चार्य सन्निरुद्धो भवेति च ।<br>
द्विरुच्चरेत् कृपापूर्णां भक्तिभावनिरोधिताम् ॥ ३-६८६ ॥</p>
<p>प्रतिमायां स्थिरीजातां देवतामिति चिन्तयेत् ।<br>
सम्मुखीकरणं कुर्यान्मूलमुच्चार्य देवताम् ॥ ३-६८७ ॥</p>
<p>सम्बुद्ध्यन्तां वदेत् पश्चात् सम्मुखो भव इत्यपि ।<br>
ध्यायेत् स्वसम्मुखं देवं सुप्रसन्नाननाम्बुजम् ॥ ३-६८८ ॥</p>
<p>सम्मुखीकरणीं मुद्रां दर्शयेदिति तत् स्मृतम् ।<br>
ततोऽवगुण्ठनं कुर्यान्मूलमुच्चार्य देवताम् ॥ ३-६८९ ॥</p>
<p>सम्बुद्ध्यन्तामवगुण्ठितो भवेति प्रदर्शयेत् ।<br>
अवगुण्ठनमुद्रां च प्रदर्श्य चिन्तयेदिति ॥ ३-६९० ॥</p>
<p>भक्त्या सम्मोहितं देवं विस्मयोत्फुल्ललोचनम् ।<br>
सकलीकरणं चैतद्देवस्य हृदयादिषु ॥ ३-६९१ ॥</p>
<p>षडङ्गमन्त्रान् विन्यस्य मूलमुच्चार्य देवताम् ।<br>
सम्बुद्ध्यन्तां च सकलीकृतो भव वदेत् ततः ॥ ३-६९२ ॥</p>
<p>ध्यायेदङ्गिनि देवे तु प्रतिष्ठा अङ्गदेवताः ।<br>
यस्माद्भिन्नस्वभावानां यदभिन्नं प्रयोजनम् ॥ ३-६९३ ॥</p>
<p>अङ्गानामङ्गिना सार्धं सकलीकरणाद्भवेत् ।<br>
अमृतीकरणं वक्ष्ये पीठे संस्थाप्य देवताम् ॥ ३-६९४ ॥</p>
<p>बद्ध्वा सम्यग्धेनुमुद्रां देवमूर्ध्नि प्रवर्षणम् ।<br>
जायते चामृतस्येति ध्यायन्नर्घोदकेन च ॥ ३-६९५ ॥</p>
<p>प्। २२०) त्रिः सिञ्चेन्मूलमन्त्रेण दीपिनीमन्त्रतस्त्रिधा ।<br>
अकारादिक्षकारान्तमातृकाभिस्त्रिधा पुनः ॥ ३-६९६ ॥</p>
<p>वाग्भवं वदयुग्मं च वाग्वादिनि च वाग्भवम् ।<br>
क्री। क्लिन्ने क्लेदिनि क्लेदय महाक्षोभमित्यपि ॥ ३-६९७ ॥</p>
<p>कुरु युग्मं कामबीजं सौ। मोक्षं कुरु युग्मकम् ।<br>
प्रासादश्च पराप्रासादः सप्तत्रिंशदक्षरः ॥ ३-६९८ ॥</p>
<p>दीपिनीमनुराख्यातो देवतेजोऽभिवृद्धिकृत् ।<br>
मूलं सम्बोधनान्तं च देवनामामृतीकृतः ॥ ३-६९९ ॥</p>
<p>भवेति च वदेदित्थममृतीकरणं स्मृतम् ।<br>
परमीकरणं वक्ष्ये महामुद्रां च बन्धयेत् ॥ ३-७०० ॥</p>
<p>उच्चार्य मूलदेवं च पूर्ववत् परमाकृती ।<br>
कृतोभवेति च प्रोक्त्वा ध्यायेद्देवस्य मस्तके ॥ ३-७०१ ॥</p>
<p>परमामृतवृष्टिं च �� �� �� ��- इति ।</p>
<p>आवाहनादिमुद्रालक्षणान्युक्तानि (लक्षणसङ्ग्रहे)</p>
<p>हस्ताभ्यामञ्जलिं बद्ध्वानामिकामूलपर्वणि ॥ ३-७०२ ॥</p>
<p>अङ्गुष्टौ निःक्षिपेत् सेयं मुद्रा त्वावाहनी मता ।<br>
अधोमुखी त्वियं वै स्यात् स्थापनीति निगद्यते ॥ ३-७०३ ॥</p>
<p>उच्छ्रिताङ्गुष्ठमुष्ट्योस्तु संयोगात् सन्निधापनी ।<br>
अन्तःप्रवेशिताङ्गुष्ठा सैव संरोधिनी मता ॥ ३-७०४ ॥</p>
<p>उत्तानमुष्टियुगला सन्मुखीकरणं भवेत् ।<br>
सव्यहस्तकृता मुष्टिर्दीर्घाधोमुखतर्जनी ॥ ३-७०५ ॥</p>
<p>अवगुण्ठनमुद्रेयमभितो भ्रामिता सती ।<br>
देवताङ्गे षडङ्गानां न्यासः स्यात् सकलीकृतिः ॥ ३-७०६ ॥</p>
<p>प्। १२१) अमृतीकरणं धेनुमुद्रया सा च सम्मता ।<br>
अन्योन्याभिमुखाश्लिष्टकनिष्ठानामिका पुनः ॥ ३-७०७ ॥</p>
<p>तथा तत्तर्जनीमध्याद्धेनुमुद्रामृतप्रदा ।<br>
अन्योन्यग्रथिताङ्गुष्ठा प्रसारितपराङ्गुलिः ॥ ३-७०८ ॥</p>
<p>महामुद्रेयमुदितापरमीकरणे प्रिये ।<br>
प्रयोजयेदिमा मुद्रा देवताह्वानकर्मणि ॥ ३-७०९ ॥</p>
<pre><code>अत्राद्यपञ्चमुद्रासु इहागच्छ इह तिष्ठ इह सन्निधेहि, इह सन्निधेहि, इह सम्मुखीभवेति क्रमाद्वदन्ति ।  
</code></pre>
<p>(उड्डीशे)</p>
<p>अत एवाभिपूर्णाया देवतायाः प्रपूजने ।<br>
सादरं सम्मुखीभावमावाहनमिहोच्यते ॥ ३-७१० ॥</p>
<p>अत एवावाहनमुद्राप्रदर्शनादेव ।</p>
<p>विभोर्निवेशनं यन्त्रे स्थापनं कथितं बुधैः ।<br>
पूजां प्रपूज्यमानां तु गृहीत्वानुग्रहादिकम् ॥ ३-७११ ॥</p>
<p>कर्तुं सामर्थ्यमस्यास्तु तत् सान्निध्यं प्रचक्षते ।<br>
आकर्मकाण्डपर्यन्तं सान्निध्यं हि विभावयेत् ॥ ३-७१२ ॥</p>
<p>स सन्निरोध उद्दिष्टो भक्तितो मन्त्रवित्तरैः ।<br>
आनन्दायतनं तत्त्वं सच्चिदानन्दलक्षणम् ॥ ३-७१३ ॥</p>
<p>तदत्र सकलं व्याप्तं धेयं स्यादवगुण्ठने ।<br>
सकलीकरणं कृत्वा मन्त्रैरेभिरथैकताम् ॥ ३-७१४ ॥</p>
<p>अङ्गानामङ्गिना सार्धं विदध्यादमृतीकृतिम् ।<br>
क्षमा तस्यापराधानां विज्ञेया परमीकृतिः ॥ ३-७१५ ॥</p>
<pre><code>अपराधानामिति । अपरिच्छिन्नस्य ब्रह्मण आवाहनादिमुद्रया परिच्छिन्नताभावनारूपापराधानामित्यर्थः ।  
(मेरौ) देवस्य हृदयं स्पृशन्नित्युपक्रम्य ।  
</code></pre>
<p>प्। २२२) कुर्यात् प्राणप्रतिष्टां च मम स्थाने वदेत् तथा ।<br>
देवतानामशेषं तु सर्वं प्राग्ववदिहैव हि ॥ ३-७१६ ॥</p>
<pre><code>मम स्थान इति । भूतशुद्ध्यनन्तरं च स्वदेहे कर्तव्यम् । यत् प्राणप्रतिष्ठापनं तस्मादेतावान् विशेष इत्यर्थः । तत्र च ज्ञानार्णवोक्तसङ्क्षिप्तप्रकारोऽस्माभिर्लिखितः ।  

विस्तरतस्तु (मेरुतन्त्रे)  
</code></pre>
<p>प्राणप्रतिष्ठामन्त्रस्य मुनयोऽजेशपद्मजाः ।<br>
छन्दो ऋग्यजुषं साम प्राणशक्तिस्तु देवता ॥ ३-७१७ ॥</p>
<p>ऋषिः शिरसि वक्त्रे तु छन्दांसि हृदि देवताः ।<br>
आं विजाय नमो गुह्ये पदोः ह्री। शक्तये नमः ॥ ३-७१८ ॥</p>
<p>नाभौ नमः क्ली। कीलाय नियोगोऽसुस्थिताविति ।<br>
ॐ आं ह्री। क्रो। म। कवर्गं सानुस्वारं नभोमुखम् ॥ ३-७१९ ॥</p>
<p>पञ्चतत्त्वं समुच्चार्य स्वात्मने आ। हृदि न्यसेत् ।<br>
ॐ आ। ह्री। क्रो। चबीजं चवर्गं तद्वच्छब्दादिपञ्चकम् ॥ ३-७२० ॥</p>
<p>आत्मने ई। समुच्चार्य शिरसे वह्निगेहिनी ।<br>
तानि बीजानि उ। तादृक् टवर्गं श्रोत्रकादि च ॥ ३-७२१ ॥</p>
<p>उक्त्वा तदात्मने ऊ। च शिखायै च वषड्वदेत् ।<br>
तानि बीजानि एतं च वागादीनि तदात्मने ॥ ३-७२२ ॥</p>
<p>ऐमुक्त्वा कवचायेति हु। वदेत् तदनन्तरम् ।<br>
चतुर्बीजं च पूर्वोक्तमो। पवर्गं च तादृशम् ॥ ३-७२३ ॥</p>
<p>वचनादि च तद्वत् स्यादौ। नेत्राय तदन्तकम् ।<br>
चतुर्बीजं च अ। तादृग्यवर्गो मन आदि च ॥ ३-७२४ ॥</p>
<p>तदात्मने स्वरश्चान्तोऽस्त्राय फट् चेति संवदेत् ।<br>
अङ्गुष्ठादौ हस्ततलान्तं न्यसेदेवमेव हि ॥ ३-७२५ ॥</p>
<p>प्। २२३) नाभ्यधश्चापि कण्ठाधो मूर्धाधोऽथ तदन्तकम् ।<br>
आ। ह्री। क्रो। क्रमतो न्यस्य हृत्पद्माष्टदलेषु च ॥ ३-७२६ ॥</p>
<p>पूर्वतः क्रमतो वर्णान् कर्णिकायां हृदन्तकान् ।<br>
र। ल। ह। ष। व। च म। च स। श। क्षमिति वर्गतः ॥ ३-७२७ ॥<br>
दिक्षु न्यसेत् ततो ध्यायेत् प्राणशक्तिं हृदि स्थिताम् ॥ ३-७२७एफ़् ॥</p>
<p>रत्नाब्धिपोतारुणपद्मसंस्थां<br>
पाशाङ्कुशाविक्षुशराशवाणान् ।<br>
शूलं कपालं दधतीं कराब्जै<br>
रक्तां त्रिनेत्रां प्रणमामि देवीम् ॥ ३-७२८ ॥</p>
<p>हस्तं निधाय हृदये प्राग्बीजं यादिकाष्टकम् ।<br>
हंसः सोऽहं मम प्राणा वदेदिह स्थिता- इति ॥ ३-७२९ ॥</p>
<p>उक्त्वा तथैव च पुनर्मम जीव इह स्थितः ।<br>
पुनस्तदुक्त्वा मम तु वदेत् सर्वेन्द्रियाणि च ॥ ३-७३० ॥</p>
<p>पुनस्तदुक्त्वा मम तु वाङ्मनश्चक्षुरुच्चरेत् ।<br>
श्रोत्रघ्राणप्राणा इहागत्य सुखं चिरं ततः ॥ ३-७३१ ॥</p>
<p>तिष्ठन्तु वह्निजायान्तमुक्त्वा तारं ततो जपेत् ।<br>
वपुर्ज्योतिर्मयं ध्यायेदिति स्यात् प्राणसंस्थितिः ॥ ३-७३२ ॥</p>
<p>ममेत्यादि स्वीयप्राणस्थापनाभिप्रायेण ।<br>
(तथा)</p>
<p>तत्तद्दैवतकल्पोक्तास्ततो मुद्राः प्रदर्शयेत् ।<br>
ततः सम्पूजयेद्देवंशक्त्या लभ्योपचारकैः ॥ ३-७३३ ॥</p>
<p>तन्त्रान्तरे ।</p>
<p>विधाय देवतामूर्तौ मूलन्यासमशेषतः ।<br>
आसनादिप्रसूनान्तानुपचारान् समर्पयेत् ॥ ३-७३४ ॥</p>
<p>उपचारास्तु (नवरत्नेश्वरे)</p>
<p>प्। २२४) गन्धं पुष्पं तथा धूपं दीपं नैवेद्यमेव च ।<br>
एते पञ्चोपचाराश्च कैवल्यफलदायिनः ॥ ३-७३५ ॥</p>
<p>इति पञ्चोपचाराः ।</p>
<p>पाद्यमर्घ्यं तथा स्नानं मधुपर्काचमनं तथा ।<br>
गन्धादयो निवेद्यान्ता उपचारा दश क्रमात् ॥ ३-७३६ ॥</p>
<p>(महाकालसंहितायाम्)</p>
<p>पद्यार्घाचमनीयं स्नानीयं चत्वार्यनुक्रमात् ।<br>
गन्धं पुष्पं च धूपं च दीपं नैवेद्यमेव च ॥ ३-७३७ ॥</p>
<p>पुनराचमीयं च दशैतान् सम्प्रचक्षते ।</p>
<p>इति दशोपचाराः ।<br>
(कुलरत्नावल्याम्)</p>
<p>पाद्यार्घाचमनं स्नानं पुनराचमनीयकम् ॥ ३-७३८ ॥</p>
<p>गन्धाक्षतप्रसूनानि धूपदीपनिवेद्यकम् ।<br>
ताम्बूलं द्वदश प्रोक्ता उपचाराः प्रपूजने ॥ ३-७३९ ॥</p>
<p>इति द्वदशोपचाराः ।<br>
(नवरत्नेश्वरे)</p>
<p>आसनं स्वागतं पाद्यमर्घ्यमाचमनीयकम् ।<br>
मधुपर्काचमनस्नानवसनाभरणानि च ॥ ३-७४० ॥</p>
<p>सुगन्धसुमनोधूपदीपनैवेद्यचन्दनम् ।<br>
प्रयोजयेदर्चनायामुपचारा।स्तु षोडश ॥ ३-७४१ ॥</p>
<p>इति षोडशोपचाराः ।<br>
(शारदायां तु)</p>
<p>पाद्यार्घाचमनस्नानवसनाभरणानि च ।<br>
गन्धपुष्पे धूपदीपौ नैवेद्याचमनं तथा ॥ ३-७४२ ॥</p>
<p>ताम्बूलमर्चना स्तोत्रं तर्पणं च नमस्क्रिया ।<br>
प्रयोजयेदर्चनायामुपचारा।स्तु षोडश ॥ ३-७४३ ॥</p>
<p>प्। २२५) इत्युक्तम् ।<br>
(नवरत्नेश्वरे)</p>
<p>आसनं स्वागतं पाद्यमर्घ्यमाचमनीयकम् ।<br>
स्नानं वासोपवीतं च भूषणानि च सर्वशः ॥ ३-७४४ ॥</p>
<p>गन्धं पुष्पं तथा धूपं दीपमन्नं च तर्पणम् ।<br>
माल्यानुलेपनं चैव नमस्कारं विसर्जनम् ॥ ३-७४५ ॥</p>
<p>अष्टादशोपचारैस्तु मन्त्री पूजां समाचरेत् ।</p>
<p>इत्यष्टादशोपचाराः ।<br>
(सुन्दरीरहस्यवृत्तौ)</p>
<p>आसनाभ्यञ्जने तद्वदुद्वर्तननिरीक्षणे ॥ ३-७४६ ॥</p>
<p>सन्मानं वै सर्पिरादेः स्नपनावाहने ततः ।<br>
पाद्यार्घाचमनीये च स्नानीयमधुपर्ककौ ॥ ३-७४७ ॥</p>
<p>पुनराचमनीयं च वस्त्रं यज्ञोपवीतकम् ।<br>
अलङ्कारा गन्धपुष्पे धूपदीपौ तथैव च ॥ ३-७४८ ॥</p>
<p>ताम्बुलानि च नैवेद्यं पुष्पमाला तथैव च ।<br>
अनुलेपनशय्ये च चामरं व्यजनं तथा ॥ ३-७४९ ॥</p>
<p>आदर्शदर्शनं चैव नमस्कारोऽप्यनन्तरम् ।<br>
गीतवाद्यवितानानि स्तुतिर्होमः प्रदक्षिणम् ॥ ३-७५० ॥</p>
<p>दन्तकाष्ठप्रदानं च ततो देवविसर्जनम् ।<br>
उपचारा इमे ज्ञेयाः षड्त्रिंशत् सुरपूजने ॥ ३-७५१ ॥</p>
<p>इति षट्त्रिंशदुपचाराः ।<br>
एवं चतुःषष्ट्युपचारादयस्तन्त्रान्तरे द्रष्टव्याः ।<br>
(कुलोड्डीशे)</p>
<p>उपचारेषु सर्वेषु यत् किं चिद्दुर्लभं भवेत् ।<br>
तत् सर्वं मनसा ध्यात्वा पुष्पक्षेपेण कल्पयेत् ॥ ३-७५२ ॥</p>
<p>तत्र तत्र जलं दद्यादुपचारान्तरान्तरा ।</p>
<p>प्। २२६) उपचारसमर्पणविधिरुक्तः (सारसङ्ग्रहे)</p>
<p>देवस्य वामभागे तु दद्यान्मूलेन चासनम् ॥ ३-७५३ ॥</p>
<p>पौष्पं दारुमयं वास्त्रं चार्मं कौशेयतैजसम् ।<br>
षड्विधं चासनं प्रोक्तं देवताप्रीतिकारकम् ॥ ३-७५४ ॥</p>
<pre><code>पौष्पं सुगन्धिपुष्परचितम् । दारुमयं कण्टकिभिन्नं चन्दनादिघटितम् । वास्त्रं कार्पासम् । कौशेयं कम्बलादि । कौशयं सप्तविंशतिकुशपत्राणां विष्टरः ।  
</code></pre>
<p>तदुक्तम् (डामरे)</p>
<p>सप्तविंशतिदर्भाणां वेण्यग्रे ग्रन्थिभूषिता ।<br>
विष्टरः सर्वयज्ञेषु लक्षणं परिकीर्तितम्- इति ॥ ३-७५५ ॥</p>
<pre><code>तैजसं सुवर्णादिरचितं लोहसीसादिवर्ज्यम् । चार्मं मृगव्याघ्राद्यजिनम् ।  
</code></pre>
<p>(ज्ञानमालायाम्)</p>
<p>उपचारविधिं वक्ष्ये दत्वा चाथ शुभासनम् ।<br>
स्वागतं कुशलप्रश्नं निगदेदग्रतस्ततः ॥ ३-७५६ ॥</p>
<p>(मेरुतन्त्रे)</p>
<p>साङ्गं सावरणं देवं पूजार्थमिह चागतम् ।<br>
ध्यात्वा इति तु मूलान्ते स्वागतं परिकल्पयेत् ॥ ३-७५७ ॥</p>
<p>ज्ञानमालायाम् ।</p>
<p>पाद्यं पादाम्बुजे दद्याद्देवस्य हृदयाणुना ।</p>
<pre><code>हृदयाणुना नम इति मन्त्रेणेत्यर्थः ।  
</code></pre>
<p>(यामले)</p>
<p>हस्ताब्जयोस्ततो दद्यादर्घ्यं तोयैः सुवासितैः ॥ ३-७५८ ॥</p>
<p>(ज्ञानमालायां तु)</p>
<p>अर्घ्यं दिशेत् ततो मूर्ध्नि शिरोमन्त्रेण देशिकः- इत्युक्तम् ।</p>
<p>शिरोमन्त्रेणेति स्वाहेत्यर्थः ।<br>
महाकालेनापि ।</p>
<p>अर्घ्यं मूर्ध्नि प्रदातव्यं स्वाहामन्त्रेण साधकैः- इत्युक्तम् ॥ ३-७५९ ॥</p>
<p>प्। २२७) (क्रमदीपिकायां)<br>
अर्घदानानन्तरं पाद्यदानमुक्तम् ।</p>
<p>दत्वासनं स्वागतमित्युदीर्य<br>
तथार्घपाद्याचमनीयकानि- इति ॥</p>
<p>(सिद्धान्तसारे)</p>
<p>पाद्यं हृन्मनुना दद्यादर्घ्यं ज्वलनजायया ।<br>
स्वधयाचमनीयं च तेनैव मधुपर्ककम् ॥ ३-७६० ॥</p>
<p>(शारदायाम्)</p>
<p>स्वधामन्त्रेण वदने दद्यादाचमनीयकम् ।<br>
जातीलवङ्गकङ्कोलैस्तदुक्तं मन्त्रवेदिभिः ॥ ३-७६१ ॥</p>
<p>तथा ।</p>
<p>स्वधाणुना ततः कुर्यान्मधुपर्कं मुखाम्बुजे ।<br>
आज्यं दधि मधून्मिश्रमयमुक्तो मनीषिभिः ॥ ३-७६२ ॥</p>
<p>(कुलोड्डीशे) तु । क्षीरशर्करयोरपि मधुपर्काङ्गत्वमुक्तम् ।</p>
<p>माक्षिकं शर्करा सर्पिर्दधि क्षीरयुतं तथा ।<br>
मधुपर्कं कल्पयित्वा प्रदद्याद्विधिपूर्वकम् ॥ ३-७६३ ॥</p>
<p>सर्वतः क्षौद्रमधिकं दधिसर्पिःसिताः समम् ।<br>
क्षीरं तुः सर्वतः स्वल्पं मधुपर्क उदाहृतः ॥ ३-७६४ ॥</p>
<p>(शारदायाम्)</p>
<p>तेनैव मनुना कुर्यादद्भिराचमनीयकम् ।</p>
<p>तेनैव मनुनेति स्वाहामन्त्रेणैवेत्यर्थः ।<br>
अत्र सुधार्णबकृतः ।</p>
<p>वारुणेन च बीजेन दद्यादाचमनीयकम् ॥ ३-७६५ ॥</p>
<p>मधुपर्कं मुखे दद्याज्जलमन्त्रेण देशिकः ।</p>
<pre><code>इति यामलस्वतन्त्रवचनसङ्गत्यनुरोधेन स्वधामन्त्रेणान्यत्र सुधामन्त्रेणेति पाठमाश्रित्य सुधाशब्दस्यामृतवाचकत्वात् तद्वीजेन विन्दुयुक्तवकारेण मधुपर्कमाचमनीयं च दद्यादित्याहुः ।  
</code></pre>
<p>प्। २२८) तन्त्रसारकृतस्तु त्यागार्थकस्वाहाशब्देनार्घ्यदानविधानात् तत्समभिव्याहृताचमनीयदाने त्यागबोधकः स्वधाशब्दो गृह्यते न तु वरुणबीजं तस्य त्यागार्थकस्वाभावात् ।<br>
तथा च (कुलसारे)</p>
<p>आदौ मन्त्रं समुच्चार्य पश्चादेवं समर्चयेत् ॥ ३-७६६ ॥</p>
<p>सम्म्प्रदानं तदन्ते तु त्यागार्थकपदं ततः ।<br>
एवं क्रमेण देवेशि उपचारान् प्रकल्पयेत् ॥ ३-७६७ ॥</p>
<pre><code>यत् तु ।  
</code></pre>
<p>मधुपर्कं ततः कुर्याज्जलमन्त्रेण देशिकः ।<br>
स्वधाणुना ततः कुर्यान्मधुपर्कं मुखाम्बुजे ॥ ३-७६८ ॥</p>
<p>तेनैव मनुना कुर्यादद्भिराचमनीयकम् ।<br>
वारुणेन च बीजेन दद्यादाचमनीयकम्- इति ॥ ३-७६९ ॥</p>
<pre><code>वचनद्वयं, तद्वर्णभेदेन व्यवस्थापनीयम् । शूद्राणां स्वधेत्युच्चारणेऽनधिकारात् । इत्थं च नमः स्वाहा स्वधा वौषडित्यादीनां त्यागार्थकतया तैरेव मन्त्रैरुपचारदानं तद्व्यतिरिक्तमन्त्रेणोपचारसमपर्णं तु प्रमाण्शून्यमिति व्याजह्रुः ।  

के चित् स्वधामन्त्रेण मधुपर्काचमनीयदानस्य सकलतन्त्रसम्मतत्वात् जलमन्त्रेणेत्यादौ तृतीयायाः साहित्यमर्थस्तेन च जलबीजसहितेन स्वधामन्त्रेण दद्यादिति वदन्ति । अन्ये त्वाचमनीयसाधने जलमन्त्रस्तद्दाने तु स्वधेति सङ्गमयन्ति ।  
निबन्धे ।  
</code></pre>
<p>स्नानं वासोऽलङ्करणं गन्धं पुष्पं हृदार्पयेत् ।</p>
<p>हृदा नमःशब्देन ।<br>
(कालीकल्पे तु)</p>
<p>स्नानं गन्धं हृदा दद्यात् पुष्पाणि वौषडित्यपि- इत्युक्तम् ॥ ३-७७० ॥</p>
<p>ततो निवेदयामीति सर्वं दद्यान्महेश्वरि ।</p>
<p>सर्वमिति । वस्त्रालङ्कारधूपदीपादीत्यर्थः । नैवेद्यदाने तु विशेष उक्तः ।<br>
(सिद्धान्तसारे)</p>
<p>निवेदयामि हृद्वह्निजायाभिस्तत्त्वमुद्रया ॥ ३-७७१ ॥</p>
<p>देवतायै महेशानि दद्यान्नैवेद्यमुत्तमम्- इति ।</p>
<p>प्। २२९) (मेरुतन्त्रे)</p>
<p>सुगन्धितैलैरभ्यञ्ज्य सुगन्धामलकादिभिः ॥ ३-७७२ ॥</p>
<p>उद्वर्त्तनं विधायाथ स्नापयेदुष्णवारिणा ।<br>
गन्धोदकैश्च मूलेन यथाशक्त्याभिषेचयेत् ॥ ३-७७३ ॥</p>
<p>क्षीरदध्याज्यमधुभिः खण्डेन च पृथक् पृथक् ।</p>
<p>(शारदायाम्)</p>
<p>गन्धाद्भिः कारयेत् स्नानं वाससी परिधापयेत् ॥ ३-७७४ ॥</p>
<p>वस्त्राण्युक्तानि (मेरुतन्त्रे)</p>
<p>विष्णवे वगलामुख्यै पीतकौशेयमम्बरम् ।<br>
शिवाय च सरस्वत्यै पार्श्वनाथाय शुभ्रकम् ॥ ३-७७५ ॥</p>
<p>रक्तं शक्त्यर्कविघ्नानां भौमसौगतयोरपि ।<br>
कृष्णं भैरवकाल्यादे राधादेर्नीलमम्बरम् ॥ ३-७७६ ॥</p>
<p>अच्छिद्रं मलहीनं च सदशं यन्न धारितम् ।<br>
कार्पासजं वा कौशेयं राङ्कवं वा विशिष्यते ॥ ३-७७७ ॥</p>
<p>तैलादिदूषिताद्रोगः सच्छिद्राद्वाध्यता भवेत् ।<br>
परकीयाच्च दारिद्र्यं जीर्णादायुःक्षयो भवेत् ॥ ३-७७८ ॥</p>
<p>दग्धाद्विपद्भवेदास्यदत्ते गात्रावलम्बिते ।<br>
सूचीविद्धात् स्फोटकादि मलिनात् कान्तिहीनता ॥ ३-७७९ ॥</p>
<p>उप्तकेशे पुत्त्रनाशश्चाधौते दीनता भवेत् ।<br>
मिथ्याभिशापो भवति श्लेष्ममूत्रादिदूषिते ॥ ३-७८० ॥</p>
<p>तत्रैव ।</p>
<p>यज्ञोपवीतं दत्त्वाथ भूषणानि समर्पयेत् ।<br>
ङेन्तं नमोन्तं तन्नाम् पूजनादौ प्रयोजयेत् ॥ ३-७८१ ॥</p>
<p>तानि नानाविधानि स्युर्मुकुटादिप्रभेदतः ।<br>
स्त्रीपुम्प्रभेदतश्चापि विज्ञेयानि विचक्षणैः ॥ ३-७८२ ॥</p>
<p>प्। २३०) गन्धः पञ्चविध उक्तः (सिद्धान्तसङ्ग्रहे)</p>
<p>सङ्घर्षजः परिमलः क्षोदजः प्राणिसम्भवः ।<br>
कृष्णसाराभिधानश्च गन्धः पञ्चविधो मतः ॥ ३-७८३ ॥</p>
<pre><code>सङ्घर्षजो घृष्टवन्दनादिः । परिमलः सुगन्धिद्रव्यविमर्द-जन्यः । क्षोदजो गोरोचनादिचूर्णोत्पन्नः । प्राणिसम्भवः कस्तूरिकादिः । कृष्णसारस्तु श्रीखण्डादिसुरभिद्रव्याद्यकृष्टः । सारभागो भाषया अतर इति प्रसिद्धः ।  
तत्रैव ।  
</code></pre>
<p>याक्षं दैवं च गान्धर्वं कर्दमं त्रितयं परम् ।<br>
धर्मार्थकाममोक्षाणां साधनं देवतार्पितम् ॥ ३-७८४ ॥</p>
<p>कर्दमत्रयं तत्रैवोकम् ।</p>
<p>कुरङ्गमदकक्कोलकालागुरुसिताभ्रकैः ।<br>
प्रमोदकृद्देवतानां विज्ञेयो यक्षकर्दमः ॥ ३-७८५ ॥</p>
<p>स एव रोचनायुक्तो देवकर्दम उच्यते ।<br>
पटीरयुग्देवपङ्को ज्ञेयो गन्धर्वकर्दमः ॥ ३-७८६ ॥</p>
<p>कुरङ्गमदः कस्तूरी । सिताभ्रं कर्पूरम् । पटीरं चन्दनम् ।<br>
(पुरश्चरणचन्द्रिकायाम्)</p>
<p>चन्दनं मलयोत्पन्नमनाघ्रातं सुशीतलम् ।<br>
कर्पूरागुरुकस्तूरीहिमाम्बुक्षोदितं शुभम् ॥ ३-७८७ ॥</p>
<p>(मेरुतन्त्रे)</p>
<p>कस्तूरिका चैकभागो द्वौ भागौ मुस्तकस्य च ।<br>
तदर्धैला जटामांसी त्वक्कुष्ठं च शिलारसः ॥ ३-७८८ ॥</p>
<p>चतुर्भागं वालकं च घृतभृष्टा तथा नखी ।<br>
सुगन्धि कोकिला लोहवाणो राजवचा तथा ॥ ३-७८९ ॥</p>
<p>अष्टौ भागाः केशरस्य मुरायाश्चाथ षोडश ।<br>
कालागुरुश्चाकसीरं कालीयमथ वार्द्धयः ॥ ३-७९० ॥</p>
<p>भागाः सेवन्तिकार्कस्य चन्दनेन विमर्दयेत् ।<br>
प्। २३१) कामोदनामा सम्मर्दो देवताराजतोषकृत् ॥ ३-७९१ ॥</p>
<p>पुष्पभेदास्तत्रैवोक्ताः ।</p>
<p>पुष्पं पञ्चविधं प्रोक्तं परं चापरमेव च ।<br>
उत्तमं मध्यमं हीनं तेषां वक्ष्यामि लक्षणम् ॥ ३-७९२ ॥</p>
<p>परं सुवर्णपुष्पं स्यात् तत् सदा योग्यमेव हि ।<br>
अभ्यङ्गपूर्वकं देयमर्चनार्हं पुनर्भवेत् ॥ ३-७९३ ॥</p>
<p>अपरं राजतं पुष्पं ताम्रजं च प्रकीर्तितम् ।<br>
सदा योग्यं चेदमपि त्रिवर्षं चैकवर्षकम् ॥ ३-७९४ ॥</p>
<p>तुलसी केतकी पद्म करवीरं च मालती ।<br>
पञ्चैतान्युत्तमान्याहुर्मध्यमानि तथा दश ॥ ३-७९५ ॥</p>
<p>मल्लिकाकुन्दमन्दारतगरार्जुनकिंशुकाः ।<br>
परिजातमशोकं च विल्वं चम्पकमेव च ॥ ३-७९६ ॥</p>
<p>एतद्भिन्नं सुवर्णं च सुगन्धं हीनमुच्यते ।<br>
तत्तन्मन्त्रविधानेषु विहितानि समर्पयेत् ॥ ३-७९७ ॥</p>
<p>अथ निषिद्धानि तत्रैव ।</p>
<p>नार्पयेद्भूमिपतितं कोरकं कृमिभक्षितम् ।<br>
अङ्गलग्नं समाघ्रातं म्लानं पर्युषितं तथा ॥ ३-७९८ ॥</p>
<p>उग्रगन्धमगन्धं च कृमिकेशादिदूषितम् ।<br>
अशुद्धपात्रप्राण्यङ्गवासोभिः कुत्सितात्मभिः ॥ ३-७९९ ॥</p>
<p>अनीतं तन्निषिद्धं स्यान्मध्याह्नस्नानतस्तथा ।<br>
अधोमुखार्पितं नेष्टं पुष्पाञ्जलिविधौ न तत् ॥ ३-८०० ॥</p>
<p>न पर्युषितदोषोऽस्ति तुलसीविल्वचम्पके ।<br>
जलजे वकुलेऽगस्त्ये मालाकारगृहेषु च ॥ ३-८०१ ॥</p>
<p>केतकीकुटजैर्नेशं न वर्वर्याक्षतैर्हरिम् ।<br>
प्। २३२) न दूर्वया यजेद्दुर्गां विल्वपत्रैर्दिवाकरम् ॥ ३-८०२ ॥</p>
<p>लम्बोदरं तुलस्या च वृन्तहीनैः समर्चयेत् ।</p>
<p>देवताभेदेन पुष्पभेदा उक्ताः (पाद्मे)</p>
<p>दूर्वारम्भाविल्वपत्रैस्तुलसीवर्जितैः शुभैः ॥ ३-८०३ ॥</p>
<p>जलजैः स्थलजैः पुष्पैः श्वेतरक्तैर्गणाधिपम् ।<br>
मालतीकुन्दमन्दारकुमुदैः शारदां यजेत् ॥ ३-८०४ ॥</p>
<p>करवीरं जवापुष्पं पद्मं कोकनदं तथा ।<br>
नीलोत्पलमशोकं च बन्धूकं दाडिमं तथा ॥ ३-८०५ ॥</p>
<p>केतकं मल्लिकार्कं त्रिसन्ध्यं च रवेः प्रियम् ।<br>
कनकं कुमुदं कुन्दं तगरं कण्टकारिका ॥ ३-८०६ ॥</p>
<p>गिरिकर्णी विल्वपत्रं निषिद्धं रविपूजने ।<br>
हयारिकुसुमं पद्मं कैरवं नागकेशरम् ॥ ३-८०७ ॥</p>
<p>जातीसेवन्तिकाद्रोणपुष्पं नीलोत्पलं तथा ।<br>
अर्कपुष्पमपामार्गमुन्मत्तं कुटजं तथा ॥ ३-८०८ ॥</p>
<p>शमीपुष्पं विल्वपत्रं हरस्यातीव वल्लभम् ।<br>
केतकं च जपापुष्पं शिरीषं दमनं तथा ॥ ३-८०९ ॥</p>
<p>विभीतकं चातिमुक्तं सर्जबन्धूकयूथिकाः ।<br>
विष्णुक्रान्तामपि श्वेतां वर्जयेच्छिवपूजने ॥ ३-८१० ॥</p>
<p>मालती मल्लिका यूथी चम्पकं नागकेशरम् ।<br>
पाटला कुन्दमन्दारं कह्लारमतिमुक्तकम् ॥ ३-८११ ॥</p>
<p>कर्णिकारं कुरुवकं कदम्बं करवीरकम् ।<br>
तमालं वकुलं नीलोत्पलं कमलकैरवे ॥ ३-८१२ ॥</p>
<p>सेवन्तिका केतकं च दमनं मुनिपुष्पकम् ।<br>
धात्रीपुष्पं शमीपत्रमपामार्गस्य पत्रकम् ॥ ३-८१३ ॥</p>
<p>प्। २३३) मृदूनां चैव दुर्वाणामङ्कुराः शतपत्रिका ।<br>
मञ्जरी सहकारस्य तुलसी च हरेः प्रिया ॥ ३-८१४ ॥</p>
<p>उन्मत्तमर्कपुष्पं च निर्गन्धमतिलोहितम् ।<br>
यदप्युत्कटगन्धं तद्वर्जयेद्विष्णुपूजने ॥ ३-८१५ ॥</p>
<p>रक्तपुष्पं विल्वपत्रं नृसिंहाय निवेदयेत् ।<br>
वर्जयेत् केतकं पुष्पमन्यत् सर्वं च पूर्ववत् ॥ ३-८१६ ॥</p>
<p>(कालीतन्त्रे)</p>
<p>नानोपहारबलिभिर्नानापुष्पैर्मनोहरैः ।<br>
अपामार्गदलैर्भृङ्गैस्तुलसीवर्जितैः शुभैः ॥ ३-८१७ ॥</p>
<p>पूजनीया सदा भक्त्या नृणां शीघ्रफलाप्तये ।</p>
<p>(मुण्डमालायाम्)</p>
<p>पुष्पाण्यपि तथा दद्याद्रक्तकृष्णसितानि च ॥ ३-८१८ ॥</p>
<p>श्वेतपुष्पं जवापुष्पं करवीरं तथा प्रिये ।<br>
तगरं मालती जाती सेवन्ती यूथिका तथा ॥ ३-८१९ ॥</p>
<p>धत्तूराशोकवकुलश्वेतकृष्णापराजिताः ।<br>
वकपुष्पं तथा विल्वं चम्पकं नागकेशरम् ॥ ३-८२० ॥</p>
<p>मल्लिका झिण्टिका काञ्ची रक्तं यत् परिकीर्तितम् ।<br>
अर्कपुष्पं वर्वरं च बन्धूकं च प्रियम्वदा ॥ ३-८२१ ॥</p>
<p>अष्टम्यां च विशेषेण तुष्टा भवति पार्वती ।<br>
पद्मपुष्पेण रेक्तेन सतुष्टाः सर्वदेवताः ॥ ३-८२२ ॥</p>
<p>कृष्णैर्वा यदि वा शुक्लैः कालिका वरदा भवेत् ।</p>
<p>(मत्स्यसूक्ते)</p>
<p>सुगन्धि श्वेतलौहित्यकुसुमैरर्चयेत् कुलैः ॥ ३-८२३ ॥</p>
<p>विल्वैर्मरुवकाद्यैश्च तुलसीवर्जितैः शुभैः ।<br>
प्। २३४) क्षौद्रपुष्पैर्विशेषेण वज्रपुष्पेण मिश्रितम् ॥ ३-८२४ ॥</p>
<p>सर्वं पुष्पं प्रदद्याच्च भक्तियुक्तेन चेतसा ।<br>
पूजनीया सदा भक्त्या नृणां शीघ्रफलप्रदा ॥ ३-८२५ ॥</p>
<p>कुलैर्वज्रपुष्पाद्यैः ।<br>
(कालिकापुराणे)</p>
<p>पुष्पं कोकनदं पद्म जपा बन्धकमेव च ।<br>
सर्वेषां पुष्पजातीनां रक्तपुष्पं विशिष्यते ॥ ३-८२६ ॥</p>
<p>(यामले)</p>
<p>वज्रपुष्पं कालिकायै प्रदद्यात् सिद्धिहेतवे ।<br>
योनिपुष्पं महेशाय वज्रपुष्पं निगद्यते ॥ ३-८२७ ॥</p>
<p>वज्रपुष्पस्य त्रैविध्यमुक्तम् (मुण्डमालायाम्)</p>
<p>आषोडशादनूढाया उत्तमं सर्वसिद्धिदम् ।<br>
बलात्कारेण रुढाया मध्यमं भोगवर्द्धनम् ॥ ३-८२८ ॥</p>
<p>रजोयोगवशादन्यदधमं सुखदायकम् ।<br>
स्वयम्भूकुसुमं देवि त्रिविधं भुवि जायते ॥ ३-८२९ ॥</p>
<p>अनूढाया अनुपभुक्तायाः । रुढाया उपभुक्तायाः ।<br>
तन्त्रान्तरे ।</p>
<p>वज्रपुष्पेणार्पितेन यथा तुष्यति कालिका ।<br>
न स्वर्णैर्न च रत्नैश्च न स्पर्शमणिभिस्तथा ॥ ३-८३० ॥</p>
<p>अभावे वज्रपुष्पस्य जवापुष्पेन पूजयेत् ।<br>
अर्कपुष्पेण वा पूज्या कालिका सर्वमङ्गला ॥ ३-८३१ ॥</p>
<pre><code>कालिकेति दक्षिणाम्नायाधिष्ठात्री । उत्तराम्नाये त्वर्कपुष्पनिषेध उक्तो  
</code></pre>
<p>(महाकालसंहितायाम्)</p>
<p>तुलसीभिरपामार्गैर्धत्तूरैः सिन्धुवारकैः ।<br>
अर्कपुष्पैर्वासकैश्च नैव देवीं प्रपूजयेत्- इति ॥ ३-८३२ ॥</p>
<p>विहितानि तत्रैवोक्तानि ।</p>
<p>शिरीषैः कर्णिकारैश्च चम्पकैः कोविदारकैः ।<br>
प्। २३५) वकुलैश्चैव मन्दारैः कुन्दपुष्पैः कुरण्टकैः ॥ ३-८३३ ॥</p>
<p>लताभिर्ब्रह्मवृक्षस्य मृदुदूर्वाङ्कुरैरपि ।<br>
काञ्चनारैरशोकैश्च पुन्नागैः केतकीदलैः ॥ ३-८३४ ॥</p>
<p>सेफालिकाभिर्यूथीभिर्जातीभिर्दमनैरपि ।<br>
शतपत्रैर्मल्लिकाभिरम्लानैर्बन्धुजीवकैः ॥ ३-८३५ ॥</p>
<p>झिण्टीभिश्च जपापुष्पैः करवीरैश्च किंशुकैः ।<br>
परिजातैः पाटलैश्च पद्मैर्नीलोत्पलैरपि ॥ ३-८३६ ॥</p>
<p>माधवीभिर्मरुवकैरपराजितयापि च ।<br>
अशनैश्च कदम्बैश्च द्रोणपुष्पैः सकेशरैः ॥ ३-८३७ ॥</p>
<p>अर्चयेत् कुसुमैरेभिर्देवीं साधकसत्तमः ।<br>
विल्वपत्रं यथा प्रीतिकरं देव्या वरानने ॥ ३-८३८ ॥</p>
<p>न तथान्यत् किञ्चिदस्ति पुष्पेषु प्रीतिकारकम् ।<br>
अतो यत्नेन दातव्यं विल्वपत्रं त्रिपत्रयुक् ॥ ३-८३९ ॥</p>
<p>तथा ।</p>
<p>नानापुष्पैर्विरचिता दातव्या पुष्पमालिका ।</p>
<p>मालाभेदास्तु तत्रैवोक्ताः ।</p>
<p>एकजातीयकैः पुष्पैर्भिन्नजातीयकैरपि ॥ ३-८४० ॥</p>
<p>माला तथैकवर्णा स्याद्भिन्नवर्णापि वा प्रिये ।<br>
सा पुनस्त्रिविधा ज्ञेया परिणाहवशेन तु ॥ ३-८४१ ॥</p>
<p>पतेद्धृदयपर्यन्तं या मालामोदशालिनी ।<br>
वैकक्षिका सा विज्ञेया सर्वावरतया स्थिता ॥ ३-८४२ ॥</p>
<p>अधोऽवलम्बिनी नाभेः कौसुमी या स्रगुच्यते ।<br>
साधोरिणी परिज्ञेया मध्यमा पूर्वतोऽधिका ॥ ३-८४३ ॥</p>
<p>आगुल्फस्रंसिनी या तु पादपद्मोपरि स्थिता ।<br>
प्। २३६) वनमालेति सा ख्याता सर्वाभ्यः स्रग्भ्य उत्तमा ॥ ३-८४४ ॥</p>
<p>अथ द्वितीयविद्यायाः । (नीलतन्त्रे)</p>
<p>अष्टम्यां च चतुर्दश्यां पूजयेच्च यथाविधि ।<br>
आज्ञासिद्धिमवाप्नोति जवापुष्पं च वर्वरी ॥ ३-८४५ ॥</p>
<p>चन्दनं चार्ककुसुमं दद्याच्छ्वेतापराजिताम् ।<br>
बन्धूकमालया तुष्येत् तथा छागप्रदानवत् ॥ ३-८४६ ॥</p>
<p>(त्रिशक्तिरत्ने)</p>
<p>वज्रपुष्पेण सम्मिश्रैरर्चयेत् सिद्धिहेतवे ।<br>
अभावाद्वज्रपुष्पस्य स्मरणात् सिद्धिमाप्नुयात् ॥ ३-८४७ ॥</p>
<p>तुलसीमालतीवर्जं पुष्पं दद्यात् प्रसन्नधीः ।</p>
<p>(मत्स्यसूक्ते)</p>
<p>पुष्पं श्रष्ठं रक्तकोकं बन्धूकं शतपत्रकम् ॥ ३-८४८ ॥</p>
<p>वर्वरीद्वितयं चैव कर्णिकारद्वयं तथा ।<br>
वकमन्दारचूतानि करवीराणि शस्यते ॥ ३-८४९ ॥</p>
<p>(कुलचूडामणौ)</p>
<p>वर्जयेन्मालतीपुष्पं वर्जयेत् तुलसीदलम् ।</p>
<p>तन्त्रान्तरे ।</p>
<p>वज्रपुष्पेण सर्वत्र पूजयेच्चनिसुन्दरीम् ॥ ३-८५० ॥</p>
<p>उपचारान्तरसमर्पणेऽपि वज्रपुष्पं प्रतीच्छ स्वाहेति वक्तव्यमित्यर्थः ।<br>
(श्रीविद्यापद्धतौ)</p>
<p>जलजानीह यावन्ति श्वेतकृष्णारुणानि च ।<br>
जपाबन्धूकमुख्यानि रक्तानि स्थलजान्यपि ॥ ३-८५१ ॥</p>
<p>श्वेतान्यपि सुगन्धीनि मल्लिकावर्जितानि च ।<br>
पीतान्यपि तथा विल्वपत्राणि च समर्पयेत् ॥ ३-८५२ ॥</p>
<p>निर्गन्धं कृष्णपुष्पं च तुलसीं च परित्यजेत् ।<br>
तुलसीगन्धमात्रेण क्रुद्धा भवति सुन्दरी ॥ ३-८५३ ॥</p>
<p>प्। २३७) नार्चयेत् त्रिपुरामम्बां पलाशकुसुमैरपि ।</p>
<p>काम्ये तु मल्लिका न निषिद्धा ।<br>
तदुक्तम् (ज्ञानार्णवे)</p>
<p>मल्लिकामालतीजातीकुन्दैश्च शतपत्रकैः ॥ ३-८५४ ॥</p>
<p>श्वेतोत्पलसुशीतैश्च पूजयेन्मासमात्रकम्- इति ।</p>
<p>(कौलालवीये)</p>
<p>सुन्दरीभैरवीकालीब्रह्मविष्णुविवस्वताम् ॥ ३-८५५ ॥</p>
<p>तुलसीवर्जिता पूजा सा पूजा सफला भवेत् ।</p>
<pre><code>विफलेति क्वचित् पाठस्तत्राप्यकारप्रश्लेषात् सफलेत्यर्थः पर्यवस्यति । ब्रह्मविष्णुविवस्वतामिति पुष्पचिन्तामणिकृल्लिखितपाठः प्रामादिकः । विष्णुपूजायां तुलसीनिषेधस्य स्वप्नेऽप्यश्रुतत्वात् ।  
(निर्बन्धे)  
</code></pre>
<p>रक्तपुष्पैर्विशेषेण सन्तुष्टा भुवनेश्वरी ॥ ३-८५६ ॥</p>
<p>तथैव च्छिन्नमस्तापि पीतैस्तु वगलामुखी ।<br>
गुञ्जया तु विशेषेण मातङ्गी वरदा भवेत् ॥ ३-८५७ ॥</p>
<p>(मुण्डमालायाम्)</p>
<p>श्मशानधत्तुरेणैव तुष्टा धूमावती परा ।</p>
<p>एवशब्दः प्राशस्त्यपरो न त्वन्ययोगव्यवच्छेदकः ।</p>
<p>श्रीविद्योदितपुष्पैस्तु सर्वा विद्याः प्रपूजयेत् ॥ ३-८५८ ॥</p>
<p>इति तन्त्रान्तरवचनात् ।<br>
(मेरुतन्त्रे)</p>
<p>कुन्दमन्दारकुमुदमालतीपद्मकेतकम् ।<br>
नन्द्यावर्त्ताह्वयं जाती कह्लारं चम्पकं तथा ॥ ३-८५९ ॥</p>
<p>रक्तोत्पलादिपुष्पाणि लक्ष्म्याश्चातिप्रियाणि हि ।</p>
<p>दुर्गायास्तु (भविष्यपुराणे)</p>
<p>मल्लिकामुत्पलं पद्मं शमीपुन्नागचम्पकम् ॥ ३-८६० ॥</p>
<p>अशोकं कर्णिकारश्च द्रोणपुष्पं विशेषतः ।<br>
करवीरं जपापुष्पं कुङ्कुमं नागकेशरम् ॥ ३-८६१ ॥</p>
<p>प्। २३८) यः प्रयच्छति पुण्यार्थं पुष्पाण्येतानि भारत ।<br>
चण्डिकायै नरश्रेष्ट श्रद्धाभक्तिसमन्वितः ॥ ३-८६२ ॥</p>
<p>स कामानखिलान् प्राप्य श्रीदुर्गानुचरो भवेत् ।</p>
<p>तथा ।</p>
<p>पुन्नागचम्पकः कुन्दो यूथिका नवमल्लिका ॥ ३-८६३ ॥</p>
<p>तगरार्जुनमल्ली च बृहती शतपत्रिका ।<br>
तथा कुमुदकह्लारविल्वपाटलमालती ॥ ३-८६४ ॥</p>
<p>जवाविचकिलाशोकरक्तनीलोत्पलानि च ।<br>
दमनो मरुपत्रं च शतपुष्पं विवृद्धये ॥ ३-८६५ ॥</p>
<p>तथा ।</p>
<p>सुगन्धिगन्धपुष्पैस्तु पूजयेद्यस्तु चण्डिकाम् ।<br>
मुक्तिभिर्मालया वापि सोऽश्वमेधफलं लभेत् ॥ ३-८६६ ॥</p>
<p>तथा ।</p>
<p>नीलोत्पलसहस्रेण यो मालां सम्प्रयच्छति ।<br>
चण्डिकायै नरश्रेष्ठ तस्य पुण्यफलं शृणु ॥ ३-८६७ ॥</p>
<p>वर्षकोटिसहस्राणि वर्षकोटिशतानि च ।<br>
श्रीदुर्गानुचरो भूत्वा रुद्रलोके स मोदते ॥ ३-८६८ ॥</p>
<p>ग्रहाणामपि तत्रैव ।</p>
<p>हयारिकुसुमैः सूर्यं कदम्बैश्चन्द्रमर्चयेत् ।<br>
क्षितिजं तु जपापुष्पैश्चम्पकेन तु सोमजम् ॥ ३-८६९ ॥</p>
<p>शतपत्रैर्गुरुः पूज्यो जातीपुष्पैस्तु भार्गवः ।<br>
मल्लिकाकुसुमैः पङ्गुः कुन्दपुष्पैर्विधुन्तुदः ॥ ३-८७० ॥</p>
<p>केतुश्च विविधैः पुष्पैः शान्तिकालेषु सर्वदा ।</p>
<p>(यामले)</p>
<p>पुष्पैर्देवाः प्रसीदन्ति पुष्पेदेवाश्च संस्थिताः ॥ ३-८७१ ॥</p>
<p>प्। २३९) किं चातिबहुनोक्तेन पुष्पस्योक्तिर्मतल्लिका ।<br>
परं ज्योतिः पुष्पगतं पुष्पेणैव प्रसीदति ॥ ३-८७२ ॥</p>
<p>त्रिवर्गसाधनं पुष्पं पुष्टिश्रीस्वर्गमोक्षदम् ।<br>
पुष्पमूले वसेद्ब्रह्मा पुष्पमध्ये तु केशवः ॥ ३-८७३ ॥</p>
<p>पुष्पाग्रे तु महादेवः सर्वे देवाः स्थिता दले ।<br>
तस्मात् पुष्पैर्यजेद्देवं नित्यं भक्तियुतो नरः ॥ ३-८७४ ॥</p>
<p>(क्रियासारे)</p>
<p>सर्वैः पुष्पैः सदा पूज्या विहिताविहितैरपि ।<br>
कर्तव्या सर्वदेवानां भक्तियोगोऽत्र कारणम् ॥ ३-८७५ ॥</p>
<p>देवीपूजा सदा शस्ता जलजैः स्थलजैरपि ।<br>
विहितैर्वा निषिद्धैर्वा भक्तियुक्तेन चेतसा ॥ ३-८७६ ॥</p>
<p>(मेरुतन्त्रे)</p>
<p>पुष्पाभावे प्रवालैर्वा तदभावे च कोरकैः ।<br>
तदभावे फलैः पत्रैस्तदभावे तृणाङ्कुरैः ॥ ३-८७७ ॥</p>
<p>तत्रान्तरे ।</p>
<p>पुष्पं वा यदि वा पत्रं यथोत्पन्नं तथार्पणम् ।<br>
विल्वस्य खदिरस्यापि तथा धात्रीफलस्य च ॥ ३-८७८ ॥</p>
<p>तमालस्य च पद्मस्य छिन्नभिन्ने न दूष्यतः ।</p>
<p>(मालिनीतन्त्रे)</p>
<p>पूजयेत् परमेशानि पुष्पाभावे तु पत्रकैः ॥ ३-८७९ ॥</p>
<p>पत्राणामप्यलाभे तु द्रुमगुल्मोद्भवादिभिः ।<br>
तद्भुवामप्यलाभे तु तत्फलेन प्रपूजयेत् ॥ ३-८८० ॥</p>
<p>अक्षतैर्वा जलैर्वापि तदभावे तु सर्षपैः ।<br>
सितैस्तेषामप्यलाभे मानसं पूजनं चरेत् ॥ ३-८८१ ॥</p>
<p>प्। २४०) (मेरुतन्त्रे)</p>
<p>अथ पुष्पोपचारान्ते कुर्यादावरणार्चनम् ।</p>
<pre><code>इदं च गौडादिसम्प्रदाये । अन्यत्र तु धूपदीपनैवेद्याद्यन्तं पूजनं बोध्यम् ।  
</code></pre>
<p>(सिद्धान्तसारे)</p>
<p>प्रथमं मन्त्रमुच्चार्य श्रीपूर्वं पादुकापदम् ॥ ३-८८२ ॥</p>
<p>द्वितीयान्तं समुच्चार्य पूजयामीति पूजयेत् ।</p>
<p>(सोमभुजङ्गावल्याम्)</p>
<p>ततश्च मूलमन्त्रेण त्रिवारं पूजयेत् सुधीः ॥ ३-८८३ ॥</p>
<p>गृहीत्वाज्ञां महादेव्याः परिवारान् समर्चयेत् ।<br>
षडङ्गैः प्रथमः कल्पो गुरुभिस्तु द्वितीयकः ॥ ३-८८४ ॥</p>
<p>परिवारस्तृतीयः स्याल्लोकपालैश्चतुर्थकः ।<br>
तदस्त्रैः पञ्चमः प्रोक्त इति सामान्यतः क्रमः ॥ ३-८८५ ॥</p>
<p>(यामले)</p>
<p>पाद्यादिना तथा पश्चात् पूजयेदङ्गदेवताः ।</p>
<p>(मेरुतन्त्रे)</p>
<p>मन्त्रसम्पुटितैर्वर्णान्र्मातृकायाः सविन्दुकैः ॥ ३-८८६ ॥</p>
<p>क्रमेण गन्धपुष्पाद्यैर्देवस्याङ्गं समर्चयेत् ।</p>
<p>तथा ।</p>
<p>केशरेष्वग्निकोणादौ हृदयादीनि पूजयेत् ॥ ३-८८७ ॥</p>
<p>नेत्रमग्नेर्दिशास्वस्त्रं ध्यातव्या अङ्गदेवताः ।<br>
तुषारस्फटिकश्यामनीलकृष्णारुणार्चिषः ॥ ३-८८८ ॥</p>
<p>वरदाभयधारिण्यः प्रधानतनवः स्त्रियः ।<br>
अग्नीशासुरवायव्यमध्यदिषु क्रमात् स्थिताः ॥ ३-८८९ ॥</p>
<p>(तूर्णायागे)</p>
<p>अभीष्टसिद्धिं मे देहि शरणागतवत्सल ।<br>
भक्त्या समर्पये तुभ्यं प्रथमावरणार्चनम् ॥ ३-८९० ॥</p>
<p>प्। २४१) इति पुष्पाञ्जलिं दद्यात् प्रणमेदतिभक्तितः ।<br>
प्रत्यावरणमेवं तु तत्तन्नाम्ना समर्पयेत् ॥ ३-८९१ ॥</p>
<p>(मेरुतन्त्रे)</p>
<p>देवस्य पुरतः प्राची ज्ञेयावरणपूजने ।<br>
तदादिपरिवाराणां प्रादक्षिण्येन पूजनम् ॥ ३-८९२ ॥</p>
<p>(मानसोल्लासे)</p>
<p>पूज्यपूजकयोर्मध्ये प्राची सङ्कीर्त्त्यते बुधैः ।<br>
तद्दक्षिणं दक्षिणं स्यादुत्तरं चोत्तरं भवेत् ॥ ३-८९३ ॥</p>
<p>(ज्ञानार्णवे)</p>
<p>उत्तराभिमुखो देवि यदा चक्रं समुद्धरेत् ।<br>
उत्तराशा तदा देवि पूर्वाशैव न संशयः ॥ ३-८९४ ॥</p>
<p>पश्चिमाभिमुखो मन्त्री यदा चक्रं समुद्धरेत् ।<br>
पश्चिमाशा तदा ज्ञेया पूर्वाशैव न संशयः ॥ ३-८९५ ॥</p>
<p>वोयुकोणं तदाग्नेयमीशानं राक्षसं भवेत् ।<br>
दक्षिणाशामुखो मन्त्री यदा चक्रं समुद्धरेत् ॥ ३-८९६ ॥<br>
पूर्वाशैव तदा रक्षो रक्षःकोणं तु वह्निमत् ॥ ३-८९६एफ़् ॥</p>
<pre><code>पश्चिमाशाद्यभिमुखत्वं च काम्यपूजाविशेषपरम् । नित्यादिपूजायां तु प्रागाननो धनददिग्वदनोऽथवेत्यादिना दिग्द्वयस्यैव नियमात् ।  
(श्यामारहस्ये) तन्त्रान्तरे च ।  
</code></pre>
<p>होतुः पूर्वं पूर्वभागं प्रदिष्टं सव्यं भागं दक्षिणं त्वागमज्ञैः ।<br>
दक्षं विद्यादुत्तरं भागमग्र्यं प्रज्ञावद्भिः पश्चिमं पीठमुक्तम् ॥ ३-८९७ ॥</p>
<pre><code>पूर्वमिति पुरतः । अग्र्यं स्वसम्मुखं तेन देवपृष्ठमेव प्रतीचीत्यर्थः । यत् तु इन्द्रादीन् साहजिकप्राच्यादिक्रमेण पूजयन्ति के चित् तत् प्रमाणशून्यम् ।  
(शारदायाम्)  
</code></pre>
<p>पश्चादभ्यर्चनीयाः स्युः कल्पोक्तावृत्तयः क्रमात् ।<br>
अन्ते यजेल्लोकपालान्मूलपारिषदान्वितान् ॥ ३-८९८ ॥</p>
<p>प्। २४२) हेतिजात्यधिपोपेतान् दिक्षु पूर्वादितः क्रमात् ।</p>
<p>इन्द्रादिलोकपालानां ध्यानानि (मेरुतन्त्रे)</p>
<p>इन्द्रं सुराधिपं पीतमैरावतगतं विभुम् ॥ ३-८९९ ॥</p>
<p>सहस्रनेत्रं द्विभुजं पीतवज्रधरं भजे ।<br>
अग्निं तेजोऽधिपं रक्तं श्वेतशक्तिकरं प्रभुम् ॥ ३-९०० ॥</p>
<p>सुभूषणं मेषवाहं वन्दे रक्ताङ्गलोचनम् ।<br>
यमं प्रेताधिपं कृष्णं महिषोपरि संस्थितम् ॥ ३-९०१ ॥</p>
<p>कालदण्डधरं क्रूरं वृतं दूतैर्भयानकैः ।<br>
रक्षोऽधिपं च निऋतिं शवासनसमाश्रितम् ॥ ३-९०२ ॥</p>
<p>धूम्राभं खड्गहस्तं च पिङ्गलश्मश्रुकूर्चकम् ।<br>
मकरे संस्थितं विद्युन्निभया सकराम्बुजम् ॥ ३-९०३ ॥</p>
<p>शुभ्राङ्गं तुन्दिलं वन्दे वरुणं यादसां पतिम् ।<br>
वायुं प्राणाधिपं धूम्रं रक्ताङ्कुशकरं परम् ॥ ३-९०४ ॥</p>
<p>वातप्रमीसमारुढं धावन्तं वेगतो भजे ।<br>
यक्षनाथं कुबेरं च शुक्लं शुक्लगदाधरम् ॥ ३-९०५ ॥</p>
<p>नरसिंहासनारूढं मेदुलं चित्रिणीयुतम् ।<br>
विद्याधिपं नीलशूलधरं वृषभवाहनम् ॥ ३-९०६ ॥</p>
<p>त्रिनेत्रं भालचन्द्रं च जटाजूटधरं सितम् ।<br>
लोकाधिपं विधातारं रक्तपद्मकरं शुभम् ॥ ३-९०७ ॥</p>
<p>हंसारूढं वेदपाठं कुर्वन्तं तमहं भजे ।<br>
गौरं नागाधिपं मूर्ध्नि फणामण्डलभूषितम् ॥ ३-९०८ ॥</p>
<p>पीनोत्तुङ्गं चक्रधरमनन्तं विश्वगं भजे ।</p>
<p>(शारदायाम्)</p>
<p>वज्रं शक्तिं दण्डमसिं पाशमङ्कुशकं गदाम् ॥ ३-९०९ ॥</p>
<p>प्। २४३) शूलं चक्रं पद्ममेषामायुधानि क्रमाद्विदुः ।<br>
पीतशुक्लसिताकाशविद्युद्रक्तसितासिताः ॥ ३-९१० ॥</p>
<p>कुरुविन्दपाटलाभा वज्राद्याः परिकीर्तिताः ।</p>
<p>(यामले)</p>
<p>पाणिमूले तु संलग्ने शाखाः सर्वाः प्रसारिताः ॥ ३-९११ ॥</p>
<p>लोकेशानामियं मुद्रा तेषामर्चासु दर्शयेत् ।</p>
<p>तन्त्रान्तरे ।</p>
<p>गणेशं वटुकं क्षेत्रपालं च योगिनीं तथा ॥ ३-९१२ ॥</p>
<p>पूर्वादिक्रमयोगेन गन्धपुष्पैः समर्चयेत् ।</p>
<p>(मेरुतन्त्रे)</p>
<p>पुनर्मूलं समुच्चार्य साङ्गायै सपरीति च ॥ ३-९१३ ॥</p>
<p>वारायै नाम देव्याश्च चतुर्थ्यन्तमुदीरयेत् ।<br>
नम इत्यर्चयेद्गन्धपुष्पाद्यैः साधकस्त्रिधा ॥ ३-९१४ ॥</p>
<p>तन्त्रान्तरे ।</p>
<p>कृत्वावरणपूजां तु धूपदीपौ निवेदयेत् ।</p>
<p>धूपभेदाः उक्ताः (मेरुतन्त्रे)</p>
<p>धूपं दहेद्गणेशस्य प्रियः प्रोक्तस्तु गुग्गुलुः ॥ ३-९१५ ॥</p>
<p>सर्जं देव्या महेशस्य निर्यासो देवदारुजः ।<br>
विष्णोः कृष्णागुरुः शीतं भास्करस्य प्रियं मतम् ॥ ३-९१६ ॥</p>
<p>शक्तेर्दशाङ्गं वक्ष्यामि शैलेयं१ मलयोद्भवम्२ ।<br>
नखं३ कुष्टं४ सर्जरस५मेकैकांशं प्रकल्पयेत् ॥ ३-९१७ ॥</p>
<p>शिलारसा६गुरु७जटामांसी८भागद्वयं मतम् ।<br>
षड्माक्षिकं९ सिता१०चाष्टौ धूपोऽयं शक्तिमोहनः ॥ ३-९१८ ॥</p>
<p>हरीतकी१सर्जरस२मुरमांस्यः३ कुभागिकाः४ ।<br>
प्। २४४) लाक्षा५त्रिभागाश्चत्वारो भागाः शैलज६मुस्तयोः७ ॥ ३-९१९ ॥</p>
<p>पञ्चभागं नखं८ प्रोक्तं षड्भागं कुष्ट९ मुच्यते ।<br>
द्वादशांशो गुडो१०ऽर्केशविघ्नविष्णुदशाङ्गकः ॥ ३-९२० ॥</p>
<p>मधु१मुस्ता२घृतं३गन्धो४गुग्गुल्वगुरु६शैलजम्७ ।<br>
सरलं८सिल्ह९सिद्धार्थौ१० शेषदेवदशाङ्गकः ॥ ३-९२१ ॥</p>
<p>(तन्त्रान्तरे)</p>
<p>गुग्गु१ल्वगुरुको२शीर३शर्करा४मधु५चन्दनैः६ ।<br>
धूपयेदाज्यसम्मिश्रैनीचैर्देवस्य देशिकः ॥ ३-९२२ ॥</p>
<p>सिता१ज्य२मधु३सम्मिश्रं गुग्गु४ल्वगुरु५चन्दनम्६ ।<br>
षडङ्गधूपमेतत् तु सर्वदेवप्रियं सदा ॥ ३-९२३ ॥</p>
<p>रोगरोगहररोगदकेशाः सुरतरुजतुलघुपत्रविशेषाः ।<br>
वक्त्रविवर्जितवारिदमुस्ताधूपवर्तिरिह सुन्दरि शस्ता ॥ ३-९२४ ॥</p>
<p>गुग्गुलं१सरलं२दारु३पत्रं४मलयसम्भवम्५ ।<br>
ह्रीवेर६मगुरुं७कुष्टं८गुडं९सर्जरसं१० घनम्११ ॥ ३-९२५ ॥</p>
<p>हरीतकी१२नखी१३लाक्षा१४जटामांसी१५च शैलजम्१६ ।<br>
षोडशाङ्गं विदुर्धूपं दैवे पैत्रे च कर्मणि ॥ ३-९२६ ॥</p>
<p>मधु१मुस्तं२घृतं३गन्धो४गुग्गु५ल्वगुरु६शैलजम्७ ।<br>
चन्दनं८सिह्ल९सिद्धार्थौ१०दशाङ्गो धूप इष्यते ॥ ३-९२७ ॥</p>
<p>(यामले)</p>
<p>दशाङ्गधूपः श्यामायाः सुन्दर्याः षोडशाङ्गकः ।<br>
अष्टादशाङ्गस्ताराया भैरव्याश्च गजाङ्गकः ॥ ३-९२८ ॥</p>
<p>पञ्चाङ्गश्छिन्नमस्तायाः प्रियोऽन्यासां षडङ्गकम् ।<br>
अभावे सर्वविद्यासु गुग्गुल्वगुरुचन्दनम् ॥ ३-९२९ ॥</p>
<p>प्। २४५) (मेरुतन्त्रे)</p>
<p>हृदाणुनाथवास्त्रेण घण्टां सम्पूज्य वादयेत् ।</p>
<p>तत्रैव ।</p>
<p>तारो जयध्वनिपदं मन्त्रमातोऽग्निगेहिनी ॥ ३-९३० ॥</p>
<p>एकादशाक्षरो मन्त्रो घण्टायाः सर्वसिद्धिदः ।<br>
आवाहनेऽर्घे धूपे च पुष्पे नैवेद्यदीपयोः ॥ ३-९३१ ॥</p>
<p>घण्टानादं प्रकुर्वीत विशेषाद्धूपदीपयोः ।<br>
पूजाकालं विनान्यत्र कुर्यादस्याः प्रवादनम् ॥ ३-९३२ ॥</p>
<p>नानया च विना पूजां कारयेत् सिद्धिलालसः ।</p>
<p>राघवभट्टाः ।</p>
<p>धूपभाजनमस्त्रेण प्रोक्ष्याभ्यर्च्य हृदाणुना ॥ ३-९३३ ॥</p>
<p>अस्त्रेण पूजितां घण्टां वादयन् गुग्गुलं दहेत् ।</p>
<p>धूपपदार्थ उक्तः (कुलार्णवे)</p>
<p>धूताशेषमहादोषपूतिगन्धप्रहारितः ॥ ३-९३४ ॥</p>
<p>परमामोदजननाद्धूप इत्यभिधीयते ।</p>
<p>दीपभेदा उक्ताः (कुलोड्डीशे)</p>
<p>घृतप्रदीपः१ प्रथमस्तिलतैलसमुद्भवः२ ॥ ३-९३५ ॥</p>
<p>सार्षपः३ फलनिर्यासजातो४वा वारिजोद्भवः५ ।<br>
दधिज६श्चान्नज७श्चैव दीपाः सप्त प्रकीर्तिताः ॥ ३-९३६ ॥</p>
<p>पद्मसूत्रभवा१ वर्तिर्दर्भसूत्रभवा२ऽथवा ।<br>
जलजा३ वादरी४वापि तूलकोषोद्भवा५ऽथवा ॥ ३-९३७ ॥</p>
<p>वर्तिका दीपकृत्येषु सदा पञ्चविधा स्मृता ।</p>
<p>(यामले)</p>
<p>वर्तिः श्वेताथवा रक्ता न पीता नासितापि च ॥ ३-९३८ ॥</p>
<p>बीजशून्यं च कार्पासं तदीयास्तन्तवोऽपि च ।<br>
प्। २४६) पाटो वा नूतनः शुक्लो वर्तिकायां प्रशस्यते ॥ ३-९३९ ॥</p>
<p>जीर्णं च मलिनं वस्त्रं नैव दद्यात् कदा चन ।</p>
<p>(मेरौ)</p>
<p>तैजसं राजसं लौहं मार्तिक्यं नारिकेलजम् ॥ ३-९४० ॥</p>
<p>तृणराजोद्भवं वापि दीपपात्रं प्रशस्यते ।<br>
एवं दीपं प्रकुर्वीत नेत्ररञ्जनकारणम् ॥ ३-९४१ ॥</p>
<p>(यामले)</p>
<p>निवेदयेत् पुरो भागे गन्धं पुष्पं च भूषणम् ।<br>
वामतस्तु तथा धूपमग्रे वा न तु दक्षिणे ॥ ३-९४२ ॥</p>
<p>(मेरुतन्त्रे)</p>
<p>न धूपं वितरेद्भूमौ नासने न घटे तथा ।<br>
यथा तथा धारगतं कृत्वा तं विनिवेदयेत् ॥ ३-९४३ ॥</p>
<p>मेदो मज्जायुतो नेष्टो विष्णवे दारुसम्भवः ।</p>
<p>(यामले)</p>
<p>दीपं दक्षिणतो दद्यात् पुरतो वा न वामतः ॥ ३-९४४ ॥</p>
<p>तथा ।</p>
<p>दक्षिणे घृतयुक्तश्च तैलयुक्तश्च वामतः ।<br>
दक्षिणे च सिता वर्तिर्वामतो रक्तवर्तिकः ॥ ३-९४५ ॥</p>
<p>(मेरुतन्त्रे)</p>
<p>पूजयित्वा स्वमन्त्रेण घण्टां तन्नादपूर्वकम् ।<br>
दीपं दद्यात् तु विभवे नानावाद्यपुरस्सरम् ॥ ३-९४६ ॥</p>
<p>तत्रैव ।</p>
<p>गोसर्पिषा वा तैलेन वर्त्त्या कर्पूरगर्भया ।<br>
उच्चैः प्रदर्शयेद्दीपं न च मेदादिना क्व चित् ॥ ३-९४७ ॥</p>
<p>न मिश्रीकृत्य दद्यात् तु दीपं स्नेहान् घृतादिकान् ।<br>
कृत्वा मिश्रीकृतं स्नेहं तामिस्रं नरकं व्रजेत् ॥ ३-९४८ ॥</p>
<p>प्। २४७) पारावतभ्रमाकारं भ्रामयेच्च प्रदर्शयेत् ।<br>
देवस्य सर्वावयवान् श्लोकमेवं ततः पठेत् ॥ ३-९४९ ॥</p>
<p>सुप्रकाशो महादीप्तः सर्वत्र तिमिरापहः ।<br>
सावाह्याभ्यन्तरज्योतिर्दीपोऽयं प्रतिगृह्यताम् ॥ ३-९५० ॥</p>
<p>दक्षिणे सार्षपं दीपं तिलतैलस्य वामतः ।<br>
सिता वर्तिर्दक्षिणतो रक्ता वर्तिस्तु वामतः ॥ ३-९५१ ॥</p>
<p>वृक्षेषु दीपो दातव्यो न तु भूमौ कदा चन ।<br>
कृत्वा तु पृथिवीतापं दीपमुत्सृजते नरः ॥ ३-९५२ ॥</p>
<p>सतापपापं नरकं प्राप्नोत्येव शतं समाः ।<br>
नैव निर्वापयेद्दीपं लक्ष्मीनाशकरो यतः ॥ ३-९५३ ॥</p>
<p>(कालिकापुराणे)</p>
<p>लभ्यते यस्य तापस्तु दीपस्य चतुरङ्गुलात् ।<br>
न स दीप इति ख्यातो ह्योघवह्निस्तु स श्रुतः ॥ ३-९५४ ॥</p>
<p>शाणं वा दौरं वस्त्रं जीर्णं मलिनमेव वा ।<br>
उपभुक्तं न दद्यात् तु वर्तिकार्थं कदा चन ॥ ३-९५५ ॥</p>
<p>नैव निर्वापयेद्दीपं देवार्थमुपकल्पितम् ।<br>
दीपहर्ता भवेदन्धः काणो निर्वापको भवेत् ॥ ३-९५६ ॥</p>
<p>सर्वंसहा वसुमती सहते न द्वयं त्विदम् ।<br>
अकार्ये पादघातं च दीपतापं तथैव च ॥ ३-९५७ ॥</p>
<p>तत्रान्तरे ।</p>
<p>अङ्गुष्ठाग्रेण देवेशि धृत्वा दीपं निवेदयेत् ।<br>
परावतभ्रमाकारमुद्भ्राम्य नयनावधि ॥ ३-९५८ ॥</p>
<p>दीपपदार्थ उक्तः ।<br>
(कुलार्णवे)</p>
<p>दीर्घाज्ञानमहाध्वान्ताहङ्कारपरिवर्जनात् ।<br>
प्। २४८) परतत्त्वप्रकाशाच्च दीप इत्यभिधीयते ॥ ३-९५९ ॥</p>
<p>(यामले)</p>
<p>नैवेद्यं दक्षिणे भागे पुरतो वा न पृष्ठतः ।<br>
पक्वं च देवतावामे आमान्नं देवदक्षिणे ॥ ३-९६० ॥</p>
<p>पक्वापक्वविभेदेन नैवेद्येष्वपि च स्थितिः ।<br>
पुरतो नियमो नास्ति दीपनैवेद्ययोः क्व चित् ॥ ३-९६१ ॥</p>
<p>(रुद्रयामल-) वचनानि ।</p>
<p>तैजसेषु च पात्रेषु सौवर्णे राजते तथा ।<br>
ताम्रे वा प्रस्तरे वापि पद्मपत्रेऽथ वा पुनः ॥ ३-९६२ ॥</p>
<p>यज्ञदारुमये वापि नैवेद्यं कल्पयेद्बुधः ।<br>
सर्वाभावे तु माहेयं स्वहस्तघटितं यदि ॥ ३-९६३ ॥</p>
<p>(सारसङ्ग्रह-) वचने तु ।</p>
<p>निधाय स्वर्णजे पात्रे साधारं तच्च मण्डले ।<br>
निधाय चतुरस्रे च संस्कुर्याच्छास्त्रमार्गतः ॥ ३-९६४ ॥</p>
<p>अस्त्रमन्त्रेण सम्प्रोक्ष्य चक्रमुद्राभिरक्षितम् ।<br>
वायुबीजेन संशोध्य वह्निबीजेन तद्दहेत् ॥ ३-९६५ ॥</p>
<p>स्पृशन् दक्षकराग्रेण सुधाबीजेन मन्त्रयेत् ।<br>
धेनुमुद्रां प्रदर्श्याथ गन्धपुष्पैः समर्चयेत् ॥ ३-९६६ ॥</p>
<p>(मेरुतन्त्रे)</p>
<p>देवमभ्यर्च्य कुर्याच्च पुष्पाञ्जलिमनन्यधीः ।<br>
हेमपात्रस्थितं दिव्यं परमान्नं सुसंस्कृतम् ॥ ३-९६७ ॥</p>
<p>पञ्चधा षड्रसोपेतं गृहाण मम सिद्धये ।<br>
मूलमन्त्रं समुच्चार्य स्वाहान्तं जलमर्पयेत् ॥ ३-९६८ ॥</p>
<p>कराभ्यां संस्पृशन् पात्रं नैवेद्यान्ते नमो वदेत् ।<br>
देवस्य दक्षिणे हस्ते जलं दत्वा पठेदिदम् ॥ ३-९६९ ॥</p>
<p>प्। २४९) अमृतोपस्तरणमसि स्वाहा इति नवाक्षरम् ।<br>
दर्शयेद्वामहस्तेन विकचोत्पलसन्निभाम् ॥ ३-९७० ॥</p>
<p>दर्शयित्वा प्रासमुद्रां पञ्चप्राणाहुतिं चरेत् ।</p>
<p>प्राणादिमुद्रास्तत्रैवोक्ताः ।</p>
<p>कनिष्ठानामिकाङ्गुष्ठयोगः प्राणस्य मुद्रिका ॥ ३-९७१ ॥</p>
<p>तया प्रासं गृहीत्वा प्राणाय स्वाहेति संवदेत् ।<br>
तर्जनीमध्यमाङ्गुष्ठयोगेनापानकं वदेत् ॥ ३-९७२ ॥</p>
<p>ङेन्तं स्वाहान्तमथ च व्यानाय च ततो वदेत् ।<br>
स्वाहाथ मध्यमानामाङ्गुष्ठयोगेन निर्वपेत् ॥ ३-९७३ ॥</p>
<p>हित्वा कनिष्ठां सर्वाभिरुदानायाग्निगेहिनीम् ।<br>
सर्वाभिस्तु समानाय स्वाहोक्त्वा ग्रासमावपेत् ॥ ३-९७४ ॥</p>
<p>तन्त्रान्तरे ।</p>
<p>स्पृशेत् कनिष्ठोपकनिष्ठिके द्वे<br>
स्वाङ्गुष्ठमूर्ध्ना प्रथमेह मुद्रा ।<br>
तथापरा तर्जनिमध्यमे स्या-<br>
दनामिकामध्यमिके च मध्या ॥ ३-९७५ ॥</p>
<p>अनामिकातर्जनिमध्यमाश्च<br>
तद्वच्चतुर्थी सकनिष्ठकास्ताः ।<br>
स्यात् पञ्चमी मध्यमतः प्रदिष्टाः<br>
प्राणादिमुद्रा निजमन्त्रयुक्ताः ॥ ३-९७६ ॥</p>
<p>(मेरुतन्त्रे)</p>
<p>ततः स्वर्णादिजे पात्रे सुतोयं धेनुमुद्रया ।<br>
अमृतीकृत्य देवाय देयं मन्त्रमिदं पठेत् ॥ ३-९७७ ॥</p>
<p>नमस्ते देवदेवेश सर्वतृप्तिकरं परम् ।<br>
प्। २५०) अन्यानिवेदितं शुद्धं प्रकृतिस्थं सुशीतलम् ॥ ३-९७८ ॥</p>
<p>परमानन्दसम्पूर्णं गृहाण जलमुत्तमम् ।<br>
उक्त्वैवं देवतावामे जलपात्रं निवेशयेत् ॥ ३-९७९ ॥</p>
<p>त्रिभिर्वणैः प्रदातव्यं देवार्थं पाकभोजनम् ।<br>
घृतपक्वं दुग्धसिद्धं साधितं केवलाग्निना ॥ ३-९८० ॥</p>
<p>युक्तं वैक्षवपङ्केन तच्छूद्रस्य प्रशस्यते ।<br>
ततः पुष्पाञ्जलिं दद्यादस्त्रमन्त्रेण बन्धनम् ॥ ३-९८१ ॥</p>
<p>दिशां कृत्वा जवनिकां देवस्य परितो न्यसेत् ।<br>
अमृतात्मकनैवेद्यं नम इत्युच्चरेत् पुनः ॥ ३-९८२ ॥</p>
<p>धेनुमुद्रां प्रदर्श्याथ भुञ्जानां देवतां स्मरेत् ।<br>
अष्टोत्तरशतं जप्त्वा मूलमन्त्रं ददेज्जलम् ॥ ३-९८३ ॥</p>
<p>नैवेद्यान्ते त्वाचमनं दत्वा होमविधिं चरेत् ।</p>
<p>तत्रैव ।</p>
<p>विधाय पूजामेवं हि धूपदीपनिवेद्यकैः ॥ ३-९८४ ॥</p>
<p>तथा ।</p>
<p>वेदिकाया दक्षभागे कृत्वा स्थण्डिलमुत्तमम् ।<br>
संस्थाप्य वह्निं संस्कृत्य वैश्वदेवं समारभेत् ॥ ३-९८५ ॥</p>
<p>यथाविधि ततस्तत्र गन्धाद्यैर्देवतां यजेत् ।<br>
तत्र प्रणवपूर्वाभिर्हुत्वा व्याहृतिभिः पुरा ॥ ३-९८६ ॥</p>
<p>जुहुयान्मूलमन्त्रेण पायसेन घृतेन च ।<br>
पञ्चविंशतिभिः पश्चाद्धुत्वा व्याहृतिभिः पुनः ॥ ३-९८७ ॥</p>
<p>सम्पूज्य तां चन्दनाद्यैः पीठमूर्तौ नियोजयेत् ।<br>
अग्निं विसृज्य सृष्टेन पायसेन वलिं हरेत् ॥ ३-९८८ ॥</p>
<p>पार्षदेभ्यश्चन्दनादिपुष्पाक्षतसमन्वितम् ।</p>
<p>प्। २५१) अत्र वैश्वदेवो नित्यहोम एव ।<br>
(सिद्धान्तसारे)</p>
<p>समाप्य वैश्वदेवं तु भूतेभ्यो वलिमाहरेत् ॥ ३-९८९ ॥</p>
<p>शाक्ते तु बलिदानान्ते दद्याद्भूतवलिं सुधीः ।</p>
<pre><code>यत्र वैष्णवादिकल्पे वक्ष्यमाणवलिदानविधिर्नास्ति तत्रास्मिन्नेव समये भूतवलिर्देय इत्यर्थः ।  
</code></pre>
<p>(मेरुतन्त्रे)</p>
<p>देवं तृप्तमिति ध्यत्वा नैवेद्यं गतसारकम् ॥ ३-९९० ॥</p>
<p>सञ्चिन्त्य रक्षोदिग्भागे पात्रं तत् स्थापयेत् ततः ।<br>
गोमयाद्भिस्तदस्त्रेण नैवेद्यस्थानशोधनम् ॥ ३-९९१ ॥</p>
<p>देवोच्छिष्टं गृहीत्वा तु निर्माल्यभोजिने नमः ।<br>
इत्यैशान्यां विनिःक्षिप्य हस्तं प्रक्षालयेत् ततः ॥ ३-९९२ ॥</p>
<p>पुनराचमनं दद्यात् करोद्वर्तनमेव च ।<br>
शुद्धमाचमनं दत्वा सुगन्धैर्गन्धयेत् करौ ॥ ३-९९३ ॥</p>
<p>(गौतमीये)</p>
<p>क्षणं विमृष्य मतिमान् दद्याद्गण्डूषकं ततः ।<br>
अमृतापिधानमसि स्वाहेति मनुनामुना ॥ ३-९९४ ॥</p>
<p>(यामले)</p>
<p>सर्वोपकरणादीनि मूलान्ते च निवेदयेत् ।<br>
अशक्तो मनसा दद्यादेतत् कर्म न लोपयेत् ॥ ३-९९५ ॥</p>
<p>द्वितीयविद्याविषये तु विशेष उक्तो (नीलतन्त्रे)</p>
<p>सर्वं मन्त्रमयं कृत्वा देवतायै निवेदयेत् ।<br>
श्रीमदेकजटे वज्रपुष्पं प्रतीच्छ चोच्चरेत् ॥ ३-९९६ ॥</p>
<p>मूलेनाग्निप्रियान्तेन सतारेण च साधकः ।</p>
<pre><code>तारः प्रणवस्तस्य चान्वय आदावेव सम्प्रदायसिद्धः । अयं च मन्त्रः सर्वासामपि तारादिदेवतानां पूजायामविरुद्ध एवेति सुधार्णवकृतः ।  
</code></pre>
<p>प्। २५२) श्रीविद्याविषये तु (मानसोल्लासे)</p>
<p>सम्बुद्ध्या प्रवदेन्मन्त्री उपचारान् सदैव तु ॥ ३-९९७ ॥</p>
<p>तथा ।</p>
<p>सर्वोपचारमन्त्राश्च त्रिताराद्याः समीरिताः- इत्युक्तम् ।</p>
<p>तारत्रयं च श्री। ह्री। क्ली। इति । (यामले)<br>
(ज्ञानार्णवे) ऽवाङ्माया कमले चेऽ त्युक्तम् ।</p>
<p>पुनश्च चुल्लुकं दद्याद्दत्वा ताम्बूलमुत्तमम् ॥ ३-९९८ ॥</p>
<p>एलालवङ्गकर्पूरजातीफलादिसंयुतम् ।<br>
तमालदलकर्पूरपुगभागैस्तरङ्गितम् ॥ ३-९९९ ॥</p>
<p>(मेरुतन्त्रे)</p>
<p>ततो दद्याच्च ताम्बूलं विष्णवे द्वादशाङ्गकम् ।<br>
खदि१रैला२लवङ्गे३न्दु४चूर्णं५पर्णतमालकम्६ ॥ ३-१००० ॥</p>
<p>जातीकोशदलात्वग्भिः७ कस्तूरी८केशरै९र्युतम् ।<br>
पुगीफल१०मथ प्रोक्तं दशाङ्गं भास्करस्य तु ॥ ३-१००१ ॥</p>
<p>मृगनाभितमालाभ्यां हीनं विघ्नेश्वरस्य तु ।<br>
पञ्चाङ्गं चूर्ण१खदिर२पर्ण३पूगीफले४न्दुकम्५ ॥ ३-१००२ ॥</p>
<p>शैलं देव्या जातिकोशयुतं तच्च महेशितुः ।</p>
<p>तत्रैव ।</p>
<p>दर्शयेच्च तथादर्शं कल्पयेच्छत्रचामरैः ॥ ३-१००३ ॥</p>
<p>अथोपचारमुद्राः ।</p>
<p>आसने पद्ममुद्रा स्याद्धस्तद्वयमधोमुखम् ।</p>
<p>मुद्रैषा कुशलप्रश्ने तदेवोर्ध्वमुखं पुनः ॥ ३-१००४ ॥</p>
<p>मुद्रा स्यात् स्वागते चार्घ्यमुद्रा त्वञ्जलिरुच्यते ।<br>
अनामाङ्गुष्ठयोगाच्च सैवोक्ता पाद्यमुद्रिका ॥ ३-१००५ ॥</p>
<p>उत्तानं दक्षहस्तं तु कृत्वा निम्नतलं सुधीः ।<br>
प्। २५३) कनिष्ठहीनाः संयुक्ताश्चतस्रोऽङ्गुल्य उन्नताः ॥ ३-१००६ ॥</p>
<p>मुद्रैषाचमने प्रोक्ताधोमुखी च त्वनामया ।<br>
स्पृष्टाङ्गुष्ठा भवेन्मुद्रा मधुपर्के वरानने ॥ ३-१००७ ॥</p>
<p>अधोमुखी दक्षहस्तकृता मुष्टिः कनिष्ठया ।<br>
विमुक्ता स्नानमुद्रैषा गदिता परमेश्वरि ॥ ३-१००८ ॥</p>
<p>उत्तानं दक्षिणं हस्तं कृत्वा तन्मध्यमां पुनः ।<br>
अङ्गुष्ठेन स्पृशेदेषा मुद्रा वस्त्रस्य कीर्तिता ॥ ३-१००९ ॥</p>
<p>एषैवानामिकास्पर्शान्मुद्रा भूषणसञ्ज्ञिता ।<br>
कनिष्ठास्पर्शतो ह्येषा उपवीतस्य मुद्रिका ॥ ३-१०१० ॥</p>
<p>ज्येष्ठाग्रेण कनिष्ठाग्रं स्पृशेद्गन्धस्य मुद्रिका ।</p>
<p>तन्त्रान्तरे ।</p>
<p>मध्यमानामिकाङ्गुष्ठैरङ्गुल्यग्रेण पार्वति ॥ ३-१०११ ॥</p>
<p>दद्याच्च विमलं गन्धं मूलमन्त्रेण साधकः ।<br>
अङ्गुष्ठतर्जनीभ्यां तु यन्त्रे पुष्पं निवेदयेत् ॥ ३-१०१२ ॥</p>
<p>अधोमुखं करं कृत्वा तर्जन्यग्रे तु योजयेत् ।<br>
अङ्गुष्ठाग्रं तु मुद्रेयं पुष्पाख्या परमेश्वरि ॥ ३-१०१३ ॥</p>
<p>यथा गन्धं तथा देवि धूपं दद्याद्विचक्षणः ।<br>
मध्यमानामिकाभ्यां तु मध्ये पर्वणि देशिकः ॥ ३-१०१४ ॥</p>
<p>अङ्गुष्ठाग्रेण देवेशि धृत्वा दीपं निवेदयेत् ।</p>
<p>तथा ।</p>
<p>अङ्गुष्ठाग्रेण तर्जन्याः स्पृशेदग्रं महेश्वरि ॥ ३-१०१५ ॥</p>
<p>प्। २५४) धूपमुद्रेयमाख्याता सर्वदेवप्रियङ्करी ।<br>
अनामाग्रं स्पृशेद्देवि ज्येष्ठाग्रेण तु देशिकः ॥ ३-१०१६ ॥</p>
<p>नैवेद्यमुद्रा कथिता देवतातृप्तिकारिणी ।</p>
<p>अन्यत्र ।</p>
<p>उत्तोलनं त्रिधा कृत्वा गायत्र्या मूलयोगतः ॥ ३-१०१७ ॥</p>
<p>तत्त्वाख्यमुद्रया देवि नैवेद्यं तु निवेदयेत् ।<br>
मूलेनाचमनं दद्यात् ताम्बूलं तत्त्वमुद्रया ॥ ३-१०१८ ॥</p>
<p>(सिद्धान्तसारे)</p>
<p>मूलमन्त्रेण सम्पूज्य स्वस्वकल्पोक्तमन्त्रतः ।<br>
देवतायै वलिं दत्वा विघ्नादिभ्यो वलिं हरेत् ॥ ३-१०१९ ॥</p>
<p>(ज्ञानार्णवे)</p>
<p>ईशानवह्निनैरृत्यवायुकोणेषु पूर्ववत् ।<br>
मण्डलानि विधायाथ पूर्ववत् पूजयेत् प्रिये ॥ ३-१०२० ॥</p>
<p>पूर्ववद्वलिदानं च दद्यात् सर्वसमृद्धये ।<br>
वटुकानि महेशानि योगिनीभ्यश्च वल्लभे ॥ ३-१०२१ ॥</p>
<p>गणेशक्षेत्रपालाभ्यां पूर्ववद्वलिमुत्सृजेत् ।</p>
<p>(समयाचारे)</p>
<p>दक्षिणे वटुकं दद्यादुत्तरे योगिनीगणे ॥ ३-१०२२ ॥</p>
<p>पूर्वे भूतवलिं दद्यात् क्षेत्रपालाय पश्चिमे ।</p>
<p>तथा ।</p>
<p>अङ्गुष्ठनामिकाभ्यां तु वटुकाय वलिर्मतः ॥ ३-१०२३ ॥</p>
<p>कनिष्ठाङ्गुष्ठयोगेन योगिनीवलिमाहरेत् ।<br>
अङ्गुष्ठतर्जनीभ्यां तु क्षेत्रपालवलिं हरेत् ॥ ३-१०२४ ॥</p>
<p>अङ्गुलीभिश्च सर्वाभिरुक्तो भूतवलिः प्रिये ।<br>
तथ्यमुष्टेस्तु मध्यस्थामङ्गुलिं दण्डवत् कुरु ॥ ३-१०२५ ॥</p>
<p>प्। २५५) गजदन्तमहामुद्रा गणपस्य वलौ भवेत् ।<br>
अङ्गुलीभिश्च सर्वाभिरुक्तो भूतवलिः प्रिये ॥ १०२६ ॥</p>
<p>वलिद्रव्याण्युक्तानि (महाकालसंहितायाम्)<br>
तत्रादौ दक्षिणाचारे ।</p>
<p>माषभक्तं तथा लाजा धानाः शक्तव एव वा ।<br>
पृथुकास्तण्डुला वापि स्विन्ना व्रीहय एव वा ॥ १०२७ ॥</p>
<p>आमिक्षा वा यवागूर्वा कृशरं पायसं तथा ।<br>
आज्याभिषिक्तं दधि वा पक्वान्नानि फलानि वा ॥ १०२८ ॥</p>
<p>वामाचारे ।</p>
<p>दग्धमीनो भर्जितं वा तेमनीकृतमेव वा ।<br>
मदिरा वा प्रदातव्या वलित्वेन वरानने ॥ १०२९ ॥</p>
<p>सर्वसाधारणत्वेन वलिर्नैष प्रकीर्त्त्यते ।<br>
अधिकारिविशेषेण दातुं शक्यो वलिस्त्वयम् ॥ १०३० ॥</p>
<p>वलिदानमन्त्रास्तु (ज्ञानार्णवे)</p>
<p>एह्येहि देवीपुत्रान्ते वटुकान्ते च नाथ च ।<br>
कपिलान्ते जटाभार भासुरान्ते त्रिनेत्र च ॥ १०३१ ॥</p>
<p>ज्वालामुखं च सर्वान्ते विघ्नान् नाशय नाशय ।<br>
सर्वोपचारसहितं वलिं गृह्ण द्विधा पदम् ॥ १०३२ ॥</p>
<p>वह्निजायान्वितो मन्त्रो वटुकस्य समीरितः ।<br>
अनेन मनुना देवि वटुकस्य वलिं हरेत् ॥ १०३३ ॥</p>
<p>(मेरौ)</p>
<p>योगिनीनां वलेर्मन्त्रं साधनान्ते पठेदिमम् ।</p>
<p>प्। २५६) या। योगिनीभ्यः स्वाहेति क्वङ्कार्णं स्रग्धरान्वितम् ॥<br>
रुर्ध्वं ब्राह्माण्डतो वा दिवि गगनतले भूतले निष्कले<br>
पाताले वानले वा सलिलपवनयोर्यत्र तत्र स्थिता वा ।<br>
क्षेत्रे पाठोपीठादिषु च कृतपदाः पुष्पधूपादिकेन<br>
प्रीतादेव्यः सदानः शुभवलिविधिनापान्तु वीरेन्द्रवन्द्याः ॥</p>
<p>(ज्ञानार्णवे) तूक्तश्लोकमुक्त्वा-</p>
<p>एतदन्ते महेशानि या। बीजं योगिनी ततः ॥ १०३४ ॥</p>
<p>भ्यः स्वाहा सर्ववर्णान्ते योगिनीपदमालिखेत् ।<br>
कवचं चास्त्रमालिख्य वह्निजायां पुनर्लिखेत् ॥ १०३५ ॥</p>
<p>अनेन मनुना देवि योगिनीवलिमाहरेम्- इत्युक्तम् ।</p>
<p>तया ।</p>
<p>षड्दीर्घस्वरसम्भिन्नं क्षकारं पुनरालिखेत् ॥ १०३६ ॥</p>
<p>पुनः क्षेत्रपदं पालधूपदीपादि चालिखेत् ।<br>
सहितं वलिमालिख्य गृह्ण गृह्ण ततो वदेत् ॥ १०३७ ॥</p>
<p>वह्निजायान्वितो मन्त्रः क्षेत्रपालस्य सुन्दरि ।<br>
अनेन मनुना देवि क्षेत्रपाल वलिं हरेत् ॥ १०३८ ॥</p>
<p>गा। गी। गू। त्रयमालिख्य ङेन्तं गणपतिं वदेत् ।<br>
वरान्ते वरदान्ते च सर्वान्ते जनमालिखेत् ॥ १०३९ ॥</p>
<p>मे वशं चानयेत्युक्त्वा वलिं गृह्ण द्विधा पदम् ।<br>
वह्निजायान्वितो मन्त्रो गणपस्यवलिं हरेत् ॥ १०४० ॥</p>
<pre><code>सिद्धान्तसारोद्धृतसामान्यपद्धतौ तु पूर्वादिप्रादक्षिण्येन गणेशादिभ्यो वलिप्रदानमुक्तम् ।  
</code></pre>
<p>प्। २५७) गणेशवटुकक्षेत्रपालेभ्यो वलिमाहरेत् ।<br>
योगिनीभ्यश्च पूर्वादिप्रादक्षिण्येन देशिकः- इति ॥ १०४१ ॥</p>
<p>महाकालेनापि गणेशादिक्रम उक्तः ।</p>
<p>गणाधिपतये पश्चाद्वटुकाय निवेदयेत्- इत्यादि ।</p>
<p>वस्तुतो दक्षिणमार्गे गणेशादिक्रमो वाममार्गे वटुकादिक्रमः ।</p>
<p>अवश्यमादौ वामादौ कुर्याद्वटुकपूजनम् ॥ १०४२ ॥</p>
<p>मार्गेऽस्मिन् वटुको मुख्यः सुराद्यं तेन निर्मितम् ।</p>
<p>इति वाममार्गप्रकरणीय- (मेरुतन्त्रे-) वचनात् ।<br>
अथ भूतवलिः (मेरुतन्त्रे)</p>
<p>उपविश्यासने मन्त्री दद्याद्भूतवलिं ततः ॥ १०४३ ॥</p>
<p>ईशाने मण्डलं कृत्वा साधरं तत्र निःक्षिपेत् ।<br>
अन्नं व्यञ्जनतोयाढ्यं पात्रं पुष्पादिपूरितम् ॥ १०४४ ॥</p>
<p>तत्र भूतानि सम्पूज्य ततस्तेभ्यो वलिं हरेत् ।<br>
ये रौद्रा रौद्रकर्माणो रौद्रस्थाननिवासिनः ॥ १०४५ ॥</p>
<p>योगिन्योऽप्युग्ररूपाश्च गणानामधिपाश्च ये ।<br>
भूचराः खेचराश्चैव ये तिष्ठन्त्यन्तरिक्षगाः ॥ १०४६ ॥</p>
<p>सर्वे ते प्रीतमनसो भूता गृह्णन्त्विमं वलिम् ।<br>
वामहस्तेन तत्पात्रे जलाधारं समर्पयेत् ॥ १०४७ ॥<br>
पुष्पाञ्जलिं समादाय भूतानि प्रार्थयेदिति ॥ १०४७एफ़् ॥</p>
<p>भूतानि यानीह वसन्ति भूतले<br>
वलिं गृहीत्वा विधिवत्प्रयुक्ताम् ।<br>
सन्तोषमासाद्य व्रजन्तु सर्वे<br>
क्षमन्तु तान्यत्र नमोऽस्तु तेभ्यः ॥ ३-१०४८ ॥</p>
<p>दत्वा पुष्पाञ्जलिं नत्वा विहरन्तु यथासुखम् ।<br>
भूतानीति च नाराचमुद्रया विसृजेत् ततः ॥ ३-१०४९ ॥</p>
<p>प्। २५८) (शारदायाम्)</p>
<p>सहस्रावृत्त्या सञ्जप्य मूलमन्त्रमनन्यधीः ।<br>
तं जपं सर्वसम्पत्त्यै देवतायै समर्पयेत् ॥ ३-१०५० ॥</p>
<p>(मेरुतन्त्रे)</p>
<p>अष्टोत्तरसहस्रं तु तदर्धे त्रिशतं तु वा ।<br>
अष्टोत्तरशतं वापि जपेन्मूलमतन्द्रितः ॥ ३-१०५१ ॥</p>
<p>समाप्ते तु जपे मालां निदध्यान्मस्तकोपरि ।<br>
अर्घपात्राज्जलं हस्ते गृहीत्वेदं पठेत् ततः ॥ ३-१०५२ ॥</p>
<p>गुह्यातिगुह्यगोप्ता त्वं गृहाणास्मत्कृतं जपम् ।<br>
सिद्धिर्भवतु मे देव त्वत्प्रसादाज्जगत्पते ॥ ३-१०५३ ॥</p>
<p>देवस्य दक्षिणे हस्ते तोयं दत्वा समर्पयेत् ।</p>
<p>तथा ।</p>
<p>ततस्तु गीतस्तुतिभिर्घण्टावादनपूर्वकम् ॥ ३-१०५४ ॥</p>
<p>ब्राह्मणो वेदमन्त्राद्यैः क्षत्रियः संहितादिभिः ।<br>
पौराणिकाद्यैर्वैश्यस्तु शूद्रस्तु प्राकृतादिभिः ॥ ३-१०५५ ॥</p>
<p>(यामले)</p>
<p>ततश्च देवतां भक्त्या परिक्रम्य नमेद्बुधः ।</p>
<p>परिक्रम्येति प्रदक्षिणीकृत्य ।<br>
प्रदक्षिणफलमुक्तं तन्त्रान्तरे ।</p>
<p>वेदविद्भ्यो धरां दत्वा यत् फलं लभते नरः ॥ ३-१०५६ ॥</p>
<p>तत् फलं लभते भक्त्या कृष्णं कृत्वा प्रदक्षिणम् ।</p>
<p>कृण्षमित्युपलक्षणम् ।<br>
प्रदक्षिणभेदा उक्ता (यामले)</p>
<p>त्रिकोणाकारकं देवि शक्तेः कुर्यात् प्रदक्षिणम् ॥ ३-१०५७ ॥</p>
<p>अर्धचन्द्रं महेशस्य पृष्ठतश्च समीरितम् ।<br>
प्। २५९) शिवप्रदक्षिणे मन्त्री अर्धचन्द्रक्रमेण च ॥ ३-१०५८ ॥</p>
<p>सव्यासव्यक्रमेणैव सोमसूत्रं न लङ्घयेत् ।<br>
प्रसार्य दक्षिणं हस्तं स्वयं नम्रशिराः पुनः ॥ ३-१०५९ ॥</p>
<p>दर्शयेद्दक्षिणं पार्श्वं मनसापि च दक्षिणः ।<br>
त्रिधा च वेष्टयेत् सम्यग्देवतायाः प्रदक्षिणे ॥ ३-१०६० ॥</p>
<p>एकहस्तप्रमाणो वा एकं वापि प्रदक्षिणम् ।<br>
अकाले दर्शनं विष्णोर्हन्ति पुण्यं पुराकृतम् ॥ ३-१०६१ ॥</p>
<p>तन्त्रान्तरे ।</p>
<p>एकं चण्ड्यां रवौ सप्त त्रीणि दद्याद्विनायके ।<br>
चत्वारि केशवे दद्याच्छिवस्यार्धं प्रदक्षिणम् ॥ ३-१०६२ ॥</p>
<p>प्रणामभेदास्तु विष्णुकल्पलतायामुक्ताः ।</p>
<p>तद्भ्यां१ कराभ्यां२ जानुभ्या३ मुरसा४ शिरसा५ दृशा६ ।<br>
वचसा७ मनसा८ चेति प्रणामोऽष्टाङ्ग ईरितः ।<br>
बाहुभ्यां१ च सजानुभ्यां२ शिरसा३ वचसा४ दृशा५ ॥ ३-१०७८ ॥</p>
<p>पचाङ्गोऽयं प्रणामः स्यात् पुजासु प्रवराविमौ ।</p>
<p>तथा ।</p>
<p>भूमौ निपत्य यः कुर्यात् कृष्णे दृष्टे नतिं सुधीः ॥ ३-१०६३ ॥</p>
<p>सहस्रजन्मजं पापं त्यक्त्वा वैकुण्ठमाप्नुयात् ।</p>
<p>(विष्णुधर्मे)</p>
<p>जानुभ्यां चैव पाणिभ्यां शिरसा च विचक्षणः ॥ ३-१०६४ ॥</p>
<p>कृत्वा प्रणामान् देवस्य सर्वान् कामानवाप्नुयात् ।<br>
परमाणूनि यावन्ति ललाटे पुरुषस्य तु ॥ ३-१०६५ ॥</p>
<p>पार्थिवानि भवन्तीह नमतो मधुसूदनम् ।<br>
तावतोऽब्दा।स्तु विप्रेन्द्र स्वर्गलोके महीयते ॥ ३-१०६६ ॥</p>
<p>प्। २६०) (शारदायाम्)</p>
<p>ततः शम्भोर्दिशि गुरुर्विकिरे पूर्वसञ्चिते ।<br>
हेमवस्त्रादिसंयुक्तां कर्करीं तोयपूरिताम् ॥ ३-१०६७ ॥</p>
<p>संस्थाप्य तस्यां सिंहस्थां खड्गखेटकधारिणीम् ।<br>
घोररूपां पश्चिमास्यां पूजयेदस्त्रदेवताम् ॥ ३-१०६८ ॥</p>
<p>चलासनेन सम्पूज्य तामादाय गुरुः पुनः ।<br>
रक्षेति लोकपालानां नालमुक्तेन वारिणा ॥ ३-१०६९ ॥</p>
<p>देवाज्ञां श्रावयन्नन्तः परिवृत्य प्रदक्षिणम् ।<br>
अस्त्रमन्त्रं समुच्चार्य यथापूर्वं निवेशयेत् ॥ ३-१०७० ॥</p>
<p>अभ्यर्च्य भूयो गन्धाद्यैर्वक्त्रं तस्य स्थिरासनः ।</p>
<p>कर्करी वर्द्धनी सा च सनाला घटी ।<br>
(क्रियासङ्ग्रहे)</p>
<p>यथास्थानं निवेश्याथ कर्करीमस्त्ररूपिणीम् ॥ ३-१०७१ ॥<br>
आचार्य आत्मनः कुण्डे वह्निसंस्कारमाचरेत् ॥ ३-१०७१एफ़् ॥</p>
<p>बिभ्रत्यद्भुतभूतिभूतपवचोवैचित्र्यचित्रामृत-<br>
स्रोतःशालिनि सन्निबन्धनसरित्सम्भेदमभ्यर्हितम् ।<br>
सद्युक्तिस्फुटमौक्तिकोत्करचमत्कारे तृतीयस्तर-<br>
ङ्गोऽयं श्रीनरदेवनिर्मितपुरश्चर्यार्णवेऽस्मिन्नगात् ॥ ३-१०७२ ॥</p>
<p>इति श्रीमन्महाराजाधिराजश्रीप्रतापसिंहविरचिते पुरश्चर्यार्णवे दीक्षाविधौ गुरुवरणादिपूर्वकदेवतार्चनविधानं नाम तृतीयस्तरङ्गः ॥ ३ ॥</p>

  </div>
</article>


        

        



    <aside class="card border noPrint" id="section-tree-item-kriyA_purashcharyArNavaH_03_guruvaraNAdipUrvakadevatArchanavidhAnam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/kriyA/purashcharyArNavaH/03_guruvaraNAdipUrvakadevatArchanavidhAnam/">०३ गुरुवरणादिपूर्वकदेवतार्चनविधानम् </a>
            <a data-toggle="collapse" href="#section-tree-item-body-kriyA_purashcharyArNavaH_03_guruvaraNAdipUrvakadevatArchanavidhAnam_md" role="button" aria-expanded="false" aria-controls="section-tree-item-body-kriyA_purashcharyArNavaH_03_guruvaraNAdipUrvakadevatArchanavidhAnam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kriyA_purashcharyArNavaH_03_guruvaraNAdipUrvakadevatArchanavidhAnam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०३ गुरुवरणादिपूर्वकदेवतार्चनविधानम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
