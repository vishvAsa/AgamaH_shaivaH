<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०२ दीक्षाकालादि</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/kriyA/purashcharyArNavaH/02_dIxAkAlAdi/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/kriyA/purashcharyArNavaH/02_dIxAkAlAdi/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०२ दीक्षाकालादि">
  <meta property="og:description" content="दीक्षाकालदेशवास्तुयागकुण्डमण्डपादिनिर्णयपूर्वकमङ्कुरार्पणविधानम्॥
अथ दीक्षाकालनिर्णयः ।
तत्रादौ मासफलम् । तदुक्तम् (यामले)
वैशाखे तु शिवा दीक्षा विपुलां श्रियमादिशेत् ।
ज्येष्ठे मृत्युप्रदा चैव आषाढे सुखसम्पदौ ॥ २-१ ॥
श्रावणे रत्नलाभः स्याद्भाद्रे दुःखप्रदा मता ।
आश्विने सर्वसिद्धिः स्यात् कार्तिके ज्ञानसिद्धिदा ॥ २-२ ॥
शुभकृन्मार्गशीर्षे च पौषे ज्ञानविनाशिनी ।
मेधावृद्धिकरी माघे फाल्गुने सर्ववश्यकृत् ॥ २-३ ॥
चैत्रे च पीडाजननी मलमासं विवर्जयेत् ।
(सिद्धान्तशेखरे)
शरत्काले च वैशाखे दीक्षा श्रेष्ठफलप्रदा ॥ २-४ ॥
फाल्गुने मार्गशीर्षे च ज्येष्ठे दीक्षा च मध्यमा ।
आषाढे माघमासे च कनिष्ठा सा प्रकीर्तिता ॥ २-५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kriya">

  <meta itemprop="name" content="०२ दीक्षाकालादि">
  <meta itemprop="description" content="दीक्षाकालदेशवास्तुयागकुण्डमण्डपादिनिर्णयपूर्वकमङ्कुरार्पणविधानम्॥
अथ दीक्षाकालनिर्णयः ।
तत्रादौ मासफलम् । तदुक्तम् (यामले)
वैशाखे तु शिवा दीक्षा विपुलां श्रियमादिशेत् ।
ज्येष्ठे मृत्युप्रदा चैव आषाढे सुखसम्पदौ ॥ २-१ ॥
श्रावणे रत्नलाभः स्याद्भाद्रे दुःखप्रदा मता ।
आश्विने सर्वसिद्धिः स्यात् कार्तिके ज्ञानसिद्धिदा ॥ २-२ ॥
शुभकृन्मार्गशीर्षे च पौषे ज्ञानविनाशिनी ।
मेधावृद्धिकरी माघे फाल्गुने सर्ववश्यकृत् ॥ २-३ ॥
चैत्रे च पीडाजननी मलमासं विवर्जयेत् ।
(सिद्धान्तशेखरे)
शरत्काले च वैशाखे दीक्षा श्रेष्ठफलप्रदा ॥ २-४ ॥
फाल्गुने मार्गशीर्षे च ज्येष्ठे दीक्षा च मध्यमा ।
आषाढे माघमासे च कनिष्ठा सा प्रकीर्तिता ॥ २-५ ॥">
  <meta itemprop="wordCount" content="9721">
  <meta name="twitter:card" content="summary">
  <meta name="twitter:title" content="०२ दीक्षाकालादि">
  <meta name="twitter:description" content="दीक्षाकालदेशवास्तुयागकुण्डमण्डपादिनिर्णयपूर्वकमङ्कुरार्पणविधानम्॥
अथ दीक्षाकालनिर्णयः ।
तत्रादौ मासफलम् । तदुक्तम् (यामले)
वैशाखे तु शिवा दीक्षा विपुलां श्रियमादिशेत् ।
ज्येष्ठे मृत्युप्रदा चैव आषाढे सुखसम्पदौ ॥ २-१ ॥
श्रावणे रत्नलाभः स्याद्भाद्रे दुःखप्रदा मता ।
आश्विने सर्वसिद्धिः स्यात् कार्तिके ज्ञानसिद्धिदा ॥ २-२ ॥
शुभकृन्मार्गशीर्षे च पौषे ज्ञानविनाशिनी ।
मेधावृद्धिकरी माघे फाल्गुने सर्ववश्यकृत् ॥ २-३ ॥
चैत्रे च पीडाजननी मलमासं विवर्जयेत् ।
(सिद्धान्तशेखरे)
शरत्काले च वैशाखे दीक्षा श्रेष्ठफलप्रदा ॥ २-४ ॥
फाल्गुने मार्गशीर्षे च ज्येष्ठे दीक्षा च मध्यमा ।
आषाढे माघमासे च कनिष्ठा सा प्रकीर्तिता ॥ २-५ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/kriyA\/purashcharyArNavaH\/02_dIxAkAlAdi\/".replace(basePath, "/");
  pageVars.pageParams = {};
  pageVars.pageSource = "kriyA\/purashcharyArNavaH\/02_dIxAkAlAdi.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०२ दीक्षाकालादि</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२ दीक्षाकालादि">०२ दीक्षाकालादि</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/kriyA/purashcharyArNavaH/02_dIxAkAlAdi.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>दीक्षाकालदेशवास्तुयागकुण्डमण्डपादिनिर्णयपूर्वकमङ्कुरार्पणविधानम्॥</p>
<p>अथ दीक्षाकालनिर्णयः ।</p>
<p>तत्रादौ मासफलम् । तदुक्तम् (यामले)</p>
<p>वैशाखे तु शिवा दीक्षा विपुलां श्रियमादिशेत् ।<br>
ज्येष्ठे मृत्युप्रदा चैव आषाढे सुखसम्पदौ ॥ २-१ ॥</p>
<p>श्रावणे रत्नलाभः स्याद्भाद्रे दुःखप्रदा मता ।<br>
आश्विने सर्वसिद्धिः स्यात् कार्तिके ज्ञानसिद्धिदा ॥ २-२ ॥</p>
<p>शुभकृन्मार्गशीर्षे च पौषे ज्ञानविनाशिनी ।<br>
मेधावृद्धिकरी माघे फाल्गुने सर्ववश्यकृत् ॥ २-३ ॥</p>
<p>चैत्रे च पीडाजननी मलमासं विवर्जयेत् ।</p>
<p>(सिद्धान्तशेखरे)</p>
<p>शरत्काले च वैशाखे दीक्षा श्रेष्ठफलप्रदा ॥ २-४ ॥</p>
<p>फाल्गुने मार्गशीर्षे च ज्येष्ठे दीक्षा च मध्यमा ।<br>
आषाढे माघमासे च कनिष्ठा सा प्रकीर्तिता ॥ २-५ ॥</p>
<p>निन्दितश्चैत्रमासस्तु पौषो भाद्रपदस्तथा ।</p>
<p>गोपालमन्त्रदीक्षायां तु चैत्रोऽपि प्रशस्तः । तदुक्तं गौतमेन ।</p>
<p>मन्त्रारम्भस्तु चैत्रे स्यात् समस्तपुरुषार्थदः ॥ २-६ ॥</p>
<p>वैशाखे रत्नलाभः स्यात् ज्येष्ठे तु मरणं ध्रुवम् ।<br>
आषाढे बन्धुनाशः स्यात् पूर्णायुः श्रावणे भवेत् ॥ २-७ ॥</p>
<p>प्रजानाशो भवेद्भाद्रे आश्विने रत्नसञ्चयः ।<br>
कार्तिके मन्त्रसिद्धिः स्यात् मार्गशीर्षे तथा भवेत् ॥ २-८ ॥</p>
<p>पौषे तु शत्रुपीडा स्यान्माघे मेधाविवर्धनम् ।<br>
फाल्गुने सर्वकामाः स्युर्मलमासं विवर्जयेत् ॥ २-९ ॥</p>
<p>प्। ७६) अथ पक्षफलम् । तदुक्तम् (रुद्रयामले)</p>
<p>शुक्लपक्षे शुभा दीक्षा कृष्णेऽप्यापञ्चमीदिनम् ।<br>
क्षीणेन्दौ व्रतदीक्षां च न कुर्यान्मन्त्रवित्तमः ॥ २-१० ॥</p>
<p>कृष्णाष्टमीमारभ्य शुक्लचतुर्दशीं यावत् क्षीणचन्द्रः ।<br>
अथ तिथिफलम् । तदुक्तम् (यामले)</p>
<p>प्रतिपत्संस्कृता दीक्षा ज्ञाननाशकरी मता ।<br>
द्वितीयायां भवेज्ज्ञानं तृतीयायां सुखी भवेत् ॥ २-११ ॥</p>
<p>चतुर्थ्यां धननाशः स्यात् पञ्चम्यां बुद्धिवर्धनम् ।<br>
षष्ठ्यां ज्ञानक्षयं सौख्यं लभते सप्तमीदिने ॥ २-१२ ॥</p>
<p>अष्टम्यां बुद्धिनाशः स्यान्नवम्यां वपुषः क्षयः ।<br>
दशम्यां राजसौभाग्यमेकादश्यां शुचिर्भवेत् ॥ २-१३ ॥</p>
<p>द्वादश्यां सर्वसिद्धिः स्यात् त्रयोदश्यां दरिद्रता ।<br>
तिर्यग्योनिश्चतुर्दश्यां कृमिर्मासावसानके ॥ २-१४ ॥</p>
<p>पक्षान्ते सर्वसिद्धिः स्यादस्वाध्यायं विवर्जयेत् ।<br>
सन्ध्यागर्जननिर्घोषे भूकम्पोल्कानिपातने ॥ २-१५ ॥</p>
<p>त्रिरात्रं वर्जयेन्मन्त्री श्रुत्युक्तानपि वर्जयेत् ।</p>
<p>(तत्त्वसारसंहितायाम्)</p>
<p>तां तां तिथिं समालोच्य तद्भक्ता।स्तत्र दीक्षयेत् ॥ २-१६ ॥</p>
<p>ब्रह्मणः पूर्णमास्युक्ता द्वादशी चक्रधारिणः ।<br>
चतुर्दशी शिवस्योक्ता वाचः प्रोक्ता त्रयोदशी ॥ २-१७ ॥</p>
<p>द्वितीया च श्रियाः प्रोक्ता पार्वत्याश्च तृतीयका ।<br>
चतुर्थी गणनाथस्य भानोः प्रोक्ता च सप्तमी ॥ २-१८ ॥</p>
<p>नित्यामार्गेषु पार्वत्या अष्टमी च चतुर्दशी ।</p>
<pre><code>अथ मासान्तपक्षान्तावित्युक्तत्वान्मासान्तं सङ्क्रान्तेर्गतदिनं पक्षान्तं पूर्णमास्यवास्ये । तदुक्तम् (गौतमीये)  
</code></pre>
<p>प्। ७७) सौरमासि शुभा दीक्षा न चान्द्रे न च तारके ॥ २-१९ ॥</p>
<p>इति वचनान्मासान्तं सौरमासान्तं ज्ञेयम् ।<br>
अथ वारफलम् ।</p>
<p>रविवारे भवेद्वित्तं सोमे शान्तिर्भवेत् किल ।<br>
आयुरङ्गारके हन्ति तत्र दीक्षां विवर्जयेत् ॥ २-२० ॥</p>
<p>बुधे सौन्दर्यमाप्नोति ज्ञानं स्यात् तु बृहस्पतौ ।<br>
शुक्रे सौभाग्यमाप्नोति यशोहानिः शनैश्चरे ॥ २-२१ ॥</p>
<p>अथ नक्षत्रफलम् । तदुक्तम् (त्रिपुरार्णवे)</p>
<p>अश्विन्यां सुखमाप्नोति भरण्यां मरणं ध्रुवम् ।<br>
कृत्तिकायां भवेद्दुःखी रोहिण्यां वाक्पतिर्भवेत् ॥ २-२२ ॥</p>
<p>मृगशीर्षे सुखावाप्तिरार्द्रायां बन्धुनाशनम् ।<br>
पुनर्वसौ धनाढ्यः स्यात् पुष्ये शत्रुविनाशनम् ॥ २-२३ ॥</p>
<p>आश्लेषायां भवेन्मृत्युर्मघायां दुःखमोचनम् ।<br>
सौन्दर्यं पूर्वफाल्गुन्यां प्राप्नोतीति न संशयः ॥ २-२४ ॥</p>
<p>ज्ञानं चोत्तरफाल्गुन्यां हस्तायां च बली भवेत् ।<br>
चित्रायां ज्ञानसिद्धिः स्यात् स्वात्यां शत्रुविनाशनम् ॥ २-२५ ॥</p>
<p>विशाखायां भवेत् सौख्यमनुराधा च बुद्धिदा ।<br>
ज्येष्ठायां सुतहानिः स्यान्मूलायां कीर्तिवर्धनम् ॥ २-२६ ॥</p>
<p>पूर्वाषाढोत्तराषाढे भवेतां कीर्तिदायिके ।<br>
श्रवणायां भवेद्दुःखी धनिष्ठायां दरिद्रता ॥ २-२७ ॥</p>
<p>बुद्धिः शतभिषायां स्यात् पूर्वभाद्रे सुखी भवेत् ।<br>
सौख्यं चोत्तरभाद्रे स्याद्रेवत्यां कीर्तिवर्धनम् ॥ २-२८ ॥</p>
<p>(रत्नावल्याम्)</p>
<p>प्रतिपत्पूर्वाषाढा च पञ्चमीकृत्तिका तथा ।<br>
प्। ७८) पूर्वभाद्रपदा षष्ठ्यां दशमीरोहिणी तथा ॥ २-२९ ॥</p>
<p>द्वादश्यां सार्पनक्षत्रमर्यम्णा च त्रयोदशी ।<br>
नक्षत्रलुप्ता इत्येते देवानामपि नाशदा ॥ २-३० ॥</p>
<p>अथ लग्नफलम् (राजमार्तण्डे)</p>
<p>गुर्वर्कभार्गवाशुद्धौ दीक्षा दारिद्र्यकारिणी ।<br>
शुभेऽह्नि शुभलग्ने च दीक्षैश्वर्यप्रदायिनी ॥ २-३१ ॥</p>
<p>(रुद्रयामले)</p>
<p>वृषे सिंहे च कन्यायां धनुर्मीनाख्यलग्नके ।<br>
चन्द्रतारानुकूलेऽह्नि दद्याद्दीक्षां सदा गुरुः ॥ २-३२ ॥</p>
<p>(मेरुतन्त्रे)</p>
<p>सदा दुःखं सदा हानिर्वामिनां मिथुने शुभम् ।<br>
वामिनां यवनानां च निरुद्धं बहुधा शुभम् ॥ २-३३ ॥</p>
<p>(स्मृतिसंहितायाम्)</p>
<p>स्थिर लग्नं विष्णुमन्त्रे शिवमन्त्रे चरं स्मृतम् ।<br>
द्विस्वभावगतं लग्नं शक्तिमन्त्रेषु शस्यते ॥ २-३४ ॥</p>
<p>(गौतमीये सौभाग्यरत्नाकरे च)</p>
<p>त्रि३षडा६य१ग१ताः पापाः सौम्याः के१४७न्द्र१०त्रिको५ण९गाः ।<br>
दीक्षायां तु शुभाः प्रोक्ता रन्ध्रस्थाः सर्वनाशकाः ॥ २-३५ ॥</p>
<p>स्थिरे लग्ने शुभा दीक्षा द्विस्वभावे च मध्यमा ।<br>
नैव कुर्याच्चरे लग्ने दीक्षां चैव शुभेच्छुभिः ॥ २-३६ ॥</p>
<p>तृतीयैकादशः षष्ठो दशमस्थः शुभः शशी ।</p>
<p>अथ योगफलम् (मेरुतन्त्रे)</p>
<p>विष्कम्भादिकयोगानां नामतुल्यं फलं भवेत् ॥ २-३७ ॥</p>
<p>आनन्दादिकयोगानां सर्वत्राविकलं फलम् ।<br>
प्। ७९) मन्वाद्यासु युगाद्यासु दीक्षा सर्वसमृद्धिदा ॥ २-३८ ॥</p>
<p>ताश्चोक्ताः (मुहूर्तचिन्तामणौ)</p>
<p>मन्वाद्यास्त्रितिथी मधौ तिथिरवी ऊर्जे शुचौ दिक्तिथी<br>
ज्येष्ठेऽन्त्ये च तिथिस्त्विषे नव तपस्यश्वाः सहस्ये शिवाः ।<br>
भाद्रेऽग्निश्च सिते त्वमाष्ट नभसः कृष्णे युगाद्यासिते<br>
गोग्नी बाहुलराधयोर्मदनदर्शौ भाद्रमाघासिते ॥ २-३९ ॥</p>
<p>(अग्निपुराणे)</p>
<p>नवम्यां शुक्लपक्षस्य कार्तिके निरगात् कृतम् ।<br>
त्रेतासिततृतीयायां वैशाखे द्वापरं युगम् ॥ २-४० ॥</p>
<p>दर्शे तु माघमासस्य त्रयोदश्यां नभस्यके ।<br>
कृष्णे कलिर्द्विसप्तास्तु ज्ञेया मन्वन्तरादयः ॥ २-४१ ॥</p>
<p>(योगिनीतन्त्रे)</p>
<p>रविसङ्क्रमणे चैव सूर्यस्य ग्रहणे तथा ।<br>
तत्र लग्नादिकं किञ्चिन्न विचार्यं कदाचन ॥ २-४२ ॥</p>
<p>महाष्टम्यां विशेषेण धर्मकामार्थसिद्धये ।</p>
<p>(बृहच्छ्रीक्रमे)</p>
<p>विषुवेऽयनयोर्द्वन्द्वे सङ्क्रान्त्यां मदनोत्सवे ॥ २-४३ ॥</p>
<p>गुरुपर्वदिने चैव दीक्षा शुभफलप्रदा ।</p>
<p>गुरुपर्वाणि च (भुवनेश्वरी तन्त्रे)</p>
<p>षष्ठीभाद्रपदे मासि इषे कृष्णा त्रयोदशी ॥ २-४४ ॥</p>
<p>कार्तिके नवमी शुक्ला तृतीया मार्गशीर्षके ।<br>
पौषस्य नवमी शुक्ला माघे चैव चतुर्थिका ॥ २-४५ ॥</p>
<p>फाल्गुने नवमी शुक्ला चैत्रे कामत्रयोदशी ।<br>
वैशाखे चाक्षया चैव ज्येष्ठे दशहरा तथा ॥ २-४६ ॥</p>
<p>आषाढे पञ्चमी शुक्ला श्रावणे कृष्णपञ्चमी ।<br>
प्। ८०) एतानि गुरुपर्वाणि पुण्यान्याहुर्मनीषिणः ॥ २-४७ ॥</p>
<p>(सारसङ्ग्रहे)</p>
<p>पञ्चम्येकादशी शुक्ला सप्तमी च त्रयोदशी ।<br>
दशमी शुक्लपक्षस्य द्वादशी तु विशेषतः ॥ २-४८ ॥</p>
<p>तृतीया विहिता नित्यं षष्ठी सर्वत्र निन्दिता ।</p>
<p>विष्णुयामले ।</p>
<p>देवीबोधं समारभ्य यावत् स्यान्नवमीतिथिः ॥ २-४९ ॥</p>
<p>(रत्नावल्याम्)</p>
<p>योगाश्च प्रीतिरापुष्मान् सौभाग्यः शोभनः शुभः ।<br>
सुकर्मा च धृतिर्वृद्धिर्ध्रुवः सिद्धिश्च हर्षणः ॥ २-५० ॥</p>
<p>वरीया।श्च शिवः सिद्धो ब्रह्मा इन्द्रश्च षोडश ।</p>
<p>अथ करणनिर्णयः (गौतमीयतन्त्रे)</p>
<p>शुभानि करणान्याहुर्दीक्षायां च विशेषतः ॥ २-५१ ॥</p>
<p>शकुन्यादीनि विष्टिं च विशेषेण विवर्जयेत् ।</p>
<p>अथ सूर्यराशिफलम् (सारसङ्ग्रहे)</p>
<p>मन्त्राद्यारम्भणे मेषो धनधान्यप्रदो भवेत् ॥ २-५२ ॥</p>
<p>वृषे मरणमाप्नोति मिथुनेऽपत्यनाशनम् ।<br>
कर्कटे सर्वसिद्धिः स्यात् सिंहे मेधाविवर्धनम् ॥ २-५३ ॥</p>
<p>कन्या लक्ष्मीप्रदा नित्यं तुलायां सर्वसिद्धयः ।<br>
वृश्चिके सर्वसिद्धिः स्याद्धनुर्ज्ञानविनाशनम् ॥ २-५४ ॥</p>
<p>मकरः पुत्रदः प्रोक्तः कुम्भो धनसमृद्धिदः ।<br>
मीनो दुःखप्रदो नित्यमेवं राशिफलं प्रिये ॥ २-५५ ॥</p>
<p>(गार्ग्यसंहितायाम्)</p>
<p>निन्दितेष्वपि मासेषु दीक्षोक्ता ग्रहणे शुभा ।<br>
सूर्यग्रहणकालस्य समानो नास्ति भूतले ॥ २-५६ ॥</p>
<p>तत्र यद्यत् कृतं कर्म अनन्तफलदं भवेत् ।<br>
प्। ८१) एता एव महेशानि दश विद्याः प्रकीर्तिताः ॥ २-५७ ॥</p>
<p>नात्र सिद्धाद्यपेक्षास्ति नक्षत्रादिविचारणा ।<br>
कालादिशोधनं नास्ति साध्यादिदूषणं न हि ॥ २-५८ ॥</p>
<p>(समयातन्त्रे)</p>
<p>अयने विषुवे चैव युगाद्यासु तथैव च ।<br>
ग्रहणे च महातीर्थे न कालस्य विचारणा ॥ २-५९ ॥</p>
<p>तुलसीनिकटे बिल्वमूले धात्रीतले तथा ।<br>
अनादिदेवसान्निध्ये महाक्षेत्रे गवां गृहे ॥ २-६० ॥</p>
<p>देवीपूजादिने वापि नास्ति कालस्य निर्णयः ।</p>
<p>(यामले)</p>
<p>मन्वाद्यासु युगाद्यासु दीक्षा सर्वसमृद्धिदा ॥ २-६१ ॥</p>
<p>ताश्चोक्ता (मुहूर्तचिन्तामणौ)</p>
<p>मन्वाद्यास्त्रितिथी मधौ तिथिरवी ऊर्जे शुचौ दिक्तिथी<br>
ज्येष्ठेऽन्त्ये च तिथिस्त्विषे नव तपस्यश्वाः शिवा ।<br>
भाद्रेऽग्निश्च सिते त्वमाष्ट नभसः कृष्णे युगाद्यासिते<br>
गोग्नी बाहुलराधयोर्मदनदर्शौ भाद्रमाघासिते ॥ २-६२ ॥</p>
<p>(अग्निपुराणे)</p>
<p>नवम्यां शुक्लपक्षस्य कार्तिके निरगात् कृतम् ।<br>
त्रेतासियतृतीयायां वैशाखे द्वापरं युगम् ॥ २-६३ ॥</p>
<p>दर्शे तु माघमासस्य त्रयोदश्यां नभस्यके ।<br>
कृष्णे कलिर्द्विसप्तास्तु ज्ञेया मन्वन्तरादयः ॥ २-६४ ॥</p>
<p>(योगिनी तन्त्रे)</p>
<p>रविसङ्क्रमणे चैव सूर्यस्य ग्रहणे तथा ।<br>
तत्र लग्नादिकं किञ्चिन्न विचार्यं कदाचन ॥ २-६५ ॥</p>
<p>महाष्टम्यां विशेषेण धर्मकामार्थसिद्धये ।</p>
<p>प्। ८२) (बृहच्छ्रीक्रमे)</p>
<p>विषुवेऽयनयोर्द्वन्द्वे सङ्क्रान्त्यां मदनोत्सवे ॥ २-६६ ॥</p>
<p>गुरुपर्वदिने चैव दीक्षा शुभफलप्रदा ।</p>
<p>गुरुपर्वाणि च (भुवनेश्वरी तन्त्रे)</p>
<p>षष्ठीभाद्रपदे मासि इषे कृष्णा त्रयोदशी ॥ २-६७ ॥</p>
<p>कार्तिके नवमी शुक्ला तृतीया मार्गशीर्षके ।<br>
पौषस्य नवमी शुक्ला माघे चैव चतुर्थिका ॥ २-६८ ॥</p>
<p>फाल्गुने नवमी शुक्ला चैत्रे कामत्रयोदशी ।<br>
वैशाखे चाक्षया चैव ज्येष्ठे दशहरा तथा ॥ २-६९ ॥</p>
<p>आषाढे पञ्चमी शुक्ला श्रावणे कृष्णपञ्चमी ।<br>
एतानि गुरुपर्वाणि पुण्यान्याहुर्मनीषिणः ॥ २-७० ॥</p>
<p>(सारसङ्ग्रहे)</p>
<p>पञ्चम्येकादशी शुक्ला सप्तमी च त्रयोदशी ।<br>
दशमी शुक्लपक्षस्य द्वादशी तु विशेषतः ॥ २-७१ ॥</p>
<p>तृतीया विहिता नित्यं षष्ठी सर्वत्र निन्दिता ।</p>
<p>विष्णुयामले ।</p>
<p>देवीबोधं समारभ्य यावत् स्यान्नवमीतिथिः ॥ २-७२ ॥</p>
<p>कृता तासु बुधैर्दीक्षा सर्वाभीष्टफलप्रदा ।<br>
बोधने चैव दुर्गायाः कालाकालं न शोधयेत् ॥ २-७३ ॥</p>
<p>अशोकाख्याष्टमी यत्र रामाख्या नवमी तथा ।</p>
<p>(स्मृतिसंहितायाम्)</p>
<p>व्यतीपातो वैधृतिश्च दीक्षायोगाः शुभावहाः ॥ २-७४ ॥</p>
<p>तदुक्तम् (राजमार्तण्डे)</p>
<p>श्रवणाश्विधनिष्ठार्द्रानागदैवतमस्तके ।<br>
यद्यमा रविवारेण व्यतीपातः स उच्यते ॥ २-७५ ॥</p>
<p>प्। ८३) नागदैवतमाश्लेषा । मस्तके प्रथमपदे ।</p>
<p>कन्यायां यदि वा स्यातां मेषे भूमिजभानुजौ ।<br>
तामसी शनिवारे च सप्तमी कुम्भभास्करे ॥ २-७६ ॥</p>
<p>सूर्यग्रहशतैस्तुल्यो व्यतीपातः स उच्यते ।</p>
<p>तामसी कृष्णा । (महोग्रताराकल्पे)</p>
<p>कृष्णपक्षस्य चाष्टम्यां शुभलग्ने शुभे क्षणे ॥ २-७७ ॥</p>
<p>पूर्वभाद्रपदे शुक्ले मित्रतारासुसंयुते ।<br>
अथवा चानुराधायां रेवत्यां तु प्रशस्यते ॥ २-७८ ॥</p>
<p>जानीयाच्छोभनं कालं मन्त्रस्य ग्रहणं प्रति ।<br>
एषे चैव विशेषेण कार्तिके च विशेषतः ॥ २-७९ ॥</p>
<p>महाचीनक्रमेणैव न दोषो नीलशारदे ।</p>
<p>(शैवागमे)</p>
<p>धर्मदः प्रातःकालः स्यात् सङ्गमो राज्यदायकः ॥ २-८० ॥</p>
<p>मध्याह्ने सर्वसिद्धिः स्यात् सायाह्नो मध्यमो भवेत् ।<br>
रजनी मन्त्रदाने तु निषिद्धा दैशिकोत्तमैः ॥ २-८१ ॥</p>
<p>(क्रियाकाण्डशेखरे)</p>
<p>मौमुक्षवीं प्रत्यथ न कालादिनियमः स्मृतः ।<br>
निन्द्यानि तानि सर्वाणि प्रशस्तानि विमुक्तये ॥ २-८२ ॥</p>
<p>सर्वास्तारा ग्रहाः सर्वे नक्षत्राणि च राशयः ।<br>
यस्मिन्नहानि सन्तुष्टो गुरुः सर्वे शुभावहाः ॥ २-८३ ॥</p>
<p>सन्तुष्टे तु गुरौ तत्र सन्तुष्टाः सर्वदेवताः ।<br>
यदैवेच्छा तदा दीक्षा गुरोराज्ञानुरूपतः ॥ २-८४ ॥</p>
<p>न कालनियमस्तत्र न देशनियमस्तथा ।<br>
गुरुं सन्तोषयेद्भक्त्या स्वयमेव तथा भवेत् ॥ २-८५ ॥</p>
<p>प्। ८४) अथ दीक्षास्थाननिर्णयः । तदुक्तं (पूर्णपद्धतौ)</p>
<p>गोशालायां गुरोर्गेहे देवागारे च कानने ।<br>
पुण्यक्षेत्रे तथोद्याने नदीतीरे च स्वाश्रमे ॥ २-८६ ॥</p>
<p>धात्रीबिल्वसमीपे च पर्वताग्रे गुहासु च ।<br>
गङ्गायां तत्कृतं सर्वं कोटिकोटिगुणं भवेत् ॥ २-८७ ॥</p>
<p>(यामले)</p>
<p>पुण्यतीर्थे कुरुक्षेत्रे देवीपीठचतुष्टये ।<br>
प्रयागे श्रीगिरौ काश्यां कालाकालं न शोधयेत् ॥ २-८८ ॥</p>
<p>(योगिनीतन्त्रे)</p>
<p>गयायां भास्करक्षेत्रे विरजे चन्द्रपर्वते ।<br>
चत्वरे च मतङ्गे च तथा कन्याश्रमेषु च ॥ २-८९ ॥</p>
<p>न गृह्णीयात् ततो दीक्षां तीर्थेष्वेतेषु पार्वति ।</p>
<p>अथ मन्त्रविशेषेषु देवताविशेषाणां शापाः प्रोक्ताः (मेरुतन्त्रे)</p>
<p>सुरया सुधया पूर्वदेवा देवा विमोहिताः ॥ २-९० ॥</p>
<p>यदा तदा तु भगवान् प्रोवाच मधुसूदनः ।<br>
कः पूज्यो भवतां मध्ये श्रेष्ठस्तन्मे निगद्यताम् ॥ २-९१ ॥</p>
<p>उन्मत्ताश्च तदा देवाः श्रेष्ठोऽहमिति चाब्रुवन् ।<br>
किञ्चित् स्मित्वा तु भगवान् मोहयन्नात्ममायया ॥ २-९२ ॥</p>
<p>इत्यवोचद्यस्य वाक्यं शापे चानुग्रहे क्षमम् ।<br>
स एव देवः श्रेष्ठोऽत्र पूर्वो वाप्यपरोऽपि वा ॥ २-९३ ॥</p>
<p>इति श्रुत्वा वचो विष्णोरशप।श्च परस्परम् ।<br>
मन्त्ररूपाण्यतो देवि संस्कारैः शापमोक्षणम् ॥ २-९४ ॥</p>
<p>विना तु शापमोक्षेण कः सिद्धिं प्राप्नुयाज्जनः ।</p>
<p>श्रीदेव्युवाच ।</p>
<p>शापः केन कथं दत्तः शप्ते जप्ते च किं फलम् ॥ २-९५ ॥</p>
<p>प्। ८५) निःशापत्वं कथं तेषां सिद्धिः स्यादिति मे वद ।</p>
<p>श्रीशिव उवाच ।</p>
<p>आदिमध्यावसानेषु वायुर्यस्य व्यवस्थितः ॥ २-९६ ॥</p>
<p>चतुराद्यो चैकबीजोऽनेकधा यत्र सङ्गतः ।<br>
केनाथवा समाक्रान्तः स मन्त्रश्छेदितोऽसिना ॥ २-९७ ॥</p>
<p>कार्तिकेयेन तज्जापाच्छिद्यन्तेऽस्य मनोरथाः ।<br>
आदौ मध्येऽवसाने वा भूबीजयुगलं भवेत् ॥ २-९८ ॥</p>
<p>आदौ यद्वा द्विधा वज्री त्रिधा मध्ये ततो द्विधा ।<br>
रुद्धौ शुक्रस्य शापेन भुक्तिमुक्तिविवर्जितौ ॥ २-९९ ॥</p>
<p>जातो मन्त्रो वामदक्षमार्गयोरपि सेवितौ ।<br>
ह्रीमो।फ्रे।श्री।ष्वेकतमं यत्र बीजं न दृश्यते ॥ २-१०० ॥</p>
<p>हू।कारो वा स मन्त्रस्तु शक्तिहीनः कृतः सुरैः ।<br>
एतादृशश्चेत् सञ्जप्तः सामर्थ्यं हन्ति मन्त्रिणः ॥ २-१०१ ॥</p>
<p>शक्तिहीनस्य वामस्य मरणं नात्र संशयः ।<br>
नादौ ह्री। न च मध्ये क्ली। क्रो।ते वा नैव दृश्यते ॥ २-१०२ ॥</p>
<p>असौ पराङ्मुखो मन्त्रो जातः सूर्यस्य शापतः ।<br>
पराङ्मुखं भजेन्मन्त्री देवता स्यात् पराङ्मुखी ॥ २-१०३ ॥</p>
<p>दैवात् कार्येऽपि संसिद्धे लोकः स्याच्च पराङ्मुखः ।<br>
आदावन्ते तथा मध्ये हं वा सं वा न दृश्यते ॥ २-१०४ ॥</p>
<p>बधिरास्ते कृता मन्त्रा देवाचार्येण शापतः ।<br>
जप्ते तु बधिरे मन्त्रे विस्मृतिस्तस्य जायते ॥ २-१०५ ॥</p>
<p>जायते बधिरो नूनं महाकालेन भाषितम् ।<br>
सूर्यबीजं हकारः स्याच्चन्द्रबीजं तु सः स्मृतः ॥ २-१०६ ॥</p>
<p>प्। ८६) रेफोऽग्निबीजमुद्दिष्टमेतन्नेत्रत्रयं मम ।<br>
पञ्चाक्षरे यन्त्रमन्त्रे यत्रैकमपि नास्ति चेत् ॥ २-१०७ ॥</p>
<p>मम शापान्नेत्रहीनो दुःखशोकामयप्रदः ।<br>
नादौ मध्ये न चान्ते वा ह्सो। वा हंस वाथ हौ। ॥ २-१०८ ॥</p>
<p>ऐ। वा फ्रे। वाथवा हू। वा नमो वा ह्री। मनुः स तु ।<br>
शापेन कीलितो देवि राजदेवेन पार्वति ॥ २-१०९ ॥</p>
<p>यदा तु कीलितो मन्त्रो न सिद्धिमुपगच्छति ।<br>
मध्ये एको लकारो वा फट् वान्ते लद्वयं यदि ॥ २-११० ॥</p>
<p>फट्द्वयं वा त्रयं वान्ते न चेत् स स्तम्भितो मनुः ।<br>
शापेन भैरवेणास्मात् सिद्धं भवति शोभनम् ॥ २-१११ ॥</p>
<p>कदाचिन्नैव दुःखं च प्रायशो बहुलं भवेत् ।<br>
आदौ तु यस्य मन्त्रस्य क्रमात् सप्ताक्षराणि चेत् ॥ २-११२ ॥</p>
<p>रेफेण वा यकारेण संयुक्तानि मनुः स तु ।<br>
वाय्वग्निशापसन्दग्धः साधकं परितापयेत् ॥ २-११३ ॥</p>
<p>तस्मात् संस्कारयेद्देवि सिद्धये साधकोत्तमः ।<br>
द्वाभ्यां त्रिभिरथो षड्भिरष्टभिर्वा प्रदृश्यते ॥ २-११४ ॥</p>
<p>यदाक्षरैरन्तरितः फट्कारः स निगद्यते ।<br>
नारसिंहस्य शापेन त्रस्तः सन्त्रासयेत् सदा ॥ २-११५ ॥</p>
<p>स्वप्नादौ साधनं नैव सिद्धिः सन्दृश्यते क्वचित् ।<br>
ओ। वा ह। वा सकारो वा नादौ भीतो मनुः स तु ॥ २-११६ ॥</p>
<p>ब्रह्मशापाद्धीनसिद्धिर्भवेदत्यन्तकष्टदः ।<br>
आदिमध्यावसानेषु मिलित्वा मचतुष्टयम् ॥ २-११७ ॥</p>
<p>प्। ८७) स मन्त्रो मलिनो मायाशापान्मालिन्यकारकः ।<br>
हू। चादौ वा मन्त्रमध्ये वान्ते फट्- युगलं भवेत् ॥ २-११८ ॥</p>
<p>तिरस्कृतो रुद्रशापात् साध्यं कुर्यात् तिरस्कृतम् ।<br>
आदौ तारद्वयं चान्ते वषडस्त्रं च मध्यगम् ॥ २-११९ ॥</p>
<p>कुटुम्बकलहं कुर्याद्बालाशापेन भेदितः ।<br>
हकारेण सकारेण रहितस्त्र्यक्षरस्तु यः ॥ २-१२० ॥</p>
<p>सुषुप्तः सिंहशापेन प्रोक्तोऽभीष्टफलापहः ।<br>
अष्टादशाक्षरादिर्यः पञ्चफट्कारपूर्वकः ॥ २-१२१ ॥</p>
<p>चामुण्डाशापतो जातो मदोन्मत्तो न शोभनः ।<br>
मध्ये चेत् पञ्च फट्काराः कालिकाशापतः स तु ॥ २-१२२ ॥</p>
<p>मूर्छितो मूर्छितं कुर्याद्वामिनं तु विशेषतः ।<br>
एवमन्ते च फट्कारपञ्चकं स तु रम्भया ॥ २-१२३ ॥</p>
<p>हृतवीर्यस्तु शापेन कृतः क्षीणत्वकारकः ।<br>
चत्वारो यत्र फट्कारा आदिमध्यावसानिकाः ॥ २-१२४ ॥</p>
<p>अष्टादशाक्षरो हीनो हानिर्भैरवशापतः ।<br>
एकोनविंशत्यर्णश्च ह्री।क्रोमो।कारसंयुतः ॥ २-१२५ ॥</p>
<p>प्रध्वस्तः कामशापेन ध्वंसयेत् कामकारणात् ।<br>
सप्तवर्णो मनुर्बालः कुमारोऽष्टाक्षरः स्मृतः ॥ २-१२६ ॥</p>
<p>षोडशार्णस्तु तरुणः प्रौढो व्योमाब्धिवर्णकः ।<br>
त्रिंशत्कलाः शतं वेदकाष्ठावर्णास्तु यत्र तु ॥ २-१२७ ॥</p>
<p>सकृद्धि एते कालेन शप्ता दुःखानि कुर्वते ।<br>
नवार्ण ओ।कारयुतश्चामुण्डाशापतो मनुः ॥ २-१२८ ॥</p>
<p>निस्त्रिंशः साधकं छिन्द्यान्निस्त्रिंशेन न संशयः ।<br>
प्। ८८) अन्ते नमो वा स्वाहा वा नास्ति वा यस्य मध्यतः ॥ २-१२९ ॥</p>
<p>वषट् वौषट् सहू।फट् च एतद्वा नास्त्यसौ मनुः ।<br>
निर्बीज इति संशप्तो भुवनेश्यास्य साधकः ॥ २-१३० ॥</p>
<p>सेवां कुर्याल्लभेद्वंशनाशं वंशत्रयादितः ।<br>
आदिमध्यावसानेषु फट्फट्कारस्तु यस्य तु ॥ २-१३१ ॥</p>
<p>कौमार्यस्तु स शापेन सिद्धिहीनो न सिद्धिकृत् ।<br>
दशाक्षरो यस्तु मन्त्रः स गणेशस्य शापतः ॥ २-१३२ ॥</p>
<p>मन्दो जप्तस्तु मूर्खत्वं कुर्याज्जन्मनि जन्मनि ।<br>
आदिव्यञ्जनसंयोग एक एव स्वरो भवेत् ॥ २-१३३ ॥</p>
<p>तत् कूटं कूटतो हानिर्मातङ्ग्याः शापतः स्मृतः ।<br>
द्विवर्णः सत्त्वहीनः स्यादाश्विनेयस्य शापतः ॥ २-१३४ ॥</p>
<p>नाशयेत् साधकबलं राज्ञः सैन्यं विनाशयेत् ।<br>
चतुर्वर्णः केकरस्तु जातः सूर्यातिशापतः ॥ २-१३५ ॥</p>
<p>जपित्वा केकरं मन्त्रं चक्षुषा नैव पश्यति ।<br>
षडक्षराणि बीजहीना जाता रावणशापतः ॥ २-१३६ ॥</p>
<p>नाशयेत् साधकबलं राज्ञः सैन्यं विनाशयेत् ।<br>
वंशवृद्धिर्न तज्जापादन्यथा स्त्रीसुखं न हि ॥ २-१३७ ॥</p>
<p>सार्धत्रिसप्तसूर्यार्णा धूमावत्याश्च शापतः ।<br>
धूमताव्याकुलं चित्तं जायते साधकस्य तु ॥ २-१३८ ॥</p>
<p>विंशत् तथैकविंशच्च त्रिंशद्वर्णस्तु तारया ।<br>
शप्त आलिङ्गितश्चायं जपात् स्वप्नरते मृतिः ॥ २-१३९ ॥</p>
<p>द्वाविंशत्यक्षरो मन्त्रः सरस्वत्यास्तु शापतः ।<br>
मोहितं साधकं कुर्यात् पानादिव्यसनाकुलम् ॥ २-१४० ॥</p>
<p>प्। ८९) चतुर्विंशतिवर्णो यः सप्तविंशतिवर्णकः ।<br>
क्षुधार्तो राजमातङ्ग्याः शापाद्दारिद्र्यकारकः ॥ २-१४१ ॥</p>
<p>त्रयोविंशास्त्रयो रुद्रा वर्णाः कौलिकशापतः ।<br>
मन्त्रा दृप्तास्तज्जपेन छान्दसो जायते जनः ॥ २-१४२ ॥</p>
<p>षद्विंशदेकोनत्रिंशत् त्रिंशत् षट्त्रिंशदक्षरः ।<br>
पूष्णः शापादङ्गहीनः कामनापूरको न हि ॥ २-१४३ ॥</p>
<p>अष्टाविंशदेकत्रिंशद्वर्णौ नन्दीशशापतः ।<br>
अतिक्रूरः साध्यनाशं कृत्वा नश्येच्च साधकः ॥ २-१४४ ॥</p>
<p>अष्टत्रिंशाक्षरो मन्त्रो मातृकाणां तु शापतः ।<br>
अतिक्रुद्धस्तज्जपेन स्वकृतः स्वस्य सङ्क्षयः ॥ २-१४५ ॥</p>
<p>चत्वारिंशत् समारभ्य त्रिषष्टिं यावदक्षरम् ।<br>
सव्रीडा मालिकाशापात् सव्रीडास्तस्य साधकाः ॥ २-१४६ ॥</p>
<p>पञ्चषष्ट्यक्षरा ये स्युर्मन्त्रास्ते शान्तमानसाः ।<br>
कामशापेन तज्जापादुद्योगस्य फलं न हि ॥ २-१४७ ॥</p>
<p>षट्षष्टितो नवनवतिपर्यन्तं कुलस्य तु ।<br>
स्थानभ्रष्टास्तु शापेन जातास्तादृक् च साधकः ॥ २-१४८ ॥</p>
<p>क्वातिधृतिर्व्यतिधृतिः क्वङ्कयुग्मं द्विगोकराः ।<br>
शतत्रयं यत्र वर्णाः शापिताश्छिन्नमस्तया ॥ २-१४९ ॥</p>
<p>यूयं भवत निःस्नेहाः साधकानां भयापहाः ।<br>
निष्काममतिभिर्जप्ताः संसारस्नेहनाशकाः ॥ २-१५० ॥</p>
<p>चतुःशतान्यथारभ्य यावद्वर्णसहस्रकम् ।<br>
अतिवृद्धा यज्ञशापात् पौष्टिकादिषु वर्जिताः ॥ २-१५१ ॥</p>
<p>सहस्रार्णाधिका मन्त्रा दण्डपाणेस्तु शापतः ।<br>
प्। ९०) दण्डकाख्यापीडिताश्च तज्जपात् कष्टमाप्नुयात् ॥ २-१५२ ॥</p>
<p>द्विसहस्राधिका मन्त्रा भार्गवस्य तु शापतः ।<br>
खण्डीकृताः सप्तधा ते सिद्धिखण्डकराः स्मृताः ॥ २-१५३ ॥</p>
<p>अन्यछृण्वन्तु भो देवा मुनीनां जपतां यदा ।<br>
सिद्धिर्न जाता तु तदा दत्तः शापः सुदारुणः ॥ २-१५४ ॥</p>
<p>आश्वासनं देवतानां जातं सिद्धेरकारणात् ।<br>
उपदेशे गुरुं कुर्यात् तस्मात् तन्मन्त्रशोधनम् ॥ २-१५५ ॥</p>
<p>मन्त्रशोधनप्रकारमाह ।</p>
<p>तत्प्रकारं प्रवक्ष्यामि शृण्वन्तु सकलाः सुराः ।<br>
गुरुः सिद्धासने संस्थो गुदमेढ्रान्तरं दृढम् ॥ २-१५६ ॥</p>
<p>वामेन पार्ष्णिनापीड्य तस्योपरि तु विन्यसेत् ।<br>
पादं तु दक्षिणं गुल्फग्रन्थ्योरन्योन्यमर्दनम् ॥ २-१५७ ॥</p>
<p>यथा स्यात् तत् प्रकर्तव्यं ततो दक्षिणपार्ष्णिना ।<br>
लिङ्गमूलं विनिष्पीड्य स्थिरकाय उपाविशेत् ॥ २-१५८ ॥</p>
<p>गुदमाकुञ्च्य पवनमपानाख्यं तथा गुरुः ।<br>
उत्थापयेत् ततः प्राणवायुं सम्यङ्निरोधयेत् ॥ २-१५९ ॥</p>
<p>अपानप्राणयोः कुर्यात् सङ्घट्टं चैकदृङ्मनाः ।<br>
मूलाधारे चित्स्वरूपकुण्डल्यां परमात्मनि ॥ २-१६० ॥</p>
<p>जातदोषं स्वस्य मन्त्रं चिन्तयेत् तत्र सद्गुरुः ।<br>
तस्य मन्त्रस्याक्षराणि क्रमादेकैकशस्ततः ॥ २-१६१ ॥</p>
<p>सुषुम्णायास्तु मार्गेण मूलाधारे प्रवेशयेत् ।<br>
स्वाधिष्ठाने ततश्चक्रे मणिपूरे ह्यनाहते ॥ २-१६२ ॥</p>
<p>प्। ९१) विशुद्ध आज्ञाचक्रे च भित्त्वाभित्त्वा प्रवेशयेत् ।<br>
एवं नीत्वा ब्रह्मरन्ध्रं तत्रत्यात् सोममण्डलात् ॥ २-१६३ ॥</p>
<p>निर्गतामृतसंसिक्तान् मन्त्रार्णान् सुविभावयेत् ।<br>
पुनः सुषुम्णामार्गेण आज्ञाचक्रेऽवतारयेत् ॥ २-१६४ ॥</p>
<p>विशुद्धेऽनाहते वापि मणिपूरे च चक्रके ।<br>
स्वाधिष्ठाने ततो भेदान्मूलाधारे प्रवेशयेत् ॥ २-१६५ ॥</p>
<p>ततस्तन्मन्त्रमृष्यादिन्यासपूर्वं जपेत् पुनः ।<br>
अष्टोत्तरसहस्रं तु तेन शुद्धो भवेन्मनुः ॥ २-१६६ ॥</p>
<p>अनुक्तशापान्निर्मुक्तं पश्चादुपदिशेच्च तम् ॥ २-१६६एफ़् ॥</p>
<pre><code>अनुक्तशापादिति मानसशापादित्यर्थः । वाचिकशापानां तु वक्ष्यमाणदशसंस्करनाश्यत्वादिति भावः । छिन्नत्वादिदोषाणामुक्तयोनिबन्धनाश्यत्वं नागभट्टैरप्युक्तम् ।  
</code></pre>
<p>छिन्ना रुद्धास्तम्भिताः कीलका ये<br>
सुप्ता मन्त्रा मूर्च्छिता हीनवीर्याः ।<br>
दग्धास्त्रस्ताः शत्रुपक्षे स्थिता ये<br>
बाला वृद्धा गर्विता यौवनेन ॥ २-१६७ ॥</p>
<p>ये निर्जीवा ये च सत्त्वेन हीनाः<br>
षण्ढीभूताश्चाङ्गमन्त्रैर्विहीनाः ।<br>
एते मुद्राबन्धनेनैव योन्या<br>
मन्त्राः सर्वे वीर्यवन्तो भवन्ति ॥ २-१६८ ॥</p>
<p>प्। ९२) (शारदायाम्)</p>
<p>दोषानिमानविज्ञाय यो मन्त्रान् भजते जडः ।<br>
सिद्धिर्न जायते तस्य कल्पकोटिशतैरपि ॥ २-१६९ ॥</p>
<p>मन्त्राणां दशसंस्कारास्तत्रैव ।</p>
<p>जननं१ जीवनं२ पश्चात् ताडनं३ बोधनं४ तथा ।<br>
तथाभिषेको५ विमलीकरणा६ऽप्यायने७ पुनः ॥ २-१७० ॥</p>
<p>तर्पणं८ दीपनं९ गुप्ति१०र्दशैता मन्त्रसंस्क्रियाः ।</p>
<p>जननादिप्रकारास्तु (मेरुतन्त्रे)</p>
<p>वाचिकानां तु शापानां नाशाद्यर्थमथोच्यते ॥ २-१७१ ॥</p>
<p>श्रीपर्ण्या वा चन्दनस्य पीठे चूतादिकस्य वा ।<br>
कस्तूरीकुङ्कुमाज्यैश्च विलिखेत् पाञ्चभौतिकम् ॥ २-१७२ ॥</p>
<p>चक्रमावाहयेत् तत्र मातृकाख्यां सरस्वतीम् ।<br>
यथोक्तविधिना पूजां कृत्वा चाष्टोत्तरं शतम् ॥ २-१७३ ॥</p>
<p>जपित्वा मातृकां तस्या मध्यात् स्वाभीष्टमन्त्रकम् ।<br>
स्वरव्यञ्जनविन्दू।श्च सर्गयोगाक्षराणि च ॥ २-१७४ ॥</p>
<p>पृथक् पृथगथोद्धृत्य चैकीकृत्य गुरूक्तितः ।<br>
गृहीतं जनयेन्मन्त्रं प्रोक्तं सञ्जननं त्विदम् ॥ २-१७५ ॥</p>
<p>आद्यन्तं प्रणवं कृत्वा प्रणवान्तरितं जपेत् ।<br>
अष्टोत्तरशतं मन्त्रं वर्णानेतत् तु जीवनम् ॥ २-१७६ ॥</p>
<p>रोचनाकुङ्कुमाभ्यां च भूर्जपत्रे लिखेन्मनुम् ।<br>
प्रत्यक्षरं शतं वारं ताडयेच्चन्दनाम्भसा ॥ २-१७७ ॥</p>
<p>समुच्चरन् वायुबीजमेतत् ताडनमुच्यते ।<br>
प्। ९३) कुण्ठिताः शाबरा मन्त्रास्ताडिताः सिद्धिकारकाः ॥ २-१७८ ॥</p>
<p>पूर्वोक्तपीठे संलिख्य तन्मन्त्राक्षरसङ्ख्यया ।<br>
आदाय करवीरस्य पुष्पाण्यथ समुच्चरन् ॥ २-१७९ ॥</p>
<p>प्रत्यक्षरं च तैः पुष्पैः शतवारं हुनेदिति ।<br>
उच्चरन् वह्निबीजं च बोधनं त्वेतदुच्यते ॥ २-१८० ॥</p>
<p>(शारदायां) तु हुनेदित्युक्ते हन्यादित्युक्तम् ।</p>
<p>विलिखेन्मन्त्रयन्मन्त्री प्रसूनैः करवीरजैः ।</p>
<p>तन्मन्त्राक्षरसङ्ख्यातैर्हन्याद्रान्तेन बोधितम्- इति ।<br>
रान्तेन वह्निबीजेन (मैरौ)</p>
<p>प्राग्वत् पीठे च तैर्द्रव्यैः पद्ममष्टदलं लिखेत् ॥ २-१८१ ॥</p>
<p>तत्कर्णिकायां मालत्या लिखेत् कलिकयैकया ।<br>
एकैकार्णं तु मन्त्रस्य तन्मन्त्राक्षरसङ्ख्यया ॥ २-१८२ ॥</p>
<p>बोधिद्रुपल्लवान् गृह्य तमेवं मन्त्रमुच्चरन् ।<br>
अभिषिञ्चाम्यमुं मन्त्रं नम इत्यभिषेचयेत् ॥ २-१८३ ॥</p>
<p>नानासुगन्धितोयेन पल्लवैकेन चाक्षरम् ।<br>
एकमष्टोत्तरशतमभिषिञ्चेदयं स्मृतः ॥ २-१८४ ॥</p>
<p>अभिषेको मन्त्रशुद्धिं कुर्यान्नॄणां यथा जलम् ।<br>
ज्योतिर्मन्त्रश्चिन्तनीयो मूलाधारेऽग्निमण्डले ॥ २-१८५ ॥</p>
<p>संस्कर्त्तव्यं मनुं तस्य ऊर्ध्वमेवं विभावयेत् ।<br>
आणवाख्यः साहजिक आगन्तुः कार्मणः स्मृतः ॥ २-१८६ ॥</p>
<p>योगाख्यो मायिकः प्रोक्तः स्वमन्त्रे तु मलत्रयम् ।<br>
प्। ९४) ज्योतिर्मन्त्रेण निर्दग्धमेकमेकं विचिन्तयेत् ॥ २-१८७ ॥</p>
<p>एवं तु विमलो जातः स्वमन्त्र इति चिन्तयेत् ।<br>
ज्योतिर्मन्त्रस्तु वेदादिह्रौमिति द्व्यक्षरो मतः ॥ २-१८८ ॥</p>
<p>विमलीकरणं ह्येतत् प्रयोगान्तेऽपि कारयेत् ।<br>
प्राग्वत् पीठे कुङ्कुमादिद्रव्यैर्मन्त्रं विलेखयेत् ॥ २-१८९ ॥</p>
<p>ताम्रादिपात्रं कर्पूरवासितेन जलेन च ।<br>
शुद्धेनापूर्य लिखितमन्त्रेणाष्टोत्तरं शतम् ॥ २-१९० ॥</p>
<p>अभिमन्त्र्य जलं तेन मन्त्रेण कुशविन्दुभिः ।<br>
प्रत्यक्षरं प्रोक्षयेत् त्रिरेतदाप्यायनं मतम् ॥ २-१९१ ॥</p>
<p>पुरश्चर्याक्लेशितानां समावर्त्तनवत् त्विदम् ।<br>
कस्तूर्याद्यैस्ताम्रपात्रमध्ये मन्त्रं विलेखयेत् ॥ २-१९२ ॥</p>
<p>पात्रान्तरे च कर्पूरादिकवासितसज्जलम् ।<br>
गृहीत्वा चार्घपात्रेण पठन्मन्त्रमिमं मनुम् ॥ २-१९३ ॥</p>
<p>तर्पयामि नमश्चेति तर्पयेदिति तर्पणम् ।<br>
ॐ ह्री। श्री। पूर्वकं मन्त्रं जपेदष्टोत्तरं शतम् ॥ २-१९४ ॥</p>
<p>जपेदेतद्दीपनं स्यात् सर्वमन्त्रेष्वपीष्यते ।<br>
जप्पमानस्य मन्त्रस्य गोपनं त्वप्रकाशनम् ॥ २-१९५ ॥</p>
<p>संस्कारा दश सम्प्रोक्ताः सर्वतन्त्रेषु गोपिताः ।</p>
<p>यान् कृत्वा सम्प्रदायेन मन्त्री वाञ्छितमश्नुते ।<br>
अथ मन्त्राणां जागृतिस्तत्रैव ।</p>
<p>अथादौ सर्वमन्त्राणां जागृतिः प्रोच्यते मया ॥ २-१९६ ॥</p>
<p>गुरुणा सा प्रकर्तव्या शिष्यस्य सिद्धिहेतवे ।<br>
प्। ९५) तारान्त्याग्नि वियद्युक् च यस्मिन्नाग्नेयकः स तु ॥ २-१९७ ॥</p>
<p>अन्यः सौम्यः स्वापकाल इडायामग्निरूपिणः ।<br>
सौम्यस्य पिङ्गलायां स्यात् तयोरन्यत्र जागृतिः ॥ २-१९८ ॥</p>
<p>प्रबोधकाले सञ्जप्तो जाग्रतो जायते मनुः ।<br>
अथ वा सम्पुटीकृत्य लान्तानाद्यान् स बिन्दुकान् ॥ २-१९९ ॥</p>
<p>पुनश्च सविसर्गान्तान् क्षकारं केवलं पठेत् ।<br>
एवं जप्तो यदीष्टश्चेत् प्रबुद्धः शीघ्रसिद्धिदः ॥ २-२०० ॥</p>
<p>शाबरमन्त्रेषु विशेष उक्तस्तत्रैव ।</p>
<p>अथ शाबरमन्त्राणां जागृतिं शृणु पार्वति ।<br>
कांस्यभाजनमानीय शुद्धं भस्मादिभिः कृतम् ॥ २-२०१ ॥</p>
<p>प्। ९६) प्रजपेद्रविरात्रौ तु यामे यामे शताष्टकम् ।<br>
खादिर्या ताडयेद्यष्ट्या कांस्यपात्रं वदेदिति ॥ २-२०२ ॥</p>
<p>जाग्रतो भव मन्त्रस्य भाषयाथ तुरीयके ।<br>
यामे दद्याद्वलिं काल्या मन्त्रजं भैरवस्य तु ॥ २-२०३ ॥</p>
<p>कुक्कुटऽञ्चान्यदेवेषु स्फोटयेन्नारिकेरकम् ।</p>
<p>मन्त्रस्य भाषयेति । यद्देशीयभाषात्मकः शाबरमन्त्रस्तद्देशीय-भाषयैव मन्त्रं सम्बोध्य त्वं जाग्रतो भवेति वदेदित्यर्थः ।</p>
<pre><code>अथ दीक्षोपयुक्तमपण्डपार्थं भूमिपरीक्षा ।  
</code></pre>
<p>प्लवस्थानं च गम्भीरं दीर्घतोयाशयाश्रयः ॥ २-२०४ ॥</p>
<p>अग्निशालाग्निहोतॄणां पुण्यस्थानं परिश्रुतम् ।<br>
द्विजानां सव्रतानां च आश्रयः स्वाश्रमोऽथवा ॥ २-२०५ ॥</p>
<p>दीक्षायामतिशस्तानि स्थानान्येतानि पार्वति ।<br>
न च दीक्षां प्रकुर्वीत निकुञ्जे गहने वने ॥ २-२०६ ॥</p>
<p>द्विसीम्नि च महारण्ये मात्सर्यमृगसेविते ।</p>
<p>(तन्त्रान्तरे)</p>
<p>महानदीनां तीराणि गङ्गासागरसङ्गमः ॥ २-२०७ ॥</p>
<p>प्रशस्तानि च तीर्थानि क्षेत्राणि चाश्रमा अपि ।<br>
अरण्यानि च सर्वाणि पर्वताः सकला अपि ॥ २-२०८ ॥</p>
<p>सनिर्झराप्यपगिरि देवतायतनान्यपि ।</p>
<p>(महाकपिलपञ्चरात्रं)</p>
<p>तत्र भूमिं परीक्षेत वास्तुज्ञानविशारदः ॥ २-२०९ ॥</p>
<p>स्फुटिता च सशल्या च वल्मीकारोहिणी तथा ।<br>
दूरतः परिवर्ज्या भूः कर्तुरायुर्धनापहा ॥ २-२१० ॥</p>
<p>स्फुटिता मरणं कुर्यादूषरा धननाशिनो ।<br>
सशल्या क्लेशदा नित्यं विषमा शत्रुतो भयम् ॥ २-२११ ॥</p>
<p>प्। ९७) ईशकोणप्लवा सा च कर्तुः श्रीदाशु निश्चितम् ।<br>
पूर्वप्लवा वृद्धिकरी वरदा तूत्तरप्लवा ॥ २-२१२ ॥</p>
<p>दक्षिणप्लवा या भूमिर्नित्यं मृत्युभयप्रदा ।<br>
गृहक्षयकरी सा च भूमिर्यानैरृतप्लवा ॥ २-२१३ ॥</p>
<p>धनहानिकरी पृथ्वी कीर्तिता वरुणप्लवा ।<br>
वायुप्लवा तथा भूमिर्नित्यमुद्वेगकारिणी ॥ २-२१४ ॥</p>
<p>अग्निकोणप्लवा या च पुत्रायुर्धननाशिनी ।</p>
<p>(गौतमीये)</p>
<p>भूमेः परिग्रहं कुर्याद्यावदायतनं भवेत् ॥ २-२१५ ॥</p>
<p>शुक्लमृत्स्ना च या भूमिर्ब्राह्मी सा परिकीर्तिता ।<br>
क्षत्रिया रक्तमृत्स्ना च हरिद्वैश्या प्रकीर्तिता ॥ २-२१६ ॥</p>
<p>कृष्णा भूमिर्भवेछूद्रा चतुर्धा परिकीर्तिता ।</p>
<p>(महाकपिलपञ्चरात्रे)</p>
<p>ब्राह्मणी भूः कुशोपेता क्षत्रिया स्याच्छराकुला ॥ २-२१७ ॥</p>
<p>कुशकाशाकुला वैश्या शूद्रा सर्वतृणाकुला ।</p>
<p>(गौतमीयतन्त्रे)</p>
<p>ब्राह्मी सर्वार्थसिद्ध्यैः स्यात् क्षत्रिया राज्यदा तथा ॥ २-२१८ ॥</p>
<p>धनधान्यकरी वैश्या शूद्रा तु निन्दिता मुने ।</p>
<p>(वासिष्ठ्याम्)</p>
<p>खन्यमाने यदा कुण्डे पाषाणाः प्राप्यते भुवि ॥ २-२१९ ॥</p>
<p>तदापमृत्यवे चास्थिकेशाङ्गारैर्धनक्षयः ।<br>
भस्मनाग्निभयं प्रोक्तं तुषैः प्रोक्ता दरिद्रता ॥ २-२२० ॥</p>
<p>शल्यज्ञानार्थमहिबलचक्रमाह (आदियामले)</p>
<p>अहिचक्रं प्रवक्ष्यामि यथा सर्वज्ञभाषितम् ।<br>
द्रव्यं शल्यं तथा शून्यं येन जानन्ति साधकाः ॥ २-२२१ ॥</p>
<p>प्। ९८) निधिर्निवर्तनैकस्थः सम्भ्रान्तो यत्र भूतले ।<br>
तत्र चक्रमिदं स्थाप्यं स्थानद्वारमुखस्थितम् ॥ २-२२२ ॥</p>
<p>अहिगत्या च नक्षत्रं तत्काले यत्र चन्द्रमाः ।<br>
द्रव्यं शल्यं भवेत् तत्र चन्द्रभास्करसादजम् ॥ २-२२३ ॥</p>
<p>ऊर्ध्वरेखाष्टकं लेख्यं तिर्यक् पञ्च तथैव च ।<br>
अहिचक्रे भवन्त्मत्येवमष्टाविंशतिकोष्ठकाः ॥ २-२२४ ॥</p>
<p>तत्र पौष्णाश्विनीयाम्यकृत्तिकामघभाग्यकम् ।<br>
उत्तराफाल्गुनी लेख्या पङ्क्तौ तत्सप्तके ध्रुवम् ॥ २-२२५ ॥</p>
<p>अहिर्बुध्न्याजपादर्क्षं शतभं भ्राह्म्यसार्पभम् ।<br>
पुष्यं हस्तं समालेख्यं द्वितीयपङ्क्तिसंस्थितम् ॥ २-२२६ ॥</p>
<p>अभिजिद्विष्णुधनिष्ठाः सौम्यं रौद्रं पुनर्वसुम् ।<br>
चित्रभं च तृतीयायां पङ्तौ धिष्ण्यादिसप्तके ॥ २-२२७ ॥</p>
<p>विश्वर्क्षं तोयभं मूलं ज्येष्ठां मैत्रं विशाखभम् ।<br>
स्वातीं पङ्क्तौ चतुर्थ्यां तु कृत्वा चक्रं विलोकयेत् ॥ २-२२८ ॥</p>
<p>अहिबलचक्रम् ।</p>
<p>रे<br>
२७ चम्<br>
अ<br>
१ चं<br>
भ<br>
२ चं<br>
कृ<br>
३ चं<br>
ंअ<br>
१० चं<br>
पू<br>
११<br>
उ<br>
१२<br>
उ<br>
२६<br>
पू<br>
२५ चं<br>
श<br>
२४<br>
रो<br>
४<br>
श्ले<br>
९ चं<br>
पु<br>
८ चं<br>
ह<br>
१३<br>
अभि</p>
<p>श्र<br>
२२ चं<br>
ध<br>
२३ चं<br>
मृ<br>
५<br>
आअ<br>
६ चं<br>
पु<br>
७ चं<br>
चि<br>
१४<br>
उ<br>
२१ चं<br>
पू<br>
२० चं<br>
मू<br>
१९<br>
ज्ये<br>
१८<br>
आ<br>
१७<br>
वि<br>
१६<br>
स्वा<br>
१५</p>
<p>प्। ९९) रेवत्यश्विनीभरणीकृतिकामघापूर्वोत्तराः प्रथमपङ्क्तौ । उत्तरभाद्रपदपूर्वभाद्रपदशतभिषारोहिण्याश्लेषापुष्यहस्ता द्वितीयपङ्क्तौ । अभिजित्श्रवणधनिष्ठामृगशिर-आर्द्रापुनर्वसुचित्रास्-तृतीयपङ्क्तौ । तत उत्तराषाढापूर्वाषाढामूलज्येष्ठानुरा-धाविशाखास्वात्यश्चतुर्थपङ्क्तौ ।</p>
<p>एवं प्रजायते चक्रे प्रस्तारः पन्नगाकृतिः ।<br>
द्वारशाखे मघायाम्ये द्वारस्था कृत्तिका मता ॥ २-२२९ ॥</p>
<p>अश्वीशपूर्वषाढादित्रिकपञ्चचतुष्टयम् ।<br>
रेवतीपूर्वभाद्रेन्दोर्भानि शेषाणि भास्वतः ॥ २-२३० ॥</p>
<p>उदयादिगता नाड्यो भघ्नाः षष्ट्याप्तशेषके ।<br>
दिनेन्दुभुक्तयुक्तोऽसौ भवेत् तत्कालचन्द्रमाः ॥ २-२३१ ॥</p>
<p>षष्टिघ्न तं निशानाथं शरवेदाप्तकं पुनः ।<br>
युगैः शेषं भवेद्यत् तत् प्रागादिचक्रवक्रगम् ॥ २-२३२ ॥</p>
<p>चन्द्रवत् साधयेत् सूर्यमृक्षस्थं चेष्टकालिकम् ।<br>
पश्चाद्विलोकयेत् तौ च स्व ऋक्षेऽथान्यभे स्थितौ ॥ २-२३३ ॥</p>
<p>चन्द्र ऋक्षे यदार्केन्दू तत्र स्यान्निश्चितो निधिः ।<br>
भानु ऋक्षे स्थितौ तौ चेत् तदा शल्यं न चान्यथा ॥ २-२३४ ॥</p>
<p>स्वस्वभे द्वितयं ज्ञेयं नास्ति किं चिद्विपर्यये ।<br>
स्थितं न लभते द्रव्यं चन्द्रे क्रूरग्रहान्विते ॥ २-२३५ ॥</p>
<p>हेमतारं च ताम्रारं रत्नं ताम्रायसं त्रपुः ।<br>
नागं चन्द्रे विजानीयाद्भास्करादिग्रहे स्थिते ॥ २-२३६ ॥</p>
<p>मिश्रैर्मिश्रं भवेद्द्रव्यं शून्य दृष्टिविपर्यये ।<br>
सर्वग्रहस्थिते चन्द्रे निर्दिष्टोऽसौ महानिधिः ॥ २-२३७ ॥</p>
<p>शुभक्षेत्रगते चन्द्रे लाभो भवति निश्चितम् ।<br>
प्। १००) पापक्षेत्रे न लाभः स्याज्ज्ञातव्यं स्वरवेदिभिः ॥ २-२३८ ॥</p>
<p>पुष्टे चन्द्रे भवेन्मुद्रा क्षीणे चन्द्रेऽल्पको निधिः ।<br>
ग्रहदृष्टिवशात् सोऽपि विज्ञेयो नवधा बुधैः ॥ २-२३९ ॥</p>
<p>हेमतारं च ताम्रारं पाषाणं मृन्मयायसम् ।<br>
सूर्यादिगृहगे चन्द्रे द्रव्यभाण्डं प्रजायते ॥ २-२४० ॥</p>
<p>भुक्तराश्यंशमानेन भूमानं कांविकैः करै- रिति ।</p>
<p>तद्यथा ।</p>
<p>चन्द्रस्थाने निधिर्ज्ञेयः सूर्यस्थाने च शल्यकम् ॥ २-२४१ ॥</p>
<p>इदं च निर्वत्तनं परिमितभूमावेकमेव कुर्यात् ।</p>
<p>निर्वत्तनस्वरूपं च ।</p>
<p>दण्डस्तु दशहस्तः स्यात् त्रिंशद्दण्डैर्निवर्तनम् ।</p>
<p>इति ।</p>
<p>अथ वा महाकपिलपञ्चरात्रोक्तप्रकारेण शल्योद्धारः कर्त्तव्यः । तद्यथा ।</p>
<p>प्रासादारम्भकाले च यदङ्गं स्पृशते पुमान् ॥ २-२४२ ॥</p>
<p>वास्तुदेहे दृढं तत्र शल्यं विद्याद्विचक्षणः ।<br>
कण्डूयति शिरः पुंसः शिरःशल्यं समुद्धरेत् ॥ २-२४३ ॥</p>
<p>शल्यं तत्रास्थि विज्ञेयं खन्यमाने करत्रये ।<br>
अग्निदाहश्च रोगश्च धनहानिश्च जायते ॥ २-२४४ ॥</p>
<p>यत्नेनोत्पाटयेच्छल्यं यदीच्छेत् सिद्धिमात्मनः ।<br>
बाहौ कण्डूयमाने तु निर्दिशेल्लोहशृङ्खलम् ॥ २-२४५ ॥</p>
<p>हस्तद्वयेन सन्तिष्ठेल्लक्षणं कथितं तव ।<br>
स्वामिनो मरणं विद्याद्विदेशगमनं तथा ॥ २-२४६ ॥</p>
<p>यत्नेनोत्पाटयेच्छल्यं यदीच्छेद्भद्रमात्मनः ।<br>
ऊरौ कण्डूयमाने तु कांस्यशल्यं विनिर्दिशेत् ॥ २-२४७ ॥</p>
<p>हस्तैकेन च सन्तिष्ठेल्लक्षणं कथितं तव ।<br>
प्। १०१) असती च भवेद्भार्या यशोहानिश्च जायते ॥ २-२४८ ॥</p>
<p>यत्नेनोत्पाटयेच्छल्यं यदीच्छेद्भद्रमात्मनः ।<br>
हस्ते कण्डूयमाने तु कङ्कालं च विनिर्दिशेत् ॥ २-२४९ ॥</p>
<p>त्रिहस्तेन च सन्तिष्ठेत् खन्यमाने न चान्यथा ।<br>
अग्निदाहश्च रोगश्च सशल्यं मरणं ध्रुवम् ॥ २-२५० ॥</p>
<p>यत्नेनोत्पाटयेच्छल्यं यदीच्छेद्भद्रमात्मनः ।<br>
पृष्ठे कण्डूयमाने तु बाहुशल्यं विनिर्दिशेत् ॥ २-२५१ ॥</p>
<p>हस्तेनैकेन सन्तिष्ठेन्नात्र कार्या विचारणा ।<br>
स्वामिनाशो भवेत् तत्र भार्या वा जायतेऽसती ॥ २-२५२ ॥</p>
<p>पादे कण्डूयमाने तु हस्तशल्यं विनिर्दिशेत् ।<br>
सार्धहस्तेन सन्तिष्ठेल्लक्षणं गदितं तव ॥ २-२५३ ॥</p>
<p>गोनाशो राजदण्डश्च सस्यहानिश्च जायते ।<br>
यत्नेनोत्पाटयेच्छल्यं यदीच्छेत् सिद्धिमात्मनः ॥ २-२५४ ॥</p>
<p>कुक्षौ कण्डूयमाने तु पाषाणं तत्र निर्दिशेत् ।<br>
हस्तद्वितयमानेन लक्षणं गदितं तव ॥ २-२५५ ॥</p>
<p>भुजङ्गदंशस्तत्र स्यात् तस्माच्छल्यं समुद्धरेत् ।<br>
जानौ कण्डूयमाने तु भस्म तत्र विनिर्दिशेत् ॥ २-२५६ ॥</p>
<p>हस्तद्वयेन सन्तिष्ठेल्लक्षणं गदितं तव ।<br>
अग्निदाहो महा।स्तापः क्लेशदुःखभयानि च ॥ २-२५७ ॥</p>
<p>करोत्येवंविधं कर्म तस्मात् तं वै समुद्धरेत् ।<br>
गोशृङ्गं पीतमण्डूकः शङ्खं शुक्तिश्च मण्डपः ॥ २-२५८ ॥</p>
<p>शम्बूकश्च प्रशस्ताः स्युर्याश्चान्या रत्नजातयः ।<br>
प्। १०२) अङ्गारं वै तुषं केशमस्थिशल्यं विवर्जयेत् ॥ २-२५९ ॥</p>
<pre><code>अथ वा ब्रह्मयामलोक्तप्रकारेण शल्यं ज्ञात्वा तदुद्धारः कर्तव्यः । तत्र शल्यज्ञानं यथा ।  
</code></pre>
<p>नवकोष्ठे कृते चक्रे पूर्वादिषु च दिक्षु च ।<br>
व क च त ए ह स प या वर्णा लेख्या अनुक्रमात् ॥ २-२६० ॥</p>
<p>ब्रह्मयामलोक्तशल्योद्वारचक्रम् ।</p>
<p>प्रकारान्तरम् ।<br>
प्<br>
व<br>
क</p>
<p>प<br>
व<br>
क<br>
स<br>
य<br>
च</p>
<p>स<br>
य<br>
च<br>
ह<br>
ए<br>
त</p>
<p>ह<br>
ए<br>
त</p>
<p>गन्धपुष्पादिनैवेद्यधूपदीपादिभिर्गृहे ।<br>
शिशुमानीय सुस्नातं प्रष्टव्यं फलपुष्पकैः ॥ २-२६१ ॥</p>
<p>पूर्वार्धे पुष्पनाम्ना च शेषार्धे फलनामतः ।<br>
दिनस्य शल्यं नास्त्यस्ति फलपुष्पाद्यवर्णतः ॥ २-२६२ ॥</p>
<p>कोष्ठारे पुष्पफलयोर्भवेदाद्यक्षरं यदि ।<br>
तदा शल्यं च तत्कोष्ठे यदि तत्रास्ति नास्ति तत् ॥ २-२६३ ॥</p>
<p>सपादहस्तभूमिस्थं नृशल्यं नरनाशनम् ।<br>
खरशल्यं सर्पशल्यं भीतिदं सार्धहस्ततः ॥ २-२६४ ॥</p>
<p>हस्तद्वये वाजिशल्यं गृहिणां मृत्युदुःखदम् ।<br>
सार्धद्विहस्ते हस्तिशल्यं गृहशून्यप्रवासदम् ॥ २-२६५ ॥</p>
<p>श्वशल्ये महिषे मृत्युः सपादद्वयहस्तके ।<br>
विडालशल्यं हस्तेन त्रिहस्ते मित्रनाशनम् ॥ २-२६६ ॥</p>
<p>सार्धत्रये कपेः शल्यं दुःस्वप्नं धननाशकम् ।<br>
प्। १०३) वास्तुमात्रे चाखुशल्यं कुलवित्तविनाशनम् ॥ २-२६७ ॥</p>
<p>नरादिशल्यं ज्ञातव्यं वकारादावनुक्रमात् ।<br>
यदङ्गं स्पृशते दूतस्तदङ्गोद्भवशल्यकम् ॥ २-२६८ ॥</p>
<p>नवभागं गृहं कृत्वा तद्भागं च पुनःपुनः ।<br>
यद्भागे पुष्पफलयोराद्यवर्णं च तत्फलम् ॥ २-२६९ ॥</p>
<p>(तत्त्वकौमुद्यां) तु</p>
<p>गृहारम्भे कण्डूतिश्च स्वाम्यङ्गे यत्र जायते ।<br>
शल्यमस्तीति वक्तव्यं प्रासादे भवनेऽपि वा ॥ २-२७० ॥</p>
<pre><code>कवचतैहसपयाः शल्याक्षराणि । नरखरोष्ट्रशिशुमार्जारगो-कपिपुरुषद्विजास्थीनि नदीपुष्।पफलदेवतानां नामानि ।  
</code></pre>
<p>शिशुसीमन्तिनीमूर्खवक्त्रात् तत्क्षणमागतम् ।<br>
अक्षरं द्विगुणं कृत्वा मात्रां चैव चतुर्गुणाम् ॥ २-२७१ ॥</p>
<p>नवभिश्च हरेद्भागं विषमे शल्यं समे न हि ।</p>
<pre><code>धरणीधारणीकरणभूत्यै नमः, इति शल्योद्धारणमन्त्र इति विशेष उक्तः । अन्यत् सर्वं ब्रह्मयामलोक्तवदिति ।  
</code></pre>
<p>चत्वारः शल्योद्धारप्रकारा दर्शिताः । एतेषामन्यतमेन प्रकारेण शल्योद्धारं विधाय निर्दोषां भूमिं ज्ञात्वा वक्ष्यमाणप्रकारेण वास्तुयागं विधाय तत्र मण्डपं कुर्यात् । शल्योद्धारप्रकारान्तरेण भूमेः परीक्षा कर्तव्या तत्प्रकारश्च (प्रयोगसारे) ।</p>
<p>वितस्तिमात्रविस्तारं निर्माय विवरं भुवि ॥ २-२७२ ॥</p>
<p>निःक्षिपेत् ता मृदस्तस्मि।स्तासु शिष्टासु शोभनम् ।<br>
समासु मध्यमं विद्यान्न्यूनास्वधममुच्यते ॥ २-२७३ ॥</p>
<p>(गौतमीयतन्त्रे)</p>
<p>ततो भूमिं परीक्षेत वास्तुज्ञानविशारदः ।<br>
शल्यादिशोधनं कुर्यात् तुषाङ्गारादि दूरयेत् ॥ २-२७४ ॥</p>
<p>एतस्याकरणे मन्त्री न किञ्चित् फलमाप्नुयात् ।</p>
<p>प्। १०४) (महाकपिलपञ्चरात्रे)</p>
<p>खन्यमाने जलं यावत् शल्यदोषो विनश्यति ॥ २-२७५ ॥</p>
<p>दूरनीचस्थितं वारि खनितुं नैव शक्यते ।<br>
पञ्चहस्तं प्रखातव्यं शल्यदोषोपशान्तये ॥ २-२७६ ॥</p>
<p>शल्योद्धारं ततः कृत्वा पूरयेत् सुसमं यथा ।<br>
वास्तुयागं ततः कुर्यात् सर्वविघ्नोपशान्तये ॥ २-२७७ ॥</p>
<p>वास्तुयागस्यावश्यकत्वमाह यमः ।</p>
<p>गृहादिकरणे यत्र नार्चितो वास्तुदैवतः ।<br>
तत्र शून्यं भवेत् सर्वं रक्षोविघ्नादिभिर्हतम् ॥ २-२७८ ॥</p>
<p>तस्माद्वास्त्वर्चनं सम्यक् कार्यं सम्पदभीप्सुभिः ।</p>
<p>(महाकपिलपञ्चरात्रे)</p>
<p>भूमेः परिग्रहे पूर्वं शिलानां स्थापने तथा ॥ २-२७९ ॥</p>
<p>जलाधारगृहार्थं च यतेद्वास्तुं विशेषतः ।<br>
अपरेष्वपि कार्येषु यागहोमादिकेषु च ॥ २-२८० ॥</p>
<p>वास्तुमण्डलकं कुर्यात् सूत्रयित्वा समं गुरुः ।</p>
<p>वास्तुयागोत्पत्तिमाह (मेरुतन्त्रे)</p>
<p>वास्तुनामा पुरा कश्चिदसुरोऽभून्महाबलः ॥ २-२८१ ॥</p>
<p>त्रैलोक्यं निर्जितं तेन त्रिपञ्चाशच्च देवताः ।<br>
ये रणे सम्मुखे यातास्तेन ते विनिपीडिताः ॥ २-२८२ ॥</p>
<p>पुनःपुनर्जिता युद्धे स एवासीत् प्रजापतिः ।<br>
दिव्यवर्षसहस्रान्ते देवाः शरणमागताः ॥ २-२८३ ॥</p>
<p>विष्णोर्मम च पार्वत्या दैत्येन्द्रेणापि तच्छ्रुतम् ।<br>
योद्धुकामः सोऽभ्यधावन्नारदेन प्रचोदितः ॥ २-२८४ ॥</p>
<p>कृतं युद्धं तेन सार्धमस्माभिर्वर्षपञ्चकम् ।<br>
ततो दैत्यो मदोत्सिक्तो विष्णुमायाविमोहितः ॥ २-२८५ ॥</p>
<p>प्। १०५) उवाच वचनं तुष्टो व्रियतां व्रियतामिति ।<br>
नेन्द्रेण न कुबेरेण मम तोषकरं कृतम् ॥ २-२८६ ॥</p>
<p>ससैन्येनापि तद्युद्धं त्वया तु जटिलेन हि ।<br>
कृतं विष्णुसहायेन पार्वत्यर्धाङ्गधारिणा ॥ २-२८७ ॥</p>
<p>तेनाहं तुष्टिमापन्नस्त्रैलोक्यपरमेश्वरः ।<br>
अदेयं नास्ति मे किञ्चिद्याचयन्तु त्रयोऽपि च ॥ २-२८८ ॥</p>
<p>इत्याकर्ण्य वचस्तस्य शिवयोर्भ्रूप्रचोदितः ।<br>
हरिः प्राह महाधन्य दैत्येन्द्र त्वत्समोऽस्ति कः ॥ २-२८९ ॥</p>
<p>सत्यं त्रिवारं कुरुषे तदा याच्यो मया वरः ।<br>
शिवेनापि च पार्वत्या एक एवापरो न हि ॥ २-२९० ॥</p>
<p>त्रिरुवाच ततो दैत्यस्तदा विष्णुर्व्यजिज्ञपत् ।<br>
यथा ते त्वरितं मृत्युः स उपायः प्रदृश्यताम् ॥ २-२९१ ॥</p>
<p>विष्णोश्छलमिति ज्ञात्वा दैत्येन्द्रः समभाषत ।<br>
अवश्यमेव गन्तव्यं सर्वैः कालमुखे हरे ॥ २-२९२ ॥</p>
<p>तथा च स्वप्रतिज्ञार्थं यो गच्छति स जीवति ।<br>
परं त्वेकं न मे वंशे यैश्च मत्सेवनं कृतम् ॥ २-२९३ ॥</p>
<p>तस्य मार्गं दर्शयित्वा देहोऽयं विनिपात्यताम् ।<br>
काले तस्मि।श्च भो देवा वागुवाचाशरीरिणी ॥ २-२९४ ॥</p>
<p>दैत्येन्द्र कुरु मा शोकं भूमेर्जन्म तवाभवत् ।<br>
तत्रैव त्वं लयं याहि त्वत्तोषार्थं वरं शृणु ॥ २-२९५ ॥</p>
<p>ये वर्णाः स्वस्य भोगार्थं करिष्यन्ति नवं गृहम् ।<br>
तत्र त्वदुत्सवमृते नानादुःखैरुपद्रुताः ॥ २-२९६ ॥</p>
<p>कालवर्ण्यादिका दास्यो विनायकमुखाश्च ते ।<br>
प्। १०६) सेवकाः पीडयिष्यन्ति इत्याज्ञा पारमेश्वरी ॥ २-२९७ ॥</p>
<p>इत्याकर्ण्य वचः सोऽपि गर्तं गत्वा महाविलम् ।<br>
प्रविवेश ततो देवैर्मृत्पाषाणैः प्रपूरितम् ॥ २-२९८ ॥</p>
<p>तेन ये निर्जिता देवाः पुनरुद्गमशङ्कया ।<br>
तस्यार्थं च त्रिपञ्चाशन्निवासं चक्रुरुद्यताः ॥ २-२९९ ॥</p>
<p>तस्मादवश्यं ते पूज्या गृहवाससुखेच्छया ।</p>
<p>अथ वास्तुयागविधिस्तत्रैव ।</p>
<p>शृण्वन्तु तद्विधिं देवा वामदक्षिणमार्गतः ॥ २-३०० ॥</p>
<p>पाषाणे प्रतिमायां वा वास्तोष्पते प्रतिज्ञाति ।<br>
इति वैदिकमन्त्रेण तस्यावाहनपूजनम् ॥ २-३०१ ॥</p>
<p>नाममन्त्रेण चान्येषां पूजां कृत्वा प्रपूरयेत् ।<br>
नैरृत्यकोणे गेहस्य चतुरस्राकृतिं शुभाम् ॥ २-३०२ ॥</p>
<p>कृत्वा समतलां भूमिं वितस्त्युच्चां च वेदिकाम् ।<br>
विस्तारायामतो हस्तमात्रां तत्र लिखेद्बुधः ॥ २-३०३ ॥</p>
<p>(महाकपिलपञ्चरात्रे) तु विशेषः ।</p>
<p>गृहप्रासादकूपानां मण्डपस्य जलस्य च ।<br>
वास्तुमण्डलकं कार्यमष्टहस्तं तु नापरम् ॥ २-३०४ ॥</p>
<p>भद्रभूमिं प्रशोध्येत दशदण्डं समालिखेत् ।<br>
अधोऽधस्तिर्यगादौ च तेनैकाशीतिकोष्ठकम् ॥ २-३०५ ॥</p>
<p>(मेरौ)</p>
<p>एकाशीतिपदं चक्रं वैदिकास्तत्र दैवताः ।<br>
मध्यकोष्ठेषु नवसु त्वादौ ब्रह्माण१मर्चयेत् ॥ २-३०६ ॥</p>
<p>आपवत्सं २तदीशाने प्रागर्यम्णं३ त्रिकोष्ठके ।<br>
आग्नेये सवितारं४च विवस्वन्त५मवाक्त्रिषु ॥ २-३०७ ॥</p>
<p>प्। १०७) इन्द्रं नैरृतदिग्भागे मित्रं७ पश्चिमगं त्रिषु ।<br>
वायव्ये राजयक्ष्माणं८ सुमेरुं९चोत्तरत्रये ॥ २-३०८ ॥</p>
<p>वेदकोष्ठेषु चैशान्यामीशकोणाच्च देवताः ।<br>
शिखी१०पर्जन्य११ आप१२श्च दितिः १३प्राक्कोष्ठयोर्द्वयोः ॥ २-३०९ ॥</p>
<p>क्रमादेते पञ्च देवा ज्ञातव्याः सव्यमार्गतः ।<br>
जयन्ते१४न्द्रौ १५सूर्य१६सत्यौ १७भृश१८आग्नेयकोणके ॥ २-३१० ॥</p>
<p>अन्तरिक्षं१९तथा वातः २०पूषा २१सावित्र२२ एव च ।<br>
चतुष्क ईशतो देवास्ततो दक्षिणपञ्चके ॥ २-३११ ॥</p>
<p>युग्मक्रमाच्च वितथो२३बृहत्क्षेत्र२४यमौ २५तथा ।<br>
गन्धर्वो२६भृङ्गराज२७श्च नैरृताष्टचतुष्टके ॥ २-३१२ ॥</p>
<p>ईशानीतो जय२८मृगौ२९ पितृ३०दौवारिकौ३१ तथा ।<br>
ततः पश्चाद्द्विके पञ्च सुग्रीवः३२पुष्पदन्तकः३३ ॥ २-३१३ ॥</p>
<p>वरुणा३४सुर३५शोषा३६श्च वायव्ये ईशतस्त्वहिः३७ ।<br>
रुद्र३८श्च पापयक्ष्मा३९ च रोग४०श्चोत्तरपञ्चसु ॥ २-३१४ ॥</p>
<p>मुख्यो४१ भल्लाट४२सोमौ४३ च भुजग४४श्चादिति४५स्तथा ।<br>
देवा एते पञ्चचत्वारिंशदर्च्यास्तु भक्तितः ॥ २-३१५ ॥</p>
<p>इदमेकाशीतिपदं वैदिकं वास्तुमण्डलम् ।</p>
<p>तान्त्रिकमार्गे चतुःषष्टिपदं वास्तुमण्डलं तत्रैवोक्तम् ।</p>
<p>अथ तान्त्रिकमार्गे तु चतुःषष्टिपदे तथा ॥ २-३१६ ॥</p>
<p>कोणयोः सूत्रयुगलं मध्ये ब्रह्माणमर्चयेत् ।</p>
<p>(गौतमीयतन्त्रे)</p>
<p>विप्राशिषा वेदघोषैर्मङ्गलाचारपूर्वकैः ॥ २-३१७ ॥</p>
<p>वास्तोर्मण्डलकं कुर्याद्यथाशोभं यथाविधि ।</p>
<p>प्। १०८)</p>
<p>एकाशीतिपदं वास्तुचक्रम् ।</p>
<p>शिखि<br>
पर्जन्यः<br>
जयन्तः<br>
इन्द्रः<br>
सूर्यः<br>
सत्यः<br>
भृशः<br>
अन्तरिक्षः<br>
वातः<br>
दितिः<br>
आपः<br>
जयन्तः<br>
इन्द्रः<br>
सूर्यः<br>
सत्यः<br>
भृशः<br>
सावित्रः<br>
पूषा<br>
अदितिः<br>
अदितिः<br>
आप-<br>
वत्सः<br>
अर्यमा<br>
अर्यमा<br>
अर्यमा<br>
सविता<br>
वितथः<br>
वितथः<br>
भुजगः<br>
भुजगः<br>
सुमेरुः<br>
ब्रह्मा<br>
ब्रह्मा<br>
ब्रह्मा<br>
विवस्वान्<br>
बृहत्-क्षेत्रः<br>
बृहत्-क्षेत्रः<br>
सोमः<br>
सोमः<br>
सुमेरुः<br>
ब्रह्मा<br>
ब्रह्मा<br>
ब्रह्मा<br>
विवस्वान्<br>
यमः<br>
यमः<br>
भल्लाटः<br>
भल्लाटः<br>
सुमेरुः<br>
ब्रह्मा<br>
ब्रह्मा<br>
ब्रह्मा<br>
विवस्वान्<br>
गन्धर्वः<br>
गन्धर्वः<br>
मुख्यः<br>
मुख्यः<br>
राजय-क्ष्मा<br>
मित्रः<br>
मित्रः<br>
मित्रः<br>
इन्द्रः<br>
भृङ्ग-राजः<br>
भृङ्ग-राजः<br>
अहिः<br>
रुद्रः<br>
शोषः<br>
असुरः<br>
वरुणः<br>
पुष्प-दन्तः<br>
सुग्रीवः<br>
जयः<br>
मृगः<br>
रोगः<br>
पाप-यक्ष्मा<br>
शोषः<br>
असुरः<br>
वरुणः<br>
पुष्प-दन्तः<br>
सुग्रीवः<br>
दौवारिकः<br>
पिता</p>
<p>(शारदायाम्)</p>
<p>पूर्वापरायतं सूत्रं विन्यसेद्धस्तमानतः ॥ २-३१८ ॥</p>
<p>तन्मध्यं किञ्चिदालम्ब्य मत्स्यौ द्वौ परितो लिखेत् ।<br>
तयोर्मध्ये स्थितं सूत्रं विन्यसेद्दक्षिणोत्तरम् ॥ २-३१९ ॥</p>
<p>द्वाभ्यां द्वाभ्यां तथाग्राभ्यां कोणेषु मकरा।ल्लिखेत् ।<br>
मत्स्यमध्ये स्थिताग्राणि तत्र सूत्राणि पातयेत् ॥ २-३२० ॥</p>
<p>चतुरस्रं भवेत् तत्र चतुष्कोष्ठसमन्वितम् ।<br>
तत् पुनर्विभजेन्मन्त्री चतुःषष्टिपदं यथा ॥ २-३२१ ॥</p>
<p>ईशानाद्राक्षसं यावद्यावदग्नेः प्रभञ्जनम् ।<br>
प्। १०९) एवं सूत्रद्वयं दद्यात् कर्णसूत्रं समाहितः ॥ २-३२२ ॥</p>
<p>ब्रह्माणं१ पूजयेदादौ मध्यकोष्ठचतुष्टये ।<br>
दिक्चतुष्के तु पूर्वादि यजेदार्य२मनन्तरम् ॥ २-३२३ ॥</p>
<p>विवस्वन्तं३ततो मित्रं४ महीधर५मनन्तरम् ।<br>
कोणार्धकोष्ठद्वन्द्वेषु वह्न्यादि परितः पुनः ॥ २-३२४ ॥</p>
<p>सावित्रं६ सवितारं च७ शक्र८मिन्द्रजयं९ पुनः ।<br>
रुद्रं१० रुद्रजयं११ विद्वानापं१२ चाथापवत्सकम्१३ ॥ २-३२५ ॥</p>
<p>तत्कर्णसूत्रोभयतः कोष्ठद्वन्द्वेषु दैशिकः ।<br>
शर्वं१४ गुहं१५ चार्यमाणं१६ जृम्भकं१७ पिलपिच्छिकाम्१८ ॥ २-३२६ ॥</p>
<p>चरकीं१९ च विदारीं२० च पूतना२१ मर्चयेत् क्रमात् ।<br>
पूजयेद्दिक्षु पूर्वादिसार्द्धाद्यन्तपदेष्विमान् ॥ २-३२७ ॥</p>
<p>अष्टावष्टविभागेन दैवतान् दैशिकोत्तमः ।<br>
क्रमादीशान२२पर्जन्य२३जयन्ताः २४शक्र२५भास्करौ२६ ॥ २-३२८ ॥</p>
<p>सत्यो२७वृषा२८न्तरिक्षौ२९ च दिशि प्राच्यां व्यवस्थिताः ।<br>
अग्निः३० पूषा३१ च वितथो३२ यम३३श्च गृहरक्षकः३४ ॥ २-३२९ ॥</p>
<p>गन्धर्वो३५ भृङ्गराज३६श्च मृगो३७ दक्षिणदिग्गताः ।<br>
निरृति३८र्दौवारिकश्च३९ सुग्रीव४०वरुणौ४१ ततः ॥ २-३३० ॥</p>
<p>पुष्पदन्ता४२ऽसुरौ४३ शोष४४ रोगौ४५ प्रत्यग्दिशि स्थिताः ।<br>
वायु४६र्नाग४७श्च मुख्य४८श्च सोमो४९ भल्लाट५० एव च ॥ २-३३१ ॥</p>
<p>अर्गलाख्यो५१ दित्य५२दिती५३कुवेरस्य दिशि स्थिताः ।<br>
देवा एते त्रिपञ्चाशत् पूजनीयाः प्रयत्नतः ॥ २-३३२ ॥</p>
<p>(हयशीर्षपञ्चरात्रे)</p>
<p>एकाशीतिपदं वास्तु गृहकर्मणि शस्यते ।<br>
चतुःषष्ठिपदं वास्तु प्रासादेषु प्रशस्यते ॥ २-३३३ ॥</p>
<p>प्। ११०)</p>
<p>चतुःषष्टिपदं वास्तुचक्रम्</p>
<p>ईशानः<br>
अदितिः<br>
पर्जन्यः<br>
जयन्तः<br>
शक्रः<br>
भास्करः<br>
सत्यः<br>
वृषः<br>
अन्तरिक्षः<br>
अग्निः<br>
अदितिः<br>
पर्जन्यः<br>
दितिः<br>
जयन्तः<br>
शक्रः<br>
भास्करः<br>
सत्यः<br>
वृषः<br>
पूषा<br>
पूषा<br>
अर्गलः<br>
अर्गलः<br>
आपवत्सः<br>
आपः<br>
आर्यमा<br>
आर्यमा<br>
सविता<br>
सोवित्रः<br>
वितथः<br>
वितथः</p>
<p>भल्लाटः<br>
भल्लाटः<br>
महीधरः<br>
ब्रह्मा<br>
ब्रह्माः<br>
विवस्वान्<br>
यमः<br>
यमः</p>
<p>सोमः<br>
सोमः<br>
महीधरः<br>
ब्रह्मा<br>
ब्रह्मा<br>
विवस्वान्<br>
गृहरक्षकः<br>
गृहरक्षकः<br>
मुख्यः<br>
मुख्यः<br>
रुद्रः<br>
रुद्रजयः<br>
मित्रः<br>
मित्रः<br>
शक्रः<br>
इन्द्रजयः<br>
गन्धर्वः<br>
गन्धर्वः<br>
नागः<br>
नागः<br>
शोधः<br>
असुरः<br>
पुष्पदन्तः<br>
वरुणः<br>
सुग्रीवः<br>
भृङ्गराजः<br>
दौवारिकः<br>
भृङ्गराजः<br>
वयुः<br>
रोगः<br>
शोषः<br>
असुरः<br>
पुष्पदन्तः<br>
वरुणः<br>
सुग्रीवः<br>
दौवारिकः<br>
मृगः<br>
निरृतिः</p>
<p>अर्यमा विदा-ई ।</p>
<p>(मेरुतन्त्रे)</p>
<p>ब्रह्मस्थानं रक्तवर्णैर्दिशः पीतैर्विदिक् सितैः ।<br>
ततो दिशस्तु हरितैर्विदिशः कृष्णवर्णकैः ॥ २-३३४ ॥</p>
<p>अरुणः परिधिः कार्यः सुन्दरं मण्डलं भवेत् ।<br>
मध्ये पदानां नवकं मार्जयित्वा प्रपूरयेत् ॥ २-३३५ ॥</p>
<p>सितेन रजसा भूयस्तद्दिक्षु चतसृष्वपि ।<br>
षट्कं सम्मार्ज्य रजसा रक्तेन परिपूरयेत् ॥ २-३३६ ॥</p>
<p>तयोर्मध्ये चतुर्दिक्षु कोष्ठं द्वादशसङ्ख्यकम् ।<br>
प्। १११) मार्जयित्वा हरिद्वर्णैर्यर्थाशोभं प्रपूरयेत् ॥ २-३३७ ॥</p>
<p>कोणे कोणेऽष्टयुग्मं पीतवर्णेन पूरयेत् ।<br>
शिष्टानि च पदान्यत्र यथाशोभं प्रकल्पयेत् ॥ २-३३८ ॥</p>
<p>विचित्राणि ततो मध्ये ब्रह्माणं सम्प्रपूजयेत् ।</p>
<p>(गौतमीयतन्त्रे)</p>
<p>उक्तानामपि देवानां पदान्यापूर्य पञ्चभिः ॥ २-३३९ ॥</p>
<p>रजोभिस्तेष्वथो तेभ्यः पायसान्नैर्वलिं हरेत् ।<br>
पायसैर्मधुरैः सर्वान् संयजेन्मधुरान्वितैः ॥ २-३४० ॥</p>
<p>तत्तद्द्रव्यैर्वा मतिमान् पूजयेद्दोषशान्तये ।</p>
<p>(मेरुतन्त्रे)</p>
<p>व्रीहिमुद्गयवैः क्षौद्रघृतदुग्धप्लुतैः क्रमात् ॥ २-३४१ ॥</p>
<p>अष्टोत्तरशतं वाष्टोत्तरविंशतिमेव वा ।<br>
प्रत्येकं तैर्हुनेद्द्रव्यैर्मन्त्रैस्तद्वच्च पायसैः ॥ २-३४२ ॥</p>
<p>वलिं च तेषां कुर्वीत पायसैर्व्यञ्जनान्वितैः ।<br>
ससितैर्दुग्धकदलीफलापूपादिसंयुतैः ॥ २-३४३ ॥</p>
<p>एवं सिंहगते भानौ पूर्णायां प्रतिवत्सरे ।<br>
स्वगेहे वास्तुपूजायां मण्डपेषु समाचरेत् ॥ २-३४४ ॥</p>
<p>न बालमरणं व्याधिर्भूतप्रेतादिकानि च ।<br>
न सर्पपीडा नान्योन्यकलहाद्यशुभानि च ॥ २-३४५ ॥</p>
<p>पुत्रपौत्रधनारोग्यं पशुदासीसमृद्धिभाक् ।<br>
अरोगी विजयख्यातश्चिरं जीवति तद्गृहे ॥ २-३४६ ॥</p>
<p>राजवेश्मसु सर्वत्र तथा च महिषीगृहे ।<br>
सचिवामात्यसेनानीभवनेषु परे तथा ॥ २-३४७ ॥</p>
<p>विदध्यात् प्रतिवर्षं तु प्रोक्तसिद्ध्यै तु दैशिकः ।<br>
प्। ११२) न चेदुक्तान्यथारूपफलैः क्लेशोऽनिशं भवेत् ॥ २-३४८ ॥</p>
<p>भैरवक्षेत्रपालानां योगिनीनां विशेषतः ।<br>
वामाचारैर्वलिः कार्यो महिषैर्वापि कुक्कुटैः ॥ २-३४९ ॥</p>
<p>आराधितास्तु वामेन जायन्तेऽतिबुभुक्षिताः ।<br>
देवता बलिमिच्छन्ति तद्धीनं घ्नन्ति साधकम् ॥ २-३५० ॥</p>
<p>वास्तुध्यानम् (सोमशम्भुतन्त्रे)</p>
<p>आकुञ्चितकरं वास्तुमुत्तानमसुराकृतिम् ।<br>
स्मरेत् पूजासु कुड्यादिनिवेशे त्वधराननम् ॥ २-३५१ ॥</p>
<p>जनुनीकूर्पराशक्ते दिशि वातहुताशयोः ।<br>
पैत्र्यां पादपुटौ रौद्र्यां शिरोऽस्य हृदयेऽञ्जलिः ॥ २-३५२ ॥</p>
<p>पैत्र्यामिति । प्रकृतिमण्डले पितृदेवताधिष्ठितायां रक्षोदिशि न तु दक्षिणस्यामिति ध्येयम् ।</p>
<p>(महाकपिलपञ्चरात्रेऽपि)</p>
<p>पूर्वमासीन्महानुग्रः सर्वभूतभयङ्करः ।<br>
स देवैर्निहतो भूमौ स वास्तुपुरुषः स्मृतः ॥ २-३५३ ॥</p>
<p>यावद्भूमिः स्थिरा लोके तावद्वास्त्वसुरः स्थितः ।<br>
संहारे तु लयं याति देवैः सर्वग्रहादिभिः ॥ २-३५४ ॥</p>
<p>विस्तारोऽस्य समन्ताच्च शतकोटिस्तु योजनम् ।<br>
संस्थितोऽसौ धरां व्याप्य प्रोत्तानः कृष्णवर्णकः ॥ २-३५५ ॥</p>
<pre><code>अत्रायं क्रमः । आदौ यजमान आचार्यं ब्रूयात् । तत आचार्यः प्रोक्तलक्षणां भूमिं परिगृह्य तस्याः शुद्धिं विधाय पञ्चगव्यैः संसिच्य तन्मध्ये शुक्लडोरकं प्रसार्य कनकशलाकया रत्नेन रजतशलाकया वा तदभावे पुष्पफलधान्यानामन्यतमेन वा ।  
</code></pre>
<p>शान्ता१ यशोवती२ कान्ता३विलासा४ प्राणवाहिनी५ ।<br>
प्। ११३) सती६ वसुमती७ नन्दा८ सुभद्रा९ नवमी मता ॥ २-३५६ ॥</p>
<p>इति नव रेखाः प्रागपरायता दक्षिणोपक्रमा उदगपवर्गा विलिख्य</p>
<p>हिरण्या१ सुव्रता२ लक्ष्मी३र्विभूति४र्विमला५ प्रिया६ ।<br>
जया७ काला८ विशोका९ च नवमी संस्कृता बुधैः ॥ २-३५७ ॥</p>
<pre><code>इति नव रेखा दक्षिणोत्तरायताः पश्चिमोपक्रमाः पूर्वापवर्गा विलिख्यैवं चतुःषष्टिपदं वास्तुमण्डलं निर्माय पञ्चरजोभिः पदानि परिपूर्य मध्येऽष्टदलं वक्ष्यमाणरीत्या निर्माय तन्मध्ये ब्रह्माणं ध्यात्वा आवाह्य तत्तत्पदेषु तत्तद्देवताश्चावाह्य प्रणवादिनमोऽन्तैस्तन्नाममन्त्रैः पूजयेत् । मण्डलाद्बहिःकोष्ठेषु कोष्ठचतुष्टयमतिरक्तं निर्माय तत्र गुरुगणेशदुर्गाक्षेत्रपालान् पूजयेत् । ऐशान्यां कलशं संस्थाप्य वरुणं यथाविधि पूजयेदिति राघवभट्टाः ।  
</code></pre>
<p>एषां ध्यानानि तत्रान्तरे -</p>
<p>उक्तानां सर्वदेवानां स्वरूपं च निगद्यते ।<br>
अक्षमालां श्रुवं दक्षे वामे दण्डकमण्डलुम् ॥ २-३५८ ॥</p>
<p>दधानमष्टनयनं यजेन्मध्येऽम्बुजासनम् ।<br>
सर्वे चतुर्भुजा देवा वास्तुदेहे व्यवस्थिताः ॥ २-३५९ ॥</p>
<p>कृताञ्जलिपुटा ऊर्द्धं खड्गखेटकपाणयः ।<br>
ब्रह्माणं सन्न्निरीक्षन्ते तद्वक्राभिमुखाश्च ते ॥ २-३६० ॥</p>
<p>स्वस्वस्थानस्थिताश्चैव साधारणमुदाहृतम् ।<br>
मरीचिः श्वेतवर्णः स्याद्विवस्वानभ्रवर्णकः ॥ २-३६१ ॥</p>
<p>शातकुम्भनिभो मित्रः कृष्णवक्त्रस्तु भूधरः ।<br>
सविता नीलवर्णाभः सावित्रो धूम्रविग्रहः ॥ २-३६२ ॥</p>
<p>इन्दुश्चारुणवर्णाभः शुक्लश्चेन्द्रजयस्तथा ।<br>
रुद्रः प्रवालसदृशः पीतो रुद्रजयस्तथा ॥ २-३६३ ॥</p>
<p>आपो गोक्षीरधवल आपवत्सो जपाद्युतिः ।<br>
ईशानः क्षीरधवलः पर्जन्योऽञ्जनसन्निभः ॥ २-३६४ ॥</p>
<p>जयन्तोऽञ्जनसङ्काशो महेन्द्रः श्यामलद्युतिः ।<br>
प्। ११४) आदित्यो रक्तवर्णः स्यात् सत्यकश्चित्रवर्णकः ॥ २-३६५ ॥</p>
<p>वृषो बन्धूकपुष्पाभः कुन्दाभश्चान्तरिक्षकः ।<br>
उद्यद्दिनकराभोऽग्निः पूषा रत्नाभसन्निभः ॥ २-३६६ ॥</p>
<p>वितथश्चेन्द्रचापाभो विद्युद्वर्णो गृहरक्षकः ।<br>
निरृतिः पावकाभश्च पीतो दौवारिकः स्मृतः ॥ २-३६७ ॥</p>
<p>सुग्रीवो नीलकण्ठाभश्चन्द्राभः पुष्पदन्तकः ।<br>
वरुणः स्फटिकाभाङ्गो भृङ्गाभश्चासुरो मतः ॥ २-३६८ ॥</p>
<p>यमश्चाञ्जनसङ्काशो गन्धर्वः पद्मरागवत् ।<br>
भृङ्गराजश्च भृङ्ङ्गाभो मृगो जीमूतसन्निभः ॥ २-३६९ ॥</p>
<p>शोषश्चोत्पलसङ्काशो रोगश्चैवेन्द्रनीलवत् ।<br>
वायुः कृष्णाभवर्णः स्यान्नागः शेषेन्दुसन्निभः ॥ २-३७० ॥</p>
<p>मुख्यो मौक्तिकसङ्काशो भल्लाटः श्वेतपद्मवत् ।<br>
सोमः स्फटिकसङ्काशोऽर्गलो रक्तोत्पलद्युतिः ॥ २-३७१ ॥</p>
<p>दितिः कुन्देन्दुधवला कपिला चादितिः स्मृता ।<br>
चरकी शङ्खसदृशी विदारी पावकद्युतिः ॥ २-३७२ ॥</p>
<p>पूतना हिमसङ्काशा मेघाभा पिलपिच्छिका ।<br>
खड्गं च पानपात्रं च छुरिकां कर्तरीं तथा ॥ २-३७३ ॥</p>
<p>दधाना भीमरूपास्ता राक्षस्यः परिकीर्तिताः ।<br>
सितो रक्तश्च पीतश्च कृष्णः स्कन्दादिका ग्रहाः ॥ २-३७४ ॥</p>
<p>वज्रं शक्तिं च खड्गं च पाशं च विकृताननाः ।<br>
दधाना भीषणाः प्रोक्ता ग्रहाः स्कन्दादिकाश्च ते ॥ २-३७५ ॥</p>
<pre><code>एवं ध्यात्वा पञ्चोपचारैः सम्पूज्य वास्तुपुरुषमपि यथोक्तं ध्यात्वा वैदिकमते उक्तवैदिकमन्त्रेण तान्त्रिकमते तु ओ।वास्तोष्पतये नमः इति मन्त्रेण पञ्चोपचारैः सम्पूज्य तत्पूर्वदिशि तत्पश्चिमदिशि वा हस्तमात्रं त्रिमेखलं कुण्डं स्थण्डिलं वा निर्माय तत्र वक्ष्यमाणक्रमेणाग्निमुपसमाधाय मण्डलाद्ब्रह्मादिदेवतास्तत्रावाह्य  
</code></pre>
<p>प्। ११५) तेभ्यः पूर्वोक्तसङ्ख्यया आहुतीर्हुत्वा पूर्णाहुतिं विधाय पुनर्मण्डले देवानानीय तेभ्यः प्रत्येकं बलिं दद्यात् ।</p>
<p>बलिमन्त्रा द्रव्यभेदाश्च (गौतमीयमहाकपिलपञ्चरात्रयोः)</p>
<p>पायसौदनलाजैश्च युक्तं धूपप्रसूनकैः ।<br>
अन्नादिभिश्च संयुक्तं माषभक्तादिमण्डितम् ॥ २-३७६ ॥</p>
<p>गृहाणेमं वलिं ब्रह्मन् वास्तुदोषं प्रणाशय ।<br>
गन्धादिशर्करारूपं पायसोपरिसंयुतम् ॥ २-३७७ ॥</p>
<p>आर्यकाख्य गृहाणेमं सर्वदोषं प्रणाशय ।<br>
चन्दनाद्यर्चितं नाथ कर्पूरागुरुमण्डितम् ॥ २-३७८ ॥</p>
<p>विवस्वन् वै गृहाणेमं सर्वदोषं प्रणाशय ।<br>
सगुडं पायसं नाथ पुष्पादिसुसमन्वितम् ॥ २-३७९ ॥</p>
<p>गृहाणेमं वलिं हृद्यं मित्र शान्तिं प्रयच्छ मे ।<br>
माषौदनं समांसं च गन्धादिक्षीरसंयुतम् ॥ २-३८० ॥</p>
<p>गृहाणेमं महीभृत् त्वं सर्वदोषं प्रणाशय ।<br>
एवं मध्ये तु सम्पूज्य ईशानादि वलिं हरेत् ॥ २-३८१ ॥</p>
<p>एतेन पूजायामाग्नेयादिक्रमेऽपि वलावीशानादिक्रमः ।<br>
अन्यत्रापि ।</p>
<p>ईशानाद्दक्षिणावर्तो वलिः सामान्यभाषितः ।<br>
सर्वेषां खलु वस्तूनां विशेषः पदनिर्णये ॥ २-३८२ ॥</p>
<p>क्वचित् तु पूजापि तथैवोक्ता ।</p>
<p>ईशकोणादिषु सुरान् पूजयेच्च विधानतः ।<br>
ईशानादिचतुष्कोणसंस्थितान् पूजयेद्बुधः- इति ॥ २-३८३ ॥</p>
<p>तथा ।</p>
<p>क्षीरखण्डसमायुक्तं पुष्पादिभिरलङ्कृतम् ।<br>
गृहाणेमं वलिं गृह्यमाप शान्तिं प्रयच्छ मे ॥ २-३८४ ॥</p>
<p>प्। ११६) दधीदं गुडसम्मिश्रं गन्धादिभिः सुसंयुतम् ।<br>
गृहाणेमं वलिं वत्स विघ्नमत्र प्रणाशय ॥ २-३८५ ॥</p>
<p>पुष्पादिकुशपानीयं शर्करागुरुवासितम् ।<br>
सावित्र वै गृहाणेमं शान्तिमत्र प्रयच्छ मे ॥ २-३८६ ॥</p>
<p>पिष्टकं सगुडं नाथ रक्तगन्धादिशोभितम् ।<br>
गृहाणेमं वलिं सूर्य विघ्नमत्र प्रणाशय ॥ २-३८७ ॥</p>
<p>शीतमन्नं तथा पुष्पं कुङ्कुमादिसुमण्डितम् ।<br>
गृहाणेमं वलिं गृह्यं शक्रदेव नमोऽस्तु ते ॥ २-३८८ ॥</p>
<p>ओदनं घृतसंयुक्तं वस्त्रगन्धादिमण्डितम् ।<br>
गृहाणेमं वलिं गृह्यमिन्द्रजय नमोऽस्तु ते ॥ २-३८९ ॥</p>
<p>पक्वापक्वमिदं मांसं वस्त्रपुष्पादिसंयुतम् ।<br>
गृहाणेमं वलिं गृह्यं रुद्रदेव नमोऽस्तु ते ॥ २-३९० ॥</p>
<p>समांसं घृतसम्पक्वं गन्धपुष्पादिसंयुतम् ।<br>
गृहाणेमं वलिं रुद्रजय स्वस्ति नमोऽस्तु ते ॥ २-३९१ ॥</p>
<p>रक्तपुष्पं समांसं वै रक्तवस्त्रादिसंयुतम् ।<br>
विदारि वै गृहाणेमं रक्षोविघ्नं विनाशय ॥ २-३९२ ॥</p>
<p>पित्तरक्तास्थिसंयुक्तं रक्तगन्धादिमण्डितम् ।<br>
गृहाणेमं पूतने त्वं रक्षोविघ्नं विनाशय ॥ २-३९३ ॥</p>
<p>सघृतं माषभक्तं च रक्तगन्धादिसंयुतम् ।<br>
वलिं गृहाण शर्व त्वं रक्षोविघ्नं विनाशय ॥ २-३९४ ॥</p>
<p>मांसपुष्पादिसंयुक्तं माषभक्तोपशोभितम् ।<br>
गृहाणेमं वलिं स्कन्द रक्षोविघ्नं विनाशय ॥ २-३९५ ॥</p>
<p>श्वमांसं पिष्टकैर्युक्तं पक्वमांसोदकान्वितम् ।<br>
अर्यमन् वै गृहाणेमं सर्वविघ्नं विनाशय ॥ २-३९६ ॥</p>
<p>प्। ११७) रक्तमांसौदनं मत्स्यं गन्धधूपसमन्वितम् ।<br>
जृम्भक त्वं गृहाणेमं रक्षोविघ्नं विनाशय ॥ २-३९७ ॥</p>
<p>छागकर्णान्वितं मांसं वस्त्रगन्धादिसंयुतम् ।<br>
पिलपिच्छे गृहाणेमं रक्षोविघ्नं विनाशय ॥ २-३९८ ॥</p>
<p>घृतेन साधितं मांसं वस्त्रगन्धादिसंयुतम् ।<br>
चरकि त्वं गृहाणेमं रक्षोविघ्नं विनाशय ॥ २-३९९ ॥</p>
<p>सघृतं साक्षतं भक्तं वस्त्रगन्धाद्यलङ्कृतम् ।<br>
गृहाणेमं वलिं त्वीश वास्तुदोषापहारकम् ॥ २-४०० ॥</p>
<p>उत्पलं पायसैर्युक्तं वस्त्रादिकसमन्वितम् ।<br>
गृहाणेमं वलिं गृह्यं मेघराज नमोऽस्तु ते ॥ २-४०१ ॥</p>
<p>पञ्चहस्तं सुपीतं च ध्वजं भक्तादिमण्डितम् ।<br>
गृहाणेमं वलिं गृह्यं जिष्णुसुत नमोऽस्तु ते ॥ २-४०२ ॥</p>
<p>ओदनं घृतसम्पूर्णं पञ्चरत्नादिमण्डितम् ।<br>
गृहाणेमं वलिं गृह्यं देवराज नमोऽस्तु ते ॥ २-४०३ ॥</p>
<p>रक्तपुष्पयुतं भक्तं रक्तगन्धादिभिर्युतम् ।<br>
गृहाणेमं वलिं हृद्यं भास्कराय नमोऽस्तु ते ॥ २-४०४ ॥</p>
<p>वितानं धूम्रवर्णाभं गन्धादिकसुशोभितम् ।<br>
रक्तपुष्पं गृहाणेमं वलिं सत्य नमोऽस्तु ते ॥ २-४०५ ॥</p>
<p>इदं तु मांसभक्तं वै वस्त्रगन्धादिपूजनम् ।<br>
गृहाणेमं वृष वलिं वास्तुदोषं विनाशय ॥ २-४०६ ॥</p>
<p>इदं तु शाद्वलं मांसं नैवेद्यादिसंयुतम् ।<br>
गृहाणेमं वलिं हृद्यं व्योम शान्तिं प्रयच्छ मे ॥ २-४०७ ॥</p>
<p>सुवर्णं पिष्टकं चाथ वस्त्रगन्धादिभिर्युतम् ।<br>
प्। ११८) घृतान्वितं गृहाणेमं सप्तजिह्व नमोऽस्तु ते ॥ २-४०८ ॥</p>
<p>क्षीरं लाजासमायुक्तं गन्धपुष्पादिसंयुतम् ।<br>
गृहाणेमं वलिं हृद्यं पूषदेव नमोऽस्तु ते ॥ २-४०९ ॥</p>
<p>मांसौदनं गन्धमाल्ययुतं वस्त्रादिभूषितम् ।<br>
वितथेश वलिं गृह्ण्न् वास्तुदोषं विनाशय ॥ २-४१० ॥</p>
<p>मत्स्यमांसयुतं भक्तं गन्धपुष्पाद्यलङ्कृतम् ।<br>
यमराज गृहाणेमं वलिं शान्तिं प्रयच्छ मे ॥ २-४११ ॥</p>
<p>पक्वमांसौदननवनीतं वस्त्रादिमण्डितम् ।<br>
गृहाणेमं प्रीतिकरं गृहरक्ष नमोऽस्तु ते ॥ २-४१२ ॥</p>
<p>नानागन्धसमायुक्तं रक्तगन्धादिभिर्युतम् ।<br>
वलिं गृहाण गन्धर्व सर्वदोषं प्रणाशय ॥ २-४१३ ॥</p>
<p>इमां तु शाकुनीं जिह्वां माषभक्तोपरिस्थिताम् ।<br>
गृहाणेमं भृङ्गराज वलिं शान्तिं प्रयच्छ मे ॥ २-४१४ ॥</p>
<p>एवं तिलघृतोपेतं गन्धपुष्पादिभिर्युतम् ।<br>
गृहाणेमं बलिं हृद्यं मृगदेव नमोऽस्तु ते ॥ २-४१५ ॥</p>
<p>शर्करामण्डितं खण्डं वस्त्रगन्धाद्यलङ्कृतम् ।<br>
प्रीतो वलिं गृहाणेमं रक्षोराज नमोऽस्तु ते ॥ २-४१६ ॥</p>
<p>चन्दनागुरुकाखण्डं वस्त्रगन्धादिभिर्युतम् ।<br>
गृहाणेमं वलिं हृद्यं दौवारिक नमोऽस्तु ते ॥ २-४१७ ॥</p>
<p>इदं तु पायसं नाथ गन्धपुष्पादिमिश्रितम् ।<br>
सुग्रीव वै गृहाणेमं वलिं शान्ति प्रयच्छ मे ॥ २-४१८ ॥</p>
<p>यवाग्वलङ्कृतं दुग्धं भक्तोपरिसमन्वितम् ।<br>
गृहाणेमं वलिं हृद्यं जलदेव नमोऽस्तु ते ॥ २-४१९ ॥</p>
<p>प्। ११९) माषभक्तं कुशस्तम्बं घृतगन्धादिसंयुतम् ।<br>
पुष्पदन्त गृहाणेमं वास्तुदोषं प्रणाशय ॥ २-४२० ॥</p>
<p>मधुना साधितं पिष्टं गन्धाद्यैरुपशोभितम् ।<br>
वलिं गृहाणासुरेन्द्र सर्वदोषं प्रणाशय ॥ २-४२१ ॥</p>
<p>घृतं चान्नसमायुक्तं कर्पूरादिसमायुतम् ।<br>
गृहाणेमं वलिं शोष सर्वशान्तिं प्रयच्छ मे ॥ २-४२२ ॥</p>
<p>यवजं तण्डुलं नाथ गन्धपुष्पादिशोभितम् ।<br>
गृहाणेमं वलिं रोग सर्वदोषं प्रणाशय ॥ २-४२३ ॥</p>
<p>सघृतं मोदकं चेदमन्नाद्यैरुपशोभितम् ।<br>
गृहाणेमं वलिं हृद्यं मृगवाह नमोऽस्तु ते ॥ २-४२४ ॥</p>
<p>इदं तु कृसरान्नं मे दुग्धगन्धादिसाधितम् ।<br>
पातालेश गृहाणेमं विघ्नमत्र प्रणाशय ॥ २-४२५ ॥</p>
<p>नारिकेलोदकं भक्तं पीतवस्त्रादिसंयुतम् ।<br>
गृहाणेमं वलिं मुख्य वास्तुदोषं प्रणाशय ॥ २-४२६ ॥</p>
<p>दधिगन्धादिभिर्युक्तं पीतपुष्पसमन्वितम् ।<br>
वलिः प्रगृह्यतां सोम सर्वदोषं प्रणाशय ॥ २-४२७ ॥</p>
<p>ओदनं घृतसम्मिश्रं गन्धपुष्पसमन्वितम् ।<br>
गृहाणेमं वलिं गृह्यं भल्लाटक नमोऽस्तु ते ॥ २-४२८ ॥</p>
<p>माषान्नं तु घृताभ्यक्तं गन्धपुष्पादिमण्डितम् ।<br>
गृहाणेमं वलिं हृद्यमर्गलाख्य नमोऽस्तु ते ॥ २-४२९ ॥</p>
<p>क्षीरखण्डसमायुक्तं नानापुष्पोपशओभितम् ।<br>
दैत्यमातर्गृहाणेमं सर्वदोषं प्रणाशय ॥ २-४३० ॥</p>
<p>प्। १२०) पौरिकां मधुसम्मिश्रां वस्त्रगन्धादिसंयुताम् ।<br>
गृहाणेमं वलिं गृह्यं देवमातर्नमोऽस्तु ते ॥ २-४३१ ॥</p>
<p>स्वर्गपातालमर्त्येषु देवता वास्तुदेवताः ।<br>
गृह्णन्त्विमं वलिं हृद्यं तुष्टा यान्तु स्वमन्दिरम् ॥ २-४३२ ॥</p>
<p>मातरो भूतवेताला ये चान्ये वलिकाङ्क्षिणः ।<br>
विष्णोः पारिषदा ये च तेऽपि गृह्णन्त्विमं वलिम् ॥ २-४३३ ॥</p>
<p>पितृभ्यः क्षेत्रपालेभ्यो वलिं दत्वा प्रकामतः ।<br>
अभावादुक्तमार्गस्य कुशपुष्पादिभिर्यजेत् ॥ २-४३४ ॥</p>
<p>(प्रयोगसारे)</p>
<p>वास्तुशेषः क्रियापूतः सर्वरक्षाविधानकृत् ।<br>
भूतिप्रीतिकरश्चास्मिन् दिशां वलिमुदीरयेत् ॥ २-४३५ ॥</p>
<p>दिक्पालपरिषत्सर्वभूतानुद्दिश्य नामभिः ।<br>
पूजाविसर्जनान्तो यः स विज्ञेयो दिशो वलिः ॥ २-४३६ ॥</p>
<p>दध्यम्बुरजनी पुष्पलाजसक्तुतिलान्धसा ।<br>
द्रव्येण वितरेद्दिश्यं वलिं दिक्क्रमयोगतः ॥ २-४३७ ॥</p>
<p>सुराणां तेजसां चैव प्रजानां रक्षसामपि ।<br>
तथा जलानां प्राणानां नक्षत्राणां च तत्पुनः ॥ २-४३८ ॥</p>
<p>विद्यानामधिपानां च नान्यथोक्तान् वलिं हरेत् ।<br>
सवाहनपदं प्रोक्ता परिवाराय शक्तये ॥ २-४३९ ॥</p>
<p>तत्पार्षदेभ्यश्च ततः सर्वेभ्य इति संयुतः ।<br>
भूतेभ्यश्च क्रमाद्भूयः प्रादक्षिण्यान् क्षिपेद्वलिम् ॥ २-४४० ॥</p>
<p>द्विषत्पिशाचवेतालरक्षोरक्षार्थिनामिह ।<br>
प्। १२१) दिशां वलिर्विशेषेण सर्वसम्पत्समृद्धिदः ॥ २-४४१ ॥</p>
<p>वास्तौ गृहप्ररोहे भूतद्रोहे गृहप्रवेशे च ।<br>
वितते च शान्तिहोमे दिशां वलिः सिद्धये प्रयोक्तव्यः ॥ २-४४२ ॥</p>
<pre><code>इति बलिं दत्त्वा पुनस्तान् समभ्यर्च्य यथाशक्ति जप्त्वा स्तुत्वा प्रणम्य विसर्जयेत् ।  
</code></pre>
<p>विसर्जनमन्त्रो यथा ।</p>
<p>यान्तु देवगणाः सर्वे पूजामादाय पार्थिवीम् ।<br>
इष्टकामसमृद्ध्यर्थं पुनरागमनाय च ॥ २-४४३ ॥</p>
<p>इति देवान् विसृज्य कुद्दालं पूजयेत्<br>
तदुक्तं तत्रान्तरे ।</p>
<p>भद्रं मुहूर्तमाश्रित्य खन्यतां वास्तुकोष्ठकम् ।<br>
स्वर्णकुद्दालरूपत्वं भूमेः खननकर्मणि ॥ २-४४४ ॥</p>
<p>विश्वकर्मायुधो नित्यं नमस्ते चास्त्रमूर्तये ।</p>
<p>इति स्वर्णकुद्दालं प्रपूज्य खनितृपुरुषं विश्वकर्मधिया पूजयेत् ।</p>
<p>द्विभुजः पीतदेहस्तु जटाधारी कजासनः ॥ २-४४५ ॥</p>
<p>विश्वकर्मा सदा गौरो ज्ञानमुद्राक्षसूत्रभृत् ।<br>
विश्वकर्मन् जगद्व्यापिन् संसारसृष्टिकारक ॥ २-४४६ ॥</p>
<p>अत्र कुद्दालहस्तस्त्वं विश्वकर्मन्नमोऽस्तु ते ।<br>
एकाशीतिकोष्ठभेदे वास्तौ विश्वात्मकर्मक ॥ २-४४७ ॥</p>
<p>कुद्दालं गृह्यतामत्र खननं कुरु साम्प्रतम् ।</p>
<p>इति तद्धस्ते कुद्दालं दक्षिणां च दद्यात् । ततः पृथिवीं प्रार्थयेत् ।</p>
<p>कुद्दालदारितैरत्र कीटकोटिशतैरपि ॥ २-४४८ ॥</p>
<p>क्षम्यतां पृथिवीदेवि विष्णुस्थापनहेतवे ।</p>
<p>इति पृथ्वीं सम्प्रार्थ्य विश्वकर्मात्मकखनितृपुरुषो वास्तुपुरुषस्य कक्षान्तरे खननं कुर्यात् ।</p>
<p>प्। १२२) तदुक्तं तन्त्रान्तरे ।</p>
<p>शुभाशुभानि वास्तूनां क्रमेणैव वदाम्यहम् ॥ २-४४९ ॥</p>
<p>कक्षान्तरे च नित्यं च सर्वत्र भद्रमादिशेत् ।<br>
शीर्षे चैव भवेन्मृत्युः कण्ठे वै दुःखभागिता ॥ २-४५० ॥</p>
<p>हस्ते चौरभयं विद्यादुरसा पशुनाशनम् ।<br>
जानौ विदेशगमनं पादाभ्यां च निरर्थकम् ॥ २-४५१ ॥</p>
<p>वामदक्षिणमित्येवं वास्तुक्षेत्रमुदीरितम् ।<br>
निपुणः कारयेन्मन्त्री कल्याणं पूर्णताकृतम् ॥ २-४५२ ॥</p>
<p>समाहितमना भूत्वा खनयेद्वास्तुकक्षके ।</p>
<p>इति वास्तुयागविधिः ।<br>
अथदीक्षोपयुक्तमण्डपनिर्णयः ।<br>
तत्रादौ मण्डपरचनार्थं पूर्वादिदिग्ज्ञानोपायः ।<br>
तदुक्तं (क्रियासारे)</p>
<p>कृत्वा भूमिं समां तत्र वृत्तं हस्तमितं समम् ॥ २-४५३ ॥</p>
<p>द्वादशाङ्गुलमानोच्च शङ्कुं खादिरनिर्मितम् ।<br>
अलाभे यज्ञवार्क्षं वा तत्र संस्थापयेत् सुधीः ॥ २-४५४ ॥</p>
<p>तच्छाया संस्पृशेद्यत्र तन्मध्ये मध्यमं स्मृतम् ।<br>
तिर्यक् प्रसारयेत् सूत्रं मध्ये याम्योत्तरे स्मृते ॥ २-४५५ ॥</p>
<p>कोणाः स्युरन्ये चत्वारश्चतुःसूत्रप्रसारणात् ।<br>
एवं मानपरिज्ञानं समाख्यातं यथा स्फुटम् ॥ २-४५६ ॥</p>
<p>ज्ञात्वैवं मण्डपादीनि कुर्यात् सम्यग्विचक्षणः ।</p>
<p>(महाकपिलपञ्चरात्रे)</p>
<p>विषुवे तु गते सूर्ये शङ्कुमानं समाचरेत् ॥ २-४५७ ॥</p>
<p>खादिरं विन्यसेच्छङ्कुं द्वादशाङ्गुलविस्तृतम् ।<br>
निश्चलीकृत्य हन्तव्यं गृहीत्वा लोहमुद्गरम् ॥ २-४५८ ॥</p>
<p>अष्टधा च स्वयं हन्यात् प्रशस्तं क्रमतो लघु ।<br>
प्। १२३) हन्यमाने यदा शङ्कौ हस्तात् पतति मुद्गरः ॥ २-४५९ ॥</p>
<p>तदा ताडयितुः शोको जायते दुस्तरो महान् ।<br>
मौञ्जं कार्पासकौशेयं प्राणिवालजमेव च ॥ २-४६० ॥</p>
<p>चतुर्यवपरीणाहं सूत्रं शङ्कौ तु वेष्टयेत् ।<br>
वेष्ट्यमानं यदा सूत्रं शङ्कुं मुञ्चति तत्क्षणम् ॥ २-४६१ ॥</p>
<p>पुत्रस्य मरणं विद्याच्छिन्ने वै स्वविनाशनम् ।<br>
तत्रापि नारसिंहेन होमेनाशुभनाशनम्- इति ॥ २-४६२ ॥</p>
<p>(शारदायाम्)</p>
<p>नक्षत्रराशिवाराणामनुकूले शुभेऽहनि ।<br>
ततो भूमितले शुद्धे तुषाङ्गारादिवर्जिते ॥ २-४६३ ॥</p>
<p>पुण्याहं वाचयित्वा तु मण्डपं रचयेच्छुभम् ।<br>
पञ्चभिः सप्तभिर्हस्तैर्नवभिर्वामिनां वरम् ॥ २-४६४ ॥</p>
<p>अत्र यथाश्रुतव्याख्याने कुण्डाष्टकवेद्यृत्विक्प्रचारस्थलाद्यनुप-पत्त्या पञ्चभिः सप्तभिरित्यनेन द्वादशहस्तः पञ्चभिर्नवभिरित्यनेन चतुर्दशहस्तः सप्तभिर्नवभिरित्यनेन च षोडशहस्तो मण्डप इति राघवभट्टैः पदार्थादर्शे व्याख्यातम् । ताराभक्तिसुधार्णवे नृसिंहठक्कुरैरपि तथैवोक्तम् । एतेन द्वादशहस्तः कनीयान्, चतुर्दशहस्तो मध्यमः, षोडशहस्तश्चोत्तम इति त्रिविधो मण्डप उक्तः ।</p>
<p>तदुक्तम् (प्रतिष्ठासारसङ्ग्रहे)</p>
<p>स्वल्पो द्वादशहस्तोऽयं द्विद्विवृद्ध्या ततः क्रमात् ।</p>
<p>यत् तु</p>
<p>राज्ञां होमाभिषेकादिप्रयोगार्थं तु मण्डपम् ॥ २-४६५ ॥</p>
<p>विदध्यान्नवहस्तेन विस्तारायामसंयुतम् ।</p>
<p>इति (तन्त्रराजवचनम्) तद्दीक्षातिरिक्तकर्मोपयुक्तमण्डपपरम् ।<br>
(सिद्धान्तशेखरे)</p>
<p>स्थूलादर्काङ्गुलोच्छ्रायं मण्डपस्थलमीरितम् ॥ २-४६७ ॥</p>
<p>प्। १२४) (महाकपिलपञ्चरात्रे तु)</p>
<p>उच्छ्रायो हस्तमानं स्यात् सुसमं च सुशोभनम्- इत्युक्तम् ।</p>
<p>(शारदायाम्)</p>
<p>षोडशस्तम्भसंयुक्तं चत्वारस्तेषु मध्यगाः ॥ २-४६८ ॥</p>
<p>अष्ट हस्ताः समुच्छ्रायाः संस्थाप्या द्वादशाभितः ।<br>
पञ्चहस्तप्रमाणास्ते निश्छिद्रा ऋजवः शुभाः ॥ २-४६९ ॥</p>
<p>तत्पञ्चमांशं निखनेन्मेदिन्यां तन्त्रवित्तमः ।</p>
<p>(वास्तुशास्त्रे)</p>
<p>पञ्चमांशं न्यसेद्भूमौ सर्वसाधारणो विधिः ॥ २-४७० ॥</p>
<p>(शारदायाम्)</p>
<p>नारिकेलदलैर्बाह्ये छादयेत् तत्समन्ततः ।</p>
<p>नारिकेलदलैरित्युपलक्षणम् ।<br>
तथा च (मेरुतन्त्रे)</p>
<p>नारिकेलदलैर्वंशैः कटैराच्छादयेत् पुनः ॥ २-४७१ ॥</p>
<p>झञ्झामारुतवृष्ट्यादिभयं न स्याद्यथा तथा ।</p>
<p>(वास्तुशास्त्रेऽपि)</p>
<p>कटैः सद्भिस्तु सञ्छाद्या विजयाद्यास्तु मण्डपाः- इति ॥ २-४७२ ॥</p>
<p>स्तम्भनिवेशनं चाग्नेयादिक्रेमेण कार्यम् ।</p>
<p>स्तम्भोच्छ्राये शिलान्यासे सूत्रयोजनकीलके ।<br>
खननावटसंस्कारप्रारम्भो वह्निगोचरे- इति वचनात् ॥ २-४७३ ॥</p>
<p>(सिद्धान्तशेखरे)</p>
<p>मध्ये स्तम्भचतुष्कं स्यात् तन्मध्ये वेदिका मता ।<br>
वेदीकोणेषु विन्यस्य स्तम्भान् वेदस्वरूपकान् ॥ २-४७४ ॥</p>
<p>(पञ्चरात्रे)</p>
<p>सारदारुभवान् स्तम्भान् दृढान् कुर्यादृजून् समान् ।</p>
<p>(क्रियासारे)</p>
<p>याज्ञीयवृक्षो वेणुर्वा क्रमुकः स्तम्भकर्मणि ॥ २-४७५ ॥</p>
<p>प्। १२५) अन्ये विशुद्धवृक्षा वा भवेयुर्नापभूरुहः ।<br>
गृहशल्यः स्वयं शुष्कः कुटिलश्च पुरातनः ॥ २-४७६ ॥</p>
<p>असौम्यभूमिजनितः सन्त्याज्यः स्तम्भकर्मणि ।</p>
<p>(मन्त्रमुक्तावल्याम्)</p>
<p>दिक्षु द्वाराणि चत्वारि विदध्यात् पञ्चमांशतः ॥ २-४७७ ॥</p>
<p>(पञ्चरात्रे)</p>
<p>कनीयसि स्याद्द्विकरं चतुरङ्गुलवृद्धितः ।<br>
मध्यमोत्तमयोर्द्वारमिति पश्येन्मनोहरम् ॥ २-४७८ ॥</p>
<p>(सोमशम्भुमते)</p>
<p>प्लक्षोदुम्बरिकाश्वत्थवटजास्तोरणाः क्रमात् ।<br>
पूर्वादितो विधातव्या यद्वाद्यन्तविपर्ययः ॥ २-४७९ ॥</p>
<p>अलाभादेकमेवैषां सर्वाशासु निवेशयेत् ।</p>
<p>(सिद्धान्तशेखरे)</p>
<p>एकमेषामलाभे स्यात् तदभावे शमीद्रुमः ॥ २-४८० ॥</p>
<p>जम्बूः खदिरसारश्च तालो वा तोरणे स्मृताः ।</p>
<p>(महाकपिलपञ्चरात्रे)</p>
<p>देवास्तोरणरूपेण संस्थिता यज्ञमण्डपे ॥ २-४८१ ॥</p>
<p>विघ्नविध्वंसनार्थं च रक्षार्थं त्वध्वरस्य च ।<br>
न्यसेन्न्यग्रोधमैन्द्र्यां तु याम्यां चोदुम्बरं तथा ॥ २-४८२ ॥</p>
<p>वारुण्यां पिप्पलं चैव कौबेर्यां प्लक्षकं न्यसेत् ।<br>
सुशोभनं तु पूर्वस्यामृग्वेदादिसुमन्त्रितम् ॥ २-४८३ ॥</p>
<p>इषे त्वेति च मन्त्रेण सुभद्राख्यं तु दक्षिणे ।<br>
सुकर्माख्यं तु वारुण्यां सामवेदादिकेन तु ॥ २-४८४ ॥</p>
<p>शन्नो देवीति मन्त्रेण सुहोत्रं तूत्तरे न्यसेत् ।</p>
<p>ऋग्वेदादीति । अग्निमीडे पुरोहितमिति मन्त्रेणाभिमन्त्रितमित्यर्थः । सामवेदादिकेन अग्न आयाहीति मन्त्रेण ।</p>
<p>प्। १२६) (शारदायाम्)</p>
<p>द्वारेण तोरणानि स्युः क्रमात् क्षीरमहीरुहाम् ॥ २-४८५ ॥</p>
<p>स्तम्भोच्छ्रायः स्मृतस्तेषां सप्तहस्तैः पृथक् पृथक् ।<br>
दशाङ्गुलप्रमाणेन तत्परीणाह ईरितः ॥ २-४८६ ॥</p>
<p>तिर्यक्फलकमानं स्यात् स्तम्भमानार्धमानतः ।<br>
शूलानि कल्पयेन्मध्ये तोरणे हस्तमानतः ॥ २-४८७ ॥</p>
<p>सप्तहस्तैरित्यधममण्डपपक्षे ।<br>
तदुक्तम् (वास्तुशास्त्रे)</p>
<p>पञ्चहस्तप्रमाणास्ते विस्तारेण द्विहस्तकाः ।<br>
षडङ्गुलादिवृद्ध्या तु सप्तहस्तास्तथोत्तमे ॥ २-४८८ ॥</p>
<pre><code>षडङ्गुलादीति । तेनाधममण्डपे तोरणस्तम्भयोरन्तरालभूमिर्द्विहस्ता । मध्यमे षडङ्गुलाधिकद्विहस्ता । उत्तमे द्वादशाङ्गुलाधिकद्विहस्ता । एतेन मण्डपतिर्यक्फलकमानमप्युक्तं भवति । अधमोत्तमयोः पञ्चहस्तसप्तहस्तोच्छ्रायकथनान्मध्यमे षड्ढस्तोच्छ्रायतोक्ता । भवतीति सुधार्णवकृतः । शूलादिकल्पयेदिति । त्रिशूलविन्यासः शैवशाक्तादौ । वैष्णवे तु विशेष उक्तः ।  
</code></pre>
<p>(मेरुतन्त्रे)</p>
<p>वैष्णवे द्वादशांशेन शङ्खचक्रगदाम्बुजान् ।<br>
प्रागादिक्रमयोगेन न्यसेत् सौरोऽपि वैष्णवः ॥ २-४८९ ॥</p>
<p>(शारदायाम्)</p>
<p>दीक्षु ध्वजान्निबध्नीयाल्लोकपालसमप्रभाम् ।<br>
वितानदर्भमालाद्यैरलङ्कुर्वीत मण्डपम् ॥ २-४९० ॥</p>
<p>(प्रतिष्ठासारसङ्ग्रहे)</p>
<p>पीतरक्तादिवर्णाश्च पञ्चहस्ता ध्वजा स्मृताः ।<br>
द्विपञ्चहस्तैर्दण्डैस्ते वंशजैः संयुता समाः ॥ २-४९१ ॥</p>
<p>द्विपञ्चहस्तैर्दशहस्तैः</p>
<p>प्। १२७) अन्यत्रापि ।</p>
<p>पञ्चहस्ता ध्वजाः कार्या वैकल्पे तु द्विहस्तकाः ।<br>
दण्डश्च दशहस्तश्च दशदिक्षु च तान् न्यसेत् ॥ २-४९२ ॥</p>
<p>(हयशीर्षपञ्चरात्रे)</p>
<p>दर्पणैश्चामरैर्घण्टैस्तम्भान् वस्त्रैर्विभूषयेत् ।<br>
कलशैर्घण्टिकाभिश्च साधारैः कर्करैस्तथा ॥ २-४९३ ॥</p>
<pre><code>तत्र प्रतितोरणमेकैकः कलशः स्थाप्यः । प्रतिद्वारपार्श्वं द्वौ द्वौ । प्रतिकोणं चैकैकः ।  
</code></pre>
<p>तदुक्तम् ।</p>
<p>गन्धपुष्पाम्बरोपेतान् कुम्भा।स्तेषु विनिःक्षिपेत् ।</p>
<p>तेषु तोरणेषु ।</p>
<p>ध्रुवं धरां वाक्पतिं च विघ्नेशं तेषु पूजयेत् ॥ २-४९४ ॥</p>
<p>मण्डपस्य तु कोणस्थकलशेषु क्रमादमी ।<br>
अमृतो दुर्जयश्चैव सिद्धार्थो मङ्गलस्तथा ॥ २-४९५ ॥</p>
<p>पूजाद्वारस्थकुम्भेषु शक्राद्यास्तन्मनूत्तमैः ।</p>
<p>अन्यत्रापि ।</p>
<p>मण्डपे कलशौ द्वौ द्वौ द्वारे द्वारे निवेशयेत् ॥ २-४९६ ॥</p>
<p>गलितोदकसम्पूर्णावाम्रपल्लवशोभितौ ।</p>
<p>(शारदायाम्)</p>
<p>तत्त्रिभागमिते क्षेत्रेऽरत्निमात्रसमुच्छ्रिताम् ॥ २-४९७ ॥</p>
<p>चतुरस्रां ततो वेदीं मण्डलाय प्रकल्पयेत् ॥ २-४९७एफ़् ॥</p>
<p>(त्रिपुरासारसमुच्चये)</p>
<p>चतुर्द्वारयुक्तं ततस्तस्य मध्ये<br>
बुधस्तत्त्रिभागैकभागेन वेदीम् ।<br>
अरत्निप्रमाणोन्नतां दर्पणान्त-<br>
र्निभायां मनोहारिणीं चापि कुर्यात् ॥ २-४९८ ॥</p>
<p>अत्रारत्निमात्रोन्नतां हस्तमात्रसमुच्छ्रिताम् ।</p>
<p>प्। १२८) तैश्चतुर्भिर्भवेन्मुष्टिर्वितस्तिस्तैस्त्रिभिर्गुणैः ।<br>
अरत्निस्तद्द्वयेन स्याद्धस्तस्तद्वदतः शिवे ॥ २-४९९ ॥</p>
<p>इति मन्त्रराजवचनादरत्निहस्तशब्दयोः पर्यायतोक्तेति सुधार्णवकृतः ।<br>
(क्रियासारेऽपि)</p>
<p>त्रिभागं मण्डपं कृत्वा मध्यभागे तु वेदिका ।<br>
हस्तमानं तदुत्सेधश्चतुरस्रं समं यथा ॥ २-५०० ॥</p>
<p>(मेरुतन्त्रे)</p>
<p>त्रिधारं वामदीक्षायां शङ्खाभं वैष्णवे मखे ।<br>
चतुरस्रा चतुष्कोणा वेदी सर्वफलप्रदा ॥ २-५०१ ॥</p>
<p>तत्रैव ।</p>
<p>मण्डपोपरि बध्नीयादतिश्वेतं वितानकम् ।<br>
अलङ्कुर्यात् पुष्पमालादिभिरेनं तु वेष्टयेत् ॥ २-५०२ ॥</p>
<p>आम्राश्वत्थदलोत्पन्नयुक्तया दीर्घमालया ।<br>
स्तम्भान् दुकूलैः संवेष्ट्य मध्ये कुर्याच्च वेदिकाम् ॥ २-५०३ ॥</p>
<p>इष्टिकाभिरपक्वाभिर्हस्तविस्तृतपिण्डिकाम् ।<br>
मण्डपायामरुद्रांशनवसप्तेषुरामकैः ॥ २-५०४ ॥</p>
<p>अंशैः समुन्नतां वापि तारतम्यं विलोक्य च ।<br>
सामग्र्यादेः समावेशो यथा स्यादिति मण्डपः ॥ २-५०५ ॥</p>
<p>इति मण्डपलक्षणम् ।<br>
अथ कुण्डानि ।<br>
(शारदायाम्)</p>
<p>प्राक्प्रोक्ते मण्डपे विद्वान् वेदिकाया बहिस्त्रिधा ।<br>
क्षेत्रं विभज्य मध्यांशे पूर्वादि परिकल्पयेत् ॥ २-५०६ ॥</p>
<p>अष्टास्वाशासु कुण्डानि रम्याकाराण्यनुक्रमात् ।<br>
चतुरस्रं योनिमर्धचन्द्रं त्र्यस्रं च वर्तुलम् ॥ २-५०७ ॥</p>
<p>प्। १२९) षडस्रं पङ्कजाकारमष्टास्रं तानि नामतः ।<br>
आचार्यकुण्डं मध्ये स्याद्गौरीपतिमहेन्द्रयोः ॥ २-५०८ ॥</p>
<p>(त्रिपुरासारसमुच्चयेऽपि)</p>
<p>वेदास्रं१योनि२मर्धोडुपनिभ३मनलास्रं४सुवृत्तं५षडस्रं६<br>
पद्माकारं७गजास्रं८हरिहरहरिदारभ्य तस्यां विदध्यात् ।<br>
मध्ये वृत्तं च गौरीपतिसुरपदिशोः पण्डिताः केचिदूचु-<br>
र्वायव्ये पञ्चकोणं९दिशि मदनरिपोः सप्तकोणं१०च कुण्डम् ॥ २-५०९ ॥</p>
<p>क्रमेणैषां लक्षणानि तत्रैव ।</p>
<p>प्राक् सूत्रं प्रथमं निधाय विदधीतार्धेन तस्याङ्कितं<br>
मध्ये मत्स्ययुगं दिशोरमलधीः कीनाशवित्तेशयोः ।<br>
ताभ्यां सूत्रमपि प्रसार्य चतुरः कोणा।स्ततो लाञ्छयेत्<br>
क्षेत्रं स्याच्चतुरस्रमत्र रचयेदन्यानि कुण्डान्यपि ॥ २-५१० ॥</p>
<p>क्षेत्रे क्षिप्त्वा बहिरिह च पुरो भूतभागांशमेकं<br>
कोणार्धार्धं सुनिशितमतिर्भ्रामयेत् सम्प्रगृह्य ।<br>
यावत्कोणं परमपि तथा सूत्रयुग्मस्य पातं<br>
मध्ये कुर्याद्भवति तदिदं मन्मथावासकुण्डम् ॥ २-५११ ॥</p>
<p>परित्यज्य भागद्वयं पङ्क्तिभागी-<br>
कृतेऽत्रोपरिष्टादधस्ताच्च विद्वान् ।<br>
परिभ्रामयेत् तेन मानेन सम्यग्-<br>
भवेदर्धचन्द्राह्वयं कुण्डमेतत् ॥ २-५१२ ॥</p>
<p>शर्वरीशार्धभागीकृतक्षेत्रतः<br>
पार्श्वयोर्न्यस्य भागद्वयं पण्डितः ।<br>
तेन मानेन सूत्रद्वयं विन्यसेत्<br>
कुण्डमेतद्भवेदुद्रनेत्रास्रकम् ॥ २-५१३ ॥</p>
<p>प्। १३०) दिग्गजाभ्यधिकपङ्क्तिभागतः क्षेत्रतो निशितधीर्बहिर्न्यसेत् ।<br>
भागमेककमनेन सर्वतो भ्रामयेद्भवति वृत्तमुत्तमम् ॥ २-५१४ ॥</p>
<p>भूयांसेंशद्वयमिह बहिः पार्श्वयोर्न्यस्य मध्यात्<br>
क्षेत्राभ्यासे तु विमलमतिस्तेन मानेन कृत्वा ।<br>
पार्श्वद्वन्द्वे झषयुगयुगं सूत्रषट्कस्य पातं<br>
कुर्यात् कुण्डं भवति तदिदं तर्ककोणं मनोज्ञम् ॥ २-५१५ ॥</p>
<p>दशांशेऽत्र विन्यस्य बाह्येंशमेकं<br>
परिभ्राम्य तेनैव वृत्तं दलानाम् ।<br>
बहिर्मध्यमे कर्णिकां चापि कुर्याद्-<br>
भवेदष्टपत्रं बुधः पद्मकुण्डम् ॥ २-५१६ ॥</p>
<p>क्षेत्रे क्षिप्त्वात्र बाह्ये दिशि दिशि मिहिरद्वन्द्वकांशेंशमेकं<br>
कृत्वा नेत्राब्धिकोणं पुनरपि मतिमान् कोणतोऽर्घं गृहीत्वा ।<br>
तत्कोणाभ्यां विदध्यादिह खलु परितस्तेन मानेन चिह्नान्यष्टास्रं स्यात् समन्तादपि च वितनुयादष्टसूत्रप्रयोगम् ॥ २-५१७ ॥</p>
<p>हयांशेऽत्र भागे बहिर्न्यस्य वृत्तं<br>
परिभ्राम्य भूयो युगांशीकृतांशैः ।<br>
त्रिभिः पट्टदीर्घं भवेत् पञ्चसूत्रं<br>
प्रयोगादिदं तेन पञ्चास्रकुण्डम् ॥ २-५१८ ॥</p>
<p>क्षेत्रव्यासैर्दशांशैर्बहिरिह विनिधायैकमंशं सुवृत्तं<br>
मानेनानेन कृत्वा पुनरपि च चतुःषष्टिभागीकृतेऽत्र ।<br>
पट्टायामप्रमाणं दृढमतिरमुना सत्रिकैस्त्रिंशदंशैः<br>
कुर्यात् सप्तास्रकुण्डं भवति हि तदिदं सप्तसूत्रप्रयोगात् ॥ २-५१९ ॥</p>
<p>अत्र चतुर्विंशत्यङ्गुलानि हस्तमात्रकुण्डस्य व्यासः ।<br>
तदुक्तम् (शारदायाम्)</p>
<p>प्। १३१) चतुर्विंशत्यङ्गुलाद्यं हस्तं यन्त्रविदो विदुः ।<br>
कर्तुर्दक्षिणहस्तस्य मध्यमाङ्गुलिपर्वणः ॥ २-५२० ॥</p>
<p>मध्यस्य दैर्घ्यमानेन मानाङ्गुलमुदाहृतम् ।</p>
<p>तन्त्रान्तरे ।</p>
<p>जालान्तरगते भानौ यत् सूक्ष्मं दृश्यते रजः ॥ २-५२१ ॥</p>
<p>प्रथमं तत्प्रमाणज्ञास्त्रसरेणुं प्रचक्षते ।<br>
त्रसरेणवस्ते त्वष्टौ बालाग्रं तत् स्मृतं बुधैः ॥ २-५२२ ॥</p>
<p>बालाग्राण्यष्ट लिक्षा तु यूका लिक्षाष्टकं स्मृतम् ।<br>
अष्टौ यूका यवं प्राहुरङ्गुलं तु यवाष्टकम् ॥ २-५२३ ॥</p>
<p>हस्तश्चतुर्विंशतिभिरङ्गुलैः समुदाहृतम् ।</p>
<p>द्विहस्तादौ तद्द्विगुणादिवृद्धिप्रकारस्तु एकहस्तकुण्डकोणसूत्रेण द्विहस्तकुण्डमध्यसूत्रमेवं तत्कोणसूत्रेण चतुर्हस्तकुण्डमध्य-सूत्रमवगन्तव्यम् । एवमग्रेऽपि ।<br>
तदुक्तम् (गौतमीयतन्त्रे)</p>
<p>कर्णसूत्रप्रमाणेन द्विहस्तं कुण्डमुद्धरेत् ॥ २-५२४ ॥</p>
<p>सर्वकुण्डेषु सर्वत्र वर्धयेद्विधिनामुना ।</p>
<p>अत्र कर्णसूत्रपदं कोणसूत्रपरम् ।<br>
तदुक्तम् तत्रैव ।</p>
<p>पूर्वपूर्वस्य कुण्डस्य कोणसूत्रं तु यद्भवेत् ॥ २-५२५ ॥<br>
उत्तरोत्तरकुण्डानां मानं तद्वदुदीरितम् ॥ २-५२५एफ़् ॥</p>
<pre><code>एतेन द्विहस्तकुण्डस्य चतुस्त्रिंशदङ्गुलानि व्यासः । एकचत्वारिं-शदङ्गुलानि पञ्च यवाश्च त्रिहस्तस्य । अष्टचत्वारिंशदङ्गुलानि चतुर्हस्तस्य । त्रिपञ्चाशदङ्गुलानि षड्यवाश्च पञ्चहस्तस्य । अष्टपञ्चाशदङ्गुलानि सप्त यवाश्च षड्ढस्तस्य । त्रिषष्टिरङ्गुलानि चत्वारो यवाश्च सप्तहस्तस्य । सप्तषष्टिरङ्गुलानि सप्त यवाश्चाष्टहस्तस्य । द्वासप्ततिरङ्गुलानि नवहस्तस्य । पञ्चसप्ततिरङ्गुलानि सप्त यवाश्च दशहस्तस्य । एकहस्तकुण्डस्य क्षेत्रफलं तु षट्सप्तत्यधिकपञ्चशताङ्गुलानि । एवं द्विहस्तादावपि बोद्धव्यम् । यद्यपि हस्तमात्रकुण्डस्यैव दीक्षोपयुक्तत्वेन द्विहस्तदिकुण्डानि दीक्षायामनुपयुक्तानि तथा च वक्ष्यमाणपुरश्चरणाङ्गहोमे उपयुज्यन्त इति प्रदर्शितानि ।  
खातमानं मेखलालक्षणं च (त्रिपुरासारसमुच्चये)  
</code></pre>
<p>प्। १३२) यावन्मानं कुण्डविस्तार उक्तं<br>
तावत् खातस्यापि मानं प्रदिष्टम् ।<br>
कुण्डाकारं पण्डितो यादृशं तत्<br>
तादृग्रूपं मेखलायां विदध्यात् ॥ २-५२६ ॥</p>
<pre><code>एतावत्कुण्डकरणाशक्तस्तु पञ्चकुण्डानि कुर्यात् । तत्राप्यशक्तस्तु एकमेवकुण्डं कुर्यात् ।  
</code></pre>
<p>नव पञ्चाथ चैकं वा कर्तव्यं लक्षणान्वितम् ।</p>
<p>इत्याम्नायरहस्यवचनात् ।</p>
<p>अष्टाशक्तौ तु चत्वारि दिक्षु कुण्डानि तान्त्रिके ॥ २-५२७ ॥</p>
<p>तदशक्तावेकमेव चतुरस्रं प्रकल्पयेत् ॥ इति (मेरुतन्त्रवचनाच्च) पञ्चकुण्डपक्षे तन्निवेशनम् (ज्ञानरत्नावल्यामुक्तम्)</p>
<p>दिक्षु वेदास्रवृत्तानि पञ्चमं त्वीशगोचरम् ॥ २-५२८ ॥</p>
<p>इत्येककुण्डपक्षे तन्निवेशनमुक्तमाचार्यैः ।</p>
<p>अथवा दिशि कुण्डमुत्तरस्यां<br>
प्रविध्याच्चतुरस्रमेकमेव- इति ।</p>
<p>(पिङ्गलामते)</p>
<p>कुण्डमेककरं वृत्तं मेखलाकण्ठनाभिमत् ।<br>
नित्ये कर्मणि दीक्षायां शान्तौ पुष्टौ मतं शुभम् ॥ २-५२९ ॥</p>
<p>कण्ठमानमाह (महाकपिलपञ्चरात्रे)</p>
<p>चतुर्विंशतिभागेन कण्ठो वै परिकीर्तितः ।<br>
खाताद्बाह्येऽङ्गुलः कण्ठः सर्वकुण्डेष्वयं विधिः ॥ २-५३० ॥<br>
चतुर्विंशतिमं भागमङ्गुलं परिकल्पयेत् ॥ ५३०एफ़् ॥</p>
<p>तिस्रः कुण्डे मेखला मेखले द्वे<br>
यद्वा चैकां मेखलां वै प्रकुर्यात् ।<br>
कुर्यादूर्ध्वं मेखलाया गजोष्ठा-<br>
कारां योनिं चापि होतुर्दिशीह ॥ २-५३१ ॥</p>
<p>प्। १३३) एतेन योनेः कुण्डाङ्गत्वमुक्त्वा तस्याः स्थानस्वरूपदिङ्नियमाश्चोक्ताः । (क्रियासारे)</p>
<p>नाभियोनिसमायुक्तं कुण्डं श्रेष्ठं त्रिमेखलम् ।<br>
कुण्डं द्विमेखलं मध्ये नीचं स्यादेकमेखलम् ॥ २-५३२ ॥</p>
<p>(सोमशम्भौ)</p>
<p>त्रिमेखलं द्विजे कुण्डं क्षत्रियस्य द्विमेखलम् ।<br>
मेखलैका तु वैश्यस्य &mdash; &mdash; &mdash; &mdash; &mdash; &mdash; &mdash; &mdash; इति ॥ २-५३३ ॥</p>
<p>कुण्डतारतम्यतो मेखलातारतम्यमुक्तम् । (त्रिपुरासारसमुच्चये)</p>
<p>मुष्टिमात्रे तु तां मेखलां द्व्यङ्गुलैका-<br>
ङ्गुलार्धाङ्गुलोत्सेधताराः क्रमात् स्युः ।<br>
रत्निमात्रे तु तास्त्र्यङ्गुलार्धाङ्गुलैका-<br>
ङ्गुलोत्सेधतारा भवेयुः पुरस्तात् ॥ २-५३४ ॥</p>
<p>युगाप्पित्तनेत्राङ्गुलोत्सेधताराः<br>
स्युरेताः क्रमाद्धस्तमात्रे तु कुण्डे ।<br>
करद्वन्द्वमात्रे रसाम्भोधिवह्न्य-<br>
ङ्गुलोत्सेधतारा भवेयुः पुरस्तात् ॥ २-५३५ ॥</p>
<p>वेदकरेऽस्मिन् सिन्धुरतर्क्वा<br>
द्व्यङ्गुलतारोत्सेधयुताः स्युः ।<br>
षट्करगात्रेऽस्मिन् दशकर्य-<br>
ङ्गाङ्गुलतारोत्सेधसमेताः ॥ २-५३६ ॥</p>
<p>भास्करपङ्क्तिगजाङ्गुलतारो-<br>
त्सेधयुताः स्युरिमा वसुहस्ते ।<br>
नाभिमिहाम्बुजमेव विदध्या-<br>
दष्टदलं सहकर्णिकयान्तः ॥ २-५३७ ॥</p>
<p>प्। १३४) नाभिमिति । कुण्डमध्ये सकर्णिकाष्टदलकमलरूपां नाभिं कुर्यादित्यर्थः । तत्रैव योन्यादेः कुण्डपरिमाणानुसारं परिमाणमुक्तम् ।</p>
<p>मुष्टिमात्रे रसाम्भोधिनेत्राङ्गुलायामतारोन्नतिर्योनिरुक्ता बुधिः ।<br>
नेत्रवेदाङ्गुलोत्सेधतारान्विता नाभिरप्यत्र योन्योष्ठमेकाङ्गुलम् ॥ २-५३८ ॥</p>
<p>योन्या लक्षणमेतद्गदितमरत्निमात्रकुण्डस्य ।<br>
कुण्डस्यैव मयोक्तं तदेव खलु हस्तमात्रस्य ॥ २-५३९ ॥</p>
<p>द्विहस्तादिकुण्डेषु योन्यादिवृद्धिप्रकारस्तत्रैव ।</p>
<p>एकैकेनाङ्गुलेनामलनिशितमतिर्वर्धयेदन्यकुण्डे-<br>
ष्वेनां योनिं च नाभिं खलु यवयुगलेनेह योन्यास्तथौष्ठम् ।<br>
कुर्यान्नाभिं च वृत्ताकृतिमपि यदि वा कुण्डरूपान्यरूपां<br>
योन्याकारेऽत्र योनिं सरसिजसदृशे नो विदध्याच्च नाभिम् ॥ २-५४० ॥</p>
<p>कुर्यादित्यनेन नाभ्याकारविकल्प उक्तः । योन्याकार इति । योनिकुण्डे योनिं पद्मकुण्डे नाभिं न कुर्यादित्यर्थः ।<br>
मतान्तरमाह तत्रैव ।</p>
<p>कुण्डस्येके हस्तमात्रस्य योनिं<br>
प्राहुर्भूतद्व्यङ्गुलायामताराम् ।<br>
व्यासत्र्यंशैकांशकोत्सेधयुक्तां<br>
कुर्याद्बोधिक्ष्माजपत्रानुरूपाम् ॥ २-५४१ ॥</p>
<p>तत्पक्षे नाभिवृद्धिं तद्रचनाप्रकारं चाह ।</p>
<p>नेत्रभूताङ्गुलोत्सेधतारान्वितां<br>
नाभिमंशद्वये तद्दलान्यष्ट च ।<br>
व्यासवह्न्यंशतोंशेन तत्कर्णिकां<br>
मध्यभागे विदध्याद्बुधः कुण्डतः ॥ २-५४२ ॥</p>
<p>नेमिपरिमाणमाह तत्रैव ।</p>
<p>कुण्डस्यैककरस्य चारु परितो नेमिर्भवेदङ्गुले-<br>
नैकेनैव ततो विलोचनकरादारभ्य संवर्धयेत् ।<br>
प्। १३५) कुण्डे दिक्करकुण्डकावधि बुधः प्रत्येकमर्धाङ्गुलं<br>
तद्बाह्ये खलु मेखलात्रितयकं कुर्याद्यथोक्तक्रमात् ॥ २-५४३ ॥</p>
<p>वैदिकमते तु नाभिकण्ठयोन्यो न कार्याः ।</p>
<p>ख्यातान्येतानि कुण्डानि तान्त्रिके स्मार्त्तकर्मणि ।<br>
अनाभिकान्यकण्ठानि वियोनीति श्रुतेरिति ॥ २-५४४ ॥</p>
<p>इति मेरुतन्त्रवचनात् ।<br>
नालमाह । (शारदापञ्चरात्रयोः)</p>
<p>स्थलादारभ्य नालं स्याद्योन्या मध्ये सरन्ध्रकम् ।<br>
स्थूलमूलं तु सूक्ष्माग्रं बाह्यमेखलया समम्- इति ॥ २-५४५ ॥</p>
<p>(ज्ञानार्णवे)</p>
<p>मेखलानां बहिःस्थानं स्थलमित्यभिधीयते ।<br>
चतुरस्रस्थलाल्लब्धं नालं मध्ये सरन्ध्रकम् ॥ २-५४६ ॥</p>
<p>आहुतितारतम्यतः कुण्डानां तारतम्यमुक्तम् ।<br>
(त्रिपुरासारसमुच्चये)</p>
<p>शतार्धहोमे खलु मुष्टिमात्र-<br>
मरत्निमात्रं शतहोमकुण्डम् ।<br>
हस्तं सहस्रे त्वयुते द्विहस्तं<br>
लक्षे चतुर्हस्तमिदं प्रदिष्टम् ॥ २-५४७ ॥</p>
<p>दशलक्षे रसहस्तं वसुहस्तं कोटिहोमे स्यात् ।<br>
कोट्यर्धेष्वष्टकरं होमेऽष्टागमविदो ब्रुवते ॥ २-५४८ ॥</p>
<p>मतान्तरमाह ।</p>
<p>केचिद्धस्तं लक्षहोमे द्विहस्तं<br>
लक्षद्वन्द्वे वह्निलक्षे त्रिहस्तम् ।<br>
होमे कुण्डं वेदहस्तेऽब्धिलक्षं<br>
प्राहुर्दोष्णां पञ्चकं पञ्चलक्षे ॥ २-५४९ ॥</p>
<p>रसहस्तं रसलक्षे सप्तकरं सप्तलक्षे स्यात् ।<br>
प्। १३६) वसुहस्तं वसुलक्षे नवलक्षे नवकरं कुण्डम् ॥ २-५५० ॥</p>
<p>दशहस्तं दशलक्षे दशकरमेवेह कोटिहोमेऽपि ।<br>
दशहस्तान्न हि कुण्डं परमस्ति महीतलेऽमुष्मिन् ॥ २-५५१ ॥</p>
<p>कुण्डानां पृथक् पृथक् फलं तत्रैव ।</p>
<p>सर्वसिद्धिकरमम्बुधिकोणं पुत्रदं मनसिजावसथान्तम् ।<br>
अर्धचन्द्रसदृशं शुभदं स्यादग्निकोणमरिवर्धनहेतुः ॥ २-५५२ ॥</p>
<p>शान्तिकर्मणि भवेत् सुवर्तुलं छेदमारणकरं षडस्रकम् ।<br>
पद्मकुण्डमिह वृष्टिकारणं रोगशान्तिकरमष्टकोणकम् ॥ २-५५३ ॥</p>
<p>वर्णभेदेन कुण्डभेदमाह ।</p>
<p>चतुरस्रं विप्राणां राज्ञामिह वर्तुलं कुण्डम् ।<br>
वणिजामर्धशशाङ्काकारं त्र्यस्रं तु शूद्राणाम् ॥ २-५५४ ॥</p>
<p>चतुरस्रं सर्वेषां प्रशस्तमिति के चिदाहुराचार्याः ।<br>
वाञ्छितफलदं यत् तत् कुण्डं भुवि भुक्तिमुक्तिकरम् ॥ २-५५५ ॥</p>
<p>षट्कोणमर्धचन्द्राकारं चापि प्रजाकरं कुण्डम् ।<br>
मुक्तिकरं पञ्चास्रं वसुकोणं राज्यदा योनिः ॥ २-५५६ ॥</p>
<p>तथा ।</p>
<p>नित्ये नैमित्तिके च प्रविरलमतयः प्राहुरेकेऽब्धिकोणं<br>
कुण्डं हस्तप्रमाणं स्मरगृहसदृशं चाथ वृद्धं प्रशस्तम् ।<br>
षट्कोणं चार्धदोषाकरसदृशयुतं स्थण्डिलं रत्निमात्रा-<br>
यामं स्वाङ्गुष्ठपूर्वोन्नतमपि सुसमं निर्मितं बालुकाभिः ॥ २-५५७ ॥</p>
<p>(मेरुतन्त्रे)</p>
<p>अनेकदोषं वै कुण्डं मानं न्यूनाधिकं यदि ।<br>
तस्मात् सम्यक् परीक्ष्येदं कर्तव्यं शुभमिच्छता ॥ २-५५८ ॥</p>
<p>खाताधिके भवेद्रोगी हीने धेनुधनक्षयः ।<br>
वक्रकुण्डे तु सन्तापो मरणं च्छिन्नमेखले ॥ २-५५९ ॥</p>
<p>प्। १३७) मेखलारहिते शोकोऽभ्यधिके वित्तसंशयः ।<br>
भार्याविनाशकं कुण्डं प्रोक्तं योन्या विना कृतम् ॥ २-५६० ॥</p>
<p>अपत्यध्वंसनं प्रोक्तं कुण्डं यत् कण्ठवर्जितम् ।<br>
शृङ्गाररहितं यच्च कुण्डं जर्जरमेखलम् ॥ २-५६१ ॥</p>
<p>यजमानविनाशाय प्रोच्चाटः स्फुटितो भवेत् ।<br>
सूत्राधिके सुहृद्द्वेषः सूत्रहीने दरिद्रता ॥ २-५६२ ॥<br>
अनाले जठरे रोगश्छिन्नकुण्डे त्ववाच्यता ॥ ५६२एफ़् ॥</p>
<p>इति कुण्डलक्षणम् ।</p>
<p>चतुरस्रम् ।</p>
<p>योनिः ।</p>
<p>अर्धचन्द्रम् ।</p>
<p>त्र्यस्रम् ।</p>
<p>प्। १३८)<br>
वृत्तम् ।</p>
<p>षडस्रम् ।</p>
<p>पद्मम् ।</p>
<p>अष्टास्रम् ।</p>
<p>पञ्चास्रम् ।</p>
<p>सप्तास्रम् ।</p>
<p>स्थण्डिललक्षणम् (शारदायाम्)</p>
<p>प्। १३९) कुण्डमेकविधं कष्टं स्थण्डिलं तु समाचरेत् ।<br>
चतुरस्रं स्थण्डिलं तु प्रशस्तं सर्वकर्मसु ॥ २-५६३ ॥</p>
<p>(चन्द्रपीठे तु)</p>
<p>त्रिरस्रं चतुरस्रं च वितस्त्युच्छ्रयसम्मितम् ।<br>
सिकताद्यैर्विधातव्यं स्थण्डिलं हस्तमात्रकम्- इत्युक्तम् ॥ २-५६४ ॥</p>
<p>अथ स्रुग्लक्षणम् (शारदायाम्)</p>
<p>प्रकल्पयेत् स्रुचं यागे वक्ष्यमाणेन वर्त्मना ।<br>
श्रीपर्णीशिंशपाक्षीरशाखिष्वेकतमं गुरुः ॥ २-५६५ ॥</p>
<p>गृहीत्वा विभजेद्धस्तमात्रं षट्त्रिंशता पुनः ।<br>
विंशत्यंशैर्भवेद्दण्डो वेदिस्तैरष्टभिर्भवेत् ॥ २-५६६ ॥</p>
<p>एकांशेन मितः कण्ठः सप्तभागमितं मुखम् ।<br>
वेदीत्र्यंशेन विस्तारः कण्ठस्य परिकीर्तितः ॥ २-५६७ ॥</p>
<p>अग्रं कण्ठसमानं स्यान्मुखे मार्गं प्रकल्पयेत् ।<br>
कनिष्ठाङ्गुलिमानेन सर्पिषो निर्गमाय च ॥ २-५६८ ॥</p>
<p>वेदिमध्ये विधातव्या भागेनैकेन कर्णिका ।<br>
विदधीत बहिस्तस्या एकांशेनाभितोऽवटम् ॥ २-५६९ ॥</p>
<p>तस्य खातं त्रिभिर्भागैर्वृत्तमर्धांशतो बहिः ।<br>
अंशेनैकेन परितो दलानि परिकल्पयेत् ॥ २-५७० ॥</p>
<p>मेखलामुखवेद्योः स्यान्नेमिरर्धांशमानतः ।<br>
दण्डशूलाग्रयोः कुम्भो गुणवेदाङ्गुलैः क्रमात् ॥ २-५७१ ॥</p>
<p>गण्डीयुगं यमांशैः स्याद्दण्डस्यानाह ईरितः ।<br>
षड्भिरंशः पृष्ठभागो वेद्याः कूर्माकृतिर्भवेत् ॥ २-५७२ ॥</p>
<p>प्। १४०) हंसस्य हस्तिनो वापि पोत्रिणो वा लिखेन्मुखम् ।<br>
मुखस्य पृष्ठभागे तु सम्प्रोक्तं लक्षणं स्रुचः ॥ २-५७३ ॥</p>
<p>श्रीपर्णी गम्भारीति प्रसिद्धा । क्षीरशाखिनोऽश्वत्थोदुम्बरवटप्ल-क्षाः । हस्तमात्रमिति बाहुमात्रमित्यर्थः ।</p>
<p>स्रुचं बाहुप्रमाणेन होमार्थं विदधीत वै ।</p>
<p>इत्यगस्त्यसंहितावचनात् । गण्डी कलशः ।<br>
(फेत्कारिणीतन्त्रे)</p>
<p>कारस्करेणामलकीपलाशखदिरैरपि ॥ २-५७४ ॥</p>
<p>सुवर्णरूप्यताम्रैर्वा अयोभिरपि कारयेत् ।</p>
<p>(वायवीसंहितायाम्)</p>
<p>स्रुक्स्रुवौ तैजसौ ग्राह्यौ न कांस्यायससैसकौ ॥ २-५७५ ॥</p>
<p>यज्ञदारुमयौ वापि तान्त्रिकौ शिल्पिसम्मतौ ।<br>
पर्णैर्वा ब्रह्मवृक्षादेरच्छिद्रे मध्य उच्छ्रिते ॥ २-५७६ ॥</p>
<p>अत्रायसे विधिनिषधौ क्रूरसौम्यविषयौ ।<br>
तदुक्तं तन्त्रान्तरे ।</p>
<p>सौवर्णौ स्रुक्स्रुवौ स्यातां सौम्यकर्मणि सर्वतः ।<br>
भवेतामायसावेतौ स्तम्भनादिषु कर्मसु ॥ २-५७७ ॥</p>
<p>(वसिष्ठसंहितायाम्)</p>
<p>पलाशपत्रे निश्छिद्रे रुचिरे स्रुक्स्रुवौ मतौ ।<br>
विदध्याद्वाश्वत्थपत्रे सङ्क्षिप्ते होमकर्मणि ॥ २-५७८ ॥</p>
<p>(मन्त्रमुक्तावल्याम्)</p>
<p>कण्ठाधः कारयेन्मार्गे विद्वानाज्यस्य दुर्गमे ।<br>
वेधं च मुखतः कुर्यात् तप्तलोहशलाकया ॥ २-५७९ ॥</p>
<p>अथ स्रुवलक्षणम् (शारदायाम्)</p>
<p>स्रुचश्चतुर्विंशतिभिर्भागैरारचयेद्ध्रुवम् ।<br>
द्वाविंशत्या दण्डमानमंशैरेतस्य कीर्तितम् ॥ २-५८० ॥</p>
<p>चतुर्भिरंशैरानाहः कर्षाज्यग्राहितच्छिरः ।<br>
प्। १४१) अंशद्वयेन निखनेत् पङ्कैर्मृगपदाकृतिः ॥ २-५८१ ॥</p>
<p>दण्डमूलाग्रयोर्गण्डी भवेत् कङ्कणभूषिता ।<br>
स्रुवस्य विधिराख्यात &mdash; &mdash; &mdash; &mdash; &mdash; &mdash; &mdash; &mdash; &mdash; इति ॥ २-५८२ ॥</p>
<p>अथाङ्कुरापर्णम् (शारदायाम्)</p>
<p>प्रागेव दीक्षादिवसात् सप्तभिर्विधिवद्दिनैः ।<br>
सर्वमङ्गलसम्पत्त्यै विदध्यादङ्कुरार्पणम् ॥ २-५८३ ॥</p>
<p>(सिद्धान्तशेखरे)</p>
<p>प्रतिष्ठायां च दीक्षायां स्नापने चोत्सवे तथा ।<br>
सम्प्रोक्षणे च शान्त्यर्थं विवाहे मौञ्जिबन्धने ॥ २-५८४ ॥</p>
<p>सर्वमङ्गलकार्येषु विदध्यादङ्कुरार्पणम् ।</p>
<p>(मेरुतन्त्रे)</p>
<p>सप्तभिर्नवभिर्वापि दिनैर्दीक्षादिनात् पुरा ॥ २-५८५ ॥</p>
<p>बीजारोपणकर्मेदं कर्तव्यं सर्वकामदम् ।<br>
मण्डपोत्तरदिग्भागे सुसंवृत्तपरं परे ॥ २-५८६ ॥</p>
<p>भवने मण्डलं कुर्याद्दाक्ष्यां प्राग्वरुणायते ।<br>
याम्योदीच्यायते वामदीक्षायां सम्प्रशस्यते ॥ २-५८७ ॥</p>
<p>भवन इति मण्डपान्तरे तच्च दक्षिणैकद्वारयुक्तं ज्ञेयम् ।<br>
तथा ।</p>
<p>गोमयेनोपलिप्तायां भूमौ दक्षेऽथ वामके ।<br>
सतैलतण्डुलेनैव सतैलविजयाद्रवैः ॥ २-५८८ ॥</p>
<p>तत्र रेखाः पञ्चकरदीर्घाकारास्तु पञ्च च ।<br>
वितस्त्यन्तरतो रुद्ररेखाः कार्यास्तथायताः ॥ २-५८९ ॥</p>
<p>चत्वारिंशत्कोष्ठकाः स्युश्चतुर्विंशतिकोष्ठकैः ।<br>
बाह्यगैस्तत्र वीथी स्यात् पूरयेद्रक्तचूर्णकैः ॥ २-५९० ॥</p>
<p>प्। १४२) पश्चात् कोष्ठचतुष्कं यद्ब्रह्मस्थानं तदीरितम् ।<br>
आग्नेयकोष्ठमारभ्य ईशानान्तं प्रपूरयेत् ॥ २-५९१ ॥</p>
<p>पीतरक्तश्वेतकृष्णरजोभिः श्रेष्ठमार्गतः ।<br>
कोष्ठद्वयं ततो वीथी रक्तेनैव प्रपूरयेत् ॥ २-५९२ ॥</p>
<p>विष्णुस्थानं तदग्रे तु ज्ञेयं कोष्ठचतुष्टयम् ।<br>
प्राग्वद्रजोभिरापूर्य तदग्रेऽपि च वीथिका ॥ २-५९३ ॥</p>
<p>प्राक्स्थं कोष्ठचतुष्कं च रुद्रस्थानं तदीरितम् ।<br>
तत्पूर्वं पूर्ववद्रक्तैरारक्तैः सर्वरेखिकाः ॥ २-५९४ ॥</p>
<p>विस्तारोन्नतिदैर्घ्येण हस्तमात्रास्तु पालिकाः ।<br>
कार्या डमरुकाकाराश्चतस्रो विष्णुदेवताः ॥ २-५९५ ॥</p>
<p>दूर्वाम्रपल्लवाश्वत्थदलोपेताश्च वेष्टिताः ।<br>
सूत्रेण विष्णुस्थानस्य चतुष्कोष्ठे निवेशयेत् ॥ २-५९६ ॥</p>
<p>वैरिञ्च्यः पञ्चमुख्यस्ताः कोष्ठजाः षोडशाङ्गुलैः ।<br>
आयामोच्छ्रायदैर्घाद्यैर्युक्ताः पश्चान्निवेशयेत् ॥ २-५९७ ॥</p>
<p>ब्रह्मस्थाने पल्लवादिसूत्रैः प्राग्वच्च योजिताः ।<br>
शैवाः शरावाश्चत्वारो भान्वङ्गुलसमुच्छ्रयाः ॥ २-५९८ ॥</p>
<p>प्रक्षाल्य सूत्रैः संवेष्ट्य प्राग्वदन्यादिषु न्यसेत् ।<br>
शालिपञ्जेषु गन्धादिदर्भकूर्चयुगेषु च ॥ २-५९९ ॥</p>
<p>डमरुकाकृतयोऽतिगम्भीराः शरावा एव पालिकाः । मुखपञ्चकयुक्-तास्तादृशा एव पात्रविशेषाः पञ्चमुख्यः ।<br>
तदुक्तं तन्त्रान्तरे ।</p>
<p>दिक्षु चत्वारि वक्त्राणि मुखमेकं तदूर्ध्वगम्- इति ।</p>
<p>(मेरौ)</p>
<p>पूरयेत् तानि पात्राणि वालुकामृत्करीषकैः ॥ २-६०० ॥</p>
<p>प्। १४३) मृत्तिकाहरणे विशेष उक्तः (सिद्धान्तशेखरे)</p>
<p>गन्धादिभिश्च कुद्दालं पूजयित्वा दिनान्तरे ।<br>
गीतनृत्यसमायुक्तं गजवाजिसमन्वितम् ॥ २-६०१ ॥</p>
<p>गुर्वादयो रथारूढा गजारूढास्तथापरे ।<br>
गत्वा तीरं तडागस्य नद्याः पुष्पवनस्य वा ॥ २-६०२ ॥</p>
<p>तत्र शुद्धं भुवो भागं दर्भैः सम्मृज्य चास्त्रतः ।<br>
अभ्युक्ष्य चार्घतोयेन तत्तन्मन्त्रमनुस्मरेत् ॥ २-६०३ ॥</p>
<p>हृदा भूमिं समावाह्य गन्धपुष्पैः समर्चयेत् ।<br>
कुद्दालीमस्त्रमन्त्रेण खात्वा भूमिमथो मृदम् ॥ २-६०४ ॥</p>
<p>गृहीत्वा वामदेवेन पूरयेत् कांस्यपात्रके ।<br>
हृदा मृदं च सम्पूज्य वस्त्रेणाच्छाद्य धारयेत् ॥ २-६०५ ॥</p>
<p>पुरं वा निलयं वापि सर्वमङ्गलनिःस्वनैः ।<br>
गुरुप्रदक्षिणं कृत्वा मण्डपं त्वानयेत् ततः ॥ २-६०६ ॥</p>
<p>एतत् कर्म दिवाकाले कुर्याद्रात्रौ न बुद्धिमान् ।</p>
<p>एतत् कर्मेति मृत्तिकाहरणकर्मेत्यर्थः ।<br>
बीजारोपणं तु रात्रावेव ।</p>
<p>कुजानामधिपः सोमस्तस्माद्रात्रौ तु निर्वपेत् ॥ २-६०७ ॥</p>
<p>इति तत्रत्यादेव वचनात् ।<br>
तथा ।</p>
<p>शङ्खस्वनेन नादैश्च पञ्चभिर्ब्राह्मणाशिषा ।<br>
ततः स्वर्णादिके पात्रे दश बीजानि वापयेत् ॥ २-६०८ ॥</p>
<p>वं बीजं प्रजपेन्मन्त्री दुग्धेन क्षालयेत् ततः ।<br>
मूलमन्त्राभिजप्तानि &mdash; &mdash; &mdash; &mdash; &mdash; इति शारदायाम् ॥ २-६०९ ॥</p>
<p>तथा ।</p>
<p>तानि प्रियङ्गुश्यामाकतिलसर्षपशालयः ।<br>
मुद्गाढकी सुनिष्पावा खल्वा माषाः प्रकीर्तिताः ॥ २-६१० ॥</p>
<p>प्। १४४) श्यामाका भाषया सामा इति प्रसिद्धा । आढकी भाषया रहर इति प्रसिद्धा । निष्पावः सिम्बिः । खल्वाः कुलित्थाः ।<br>
तथा ।</p>
<p>ब्रह्मपात्रे तु विकिरेत् प्रथमं वैष्णवे ततः ।<br>
ततः शैवे पञ्चवाद्यब्रह्मघोषपुरस्सरम् ॥ २-६११ ॥</p>
<p>हरिद्रोदैश्च संसिच्य वस्त्रैराच्छादयेत् ततः ।<br>
सन्ध्ययोरुभयोरर्धरात्रौ चापि बलिं हरेत् ॥ २-६१२ ॥</p>
<p>गुरुपदिष्टमार्गेण सम्यक् पात्रत्रयाग्रतः ।<br>
नवाहं तु वलिं दद्यात् तत्तदुद्दिश्य दैवतम् ॥ २-६१३ ॥</p>
<p>शाल्योदनं तिला लाजाः सक्तवः प्रथमे दिने ।<br>
हरिद्राचूर्णसंयुक्तो भूतेभ्योऽयं वलिर्मतः ॥ २-६१४ ॥</p>
<p>एवं द्वितीयदिवसे पितृभ्यस्तिलतण्डुलैः ।<br>
तृतीये सक्तवो लाजा यक्षेभ्यो दधिसंयुताः ॥ २-६१५ ॥</p>
<p>नागेभ्यः सक्तवस्तुर्ये नारिकेलजलप्लुताः ।<br>
दद्यात् पद्माक्षतवलिं पञ्चमे ब्रह्मणे मुदा ॥ २-६१६ ॥</p>
<p>षष्ठे शिवाय वापूपयुक्तं भक्तं प्रशस्यते ।<br>
गुडोदकं सप्तमेऽह्नि विष्णवे विनिवेदयेत् ॥ २-६१७ ॥</p>
<p>विष्णोरेवाष्टमदिने दुग्धोदनवलिः स्मृतः ।<br>
कृसरान्नं तु नवमे विष्णोरेव प्रशस्यते ॥ २-६१८ ॥</p>
<p>वाममार्गे तु विशेष उक्तस्तत्रैव ।</p>
<p>वाममार्गे चतुर्दिक्षु मण्डलस्य वलिं हरेत् ।<br>
ब्रह्मस्थाने तु वेतालो मेषस्तस्य बलिः पुरः ॥ २-६१९ ॥</p>
<p>विष्णुस्थाने भैरवी स्यादजस्तस्य बलिर्मतः ।<br>
भैरवस्तु शिवस्थाने महिषं वलिमिच्छति ॥ २-६२० ॥</p>
<p>प्। १४५) गौडी माध्वी च पैष्टी च सुरास्तत्र क्रमान्मताः ।<br>
मत्स्यमांसं मद्ययुक्तं भूतेभ्यो वलिरिष्यते ॥ २-६२१ ॥</p>
<p>पितृभ्यः सासवपलं यक्षेभ्यः कुक्कुटो मधु ।<br>
भेकोन्दुरुवलिर्नागे वाममार्गे वलिस्त्वयम् ॥ २-६२२ ॥</p>
<p>(सिद्धान्तशेखरे)</p>
<p>सोमं सम्पूजयेन्नित्यमधिवासदिनावधि ।<br>
अधिवासदिने प्राप्ते सोममुद्वासयेद्गुरुः ॥ २-६२३ ॥</p>
<p>(सारस्वतमते)</p>
<p>प्ररूढाण्यङ्कुराण्यन्यो न वीक्षेत कदाचन ।<br>
आचार्य एव प्रविशेत् तच्छिष्यो वा तदाज्ञया ॥ २-६२४ ॥</p>
<p>(मेरुतन्त्रे)</p>
<p>एवं गतेषु नवसु दिवसेषु विलोकयेत् ।<br>
सम्यक् कस्योद्गमो जातः किं नष्टं मध्यमं च किम् ॥ २-६२५ ॥</p>
<p>सम्यगभ्युद्गते सिद्धिः कुण्ठिते विघ्नमाप्नुयात् ।<br>
कीटभुक्तेऽत्यल्पफलं शटिते सर्वनाशनम् ॥ २-६२६ ॥</p>
<p>सिद्धिः प्रियङ्गुभिर्ज्ञेया श्यामाकैः स्त्रीसुखं भवेत् ।<br>
तिलैः पूज्यजनोल्लासः सर्षपैर्नाभिचारकः ॥ २-६२७ ॥</p>
<p>शालिभिः सर्वमान्यत्वं मुद्गैर्देवकृपा भवेत् ।<br>
चतुष्पादास्तथाढक्या निष्पावात् क्षेत्रमन्दिरे ॥ २-६२८ ॥</p>
<p>खल्वैः सत्कर्मसिद्धिश्च माषैः शान्तिररेर्भवेत् ।<br>
सर्वैः समुद्गतैर्वामे सिद्धिः पातस्ततोऽन्यथा ॥ २-६२९ ॥</p>
<p>(सिद्धान्तसारे)</p>
<p>अङ्कुरेऽनुद्गते नष्टे शान्तिहोमं समाचरेत् ।<br>
मूलमन्त्रेण जुहुयादघोरास्त्रेण वा शतम् ॥ २-६३० ॥</p>
<p>इत्यङ्कुरार्पणाविधिः ।</p>
<p>प्। १४६) बिभ्रत्यद्भुतभूतिभूतपवचोवैचित्र्यचित्रामृत-<br>
स्रोतःशालिनि सन्निबन्धनसरित्सम्भेदमभ्यर्हितम् ।<br>
सद्युक्तिस्फुटमौक्तिकोत्करचमत्कारे द्वितीयस्तर-<br>
ङ्गोऽयं श्रीनरदेवनिर्मितपुरश्चर्यार्णवेऽस्मिन्नगात् ॥ २-६३१ ॥</p>
<p>इति श्रीमन्महाराजाधिराजश्रीप्रतापसिंहसाहविरचिते पुरश्चर्यार्णवे<br>
दीक्षाकालदेशवास्तुयागकुण्डमण्डपादिनिर्णयपूर्वकमङ्कुरार्पणविधानं नाम द्वितीयस्तरङ्गः ॥ २ ॥</p>

  </div>
</article>


        

        



    <aside class="card border noPrint" id="section-tree-item-kriyA_purashcharyArNavaH_02_dIxAkAlAdi_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/kriyA/purashcharyArNavaH/02_dIxAkAlAdi/">०२ दीक्षाकालादि </a>
            <a data-toggle="collapse" href="#section-tree-item-body-kriyA_purashcharyArNavaH_02_dIxAkAlAdi_md" role="button" aria-expanded="false" aria-controls="section-tree-item-body-kriyA_purashcharyArNavaH_02_dIxAkAlAdi_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kriyA_purashcharyArNavaH_02_dIxAkAlAdi_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२ दीक्षाकालादि</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
