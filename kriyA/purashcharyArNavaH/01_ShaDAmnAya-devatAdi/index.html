<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ०१ षडाम्नाय-देवतादि</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/kriyA/purashcharyArNavaH/01_ShaDAmnAya-devatAdi/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/kriyA/purashcharyArNavaH/01_ShaDAmnAya-devatAdi/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="०१ षडाम्नाय-देवतादि">
  <meta property="og:description" content="षडाम्नाय-देवता-तद्-आचारादि-निर्णय-पूर्वक-चक्र-विवेचनम्॥
शुण्डादण्डप्रचण्डप्रहतिहठदलत्प्रौढदोर्द्दण्डदृप्य-
द्दैत्येन्द्रानीकशुण्डोत्कररचितसमित्ताण्डवक्षोणिशोभः ।
प्रत्यूहध्वान्तधामाधिपतिरधिपतिः सिद्धसिद्धो गणानां
दद्यादद्रीन्द्रकन्यास्मरहरनयनानन्दसंवर्द्धनो वः ॥ १-१ ॥
ब्रह्मोमाधवमाधवात्मकतनुश्छायाननप्रस्फुरन्-
मुग्धाम्भोजमधुव्रताभनयनः साक्षी जगत्कर्मणः ।
ध्वान्तध्वस्तसमस्तविष्टपपरित्राणे निरस्तश्रम-
स्तिग्मांशुस्त्रिदशाग्रणीस्त्रिभुवनस्तुत्योऽस्तु वः श्रेयसे ॥ १-२ ॥
सद्भक्तिप्रणमद्विधित्रिपुरजिद्वृत्राहिताद्यामर-
श्रेष्ठश्रेणिकिरीटकोटिविलसद्रत्नांशुनीराजितम् ।
यत् स्मृत्वा सुधियस्तरन्ति सहसा संसारवारां निधिं
तद्विष्णोश्चरणाम्बुजं दिशतु वः श्रेयो नृसिंहाकृतेः ॥ १-३ ॥
यच्छक्तिः प्रकृतिस्ततो महदभूत्तत्वं ततोऽहङ्कृति-
स्तन्मात्राणि ततश्च भूतनिवहस्तेभ्यः पृथिव्यादिकः ।
भूतेभ्यः करणानि चेति जगदुत्पन्नं यतः सोऽव्ययः
पायाच्चन्द्रकलावतंसरुचिरः सानुग्रहो वः शिवः ॥ १-४ ॥
प्। २) अव्यक्तो मुक्तिमार्गो निगमनिगदितो दुर्ग इत्यागमज्ञाः
स्वाविद्यादीनपोद्यत् पदयुगममृतं लेभिरे भावयन्तः ।
पायात्सा सौरिभघ्नी भवसलिलनिधेस्तारिणी रक्षणीति
ब्रह्माद्यैरद्वितीयेति च सततनुता सिद्धविद्यादितो वः ॥ १-५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kriya">

  <meta itemprop="name" content="०१ षडाम्नाय-देवतादि">
  <meta itemprop="description" content="षडाम्नाय-देवता-तद्-आचारादि-निर्णय-पूर्वक-चक्र-विवेचनम्॥
शुण्डादण्डप्रचण्डप्रहतिहठदलत्प्रौढदोर्द्दण्डदृप्य-
द्दैत्येन्द्रानीकशुण्डोत्कररचितसमित्ताण्डवक्षोणिशोभः ।
प्रत्यूहध्वान्तधामाधिपतिरधिपतिः सिद्धसिद्धो गणानां
दद्यादद्रीन्द्रकन्यास्मरहरनयनानन्दसंवर्द्धनो वः ॥ १-१ ॥
ब्रह्मोमाधवमाधवात्मकतनुश्छायाननप्रस्फुरन्-
मुग्धाम्भोजमधुव्रताभनयनः साक्षी जगत्कर्मणः ।
ध्वान्तध्वस्तसमस्तविष्टपपरित्राणे निरस्तश्रम-
स्तिग्मांशुस्त्रिदशाग्रणीस्त्रिभुवनस्तुत्योऽस्तु वः श्रेयसे ॥ १-२ ॥
सद्भक्तिप्रणमद्विधित्रिपुरजिद्वृत्राहिताद्यामर-
श्रेष्ठश्रेणिकिरीटकोटिविलसद्रत्नांशुनीराजितम् ।
यत् स्मृत्वा सुधियस्तरन्ति सहसा संसारवारां निधिं
तद्विष्णोश्चरणाम्बुजं दिशतु वः श्रेयो नृसिंहाकृतेः ॥ १-३ ॥
यच्छक्तिः प्रकृतिस्ततो महदभूत्तत्वं ततोऽहङ्कृति-
स्तन्मात्राणि ततश्च भूतनिवहस्तेभ्यः पृथिव्यादिकः ।
भूतेभ्यः करणानि चेति जगदुत्पन्नं यतः सोऽव्ययः
पायाच्चन्द्रकलावतंसरुचिरः सानुग्रहो वः शिवः ॥ १-४ ॥
प्। २) अव्यक्तो मुक्तिमार्गो निगमनिगदितो दुर्ग इत्यागमज्ञाः
स्वाविद्यादीनपोद्यत् पदयुगममृतं लेभिरे भावयन्तः ।
पायात्सा सौरिभघ्नी भवसलिलनिधेस्तारिणी रक्षणीति
ब्रह्माद्यैरद्वितीयेति च सततनुता सिद्धविद्यादितो वः ॥ १-५ ॥">
  <meta itemprop="wordCount" content="8929">
  <meta name="twitter:card" content="summary">
  <meta name="twitter:title" content="०१ षडाम्नाय-देवतादि">
  <meta name="twitter:description" content="षडाम्नाय-देवता-तद्-आचारादि-निर्णय-पूर्वक-चक्र-विवेचनम्॥
शुण्डादण्डप्रचण्डप्रहतिहठदलत्प्रौढदोर्द्दण्डदृप्य-
द्दैत्येन्द्रानीकशुण्डोत्कररचितसमित्ताण्डवक्षोणिशोभः ।
प्रत्यूहध्वान्तधामाधिपतिरधिपतिः सिद्धसिद्धो गणानां
दद्यादद्रीन्द्रकन्यास्मरहरनयनानन्दसंवर्द्धनो वः ॥ १-१ ॥
ब्रह्मोमाधवमाधवात्मकतनुश्छायाननप्रस्फुरन्-
मुग्धाम्भोजमधुव्रताभनयनः साक्षी जगत्कर्मणः ।
ध्वान्तध्वस्तसमस्तविष्टपपरित्राणे निरस्तश्रम-
स्तिग्मांशुस्त्रिदशाग्रणीस्त्रिभुवनस्तुत्योऽस्तु वः श्रेयसे ॥ १-२ ॥
सद्भक्तिप्रणमद्विधित्रिपुरजिद्वृत्राहिताद्यामर-
श्रेष्ठश्रेणिकिरीटकोटिविलसद्रत्नांशुनीराजितम् ।
यत् स्मृत्वा सुधियस्तरन्ति सहसा संसारवारां निधिं
तद्विष्णोश्चरणाम्बुजं दिशतु वः श्रेयो नृसिंहाकृतेः ॥ १-३ ॥
यच्छक्तिः प्रकृतिस्ततो महदभूत्तत्वं ततोऽहङ्कृति-
स्तन्मात्राणि ततश्च भूतनिवहस्तेभ्यः पृथिव्यादिकः ।
भूतेभ्यः करणानि चेति जगदुत्पन्नं यतः सोऽव्ययः
पायाच्चन्द्रकलावतंसरुचिरः सानुग्रहो वः शिवः ॥ १-४ ॥
प्। २) अव्यक्तो मुक्तिमार्गो निगमनिगदितो दुर्ग इत्यागमज्ञाः
स्वाविद्यादीनपोद्यत् पदयुगममृतं लेभिरे भावयन्तः ।
पायात्सा सौरिभघ्नी भवसलिलनिधेस्तारिणी रक्षणीति
ब्रह्माद्यैरद्वितीयेति च सततनुता सिद्धविद्यादितो वः ॥ १-५ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/kriyA\/purashcharyArNavaH\/01_ShaDAmnAya-devatAdi\/".replace(basePath, "/");
  pageVars.pageParams = {};
  pageVars.pageSource = "kriyA\/purashcharyArNavaH\/01_ShaDAmnAya-devatAdi.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ०१ षडाम्नाय-देवतादि</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०१ षडाम्नाय-देवतादि">०१ षडाम्नाय-देवतादि</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/kriyA/purashcharyArNavaH/01_ShaDAmnAya-devatAdi.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>षडाम्नाय-देवता-तद्-आचारादि-निर्णय-पूर्वक-चक्र-विवेचनम्॥</p>
<p>शुण्डादण्डप्रचण्डप्रहतिहठदलत्प्रौढदोर्द्दण्डदृप्य-<br>
द्दैत्येन्द्रानीकशुण्डोत्कररचितसमित्ताण्डवक्षोणिशोभः ।<br>
प्रत्यूहध्वान्तधामाधिपतिरधिपतिः सिद्धसिद्धो गणानां<br>
दद्यादद्रीन्द्रकन्यास्मरहरनयनानन्दसंवर्द्धनो वः ॥ १-१ ॥</p>
<p>ब्रह्मोमाधवमाधवात्मकतनुश्छायाननप्रस्फुरन्-<br>
मुग्धाम्भोजमधुव्रताभनयनः साक्षी जगत्कर्मणः ।<br>
ध्वान्तध्वस्तसमस्तविष्टपपरित्राणे निरस्तश्रम-<br>
स्तिग्मांशुस्त्रिदशाग्रणीस्त्रिभुवनस्तुत्योऽस्तु वः श्रेयसे ॥ १-२ ॥</p>
<p>सद्भक्तिप्रणमद्विधित्रिपुरजिद्वृत्राहिताद्यामर-<br>
श्रेष्ठश्रेणिकिरीटकोटिविलसद्रत्नांशुनीराजितम् ।<br>
यत् स्मृत्वा सुधियस्तरन्ति सहसा संसारवारां निधिं<br>
तद्विष्णोश्चरणाम्बुजं दिशतु वः श्रेयो नृसिंहाकृतेः ॥ १-३ ॥</p>
<p>यच्छक्तिः प्रकृतिस्ततो महदभूत्तत्वं ततोऽहङ्कृति-<br>
स्तन्मात्राणि ततश्च भूतनिवहस्तेभ्यः पृथिव्यादिकः ।<br>
भूतेभ्यः करणानि चेति जगदुत्पन्नं यतः सोऽव्ययः<br>
पायाच्चन्द्रकलावतंसरुचिरः सानुग्रहो वः शिवः ॥ १-४ ॥</p>
<p>प्। २) अव्यक्तो मुक्तिमार्गो निगमनिगदितो दुर्ग इत्यागमज्ञाः<br>
स्वाविद्यादीनपोद्यत् पदयुगममृतं लेभिरे भावयन्तः ।<br>
पायात्सा सौरिभघ्नी भवसलिलनिधेस्तारिणी रक्षणीति<br>
ब्रह्माद्यैरद्वितीयेति च सततनुता सिद्धविद्यादितो वः ॥ १-५ ॥</p>
<p>नत्वा श्रीगणनायकं दिनमणिं विष्णुं पशूनां पतिं<br>
दुर्गां दुर्गतितारिणीं भगवतीं गुह्येश्वरीमीश्वरीम् ।<br>
श्रीमत्साहप्रतापसिंहधरणीपालेन नानागमान्<br>
दृष्ट्वा सर्वजनोपकारकपुरश्चर्यार्णवस्तन्यते ॥ १-६ ॥</p>
<p>औदार्येण तपःसुतं सुमहता शौर्येण कर्णद्विषं<br>
सौन्दर्येण मनोभवं जलनिधिं गाम्भीर्यधैर्यादिभिः ।<br>
कीर्त्या चन्द्ररुचं श्रिया हरिहयं भानुं प्रतापेन च<br>
क्ष्मायां निर्जरपादपान् वितरणैर्निर्जित्य यो राजते ॥ १-७ ॥</p>
<p>तस्य क्षोणीमघोनः समरविजयिनोऽशेषशास्त्रार्थविद्भिः<br>
सद्भिः संशोधनीयः सुविमलमतिभिः सम्यगेष प्रबन्धः ।<br>
विद्वद्विद्वेषतर्षैर्विमलपरगुणोत्कर्षविध्वस्तहर्षैः<br>
रोषाद्दोषैकजिज्ञासुभिरतिमलिनैर्दूष्यतां दुर्विदग्धैः ॥ १-८ ॥</p>
<p>विद्वद्भावानभिज्ञैः प्रसभमयमवज्ञायमानोऽप्यनार्यै-<br>
र्न्न स्यादस्मत्प्रबन्धः कथमिव विदुषां मानसोल्लासहेतुः ।<br>
गुञ्जापुञ्जानुरक्तैर्विपिनपरिसरे भिल्लदारैर्विमुक्ता<br>
मुक्ताः किं नाद्रियन्ते दरदलितनवाम्भोजपत्रायताक्ष्यः ॥ १-९ ॥</p>
<p>अत्रादौ देवतानां स्मरहरगदितान् साधु साम्नायभेदान्<br>
भेदानाद्ये तरङ्गे कति चन विदितान् दर्शयामस्तदूर्ध्वम् ।<br>
कालीकंसारितारारघुवरमुरजिच्छैलजावल्लभाना-<br>
मैक्यं युग्मक्रमेणागमगदितमभेदश्च शक्तित्रयस्य ॥ १-१० ॥</p>
<p>प्। ३) रामस्य वक्ष्ये शिवशक्तिरूपता-<br>
मैक्यं च सीताहिमशैलकन्ययोः ।<br>
श्रीरामकामान्तकयोरपि क्रमा-<br>
दैक्यं ततो दैवतपञ्चकस्य ॥ १-११ ॥</p>
<p>ततः परं तान्त्रिकमार्गभेदान्<br>
वक्ष्यामि तेषामधिकारिणश्च ।<br>
ततश्च भेदानपि वैष्णवानां<br>
ततः परं पाशुपतप्रभेदान् ॥ १-१२ ॥</p>
<p>उपासनां चापि बहुप्रभेदा-<br>
मदीक्षितानां तदनर्हतां च ।<br>
ततश्च दीक्षामनुसद्गुरूणां<br>
वक्ष्यामि माहात्म्यमनुक्रमेण ॥ १-१३ ॥</p>
<p>ततः प्रवक्ष्ये गुरुशिष्यलक्षणं<br>
निषिद्धयोर्लक्षणमेतयोस्ततः ।<br>
ततो गृहीतस्य मनोरहेयता-<br>
मसद्गुरूपात्तमनोश्च हेयताम् ॥ १-१४ ॥</p>
<p>पित्रादिमन्त्रग्रहणे निषेधं<br>
विधिं च मन्त्रेष्वधिकारिणश्च ।<br>
स्वप्नाप्तमन्त्रस्य च संस्क्रियाश्च<br>
वक्ष्यामि चक्राणि च तन्निषेधान् ॥ १-१५ ॥</p>
<p>ततो द्वितीये रुचिरे तरङ्गे<br>
वक्ष्यामि दीक्षोचितकालदेशान् ।<br>
मन्त्रेषु शापानपि देवताना-<br>
मुक्त्त्वा तदुद्धारविधिं च वक्ष्ये ॥ १-१६ ॥</p>
<p>प्। ४) ततश्च संस्कारविधिं मनूनां<br>
तज्जागृतिं भूमिपरीक्षणं च ।<br>
वक्ष्यामि शल्योद्धरणप्रकारान्<br>
वास्तोर्विधिं मण्डपलक्षणं च ॥ १-१७ ॥</p>
<p>कुण्डानि च स्रुक्स्रुवयोश्च लक्षणं<br>
तत्रैव वक्ष्यामि ततोऽङ्कुरार्पणम् ।<br>
दीक्षां प्रवक्ष्यामि ततः क्रियावतीं<br>
तरङ्गयोस्तत्र तृतीयतुर्ययोः ॥ १-१८ ॥</p>
<p>दीक्षाविधौ तत्र तृतीयवीचौ<br>
वक्ष्यामि तावद्वरणं गुरूणाम् ।<br>
ततश्च ऋत्विग्वरणं प्रवक्ष्ये<br>
यद्दन्तकाष्ठस्य परीक्षणं तत् ॥ १-१९ ॥</p>
<p>द्वारार्चनं यागगृहप्रवेशं<br>
पूजोपयुक्तानि च मण्डलानि ।<br>
ततः सपर्याविधिमागमोक्तं<br>
वक्ष्ये घटस्थापनपूर्वकं च ॥ १-२० ॥</p>
<p>तुर्ये तरङ्गेऽखिलमग्निकार्यं<br>
वक्ष्ये ततः पायसभोजनं च ।<br>
गुरोः सशिष्यस्य ततोऽभिधास्ये<br>
स्वापं ततः स्वप्नपरीक्षणं च ॥ १-२१ ॥</p>
<p>तत्रैव दीक्षादिवसोचितानि<br>
कर्माण्यशेषाणि मनोः प्रदानम् ।<br>
व्यक्तीकरिष्याम्यथ पञ्चमे तु<br>
प्रयोगमस्याः सकलं तरङ्गे ॥ १-२२ ॥</p>
<p>प्। ५) सङ्क्षेपदीक्षां च ततः प्रवक्ष्ये<br>
ततः परं वर्णमयीं च दीक्षाम् ।<br>
कलावतीं नाम ततश्च दीक्षां<br>
ततः परं वेधमयीं च दीक्षाम् ॥ १-२३ ॥</p>
<p>वक्ष्यामि पाञ्चायतनीश्च दीक्षाः<br>
स्मार्तीं ततो मानसिकीं च दीक्षाम् ।<br>
यौगीं च दीक्षां तदनन्तरं दृग्-<br>
दीक्षां ततः स्पर्शमयीं च दीक्षाम् ॥ १-२४ ॥</p>
<p>दीक्षां प्रवक्ष्यामि ततश्च वचिकीं<br>
मान्त्रीं च हौत्रीं च ततः समासतः ।<br>
शास्त्रीं वदिष्यामि तथाभिषेकिकीं<br>
तत्रैव सङ्क्षिप्ततरां च शाम्भवीम् ॥ १-२५ ॥</p>
<p>ततः प्रवक्ष्याम्युपदेशदीक्षां<br>
ततोऽभिधानं क्रमदीक्षणस्य ।<br>
पूर्णाभिषेकं च ततोऽभिधास्ये<br>
मनोर्ग्रहं देशिकमन्तरेण ॥ १-२६ ॥</p>
<p>षष्ठे तरङ्गेऽथ पुरस्क्रियाया<br>
निरूपयिष्यामि विधिं समग्रम् ।<br>
तत्रापि तावत् समयं च देशान्<br>
वक्ष्यामि वक्ष्ये तत आसनानि ॥ १-२७ ॥</p>
<p>मालाप्रभेदानपि तत्र वक्ष्ये<br>
रुद्राक्षमाहात्म्यमपि प्रसङ्गात् ।<br>
तत्रैव मालाग्रथनप्रकारं<br>
वक्ष्यामि संस्कारविधिं च तस्याः ॥ १-२८ ॥</p>
<p>प्। ६) मुद्राणामपि लक्षणानि नियमान् हेयानि देयानि च<br>
प्रायश्चित्तमनेकमुक्तनियमभ्रष्टोपयुक्तं नरः ।<br>
सक्षोणीगृहकूर्मचक्ररचनां शाक्तानि पीठानि च<br>
प्रातःकृत्यमथोऽजपाविधियुतं वक्ष्यामि तत्रैव च ॥ १-२९ ॥</p>
<p>शौचं तत्र च दन्तधावननिधिं स्नानं च नानाविधं<br>
तन्त्रोक्तं तिलकस्य धारणविधिं तद्वद्विभूतेरपि ।<br>
सन्ध्योपासानदेवतर्पणविधिं नित्यार्चनं तादृशं<br>
होमं प्रस्तुतकर्मणश्च विधिवद्वक्ष्ये ततः सक्रमम् ॥ १-३० ॥</p>
<p>यन्त्रस्य निर्माणमथ प्रमाणं<br>
ततः प्रतिष्ठाविधिमागमोक्तम् ।<br>
वक्ष्ये मनूनामथ सूतकित्वं<br>
स्वापं प्रबोधं च शिखाश्रितं च ॥ १-३१ ॥</p>
<p>वक्ष्यामि तत्रैव च कुल्लुकामनुं<br>
सेतुं च निर्वाणमपि क्रमागतम् ।<br>
तत्रैव मन्त्रं रसनाविशोधनं<br>
ततश्च मन्त्रावयवान् हरेरितान् ॥ १-३२ ॥</p>
<p>जपस्य वक्ष्यामि ततो विधानं<br>
होमव्यवस्थामथ तर्पणं च ।<br>
ततोऽभिषेकस्य विधिं प्रवक्ष्ये<br>
ततः परं ब्राह्मणभोजनं च ॥ १-३३ ॥</p>
<p>ततोऽभिधास्यामि ससिद्धिलक्षणाः<br>
सोपायवर्गाश्च पुरस्क्रियाभिधाः ।<br>
सर्वास्तरङ्गे रुचिरे च सप्तमे<br>
सदूतिकायागसवीरसाधनाः ॥ १-३४ ॥</p>
<p>प्। ७) ततोऽष्टमे चारुतमे तरङ्गे<br>
गणाधिपस्याथ रवेश्च विष्णोः ।<br>
मत्स्यस्य कूर्मस्य वराहमूर्ते-<br>
स्तदीयशक्तेश्च तथा धरिण्याः ॥ १-३५ ॥</p>
<p>श्रीदिव्यसिंहस्य च वामनस्य<br>
त्रिविक्रमस्याथ कुठारपाणेः ।<br>
श्रीरामचन्द्रस्य च भूसुताया-<br>
स्ततः प्रलम्बासुरवैरिणश्च ॥ १-३६ ॥</p>
<p>कृष्णस्य बुद्धस्य तथैव कल्किन-<br>
स्ततो हयग्रीवरथाङ्गरूपयोः ।<br>
अनन्तसञ्ज्ञस्य च गोपसुन्दरी-<br>
मूर्तेस्ततः श्रीधरसञ्ज्ञकस्य ॥ १-३७ ॥</p>
<p>शिवस्य मृत्युञ्जयनीलकण्ठ-<br>
श्रीदक्षिणामूर्तिपुरस्सरैश्च ।<br>
सक्षेत्रपालैर्बटुकादिरूपै-<br>
र्भेदैरनेकैः सहितस्य तद्वत् ॥ १-३८ ॥</p>
<p>मुरारिदेहार्द्धभृतः पुरारे-<br>
स्ततो भवान्याश्च गरुत्मतश्च ।<br>
सकार्तवीर्यस्य समीरसूनोः<br>
स्मरस्य वक्ष्यामि मनूननेकान् ॥ १-३९ ॥</p>
<p>एषां च ऋष्यादिपुरस्सराणि<br>
ध्यानानि वक्ष्यामि पुरस्क्रियाश्च ।<br>
प्रत्येकपूर्वं विधिमत्र नैषां<br>
वक्ष्ये प्रबन्धस्य गुरुत्वभीतेः ॥ १-४० ॥</p>
<p>प्। ८) स्वैः स्वैः प्रभेदैः सहितास्ततो महा-<br>
विद्यास्तरङ्गे नवमे दश क्रमात् ।<br>
वक्ष्यामि तासां च पुरस्क्रियाविधिं<br>
नीलक्रमादीनपि भावसंयुतान् ॥ १-४१ ॥</p>
<p>ततस्त्रिलोकार्चितपादुकाया<br>
वाग्देवताया दशमे तरङ्गे ।<br>
तत्रैव देव्यास्त्वरिताभिधायाः<br>
क्लिन्नान्नपूर्णादिसमन्वितायाः ॥ १-४२ ॥</p>
<p>प्रत्यङ्गिराया अथ कुब्जिकायाः<br>
सुरापगायाश्च सवाग्भवायाः ।<br>
चण्डादिकानां च ततो ग्रहाणां<br>
ग्रहप्रसूनामथ दिग्युतानाम् ॥ १-४३ ॥</p>
<p>मन्त्रान् प्रवक्ष्यामि पुरस्क्रियान्ता-<br>
नथाभिधास्ये जननीं श्रुतीनाम् ।<br>
न्यासानशेषान् क्रमतश्च तस्या<br>
ध्यानं च यन्त्रं यजनक्रमं च ॥ १-४४ ॥</p>
<p>तस्याः सपर्याविधिमप्यशेषं<br>
मुद्राश्च वक्ष्यामि पुरस्क्रियाश्च ।<br>
तारस्य पौरश्चरणं विधानं<br>
मृत्युञ्जयश्रौतमनोस्तथैव ॥ १-४५ ॥</p>
<p>रुद्राध्यायपुरस्क्रिया बहुविधैः सौम्यैः समं वक्ष्यते<br>
सूक्तानां च पुरस्क्रियाविधिमथ श्रौतान् ग्रहाणां मनून् ।<br>
तेषां च त्रिपुरारिभाषितपुरश्चर्याभिधानं ततो<br>
हव्यानामपि च प्रमाणमखिलं वक्ष्यामि सङ्क्षेपतः ॥ १-४६ ॥</p>
<p>प्। ९) तरङ्ग - एकादश - उक्तरीत्या<br>
दुर्गामनूनामथ तान्त्रिकाणाम् ।<br>
वक्ष्यामि पौरश्चरणं विधानं<br>
दुर्गोत्सवस्यापि विधिं समग्रम् ॥ १-४७ ॥</p>
<p>बलिप्रदानस्य विधिं पशूनां<br>
वस्त्वन्तराणामपि दैवतानि ।<br>
तत्रैव वक्ष्यामि कुमारिकायाः<br>
पूजाविधानं च शिवाबलिं च ॥ १-४८ ॥</p>
<p>तत्रैव रेवन्तहयेभपूजा-<br>
विधिं प्रयोगान् नवरात्रकृत्यम् ।<br>
तथैव वक्ष्यामि शिवोपदिष्टं<br>
निराजनं खञ्जनदर्शनं च ॥ १-४९ ॥</p>
<p>ततस्तरङ्गे चरमे मनोरमे<br>
ब्राह्मादिमन्त्रान् सपुरस्क्रियाविधीन् ।<br>
गोरक्षनाथस्य मनूंस्तथाविधान्<br>
वक्ष्ये ततस्तादृशशीतलामनुम् ॥ १-५० ॥</p>
<p>यन्त्राण्यथो यन्त्रपुरस्क्रियाया<br>
विधिं ततो भूतलिपिं च तस्याः ।<br>
तत्रैव पौरश्चरणं विधानं<br>
वक्ष्ये लिपिन्यासपुरस्क्रियाश्च ॥ १-५१ ॥</p>
<p>विद्योतयन्तीमथ मातृकाया-<br>
स्त्रिलोहमुद्रामतुलप्रभावाम् ।<br>
तत्रैव संस्कारविधिं च तस्या-<br>
प्। १०) स्तथैव वक्ष्ये नवरत्नमुद्राम् ॥ १-५२ ॥</p>
<p>षोढान्याससहस्रनामकवचस्तोत्रान्तराणां तत-<br>
स्तद्वत् सप्तशतीस्तवस्य च पुरश्चर्याभिधानं क्रमात् ।<br>
तत्पाठस्य विधिं फलैश्च सहितं होमप्रयोगान्वितम्<br>
मन्त्राणां च विभागमस्य तदनु प्रश्नस्य वक्ष्ये विधिम् ॥ १-५३ ॥</p>
<p>प्राणायामपुरस्क्रिया बुधवरैर्वेद्या ततो वक्ष्यते<br>
मन्त्राणां च पुरस्क्रियामपि विना सिद्धिप्रकारोऽपि वा ।<br>
नानाभैरवयोगिनीसुरवधूज्वालामुखीनां क्रमा-<br>
दन्यासामपि च क्षितेरपि पुरश्चर्यान्वितं साधनम् ॥ १-५४ ॥</p>
<pre><code>तत्र पुरश्चर्याया मन्त्रसिद्धिफलकदेवताराधनविशेष-रूपत्वादाराध्यदेवताया अभ्यर्हितत्वेन षडाम्नायान्तर्गतदेव-तास्तावन्निरूप्यन्ते । तत्र गणेशविशेषस्य मन्त्रनिष्ठं किं चिद्वैलक्षण्यमादाय षडाम्नायवृत्तित्वमुक्तं  
</code></pre>
<p>मेरुतन्त्रे</p>
<p>एकबीजात्मकं वक्ष्ये विघ्नमन्त्रं सुसिद्धिदम् ।<br>
तत्रादौ वैदिकानां तु गकारः केवलो मतः ॥ १-५५ ॥</p>
<p>दक्षिणानां बिन्दुयुक्तो द्विबिन्दुः पूर्वमार्गिणाम् ।<br>
एतद्द्वययुतः पश्चादूर्ध्वाम्नाये च गौमिति ॥ १-५६ ॥</p>
<p>ग्लौमुत्तरे गोमिति च पातालाम्नाय ईरितम् ।</p>
<pre><code>अत्र दक्षिणाम्नाये लक्ष्मीगणेशहरिद्रागणेशादयः, उर्द्ध्वाम्नाये महागणपत्यादयः, पूर्वाम्नाये विरिञ्चिगण-नायकादयः, पश्चिमाम्नाये क्षिप्रप्रसादनगणेशादयः, उत्तराम्नाये उच्छिष्टगणेशादय, इति भूयांसो गणेशभेदा मेरुतन्त्रे द्रष्टव्याः ।  
</code></pre>
<p>प्।११) सूर्यस्य द्वादशभेदवतोऽपि दक्षिण एवाम्नायः ॥ १-५७ ॥</p>
<p>तदुक्तं तत्रैव</p>
<p>एक एवास्य चाम्नायो दक्षिणः परिकीर्तितः ।<br>
यथायं यवनं विप्रं सममेव करैः स्पृशेत् ॥ १-५८ ॥</p>
<p>उपासना तथैवास्य स्वधर्माचारपूर्विका ।<br>
चतुर्युगेषु प्रत्यक्षो देवोऽयं सर्वसम्मतः ॥ १-५९ ॥</p>
<p>सर्वेषामेव देवानां नेत्रभूतो जगत्पतिः ।</p>
<p>द्वादशभेदाः</p>
<p>वरुणः१ सूर्य२वेदाङ्गौ३ भानु४रिन्द्रो५ रवि६स्तथा ॥ १-६० ॥</p>
<p>गभस्ति७स्तु यमः८ स्वर्णरेता९श्चाथ दिवाकरः१० ।<br>
मित्रो११विष्णु१२रिति प्रोक्ता आदित्या द्वादश क्रमात् ॥ १-६१ ॥</p>
<p>तपन्ति माघादारभ्य क्रमादमिततेजसः ।</p>
<p>इति तत्रैवोक्ताः</p>
<p>विष्णोः शिवस्य चाम्नायप्रयुक्तभेदोऽनुपलभ्यमानः । अवतारमन्त्रध्यानादिप्रयुक्तास्त्वनन्ता एव भेदाः, तेषु कति चिद्भेदाः पुरश्चरणप्रकारकथनावसरे स्फुटीभविष्यन्तीति अत्र नोक्ताः । देवीभेदानामनन्तत्वेन वक्तुमशक्यत्वेऽपि वाडवानलीयतन्त्रोक्ताः कति चिद् भेदा इह प्रदर्श्यन्ते ।</p>
<p>तदुक्तं वडवानलीयतन्त्रे</p>
<p>एकैवाद्या जगत्सूतिः सच्चिदानन्दविग्रहा ॥ १-६२ ॥</p>
<p>तत्तद्विभूतिभेदेन भिन्नानेकत्वमागता ।<br>
प्। १२) पूर्णेशी भुवनेशानी ललिता चापराजिता ॥ १-६३ ॥</p>
<p>लक्ष्मीः सरस्वती वाणी पारिजातपदाङ्किता ।<br>
अन्नपूर्णा जयाद्याश्च पूर्वाम्नायसमाश्रिताः ॥ १-६४ ॥</p>
<p>निशेशी दक्षिणाकाली बगला छिन्नमस्तका ।<br>
भद्रा तारा च मातङ्गी दक्षिणाम्नायदेवताः ॥ १-६५ ॥</p>
<p>बहुप्रभेदसंयुक्ता कुब्जिका च कुलालिका ।<br>
मातङ्ग्यमृतलक्ष्म्याद्याः पश्चिमाम्नायदेवताः ॥ १-६६ ॥</p>
<p>एतेन मातङ्ग्या आम्नायद्वयवृत्तित्वमाहितम्, दक्षिणाम्नायेऽपि तस्या अभिधानात् । तथा -</p>
<p>सिद्धिलक्ष्मीर्गुह्यकाली महाभीमसरस्वती ।<br>
धूम्रा कामकला काली महाकाली कपालिनी ॥ १-६७ ॥</p>
<p>महाश्मशानकाली च कालसङ्कर्षिणी तथा ।<br>
प्रत्यङ्गिरा महारात्रिर्योगेशी सिद्धिभैरवी ॥ १-६८ ॥</p>
<p>एता बहुविधायुक्ताः सर्वविद्योत्तमोत्तमाः ।<br>
उत्तराम्नायपीठस्थाश्चतुर्वर्गफलप्रदाः ॥ १-६९ ॥</p>
<pre><code>ताराच्छिन्नमस्तयोरपि उत्तराम्नायवृत्तित्वमुक्तं  
</code></pre>
<p>मुण्डमालायाम्</p>
<p>भेदास्त्वेकोनपञ्चाशदुत्तराम्नायवर्त्मनि ।<br>
गुह्यकाली ततः प्रोक्ता सिद्धिलक्ष्मीस्ततः परम् ॥ १-७० ॥</p>
<p>स्वर्णकोटीश्वरी तत्र राजराजेश्वरी तथा ।<br>
गुह्येश्वरी तथा प्रोक्ता तथा तारा त्रिरूपिणी ॥ १-७१ ॥</p>
<p>छिन्नमस्ता महादेवी ततः प्रोक्तातिभीषणा ।<br>
एवंविधास्तु सङ्केताः सदा गोप्याः प्रकीर्तिताः ॥ १-७२ ॥</p>
<p>प्।१३) वाडवानलीये</p>
<p>कामेशी ललिता बाला महात्रिपुरसुन्दरी ।<br>
त्रिपुरा भैरवी ह्येता ऊर्ध्वाम्नायसमाश्रिताः ॥ १-७३ ॥</p>
<pre><code>ललितायाः पूर्वाम्नायेऽप्युक्तत्वादाम्नायद्वयवृत्तित्वं बोधितम् । क्व चित्त्वरितेति पाठः ।  
</code></pre>
<p>योगिनी वज्रपूर्वा च पन्नगी नैऋतेश्वरी ।<br>
अधराम्नायपीठस्था जैनमार्गप्रपूजिताः ॥ १-७४ ॥</p>
<p>अत्रैव प्रधानतया भीमादेवी</p>
<p>महाकालसंहितायामुक्ता</p>
<p>निशामयाधराम्नायगोचरान् देवतामनून् ।<br>
यत्राद्यभूता विख्याता भीमादेवी भयानका ॥ इति ॥ १-७५ ॥</p>
<p>कुलबाला च दुर्गा च सर्वाम्नायप्रपूजिता ।</p>
<p>कुलबाला, कुमारी । तथा -</p>
<p>तयोः पूजा तु सर्वत्र नित्यत्वेनाभिधीयते ॥ १-७६ ॥</p>
<p>तयोर्दुर्गाकुमार्योः । एतास्तु दश देवता महाविद्यात्वेन प्रसिद्धाः ।</p>
<p>तदुक्तं शक्तिसङ्गमे</p>
<p>काली१ तारा२ छिन्नमस्ता३ सुन्दरी४ बगला५ रमा६ ।<br>
मातङ्गी७ भुवनेशानी८ सिद्धविद्या च भैरवी९ ॥ १-७७ ॥</p>
<p>धूमावती१० च दशमी महाविद्या दश स्मृताः ।</p>
<p>तत्रैव</p>
<pre><code>एतासां प्रत्येकं भैरवमाह -  
</code></pre>
<p>कालिकाया महाकालः सुन्दर्या ललितेश्वरः ॥ १-७८ ॥</p>
<p>प्। १४) तारायाश्च तथाक्षोभ्यश्छिन्नाया विकरालकः ।<br>
भुवनाया महादेवो धूम्रायाः कालभैरवः ॥ १-७९ ॥</p>
<p>नारायणो महालक्ष्म्या भैरव्या बटुकः स्मृतः ।<br>
मातङ्ग्यास्तु मतङ्गः स्यादथ वा स्यात् सदाशिवः ॥ १-८० ॥</p>
<p>मृत्युञ्जयस्तु बगलाविद्यायाः परिकीर्तितः ।</p>
<pre><code>ललितेश्वरस्त्रिपुरभैरवः, विकरालः क्रोधभैरवः, कालभैरवोघोरः । यद्यपि रुद्रयामले ताराच्छिन्नमस्तादीनां सद्योजातकालरुद्रादय उक्ताः, तथापि एतेषामेव भैरवाणां नामान्तराणि तत्रोक्तानि न तु भैरवान्तराणीत्यविरोधः ।  
</code></pre>
<p>शक्तिसङ्गमे</p>
<p>क्रोधभैरवसंयोगाद्यक्षिण्यः सिद्धिदा यथा ॥ १-८१ ॥</p>
<p>तथा विद्याः प्रसिद्ध्यन्ति पुंयोगादेव पार्वति ।</p>
<p>रुद्रयामले</p>
<p>केवलं यो जपेच्छाक्तं मनुं शैवं न योजयेत् ॥ १-८२ ॥</p>
<p>जन्मकोटिषु जप्तोपि न मनुः सिद्धिभाग् भवेत् ।<br>
यस्या देव्यास्तु यो देवः शिवस्तस्याः शिवो भवेत् ॥ १-८३ ॥</p>
<p>तेन विद्या महादेवि कलौ सिद्ध्यति सत्वरम् ।</p>
<p>मेरुतन्त्रे</p>
<p>स्त्रीमन्त्रो भोगदः प्रोक्तः पुम्मन्त्रो मोक्षदः परम् ॥ १-८४ ॥</p>
<p>उभयोपासनं देवा भुक्तिमुक्तिप्रदायकम् ।</p>
<p>तन्त्रान्तरे</p>
<p>शक्त्या विना शिवे शुष्के नाम धाम न विद्यते ॥ १-८५ ॥</p>
<p>प्। १५) शिवं विना चित्कलानां कलात्वं न क्वचिद् भवेत् ।<br>
बीजाङ्कुरन्याययोगाच्छिवशक्त्यात्मकं महः ॥ १-८६ ॥</p>
<p>सदा जागर्ति देवेशि नानारूपाणि दर्शयेत् ।</p>
<p>षडाम्नायदेवताराधनफलान्याह</p>
<p>मेरुतन्त्रे</p>
<p>दक्षिणोपासकः काल ऊर्ध्वः सायुज्यमाप्नुयात् ॥ १-८७ ॥</p>
<p>देवतायास्तथा पूर्वः सारूप्यं लभते परम् ।<br>
समीप्यं चोत्तरो लोके पश्चिमस्त्वैहिकं फलम् ॥ १-८८ ॥</p>
<p>लाभस्त्यागश्चोपकारो ह्यधोमार्गेऽप्युदर्क युक् ।</p>
<pre><code>काल इति, महाकालस्वरूपी शिव एव भवेदित्यर्थः । यत्तु काले इति सप्तम्यन्तं पदं, तेन दक्षिणोपासक ऊर्ध्वाम्नायोपासकश्च काले देहान्तसमये सायुज्यमाप्नुयादित्यर्थ इति कैश्चिदुक्तं, तदसत् ।  
</code></pre>
<p>पञ्चलक्षणसंयुक्तो ब्राह्मणः काल एव सः ॥ १-८९ ॥</p>
<p>इति पूर्वग्रन्थविरोधात् ।</p>
<p>यत्प्रसादादहं त्वं च जातः काल इवापरः ।</p>
<pre><code>इत्युत्तरग्रन्थविरोधाच्च । उत्तरो लोके इति, उत्तराम्नायदेवतोपासकः सालोक्यं प्राप्नुयादित्यर्थः । इदमुत्तराम्नाये गुह्येश्वर्यादिदेवतोपासकविषयम् ।  
</code></pre>
<p>तदुपासकानां तु चतुर्विधमुक्तिप्राप्तिरुक्ता</p>
<p>प्।१६) महाकालसंहितायामनुस्मृतिप्रकरणे</p>
<p>सालोक्यं चैव सामीप्यं सारूप्यं च तृतीयकम् ॥ १-९० ॥</p>
<p>सायुज्यमिति देवेशि मुक्तिरुक्ता चतुर्विधा ।<br>
तास्वन्योपासकानां स्यादेकैका मुक्तिरीश्वरि ॥ १-९१ ॥</p>
<p>गुह्यकाल्याराधकस्य क्रमान्मुक्तिचतुष्टयम् ।<br>
जायते नात्र सन्देहस्त्रिपुरघ्नानुशासनात् ॥ १-९२ ॥</p>
<p>षडाम्नायेषु देवेशि भूयस्यः सन्ति देवताः ।<br>
तासु काश्चित् कृतयुगे त्रेतायां काश्चिदीरिताः ॥ १-९३ ॥</p>
<p>द्वापरे फलदाः काश्चित् कलौ काश्चित् फलप्रदाः ।<br>
चतुर्युगेषु फलदा दश विद्या मयेरिताः ॥ १-९४ ॥</p>
<p>तासु तिस्रो विशिष्यन्ते काली तारा च सुन्दरी ।<br>
तिसृष्वपि शिवे तासु कलौ काली विशिष्यते ॥ १-९५ ॥</p>
<p>नवविधासु कालीषु गुह्यकाली प्रशस्यते ।<br>
अनया सदृशी विद्या नास्ति ब्रह्माण्डगोलके ॥ १-९६ ॥</p>
<p>विद्याराज्ञी गुह्यकाली भिद्यते न कदाचन ।</p>
<p>नवविधाकाली</p>
<p>तत्रैवोक्ता</p>
<p>काली नवविधा प्रोक्ता सर्वतन्त्रेषु गोपिता ॥ १-९७ ॥</p>
<p>आद्या दक्षिणकाली च भद्रकाली तथा परा ।<br>
अन्या श्मशानकाली च कालकाली चतुर्थिका ॥ १-९८ ॥</p>
<p>पञ्चमी गुह्यकाली च पूर्वं या कथिता मया ।<br>
प्। १७) षष्ठी कामकलाकाली सप्तमी धनकालिका ॥ १-९९ ॥</p>
<p>अष्टमी सिद्धिकाली च नवमी चण्डिकालिका ।</p>
<p>एवमन्यासां भेदा ग्रन्थान्तरेभ्योऽवगन्तव्याः ।</p>
<p>शक्तिसङ्गमे</p>
<p>चतुर्युगानां राज्ञी वै कालिका परिकीर्तिता ॥ १-१०० ॥</p>
<p>विद्याराज्ञी सिद्धिविद्या कलौ शीघ्रफलप्रदा ।</p>
<p>कालीकृष्णयोरैक्यमुक्तं</p>
<p>महाकालसंहितायाम्</p>
<p>स्त्रीणां त्रैलोक्यजातानां कामोन्मादैकहेतवे ॥ १-१०१ ॥</p>
<p>वंशीधरः कृष्णदेवः प्रकृतिर्विष्णुरुच्यते ।<br>
उभयोर्मेलनाद्देवि शिवशक्तिर्हि गीयते ॥ १-१०२ ॥</p>
<pre><code>कृष्णस्य कालीस्वरूपत्वं, रामस्य तारास्वरूपत्वं, तिसृणां शक्तीनामैक्यं चोक्तं  
</code></pre>
<p>शक्तिसङ्गमे</p>
<p>कदा चिदाद्या ललिता पुंरूपा कृष्णविग्रहा ।<br>
लोकसम्मोहनार्थाय स्वरूपं बिभ्रती परम् ॥ १-१०३ ॥</p>
<p>वेणुनादसमारम्भसर्वसम्मोहनक्षमम् ।<br>
कदा चिदाद्या श्रीकाली शैवतारास्ति पार्वती ॥ १-१०४ ॥</p>
<p>कदा चिदाद्या श्रीतारा पुंरूपा रामविग्रहा ।<br>
रावणस्य वधार्थाय देवानां स्थापनाय च ॥ १-१०५ ॥</p>
<p>दैत्यसंहरणार्थाय पुंरूपं बिभ्रती परम् ।<br>
आद्या तारा महाशक्तिः सैव काली महेश्वरी ॥ १-१०६ ॥</p>
<p>प्। १८) या महावैष्णवी माया सा महासुन्दरी मता ।<br>
नैव स्त्री न पुमानेषा नैव चापि नपुंसकम् ॥ १-१०७ ॥</p>
<p>यद्यच्छरीरमाधत्ते युज्यते तेन तेन सा ।</p>
<p>हरिहरयोरैक्यमुक्तं</p>
<p>तत्रैव</p>
<p>एकस्मिन् समये पूर्वं विष्णुरूपावुभावपि ॥ १-१०८ ॥</p>
<p>विष्णुस्वरूपसिद्ध्यर्थं तपस्तेपे हरः स्वयम् ।<br>
शिवस्वरूपसिद्ध्यर्थं तपस्तेपे हरिः स्वयम् ॥ १-१०९ ॥</p>
<p>षड्वृन्दयुगसङ्ख्यातमुभौ तपःपरौ शिवे ।<br>
शिवो विष्णुस्वरूपत्वं विष्णुश्च शिवरूपताम् ॥ १-११० ॥</p>
<p>उभौ हरिहरात्मानौ ह्यर्द्धनारीश्वरौ परौ ।<br>
मुख्यरूपमिदं देवि द्वयोः सङ्गममम्बिके ॥ १-१११ ॥</p>
<p>तेजःपुञ्जमिदं देवि ब्रह्मरूपं सनातनम् ।</p>
<p>रामस्य शिवशक्त्यात्मकत्वं</p>
<p>तत्रैवोक्तम्</p>
<p>रामः शक्तिरिति ख्यातः स शिवः परिकीर्तितः ॥ १-११२ ॥</p>
<p>शिवशक्त्यात्मकं ब्रह्म रामरामेति गीयते ।</p>
<p>गौरीसीतयोः शिवरामयोश्चैक्यमुक्तं</p>
<p>तत्रैव</p>
<p>गौरीरूपा परा सीता महासाम्राज्यनायिका ॥ १-११३ ॥</p>
<p>रामः परशिवो ज्ञेयो नावतारो नरोऽपि च ।<br>
यत्परं ब्रह्म विख्यातं तद्रामेत्यक्षरद्वयम् ॥ १-११४ ॥</p>
<p>प्। १९) रामोपनिषदि</p>
<p>रमन्ते योगिनोऽनन्ते सत्यानन्दे चिदात्मनि ।<br>
रामनामपदेनासौ परं ब्रह्माभिधीयते ॥ १-११५ ॥</p>
<p>गणेशादिपञ्चदेवतानामैक्यमुक्तं</p>
<p>रुद्रयामले</p>
<p>गणेशार्कहरीशानां दुर्गारूपा सरस्वती ।<br>
महाश्यामा महाविद्या पूजनीया यथाक्रमम् ॥ १-११६ ॥</p>
<p>न कुर्याद् भेदमेतेषां कौलिको वैष्णवस्तथा ।<br>
गणेशार्कहरीशानदुर्गाणां परमार्थवित् ॥ १-११७ ॥</p>
<p>पूजयेदैक्यभावेन देवीभक्तश्च बुद्धिमान् ।<br>
देवीचक्रेऽर्चयेत् सर्वान् शिवलिङ्गेऽथवा शिवे ॥ १-११८ ॥</p>
<p>शालग्रामशिलायां वा सूर्यपीठेऽथवा शिवे ।<br>
श्रीगणेश्वरचक्रे वा न भेदं कारयेत् सुधीः ॥ १-११९ ॥</p>
<p>भेदं वै कुरुते यस्तु स शैवः शिवहा भवेत् ।</p>
<p>शैव इत्युपलक्षणम् ।</p>
<p>दशमहाविद्यादशावताराणामैक्यमुक्तं</p>
<p>मुण्डमालातन्त्रे</p>
<p>कृष्णस्तु कालिका साक्षाद् राममूर्तिश्च तारिणी ॥ १-१२० ॥</p>
<p>वराहो भुवना प्रोक्ता नृसिंहो भैरवीश्वरी ।<br>
धूमावती वामनः स्याच्छिन्ना भृगुकुलोद्भवः ॥ १-१२१ ॥</p>
<p>कमला मत्स्यरूपः स्यात् कूर्मस्तु बगलामुखी ।<br>
मातङ्गी बौद्ध इत्येषा षोडशी कल्किरूपिणी ॥ १-१२२ ॥</p>
<p>इति ।</p>
<p>कालीपदव्युत्पत्तिमाह</p>
<p>प्। २०) कामधेनुतन्त्रे</p>
<p>कालसङ्कलनात् काली कालग्रासं करोत्यतः ।</p>
<p>त्रिपुराशब्दर्थमाह</p>
<p>सुन्दरीस्तवे</p>
<p>ब्राह्मी रौद्री वैष्णवीति शक्तयस्तिस्र एव हि ॥ १-१२३ ॥</p>
<p>पुरं शरीरं यस्यां सा त्रिपुरेति प्रकीर्तिता ।</p>
<p>ताराशब्दार्थमाह</p>
<p>मत्स्यसूक्ते</p>
<p>लीलया वाक्प्रदा चैव तेन नीलसरस्वती ॥ १-१२४ ॥</p>
<p>तारकत्वप्रदा तारा सुखमोक्षप्रदायिनी ।<br>
उग्रापत्तारिणी यस्मादुग्रतारा प्रकीर्तिता ॥ १-१२५ ॥</p>
<p>आम्नायभेदेन मार्गभेदनिर्णयमाह</p>
<p>वाडवानलीये</p>
<p>पूर्वाम्नाये दक्षमार्गो वामः स्यात् पश्चिमे परे ।<br>
दक्षिणोत्तरयोरूर्द्धे मार्गौ तौ वामदक्षिणौ ॥ १-१२६ ॥</p>
<p>विहाय सर्वं सर्वत्र कौलमार्गः प्रशस्यते ।</p>
<p>मार्गत्रयव्यवस्था च</p>
<p>तत्रैव</p>
<p>योगात् पञ्चमकाराणां वामहस्तेन पूजनात् ॥ १-१२७ ॥</p>
<p>जपाद्धोमाच्च वामः स्याद्दक्षिणस्तद्विपर्ययात् ।<br>
तत्त्वतर्पणमन्त्रं तु वामहस्तेन दक्षिणे ॥ १-१२८ ॥</p>
<p>दक्षहस्तेन वामेऽपि विशेषः परिकीर्तितः ।<br>
प्। २१) दक्षवामक्रियायुक्तः कौलश्चोभयमिश्रितः ॥ १-१२९ ॥</p>
<p>मकारावश्यकत्वाच्च दक्षतर्पणपूजनात् ।<br>
क्व चिद्वामेन देवेशि कौलो मार्गस्तृतीयकः ॥ १-१३० ॥</p>
<p>रुद्रयामले</p>
<p>त्रीणि बीजानि दुर्गायास्तदाचारास्त्रयः स्मृताः ।<br>
प्रथमो दक्षिणाचारो वामाचारो द्वितीयकः ॥ १-१३१ ॥</p>
<p>तृतीयस्तु कुलाचारो विधिं तेषां शृणु प्रिये ।<br>
प्रभाते स्नानसन्ध्यादि मध्याह्ने जप ईश्वरि ॥ १-१३२ ॥</p>
<p>और्णमासनमात्मार्थं भक्ष्यं पायसशर्करम् ।<br>
माला रुद्राक्षसम्भूता पात्रं पाषाणसम्भवम् ॥ १-१३३ ॥</p>
<p>भोगः स्वकीयकान्ताभिर्दक्षिणाचार इत्ययम् ।<br>
द्रव्येण मधुना देवि सिद्धिहानिकरो मतः ॥ १-१३४ ॥</p>
<p>वामाचारं प्रवक्ष्यामि श्रीदुर्गासाधनं परम् ।<br>
यं विधाय कलौ शीघ्रं मान्त्रिकः सिद्धिभाग् भवेत् ॥ १-१३५ ॥</p>
<p>माला नृदन्तसम्भूता पात्रं पाषाणमुण्डकम् ।<br>
आसनं सिद्धचर्मादि कङ्कणं स्त्रीकचोद्भवम् ॥ १-१३६ ॥</p>
<p>द्रव्यमासवतत्त्वाढ्यं भक्ष्यं मांसादिकं शिवे ।<br>
चर्वणं बालमत्स्यादि मुद्रा वीणारवः कथा ॥ १-१३७ ॥</p>
<p>मैथुनं परकान्ताभिः सर्ववर्णसमानता ।<br>
वामाचार इति प्रोक्तः सर्वसिद्धिप्रदः शिवे ॥ १-१३८ ॥</p>
<p>अन्यथा सिद्धिहानिः स्यान्मन्त्रस्यास्य महेश्वरि ।<br>
कुलाचारं प्रवक्ष्यामि सेव्यं योगिभिरुत्तमैः ॥ १-१३९ ॥</p>
<p>प्। २२) कुलस्त्रियं कुलगुरुं कुलदेवीं महेश्वरि ।<br>
नित्यं यत् पूजयेद्विश्वं स कुलाचार उच्यते ॥ १-१४० ॥</p>
<p>कुलस्त्रियं शिवे ज्ञात्वा नुत्वा नत्वा महेश्वरि ।<br>
हठादानीय सम्पूज्य ततो भोगं विधाय च ॥ १-१४१ ॥</p>
<p>तेजसा तर्पयेद्देवीं श्रीदुर्गां चक्रनायिकाम् ।<br>
नीलकण्ठं च विधिना जपं कुर्याद्विशेषतः ॥ १-१४२ ॥</p>
<p>तत्पूर्वकं चरेद्धोमं कुलकान्तां विभूषयेत् ।<br>
पानैः पेयैस्तथा भक्ष्यैः सन्तर्प्य कुलयोषितम् ॥ १-१४३ ॥</p>
<p>प्रत्यहं वै चरेदेवं कुलाचार इति स्मृतः ।</p>
<p>कौलादिभेदेन वाममार्गविधिरुक्तो,</p>
<p>मेरुतन्त्रे</p>
<p>कौलिकोऽङ्गुष्ठतां प्राप्तो वामः स्यात्तर्जनीसमः ॥ १-१४४ ॥</p>
<p>चीनक्रमो मध्यमः स्यात् सिद्धान्तीयोऽवरो भवेत् ।<br>
कनिष्ठः शाबरो मार्ग इति वामस्तु पञ्चधा ॥ १-१४५ ॥</p>
<p>मार्गभेदेनाधिकारिभेद उक्तो,</p>
<p>वाडवानलीये</p>
<p>ब्राह्मणाह् क्षत्रिया वैश्या दक्षमार्गाधिकारिणः ।<br>
द्विजवर्जास्त्रयो वर्णा वामकौलाधिकारिणः ॥ १-१४६ ॥</p>
<p>दक्षमार्गपरिभ्रष्टो ब्राह्मणो वाममार्गगः ।<br>
इहैव सिद्धिमाप्नोति नापवर्गं कदाचन ॥ १-१४७ ॥</p>
<p>वेदमार्गपरित्यागी कैवल्येच्छाविवर्जितः ।<br>
सिद्धिकामी वाममार्गी ब्राह्मणो नारकी भवेत् ॥ १-१४८ ॥</p>
<p>प्। २३) वेदमार्गं परित्यज्य तन्त्रमार्गैकतत्पराः ।<br>
ब्राह्मणा निरयं भुक्त्वा भवेयुर्ब्रह्मराक्षसाः ॥ १-१४९ ॥</p>
<p>वैदिकं तान्त्रिकं मार्गं दक्षिणं ब्राह्मणश्चरन् ।<br>
इह सिद्धीश्वरोभूत्वा देहान्तेऽमृतमश्नुते ॥ १-१५० ॥</p>
<pre><code>एतेन वचननिचयेन दक्षिणे एव मार्गे ब्राह्मणस्य, मार्गत्रयेऽपि क्षत्रियवैश्ययोः, वामे कौले च शूद्रस्याधिकार इति व्यवस्थाप्य सिद्ध्यादिलोभाद्वामे कौले वा प्रवर्तमानस्य ब्राह्मणस्य केवलं भोग एव न मोक्षः, तदुभयं तु श्रौतमार्गसंवलिततन्त्रोक्त-दक्षिणमार्गेण समुचितेष्टदेवताराधकस्यैव ब्राह्मणस्यैति सिद्धान्तितम् । न च -  
</code></pre>
<p>वामाचारैर्द्विजैः पूर्वं कर्तव्यं कुलदीक्षणम् ।<br>
पश्चाद्दीक्षा तु सावित्र्या व्यत्यासात् पतितो भवेत् ॥ १-१५१ ॥</p>
<pre><code>इति ब्राह्मणानां वाममार्गाधिकारित्वप्रकाशकेन मेरुतन्त्रवचनेन विरोध इति वाच्यम् । तत्र द्विजपदस्य ब्राह्मणेतरद्विज-परत्वकल्पनेन विरोधाभावात् । अत एव -  
</code></pre>
<p>ब्राह्मणानां वाममार्गो नरकायैव जायते ।</p>
<pre><code>इति तन्त्रान्तरवचनान्तरमपि सङ्गच्छते, अधिकारिविशेषानुष्ठितस्य वाममार्गस्यापि भुक्तिमुक्तिजनकतया ब्राह्मणानां तदधिकारित्वे तस्य तन्निरयहेतुत्वानुपपत्तेः । तथा च -  
</code></pre>
<p>यो दाक्षिण्यं विना विप्रो महामायां प्रपूजयेत् ॥ १-१५२ ॥</p>
<p>स पापः स्वर्गलोकात्तु च्युतो भवति रोगधृक् ।</p>
<pre><code>इति कालिकापुराणवचनाद्दक्षिणमार्गे एव ब्राह्मणस्याधिकार इति बोध्यम् । एवं च क्षत्रियवैश्ययोरपि दक्षिणमार्ग एव प्रशस्तः, तयोर्वाममार्गाधिकारित्वकथनं तु रागात् (प्। २४) प्रवृत्तयोरपि न पातित्यमित्यभिप्रायेण, ब्राह्मणस्यैव तथाविधस्य तच्छवणात् । वाममार्गस्तु शूद्राणामेव प्रशस्तः ।  
</code></pre>
<p>शूद्रादियवनान्तानां सिद्धिर्वामपथे स्थिता ॥ १-१५३ ॥</p>
<pre><code>इति मेरुतन्त्रवचनात् । आचारमधिकृत्य -  
</code></pre>
<p>वामादिना यजेच्छूद्रो दक्षिणेन द्विजातयः ।</p>
<p>इति महाकालवचनात् । द्विजातय इति, ब्राह्मणक्षत्रियवैश्या इत्यर्थः । वामादिनेत्यादिशब्देन कुलाचारः सङ्गृह्यते, सोऽपि पूर्ववच्छूद्राणामेव प्रशस्तः, क्षत्रियवैश्ययोर्न प्रशस्तो नापि निषिद्धो, ब्राह्मणानां तु निषिद्ध एव ।</p>
<p>ब्राह्मण्यहानिहेतुत्वात् कुलाचारं न चाचरेत् ॥ १-१५४ ॥</p>
<p>इति सिद्धान्तसारवचनात् ।</p>
<p>ये विप्राः शापनिर्दग्धा ब्रह्मकर्मविवर्जिताः ।<br>
तेषां तु कौलधर्मोऽयं भुक्तिमुक्त्योस्तु साधनम् ॥ १-१५५ ॥</p>
<p>ये विप्राः पापसञ्जाताः शापनिर्दग्धविप्लुताः ।<br>
तेषां कुलाधिकारोऽयं मार्गस्यास्य प्रजायते ॥ १-१५६ ॥</p>
<pre><code>इत्यादिमेरुतन्त्रवचनेन दक्षयज्ञे पारिषदशापाद्वेदमार्ग-बहिर्भूतानां विनष्टब्राह्मणत्वानामेव विप्राणां तदधिकारित्वबोधनाच्च । यदि च स्वतन्त्रवक्तुरीशस्य वचनानां वैचित्र्याद् ब्राह्मणानामपि वामकौलाधिकारित्वबोधकवचनान्तर-मुपलभ्येत तदा पञ्चसु लक्षणेषु यत्किञ्चिल्लक्षणोपलक्षिता हीनब्राह्मणास्तत्र बोद्धव्याः, तादृशानां तु तदधिकारोऽस्त्येव ।  
</code></pre>
<p>प्। २५) एतच्च मेरुतन्त्रे एवेश्वरचरणैर्व्यक्तीकृतम् । यथा</p>
<p>ब्रह्मवीर्यं१ तथा क्षेत्रं२ संस्कारा ब्रह्मसम्भवाः३ ।<br>
ब्राह्मणाचरणा४द्ब्रह्मविद्याभि५र्ब्राह्मणो भवेत् ॥ १-१५७ ॥</p>
<p>यस्य वश्या वयं यस्य वाचमर्थोऽनुधावति ।<br>
एकस्मि।ल्लक्षणे हीने वागर्थमनुधावति ॥ १-१५८ ॥</p>
<p>द्विहीनलक्षणो देवि स्वाचाराद्ब्राह्मणो भवेत् ।<br>
लक्षणत्रयहीनो यस्तन्त्रमार्गेण सिद्ध्यति ॥ १-१५९ ॥</p>
<p>चतुर्लक्षणहीनानां मार्गाः स्युः कौलिकादयः ।</p>
<p>लक्षणहानिश्च निर्देशक्रमप्रातिलोम्येन बोध्या ।</p>
<p>तत्रैव</p>
<p>पूर्वोक्तलक्षणेष्वेकं यस्मिन् विप्रे प्रदृश्यते ॥ १-१६० ॥</p>
<p>तप्यते चोपतापेन किञ्चिद्ब्राह्मणतां गतः ।<br>
अधिकारो न मे जातः समस्तब्रह्मकर्मणाम् ॥ १-१६१ ॥</p>
<p>इह लोके परत्रापि कथं प्राप्स्याम्यहं सुखम् ।<br>
अन्धश्च यः परद्रव्ये परस्त्रीषु नपुंसकः ॥ १-१६२ ॥</p>
<p>परापवादे यो मूको नित्यमित्थं विचारयेत् ।<br>
तस्यैव ब्राह्मणस्यात्र वामे स्यादधिकारिता ॥ १-१६३ ॥</p>
<p>एकमिति, ब्रह्मवीर्योत्पन्नत्वम् ।</p>
<p>तथा</p>
<p>पञ्चलक्षणसंयुक्तो ब्राह्मणः काल एव सः ।<br>
अहं ब्रह्मा तथा विष्णुस्तदाज्ञावशवर्तिनः ॥ १-१६४ ॥</p>
<p>स चेद्वामपथं प्राप्तः पुनः श्वा चाभिजायते ।<br>
प्। २६) चतुर्लक्षणसंयुक्तो वामस्तस्य फलप्रदः ॥ १-१६५ ॥</p>
<p>ताभ्यां दत्तो भाग्यवश्यात्तान्त्रिकः कोऽपि चेन्मनुः ।<br>
सद्यः फलति चाद्यस्य क्रियया चापरस्य तु ॥ १-१६६ ॥</p>
<p>लक्षणत्रययुक्तो यस्तस्य वैदिकतान्त्रिके ।<br>
यथोक्ताचरणादेव फलदस्तेन वामकः ॥ १-१६७ ॥</p>
<p>लक्षणद्वयसंयुक्तस्तस्य वामश्च दक्षिणः ।<br>
समौ तुल्यफलौ स्यातां न कदाचन वैदिकः ॥ १-१६८ ॥</p>
<p>एकलक्षणसंयुक्तो वामस्तस्य फलप्रदः ।<br>
शूद्रादियवनान्तानां सिद्धिर्वामपथे स्थिता ॥ १-१६९ ॥</p>
<p>वाममार्गस्थितो विप्रस्तुलसीं न क्वचित् स्पृशेत् ।<br>
न स्पृशेद्वैष्णवं विप्रं प्रणमेन्न च वैदिकम् ॥ १-१७० ॥</p>
<p>निन्दन्तु बान्धवाः सर्वे त्यजन्तु स्त्रीसुतादयः ।<br>
जना हसन्तु मां दृष्ट्वा राजानो दण्डयन्तु वा ॥ १-१७१ ॥</p>
<p>रोगदारिद्र्यदुःखाद्यैः पीडितोऽप्यनिशं त्वहम् ।<br>
लक्ष्मीस्तिष्ठतु वा यातु न मुञ्चामि पदं त्विदम् ॥ १-१७२ ॥<br>
एवं यस्य दृढा भक्तिः स वामे सिद्धिमाप्नुयात् ॥ १-१७२एफ़् ॥</p>
<p>रुद्रयामले</p>
<p>वामे चन्द्रमुखी मुखे च मदिरा पात्रं कराम्भोरुहे<br>
मूर्द्ध्नि श्रीगुरुचिन्तनं भगवतीध्यानास्पदं मानसम् ।<br>
जिह्वायां जपसाधनं परिणतिः कौलक्रमाभ्यागमे<br>
येषां वै नियतं पिबन्तु सुरसं ते भुक्तिमुक्ती गताः ॥ १-१७३ ॥</p>
<p>वामे रामा रमणकुशला दक्षिणे चालिपात्रम्<br>
अग्रे मुद्राश्चणकवटकाः शूरणश्चौष्ठशुद्धिः ।<br>
प्। २७) तन्त्रीवीणा सरसमधुरा सद्गुरुः सत्कथायां<br>
वामाचारः परमगहनो योगिनामप्यगम्यः ॥ १-१७४ ॥</p>
<p>मेरुतन्त्रे</p>
<p>पेयं मद्यं पलं खाद्यं समालोक्यं प्रियामुखम् ।<br>
इत्येवाचरणं श्रेष्ठं पामराः प्रवदन्ति च ॥ १-१७५ ॥</p>
<p>मद्यपानेन मनुजो यदि सिद्धिं लभेत चेत् ।<br>
मद्यपानरताः सर्वे किं सिद्धा न भवन्त्युमे ॥ १-१७६ ॥</p>
<p>मांसभक्षणमात्रेण यदि पुण्या गतिर्भवेत् ।<br>
क्रव्यादानां तदा मोक्षो मांसादन्यो न युज्यते ॥ १-१७७ ॥</p>
<p>स्त्रीसम्भोगेन भो देवा यदि मोक्षोऽभिजायते ।<br>
तदा सर्वेऽपि मुक्ताः स्युः कस्य जन्म भविष्यति ॥ १-१७८ ॥</p>
<p>कृपाणधारागमनाद् व्याघ्रकर्णावलम्बनात् ।<br>
भुजङ्गावरणान्नूनमशक्यं कुलवर्त्मनि ॥ १-१७९ ॥</p>
<p>अथ वैष्णवभेदाः ।</p>
<p>तदुक्तं शक्तिसङ्गमे</p>
<p>वैखानसो१ भवेदादौ श्रीराधावल्लभ२स्तथा ।<br>
गौकुलेशो३ महेशानि तथा वृन्दावनी४ भवेत् ॥ १-१८० ॥</p>
<p>पाञ्चरात्रः५ पञ्चमः स्यात् षष्ठः श्रीवीरवैष्णवः६ ।<br>
रामानन्दी७ हरिव्यासी८ निम्बार्क९श्च महेश्वरि ॥ १-१८१ ॥</p>
<p>ततो भागवतो१० देवि दश भेदाः प्रकीर्तिताः ।<br>
वैखानसादिदीक्षाद्यैर्भूषितः स्मार्त्तवैष्णवः ॥ १-१८२ ॥</p>
<p>वैष्णवाचारनिरतो विष्णुमन्त्रैकपारगः ।<br>
प्। २८) अनन्यचेताः शान्तात्मा विष्णुचिह्नपरायणः ॥ १-१८३ ॥</p>
<p>श्रीराधावल्लभो देवि गोकुलेशं शृणु प्रिये ।<br>
नानाभरणसम्पन्नो नानासौगन्ध्यभूषितः ॥ १-१८४ ॥</p>
<p>गवां कुलं प्रीणयतः कलिकृष्णस्य रूपधृक् ।<br>
शरीरमर्थं प्राणांश्च तन्निवेदनकारकः ॥ १-१८५ ॥</p>
<p>अन्तः शक्तिपरो देवि बहिर्वैष्णवरूपधृक् ।<br>
गन्धर्वाचारनिरतो लतावेष्टित तत्परः ॥ १-१८६ ॥</p>
<p>सम्प्रदायो गौकुलेशः सर्वसिद्धिकरो भुवि ।<br>
विगताशः प्रसन्नात्मा विष्णुभक्तिपरायणः ॥ १-१८७ ॥</p>
<p>कामिनीसङ्गचपलो वनक्रीडाविनोदधृक् ।<br>
सौगन्ध्यभूषिततनुः स्त्रीध्यानैकपरायणः ॥ १-१८८ ॥</p>
<p>विष्णुसारूप्यतत्त्वज्ञः प्रोक्तो वृन्दावनी शिवे ।<br>
पञ्चरात्रव्रतं प्राप्ताः पाञ्चरात्राः प्रकीर्तिताः ॥ १-१८९ ॥</p>
<p>दिनपञ्चकपर्यन्तं शैवा नाम त्रिलोचनाः ।</p>
<p>गोपालपद्धतौ</p>
<p>कायेन मनसा वाचा भजते विष्णुमेव यः ॥ १-१९० ॥</p>
<p>स वीरवैष्णवः प्रोक्तो देवतान्तरनिन्दकः ।<br>
चराचरमिदं विश्वं जानन् नारायणात्मकम् ॥ १-१९१ ॥</p>
<p>कं चिन्न द्वेष्टि यः सोऽयमुत्तमो वीरवैष्णवः ।</p>
<p>तत्रैव</p>
<p>हृदयाम्भोजमध्यस्थे श्रीरामे परमात्मनि ॥ १-१९२ ॥</p>
<p>आनन्दं भजते यस्तु रामानन्दी स उच्यते ।</p>
<p>प्। २९) शक्तिसङ्गमे</p>
<p>पापसंहरणासक्तो विष्णुभक्तो जितेन्द्रियः ॥ १-१९३ ॥</p>
<p>यमादिनियमैर्युक्तो युक्ताचारपरायणः ।<br>
स्वोपयुक्तपरिग्राही परकार्यपरायणः ॥ १-१९४ ॥</p>
<p>हरिव्यासी महेशानि शिवशक्तिस्वरूपधृक् ।<br>
नित्यार्चनक्रमाशक्तः स्वतन्त्रैकपरायणः ॥ १-१९५ ॥</p>
<p>बाह्यपूजादिनिरतोऽनन्यभक्तः प्रसन्नधीः ।<br>
आर्यपक्षान्वितः स्वच्छः स्वच्छन्दाचारतत्परः ॥ १-१९६ ॥</p>
<p>स्वतन्त्रः स्मार्त्तविद्वेषी निम्बार्को भगवान् हरिः ।<br>
विष्णुभक्तैकनिपुणो विजितात्मा प्रसन्नधीः ॥ १-१९७ ॥</p>
<p>स्मार्त्तगर्वान्वितो देवि तदन्याचारतत्परः ।<br>
शैवद्वेषी तस्य सङ्गात् पुनः स्नानपरायणः ॥ १-१९८ ॥</p>
<p>केवलं विष्णुभक्तिज्ञः प्रोक्तो भागवतः शिवे ।</p>
<p>परमभागवतलक्षणं तु</p>
<p>एकादशस्कन्धे</p>
<p>सर्वभूतेषु यः पश्येद् भगवद्भावमात्मनः ॥ १-१९९ ॥</p>
<p>भूतानि भगवत्यात्मन्येष भागवतोत्तमः ।</p>
<p>अन्यच्च तत्रैव</p>
<p>गृहीत्वापीन्द्रियैरर्थान् यो न द्वेष्टि न हृष्यति ॥ १-२०० ॥<br>
विष्णोर्मायामिदं पश्येत् स वै भागवतोत्तमः ॥ १-२००एफ़् ॥</p>
<p>तथा</p>
<p>त्रिभुवनविभवहेतवेऽप्यकुण्ठ<br>
स्मृतिरजितात्मसुरादिभिर्विमृग्यात् ।<br>
प्। ३०) न चलति भगवत्पदारविन्दा-<br>
ल्लवनिमिषार्द्धमसौ तु वैष्णवाग्र्यः ॥ १-२०१ ॥</p>
<p>मध्यमलक्षणं तत्रैव</p>
<p>ईश्वरे तदधीनेषु बालिशेषु द्विषत्सु च ।<br>
प्रेममैत्रीकृपोपेक्षा यः करोति स मध्यमः ॥ १-२०२ ॥</p>
<p>प्राकृतभागवतलक्षणं तत्रैव</p>
<p>अर्चायामेव हरये पूजां यः श्रद्धयेहते ।<br>
न तद्भक्तेषु चान्येषु स भक्तः प्राकृतः स्मृतः ॥ १-२०३ ॥</p>
<p>अथ शैवभेदाः ।</p>
<p>शक्तिसङ्गमे</p>
<p>शिखी१ मुण्डी२ जटी३ चैव द्वि४त्रिडण्डी५ क्रमेण च ।<br>
एकदण्डी६ महेशानि वीरशैव७स्तथैव च ॥ १-२०४ ॥</p>
<p>सप्त पाशुपताः प्रोक्ता दशधा वैष्णवास्तथा ।<br>
अथ पाशुपतानां च वासनां शृणु पार्वति ॥ १-२०५ ॥</p>
<p>शिखी पाशुपतो देवि शिखासूत्रधरः शुभः ।<br>
समाधितत्परो देवि समाधौ शिवपीठधृक् ॥ १-२०६ ॥</p>
<p>रुद्राक्षं च तथा भस्म लिङ्गं शैवाभिधं शिवे ।<br>
प्रसन्नात्मा शान्तचित्तो ब्रह्मचारी प्रकीर्तितः ॥ १-२०७ ॥</p>
<p>मतं श्रीबिन्दुमालिन्याः समाश्रित्य प्रतिष्ठितः ।<br>
मुण्डी त्रिंशद्विधो देवि तारासूक्ते प्रकाशितः ॥ १-२०८ ॥</p>
<p>तत्र पाशुपताचारसम्पन्नो मुण्डितो भवेत् ।<br>
त्रिजटैकजटाधारी तथा वक्रजटाधरः ॥ १-२०९ ॥</p>
<p>प्। ३१) नग्नस्तपस्वी शान्तात्मा देहक्लेशपरायणः ।<br>
कर्मत्रितयसम्पन्नो जटी पाशुपतः स्मृतः ॥ १-२१० ॥</p>
<p>द्विदण्डी तु महेशानि वाङ्मनोदण्डसंयुतः ।<br>
कायवाङ्मनसां दण्डी त्रिदण्डी परिकीर्तितः ॥ १-२११ ॥</p>
<p>मनोमात्रस्य दण्डी य एकदण्डी प्रकीर्तितः ।<br>
केवलं शिवसम्पन्नः स्वस्य देवस्य निन्दकः ॥ १-२१२ ॥</p>
<p>वीरशैव इति ख्यातः, इति ।</p>
<pre><code>अन्यत्र वैष्णवत्वेन प्रसिद्धास्त्रिदण्ड्यादयः शैवा अपि सम्भवन्तीति दर्शिताः ।  

युगभेदेन मार्गभेदप्राधान्यमाह  
</code></pre>
<p>रुद्रयामले</p>
<p>कृते श्रुत्युक्तमार्गः स्यात् त्रेतायां स्मृतिभाषितः ।<br>
द्वापरे वै पुराणोक्तः कलावागमसम्भवः ॥ १-२१३ ॥</p>
<p>प्रधान इति शेषः ।</p>
<p>आगमस्य वेदाङ्गत्वमाह</p>
<p>मेरुतन्त्रे</p>
<p>न वेदः प्रणवं त्यक्त्वा मन्त्रो वेदसमन्वितः ।<br>
तस्माद्वेदपरो मन्त्रो वेदाङ्गश्चागमः स्मृतः ॥ १-२१४ ॥</p>
<p>आगमशब्दार्थो,</p>
<p>रुद्रयामले</p>
<p>आगतः शिववक्त्रेभ्यो गतश्च गिरिजामुखे ।<br>
मग्नस्तस्या हृदम्भोजे तस्मादागम उच्यते ॥ १-२१५ ॥</p>
<p>आगमस्य वेदाङ्गत्वेऽपि वैदिककौलिकयोर्विरोधमाह</p>
<p>प्। ३२) तत्रैव</p>
<p>कौलिकं कुर्वतः कर्म वैदिकं नाभिधीयते ।<br>
विरोधा दुभयं नष्टं तस्मादेकपथा चरेत् ॥ १-२१६ ॥</p>
<p>वामदक्षिणमार्गयोरपि विरोधमाह</p>
<p>मेरुतन्त्रे</p>
<p>वाममार्गी यदा दक्षं प्रविशेत्तत्सुरैः स तु ।<br>
विघ्न्यते पीड्यते चापि न सिद्धिमधिगच्छति ॥ १-२१७ ॥</p>
<p>दक्षमार्गी यदा वामं प्रविशेत्तत्सुरास्तथा ।<br>
लोकद्वयाद्धापयन्ति तं ग्रसन्ति च वामिनम् ॥ १-२१८ ॥</p>
<p>तस्मात् स्वकुलमार्गं तु ज्ञात्वा कुर्यादुपासनाम् ।</p>
<p>उपासनाभेदास्तत्रैवोक्ताः</p>
<p>श्रीशिव उवाच ।</p>
<p>महाकालेन यत् प्रोक्तं यन्महामायया श्रुतम् ॥ १-२१९ ॥</p>
<p>रहस्यातिरहस्यं तत् सर्वमन्त्रेषु गोपितम् ।<br>
आम्नायानां रहस्यं तदाह्निकं प्रोच्यतेऽधुना ॥ १-२२० ॥</p>
<p>शृण्वन्तु सर्वे भो देवाः साधकानां प्रसिद्धिदम् ।<br>
तत्र नित्यं त्रिधा प्रोक्तं गुणत्रयविभेदतः ॥ १-२२१ ॥</p>
<p>अधिकारिविभेदेन तदपि त्रिविधं भवेत् ।<br>
शुद्धं मिश्रं च गलितं तत्तथैव फलप्रदम् ॥ १-२२२ ॥</p>
<p>शुद्धं सम्पूर्णफलदं मिश्रं किञ्चित्फलप्रदम् ।<br>
अकृते प्रत्यवायो न गलिते सत्फलं न च ॥ १-२२३ ॥</p>
<p>अहङ्कारविहीनं यन्मानसं ज्ञानपूर्वकम् ।<br>
प्। ३३) स्वस्थचित्तेन यतिना कृतं तच्छुद्धमुच्यते ॥ १-२२४ ॥</p>
<p>तादृशं चेद् गृहस्थेन निर्द्रव्येणाथ वा कृतम् ।<br>
रुग्णेन पथिकेनापि कारागृहगतेन वा ॥ १-२२५ ॥</p>
<p>भक्तितो वापि तन्मिश्रं बाह्यपूजाधिकारतः ।<br>
शीतादिभीत्यादाविष्टसङ्क्षयादल्पकार्यतः ॥ १-२२६ ॥</p>
<p>स्त्र्यादेर्नियोगाद् गलितो गृहीतो मानसं मतम् ।<br>
बाह्यपूजादिकं यच्च एकान्ते नियमेन च ॥ १-२२७ ॥</p>
<p>भक्त्या कृतं गृहस्थेन तच्छुद्धं राजसं मतम् ।<br>
पूजार्थं यद्याचयित्वा श्रद्धाभक्ती विहाय वा ॥ १-२२८ ॥</p>
<p>लोकभीत्या देवभीत्या यत् तद्राजसमिश्रितम् ।<br>
प्रतारणार्थं लोकानां याचितं देवनामतः ॥ १-२२९ ॥</p>
<p>द्रव्यं कृतं तद्वेषेण गलितं तत्तु राजसम् ।<br>
वाममार्गं समाश्रित्य कौलं धर्मं विचार्य च ॥ १-२३० ॥</p>
<p>अन्यधर्मस्य चाद्वेषात् कृतं शुद्धं तु तामसम् ।<br>
कृतं यत् कामतः कर्म वैदिकं पारलौकिकम् ॥ १-२३१ ॥</p>
<p>वाममार्गं समाश्रित्य मिश्रितं तत्तु तामसम् ।<br>
जिह्वालोभेन यत् खानं पानं यत् कामतो रतम् ॥ १-२३२ ॥</p>
<p>अथवा मारणाद्यर्थं गलितं तत्तु तामसम् ।<br>
शुद्धसत्त्वेन मोक्षः स्यात् स्वर्गः स्यान्मिश्रसत्त्वतः ॥ १-२३३ ॥</p>
<p>सिद्धिर्गलितसत्त्वात् स्यादैहिकी च मनुष्यता ।<br>
स्वर्गः स्याद्राजसाच्छुद्धात् कामः स्यान्मिश्रराजसात् ॥ १-२३४ ॥</p>
<p>गलिताद्राजसात् तिर्यग्योनावपि सुखं भवेत् ।<br>
प्। ३४) सात्त्विकात्तामसाद्देवयोनित्वं प्राप्नुयान्नरः ॥ १-२३५ ॥</p>
<p>मिश्रतामसतो दुःखी नारकी चान्ततामसात् ।<br>
कर्म पञ्चविधं प्रोक्तं पञ्चधा मुक्तिदायकम् ॥ १-२३६ ॥</p>
<p>प्रसर्पण१मुपादान२मिज्या३ऽध्याय४स्तथा भुवि ।<br>
सम्मार्जनोपलेपादिसंस्कारा देवमन्दिरे५ ॥ १-२३७ ॥</p>
<p>भक्त्यार्चनं सर्पणं स्याद्देवसालोक्यकारकम् ।<br>
पूजासाधनसामग्र्या मेलनं भक्तसेवनम् ॥ १-२३८ ॥</p>
<p>तत्प्रीतिः स्यादुपादानं देवतारूपदायकम् ।<br>
पीठपूजनपूर्वं यत् षोडशाद्युपचारकैः ॥ १-२३९ ॥</p>
<p>मूर्त्तेर्यन्त्रेऽथवा पूजा सेज्या सामीप्यकारिका ।<br>
तच्छास्त्राध्ययनं सम्यक् कृत्वा मन्त्रार्थभावनम् ॥ १-२४० ॥</p>
<p>कृत्वा जपः स्यात् स्वाध्यायो देवसायुज्यकारकः ।<br>
गुरुदेवात्मकालानां सम्यगैक्यविभावनम् ॥ १-२४१ ॥</p>
<p>संयोगो देहलिङ्गस्य नाशकः कालयोगकृत् ।</p>
<p>अथ पथिकादिकर्तृकोपासना</p>
<p>तत्रैवोक्ता</p>
<p>अथापराह्णिकं वक्ष्ये तत् स्थानदशके भवेत् ॥ १-२४२ ॥</p>
<p>मार्गे१ प्रवासे२ दुर्गे३ च नान्नप्राप्तौ४ मनोभये५ ।<br>
कारागृहे६ऽशुभे७ऽस्थाने८ चौरव्याघ्रादिजे भये९ ॥ १-२४३ ॥</p>
<p>परचक्रागमे१० कुर्याच्छौचाद्यं च यथा तथा ।<br>
मन्त्रस्नानादिकं किञ्चित् कृत्वा मानसपूजनम् ॥ १-२४४ ॥</p>
<p>मनसा हृदयस्यान्तर्ध्यात्वा योगाख्यपीठकम् ।<br>
प्। ३५) तत्रैव पृथिवीमध्ये पूजां देवस्य चाचरेत् ॥ १-२४५ ॥</p>
<p>यथा पुष्पादिभिः पूजा बहिर्देशे विधीयते ।<br>
तथा हृद्यपि कर्त्तव्याः सर्वास्ताः प्रतिपत्तयः ॥ १-२४६ ॥</p>
<p>मनसा जठरे होम एतद्विपदि चाह्निकम् ।</p>
<p>अथ रोगार्तकर्तृकोपासना</p>
<p>तत्रैवोक्ता</p>
<p>अथातुराह्निकं वक्ष्ये नित्यं कष्टाधिकस्य तत् ॥ १-२४७ ॥</p>
<p>यदि लङ्घनपर्यन्तो व्याधिरात्मनि दृश्यते ।<br>
तदा पूजा न कर्तव्या स्थण्डिले प्रतिमासु च ॥ १-२४८ ॥</p>
<p>न स्नानं दन्तकाष्ठं वा कुर्याद्धोममथापि वा ।<br>
रविमण्डलमालोक्य प्रतिमामथवा पुनः ॥ १-२४९ ॥</p>
<p>मूलमन्त्रं सकृज्जप्त्वा पुष्पं साक्षतमुत्सृजेत् ।<br>
श्रान्तो व्याधिभिरत्युग्रैर्जरसा चेन्द्रियच्युतः ॥ १-२५० ॥</p>
<p>निजसामयिकैर्वापि स्वकर्तव्यं समापयेत् ।<br>
रुङ्निवृत्तस्ततः स्नात्वा पूजयित्वाग्निदेवताः ॥ १-२५१ ॥</p>
<p>गुरून् विप्रांस्तदग्रे च वाक्यमेतदुदीरयेत् ।<br>
एतावत्कालविच्छिन्ना पूजा, युष्मत्प्रसादतः ॥ १-२५२ ॥</p>
<p>न दोषोऽस्विति सम्प्रार्थ्य पुनः पूर्ववदाचरेत् ।<br>
यस्तु रोगवशाद्दोषो जातस्तत्क्षालनं चरेत् ॥ १-२५३ ॥</p>
<p>जपेन वाथ दानेन होमेन ध्यानतोऽपि वा ।</p>
<p>अथ सूतकिकर्तृकोपासना</p>
<p>तत्रैवोक्ता</p>
<p>अथ सूतकिनो नित्यं वैदिकं तु स्मृतीरितम् ॥ १-२५४ ॥</p>
<p>प्। ३६) कृत्वा तान्त्रिकपूजादि मनसैव समाचरेत् ।<br>
कामनार्थं प्रयोगश्चेत् तदा पूर्ववदाचरेत् ॥ १-२५५ ॥</p>
<p>मृतगेहं परित्यज्य वामाचारेण सूतके ।<br>
स्पृहां हित्वा ज्ञानपूर्वं कुलजो धर्ममागतम् ॥ १-२५६ ॥</p>
<p>यः पालयेद्वामधर्मं देवता तु स जायते ।</p>
<p>अथ महाभये आपतिते पूजासामग्र्यभावे वा यत्कर्तव्यं तदाह</p>
<p>सन्त्रस्तेन न चेल्लब्धमर्घ्यपात्रादि साधनम् ॥ १-२५७ ॥</p>
<p>पूजोदकेन कर्तव्या, तोयं चेन्नैव विद्यते ।<br>
तदा सम्पूजयेद्देवं भावनाकुसुमादिभिः ॥ १-२५८ ॥</p>
<p>भक्तिः श्रद्धा भावना च पूजानां जीव उच्यते ।</p>
<p>जडाह्निकमाह</p>
<p>जडानामाह्निकं वक्ष्ये तथा सङ्क्षेपकर्मणि ॥ १-२५९ ॥</p>
<p>रत्नमण्डप१धर्मादिचतुष्क२मुरगा३ऽम्बुजम् ।<br>
मूल५ मूर्ति६ षडङ्गानि७ तेषां पूजा विधीयते ॥ १-२६० ॥</p>
<p>एतन्न्यासक्रमेणैव स्पृशेदङ्गानि नित्यशः ।<br>
सर्वेषामपि वस्तूनामलाभे भावनैव हि ॥ १-२६१ ॥</p>
<p>निर्मलेनोदकेनैव पूजयेत् स्थिरमानसः ।<br>
सामान्यतस्त्रिधा पूजा सोत्तमा१ मध्यमा२ऽधमा३ ॥ १-२६२ ॥</p>
<p>अधिकारिनिमित्ताभ्यां भिद्यते शतधा पुनः ।<br>
योगोपकरणैः कृत्स्नैः क्रियमाणोत्तमा मता ॥ १-२६३ ॥</p>
<p>यथालब्धैर्विनिष्पाद्या द्रव्यैः पूजा तु मध्यमा ।<br>
पत्रपुष्णाम्बुनिष्पाद्या पूजा चाधमसञ्ज्ञका ॥ १-२६४ ॥</p>
<p>प्। ३७) विहिताखिलवेदोक्तैर्ब्रह्मर्षिभिरकल्मषैः ।<br>
क्रियमाणा तु या पूजा सात्त्विकी सा विमुक्तिदा ॥ १-२६५ ॥</p>
<p>राजर्षिभिस्तपोनिष्ठैर्भगवत्तत्त्ववेदिभिः ।<br>
या पूजा क्रियते सम्यग्राजसी सा सुखप्रदा ॥ १-२६६ ॥</p>
<p>स्त्रीबालवृद्धमूर्खाद्यैर्भक्तैरक्षुब्धमानसैः ।<br>
या पूजा क्रियते नित्यं तामसी सा प्रकीर्तिता ॥ १-२६७ ॥</p>
<p>अरण्ये स्वल्पकामानां सिद्ध्यर्थं पूजनं स्मृतम् ।<br>
निष्कामानां गृहस्थानां हितं गेहे तु पूजनम् ॥ १-२६८ ॥</p>
<p>कदा चिदपि न त्याज्यो वेदमार्गो द्विजैः सदा ।<br>
वेदच्युतानां विप्रत्वं देवत्वं चापि दुर्लभम् ॥ १-२६९ ॥</p>
<p>तथा</p>
<p>उपासना त्रिधा प्रोक्ता श्रेष्ठा तत्र तु सात्त्विकी ।<br>
तस्यां च मानसौ पूजाजपौ मुख्यतमौ स्मृतौ ॥ १-२७० ॥</p>
<p>राजसो दक्षिणो मार्गः प्रतिमायां प्रपूजनम् ।<br>
बाह्योपचारैः पुष्पाद्यैस्तदाद्यानां विशिष्यते ॥ १-२७१ ॥</p>
<p>तामसोपासनं प्रोक्तं पीठादौ बलिदानतः ।<br>
वाममार्गेण तच्चाद्यं वर्णं हित्वा प्रशस्यते ॥ १-२७१ ॥</p>
<p>एषा व्यवस्था सम्प्रोक्ता वामदक्षिणयोः परा ।<br>
उपासना द्विधा प्रोक्ता सकामाकामविश्रुता ॥ १-२७२ ॥</p>
<p>मोक्षबीजं तु निष्कामा सकामा भवबीजकम् ।</p>
<p>उपासनायां च गुरूपदेशं विनानधिकारित्वमाह</p>
<p>प्। ३८) तत्रैव</p>
<p>द्विजानामनुपनीतानां स्वकर्माध्ययनादिषु ॥ १-२७३ ॥</p>
<p>तथा चादीक्षितानां च मन्त्रदेवार्चनादिषु ।<br>
नाधिकारोऽस्त्यतः कुर्यादात्मानं मन्त्रसंस्कृतम् ॥ १-२७४ ॥</p>
<p>मन्त्रमुक्तावल्याम्</p>
<p>जपो देवार्चनविधिः कार्यो दीक्षान्वितैर्नरैः ।</p>
<p>तथा गौरीयामले</p>
<p>यदृच्छया श्रुतं मन्त्रं छद्मनाथ बलेन च ॥ १-२७५ ॥</p>
<p>पत्रे स्थितं तु गाथावत् प्रजप्तमपि निष्फलम् ।</p>
<p>योगिनीतन्त्रे</p>
<p>अदीक्षिता ये कुर्वन्ति जपपूजादिकाः क्रियाः ॥ १-२७६ ॥</p>
<p>न भवेत्तु फलं तेषां शिलायामुप्तबीजवत् ।</p>
<p>महाकालसंहितायामपि</p>
<p>न शास्त्रमालोक्य वदेन्नाचरेन्न जपेदपि ॥ १-२७७ ॥</p>
<p>न पश्येन्नोपदिश्याच्च न कुर्यान्नैव साधयेत् ।<br>
गुरूपदेशतो लब्धे जपन्यासार्चनादिके ॥ १-२७८ ॥</p>
<p>पश्चात्तत्साधयेत्सर्वं सदा तद्भवभावितः ।</p>
<p>दीक्षाया आवश्यकत्वमाह</p>
<p>रुद्रयामले</p>
<p>यस्य दीक्षा शिवे नास्ति जीवनान्तं च जन्मिनः ॥ १-२७९ ॥</p>
<p>स जातु नोत्तरेद्देवि निरयाम्बुनिधेः क्वचित् ।<br>
दीक्षाहीनस्य देवेशि पशोः कुत्सितजन्मनः ॥ १-२८० ॥</p>
<p>प्। ३९) पापौघोऽन्तिकमायाति पुण्यं दूरं पलायते ।<br>
तस्माद्यत्नेन दीक्षैषा ग्राह्यो कृतिभिरुत्तमा ॥ १-२८१ ॥</p>
<p>दत्तात्रेययामले</p>
<p>अथ दीक्षाविहीनो यो वर्त्तते भुवि पापभुक् ।<br>
मोहान्धकारे नरके गर्ते पतति दुःखितः ॥ १-२८२ ॥</p>
<p>अनीश्वरस्य मर्त्यस्य नास्ति त्राता यथा भुवि ।<br>
तथा दीक्षाविहीनस्य नेह स्वामी परत्र च ॥ १-२८३ ॥</p>
<p>आगमकल्पद्रुमे</p>
<p>उपचारसहस्रैस्तु योजितां भक्तिसंयुताम् ।<br>
अदीक्षितार्चनां देवा न गृह्णन्ति कदाचन ॥ १-२८४ ॥</p>
<p>कर्माखिलं वृथा यस्मात् तस्मात् पशुरदीक्षितः ।</p>
<p>मत्स्यसूक्ते</p>
<p>अदीक्षितानां मर्त्यानां शृणु देवि महेश्वरि ॥ १-२८५ ॥</p>
<p>अन्नं विष्ठासमं तस्य जलं मूत्रसमं स्मृतम् ।<br>
तत्कृतं तस्य वा श्राद्धं सर्वं संयात्यधोगतिम् ॥ १-२८६ ॥</p>
<p>दीक्षामाहात्म्यमाह</p>
<p>कुलार्णवे</p>
<p>उपपातकलक्षाणि महापातककोटिकाः ।<br>
क्षणाद्दहति देवेशि दीक्षा हि विधिना कृता ॥ १-२८७ ॥</p>
<p>रुद्रयामले</p>
<p>दीक्षितो ब्राह्मणो याति ब्रह्मलोकं सुधामयम् ।<br>
प्। ४०) ऐन्द्रं लोकं क्षत्रियोऽपि प्राजापत्यं विशस्तथा ॥ १-२८८ ॥</p>
<p>याति गन्धर्वनगरं शूद्रो दीक्षाप्रसादतः ।<br>
दीक्षां विना न मोक्षः स्यात् प्राणिनां शिवशासनात् ॥ १-२८९ ॥</p>
<p>सा च न स्याद्विनाचार्यमित्याचार्यपरम्परा ।</p>
<p>वैशम्पायनसंहितायाम्</p>
<p>सर्वसिद्धिकरी दीक्षा सर्वसम्पत्प्रदायिनी ॥ १-२९० ॥</p>
<p>प्रतिमास्वरवर्णानि कान्तिपुष्टिधनानि च ।<br>
मोहनस्तम्भनाकृष्टिमारणोच्चाटनानि च ॥ १-२९१ ॥</p>
<p>वशीकारं च कवितां बुद्धिं वै धारणायुताम् ।<br>
तारणं च समुद्रस्य वह्नेः शैत्यं रणे जयम् ॥ १-२९२ ॥</p>
<p>विपिने चाभयं चैव शोकदुःखापहं तथा ।<br>
धर्मार्थकाममोक्षांश्च ददात्येषा न संशयः ॥ १-२९३ ॥</p>
<p>दीक्षाशब्दार्थ उक्तो</p>
<p>रुद्रयामले</p>
<p>दिव्यज्ञानं यतो दद्यात् कुर्यात् पापस्य सङ्क्षयम् ।<br>
तेन दीक्षेति लोकेऽस्मिन् कीर्तिता मन्त्रपारगैः ॥ १-२९४ ॥</p>
<p>मेरुतन्त्रे</p>
<p>दीयते ज्ञानविज्ञानं क्षीयन्ते पापराशयः ।<br>
तेन दीक्षेति हि प्रोक्ता प्राप्ता चेत् सद्गुरोर्मुखात् ॥ १-२९५ ॥</p>
<p>असद्गुरुः स्वयं नष्टः कथं तारयते परम् ।</p>
<p>आगमसारे</p>
<p>गुरोर्मुखान्महाविद्यां गृह्णीयात् पापनाशिनीम् ॥ १-२९६ ॥</p>
<p>तस्माद्यत्नाद् गुरुं कृत्वा मन्त्रसाधनमाचरेत् ।</p>
<p>प्। ४१) (चामुण्डातन्त्रे)</p>
<p>उपविद्यासु सर्वासु षट्कर्मादिप्रसाधने ॥ १-२९७ ॥</p>
<p>नात्र दीक्षाद्यपेक्षास्ति नात्राङ्गादिप्रपूजनम् ।</p>
<pre><code>उपविद्या यक्षिण्याद्याः । षट्कर्मादिसाधनमन्त्राश्च महामन्त्रातिरिक्ताः साधनमन्त्राः । अत्र दीक्षापदं क्रियावत्यादिदीक्षापरम् । उपदेशदीक्षा तु सर्वत्रावश्यकी ।  
</code></pre>
<p>पुस्तके लिखितो मन्त्रो येन सुन्दरि जप्यते ॥ १-२९८ ॥</p>
<p>न तस्य जायते सिद्धिर्हानिरेव पदे पदे ।<br>
गुरुमुख्याः क्रियाः सर्वा भुक्तिमुक्तिफलप्रदाः ॥ १-२९९ ॥</p>
<p>गुर्वनुक्ताः क्रियाः सर्वा निष्फलाः स्युर्यतो ध्रुवम् ।</p>
<p>इत्यादिवचनात् ॥ न च</p>
<p>शास्त्राद्वा गुरुवक्त्राद्वा ज्ञात्वा मन्त्रं प्रसाधयेत् ॥ १-३०० ॥</p>
<pre><code>इति वचनात् पुस्तकादपि मन्त्रज्ञानं सिद्धिजनकमिति वाच्यम् । गुरोर्गृहीतमन्त्रः साधको मन्त्रसाधनप्रकारं शास्त्राद्गुरु-मुखाद्वा ज्ञात्वा मन्त्रं साधयेदित्यस्यैव तदर्थत्वात् ॥  
</code></pre>
<p>मन्त्रपदार्थमाह (पिङ्गलामते)</p>
<p>मननाद्विश्वविज्ञानं त्राणं संसारबन्धनात् ।<br>
यतः करोति संसिद्धिं मन्त्र इत्युच्यते ततः ॥ १-३०१ ॥</p>
<p>मन्त्रमाहात्म्यमाह (मेरुतन्त्रे)</p>
<p>मन्त्र एवेश्वरः साक्षान्मन्त्र एव महौषधम् ।<br>
नहि मन्त्रात् परं कश्चित् सर्वसिद्धिप्रदायकः ॥ १-३०२ ॥</p>
<p>तत्रैव-</p>
<p>साधकानां फलं दातुं तत्तद्रूपं धृतं सुरैः ।<br>
मुख्यस्वरूपं तेषां तु मन्त्रा एव न चेतरत् ॥ १-३०३ ॥</p>
<p>प्। ४२) (सारसङ्ग्रहे)</p>
<p>यथा देवे तथा मन्त्रे यथा मन्त्रे तथा गुरौ ।<br>
यथा गुरौ तथा स्वात्मन्येवं भक्तिक्रमः स्मृतः ॥ १-३०४ ॥</p>
<p>गुरुमाहात्म्यमाह (रुद्रयामले)</p>
<p>गुरुरेव परो मन्त्रो गुरुरेव परो जपः ।<br>
गुरुरेव परा विद्या नास्ति किञ्चिद्गुरुं विना ॥ १-३०५ ॥</p>
<p>यस्य तुष्टा गुरुर्देवि तस्य तुष्टा महेश्वरी ।<br>
येन सन्तोषितो देवि गुरुः स हि सदाशिवः ॥ १-३०६ ॥</p>
<p>तस्माद्गुरुं भजेद्भक्त्या तोषयेत् सततं गुरुम् ।<br>
गुरोर्यत्र परीवादो निन्दा यत्र प्रवर्त्तते ॥ १-३०७ ॥</p>
<p>कर्णौ तत्र पिधातव्यौ यद्वा दूरं पलायनम् ।</p>
<p>(ब्रह्मवैवर्त्ते)</p>
<p>यैः शिष्यैः शश्वदाराध्या गुरवो ह्यवमानिताः ॥ १-३०८ ॥</p>
<p>पुत्रमित्रकलत्रादिसम्पद्भ्यः प्रच्युता हि ते ।<br>
ये गुरुद्रोहिणो मूढाः सततं पापकारिणः ॥ १-३०९ ॥</p>
<p>तेषां तु यावत् सुकृतं दुष्कृतं स्यान्न संशयः ।<br>
प्रातिकूल्यं गुरोर्नित्यं मनसा वन्दनं चरेत् ॥ १-३१० ॥</p>
<p>सदाशिवधिया नित्यमेकग्रामनिवासिनम् ।<br>
गुरुं वन्देत चेद्दूरे मनसा वन्दनं चरेत् ॥ १-३११ ॥</p>
<p>ब्रह्मविष्णुशिवादीनां पूजने यत् फलं भवेत् ।<br>
तत् फलं समवाप्नोति प्रत्यहं वन्दने गुरोः ॥ १-३१२ ॥</p>
<p>अविद्यो वा सविद्यो वा गुरुरेव तु दैवतम् ।<br>
प्। ४३) अमार्गस्थोऽथ मार्गस्थो गुरुरेव परा गतिः ॥ १-३१३ ॥</p>
<p>यथा सिद्धरसस्पर्शात् ताम्रं भवति काञ्चनम् ।<br>
सन्निधाने गुरोरेवं शिष्यः शिवमयो भवेत् ॥ १-३१४ ॥</p>
<p>तथा-</p>
<p>उत्पादकब्रह्मदात्रोर्गरीयान् ब्रह्मदः पिता ।<br>
तस्मान्मन्येत् सततं पितुरप्यधिकं गुरुम् ॥ १-३१५ ॥</p>
<p>(वसन्तललितभैरव्याम्)</p>
<p>दिव्यज्ञानोपदेष्टारं दैशिकं परमेश्वरम् ।<br>
पूजयेत् परया भक्त्या तस्याज्ञां नैव लङ्घयेत् ॥ १-३१६ ॥</p>
<p>यथा गुरुस्तथैवेशो यथैवेशस्तथा गुरुः ।<br>
पूजनीयावुभौ भक्त्या न भेदो विद्यते तयोः ॥ १-३१७ ॥</p>
<p>नो द्वैतवादं कुर्वीत गुरुणा सह कुत्रचित् ।<br>
अद्वैतं भावयेद्भक्त्या गुरुमीशः स जायते ॥ १-३१८ ॥</p>
<p>अन्यत्रापि</p>
<p>शिवे रुष्टे गुरुस्त्राता गुरौ रुष्टे न कश्चन ।<br>
तस्मात् सर्वप्रयत्नेन गुरुमेव प्रसादयेत् ॥ १-३१९ ॥</p>
<p>(मेरुतन्त्रे)</p>
<p>घृणा१ शङ्का२ भयं३ लज्जा४ जुगुप्सा५ चेति पञ्चमी ।<br>
कुलं६ शीलं७ तथा शक्ति८रष्टौ पाशाः प्रकीर्तिताः ॥ १-३२० ॥</p>
<p>पाशबद्धः पशुः प्रोक्तः पाशमुक्तः सदाशिवः ।<br>
तस्मात् पाशहरो योऽत्र स गुरुर्नान्य उच्यते ॥ १-३२१ ॥</p>
<p>तथा-</p>
<p>शङ्कया भक्षितं सर्वं त्रैलोक्यं सचराचरम् ।<br>
सा शङ्का भक्षिता येन स गुरुर्दुर्लभः क्षितौ ॥ १-३२२ ॥</p>
<p>प्। ४४) (कुलरत्नावल्याम्)</p>
<p>अत्रिनेत्रं शिवः साक्षादचतुर्बाहुरच्युतः ।<br>
अचतुर्वदनो ब्रह्मा श्रीगुरुः कथितः प्रिये ॥ १-३२३ ॥</p>
<p>सदाशिवस्य देवस्य श्रीगुरोरपि पार्वति ।<br>
उभयोरन्तरं नास्ति यः करोति स पातकी ॥ १-३२४ ॥</p>
<p>यथा घटश्च कलशः कुम्भश्चैकार्थवाचकाः ।<br>
तथा देवश्च मन्त्रश्च गुरुश्चैकार्थ उच्यते ॥ १-३२५ ॥</p>
<p>न गुरोः सदृशं वस्तु न देवः शङ्करोपमः ।<br>
न च कौलात् परो योगो न विद्या कालिकासमा ॥ १-३२६ ॥</p>
<p>(मेरुतन्त्रे)</p>
<p>गुरुभक्तिविहीनस्य तपो विद्या व्रतं कुलम् ।<br>
व्यर्थं सर्वं शवस्येव नानालङ्कारभूषणम् ॥ १-३२७ ॥</p>
<p>गुरुशब्दार्थमाह (आगमसारे)</p>
<p>गकारः सिद्धिदः प्रोक्तो रेफः पापस्य दाहकः ।<br>
उकारः शिव इत्युक्तस्त्रितयात्मा गुरुः परः ॥ १-३२८ ॥</p>
<p>दृढव्रतं सदाचारं श्रद्धाभक्तिसमन्वितम् ।<br>
कृतज्ञं पापभीतं च साधुसज्जनसङ्गमम् ॥ १-३२९ ॥</p>
<p>आस्तिकं दानशीलं च सर्वभूतहिते रतम् ।</p>
<p>गुरुलक्षणम् (कुलार्णवे)</p>
<p>श्रीगुरुः परमेशानि शुद्धवर्णो मनोहरः ॥ १-३३० ॥</p>
<p>सर्वलक्षणसम्पन्नः सर्वावयवशोभितः ।<br>
सर्वागमार्थतत्त्वज्ञः सर्वमन्त्रप्रधानवित् ॥ १-३३१ ॥</p>
<p>लोकसम्मोहनाकारो देववत्प्रियदर्शनः ।<br>
प्। ४५) इङ्गताकारचेष्टाभि र्दूरतः कृतदुर्जनः ॥ १-३३२ ॥</p>
<p>अन्तर्मुखो बहिर्दृष्टिः सर्वज्ञो देशकालवित् ।<br>
आज्ञासिद्धस्त्रिकालज्ञो निग्रहानुग्रहक्षमः ॥ १-३३३ ॥</p>
<p>वेदवेदाङ्गविच्छान्तः सर्वजीवदयापरः ।<br>
स्वाधीनेन्द्रियसञ्चारः षड्वर्गविजयक्षमः ॥ १-३३४ ॥</p>
<p>अग्रगण्योऽतिगम्भीरः पात्रापात्रविशेषवित् ।<br>
निर्मलो नित्यसन्तुष्टो निर्द्वन्द्वो नित्यशक्तिमान् ॥ १-३३५ ॥</p>
<p>सद्भक्तवत्सलो धीरः कृपालुः स्मितपूर्ववाक् ।<br>
भक्तिप्रियः सर्वसमो दयालुः शिष्यशासिता ॥ १-३३६ ॥</p>
<p>स्वेष्टदेवगुरुः प्राज्ञो वनितापूजनोत्सुकः ।<br>
नित्ये नैमित्तिके काम्ये रतः कर्मण्यनिन्दिते ॥ १-३३७ ॥</p>
<p>रागद्वेषभयक्रोधदम्भाहङ्कारवर्जितः ।<br>
स्वविद्यानुष्ठानतपोविद्यानां च प्रकाशकः ॥ १-३३८ ॥</p>
<p>यदृच्छालाभसन्तुष्टो गुणदोषविभेदकः ।<br>
स्त्रीधनादिष्वनासक्तो दुःसङ्गव्यसनोञ्झितः ॥ १-३३९ ॥</p>
<p>अलोलुपोऽहिंस्रकश्चापक्षपाती विचक्षणः ।<br>
वित्तविद्यादिभिर्मन्त्रयन्त्रतन्त्राद्यविक्रयी ॥ १-३४० ॥</p>
<p>निःसङ्कल्पो निर्विकल्पो निर्णीतात्मातिधार्मिकः ।<br>
तुल्यनिन्दास्तुतिर्मौनी निरपेक्षो नियामकः ॥ १-३४१ ॥</p>
<p>इत्यादिलक्षणोपेतः कथितः श्रीगुरुः प्रिये ।</p>
<p>अथ निषिद्धगुरुलक्षणम् (तत्त्वसारे)</p>
<p>बह्वाशी दीर्घसूत्री च विषयादिषु लोलुपः ॥ १-३४२ ॥</p>
<p>हेतुवादरतो दुष्टो वाग्वादी गुरुनिन्दकः ।<br>
प्। ४६) अरोमा बहुरोमा च निन्दिताश्रमसेवकः ॥ १-३४३ ॥</p>
<p>कालदन्तोऽसितोष्ठश्च दुर्गन्धिश्वासवाहकः ।<br>
दुष्टलक्षणसम्पन्नो यद्यपि स्वयमीश्वरः ॥ १-३४४ ॥</p>
<p>बहुप्रतिग्रहासक्त आचार्यः श्रीक्षयावहः ।</p>
<p>अथ शिष्यलक्षणम् (कुलार्णवे)</p>
<p>सच्छिष्यं तं कुलेशानि सर्वलक्षणसंयुतम् ॥ १-३४५ ॥</p>
<p>शमादिसाधनोपेतं गुणशीलसमन्वितम् ।<br>
शुद्धदेहान्ववायज्ञं धार्मिकं शुद्धमानसम् ॥ १-३४६ ॥</p>
<p>विश्वासविनयोपेतं वित्तशाठ्यविवर्जितम् ।<br>
असाध्यसाधकं शूरं बलकान्तिसमन्वितम् ॥ १-३४७ ॥</p>
<p>अनुकूलक्रियायुक्तमप्रमत्तं विचक्षणम् ।<br>
हितसत्यमितस्निग्धभाषिणं मुक्तदूषणम् ॥ १-३४८ ॥</p>
<p>सकृदुक्तगृहीतार्थं चतुरं बुद्धिविस्तरम् ।<br>
गृहमत्यासवोत्सङ्ग निर्विकारमसेवकम् ॥ १-३४९ ॥</p>
<p>विमृश्यकारिणं वीरं मनोदारिद्र्यवर्जितम् ।<br>
सर्वकार्यातिकुशलं धीरं सर्वोपकारकम् ॥ १-३५० ॥</p>
<p>अत्यर्थं परनिन्दायां विमुखं सुमुखं प्रिये ।<br>
जितेन्द्रियं सुसन्तुष्टं धीमन्तं ब्रह्मचारिणम् ॥ १-३५१ ॥</p>
<p>त्यक्ताधिव्याधिचापल्यं दुःशङ्कातङ्कवर्जितम् ।<br>
गुरुध्यानस्तुतिकथासेवनाभजनोत्सुकम् ॥ १-३५२ ॥</p>
<p>गुरुदैवतभक्तं च कामिनी भजनोत्सुकम् ।<br>
गुर्वाज्ञापालकं देवि गुरुकीर्तिप्रशंसकम् ॥ १-३५३ ॥</p>
<p>प्। ४७) गुरुवाक्यप्रमाणज्ञं गुरुशुश्रुषणे रतम् ।<br>
चित्तानुवर्तिनं प्रेक्ष्यकारिणं कुलनायिके ॥ १-३५४ ॥</p>
<p>लज्जाभिमानगर्वादिवर्जितं गुरुसन्निधौ ।<br>
निरपेक्षं गुरुद्रव्ये तत्प्रसादाभिकाङ्क्षिणम् ॥ १-३५५ ॥</p>
<p>गुरुध्यानादिनिरतं मोक्षमार्गाभिकाङ्क्षिणम् ।<br>
इत्यादिलक्षणोपेतं गुरुः शिष्यं परिग्रहेत् ॥ १-३५६ ॥</p>
<p>कुत्सितशिष्यलक्षणं तत्रैव -</p>
<p>दुष्टान्ववायजं दुष्टं गुणहीनं विरूपितम् ।<br>
परशिष्यं च पाखण्डं धूर्तं पण्डितमानिनम् ॥ १-३५७ ॥</p>
<p>हीनाधिकविकाराङ्गं विकलावयवान्वितम् ।<br>
पङ्गुमन्धं च वधिरं मलिनं व्याधिपीडितम् ॥ १-३५८ ॥</p>
<p>उच्छिष्टं दुर्मुखं चापि स्वेच्छावेशधरं विटम् ।<br>
दुर्भिदग्धं कुचेष्टं च कुटिलं भीमवीक्षणम् ॥ १-३५९ ॥</p>
<p>निद्रालस्ययुतं तन्द्राद्यूतादिव्यसनान्वितम् ।<br>
कपाटकुड्यस्तम्भादौ तिरोहिततनुं सदा ॥ १-३६० ॥</p>
<p>शून्यमुक्तकरं क्षुद्रं श्रद्धाभक्तिविवर्जितम् ।<br>
किमेकवादिनं स्तब्धं दूषकं चपलं शठम् ॥ १-३६१ ॥</p>
<p>धनस्त्रीशुद्धिरहितं निषेधविधिवर्जितम् ।<br>
रहस्यभेदकं चापि वेदकार्यार्थघातकम् ॥ १-३६२ ॥</p>
<p>मार्जारबकवृत्तिं च रन्ध्रान्वेषणतत्परम् ।<br>
मायान्वितं कृतघ्नं च प्रच्छन्नान्तरदायकम् ॥ १-३६३ ॥</p>
<p>प्। ४८) विश्वासघातक्तं देवद्रोहिणं पापकारिणम् ।<br>
अविश्वासमविद्याङ्गमनर्थसिद्धिकाङ्क्षिणम् ॥ १-३६४ ॥</p>
<p>आततायिनमादित्सुं कुत्सितं कूटसाक्षिणम् ।<br>
सर्वत्र याचकं देवि सर्वाकृष्टाभिगामिनम् ॥ १-३६५ ॥</p>
<p>असत्यनिष्ठं चासक्तं ग्राम्यादिबहुभाषिणम् ।<br>
दुर्विचारवितर्कादिकारकं कलहप्रियम् ॥ १-३६६ ॥</p>
<p>वृथाक्षेपकरं भ्रान्तं भ्रामकं वाग्विडम्बकम् ।<br>
परोक्षे दूषणकरं प्रत्यक्षे प्रियवादिनम् ॥ १-३६७ ॥</p>
<p>वाग्रुक्षवादिनं विद्याचौरमात्मप्रशंसकम् ।<br>
गुणासहिष्णुं सद्भीतमतिक्रोधसमन्वितम् ॥ १-३६८ ॥</p>
<p>चार्वाकं दुर्जनसखं सर्वलोकविगर्हितम् ।<br>
पिशुनं परसन्तापं सर्वप्राणिभयङ्करम् ॥ १-३६९ ॥</p>
<p>अक्लेशवादिनं मित्रद्रोहिणं भ्रातृवञ्चकम् ।<br>
जिह्वोपस्थपरं देवि तस्करं पशुचेष्ठितम् ॥ १-३७० ॥</p>
<p>अकारणद्वेषहास्यक्लेशक्रोधादिकारिणम् ।<br>
अतिहास्यस्य कर्तारं भ्रमान्तःपरिहासकम् ॥ १-३७१ ॥</p>
<p>कामुकं चाटिनिर्लज्जं मिथ्यादुश्चेष्टसूचकम् ।<br>
असूयामदमात्सर्यदम्भाहङ्कारसंयुतम् ॥ १-३७२ ॥</p>
<p>ईर्ष्यापैशुन्यपारुष्यकार्पण्यक्रोधमानिनम् ।<br>
अधीरं दुःखितं द्वेष्यमशक्तं तत्त्ववर्जितम् ॥ १-३७३ ॥</p>
<p>असिद्धकुमतिं मूढं चिन्ताकुलितमानसम् ।<br>
तृष्णालोभयुतं दीनमतुष्टं सर्वयाचकम् ॥ १-३७४ ॥</p>
<p>प्। ४९) बह्वाशिनं कपटिनं भ्रामकं कुटिलं प्रिये ।<br>
भक्तिश्रद्धादयाशान्तिधर्माचारविवर्जितम् ॥ १-३७५ ॥</p>
<p>मातापितृगुरुप्राज्ञमहतां हास्यकारकम् ।<br>
कुलद्रव्यादिवीभत्सं गुरुसेवाभिमानिनम् ॥ १-३७६ ॥</p>
<p>स्त्रीदुष्टं समयभ्रष्टं गुरुशप्तं महेश्वरि ।<br>
इत्यादिविगुणोपेतं गुरुः शिष्यं परित्यजेत् ॥ १-३७७ ॥</p>
<p>स्नेहाद्वा लोभतो वापि यदि गृह्णाति दीक्षयेत् ।<br>
तस्मिन् गुरौ सशिष्ये च देवताशाप आपतेत् ॥ १-३७७ ॥</p>
<p>तस्मादेवं विधं शिष्यं न गृह्णीयात् कदाचन ।<br>
यदि गृह्णाति मोहेन तत्पापैः प्राप्यते गुरुः ॥ १-३७८ ॥</p>
<p>मन्त्रिपापं च राजानं पतिं जायाकृतं यथा ।<br>
तथा शिष्यकृतं पापं प्रायो गुरुमपि स्पृशेत् ॥ १-३७९ ॥</p>
<p>ज्ञानेन कृपया वापि गुरुः शिष्यं परीक्षयेत् ।<br>
संवत्सरं तदर्द्धं वा तदर्द्धं वा तदर्द्धतः ॥ १-३८० ॥</p>
<p>उत्तमानधमे कार्ये नीचानुत्तमकर्मणि ।<br>
प्राणद्रव्यप्रदानाद्यैरादेशैश्च समागमैः ॥ १-३८१ ॥</p>
<p>तन्मर्मसूचकैर्वाक्यैर्मायाभिः क्रूरचेष्टितैः ।<br>
पक्षपातैरुदासीनैरनेकैश्च मुहुर्मुहुः ॥ १-३८२ ॥</p>
<p>आहृष्टः पीडितश्चापि यो विषादं न याति च ।<br>
गुरुः कृपां करोतीति मुदा संवेदयेत् सदा ॥ १-३८३ ॥</p>
<p>श्रीगुरुस्मरणे वापि कीर्त्तने चापि वन्दने ।<br>
परिचर्यायामाह्वाने प्रेषणेऽन्वेषणे प्रिये ॥ १-३८४ ॥</p>
<p>प्। ५०) आनन्दकम्परोमाञ्चस्वरनेत्रादिविक्रिया ।<br>
येषां स्यात् ते न योग्याः स्युर्मन्त्रसिद्धिरपीश्वरि ॥ १-३८५ ॥</p>
<p>(मन्त्रमुक्तावल्याम्)</p>
<p>तयोर्वत्सरमात्रेण ज्ञातान्योन्यं भविष्यति ।<br>
गुरुता शिष्यता वापि नान्यथेति विनिश्चयः ॥ १-३८६ ॥</p>
<p>(मेरुतन्त्रे)</p>
<p>धनार्थिनस्तु गुरवः शिष्याः सिद्ध्यर्थिनः कलौ ।<br>
तस्मान्न चोभयोः सिद्धिर्देवतानां विडम्बनम् ॥ १-३८७ ॥</p>
<p>(लिङ्गागमे)</p>
<p>शिष्यश्च सद्गुरोर्मन्त्रं हृहीत्वा तं परित्यजेत् ।<br>
गुरुत्यागकरः शिष्यः प्रायश्चित्ती भवेद्ध्रुवम् ॥ १-३८८ ॥</p>
<p>(रुद्रयामले)</p>
<p>गुरुत्यागाद्भवेन्मृत्युर्मन्त्रत्यागाद्दरिद्रता ।<br>
गुरुमन्त्रपरित्यागाद्रौरवं नरकं व्रजेत् ॥ १-३८९ ॥</p>
<p>कौलिकेन पशोर्मन्त्रग्रहणे तु तत्परित्यागोऽपि देव्यागमे उक्तः ।</p>
<p>यदि दैवात् पशोर्विद्या लभ्यते कुलजैर्नरैः ।<br>
द्विजं तु कौलिकं प्राप्य पुनर्विद्यामुपालभेत् ॥ १-३९० ॥</p>
<p>यो गृह्णाति पशोर्दीक्षां तस्याधिर्गात्रपीडनम् ।<br>
भवत्येव न सन्देहो बन्धनं चैव वा भवेत् ॥ १-३९१ ॥</p>
<p>वटपत्रे लिखित्वा च तन्मन्त्रं श्रोतसि क्षिपेत् ।<br>
सद्गुरुं वा समाश्रित्य गृह्णीयात् संस्कृतं मनुम् ॥ १-३९२ ॥</p>
<p>(कुलार्णवे)</p>
<p>श्रीगुरुं लक्षणोपेतं संशयच्छेदकारकम् ।<br>
प्। ५१) लब्ध्वा ज्ञानप्रदं देवि न गुर्वन्तरमाश्रयेत् ॥ १-३९३ ॥</p>
<p>अनभिज्ञं गुरुं प्राप्य संशयाच्छेदकारकम् ।<br>
शिष्यो गुर्वन्तरं गत्वा तद्दोषैर्नानुलिप्यते ॥ १-३९४ ॥</p>
<p>(शैवागमे)</p>
<p>गुरवो बहवः सन्ति कुमन्त्रौषधवेदिनः ।<br>
निगमागमशास्त्रोक्तमन्त्रज्ञो दुर्लभो भुवि ॥ १-३९५ ॥</p>
<p>सुविज्ञश्चोद्धरेन्मूर्खं न मूर्खो मूर्खमुद्धरेत् ।<br>
शिलां सन्तारयेन्नौर्हि किं शिलां तारयेच्छिला ॥ १-३९६ ॥</p>
<p>मधुलुब्धो यथा भृङ्गः पुष्पात् पुष्पान्तरं व्रजेत् ।<br>
ज्ञानलुब्धस्तथा शिष्यो गुरोर्गुर्वन्तरं व्रजेत् ॥ १-३९७ ॥</p>
<p>(वाराहीतन्त्रे)</p>
<p>स्वनाम्ना न गुरुः कार्यो भार्या च मातृनामिका ।</p>
<p>अथोक्तलक्षणलक्षितस्यापि गुरोर्विशेषमाह । (रुद्रयामले)</p>
<p>वैष्णवे वैष्णवो ग्राह्यः शैवे शैवश्च शाक्तिके ॥ १-३९८ ॥</p>
<p>शैवः शाक्तोऽपि सर्वत्र दीक्षास्वामी न संशयः ।<br>
व्युत्क्रमेण महेशानि मन्त्रसिद्धिर्भवेन्न हि ॥ १-३९९ ॥</p>
<p>न पत्नीं दीक्षयेद्भर्त्ता न पिता दीक्षयेत् सुताम् ।<br>
न पुत्रं च तथा भ्राता भ्रातरं च न दीक्षयेत् ॥ १-४०० ॥</p>
<p>न पत्नीं दीक्षयेद्भर्तेति पशुकल्पे । वीरकल्पे तु -</p>
<p>वीराणां कौलिकानां च भर्ता दीक्षणमाचरेत् ।<br>
भर्तुर्दीक्षाप्रदाने तु न दोषः कौलिकागमे ॥ १-४०१ ॥</p>
<p>शिवेन दीक्षा पूर्वं तु गौर्यै दत्ता शुभावहा- इत्युक्तम् ।</p>
<p>तथा-</p>
<p>पितुर्मन्त्रं न गृह्णीयात् तथा मातामहादपि ॥ १-४०२ ॥</p>
<p>प्। ५२) सोदराच्च कनिष्ठाद्वा वैरिपक्षाश्रितात् तथा ।</p>
<p>(गणेशविमर्षिण्याम्)</p>
<p>पितुर्दीक्षा यतेर्दीक्षा दीक्षा च वनवासिनः ॥ १-४०३ ॥</p>
<p>विविक्ताश्रमिणो दीक्षा सा न कल्याणदायिनी ।</p>
<p>(योगिनीतन्त्रे)</p>
<p>निर्वीर्यं हि पितुर्मन्त्रं तथा मातामहस्य च ॥ १-४०४ ॥</p>
<p>सोदरस्य कनिष्ठस्य वैरिपक्षाश्रितस्य च ।<br>
प्रमादाद्वा तथाज्ञानात् पितृदीक्षां यदाचरेत् ॥ १-४०५ ॥</p>
<p>प्रायश्चित्तं ततः कृत्वा पुनर्दीक्षां समाचरेत् ।</p>
<pre><code>अत्र पितुरित्यनादरे षष्ठी तेन पित्रादिष्वभक्तिरूपोऽनादरोऽतिपरि-चयादिना यदि भवति तदा पुत्रादिना मन्त्रो न ग्राह्य इत्यर्थः । इति सुधार्णवकृतः ।  
</code></pre>
<p>मत्स्यसूक्ते तु -</p>
<p>निर्वीर्यं हि पितुर्मन्त्रं शैवे शाक्ते न दुष्यति - इत्युक्तम् ॥ १-४०६ ॥</p>
<p>(ताराकल्पे)</p>
<p>कथमपि मनुमेतं प्राप्य शिष्याय कस्मै<br>
निजकुलतिलकाय ज्येष्ठपुत्राय दद्यात् - इदं ताराविषयकम् । श्री विद्याविषयेऽपि न पितृदीक्षानिषेधः । तदुक्तं (श्रीक्रमे)</p>
<p>मनुर्विमृश्य दातव्यो ज्येष्ठपुत्राय धीमते ।</p>
<p>स्वीयमन्त्रग्रहणे तु गुरुविचारो न कर्तव्यः ।</p>
<p>स्वीयमन्त्रोपदेशे तु न कुर्याद्गुरुचिन्तनम् ॥ १-४०७ ॥ ॥</p>
<p>इति भैरवत्रन्त्रवचनात् ।</p>
<p>तथा च -</p>
<p>ब्रह्मणा कथितं पूर्वं वशिष्ठाय महात्मने ।<br>
वसिष्ठोऽपि स्वपुत्राय मत्पित्रे दत्तवान् स्वयम् ॥ १-४०८ ॥</p>
<p>प्। ५३) प्रसन्नहृदयः स्वच्छः पिता मे करुणानिधिः ।<br>
कुरुक्षेत्रे महातीर्थे सूर्यपर्वणि दत्तवान् ॥ १-४०९ ॥</p>
<pre><code>इति विष्णुमन्त्रमधिकृत्य वैशम्पायनसंहितायां शौनकं प्रति व्यासवाक्याद्विष्णुमन्त्रेऽपि न पितृदीक्षानिषेधः ।  
</code></pre>
<p>स तूपदेश्यः पुत्रश्च व्यत्ययी च सुतस्तथा ।</p>
<pre><code>इति नारायणीयवचनादभक्तस्यैव पुत्रस्य पितृदीक्षानिषेधः । इति सम्प्रदायविदः । व्यत्ययी मन्त्रान्तरं दत्वा मन्त्रान्तरग्राहकः ।  
</code></pre>
<p>(योगिनीतन्त्रे)</p>
<p>स्त्रियो दीक्षा शुभा प्रोक्ता मातुश्चाष्टगुणा स्मृता ॥ १-४१० ॥</p>
<p>साध्वी चैव सदाचारा गुरुभक्ता जितेन्द्रिया ।<br>
सर्वमन्त्रार्थतत्त्वज्ञा सुशीला पूजने रता ॥ १-४११ ॥</p>
<p>गुरुयोग्या भवेत् सा हि विधवा परिवर्जिता ।</p>
<p>(वैशम्पायनसंहितायाम्)</p>
<p>स्वप्नलब्धं स्त्रिया दत्तं संस्कारेणैव सिद्ध्यति ॥ १-४१२ ॥</p>
<p>संस्कारश्च तत्रैव -</p>
<p>स्वप्नलब्धे च कलशे गुरोः प्राणान् निवेशयेत् ।<br>
वटपत्रे कुङ्कुमेन लिखित्वा ग्रहणं कृतम् ॥ १-४१३ ॥</p>
<p>ततः सिद्धिमवाप्नोति विफलं त्वन्यथा भवेत् ।</p>
<p>सिद्धमन्त्रग्रहणे तु न कश्चिद्विचारः । तदुक्तं (शक्तियामले)</p>
<p>सिद्धमन्त्रो यदि भवेत् तदा पत्नीं सुदीक्षयेत् ॥ १-४१४ ॥</p>
<p>शक्तित्वेन वरारोहे न च सा पुत्रिका भवेत् ।<br>
पिता तथाविधः पुत्र्यै तथा दीक्षां समाचरेत् ॥ १-४१५ ॥</p>
<p>भ्राता सिद्धमनुर्भूयात् गुरुर्भ्रातुस्तु शक्तितः ।<br>
सिद्धमन्त्रो नरः सर्वमयोग्यं योग्यतां नयेत् ॥ १-४१६ ॥</p>
<p>प्। ५४) (महाकपिलपञ्चरात्रे)</p>
<p>न मन्त्रे चाधिकारोऽस्ति शूद्राणां नियमः परः ।<br>
मन्त्राभावादमन्त्रेण भाषितं सर्वकर्म हि ॥ १-४१७ ॥</p>
<p>(सातातपसंहितायाम्)</p>
<p>यावन्त्यर्णानि मन्त्राणां स्त्रीशूद्रादेः प्रदापयेत् ।<br>
तावत्यो ब्रह्महत्याः स्युः स्वयमाह प्रजापतिः ॥ १-४१८ ॥</p>
<p>इति वैदिकादिमन्त्रपरम् ॥</p>
<p>(भविष्योत्तरे)</p>
<p>ब्राह्मणा क्षत्रिया वैश्याः शूद्रा ये शुचयोऽमलाः ।<br>
तेषां मन्त्राः प्रदेया वै न तु सङ्कीर्णवर्णिनाम् ॥ १-४१९ ॥</p>
<p>(देवीयामले)</p>
<p>स्वाहाप्रणवसंयुक्तं मन्त्रं शूद्रे ददद्द्विजः ।<br>
शूद्रो निरयगामी स्याद्विप्रः शूद्रत्वमाप्नुयात् ॥ १-४२० ॥</p>
<p>(ब्रह्मपुराणे)</p>
<p>वैदिको मिश्रितो वापि विप्रादीनां विधीयते ।<br>
तान्त्रिको विप्रभक्तस्य शूद्रस्यापि प्रकीर्तितः ॥ १-४२१ ॥</p>
<p>(भागवते ११ स्कन्धे)</p>
<p>वैदिकस्तान्त्रिको मिश्र इति मे त्रिविधो मखः ।<br>
त्रयाणामीप्सितेनैव विधिना मां समर्च्चयेत् ॥ १-४२२ ॥</p>
<p>(साम्बपुराणे)</p>
<p>श्रुतिभ्रष्टः श्रुतिप्रोक्तप्रायश्चित्ते भयं गतः ।<br>
क्रमेण श्रुतिसिद्ध्यर्थं ब्राह्मणस्तं समाश्रयेत् ॥ १-४२३ ॥</p>
<p>पञ्चरात्रं भागवतं तन्त्रं वैखानसाभिधम् ।<br>
वेदभ्रष्टान् समुद्दिश्य कमलापतिरुक्तवान् ॥ १-४२४ ॥</p>
<p>(आचारकुसुमावल्याम्)</p>
<p>ब्रह्मवीर्यसमुत्पन्नो ब्राह्मणीगर्भसम्भवः ।<br>
प्। ५५) वेदोक्ताशेषसंस्कारसंस्कृतः सर्वदा शुचिः ॥ १-४२५ ॥</p>
<p>अधीतवेदवेदाङ्गो वेदान्तार्थविचक्षणः ।<br>
त्रिकालविहितस्नानसन्ध्योपासनतर्पणः ॥ १-४२६ ॥</p>
<p>नित्यं सहस्रगायत्रीजापको वैश्वदेवकृत् ।<br>
अग्निहोत्री सावधानो दैवे पैत्रे च कर्मणि ॥ १-४२७ ॥</p>
<p>स्वकर्मच्युतिभीतश्च भीतः कालव्यतिक्रमात् ।<br>
प्रायश्चित्तेष्वभीतश्च सदाचारेषु सादरः ॥ १-४२८ ॥</p>
<p>गर्हिताचारविमुखः शान्तो दान्तः प्रसन्नधीः ।<br>
इत्यादिलक्षणोपेतः कथितो वैदिको बुधैः ॥ १-४२९ ॥</p>
<p>एतदन्यब्राह्मणा ये वेदभ्रष्टाश्च ते मताः ।<br>
वेदभ्रष्टद्विजातीनां मिश्रोऽध्वा सिद्धिदः कलौ ॥ १-४३० ॥</p>
<p>वेदोक्त एव मार्गः स्याद्वैदिकस्य द्विजस्य च ।<br>
परित्यक्तश्रौतमार्गः पतितः कथ्यते द्विजः ॥ १-४३१ ॥</p>
<p>(नारदपञ्चरात्रे)</p>
<p>स्त्रीशूद्रेभ्यो मनुं दद्यात् स्वाहाप्रणववर्जितम् ।</p>
<p>(कुलार्णवे)</p>
<p>स्त्रीशूद्राणामयं मन्त्रो नमोऽन्तश्च सुखावहः ॥ १-४३२ ॥</p>
<p>एतज्ज्ञात्वा महेशानि चाण्डालानपि दीक्षयेत् ।</p>
<p>(याज्ञवल्क्यसंहितायाम्)</p>
<p>न वैदिकं जपेच्छूद्रः स्त्रियश्चैव कदाचन ॥ १-४३३ ॥</p>
<p>नमोऽन्तं शैवमन्त्रं वा वैष्णवं चेष्यते बुधैः ।</p>
<p>(मेरुतन्त्रे)</p>
<p>मोहाद्वा कामतः शूद्रः पुराणं संहितां स्मृतिम् ॥ १-४३४ ॥</p>
<p>पठन्नरकमाप्नोति पितृभिः सह पापकृत् ।<br>
प्। ५६) यः शूद्रो बुद्धिपूर्वं तु शृणुयाच्छ्रावयेद्द्विजः ॥ १-४३५ ॥</p>
<p>वेदं तौ दुःखितौ स्तोऽस्मिन् भवेऽन्यत्र तु नारकौ ।<br>
अधिकारमदाद्यस्तु धनस्य मदतोऽपि वा ॥ १-४३६ ॥</p>
<p>शूद्रस्तु शृणुयाद्वेदं स निर्वंशश्च निर्धनः ।<br>
अज्ञानाच्चेच्छुतो वेदः श्रावितो वा द्विजन्मना ॥ १-४३७ ॥</p>
<p>प्राजापत्यत्रयं कृत्वा तौ द्वौ शुद्धौ भविष्यतः ।</p>
<p>भूतशुद्धितन्त्रोक्तानि तन्त्रचिन्तामणिलिखितवचनानि ।</p>
<p>प्रणवोच्चारणाद्धोमाच्छालग्रामशिलार्चनात् ॥ १-४३८ ॥</p>
<p>ब्राह्मणीगमनाच्चैव शूद्रश्चाण्डालतां व्रजेत् ।<br>
शूद्रस्य प्रणवोच्चारं पुराणासम्मतं प्रिये ॥ १-४३९ ॥</p>
<p>तस्माद्यत्नेन कर्तव्यं तन्त्रोक्तं शूद्रजातिना ।<br>
महाविद्याप्रभावेण शूद्रो वैश्यत्वमाप्नुयात् ॥ १-४४० ॥</p>
<p>प्रणवाद्यं महेशानि गृह्णीयुः शूद्रजातयः ।<br>
एतद्दीक्षापरं तत्त्वं सुगोप्यं परमेश्वरि ॥ १-४४१ ॥</p>
<p>(रुद्रयामले)</p>
<p>प्रवृत्ते भैरवीतन्त्रे सर्वे वर्णा द्विजातयः ।<br>
निवृत्ते भैरवी तन्त्रे सर्वे वर्णाः पृथक् पृथक् ॥ १-४४२ ॥</p>
<p>अत्र द्विजातय इति वर्णद्वयजाताः । कुण्डादय इति नागोजिभट्टाः ।</p>
<p>(सौत्रामणितन्त्रे)</p>
<p>मायाबीजं ब्राह्मणः स्याच्छ्रीबीजं क्षत्रियः स्मृतः ।<br>
कामबीजं भवेद्वैश्यो वाग्भवं शूद्र ईरितः ॥ १-४४३ ॥</p>
<p>चतुर्बीजपरित्यक्तो मन्त्रः पौलस्त्यसञ्ज्ञकः ।<br>
चतुर्बीजं ब्राह्मणानां क्षत्रियाणां त्रिबीजकम् ॥ १-४४४ ॥</p>
<p>बीजद्वयं तु वैश्यानां शूद्राणां त्वेकबीजकम् ।</p>
<p>प्। ५७) (ब्रह्मपुराणे)</p>
<p>ओङ्कारादिसमायुक्तं नमस्कारान्तमीरितम् ।<br>
स्वनाम सर्वसत्त्वानां मन्त्र इत्यभिधीयते ॥ १-४४५ ॥</p>
<p>(यामले)</p>
<p>स्वताराराशिकोष्ठानामनुकूलान् भजेन्मनून् ।<br>
शिष्यानुकूलं चक्रेभ्यो ज्ञात्वा दद्यान्मनुं गुरुः ॥ १-४४६ ॥</p>
<p>अथ चक्रविचारः । तदुक्तम् (भुवनेश्वरी तन्त्रे)</p>
<p>ताराशुद्धिर्वैष्णवानां कोशशुद्धिः शिवस्य च ।<br>
राशिशुद्धिस्त्रैपुरे च गोपालेऽकडमः स्मृतः ॥ १-४४७ ॥</p>
<p>अकडमो वामनस्य गणेशे दन्तचक्रकम् ।<br>
दन्तचक्रं वराहस्य महालक्ष्म्याः कुलाकुले ॥ १-४४८ ॥</p>
<p>नामादिचक्रे सर्वेषां भूतचक्रे तथैव च ।<br>
दोषान् संशोध्य गृह्णीयाद्गुरुवाक्येन जल्पकः ॥ १-४४९ ॥</p>
<p>(वाराहसंहितायाम्)</p>
<p>ताराचक्रं राशिचक्रं नामचक्रं तथैव च ।<br>
अत्र चेत् सगुणो मन्त्रो नान्यचक्रं विचारयेत् ॥ १-४५० ॥</p>
<p>अथ वक्ष्ये विचारोऽयं चक्राणां सिद्धिहेतवे ।<br>
ततस्तु प्रथमं वक्ष्ये स्वकुलाकुलचक्रकम् ॥ १-४५१ ॥</p>
<p>कारणात् पञ्चभूतानामुद्भूता मातृका यतः ।<br>
अतो भूतात्मका वर्णाः पञ्चपञ्चविभागतः ॥ १-४५२ ॥</p>
<p>वाय्वग्निभूजलाकाशाः पञ्चाशल्लिपयः क्रमात् ।<br>
पञ्च ह्रस्वाः पञ्च दीर्घा विन्द्वन्ताः सन्धिसम्भवाः ॥ १-४५३ ॥</p>
<p>पञ्चशः कादयः षक्षलसहान्ताः समीरिताः ।</p>
<pre><code>पञ्चपञ्चेति दशवर्णा इत्यर्थः । वाय्वग्निभूजलाकाशा इति । अ-आ-एकचटतपयषा मारुताः । इ-ई-र्-एखछठथफरक्षा आग्नेयाः । उ-ऊ-ओगजडदबललाः भौमाः ।  
</code></pre>
<p>प्। ५८) ऋ-ॠ औघझढधभवसा जलीयाः । ऌ ॡ अङ्ङञणनमशहा नाभसाः । पञ्चह्रस्वा इति अ इ उ ऋ ऌ । पञ्चदीर्घा इति आ ई ऊ ॠ ॡ । विन्द्वन्ता इति विन्दुरन्ते यस्य तेन अम् इत्यर्थः । सन्धिसम्भवा इति ए ऐ ओ औ ।</p>
<p>स्वनामाद्यक्षराणां तु मित्रं वा स्वकुलं वरम् ॥ १-४५४ ॥</p>
<p>तद्यथा -</p>
<p>साधकस्याक्षरं पूर्वं मन्त्रस्यापि तथाक्षरम् ।<br>
यद्येकभूतदैवत्यं जानीयात् स्वकुलं हि तत् ॥ १-४५५ ॥</p>
<p>मित्रमिति परस्परमैत्रम् । तदुक्तम् (दीपिकायाम्)</p>
<p>पार्थिवं वारुणं मैत्रमाग्नेयस्यापि मारुतम् ।<br>
पार्थिवानामक्षराणां शत्रुत्वे मारुतं स्थितम् ॥ १-४५६ ॥</p>
<p>आग्नेयस्याम्भसं शत्रुरम्भसस्तैजसं स्मृतम् ।<br>
एतेषामेव सर्वेषामविरोधि तु नाभसम् ॥ १-४५७ ॥</p>
<p>परस्परविरुद्धानां न कुर्यान्मेलनं सुधीः ।<br>
उक्तं कुलाकुलं चक्रं समस्तपुरुषार्थकम् ॥ १-४५८ ॥</p>
<p>वायुः<br>
अग्निः<br>
भूः<br>
जलम्<br>
आकाशः<br>
अ<br>
इ<br>
उ<br>
ऋ<br>
ऌ<br>
आ<br>
ई<br>
ऊ<br>
ॠ<br>
ॡ<br>
ए<br>
ऐ<br>
ओ<br>
औ<br>
अं<br>
क<br>
ख<br>
ग<br>
घ<br>
ङ<br>
च<br>
छ<br>
ज<br>
झ<br>
ञ<br>
ट<br>
ठ<br>
ड<br>
ढ<br>
ण<br>
त<br>
थ<br>
द<br>
ध<br>
ण<br>
प<br>
फ<br>
ब<br>
भ<br>
ंअ<br>
य<br>
र<br>
ल<br>
व<br>
श<br>
ष<br>
क्ष<br>
ल<br>
स<br>
ःअ</p>
<p>इति कुलाकुलचक्रम् ।</p>
<p>प्। ५९) वक्ष्ये अकथहं चक्रं प्राग्लिखेच्चतुरस्रकम् ।<br>
मध्ये रेखाद्वयं दद्यात् प्रागग्रमुदगग्रगम् ॥ १-४५९ ॥</p>
<p>चतुरस्रं भवेत् तत्र चतुष्कोष्ठसमन्वितम् ।<br>
पूर्वापरायतं दद्यान्मध्ये रेखाद्वयं ततः ॥ १-४६० ॥</p>
<p>उदग्दक्षिणदीर्घं च दद्याद्रेखाद्वयं ततः ।<br>
ततः षोडशकोष्ठाढ्यं जायते चक्रमुत्तमम् ॥ १-४६१ ॥</p>
<p>आदिक्षान्ता।ल्लिखेद्वर्णान् क्रमेणानेन मन्त्रवित् ।</p>
<p>इन्द्व१ग्नि३रुद्र११नव९नेत्र२युगा४ऽर्क१२दिक्षु१०<br>
ऋत्व६ष्ट८षोडश१६चतुर्दश१४भौतिकेषु५ ।<br>
पाताल७पञ्चदश१५वह्निहिमांशु१३कोष्ठे<br>
वर्णा।ल्लिखेल्लिपिभवान् क्रमशस्तु धीमान् ॥ १-४६२ ॥</p>
<p>आदौ चतुश्चतुष्कोष्ठे सिद्धादीन् परिकल्पयेत् ।<br>
प्रदक्षिणक्रमादेवं स्वनामाक्षरमाद्यतः ॥ १-४६३ ॥</p>
<p>सिद्धसाध्यसुसिद्धारिक्रमेण गणयेद्बुधः ।<br>
सिद्धादीन् सिद्धिदः सिद्धो जपात् साध्यो हुतादिभिः ॥ १-४६४ ॥</p>
<p>सुसिद्धः प्राप्तिमात्रेण साधकं भक्षयेदरिः ।<br>
सिद्धार्णा बान्धवा ज्ञेया साध्यास्ते सेवका मताः ॥ १-४६५ ॥</p>
<p>सुसिद्धाः पोषकाश्चैवं शत्रवो घातकाः स्मृताः ।</p>
<p>(पिङ्गलामते)</p>
<p>सिद्धः सिद्ध्यति कालेन साध्यस्तु जपहोमतः ॥ १-४६६ ॥</p>
<p>सुसिद्धो ग्रहणादेव शत्रुर्मूलानि कृन्तति ।</p>
<p>(मेरुतन्त्रे)</p>
<p>आदौ ज्ञेयं चतुष्केषु सिद्धाद्यं विदिशासु च ॥ १-४६७ ॥</p>
<p>प्। ६०) तत्स्थानसमकोष्ठात् तु पुनर्गण्यं गुरूक्तितः ।</p>
<p>(पिङ्गलामते)</p>
<p>सिद्धादीन् शोधयेन्मन्त्री पुनः सिद्धादिभिः स्मृतः ॥ १-४६८ ॥</p>
<p>सिद्धिसिद्धो जपात् सिद्धिर्द्विगुणात् सिद्धिसाध्यकः ।<br>
सिद्धः सुसिद्धोऽर्धजपात् सिद्धारिर्हन्ति बान्धवान् ॥ १-४६९ ॥</p>
<p>साध्यसिद्धो द्विगुणकः साध्यसाध्यो निरर्थकः ।<br>
साध्यसुसिद्धोऽर्धजपात् साध्यारिर्हन्ति गोत्रजान् ॥ १-४७० ॥</p>
<p>सुसिद्धसिद्धोऽर्धजपात् फलं दद्याद्यथेप्सितम् ।<br>
सुसिद्धसाध्यं सततं जपात् सिद्धिर्न चान्यथा ॥ १-४७१ ॥</p>
<p>सुसिद्धसिद्धो यो मन्त्रः पूर्वजन्मकृतश्रमः ।<br>
तस्मात् तं सर्वसिद्धीनां साधने योजयेन्मनुम् ॥ १-४७२ ॥</p>
<p>सुसिद्धारिर्विशेषेण स्वकुलं नाशयेद्ध्रुवम् ।<br>
अरिसिद्धः सुतं हन्ति अरिसाध्यस्तु कन्यकाम् ॥ १-४७३ ॥</p>
<p>पत्नीमपि सुसिद्धस्तु अर्यरिर्मूलघातकः ।</p>
<p>अकथह</p>
<p>१<br>
उङप</p>
<p>२<br>
आखदक्ष</p>
<p>३<br>
ऊचफ</p>
<p>४<br>
ओडव</p>
<p>५<br>
ऌझम</p>
<p>६<br>
औढश</p>
<p>७<br>
ॡञय</p>
<p>८<br>
ईघन</p>
<p>९<br>
ॠजभ</p>
<p>१०<br>
इगध</p>
<p>११<br>
ॠछब</p>
<p>१२<br>
अः तस</p>
<p>१३<br>
ऐठल</p>
<p>१४<br>
अण्णष</p>
<p>१५<br>
एटर</p>
<p>१६</p>
<p>प्। ६१) अथ ऋणिधनिचक्रम् । तत्र मन्त्राणां साधकानाम् ऋणित्वे धनित्वे च हेतुमाह (तन्त्रराजे)</p>
<p>पूर्वजन्मकृताभ्यासात् पापादस्याफलाप्तिकृत् ॥ १-४७४ ॥</p>
<p>पापे नष्टे फलावाप्तिः काले देहक्षयादृणी ।<br>
मन्त्रसम्प्राप्तिमात्रेण प्राक् पूतः सिद्धये भवेत् ॥ १-४७५ ॥</p>
<p>सिद्धमन्त्रान् गुरोर्लब्ध्वा मन्त्री यत्सिद्धिभाग्नरः ।<br>
लक्ष्मीवान् स सदा पूज्यो मन्त्रभोगमवाप्नुयात् ॥ १-४७६ ॥</p>
<p>स मन्त्रोऽस्य ऋणी ज्ञेयो भजनं तस्य पूर्वगम् ।<br>
तस्मादृणविशुद्धिस्तु कार्या सर्वैस्तु सर्वतः ॥ १-४७७ ॥</p>
<p>तदुक्तम् (सुन्दरीरहस्यवृत्तौ)</p>
<p>पूर्वापरायतं लेख्यं रेखाद्वादशकं क्रमात् ।<br>
क्रमेणैवात्र जायन्ते कोष्ठा एकादश क्रमात् ॥ १-४७८ ।</p>
<p>तेषु वर्णा।ल्लिखेन्मन्त्री स्वरादिक्रमयोगतः ।</p>
<p>द्वौ द्वौ स्वरौ पञ्चसु कोष्ठकेषु<br>
शेषान् स्वरान् षट्सु षडेकमेकम् ।<br>
कादीन् हशेषान् विलिखेत् ततोऽर्णा-<br>
नेकैकमेकादशमात्रकेषु ॥ १-४७९ ॥</p>
<p>साध्याङ्कान् विलिखेदूर्ध्वे साधकाङ्कानधो लिखेत् ।</p>
<p>इन्द्र१४र्क्ष२७नेत्र२रवि१२पञ्चदश१५र्तु६वेद४-<br>
वन्ह्या३युधा८ष्ट८नव९भिर्गुणिता।श्च साध्यान् ।<br>
दि१०ग्भू१मुनि७श्रुति४गजा८ग्नि३मुनी७षु५वेद४-<br>
ष६ड्वह्नि३भिश्च गुणितानथ साधकार्णान् ॥ १-४८० ॥</p>
<p>प्। ६२) साध्याङ्कान् साधकाङ्का।श्च पूरयेद्गृहसङ्ख्यया ।<br>
नामाक्षरादकथहाद्गजभक्तशेषं<br>
ज्ञात्वोभयोरधिकशेषमृणं धनं स्यात् ॥ १-४८१ ॥</p>
<p>मन्त्रो यद्यधिकाङ्कः स्यात् तदा मन्त्रं जपेत् सुधीः ।<br>
समेऽपि च जपेन्मन्त्री न जपेत् तदृणाधिके ॥ १-४८२ ॥</p>
<p>(मेरुतन्त्रे)</p>
<p>ऋणी तु साधको ज्ञेयः साधकाङ्को यदाधिकः ।<br>
यावत् स्यादधिकस्तावत्सङ्ख्याकानि यदाचरेत् ॥ १-४८३ ॥</p>
<p>पुरश्चरणसञ्ज्ञानि तदास्य समता भवेत् ।<br>
पुरश्चर्यां पुनः कृत्वा तदा स्यात् कार्यसाधकः ॥ १-४८४ ॥</p>
<p>(सुन्दरीरहस्यवृत्तौ)</p>
<p>गुणिते तु कृतेऽङ्कानां यच्छेषं जायते स्फुटम् ।<br>
तदङ्कं कथयाम्यत्र एकादशगृहस्थितम् ॥ १-४८५ ॥</p>
<p>षट्६काल६काल६विय०दग्नि३समुद्र४वेद४-<br>
खा०ऽकाश० शून्य० दहानाः३ खलु साध्यवर्णाः ।<br>
युग्म२द्वि२पञ्च५वियद०म्बर०युक्२शशाङ्क१-<br>
व्योमा०ऽब्धि४ वेद४ शशिनः१ खलु साधकार्णाः ॥ १-४८६ ॥</p>
<p>नामाक्षरादकथहाद्गजभक्तशेषं<br>
ज्ञात्वोभयोरधिकशेषमृणं धनं स्यात् ॥ १-४८६एफ़् ॥</p>
<p>प्। ६३)</p>
<p>१<br>
२<br>
३<br>
४<br>
५<br>
६<br>
७<br>
८<br>
९<br>
१०<br>
११<br>
६<br>
६<br>
६<br>
०<br>
३<br>
४<br>
४<br>
०<br>
०<br>
०<br>
३<br>
१४<br>
२७<br>
२<br>
१२<br>
१५<br>
६<br>
४<br>
३<br>
८<br>
८<br>
९<br>
अ आ<br>
इ ई<br>
उ ऊ<br>
ऋ ॠ<br>
ऌ ॡ<br>
ए<br>
ऐ<br>
ओ<br>
औ<br>
अम्<br>
अः<br>
क<br>
ख<br>
ग<br>
घ<br>
ङ<br>
च<br>
छ<br>
ञ<br>
झ<br>
ञ<br>
ट<br>
ठ<br>
ड<br>
ढ<br>
ण<br>
त<br>
थ<br>
द<br>
ध<br>
न<br>
प<br>
फ<br>
ब<br>
भ<br>
म<br>
य<br>
र<br>
ल<br>
व<br>
श<br>
ष<br>
स<br>
ह<br>
१०<br>
१<br>
७<br>
४<br>
८<br>
३<br>
७<br>
५<br>
४<br>
६<br>
३<br>
२<br>
२<br>
५<br>
०<br>
०<br>
२<br>
१<br>
०<br>
४<br>
४<br>
१</p>
<p>इति ऋणिधनिचक्रम् ।</p>
<p>अथ वर्गचक्रम् । तदुक्तम् (तन्त्रराजे)</p>
<p>मन्त्राणामरिशोधार्थं नामाद्यक्षरपूर्वकम् ।<br>
अष्टौ कोष्ठान् समालिख्य वर्गानष्टौ लिखेत् ततः ॥ १-४८७ ॥</p>
<p>पक्षिमार्जारपञ्चास्यश्वानः सर्पाखुदन्तिनः ।<br>
मेष क्रमादकारादिवसुवर्गयुता इमे ॥ १-४८८ ॥</p>
<p>पक्षिमार्जारयोर्वैरं वैरं मार्जारपक्षिणोः ।<br>
वैरं पक्षिभुजङ्गानां शात्रवं गजसिंहयोः ॥ १-४८९ ॥</p>
<p>मेषकुक्कुरयोर्वैरं प्रीतिं युक्त्या विचारयेत् ।<br>
भुजङ्गसिंहयोर्मैत्री मेषमूषकयोस्तथा ॥ १-४९० ॥</p>
<p>लोकादन्यच्च विज्ञेयं व्यवहारप्रयोगतः ।<br>
एवं यन्त्रवरं ज्ञात्वा हृह्णीयान्मन्त्रमुत्तमम् ॥ १-४९१ ॥</p>
<p>तदुक्तम् (वाराही तन्त्रे)</p>
<p>मार्जारकुक्कुरव्यालैः पक्षिणां वैरिता भवेत् ।<br>
प्। ६४) मार्जारस्य शुनाखुभ्यां सिंहस्य दन्तिना सदा ॥ १-४९२ ॥</p>
<p>कुक्कुरस्य खगौतुभ्यां खगाखुभ्यां च भोगिनः ।<br>
उन्दुरस्योतुसर्पाभ्यां हरिणा सह दन्तिनः ॥ १-४९३ ॥<br>
गरुत्मत्सर्पयोर्वैरं तथा च गजसिंहयोः ॥ १-४९३एफ़् ॥</p>
<p>अ १६</p>
<p>पक्षी<br>
क ५</p>
<p>मार्जारः<br>
च ५</p>
<p>सिंहः<br>
ट ५</p>
<p>श्वा<br>
त ५</p>
<p>नागः<br>
प ५</p>
<p>आखुः<br>
य ५</p>
<p>गज।ः<br>
श ४</p>
<p>मेषः</p>
<p>इति वर्गचक्रम् ।</p>
<pre><code>अथ राशिचक्रं तत्रैव-  
</code></pre>
<p>सूत्रद्वयं पूर्वपरायतं तन्मध्ये द्वयं याम्यकुबेरभेदात् ।<br>
एकैकमीशाननिशाचरे तु हुताशवाय्वोर्विलिखेत् ततोऽर्णान् ॥ १-४९४ ॥</p>
<p>वेदा४ऽग्नि३वह्नि३युगल२श्रवणा२सङ्ख्यान्<br>
पञ्चे५षु५वाण५शर५पञ्च५चतुष्टया४न्तान् ।<br>
मेषादितः प्रतिलिखेत् सकला।स्तु वर्णान्<br>
कन्यागतान् प्रविलिखेदथ शाद्यवर्णान् ॥ १-४९५ ॥</p>
<p>(वाराही तन्त्रे)</p>
<p>वेदा४ग्नि३वह्नि३ युगल२श्रवण२ द्वि२वाण५-<br>
वाणे५षु५वाणे५षु५पयोधि४सङ्ख्यान् ।<br>
मेषादिकोष्ठेष्वभिलिख्य वर्णान्<br>
षडेव शादीन् युवतौ लिखित्वा ॥ १-४९६ ॥</p>
<p>प्। ६५) यदाहुराचार्याः ।</p>
<p>चतुर्भिर्यादिभिः सार्धं स्यात् क्षकारस्तु मीनगः । इति ॥</p>
<p>एको वाप्यथ पञ्चमोऽथ नवमो राशेः स्वकाद्बान्धवो<br>
राशेः स्याद्दशमो द्वितीयसहितः षष्ठो भवेत् सेवकः ।<br>
रुद्राग्निस्वरसङ्ख्यया निगदितो मन्त्रः स्वयं पोषकः<br>
स्याच्चेदष्टमवत्सरश्रुतिमितो मन्त्रः स्वयं घातकः ॥ १-४९७ ॥</p>
<p>लग्नो १धनं २भ्रातृ३शत्रु४पुत्र५मित्र६कलत्रकाः७ ।<br>
मरणं८धर्म९कर्मा१०ऽय११ व्यया१२ द्वादश राशयः ॥ १-४९८ ॥</p>
<pre><code>अत्र राशिचक्रे चतुर्थस्थानं शत्रुर्न तु बन्धुः । एवं षष्ठस्थानं बन्धुर्न च शत्रुरिति केचित् ।  
</code></pre>
<p>अन्यच्च ।</p>
<p>जप्तुः स्वराशितो वर्ज्याः षष्ठाष्टरविगाः शुभाः ।<br>
एकद्वित्रिचतुष्पञ्चसप्ताङ्कदशरुद्रगाः ॥ १-४९९ ॥</p>
<p>लग्नो धनं भ्रातृबन्धुपुत्रशत्रुकलत्रकाः ।<br>
मरणं धर्मकर्मायव्यया द्वादश राशयः ॥ १-५०० ॥</p>
<p>नामानुरूपमेतेषां शुभाशुभफलं दिशेत् ।<br>
स्वराशेर्मन्त्र पर्यन्तं गणनीयं विचक्षणैः ॥ १-५०१ ॥</p>
<p>राशीनां शुद्धता ज्ञेया त्यजेच्छत्रुमृती व्ययम् ।</p>
<p>तस्यायमुपदेशः ।</p>
<pre><code>पूर्वपश्चिमायतं रेखाद्वयम् । दक्षिणोत्तरायतं रेखाद्वयम् । ईशानराक्षसकोणयो रेखाद्वयम् । अग्निवायव्यकोणयो रेखाद्वयम् । एवं रेखाष्टकम् । तत्कोष्ठेषु पञ्चाशद्वर्णान् मेषादितो वक्ष्यमाणक्रमेण लिखेत् ।  
</code></pre>
<p>तद्यथा ।</p>
<pre><code>अ आ इ ई मेषे । उ ऊ ऋ वृषे । ऋ ऌ ॡ मिथुने । ए ऐ कर्कटे । ओ औ सिंहे । अम् अः श ष स ह कन्यायाम् । क ख ग घ ङ तुलायाम् । च छ ज झ ञ वृश्चिके । ट ठ ड ढ ण धनुषि । त थ द ध न मकरे । प फ ब भ म कुम्भे । य र ल व क्ष मीने ।  
</code></pre>
<p>प्। ६६)</p>
<pre><code>        उ ऊ ऋ २  
</code></pre>
<p>ॠ ऌ ॡ ३<br>
अ आ<br>
इ ई<br>
१<br>
य र ल व<br>
क्ष १२<br>
प फ ब भ म ११</p>
<p>ए ऐ ४</p>
<p>त थ द ध न १०<br>
ओ औ ५</p>
<pre><code>        अम् अः   
 श ष स ह ६  
</code></pre>
<p>क ख ग<br>
घ ङ<br>
७<br>
ट ठ ड<br>
ढ ९<br>
च छ ज<br>
झ ञ ८</p>
<p>इति राशिचक्रम् ।</p>
<p>अथ नक्षत्रचक्रं तत्रैव ।</p>
<p>पूर्वापरायता रेखा दश देयाः प्रयत्नतः ॥ १-५०२ ॥</p>
<p>उदग्दक्षिणदीर्घा च देया रेखाचतुष्टयी ।<br>
नवत्रितयसंयुक्ता कोष्ठानां सप्तविंशतिः ॥ १-५०३ ॥</p>
<p>जायते च तथा कुर्याल्लिखेद्वर्णा।स्तु तेषु च ॥</p>
<p>पक्षै२क१त्र्य३ब्धि४रूपा१वनि१भुज२शशि१यु२ग्युग्म२भू१युग्म२पक्षा२<br>
युग्मै२क१द्वि२त्रि३रूप१त्र्य३वनि१शशि१शशि१द्व्ये२क१पक्षा२ग्नि३वेदाः४ ।<br>
अश्विन्यादिक्रमेणाक्षरमिह गदितं शेषभे विन्दुसर्गौ<br>
जप्तुर्नक्षत्रभूतादथ परिगणयेज्जन्मसम्पत्क्रमेण ॥ १-५०४ ॥</p>
<p>जन्म सम्पद्विपत् क्षेमः प्रत्यरिः साधको बधः ।<br>
मैत्रातिमैत्रताराः स्युस्त्रिरावृत्त्या नवैव हि ॥ १-५०५ ॥</p>
<p>गणयेत् तत्क्रमादेव फलं नामानुरूपतः ।<br>
जन्मर्क्षे च भवेद्धानिः सम्पत्तिः स्याच्च सम्पदि ॥ १-५०६ ॥</p>
<p>प्। ६७) विपत्तारे विपत्तिः स्यात् क्षेमे मङ्गलमादिशेत् ।<br>
प्रत्यरौ शत्रुवृद्धिः स्यात् साधके सिद्धिसाधनी ॥ १-५०७ ॥</p>
<p>बधर्क्षेषु बधो ज्ञेयो मित्रर्क्षे मित्रवर्द्धनम् ।<br>
अतिमित्रे भवेत् सौख्यं ताराचक्रमिति स्मृतम् ॥ १-५०८ ॥</p>
<p>विपद्बधः प्रत्यरिश्च परित्याज्यो मनीषिभिः ।</p>
<p>राश्यज्ञाने ।</p>
<p>निजनामादिकं वर्णमादाय पुरतः प्रिये ॥ १-५०९ ॥</p>
<p>मन्त्राद्यक्षरपर्यन्तं गणनीयाश्च सूरिभिः ।</p>
<p>इत्यविज्ञातराश्यादिविषयम् ।</p>
<p>तथा च ।</p>
<p>प्रकटं यस्य जन्मर्क्षं तस्य जन्मर्क्षतो बुधः ॥ १- ५१० ॥</p>
<p>प्रणष्टजन्मभं यस्य तस्य नामर्क्षतो बुधः ।</p>
<p>पिङ्गलामते ।</p>
<p>प्रायं२सोमं १गुणं३वेदं४रूपं१रूपं१यमं२शशि१ ॥ १- ५११ ॥</p>
<p>प्रायं२प्रायं२तथाचन्द्रं१त्रिप्रायम् सोम१युग्मकम्२ ।<br>
गुणै३क१त्रि३गुणंसोमं यमाख्यं सोम१यु२ग्गुणम्३ ॥ १-५१२ ॥</p>
<p>वेदं४ चेति न्यसेदङ्का।स्तत्सङ्ख्यां च न्यसेल्लिपिम् ।<br>
रसा६ष्टन८व९भद्राणि युग्मयुग्मप्रभेदतः ॥ १-५१३ ॥</p>
<p>इतराणि न भद्राणि ज्ञातव्यं मन्त्रकोविदैः ।<br>
आरभ्य जन्मनक्षत्रं मन्त्रतारावसानिकम् ॥ १-५१४ ॥</p>
<p>प्। ६८)</p>
<p>अ आ<br>
अश्विनी<br>
देवः<br>
इ<br>
भरणी<br>
मनुष्यः<br>
ई उ ऊ<br>
कृत्तिका<br>
राक्षसः<br>
ऋ ॠ ऌ ॡ<br>
रोहिणी<br>
मनुष्यः<br>
ए<br>
मृगशिराः<br>
देवः<br>
ऐ<br>
आर्द्रा<br>
मनुष्यः<br>
ओ औ<br>
पुनर्वसुः<br>
देवः<br>
क<br>
पुष्यः<br>
देवः<br>
ख ग<br>
आश्लेषा<br>
राक्षसः<br>
घ ङ<br>
मघा<br>
राक्षसः<br>
च<br>
पूर्वफा०<br>
मनुष्यः<br>
छ ज<br>
उत्तरफा०<br>
मनुष्यः<br>
ञ्ह ञ<br>
हस्तः<br>
देवः<br>
ट ठ<br>
चित्रा<br>
राक्षसः<br>
ड<br>
स्वाती<br>
देवः<br>
ढ ण<br>
विशाखा<br>
राक्षसः<br>
त थ द<br>
अनुराधा<br>
देवः<br>
ध<br>
ज्येष्ठा<br>
राक्षसः<br>
न प फ<br>
मूलम्<br>
राक्षसः<br>
ब<br>
पूर्वाषा०<br>
मनुष्यः<br>
भ<br>
उत्तराषा०<br>
मनुष्यः<br>
म<br>
श्रवणा<br>
देवः<br>
यर<br>
धनिष्ठा<br>
राक्षसः<br>
ल<br>
शतभिषा<br>
राक्षसः<br>
वश<br>
पूर्वभाद्रः<br>
मनुष्यः<br>
ष स ह<br>
उत्तरभाद्रः<br>
मनुष्यः<br>
लक्ष अम् अः<br>
रेवती<br>
देवः</p>
<p>इति नक्षत्रचक्रम् ।</p>
<p>अथ गणचक्रम् (तत्रैव)</p>
<p>पूर्वोत्तरत्रयं पश्चाद्भरण्यार्द्राथ रोहिणी ।<br>
इमानि मानुषाण्याहुर्नक्षत्राणि मनीषिणः ॥ १-५१५ ॥</p>
<p>प्। ६९) ज्येष्ठाशतभिषामूलधनिष्ठाश्लेषकृत्तिकाः ।<br>
चित्रामघाविशाखाः स्युस्तारा राक्षसदैवताः ॥ १-५१६ ॥</p>
<p>अश्विनीरेवतीपुष्यस्वातीहस्ताः पुनर्वसुः ।<br>
अनुराधामृगशिरःश्रवणा देवतारकाः ॥ १-५१७ ॥</p>
<p>अन्यच्च ज्योतिःशास्त्रे ।</p>
<p>दे- मा- रा- मा- दे- मा- दे- दे- रा- रा- मा- म- दे- रा- द- रा- ।<br>
दे- रा- रा- म- म- दे- रा- रा- मा- मा- दे- गणभानि च ॥ १-५१८ ॥</p>
<p>तदुक्तम् (दीपिकायाम्)</p>
<p>हस्तस्वातिमृगाश्विनीहरिगुरुः पौष्णानुराधादिति-<br>
रार्द्रारोहिणिकोत्तराणि भरणी पूर्वाणि भानि त्रयम् ।<br>
ज्येष्ठाश्लेषविशाखमूलवरुणा वस्वग्निचित्रामघाः<br>
कथ्यन्ते मुनिभिर्यथाक्रममिमे देवा नरा राक्षसाः ॥ १-५१९ ॥</p>
<p>इति गणचक्रम् ।<br>
अथाकडमचक्रं तत्रैव ।</p>
<p>चक्रं वक्ष्येऽकडमाख्यं प्रसिद्धं सर्वसिद्धिदम् ।<br>
मन्त्राणां ग्रहणे मन्त्री सर्वथा तं विचारयेत् ॥ १-५२० ॥</p>
<p>राशिचक्रं लिखेन्मन्त्री वर्णान् क्लीबविवर्जितान् ।<br>
अकारादिक्षकारान्तान् विलिखेत् क्रमतः सुधीः ॥ १-५२१ ॥</p>
<p>आदिकोष्ठे यथा वर्णा जायन्तेऽकडमाः क्रमात् ।<br>
विलिख्य गणयेज्जप्तुर्नामाद्यक्षरपूर्वकम् ॥ १-५२२ ॥</p>
<p>सिद्धसाध्यसुसिद्धारिक्रमेणैव पुनः पुनः ।</p>
<p>अन्यच्च ।</p>
<p>अकारादिक्षकारान्तं दक्षपार्श्वक्रमेण तु ॥ १-५२३ ॥</p>
<p>मेषादितोऽभिमीनान्तं गणयेत् क्रमतः सुधीः ।<br>
प्। ७०) जप्तुः स्वनामतो मन्त्री यावन्मन्त्राद्यमक्षरम् ॥ १-५२४ ॥</p>
<p>सिद्धसाध्यसुसिद्धारिक्रमेणैव पुनः पुनः ।<br>
सिद्धः सिद्ध्यति कालेन साध्यः सिद्ध्यति वा न वा ॥ १-५२५ ॥</p>
<p>सुसिद्धो ग्रहणादेव रिपुर्मूलं निकृन्तति ।</p>
<pre><code>   अः ठ   
     भज्ञः  
</code></pre>
<p>अं<br>
टबक्ष</p>
<p>अ कडम</p>
<p>आख<br>
ढय<br>
इग<br>
णर</p>
<p>औञफल</p>
<p>ईघतल<br>
ओ झ<br>
पह<br>
ऐ जनस</p>
<p>एछधष</p>
<pre><code>     उङथव  
</code></pre>
<p>ऊ<br>
चदश</p>
<p>इत्यकडमचक्रम् ।</p>
<p>अथोदितचक्रम् । तदुक्तम् (सुन्दरी रहस्यवृत्तौ)</p>
<p>उदिताख्यं महाचक्रं कथयामि समासतः ॥ १-५२६ ॥</p>
<p>षट्कोणं विलिखेच्चक्रं समरेखं मनोहरम् ।<br>
पूर्वादि विलिखेद्वर्णानादिक्षान्तान् यथाक्रमम् ॥ १-५२७ ॥</p>
<p>उदिते सम्पदुद्दिष्टा द्वितीये सम्पदां क्षयः ।<br>
तृतीये च धृतिं विद्याच्चतुर्थे बन्धुविप्लवः ॥ १-५२८ ॥</p>
<p>पञ्चमे संशयात्मा स्यात् षष्ठे सर्वविनाशकः ।<br>
नामाद्यक्षरमारभ्य यावन्मन्त्राद्यदर्शनम् ॥ १- ५२९ ॥</p>
<p>प्। ७१)</p>
<p>इत्युदितचक्रम् ।</p>
<p>अथ षट्पदमातृकाचक्रम् । (मेरुतन्त्रे)</p>
<p>यस्तु बीजात्मको मन्त्रस्तत्र षट्पदमातृका ।<br>
विज्ञेयं तत्र पद्मं तु रचयेत् षट्दलं शुभम् ॥ १-५३० ॥</p>
<p>तत्र न्यसेन्मातृकार्णान् कूटषण्ढविवर्जितान् ।<br>
स्वनामाद्यक्षरं यत्र तदारभ्य विचारयेत् ॥ १-५३१ ॥</p>
<p>सम्पद्दारिद्र्यधैर्याणि बन्धुविग्रहसंशयाः ।<br>
सर्वनाशक्रमादेतन्नामाद्यर्णस्य कोष्ठतः ॥ १-५३२ ॥</p>
<p>कूटं शकारः । षण्ढवर्णा ऋकारादयश्चत्वारः ।</p>
<p>प्। ७२)<br>
पुरश्चर्यार्णवस्य प्रथमतरङ्गे</p>
<p>अ एक छड धम ष</p>
<p>ऊ अः च ठद भ श</p>
<p>आ ऐ खजढ नयस<br>
व ङ ब थट अम् उ</p>
<p>ओ इणप गझ रह</p>
<p>ल फघ ञत औ लक्ष ई</p>
<p>इति षट्पदमातृकाचक्रम् ।</p>
<p>(वाराहीतन्त्रे)</p>
<p>कोष्ठशुद्धिर्वराहे च महालक्ष्म्यां कुलाकुलम् ।<br>
नामादिचक्रं सर्वेषां भूतचक्रं तथैव च ॥ १-५३३ ॥</p>
<p>ताराशुद्धिर्वैष्णवानां कोष्ठशुद्धिः शिवे भवेत् ।<br>
त्रैपुरे राशिशुद्धिः स्याद्गोपालेऽकडमः स्मृतः ॥ १-५३४ ॥</p>
<p>अपवादमाह (यामले)</p>
<p>यदि मन्त्रा न शोभन्ते विचारेण कथञ्चन ।<br>
तदा निषेधमाश्रित्य गृह्णीयान्मन्त्रमुत्तमम् ॥ १-५३५ ॥</p>
<p>नृसिंहार्कवराहाणां प्रासादप्रणवस्य च ।<br>
नित्यानां हंसमन्त्राणां सिद्धादीन् नैव शोधयेत् ॥ १-५३६ ॥</p>
<p>तथा च (कालिकापुराणे)</p>
<p>नृसिंहार्कवराहाणां प्रासादप्रणवस्य च ।<br>
एकाक्षरद्व्यक्षराणां सिद्धादीन् नैव शोधयेत् ॥ १-५३७ ॥</p>
<p>(अग्निपुराणे)</p>
<p>हंसस्याष्टाक्षरस्यापि तथा पञ्चाक्षरस्य च ।<br>
नपुंसकस्य मन्त्रस्य सिद्धादीन्नैव शोधयेत् ॥ १-५३८ ॥</p>
<p>नपुंसको नमोऽन्तः ।</p>
<p>प्। ७३) तदुक्तम् (शारदायाम्)</p>
<p>मातृकावर्णभेदेभ्यः सर्वे मन्त्राः प्रजज्ञिरे ।<br>
मन्त्रविद्याविभेदेन द्विविधा मन्त्रजातयः ॥ १-५३९ ॥</p>
<p>मन्त्राः पुन्देवता ज्ञेया विद्याः स्त्री देवताः स्मृताः ।<br>
पुंस्त्रीनपुंसकात्मानो मन्त्राः सर्वे समीरिताः ॥ १-५४० ॥</p>
<p>पुम्मन्त्रा हू।फडन्ताः स्युर्द्विठान्ताः स्युः स्त्रियो मताः ।<br>
नपुंसका नमोऽन्ताः स्युरित्युक्ता मनवस्त्रिधा ॥ १-५४१ ॥</p>
<p>(सनत्कुमारसंहितायाम्)</p>
<p>सिद्धः साध्यः सुसिद्धश्च अरिश्चैव च नारद ।<br>
गोपालेषु न बोद्धव्यः स्वप्रकाशो यतः स्वयम् ॥ १-५४२ ॥</p>
<p>(गणेशविमर्षिण्याम्)</p>
<p>एकाक्षरे तथा कूटे मालामन्त्रे त्रिबीजके ।<br>
स्वप्नलब्धे स्त्रिया दत्ते सिद्धादीन्नैव शोधयेत् ॥ १-५४३ ॥</p>
<p>मालामन्त्रलक्षणं च (नारायणी तन्त्रे)</p>
<p>विंशत्यर्णाधिका मन्त्रा मालामन्त्राः प्रकीर्तिताः ।</p>
<p>(देवी पुरेणे)</p>
<p>कालिकायां च तारायां कुल्लुकायां त्रिकूटके ॥ १-५४४ ॥</p>
<p>तथैकाक्षरकूटे च शिवपञ्चाक्षरेऽपि च ।<br>
षडक्षरे तु तस्यैव विष्णोरष्टाक्षरेऽपि वा ॥ १-५४५ ॥</p>
<p>विष्णोर्द्वादशवर्णे च राममन्त्रेऽथ तारके ।<br>
वैष्णवेषु च भैरव्यां सुन्दरी मन्त्रवर्यके ॥ १-५४६ ॥</p>
<p>सारस्वते च बालायां सिद्धादीन्नैव शोधयेत् ।</p>
<p>प्। ७४) (गौतमीये)</p>
<p>सर्वेषु मन्त्रवर्णेषु श्रेष्ठो वैष्णव उच्यते ॥ १-५४७ ॥</p>
<p>वैष्णवेषु च सर्वेषु कृष्णमन्त्राः फलाधिकाः ।<br>
विशेषतो दशार्णोऽयं जपमात्रेण सिद्ध्यति ॥ १-५४८ ॥</p>
<p>स्त्रिया दीक्षा शुभा प्रोक्ता मातुश्चाष्टगुणाधिका ।<br>
स्वप्नलब्धा च या विद्या तत्र नास्ति विचारणा ॥ १-५४९ ॥</p>
<p>(योगिनी तन्त्रे)</p>
<p>गारुडादिषु सौरेषु वैष्णवे बौद्धजैनयोः ।<br>
महामन्त्रेषु कूटेषु नैव सिद्धादिशोधनम् ॥ १-५५० ॥</p>
<p>बिभ्रत्यद्भुतभूतिभूतपवचोवैचित्र्यचित्रामृत-<br>
स्रोतःशालिनि सन्निबन्धनसरित्सम्भेदमभ्यर्हितम् ।<br>
सद्युक्तिस्फुटमौक्तिकोत्कररुचोत्तुङ्गस्तरङ्गो गतः<br>
आद्यः श्रीनरदेवनिर्मितपुरश्चर्यार्णवे प्रस्फुरन् ॥ १-५५१ ॥</p>
<p>इति श्रीमन्महाराजाधिराजप्रतापसिंहसाहविरचिते पुरश्चर्यार्णवे षडाम्नायदेवतातदाचारादिनिर्णयपूर्वकचक्रविवेचनं नाम प्रथमस्तरङ्गः ।</p>

  </div>
</article>


        

        



    <aside class="card border noPrint" id="section-tree-item-kriyA_purashcharyArNavaH_01_ShaDAmnAya-devatAdi_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/kriyA/purashcharyArNavaH/01_ShaDAmnAya-devatAdi/">०१ षडाम्नाय-देवतादि </a>
            <a data-toggle="collapse" href="#section-tree-item-body-kriyA_purashcharyArNavaH_01_ShaDAmnAya-devatAdi_md" role="button" aria-expanded="false" aria-controls="section-tree-item-body-kriyA_purashcharyArNavaH_01_ShaDAmnAya-devatAdi_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kriyA_purashcharyArNavaH_01_ShaDAmnAya-devatAdi_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०१ षडाम्नाय-देवतादि</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
