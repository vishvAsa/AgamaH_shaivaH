<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | कृष्णानन्द-बृहत्-तन्त्रसारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/kriyA/kRShNAnanda-bRhat-tantra-sAraH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/kriyA/kRShNAnanda-bRhat-tantra-sAraH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="कृष्णानन्द-बृहत्-तन्त्रसारः">
  <meta property="og:description" content="॥ श्रीगणेशाय नमः ॥
बृहत् तन्त्रसारः
प्रथमः परिच्छेदः
अथ मङ्गलाचरणं ग्रन्थसूचना च
नत्वा कृष्णपदद्वन्द्वं ब्रह्मादिसुरवन्दितम् ।
गुरुञ्च ज्ञानदातारं कृष्णानन्देन धीमता ॥ १ ॥
तत्तद्ग्रन्थगताद्वाक्यान्नार्थं प्रतिपद्य च । सौकर्यार्थञ्च
सङ्क्षेपात्तन्त्रसारः प्रतन्यते । उच्यते प्रथमं तन्त्र लक्षणं
गुरुशिष्ययोः ॥ २ ॥
अथ गुरुलक्षणम् –
शान्तोदान्तः कुलीनश्च विनीतः शुद्धवेशवान् ।
शुद्धाचारः सुप्रतिष्ठः शुचिर्दक्षः सुबुद्धिमान् ॥ ३ ॥ आश्रमी
ध्याननिष्ठश्च तन्त्रमन्त्रविशारदः । निग्रहानुग्रहे शक्तो
गुरुरित्यभिधीयते ॥ ४ ॥
आगमसंहितायाम् – उद्धर्त्तुञ्चैव संहर्त्तुं समर्थो
ब्राह्मणोत्तमः । तपस्वी सत्यवादी च गृहस्थो गुरुरुच्यते ॥ ५ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="kriya">

  <meta itemprop="name" content="कृष्णानन्द-बृहत्-तन्त्रसारः">
  <meta itemprop="description" content="॥ श्रीगणेशाय नमः ॥
बृहत् तन्त्रसारः
प्रथमः परिच्छेदः
अथ मङ्गलाचरणं ग्रन्थसूचना च
नत्वा कृष्णपदद्वन्द्वं ब्रह्मादिसुरवन्दितम् ।
गुरुञ्च ज्ञानदातारं कृष्णानन्देन धीमता ॥ १ ॥
तत्तद्ग्रन्थगताद्वाक्यान्नार्थं प्रतिपद्य च । सौकर्यार्थञ्च
सङ्क्षेपात्तन्त्रसारः प्रतन्यते । उच्यते प्रथमं तन्त्र लक्षणं
गुरुशिष्ययोः ॥ २ ॥
अथ गुरुलक्षणम् –
शान्तोदान्तः कुलीनश्च विनीतः शुद्धवेशवान् ।
शुद्धाचारः सुप्रतिष्ठः शुचिर्दक्षः सुबुद्धिमान् ॥ ३ ॥ आश्रमी
ध्याननिष्ठश्च तन्त्रमन्त्रविशारदः । निग्रहानुग्रहे शक्तो
गुरुरित्यभिधीयते ॥ ४ ॥
आगमसंहितायाम् – उद्धर्त्तुञ्चैव संहर्त्तुं समर्थो
ब्राह्मणोत्तमः । तपस्वी सत्यवादी च गृहस्थो गुरुरुच्यते ॥ ५ ॥">
  <meta itemprop="wordCount" content="122786">
  <meta name="twitter:card" content="summary">
  <meta name="twitter:title" content="कृष्णानन्द-बृहत्-तन्त्रसारः">
  <meta name="twitter:description" content="॥ श्रीगणेशाय नमः ॥
बृहत् तन्त्रसारः
प्रथमः परिच्छेदः
अथ मङ्गलाचरणं ग्रन्थसूचना च
नत्वा कृष्णपदद्वन्द्वं ब्रह्मादिसुरवन्दितम् ।
गुरुञ्च ज्ञानदातारं कृष्णानन्देन धीमता ॥ १ ॥
तत्तद्ग्रन्थगताद्वाक्यान्नार्थं प्रतिपद्य च । सौकर्यार्थञ्च
सङ्क्षेपात्तन्त्रसारः प्रतन्यते । उच्यते प्रथमं तन्त्र लक्षणं
गुरुशिष्ययोः ॥ २ ॥
अथ गुरुलक्षणम् –
शान्तोदान्तः कुलीनश्च विनीतः शुद्धवेशवान् ।
शुद्धाचारः सुप्रतिष्ठः शुचिर्दक्षः सुबुद्धिमान् ॥ ३ ॥ आश्रमी
ध्याननिष्ठश्च तन्त्रमन्त्रविशारदः । निग्रहानुग्रहे शक्तो
गुरुरित्यभिधीयते ॥ ४ ॥
आगमसंहितायाम् – उद्धर्त्तुञ्चैव संहर्त्तुं समर्थो
ब्राह्मणोत्तमः । तपस्वी सत्यवादी च गृहस्थो गुरुरुच्यते ॥ ५ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/kriyA\/kRShNAnanda-bRhat-tantra-sAraH\/".replace(basePath, "/");
  pageVars.pageParams = {};
  pageVars.pageSource = "kriyA\/kRShNAnanda-bRhat-tantra-sAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> कृष्णानन्द-बृहत्-तन्त्रसारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="कृष्णानन्द-बृहत्-तन्त्रसारः">कृष्णानन्द-बृहत्-तन्त्रसारः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/kriyA/kRShNAnanda-bRhat-tantra-sAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>॥ श्रीगणेशाय नमः ॥</p>
<p>बृहत् तन्त्रसारः</p>
<p>प्रथमः परिच्छेदः</p>
<p>अथ मङ्गलाचरणं ग्रन्थसूचना च</p>
<p>नत्वा कृष्णपदद्वन्द्वं ब्रह्मादिसुरवन्दितम् ।<br>
गुरुञ्च ज्ञानदातारं कृष्णानन्देन धीमता ॥ १ ॥</p>
<p>तत्तद्ग्रन्थगताद्वाक्यान्नार्थं प्रतिपद्य च । सौकर्यार्थञ्च<br>
सङ्क्षेपात्तन्त्रसारः प्रतन्यते । उच्यते प्रथमं तन्त्र लक्षणं<br>
गुरुशिष्ययोः ॥ २ ॥</p>
<p>अथ गुरुलक्षणम् &ndash;</p>
<p>शान्तोदान्तः कुलीनश्च विनीतः शुद्धवेशवान् ।<br>
शुद्धाचारः सुप्रतिष्ठः शुचिर्दक्षः सुबुद्धिमान् ॥ ३ ॥ आश्रमी<br>
ध्याननिष्ठश्च तन्त्रमन्त्रविशारदः । निग्रहानुग्रहे शक्तो<br>
गुरुरित्यभिधीयते ॥ ४ ॥</p>
<p>आगमसंहितायाम् &ndash; उद्धर्त्तुञ्चैव संहर्त्तुं समर्थो<br>
ब्राह्मणोत्तमः । तपस्वी सत्यवादी च गृहस्थो गुरुरुच्यते ॥ ५ ॥</p>
<p>अथ गुरुमाहात्म्यम् &ndash;</p>
<p>ज्ञानार्णवेः गुरौ मानुषबुद्धिन्तु मन्त्रे<br>
चाक्षरबुद्धिकम् । प्रतिमासु शिलाबुद्धिं कुर्वाणो नरकं व्रजेत्<br>
॥ ६ ॥ जन्म हेतु हि पितरौ पूजनीयौ प्रयत्नतः । गुरुर्विशेषतः<br>
पूज्यो धर्माधर्मप्रदर्शकः ॥ ७ ॥ गुरुः पिता गुरुर्माता<br>
गुरुर्देवो गुरुर्गतिः । शिवे रुष्टे गुरुस्त्राता गुरौ रुष्टेन कश्चन ॥<br>
८ ॥ गुरोर्हितं प्रकर्तव्यं वाङ्मनःकायकर्मभिः ।<br>
अहिताचरणाद्देवि ! विष्ठायां जायते क्रिमिः ॥ ९ ॥ शरोरदः पिता<br>
देवि ! ज्ञानदो गुरुरेव च ।</p>
<p>गुरोगुरुतरो नास्ति संसारे दुःखसागरे ॥ १० ॥ यस्य<br>
वक्त्राद्विनिर्यातं पूर्णब्रह्ममयं वपुः । तारयेन्नात्र<br>
सन्देहो नरकार्णवतो ध्रुवम् ॥ ११ ॥ मन्त्रत्यागाद्भवेन्<br>
मृत्युर्गुरुत्यागाद्दरिद्रता । गुरुमन्त्रपरित्यागाद्रौरवं<br>
नरकं व्रजेत् ॥ १२ ॥ गुरौ सन्निहिते यस्तु पूजयेदन्यदेवताः ।<br>
स याति नकरं घोरं सा पूजा विफला भवेत् ॥ १३ ॥</p>
<p>श्रीक्रमे &ndash; उत्पादक ब्रह्मदात्रोर्गरीयान्ब्रह्मदः पिता ।<br>
तस्यान्मन्येत्सततं पितुरप्यधिकं गुरुम् ॥ १४ ॥ गुरुवद्<br>
गुरुपुत्रेषु गुरुवत्तत्सुतादिषु । गुरुवत्पूजनं कार्य तथा<br>
तोषणं वाक्यपालनम् ॥ १५ ॥ गुरुवद्भजनं कार्य सर्वदा<br>
गुरुसन्ततौ ॥ १६ ॥</p>
<p>निगमकल्पद्रुमे &ndash; अविद्यो वा सविद्यो वा गुरुरेव च दैवतम् ।<br>
अमार्गस्थोऽपि मार्गस्थो गुरुरेव सदागतिः ॥ १७ ॥ आयान्तमग्रतो<br>
गच्छेदगच्छन्तं तमनुव्रजेत् । आसने शयने वाऽपि न<br>
तिष्ठेदग्रतो गुरोः ॥ १८ ॥ अनुज्ञां प्राप्य तिष्ठेत्तु नैवं<br>
शापमवाप्नुयात् ॥ १९ ॥</p>
<p>तथा क्रियासारे &ndash; गुरुर्माता पिता स्वामी बान्धवाः<br>
सह्रदः शिवः । इत्याधाय मनोनित्यं भजेत् सर्वात्मना गुरुम् ॥<br>
२० ॥</p>
<p>अथ निन्द्यगुरुलक्षणम् &ndash;</p>
<p>क्रियासार समुच्च्यये &ndash; श्वित्री चै गलत्कुष्ठो नेत्ररोगी च<br>
वामनः । कुनखी श्यावदन्तश्च स्त्रीजितश्चाधिकाङ्गकः ॥ २१ ॥<br>
हीनाङ्गः कपटो रोगी बह्वाशी बहुजल्पकः । एतैर्दोषैर्विनिर्मुक्तो<br>
(विहीनः पाठान्तर) यः स गुरुः शिष्यसम्मतः ॥ २२ ॥</p>
<p>यामले &ndash; अभिशप्तमपुत्रञ्च कदर्यं कितवं तथा<br>
क्रियाहीनं शठञ्चापि वामनं गुरुनिन्दकम् ॥ २३ ॥<br>
जलरक्तविक्रारञ्च वर्जयेन्मतिमान् सदा । सदा मत्सरसंयुक्तं<br>
गुरुं तन्त्रेण वर्जयेत् ॥ २४ ॥</p>
<p>वैशम्पायन संहिताम् &ndash; अपुत्रोमृतपुत्रश्च कुण्ठी च<br>
वामनस्तथा । इत्याद्यपि बोध्यमिति ॥ २५ ॥</p>
<p>अथ शिष्यलक्षणम् &ndash;</p>
<p>शान्तो विनीतः शुद्धात्मा श्रद्धावान् धारणाक्षमः ।<br>
समर्थश्च कुलीनश्च प्राज्ञः सच्चरितो यतिः । एवमादि<br>
गुणैर्युक्तः शिष्यो भवति नान्यथा ॥ २६ ॥ अन्यच्चः पुण्यवान्<br>
धार्मिकः शुद्धो गुरुभक्तो जितेन्द्रियः । शिष्य योग्यो भवेत् सो हि<br>
दानध्यानपरायण् ॥ २७ ॥</p>
<p>अथ निषिद्ध शिष्यलक्षणम् &ndash;</p>
<p>पापिने क्रूरचेष्टाय शठाय कृपणाय च ।<br>
दीनायाचारशून्याय यन्त्रद्वेषपराय च ॥ २८ ॥<br>
निन्दकाय च मूर्खाय तीर्थद्वेषपराय च ।<br>
गुरुभक्तिविहीनाय न देया मलिनाय च ॥ २९ ॥<br>
आगमसारे &ndash; अलसा मलिनाः क्लिन्ना दाम्भिकाः<br>
कृपणास्ततथा । दरिद्रा रोगिणो रुष्टा रागिणो भोगलालसाः ॥ ३० ॥<br>
असूयमत्सरग्रस्ताः सदा पुरुषवादिनः ः ।<br>
अन्यायोपार्जितधनाः परदाररताश्च ये ॥ ३१ ॥<br>
विदुषां वैरिणश्चैव त्याज्याः पण्डितमानिनः ।<br>
भ्रष्टाचाराश्च ये कष्टवृत्तयः पिशुनाः खलाः ॥ ३२ ॥<br>
वहवाशिनः क्रूरचेष्टा दुरात्मनश्च निन्दिताः ।<br>
इत्येवमादयोऽन्येपि परिष्ठाः पुरुषाधमाः । एवं भूताः<br>
परित्याज्याः शिष्यत्वेनोपकल्पिताः ॥ ३३ ॥</p>
<p>अथ गुरुताशिष्यताविधिः गुरुसन्निधौ<br>
सर्त्तव्याकर्त्तव्यनिरुपणञ्च &ndash;<br>
गुरुता शिष्यता वापि तयोर्वत्सरवासतः ॥ ३४ ॥</p>
<p>तथा चोक्तं साररङ्ग्रहे &ndash; सद्गुरुः स्वाश्रितं शिष्यं<br>
वर्षमेकं परीक्षयेत् (प्रतीक्षयेत्) ॥ ३५ ॥ स्वप्ने तु न कालनियमः<br>
। स्वप्ने तू नियमो न हीति नारदवचनात् ॥ ३६ ॥</p>
<p>तत्रैव &ndash; राज्ञि चामात्म्यजो दोषः पत्नीपापं स्वभर्त्तरि ।<br>
तथा शिष्यार्ज्जितं पापं गुरुः प्राप्नोति निश्चितम् ॥ ३७ ॥<br>
वर्षैकेण भवेद्योग्यो विप्रोगुणसमन्वितः । वर्षद्वयेन राजन्यो<br>
वैश्यस्तु वत्सरैस्त्रिभिः । चतुर्भिर्वत्सरैः शूद्रः कथिता<br>
शिष्ययोग्यता ॥ ३८ ॥</p>
<p>ताराप्रदीपे &ndash; आगमोक्तविधानेन कलौ देवान् यजेत्सुधीः ।<br>
न हि देवाः प्रसीदन्ति कलौ चान्य विधानतः ॥ ३९ ॥</p>
<p>तथा &ndash; कृते श्रुत्युक्तमार्गः स्यात् त्रेतायां स्मृतिसम्भवः<br>
। द्वापरे तु पुराणोक्तः कलावागमसम्मतः ॥ ४० ॥ अशुद्धाः<br>
शूद्रकर्माणो ब्राह्मणाः कलिसम्भवाः ।<br>
तेषामागममार्गेण सिद्धिर्न श्रौतवर्त्मना ॥ ४१ ॥<br>
मन्त्रर्णा देवता ज्ञेया देवता गुरुरूपिणी ।<br>
तेषा भिदा न कर्त्तव्या यदीच्छेच्छुभमात्मनः ॥ ४२ ॥</p>
<p>देव्यागमे शिववाक्यम् &ndash; गुरुशय्यासनं यानं<br>
पादुकोपानत्पीठकम् । स्नानोदकं तथाच्छायां लङ्घनं<br>
नैव कारयेत् ॥ ४३ ॥ गुरोरग्रे पृथक् पूजामौद्धत्यञ्च विवर्जयेत् ।<br>
दीक्षाव्याख्यां प्रभुत्वञ्च गुरोरग्रे परित्यजेत् ॥ ४४ ॥</p>
<p>रुद्रयामले &ndash; ऋणदानं तथादानं वस्तुनां<br>
क्रयविक्रयम् ।<br>
न कुर्याद्गुरुणा सार्द्धं शिष्यो भूत्वा कदाचन ॥ ४५ ॥</p>
<p>अथ गुरुशब्दार्थ &ndash;</p>
<p>तन्त्रार्णवे &ndash; गकारः सिद्धिदः प्रोक्तो रेफः<br>
पापस्यदाहकः । उकारः शम्भुरित्युक्तस्त्रितयात्माः गुरुः परः<br>
॥ ४६ ॥ गकाराज्ज्ञानसम्पत्ति रेफः पापस्य दाहकः ।<br>
उकाराच्छिवतादात्म्यं दद्यादिति गुरुः स्मृतः ॥ ४७ ॥<br>
गुशब्दस्त्वन्धकारः स्याद्रुशब्दस्तन्निरोधकः ।<br>
अन्धकारनिरोधित्वाद्गुरुरित्यभिधीयते ॥ ४८ ॥</p>
<p>अथ आश्रमादिभेदेन गुरुनिर्णयः दूरत्वादूरत्वभेदेन<br>
गुरुं प्रति कर्त्तव्यञ्च &ndash;</p>
<p>कुलचुडामणौ &ndash; उदासीनो ह्युदासीनां वनस्थो वनवासिनः ।<br>
यतीनाञ्च यतिः प्रोक्तो गृहस्थानां गुरुर्गृही ॥ ४९ ॥ वैष्णवे<br>
वैष्णवो ग्राह्यः शैवे शैवस्तथा पुनः । शक्तिके त्रितयं<br>
विद्याद्दिक्षास्वामी न संशयः ॥ ५० ॥ गुरुरपि गृहस्थ एव<br>
कुलार्णवे सर्वशात्रार्थवेत्ता च गृहस्थो गुरुरुच्यते ॥ ५१ ॥</p>
<p>तथा च कल्पे &ndash; कलत्रपुत्रवान् विप्रो दयालुः सर्वसम्मतः ।<br>
दैवे पित्रेऽरिमित्रे च गृहस्थो देशिको भवेत् ॥ ५२ ॥</p>
<p>कुलचुडामणौ &ndash; पिता माता तथा भ्राता पितृव्यो<br>
मातुलस्तथा । येनोपदिष्टस्तन्त्रेऽस्मिन् तं गुरुं समुपासयेत् ॥ ५३<br>
॥ न च वालो न वृद्धश्च न खञ्जो न कृशस्तथा । इति हयशीर्षात् ॥<br>
५४ ॥</p>
<p>तथा च नित्यानन्दे &ndash; गुरुं न मर्त्यं बुध्येत् यदि बुध्येत<br>
तस्य तु । न कदाचिद्भवेत् सिद्धिर्न मन्त्रैर्दैवपूजनैः ॥ ५५ ॥</p>
<p>तथा &ndash; एकाग्रमस्थितः शिष्यस्त्रिसन्धयं प्रणमेद्गुरुम् ।<br>
क्रोशमात्र स्थितो भूत्वा गुरुं प्रतिदिनं नमेत् ॥ ५६ ॥<br>
अर्धयोजनतः शिष्यः प्रणमेत् पञ्चपर्वसु । एकयोजनमारभ्य<br>
योजन-द्वादशावधि । दूर-देशस्थितः शिष्यो भक्त्या<br>
तत्सन्निधिं गतः । तत्र योजनसङ्ख्योक्तमासेन प्रणमेद् गुरुम् ॥<br>
५७ ॥ यदि दूरे च चार्वाङ्गि ! स्वगुरोर्नगरं भवेत् । वर्षे वर्षे च<br>
कर्त्तव्यं गुरोश्चरणवन्दनम् ॥ ५८ ॥ एतच्च एकधा दक्षिणायने<br>
एकधा उत्तरायणे कर्त्तव्यम् ॥ ५९ ॥</p>
<p>अथ पित्रादितो दीक्षानिषेधः &ndash;<br>
योगिनीतन्त्रे पितुर्मन्त्रं न गृह्णीयात् तथा मातामहस्य च ।<br>
सोदरस्य कनिष्ठस्य वैरिपक्षाश्रितस्य वा ॥ ६० ॥<br>
गणेश-विमर्षिण्याम् &ndash; यतेर्दीक्षा पितुर्दीक्षा दीक्षा च<br>
वनवासिनः । विविक्ताश्रमिणो दीक्षा न सा कल्याणदायिका ॥ ६१ ॥</p>
<p>रुद्रयामले &ndash; न पत्नीं दीक्षयेद्भर्ता न पिता दीक्षयेत्<br>
सुताम् । न पुत्रञ्च तथा भ्राता भ्रातरं न च दीक्षयेत् ॥ ६२ ॥<br>
सिद्धमन्त्रो यदि पतिस्तदा पत्नीं स दीक्षयेत् । शक्तित्वेन वरारोहे !<br>
न च सा पुत्रिका भवेत् ॥ इत्यादि-निषेधवचनादेभ्यो मन्त्रं न<br>
गृह्णीयात् इत्यर्थः इदन्तु सिद्धेतरविषयम् । सिद्धमन्त्रे न<br>
दूष्यतीति वचनात् ॥ ६३ ॥</p>
<p>यतेरपि दीक्षोक्ता शक्तियामले &ndash; तीर्थाचारयुतो मन्त्री<br>
ज्ञानवान् सुसमाहितः । नित्यानिष्ठो यतिः ख्यातो गुरुः<br>
स्याद्भौतिकेऽपि च ॥ ६४ ॥</p>
<p>तथा च सिद्धयामले&ndash; यदि भाग्यवशेनैव सिद्धिविद्यां<br>
लभेत् प्रिये । तदैव तान्तु दीक्षेत त्यक्त्वा गुरुविचारणम् ॥ ६५ ॥</p>
<p>तथा &ndash; प्रमादाच्च तथाऽज्ञानात् पितुर्दीक्षां समाचरेत् ।<br>
प्रायश्चित्तं ततः कृत्वा मुनेर्दीक्षां (पुनर्दीक्षां)<br>
समाचरेत् ॥ पितुरित्युपलक्षण तथा मातामहादीनामपि ।<br>
प्रायश्चत्तन्तु अयुतसावित्रीजपः सर्वत्र दर्शनात् ॥ ६६ ॥</p>
<p>शङ्ख &ndash; दशसाहस्र्यजापेन सर्वकल्मषनाशिनी ॥ ६७ ॥<br>
तथा मत्स्यसूक्ते &ndash; निर्वीर्यञ्च पितुर्मन्त्रं शैवे शाक्ते न<br>
दूष्यतीति वचनं कौलिकमन्त्रदीक्षापरम् ॥</p>
<p>अत्र हेतुः योगिनीतन्त्रे &ndash; शक्त्यादिविद्यामधिकृत्य<br>
दीक्षानिषेधात् (तथा च विष्णुमन्त्रस्तु पित्रादिभ्यो गृहीतव्यः<br>
इत्यर्थः) यद्वा शाक्ते तारादिविद्यायां मत्स्यसूक्ते<br>
तामधिकृत्य तथाप्रतिपादनात् । तथा च निजकुलतिलकाय<br>
ज्येष्ठपुत्राय दद्यादित्यादि ॥ ६८ ॥</p>
<p>श्रीक्रमेऽपि &ndash; मनुर्विमृष्य दातव्यो ज्य्ष्ठपुत्राय धीमते ।<br>
महात्रीर्थम् उपरागे सति सर्वत्र न दोषः ॥ ६९ ॥</p>
<p>तथा च विष्णुमन्त्रमधिकृत्य &ndash; साधु पृष्टं त्वया विप्र<br>
वक्ष्यामि सकलन्तव । ब्रह्मणा कथितं पूर्वं वसिष्ठाय<br>
महात्मने ॥ ७० ॥ वसिष्ठोऽपि स्वपुत्राय मत्पित्रे दत्तवान स्वयम् ।<br>
प्रसन्नहृदयः स्वच्छः पिता मे करुणानिधिः ॥ ७१ ॥ कुरुक्षेत्रे<br>
महातीर्थं सूर्यपर्वणि दत्तवान् । इत्यादि<br>
वैशम्पायनसंहितायां शौनकं प्रति व्यसवचनाम् ॥ ७२ ॥</p>
<p>योगिनीतन्त्रे &ndash; निर्वीर्यञ्च पितुर्मन्त्रं तथा मातामहस्य च<br>
। स्वप्नलब्धं स्त्रियादत्तं संस्कारेणैव शुध्यति ॥ ७३ ॥</p>
<p>यत्तु &ndash; साध्वी चैव सदाचारा गुरुभक्ता जितेन्द्रिया ।<br>
सर्वमन्त्रार्थतत्त्वज्ञा सुशीला पूजते रता । गुरुयोग्या भवेत् सा<br>
हि विधवा परिवर्जिता । स्त्रिया दीक्षा शुभा प्रोक्ता<br>
मातुश्चाष्टगुणाः स्मृताः ॥ इदस्तु गुरोरुपासितमन्त्रपरम् ॥ ७४ ॥</p>
<p>तथा भैरवोतन्त्रे &ndash; स्वीयमन्त्रोपदेशे तु न<br>
कुर्याद्गुरुचिन्तनम् ॥ ७५ ॥ मातुरित्युपासितेऽष्टगुणम् । अनुपासिते<br>
शुभफलदमित्यर्थः । सिद्धमन्त्रविषयं वा इति केचित् । वस्तुतस्तु<br>
योगिनीतन्त्रे स्त्रीपदं विधवापरम् एकवाक्यताबलात् ॥ ७६ ॥<br>
विधवायाः सुतादेशात् कन्यायाः पितुराज्ञया । नाधिकारो यतो<br>
नार्य्याः सधवा भर्त्तुराज्ञया । नाधिकार इति<br>
स्वातन्त्र्येणाधिकारस्य ॥ ७७ ॥ स्त्रीणां गर्भवतीनाञ्च<br>
दीक्षायां नैव दूषणम् । न कुर्याद्दशमे मासि कृत्वा च<br>
नारकी भवे ॥ ७८ ॥</p>
<p>स्वप्नलब्धमन्त्रे यदि सद्गुरुं प्राप्नोति तदा तत एव<br>
तन्मन्त्रं गृह्णीयात्, नचेत् जलपूर्णकलसे गुरोः<br>
प्राणप्रतिष्ठां विधाय वटपत्रे कुङ्कुमेन लिखितं मन्त्रं<br>
तत्कलसे प्रक्षिप्य उत्तोल्य मन्त्रं गृह्णीयादित्यर्थः ॥ ७९ ॥</p>
<p>तथा हि &ndash; स्वप्नलब्धे च कलसे गुरोः प्राणान निवेशयेत् ।<br>
वटपत्रे कुङ्कुमेन लिखित्वा ग्रहणे शुभम् । ततः<br>
सिद्धिमवाप्नोति चान्यथा विफलं भवेत् । इदन्दु सद्गुरोराभावे<br>
तस्मादेव मन्त्रं गृह्णीयात् । स्वप्ने तु नियमो न हीति<br>
नारदवचनात् । तत्र सिद्धादिनियमो नास्ति ॥ ८० ॥</p>
<p>तथा विद्याधराचार्यघृतं जावालवचनम् &ndash;<br>
मध्यदेशकुरुक्षेत्र- नटकोङ्कङसम्भवाः ।<br>
अन्तर्वेदिप्रतिष्ठाना आवन्त्याश्च गुरूत्तमाः ॥ मध्यदेश<br>
आर्यावर्तः ॥ ८१ ॥ गौडाः शाल्वाः सुराश्चैव मागधाः<br>
केरलास्तथा । कोशलाश्च दशार्णाश्च गुरुवः सप्त मध्यमाः ।<br>
कर्णाटनर्मदा-राष्ट्रकच्छतीरोद्भवास्तथा कालिन्दाश्च<br>
कलम्बाश्च काम्बोजाश्चाधमा मताः ॥ ८२ ॥</p>
<p>अथ दीक्षाविचारादि-निर्णयः</p>
<p>दीक्षां विना जपस्य दुष्टत्वात् प्रथमं सा निरूप्यते ।<br>
दिव्यं ज्ञानं यतो दद्यात् कुर्यात्पापस्य सङ्क्षयम् ।<br>
तस्माद्दीक्षति सा प्रोक्ता मुनिभिस्तन्त्रवेदिभिः ॥ ८३ ॥</p>
<p>अथ सर्वाश्रमेषु दीक्षाया आवश्यकत्वम् &ndash;</p>
<p>तथा च &ndash; दीक्षामूलं जपं सर्वं दीक्षामूलं परं तपः ।<br>
दीक्षामाश्रित्य निवसेद्यत्र कुत्राश्रमे वसन् ॥ ८४ ॥ अदीक्षिता ये<br>
कुर्वन्ति जपपूजादिकाः क्रियाः । न भवति प्रिये ! तेषां<br>
शिलायामुप्तवीजवत् ॥ ८५ ॥ देवि ! दीक्षाविहीनस्य न सिद्धिर्न च<br>
सद्गतिः । तस्मात् सर्वप्रयत्नेन गुरुणा दीक्षितो भवेत् ॥ ८६ ॥<br>
अदीक्षितोऽपि मरणे रौरवं नरकं व्रजेत् । अदीक्षितस्य मरणे<br>
पिशाचत्वं न मुञ्चति । तस्माद्दीक्षां प्रयत्नेन सदा<br>
कुर्वीत्तान्त्रिकात् ॥ ८७ ॥</p>
<p>तथा च नवरत्नेश्वरे &ndash; सर्वासामपि दीक्षाणां मुक्तिः<br>
फलमखण्डितम् । अविरोधाद्भवन्त्येव प्रासङ्गिक्यस्तुभुक्तयः<br>
॥ ८८ ॥ उपपातकलक्षाणि महापातककोटयः क्षणाद्दहति देवेशि<br>
! दीक्षा हि विधिना कृता ॥ ८९ ॥ कल्पे दृष्ट्वा तु मन्त्रं वै यो<br>
गृह्णाति नराधमः । मन्वन्तरसहस्रेषु निष्कृतिनैव जायते ॥ ९० ॥<br>
नादीक्षितस्य कार्या स्यात् तपोभिनियमव्रतैः । न<br>
तीर्थगमनेनाऽपि न च शरीरयन्त्रणैः ॥ ९१ ॥</p>
<p>मत्स्यसूक्ते &ndash; अदीक्षितानां मर्त्तयानां दोषं शृणु<br>
वरानने ! । अन्नं विष्ठासमं तस्य जलं मूत्रसमं स्मृतम् ॥<br>
९२ ॥ तत्कृतं तस्य वा श्राद्धं सर्वं याति ह्यधोगगिम् ॥ ९३ ॥</p>
<p>ततः &ndash; सद्गुरोराहिता दीक्षा सर्वकर्माणि सोधयेत् ।</p>
<p>अथ शूद्रस्य निषिद्धमन्त्रा &ndash;</p>
<p>तन्त्रान्तरे &ndash; प्रणवाद्यं न दातव्यं मन्त्रं शूद्राय<br>
सर्वथा । आत्ममन्त्रं गुरोर्मन्त्रं मन्त्रञ्चाजपसञ्ज्ञकम् ॥<br>
९४ ॥ स्वाहाप्रणवसंयुक्तं शूद्रे मन्त्रं ददद्द्विजः । शूद्रो<br>
निरयमाप्नोति ब्राह्मणो यात्यधोगतिम् ॥ ९५ ॥</p>
<p>श्रुतिरपि &ndash; सावित्रीं प्रणवं यजुर्लक्ष्मीं स्त्रीशूद्रो यदि<br>
जानीयात् स मृतोऽधोगच्छति ॥ ९६ ॥</p>
<p>विशेषमाह वाराहीये &ndash; गोपालस्य मनुर्देयो महेशस्य च<br>
पादजे । तत्पत्न्याश्चापि सूर्यस्य गणेशस्य मनुस्तथा । एषा<br>
दीक्षाधिकारी स्यादन्यथा पापभाग्भवेत् ॥ ९७ ॥</p>
<p>अथ मन्त्राणां सिद्धादिविचार &ndash;</p>
<p>तत्राप्यनुकूलं मन्त्रं दीक्षयेत् । मननात्त्रायते<br>
यस्मात्तस्मान्मन्त्रः प्रकीर्तितः ॥ ९८ ॥</p>
<p>तथा च &ndash; स्वतारराशिकोष्ठानामनुकूलान् भजेन्मनून् ॥<br>
९९ ॥<br>
सिद्धसारस्वते &ndash; नृसिंहार्कवराणाणां<br>
प्रासादप्रणवस्य च । सपिण्डाक्षरमन्त्राणां सिद्धादीन्नैव<br>
शोधयेत् ॥ १०० ॥</p>
<p>वाराहीतन्त्रे &ndash; ताराचक्रं राशिचक्रं नामचक्रन्तथैव<br>
। तत चेत् सगुणो मन्त्रो नान्यचक्रं विचिन्तयेत् । इति तु प्रधानतया<br>
वोद्धव्यम् ॥ १ ॥</p>
<p>तथा च &ndash; धनिमन्त्रं न गृह्णीयादकुलञ्च तथैव च ।<br>
इत्यादौ तथा दर्शनात्तत्तच्चक्रविचारस्यावस्श्यकत्वात् प्रथमं<br>
तन्निरूप्यते । स्वप्नलब्धे स्त्रिया दत्ते मामामन्त्रे च त्र्यक्षरे ।<br>
काली-तारामणौ मन्त्री तथा छिन्नमनावपि । वैदिकेषु च<br>
सर्वेषु सिद्धादीन्नैव शोधयेत् ॥ २ ॥</p>
<p>मालामन्त्रस्तु वाराहीये &ndash; विंशत्यर्णाधिका मन्त्रा<br>
मालामन्त्राः प्रकीर्तिताः ॥ ३ ॥ नपुंसकस्य मन्त्रस्य<br>
सिद्धादिन्नैव शोधयेत् । हंसस्याष्टाक्षरस्यापि तथा<br>
पञ्चाक्षरस्य च । एक-द्वि-त्र्यादिबिजस्य सिद्धादीन्नैव शोधयेत्<br>
।</p>
<p>तथा &ndash; एकाक्षरस्य मन्त्रस्य मालामन्त्रस्य पार्वति ।<br>
वैदिकस्य च मन्त्रस्य सिद्धादीन्नैव शोधयेत् ॥ ४ ॥ पुं-मन्त्रा<br>
हुम्फडन्ताः स्युद्विष्ठान्तास्तृस्त्रियो मताः । नपुंसका<br>
नमोऽन्ताः स्युरित्युक्ता मनवस्त्रिधा । एतत्शून्या महाविद्या<br>
महाशब्देन नीयते ॥ ५ ॥</p>
<p>मालिनीविजये &ndash; अथ वक्ष्याम्यहं या या महाविद्या<br>
महीतले । दोषजालैरसंस्पृष्ठास्ताः सर्वा हि फलैः सह । काली<br>
नीला महादूर्गा त्वरिता छिन्नमस्तका । वाग्वादिनी<br>
चान्नपूर्णा तथा प्रत्यङ्गिरा पुनः । कामाख्यावासिनी बाला<br>
मातङ्गी शैलवासिनी । इत्याद्याः सकला देव्याः कलौ<br>
पूर्णफलप्रदाः ॥ ६ ॥ सिद्धमन्त्रतया नात्र<br>
युगसेवापरिश्रमः । तथा चैता महाविद्याः कलिदोषान्न<br>
वाधिताः ॥ ७ ॥</p>
<p>तथा च मुण्डमालातन्त्रे &ndash; काली तारा महाविद्या षोडशी<br>
भुवनेश्वरी । भैरवी छिन्नमस्ता च विद्या धूमावती तथा ।<br>
वगला सिद्धविद्या च मातङ्गी कमलात्मिका । एता दश<br>
महाविद्याः सिद्धविद्याः प्रकीर्तिताः । नात्र सिद्धाद्यपेक्षास्ति<br>
नक्षत्रादिविचारणा । कालादिशोधनं नास्ति<br>
नारिमित्रादिदूषणम् । सिद्धिविद्यातया नात्र युगसेवापरिश्रमः<br>
। नास्ति किञ्चिन्महादेवि ! दुःखसाध्यं कदाचन ।<br>
इत्यादिवचनादेषु विचारो नास्ति । वस्तुतस्तु इदं प्रशंसापरम् ।<br>
सर्वत्र विचारस्यावश्यकत्वं दुरदृष्टवशात्<br>
कदाचिद्वैरिमन्त्रस्य स्वप्नादौ प्राप्त्या तद्दोषस्य दृष्टत्वादिति<br>
साम्प्रदायिकाः ॥ ८ ॥<br>
अथ कुलाकुलचक्र &ndash; (देखिये चित्र १)<br>
कुलाकुलस्य भेदं हि वक्ष्यामि मन्त्रिणामिह । तथा निबन्धे-<br>
वाय्वग्नि-भू-जलाकाशाः पञ्चाशल्लिपयः क्रमात् ।<br>
पञ्चह्रस्वाः पञ्च दीर्घा विन्द्वन्ताः सन्धिसम्भवाः ।<br>
कादयः पञ्चशः यक्षलसहान्ताः प्रकीर्तिताः । तथा च-अ आ ए<br>
क च ट त प य षा मारुताः । इ ई ऐ ख छ ठ थ फ र क्षा<br>
आग्नेयाः । उ ऊ आ ग ज ड द ब ल लाः पार्थिवाः । ऋ ॠ औ घ झ ट<br>
ध भ व सा वारुणाः ऌ ॡ अं ङ ञ ण न म श हा<br>
नाभसाः । साधकस्याक्षरं पूर्व मन्त्रस्यापि तदक्षरम् ।<br>
यदेय्क भूतदैवत्यं जानीयात् स्वकुलं हितम् । भौमस्य<br>
वारुण मित्रम् आग्नेयस्यापि मारुतम् । मारुतं पार्थिवानाञ्च<br>
आग्नेयञ्चाम्बह्सां रिपुः ॥ ९ ॥</p>
<p>पार्थिवानाञ्चेति चकारात् आग्नेयं पार्थिवानां रिपुः ।<br>
नाभसं सर्वमित्रं स्याद्विरुद्धं नैव शीलयेत् । तथा च<br>
रुद्रयामले &ndash; पार्थिवे वारुणं मित्रं तैजसं शत्रुरीरितम् ।<br>
ऐन्द्रवारुणयोः शत्रुर्मारुतः परिकीर्तितः । मित्रं तैजसं<br>
शत्रिरीरितम् । ऐन्द्रवारुणयोः शत्रुर्मारुतः परिकीर्तितः । इति<br>
राघवभट्टघृतवचनात् जलमारुतयोः शरुता । मित्रे सिद्धिः<br>
समाख्याता उदासीने न किञ्चन । मृत्युर्व्याधिरमित्रे च स्वकुले<br>
सिद्धि रुत्तमा ॥ ९क ॥</p>
<p>अथ राशिचक्रम् &ndash; (दिखिये चित्र २)<br>
यथा आगमकल्पद्रुमे &ndash; रेखाद्वयं पूर्वपरेण<br>
कुर्यात्तन्मध्यतो याम्यकुवेरभेदात् । एकैकमीशाननिशाकरे तु<br>
हुताशवायव्योर्विलिखेत्ततोर्ऽर्णान् । वेदाग्नि-वह्नियुगल-<br>
श्रवणाक्षिसङ्ख्यान् पञ्चेषुवाणशरपञ्चचतुष्टयार्णान् ।<br>
मेषादितः प्रविलिखेत् सकलास्तु वर्णान् कन्यागतान् प्रविलिखेदथ<br>
पादिवर्णान् ॥ १० ॥ शारदायाम वालं गौरं खुरं शोनं<br>
शमीशोभेति राशिषू क्रमेण भेदिता वर्णाः कन्यायां<br>
शादयः स्मृताः । तेन अ आ इ ई मेषः । उ ऊ ऋ वृषः । ॠ ऌ ॡ<br>
मिथुनम् । ए ऐ कर्कटः । ओ औ सिंहः । अम् अः श ष स ह ल क्षः<br>
कन्या । कवर्तस्तुला । चवर्गो वृश्चिकः टवर्गो धनुः । तवर्गो<br>
मकरः । पवर्गः कुम्भः । यवर्गो मीनः ।<br>
स्वराशीनामनूक्लं मन्त्रं भजेत् । तथा च<br>
स्वतारराशिकोष्ठानामनुकूलान् भजेन्मनूतिनि नारदवचनात् ।<br>
राशीनां शुद्धता ज्ञेया त्यजेच्छक्रं मृतिं व्ययम् ।<br>
स्वराशेर्मन्त्रराश्यन्तं गणनीयं विचक्षणैः । यदा<br>
तुस्वराशेरज्ञानं तदा साधनामाद्यक्षरसम्बन्धिनं<br>
राशिं गृहीत्वा गणयेत् ॥</p>
<p>नारायणीये &ndash; अज्ञाते राशिनक्षत्रे नामाद्यक्षरदर्शनात्<br>
साध्यस्याक्षरराश्यन्तं गणयेत् साधकाक्षरादिति<br>
रामार्चनचन्द्रिकाधृतत्वाच्च ॥ ११ ॥</p>
<p>तन्त्रराजे &ndash; तेन मन्त्राद्यवर्णेन नाम्नश्चाद्यक्षरेण च ।<br>
गणयेद्यदि षष्ठं वाष्यष्टमं द्वादशन्तु वा ।<br>
रिपुर्मन्त्राद्यवर्ण स्यात्तेन तस्याहितं भवेत् ॥ १२ ॥</p>
<p>रामार्चनचन्द्रिकायाम् &ndash; एकपञ्च-नवबान्धवाः स्मृता<br>
द्वौ च षष्ठदशमाश्च सेवकाः । वह्निरुद्रमुनयस्तु पोषका<br>
द्वादशास्टचतुरस्तु घातकाः । चतुरस्तु घातका इति<br>
विष्णुविषयम् । रामार्चनाचन्द्रिकाघृतत्वाच्च ॥ १३ ॥ शक्तयादौ<br>
षष्ठं वर्जनीयम् । षष्ठाष्टमद्वादशानि वर्जनीयानि<br>
यत्नतः इति वचनात् । तन्त्रराजघृतत्वाच्च ॥ १४ ॥</p>
<p>तन्त्रान्तरे &ndash; द्वादशराशीनामियं सञ्ज्ञा<br>
नामानुरूपं फलम् । लग्नं धनं<br>
भातृबन्धुपुत्रशत्रुकलत्रकम् । मरणं धर्मकर्मायव्यया<br>
द्वादशराशयः । नामानुरूपमेतेषा शुभाशुभफलं<br>
लभेत् । वैष्णवे तु बन्धुस्थाने शत्रुः शत्रुस्थाने बन्दुरिति<br>
पाठः ॥ १५ ॥ लग्ने सिद्धिस्तथा नित्यं घने धनसमृद्धिःदम् ।<br>
भ्रातरि भ्रातृवृद्धिः स्याद्वान्धवे वान्धवप्रियः । पुत्रे<br>
पुत्रविवृद्धिः स्याच्छत्रौ शत्रुविवर्द्धनम् । कलत्रे मध्यमा<br>
प्रोक्ता मरणे मरणं भवेत् । धर्मधर्मविवृद्धिः स्यात् ।<br>
सिद्धिदः कर्मसंस्थितः । आये च धनसम्पत्तिर्व्यये च<br>
सञ्चितव्ययः ॥ १६ ॥</p>
<p>अथ नक्षत्रचक्रम् &ndash; (देखिये चित्र ३)</p>
<p>अ आ अश्विनी देवः । इ भरणी मानुषः । ई उ ऊ कृत्तिका राक्षसः । ऋ<br>
ॠ ऌ ॡ रोहिणी मानुषः । ए मृगशिरो देवः । ऐ आर्द्रा मानुषः । ओ<br>
औ पुनर्वसुर्देवः । क पुष्या देवः । ख ग अश्लेषा राक्षसः । घ<br>
ङ मघा राक्षसः च पूर्वफल्गुनो मानुषः । छ ज<br>
उत्तरफल्गुनी मानुषः । झ ञ हस्ता देवः । ट ठ चित्रा<br>
राक्षसः । ड स्वाती देवः । ढ ण विशाखा राक्षसः । त थ द<br>
अनुराधा देवः । ध ज्येष्ठा राक्षसः । न प फ मूला<br>
राक्षसः । ब पूर्वाषाढामानुषः । भ उत्तराषाढा<br>
मानुषः । म श्रवणा देवः । य र घनिष्ठा रक्षसः । ल<br>
शतभिषा राक्षसः । व श पूर्वभाद्रपदा मानुषः । ष स ह<br>
उत्तरभाद्रपदा मानुषः । अम् अः ल क्ष रेवतो देवः ।</p>
<p>वृहच्छ्रीक्रमे &ndash; उत्तराद्दक्षिणाग्रां तु रेखां<br>
कुर्याच्चतुष्टयीम् । दशरेखाः पश्चिमग्राः कर्त्तव्या वीरवन्दिते<br>
। अश्विन्यादिक्रमेणैव विलिखेत्तारकाः पुनः ॥ १७ ॥ अकारादि-<br>
क्षकारास्तान् द्विचन्द्रवह्निवेदकान । भूमीन्दु नेत्रचन्द्राक्ष्णि<br>
अश्लेषान्तं खगौ प्रिये । द्विभूनेत्र-<br>
नेत्रयुग्मांश्चेन्दुनेत्राग्नि चन्द्रकान् ।<br>
मघादिज्येष्ठापर्यन्तं द्वितीयं नवतारकम् ।<br>
वह्निभूमीन्दुचन्द्रांश्च युग्मेन्दुनेत्र-वह्निकान् । वेदेन<br>
भेदितान् वर्णान् रेवत्यंशगतान् क्रमात् ॥ १८ ॥</p>
<p>तथा च निबन्धे &ndash; पूर्वोत्तर-त्रयञ्चैव भरण्यार्द्राथ<br>
रोहिणी । इमानि मानुषान्याहुर्नक्षत्राणि मनीषिणः ॥ १९ ॥<br>
ज्येष्ठा शतभिषा-मूला धनिष्ठाश्लेषकृत्तिकाः । चित्रा-<br>
मघा-विशाखाः स्युस्तारा राक्षसदेवताः ॥ २० ॥ अश्विनी रेवती<br>
पुष्या स्वातो हस्ता पुनर्वसुः । अनुराधा मृगशिरा श्रवणा<br>
देवतारकाः ॥ २१ ॥</p>
<p>तथा &ndash; स्वजातौ परमा प्रीतिर्मध्यमा भिन्नजातिषु ।<br>
रक्षोमानुषयोर्नाशो वैरं दानवदेवयोः ॥ २२ ॥ जन्म-<br>
सम्पद्विपत्क्षेम-प्रत्यरिः साधको वधः । मित्रं<br>
परममित्रञ्च जन्मादीनि पुनः पुनः ॥ २३ ॥ जन्म तृतीय पञ्चम<br>
सप्तमानि नक्षत्राणि वर्जनीयानि ॥ २४ ॥</p>
<p>तथा च राघवभट्ट &ndash; रसाष्टनवभद्राणि<br>
युगयुग्मगतानि च । इतराणि न भद्राणि तत्त्यज्यानि मनीषिणा<br>
इत्यादि । तत्र स्वनक्षत्रादेव नक्षत्रं गणनीयम् ।<br>
स्वनक्षत्राज्ञाने स्वनामाद्यक्षरसम्बन्धिनक्षत्रादेव<br>
नक्षत्रं गणनीयम् ॥</p>
<p>पिङ्गलातन्त्रे &ndash; प्रकटं यस्य जन्मर्क्षं तस्य जन्मर्क्षतो<br>
भवेत् । प्रनष्टं जन्मभं यस्य तस्य नामर्क्षतो भवेत् । इति<br>
वचनात् । तथा च प्रादक्षिण्येन गणयेत् साधकाद्यक्षरात्<br>
सुधीः । इति वचनात् ।</p>
<p>प्रकारान्तरं निबन्धे &ndash; प्रापालाभात् पटुप्राह्यं<br>
रुद्रस्याद्रिरूरुः करम् । लोकलोपपटुप्रायः खलो घो भेषु<br>
भेदिताः ॥ २५ ॥<br>
पक्षैकत्र्यद्धिरूपावनिभुजशशियुग्मेन्दुपक्षाः ।<br>
युग्मैकद्वियुग्मनेत्रेन्दु-पक्षाग्निचन्द्रकान् ।<br>
त्रयशशिभूरेकपक्षेन्दुनेत्राग्निवेदाः । वर्णाः करमात्<br>
स्वराश्यन्त्यौ रेवत्यंशगतावुभौ । जप्तुर्नक्षत्रादथ<br>
परिगणयेत् जन्म-सम्पत्क्रमेण सुधोरिति वचनात् ॥ २६ ॥</p>
<p>अथ अकथह वक्रम् &ndash; (देखिये चित्र ४)<br>
चतुरस्रे लिखेद्वर्णान् चतुःकोष्ठसमन्विते । चतुःकोष्ठे<br>
चतुश्चतुकोष्ठे षोडश कोष्ठ इति यावत् ॥ २७ ॥</p>
<p>विश्वसारे &ndash; चतुरस्रं लिखेत् कोष्ठं चतुःकोष्ठसमन्वितम्<br>
। पुनश्चतुष्कं तत्रापि लिखेद्धीमान् क्रमेण तु । ततः<br>
षोडशकोष्ठेषु अकारादिवर्णान् प्रादक्षिण्येन लिखेत् ।</p>
<p>तत्र क्रम &ndash; इन्द्वाग्नि-रुद्र-नव-नेत्र-युगार्क-दिक्षु -<br>
ऋत्वष्ट - षोडश-चतुर्दशभौतिकेषु । पाताल-पञ्चदश-<br>
वह्निहिमांशुकोष्ठे वर्णाल्लिखेल्लिपिभवान् क्रमशस्तु धीमान् ॥<br>
नामाद्यक्षरमारभ्य यावन्मन्त्रादिमाक्षरम् ।<br>
चतुर्भिकोष्ठेरेकैकमिति कोष्ठेवतुष्टयम् । पुनः कोष्ठग-<br>
कोष्ठेषु सव्यतो नाम्न आदितः । सिद्धः साध्यः सुसिद्धोऽरिः<br>
क्रमाज्ज्ञेया विचक्षणैः । सव्यतो दक्षिणतः ।</p>
<p>कल्पद्रुमे &ndash; पूर्वापरायतं कृत्वा पञ्चसूत्रम् । तथैव<br>
दक्षिणोदीच्यक्रमेण पञ्चसूत्रकम् । यथा सोडशकोष्ठानि<br>
सम्पद्यन्ते तथा लिखेत् ॥ २९ ॥</p>
<p>विश्वसारे &ndash; अकारादि-हकारान्तं मूलाकोष्ठादितः<br>
सुधीः । दक्षिणावर्तयोगेन कोष्ठे वर्णान् लिखेत् सुधीः । येनैव<br>
लिखनं कुर्यात्तेनैव गणनं स्मृतम् ॥ ३० ॥ सिद्धः साध्यः<br>
सुसिद्धोऽरिः क्रमाज्ज्ञेयो विचक्षणैः । सिद्धः ल्सिद्ध्यति कालेन<br>
साध्यस्तु जपहोमतः । सुसिद्धो ग्रहणादेव रिपुर्मूलं निकृन्तति<br>
॥ ३१ ॥</p>
<p>तन्त्रान्तरे &ndash; सिद्धार्णा बान्धवाः प्रोक्ताः साध्यास्तु<br>
सेवकाः स्मृताः । सुसिद्धाः पोषका ज्ञेयाः शत्रवो घातकाः<br>
स्मृताः ॥ ३२ ॥ जपेन बन्धुः सिद्धः स्यात् सेवकोऽधिकसेवया ।<br>
पुष्णाति पोषकोऽभीष्टं घातको ना शयेद्-ध्रुवम् ॥ ३३ ॥<br>
सिद्धिसिद्धो यथोक्तेन द्विगुणात् सिद्धसाध्यकः । सिद्ध-<br>
सुसिद्धोऽर्द्धजपात् सिद्धारिर्हन्ति बान्धवान् ॥ ३४ ॥ साध्य-सिद्धो<br>
द्विगुणकः साध्य-साध्यो निरर्थकः । तं सुसिद्धो द्विगुणजपात्<br>
साध्यारिर्हन्ति गोत्रजान् ॥ ३५ ॥ सुसिद्धसिद्धोऽर्द्धजपात् तत्साध्यो<br>
द्विगुणाधिकात् । तत्सिद्धो ग्रहादेव सुसिद्धारिः स्वगोत्रहा ॥ ३६ ॥<br>
अरिसिद्धः सुतान् हन्यात् अरिसाध्यस्तु कन्यकाः । तत्सुसिद्धस्तु<br>
पत्नीघ्नस्तदरिर्हन्ति साधकम् ॥ ३७ ॥</p>
<p>अथ वैरिमन्त्रपरित्यागप्रमाणमाह तन्त्रे &ndash;</p>
<p>गवा क्षीरे द्रोणमिते जपेन्मन्त्रशताष्टकम् । पीत्वा<br>
क्षीरं जले तद्वत् समुच्चार्य त्यजेत्तथा । अनेनैव विधानेन<br>
वैरिमन्त्राद्विमुच्यते ॥ ३८ ॥ अरिमन्त्र विदित्वा तु न पुनः प्रजेपेच्च<br>
तत् । सन्त्यज्य तत् देवतायास्तस्या अन्यं भजेन्मनुम् ॥ ३९ ॥</p>
<p>द्रोणपरिमाण यथा तन्त्रान्तरे &ndash; पलद्वयन्तु प्रसृतिः<br>
कुडवं तच्चतुष्टयम् । चतुर्भिः कुडवैः प्रस्थः<br>
प्रस्थाश्चत्वार आढकम् । चतुर्भिराढकैर्द्रोणः कथितो<br>
मानवेदिभिः ॥ ४० ॥<br>
प्रकारान्तरमाह रुद्रयामले &ndash; वटपत्रे लिखित्वारि-<br>
मन्त्रं स्रोतसि निक्षिपेत् । एवं मन्त्रविमुक्तिः स्यादित्याह<br>
भगवान शिवः ॥ ४१ ॥</p>
<p>अथ अकडम-चक्रम् &ndash; (देखिये चित्र ५)</p>
<p>रेखाद्वयं पूर्वपरेण कुर्यात्तन्मध्यतो<br>
याम्यकुबेरभेदात् । महेशरक्षोधिपतिक्रमेण तिर्यक् तथा<br>
वायुहुताशनेन ॥ ४२ ॥ अकारादिक्षकारान्तान् क्लीवहीनान<br>
लिखेत्ततः । ऋ ॠ वर्णद्वयम् ऌ ॡ तद्धि क्लीवं प्रचक्षते ॥ ४३ ॥<br>
एकैकक्रमतो लेख्यान् मेषादिषु वृषान्तकान् । गणयेत् क्रमशो<br>
भद्रे । नामादि वर्ण पूर्वकान् । मेषादितोऽपि मीनान्तं गणयेत्<br>
क्रमशः सुधीः ॥ ४४ ॥ जप्तुः स्वनामतो मन्त्री<br>
यावन्मन्त्रादिमाक्षरम् ॥</p>
<p>रत्नावल्याम् &ndash; द्वादशाख्ये राशिचक्रे<br>
कूटषण्डविवर्जितान् । आदिहन्ताद् लिखेद्वर्णान्<br>
पुरतोयावदीश्वरम् । सिद्ध-साध्य-सुसिधारीन् पुनः<br>
सिद्धादयः पुनः । नवैकपञ्चमे सिद्धः साध्यः<br>
षड्दशयुग्मके । सुसिद्धस्त्रिसप्तके रुद्रे वेदाष्टद्वादशे रिपुः<br>
एतत्ते कथितं देवि । अकडमादिकमुत्तमम् । इदं तु<br>
गोपालविषयकमेव । गोपालेऽकऽकडमः स्मृत इति वचनात् ॥ ४५ ॥</p>
<p>शिवविषयेऽपि &ndash; वैष्णवं राशिसंशुद्धं<br>
शैवञ्चाकडमं स्मृतम् । इति यामलीयात् ॥ ४६ ॥</p>
<p>तथा च वाराहोतन्त्रे &ndash; ताराशुद्धिर्वैष्णवानां<br>
कोष्ठशुद्धिः शिवस्य च । राशिशुद्धिस्त्रैपुरे च<br>
गोपालेऽकडमः स्मृतः ॥ ४७ ॥</p>
<p>अथ ऋणि-धनि चक्रम् &ndash; (देखिये चित्र ६)</p>
<p>तद्यथा &ndash; कोष्ठान्येकादशान्येव वेदेन पूरितानि च ।<br>
अकारादिहकारान्तान् लिखेत् कोष्ठेषु तत्त्ववित् ॥ ४८ ॥ प्रथमं<br>
पञ्चकोष्ठेषु ह्रस्वदीर्घकमेण तु । द्वयं द्वयं लिखेत्तत्र<br>
विचारे खलु साधकः । शेषेष्वेकैकशो वर्णान् क्रमशस्तु लिखेत्<br>
सुधीः ॥ ४९ ॥ तथा द्वौ द्वौ स्वरौ पञ्चसु कोष्ठकेषु शेषान्<br>
स्वरान षट्सु षडेकमेकम् । कादीन हशेषान् विलिखेत्ततोर्णान्<br>
एकैकमेकादश-कोष्ठकेषु । षट्काल-काल-वियदग्नि-<br>
समुद्र-वेद-खाकाश-शून्य-दहनाः खलु<br>
साध्यवर्णाः । युग्म-द्वि-पञ्च वियदन्वर -षुक् शशाङ्क-<br>
व्योमाद्धि-वेदशशिनः खलु साधकार्णाः । नामाज्झला<br>
दकठवाद्-गजभुक्तशेषं ज्ञात्वोभयोरधिकशेषमृणं<br>
धनं स्यात् ॥ ५० ॥<br>
अस्यार्थ &ndash; साध्यवर्णान् स्वर-व्यञ्जन-भेदेन<br>
पृथक्कृतानि षट्कालाद्यङ्कैर्गुणितानि कृत्वा तथा<br>
साधकनामाक्षराणि स्वरव्यञ्जनरूपेण पृठक् कृतान्<br>
युग्माद्यैरङ्कर्गुणितान् कृत्वा अष्टसङ्ख्याभिर्हृत्वा उभयोः<br>
साध्यसाधकयोर्यदधिकं तदृणं यन्न्यूनं तद्धनम् ।<br>
एवं ज्ञात्वा मन्त्रं दद्यात् । मन्त्रश्चेदृणी भवति तदा<br>
मन्त्रः श्भदो भवति धनी चेन्न ॥ ५१ ॥</p>
<p>तथा च तन्त्रान्तरे &ndash; मन्त्रो यद्यधिकाङ्कः स्यात्तदाः<br>
मन्त्रं जपेत् सुधीः । समेऽपि च जपेन्मन्त्रं न जपेत्तु ऋणाधिके ।<br>
शून्ये मृत्युं विजानीयास्तस्माच्छून्यं परित्यजेत् । ऋणाधिके<br>
धने ॥ ५२ ॥</p>
<p>तथा &ndash; इन्द्रर्क्ष नेत्र रवि-पञ्चदशर्त्तु<br>
वेदवह्न्यायूधाष्टनवाभिर्गुणितांश्च साध्यान् । दिग्भू-<br>
गिरि-श्रुति-गजाग्नि-मुनीषु-वेदषड्वह्निभिस्तु गुणितानथ<br>
साधकार्णान् । षट्कालेत्यादिकन्तु विष्णुविषयं<br>
रामार्चनचन्द्रिकाधृतत्वादिति केचित् । वस्तुतस्तु पूर्वस्यैव<br>
विवरणमिदम् ॥ ५३ ॥</p>
<p>तथा च इन्द्रर्क्षनेत्र ईत्याद्यभिधाय<br>
नामार्णकोष्ठाङ्कमथाभिहन्यादेकादि-रुद्राकगतं<br>
क्रमेण इति ॥ ५४ ॥</p>
<p>व्यक्तं रुद्रयामले &ndash; साध्याङ्कान् साधाकाङ्कांश्च<br>
पूरयेद्ग्रहसङ्ख्यया । गुणिते हृतेऽष्टाभिर्यच्छेषं जायते<br>
स्फुटम् । तदङ्कं कथयाम्यत्र एकादशगृहं स्थितम् ।<br>
ईत्युक्त्वा षट्काल-काल इत्युक्तम् ॥ ५५ ॥</p>
<p>तन्त्रार्णवे &ndash; मन्त्रस्त्वृणी शुभफलोऽप्यशुभो धनी च<br>
तुल्यं यदा समफलः कथितो मूनीन्द्रैः ॥ ५६ ॥</p>
<p>अन्यत्र &ndash; शून्ये मृत्युमवाप्नोति धने च विफल भवेत् । ऋणे<br>
तु प्राप्तिमात्रेण सर्वसद्धिस्तु जायते ॥ ५७ ॥</p>
<p>प्रकारान्तरम् &ndash; नामाद्यक्षरमारभ्य<br>
यावन्मन्त्रादिमाक्षरम् । त्रिधा कृत्वा स्वरैर्भिन्नं<br>
तदन्यद्विपरीतकम् । अस्यार्थः साधकानामाद्यक्षरतो<br>
गणनया यावन्मन्त्राद्यक्षरं तत्सङ्ख्यं त्रिधा कृत्वा<br>
सप्तभिहृत्वा अधिकम् ऋणं शेषं धनं स्यात् । अन्यदिति<br>
मन्त्राद्यक्षरमारभ्य यावत् साधकनामाद्यक्षरं भवेत्<br>
तावत्सङ्ख्यां सप्तगुणं कृत्वा त्रिभिर्हरेत् ॥ ५८ ॥</p>
<p>अन्यच्च पिङ्गलामते &ndash; साध्यनामद्विगुणितं साधकेन<br>
समन्वितम् । अष्टाभिश्च हरेच्छेषं तदन्यद्विपरीतकम् ।</p>
<p>अस्यार्थः &ndash; साध्यनाम स्वरव्यञ्जनभेदेन द्विगुणीकृत्य<br>
साधकनामाक्षरेण स्वरव्यञ्जनभेदेन संयोज्य<br>
अष्टार्भिर्हृत्वा ऋणं धनं ज्ञेयम् । अन्यदिति<br>
साधकनामाक्षरं स्वरव्यञ्जनभेदेन द्विगुणीकृत्य<br>
साध्याक्षरेण स्वरव्यञ्जन भेदेन संयोज्य अष्टार्भिर्हृत्वा<br>
अधिकम् ऋणं शेषं धनं ज्ञेयम् ॥ ५९ ॥</p>
<p>नामग्रहणप्रकारमाह सनत्कुमारोये &ndash;</p>
<blockquote>
<p>पितृमातृकृतं नाम त्यक्त्वा<br>
शर्मादि-देवकान् । श्रीवर्णञ्च ततो हित्वा चक्रेषु<br>
योजयेत् क्रमात् ॥ ६० ॥</p></blockquote>
<p>नामग्रहणप्रकारमाह पिङ्गलायाम् &ndash; प्रसिद्धः<br>
यद्भवेन्नाम कंवास्य जन्मनाम च । यतीनां पुष्पपातेन<br>
गुर्णा यत् कृतं भवेत् ॥ ६१ ॥</p>
<p>तन्त्रान्तरे &ndash; लोकप्रसिद्धमथवा मात्रा पित्रा तथा कृतम् ॥<br>
६२ ॥<br>
रुद्रयामले &ndash; सुप्तो जागर्त्ति येनासौ दूरस्थः प्रतिभाषते ।<br>
वदत्यन्यमनस्कोऽपि तन्नाम ग्राह्यमेव च ॥ ६३ ॥<br>
देवताभेदेन चक्रविचारस्यावश्यकता वाराहीतन्त्रे यामलादौ<br>
च &ndash;<br>
ताराशुद्धिर्वैष्णवानां कोष्ठशुद्धिः शिवस्य च ।<br>
राशिशुद्धिस्त्रैपुरे च गोपालेऽकडमः स्मृतः ॥ ६४ ॥ अकडमो<br>
रामचन्द्रे गणेशे हरचक्रकम् । कोष्ठचक्रं वराहस्य<br>
महालक्ष्म्याः कुलाकुलम् ॥ ६५ ॥ नामादिचक्रं सर्वेषां<br>
भूतचक्रं तथैव च । त्रैपुरं तारके चक्रे शुद्धं मन्त्रं<br>
जपेद्बुधः ॥ ६६ ॥</p>
<p>तथा &ndash; वैष्णवं राशिसंशुद्धं शैवञ्चाकडमं<br>
स्मृतम् । कालिकायाश्च तारायास्ताराचक्रं शुभावहम् ॥ ६७ ॥<br>
चण्डिकायास्तारकोष्ठे गोपालेऽकडमं स्मृतम् हरचक्रे<br>
सर्वमन्त्रं धनाधिक्ये न चाश्रयेत् ॥ ६८ ॥ ऋणाधिक्ये शुभं<br>
विद्याद्घनाधिक्ये च नो विधिः । दोषान् संशोध्य<br>
गृह्णीयान्मध्यदेशोद्भवस्य च ॥ ६९ ॥ ऋणी मन्त्रः शुभफलो<br>
धनी मन्त्रोऽशुभप्रदः । तुल्यं यदा शुभफलं कथितो<br>
मुनिसत्तमैः ॥ ७० ॥</p>
<p>अन्यत्रापि शून्ये मृत्युमवाप्नोति धने च विफलं भवेत् ।<br>
ऋणे च प्राप्तिमात्रेण सर्वासिद्धिस्तु जायते ॥ ७१ ॥</p>
<p>अथ दीक्षाप्रकरणम् &ndash;</p>
<p>गुरुदीक्षापूर्वदिने स्वशिष्यमभिमन्त्रयेत् ।<br>
दर्भशय्यां परिष्कृत्य शिष्यं तत्र निवेशयेत् ॥ ७२ ॥<br>
स्वापमन्त्रेण मन्त्रज्ञः शिशोः शिखां प्रबन्धयेत् ।<br>
तन्मन्त्रं स्वापसमये पठेद्वारत्रयं शिशुः ॥ ७३ ॥ श्री गुरोः<br>
पादुकां ध्यात्वा उपवासी जितेन्द्रियः । तारो हिलिद्वयं<br>
शूलपाणये द्विठ ईरितम् ॥ ७४ ॥ वारत्रयं पठित्वा तु उपवासी<br>
जितेन्द्रियः । श्री गुरोः पादुकां ध्यात्वा शयीत कुशशायने ॥ ७५<br>
॥</p>
<p>मन्त्रान्तरम् &ndash; स्वपमानस्य मन्त्रोऽयं शम्भुना<br>
परिकीर्तितः । नमो जय त्रिनेत्राय पिङ्गलाय महात्मने । रामाय<br>
विश्वरूपाय स्वप्नाधिपतये नमः । स्वप्ने कथय मे तथ्यं<br>
सर्वकार्येष्वशेषतः । क्रियासिद्धिं विधास्यामि<br>
त्वत्प्रसादान्महेश्वर । इति मन्त्रेण सच्छिष्यो देवं प्रार्थ्य<br>
स्वपेच्च वा । स्वप्ने शुभाशुभं दृष्टं पृच्छेत्प्रातः शिशुं<br>
गुरुः । कन्यां छत्रं रथं दीपं प्रासादं कमलं नदीम् ।<br>
कुञ्जरं वृषभं माल्यं समुद्रं फणिनं द्रुमम् ।<br>
पर्वतं तुरगं मेध्यमाममांसं सुरासवम् । एवमादीनि<br>
सर्वाणि दृष्ट्वा सिद्धिमवाप्नुयात् । इति मन्त्रसिद्धिज्ञापनार्थं<br>
शिष्याभिमन्त्रणम् ॥ ७६ ॥</p>
<p>अथ दीक्षायां कालनिर्णय &ndash;</p>
<p>गौतमीये &ndash; मन्त्रारम्भस्तुचैत्रे स्यात् समस्तपुरुषार्थदः ।<br>
वैशाखे रत्नलाभः स्यात् ज्यैष्ठे तु मरणं भवेत् । आषाडे<br>
बन्धुनाशः स्यात् पूर्णायुः श्रावणे भवेत् । प्राणनाशो<br>
(प्रजानाशो) भवेद्भाद्रे आश्विने रत्नसञ्चयः ॥ ७७ ॥ कार्तिके<br>
मन्त्रसिद्धिः स्यात् मार्गशीर्षे तथा भवेत् । पौषे तु शत्रु-पीडा<br>
स्यात् माघे मेधाविवर्द्धनम् ॥ ७८ ॥ फाल्गुने सर्वकामाः<br>
स्युर्मलमासं विवर्जयेत् ॥ ७९ ॥ चैत्रे तु गोपालविषयं गौतमीये<br>
उक्तत्वात् ॥ ८० ॥ मधुमासे भवेद्दीक्षा दुःखाय मरणाय च । इति<br>
योगिनीतन्त्रात् नान्यत्र ॥ ८१ ॥</p>
<p>तथा &ndash; ज्यैष्ठे मृत्युप्रदा विद्या आषाढे सुखसम्पदः ।<br>
इति योगिनीहृदयादाषाढे श्रीविद्यायां न दोषः । तत्र मासः<br>
सौर एव । सौरे मासि शुभा दीक्षा न चान्द्रे न च तारके इति<br>
गौतमीयात् ।</p>
<p>वैशम्पायन-संहितायान् &ndash; मन्त्रस्यारम्भणं मेषे<br>
धन्धान्यप्रदं भवेत् । वृषे मरणमाप्नोति<br>
मिथुसेऽपत्यनाशनम् । कर्कटे मन्त्रसिद्धिः स्यात् सिंहे<br>
मेधविनाशनम् । कन्या लक्ष्मीप्रदा नित्यं तुलायां<br>
सर्वसिद्धयः वृश्चिके स्वर्णलाभः स्यात् धनुर्मानविनाशकम् ।<br>
मकरः पुण्यदः प्रोक्तः कुम्भोः धनसमृद्धिदः । मीनो<br>
दुःखप्रदो नित्यमेवं मासविधिक्रमः ॥ ८२ ॥</p>
<p>अथ दीक्षायां वारनिर्णयः</p>
<p>रविवारे भवेत् वित्तं सोमे शान्तिर्भवेत् किल । आयुरङ्गारको<br>
हन्ति तत्र दीक्षां विवर्जयेत् ॥ ८३ ॥ बुधे सौन्दर्यमाप्नोति ज्ञानं<br>
स्यात्तु बृहस्पती । शुक्रे सौभाग्यमाप्नोति यशोहानिः शनैश्चरे ॥<br>
८४ ॥</p>
<p>अथ दीक्षायां तिथिनिर्णय &ndash;</p>
<p>आगमकल्पद्रुमे &ndash; प्रतिपदि कृता दीक्षा ज्ञाननाशक्री मता ।<br>
द्वितीयायां भवेज्ज्ञानं तृतीयायां शुचिर्भवेत् ॥ ८५ ॥<br>
चतुर्थ्यां वित्तनाशः स्यात् पञ्चम्यां बुद्धिवर्द्धनम् ।<br>
षष्ठ्यां ज्ञानक्षयः सौख्यं लभते सप्तमीदिने ॥ ८६ ॥<br>
अष्टम्यां बुद्धिनाशं स्यान्नवम्यां वपुषः क्षयः ॥ ८७ ॥<br>
दशम्यां राजसौभाग्येकादश्यां शुचिर्भवेत् ॥ ८८ ॥<br>
द्वादश्यां सर्वशुद्धिः स्यात् त्रयोदश्या दरिद्रता ॥ ८९ ॥<br>
तिर्यग्योनिश्चतुर्दश्यां हानिर्मासावसानके । पक्षान्ते<br>
धर्मवृद्धिः स्यादस्वाध्यायं विवर्जयेत् ॥ ९० ॥<br>
अस्वाध्यायमाह &ndash;<br>
सन्ध्यागर्जितनिर्घोषभूकम्पोल्लकानिपातनम् ॥ ९१ ॥<br>
एतानन्यांश्च दिवसान् श्रुत्युक्तान् परिवर्जयेत् ॥ ९२ ॥ द्वितीया<br>
पञ्चमी चैव षष्ठी चैव विशेषतः ॥ ९३ ॥ द्वादश्यामपि<br>
कर्त्तव्यं त्रयोदश्यामथापि वा ॥ ९४ ॥ इति यत्<br>
षष्ठीत्रयोदशीविधानं तद्विष्णुविषयं<br>
रामार्चनचन्द्रिकाघृततत्वात् ॥ ९५ ॥ पञ्चमी सप्तमी षष्ठी<br>
द्वितीया पूर्णिमा तथा ॥ ९६ ॥ त्रयोदशी च दशमी प्रशस्ता<br>
सर्वकमदा । इति सनत्कुमारवचनात् षष्ठीविधानमपि ।</p>
<p>शिवविषये दशमीसप्तम्योर्निषेधमाह &ndash; शुक्लपक्षस्य<br>
दशमी सप्तमी च विशेषतः । निन्द्या सदैव षष्ठी स्यादिति<br>
शैवागमान्तरे ॥ ९७ ॥</p>
<p>अथ दीक्षायां नक्षत्र निर्णय &ndash;</p>
<p>अश्विन्यां सुखमाप्नोति भरण्यां मरणं ध्रुवम् ।<br>
कृत्तिकायां भवेद्दुःखी रोहिण्यां वाक्पतिर्भवेत् ॥ ९८ ॥<br>
मृगशीर्षे सुखावाप्तिरार्द्रायां बन्धुनाशनम् । पुनर्वसौ<br>
धनाढ्यः स्यात् पुष्ये शत्रुविनाशनम् ॥ ९९ ॥ अश्लेषायां<br>
भवेन्मृत्युर्मघायां दुःखमोचनम् । सौन्दर्यं<br>
पूर्वफल्गुन्यां प्रानोति च न संशयः ॥ १०० ॥<br>
ज्ञानीञ्चोत्तरफल्गुन्यां हस्तायाञ्च धनी भवेत् । चित्रायां<br>
ज्ञानसिद्धिः स्यात् स्वात्यां शत्रुविनाशनम् ॥ १ ॥ विशाखायां<br>
सुखं चानुराधायां बन्धुवर्द्धनम् । ज्येष्ठायां<br>
सुत्रहानिः स्यान्मूलायां कीर्तिवर्द्धनम् ॥ २ ॥<br>
पूर्वाषाढोत्तराषाढे भवेतां कीर्त्तिदायिके । श्रवणायां<br>
भवेदुःखी धनिष्ठायां दरिद्रता ॥ ३ ॥ बुद्धिः<br>
शतभिषायां स्यात् पूर्वभाद्रे सुखी भवेत् ।<br>
सौख्यञ्चोत्तरभाद्रे च रेवत्यां कीर्तिवर्द्धनम् ॥ ४ ॥</p>
<p>आर्द्राकृत्तिकयोर्निषेधस्तु शिववह्नीतरविषये<br>
तथा च &ndash; आर्द्रायां कृत्तिकायाञ्च मन्त्रारम्भः<br>
प्रशस्यते । यदीशस्य कृशानोर्वा मन्त्रारम्भो यथाक्रमम् ॥ ५ ॥</p>
<p>तन्त्रान्तरे &ndash; अश्विनी-भरणी-स्वाती-विशाखाहस्तभेषु च ।<br>
ज्येष्ठोत्तरात्रयेष्वेवं</p>
<p>तसा० २</p>
<p>कुर्यान्मन्त्राभिषेचनम् । इति ज्येष्ठाभरण्योर्यद्विधानं<br>
तत्रामविषयमगस्त्यसंहितोक्तत्वात् ॥ ६ ॥</p>
<p>अथ योगनिर्णय &ndash;</p>
<p>विश्वासारे &ndash; शुभः सिद्धस्तथायुष्मान् ध्रुवयोगस्ततः<br>
परम् । प्रीतिसौभाग्ययोगश्च बुद्धियोगस्ततः परम् । हर्षणश्च<br>
तथा योगः सर्वत्रन्त्रे शुभावहाः ॥ ७ ॥</p>
<p>रत्नाबल्याम् &ndash; योगाः स्युः प्रीतिरायुष्मान् सौभाग्यः<br>
शोभनो धृतिः । वृद्धिर्ध्रुवः सुकर्मा च साध्यः शुक्रश्च<br>
हर्षणः । वरीयांश्च शिवः सिद्धो ब्रह्म ऐन्द्रश्च षोडश ॥ ८ ॥</p>
<p>अथ करणनिर्णय &ndash;</p>
<p>वव-बालव-कौलव-तैतिला वणिजस्तदनन्तरम् । करणानि<br>
शुभान्येव सर्वतन्त्रेषु भाषितम् ॥ ९ ॥</p>
<p>अथ लग्ननिर्णय &ndash;</p>
<p>वृषे सिंहे च कन्यायां धनुर्मीनख्यलग्नके ।<br>
चन्द्रतारानुकूले च कुर्याद्दीक्षाप्रवर्त्तनम् ॥ १० ॥</p>
<p>तथा &ndash; स्थिरलग्नं विष्णुमन्त्रे शिवमन्त्रे चरः शुभम् ।<br>
द्विस्वभावतं लग्नं शक्तिमन्त्रे प्रशस्यते ॥ ११ ॥</p>
<p>अगस्त्यसंहितायाम् &ndash; त्रिषडायगताः पापाः शुभाः<br>
केन्द्रत्रिकोणगाः । दीक्षायास्तु शुभाः सर्वे वक्रस्थाः<br>
सर्वनाशकाः ॥ १२ ॥</p>
<p>अथ पक्षनिर्णय &ndash;</p>
<p>शुक्लपक्षे शुभा दीक्षा कृष्णेऽप्यापञ्चमद्दिनात् ॥ १३ ॥<br>
अगस्त्यसंहितायाम् &ndash; शुक्लपक्षे तु कृष्णे वा दीक्षा सर्वत्र<br>
शोभना ॥ १४ ॥</p>
<p>कालोत्तरे तु &ndash; भूतिकामैः सिते सदा मुक्तिकामैः<br>
कृष्णपक्षे इति शेषः । निषिद्धामासेषु तत्तद्विशेषो<br>
मुनिभिरुदितः ।</p>
<p>रत्नावल्याम् &ndash; षष्ठी भाद्रपदे मासि ईषे कृष्णाचतुर्दशी<br>
। कार्तिके नवमी शुक्ला मार्गे शुक्ला तृतीयका । पौषे तु नवमी<br>
शुक्ला माघे शुक्ला चतुर्थिका । फाल्गुने नवमी शुकला चैत्रे<br>
कामचतुर्द्दशी । त्रयोदशीति केचित् ॥ १५ ॥ वैशाखे चाक्षया चैव<br>
ज्यैष्ठे दशहरा तिथिः । आषाढे पञ्चमी शुक्ला श्रावणे<br>
कृष्णपञ्चमी ॥ १६ ॥ एतानि देवपर्वाणि तीर्थकोटिफलं लभेत् ।<br>
अत्र दीक्षा प्रकर्त्तव्या न मासञ्च न परीक्षयेत् ॥ १७ ॥ न वारं<br>
न च नक्षत्रं न तिथ्यादिकदूषनम् । न योगकरणञ्चैव<br>
शङ्करेण च भाषितम् ॥ १८ ॥</p>
<p>अन्यच्च मतम् &ndash; चैत्रे त्रयोदशी शुक्ला वैशाखैकादशी सिता<br>
। ज्येष्ठे चतुर्दशी कृष्णा आषाढे नागपञ्चमी ॥ १९ ॥<br>
श्रावणैकादशी भद्रे रोहिणीसहिताष्टमी । आश्विने च<br>
माहापुन्या महाष्टम्यप्यभीष्टदा ॥ २० ॥ कार्तिके नवमी<br>
शुक्ला मार्गशीर्षे तथा सिता । षष्ठी चतुर्दशी पौषे<br>
माघेऽप्येकादशी सिता । फाल्गुने च सिता षष्ठी चेति<br>
कालविनिर्णयः ॥ २१ ॥</p>
<p>योगिनीतन्त्रे &ndash; अयने विषुवे चैव ग्रहणे चन्द्रसूर्ययोः ।<br>
रविसङ्क्रान्तिदिवसे युगाद्यायां सुरेश्वरि ॥ २२ ॥ मन्वन्तरासु<br>
सर्वासु महापूजादिनेषु च । चतुर्थी पञ्चमी चैव<br>
चतुर्दश्यष्टमी तथा ॥ तिथयः शुभदाः प्रोक्ता<br>
दीक्षाग्रहणकर्मणि । इद्यादिवचनाच्चतुर्दश्यष्टमीति<br>
शक्तिविषयम् ॥ २३ ॥ चतुर्थीति गणेशविषयं तत्तत्कल्पोक्तत्वात् ॥ २४ ॥<br>
निन्दितेष्वपि मासेषु दीक्षोक्ता ग्रहण शुभा ।<br>
सूर्यग्रहणकालस्य समानो नास्ति भूतले । विशेषतो महादेवि<br>
दीक्षाग्रहणकर्मणि । तत्र यद्यत्कृतं सर्वमनन्तफलदं<br>
भवेत् । रविसङ्क्रमणे चैव सूर्यस्य ग्रहणे तथा । तत्र<br>
लग्नादिकङ्किञ्चिन्न विपर्य कथञ्चन । रविसङ्क्रमणे चैव<br>
नान्यदन्वेषितं भवेत् । न वारतिथिमासादिशोधनं<br>
सूर्यपर्वणि । एवं चन्द्रग्रहणेऽपि ॥ २५ ॥</p>
<p>तथा च रुद्रयामले &ndash; न कुर्यात् शाक्तिकीं दीक्षामुपरागे<br>
विभावसौ । न कुर्य्याद्वैष्णवीं तान्तु यदि चन्द्रमसो ग्रहः ।<br>
एतच्च गोपाल-श्रीविद्येतर-विषयम् ॥ २६ ॥ अन्येषु पर्वयोगेषु<br>
ग्रहणे चन्द्रसूर्ययो । इति गौतमीयात् ॥ २७ ॥ प्रशस्ता सकला दीक्षा<br>
स्व स्व वारे तदा भवेत् । सूर्यग्रहणकाले तु नान्यदन्वेषितं<br>
भवेत् । इति योगिनीहृदयाच्च ॥ २८ ॥</p>
<p>तारादौ तु विशेषो यथा &ndash; दीक्षाकालां प्रवक्ष्यामि<br>
नीलतन्त्रानुसारतः । कृष्णपक्षस्य चाष्टम्यां शुभे लग्ने<br>
शुभे क्षणे ॥ २९ ॥ पूर्वभाद्रपदायुगे मित्रतारादिसंयुते ।<br>
अथवाप्यनुराधायां रेवत्यां वा प्रशस्यते ॥ ३० ॥<br>
जानीयाच्छोभनं कालं मन्त्रस्य ग्रहणं प्रति । ईषे चैव<br>
विशेषेण कार्तिके च विशेषतः ॥ ३१ ॥</p>
<p>सूर्यग्रहणे विशेषमाह रत्नावलीधृतयामले &ndash; श्रीपरा-<br>
कालि बीजानि लोपादौर्गश्च यो मनुः । सूर्यस्य ग्रहणे लब्धो<br>
नृणां मुक्तिफलप्रदः ॥ ३२ ॥ अमावस्या सोमवारे भौमवारे<br>
चतुर्दशी । सप्तमी रविवारे च सूर्यपर्वशर्तः समाः ॥ ३३ ॥<br>
कुलार्णवे &ndash; सप्तमो रविवारे च सोमे दर्शस्तथैव च ।<br>
चतुर्थी कुजवारे च अष्टमी च वृहस्पतौ । देवपर्वसमा ज्ञेया<br>
तासु दीक्षां समाचरेत् ॥ ३४ ॥</p>
<p>यामले &ndash; पुष्यतीर्थे कुरुक्षेत्रे देवीपीठचतुष्टये । प्रयागे<br>
श्रीगिरौ काश्यां कालाकां न शोधयेत् ॥ ३५ ॥</p>
<p>विष्णुयामले &ndash; देवीबोधं समारभ्य यावत् स्यान्नवमी<br>
तिथिः । कृता तासु बुधैर्दीक्षा सर्वाभीष्टफलप्रदा ॥ ३६ ॥<br>
शुक्लपक्षे विशेषेण तत्रापि तिथिरष्टमी । तत्रापि शारदी दुर्गा<br>
यत्र देवो गृहे गृहे । तत्र दीक्षा प्रकर्त्तव्या मासर्क्षादीन् न<br>
शोधयेत् ॥ ३७ ॥</p>
<p>तथा &ndash; बोधने चैव दुर्गायाः कालाकालं न शोधयेत् ।<br>
अशोकाख्याष्टमी यत्र रामाख्या नवमी तथा । लग्ने<br>
वाप्यथवाऽलग्ने यत्र तत्र तिथावपि । गुरोराज्ञानुरूपेण<br>
दीक्षा कार्या विशेषतः ॥ ३८ ॥ चतुर्थ्यङ्गारवारे च दिवसे<br>
त्रिदिनस्पृशि । तत्र लग्नादिकं किञ्चिन्न विचार्य कथञ्चन ॥ ३९ ॥</p>
<p>समयातन्त्रे &ndash; युगाद्यानां जन्मदिने विवाहदिवसे तथा ।<br>
विषुवायनयोर्द्वन्द्वे नैव किञ्चिद्विचारयेत् ॥ ४० ॥</p>
<p>तथा &ndash; शिष्यानाहूय गुरुणा कृपया यदि दीयते । तदा<br>
लग्नादिकं किञ्चिन्न विचार्य कदाचन् ॥ ४१ ॥ सर्वे वारा ग्रहाः<br>
सर्वे नक्षत्राणि च राशयः । यास्मिन्नहनि मन्त्रज्ञो गुरुः सर्वे<br>
शुभावहाः ॥ ४२ ॥</p>
<p>योगिनीतन्त्रे &ndash; ग्रहणे च महातीर्थे नास्ति कालस्य निर्णयः ॥<br>
४३ ॥<br>
अथ वक्ष्यामि दीक्षायाः स्थानं तन्त्रानुसारतः ।<br>
गोशालायां गोरुर्गेहे देवागारे च कानने । पुण्यक्षेत्रे<br>
तथोद्याने नदीतीरे च मन्त्रवित् । धात्री बिल्वसमीपे च पर्वताग्रे<br>
गुहासु च । गङ्गायास्तु तटे वापि कोटिकोटिगुणं भवेत् ॥ ४४ ॥</p>
<p>निषिद्धस्थानमाह &ndash; गयायां भास्करक्षेत्रे विरजे<br>
चन्द्रपर्वते । चटुले च मतङ्गे च तथा कन्याश्रमेषु च । न<br>
गृह्णीयात्ततो दीक्षा तीर्थष्वेतेषु पार्वति ॥ ४५ ॥</p>
<p>वाराहीतन्त्रे &ndash; शुक्रोऽस्तो यदि वा वृद्धी गुर्वादित्यो<br>
भवेद्यदि । मेषवृश्चिक-सिंहेषु तदा दोषो न विद्यते ।<br>
महाविद्यासु सर्वासु कालादि-विचारो नास्ति तदुक्तं<br>
मुण्डमालातन्त्रे &ndash; कालादिशोधनं नास्ति न चामित्रादिदूषणम्<br>
॥ ४६ ॥</p>
<p>अथ मालानिर्णय &ndash;</p>
<p>सनत्कुमारसंहितायां &ndash; तर्जनी मध्यमानामा<br>
कनिष्ठा चेति ताः क्रमात् । तिस्रोऽङ्गुल्यस्त्रिपर्वाणो मध्यमा<br>
चैकपर्विका । पर्वद्वयं मध्यमायां मेरुत्वेनोपकल्पयेत् ॥ ४७<br>
॥</p>
<p>तत्र क्रममाह सत्कुमारसंहितायाम् &ndash; अनामा-<br>
मध्यमारभ्य कनिष्ठादित एव च । तर्जनीमूलपर्यन्तं<br>
दशपर्वसु सञ्जपेत् ॥ ४८ ॥</p>
<p>तथा &ndash; अनामामूलमारभ्य कनिष्ठादित एव च ।<br>
तर्जनीमध्यपर्यन्तमष्टपर्वसु सञ्जपेत् । एतद्वचनन्तु<br>
अष्टोत्तरशतविषयम् विष्णुविषयञ्च ॥ ४९ ॥</p>
<p>शक्तिविषये पुनः &ndash; अनामिकात्रयं पर्व कनिष्ठा च<br>
त्रिपर्विका । मध्यमायाश्च त्रितयं तर्जनीमूलपर्वणि ।<br>
तर्जन्यऽग्रे तथा मध्ये यो जपेत् स तु पापकृत् । इति श्रीक्रम वचनात्<br>
॥ ५० ॥</p>
<p>तथा हंसपारमेश्वरे &ndash; पर्वरयमनामायाः परिवर्तेन<br>
वै क्रमात् । पर्वत्रयं मध्यमायास्तर्जन्येकं समाहरेत् ।<br>
पर्वद्वयञ्च तर्जन्या मेरुं तद्विद्वि पार्वति । शक्तिमाला<br>
समाख्याता सर्वतन्त्रप्रदीपिका ॥ ५१ ॥</p>
<p>तथा &ndash; अनामामूलमारभ्य प्रादक्षिण्यक्रमेण च ।<br>
मध्यमामूल पर्यन्तमष्टपर्वसु सञ्जपेत् ।<br>
इदमप्यष्टोत्तरशतादिविषयम् ॥ ५२ ॥</p>
<p>श्री विद्याविषये पुनः &ndash; अनामामध्यमायाश्च<br>
मूलाग्रञ्च द्वयं द्वयम् । कनिष्ठायाश्च तर्जन्यास्त्रयं<br>
पर्व सुरेश्वरि । अनामाया मध्यमायाश्च मेरुः स्याद्द्वितयं<br>
शुभम् । प्रादक्षिणक्रमाद्देवि । जपेत्त्रिपुरसुन्दरीम् । इति<br>
यामलवचनात् ॥ ५३ ॥ कनिष्ठ;अमूलमारभ्य<br>
प्रादक्षिण्यक्रमेण च । तर्जनीमूलपर्यन्तमष्टपर्वसु सञ्जपेत्<br>
। इदमप्यष्टोत्तरशतविषयम् ॥ ५४ ॥</p>
<p>मुण्डमालातन्रे &ndash; अनामिकाद्वयं पर्व<br>
कनिष्ठादिक्रमेण तु । तर्जनीमूलपर्यन्तं करमाला प्रकीर्तिता ॥<br>
५५ ॥ अङ्गुलिर्न वियुञ्जीत किञ्चिदाकुञ्चिते तले । अङ्गुलीनां<br>
वियोगाच्च छिद्रे च स्रवते जपः ॥ ५६ ॥</p>
<p>अन्यत्रापि &ndash; अङ्गुल्यग्रेषु यज्जप्तं यज्जप्तं मेरुलङ्घने ।<br>
पर्वसन्धिषु यज्जप्तं तत्सर्वं निष्फलं भवेत् ॥ ५७ ॥<br>
गणनाविधिमुल्लङ्घ्य यो जपेत्तज्जपं यतः । गृह्णन्ति<br>
राक्षसास्तेन गणयेत् सर्वथा बुधः ॥ ५८ ॥</p>
<p>विश्वसारे &ndash; जपसङ्ख्या तु कर्त्तव्या नासङ्ख्यातं जपेत्<br>
सुधीः । असङ्ख्याकारकस्यास्य सर्वं भवति निष्फलम् ॥ ५९ ॥<br>
तन्त्रे &ndash; हृदये हस्तमारोप्य निर्य्यक कृत्वा कराङ्गुलीः ।<br>
आच्छाद्य वाससा हस्तौ दक्षिणेन जपेत् सदा ॥ ६० ॥</p>
<p>अथ जपसङ्ख्याधारणे निषिद्धानिषिद्धानि ।<br>
नाक्षतैर्हस्तपर्वैर्वा न धान्यैर्न च पुष्पकैः । न<br>
चन्दनैर्मृत्तिकया जप सङ्ख्या न कारयेत् । लाक्षा-कुसीद-<br>
सिन्दूरं गोमयञ्च करीषकम् । विलोड्य गुलिकां कृत्वा<br>
जपसङ्ख्यान्तु कारयेत् । कुषीदं रक्तचन्दनं करीषं<br>
शुष्कगोमयभस्म । इदन्तु पुरश्चरणविषये ज्ञेयम् । जपने<br>
यादृशी माला सङ्ख्यानेऽपि च तादृशी ॥ ६१ ॥</p>
<p>अथ वर्णमाला &ndash;</p>
<p>सनत्कुमारीये &ndash; क्रमोत्क्रमगतैर्माला मातृकार्णैः<br>
क्षमेरुकैः । सविन्दिकैः साष्टवर्गैरन्तर्यजनकर्मणि आदि कु चु<br>
टु तु पु यु शवोष्टौ प्रकीर्तिताः ॥ ६२ ॥</p>
<p>तत्रायमर्थः &ndash; अकारादिवर्णान् प्रत्येकं सविन्दु कृत्वा<br>
अनुलोम विलोमक्रमेण शतं सञ्जप्य अकारादीनां वर्णानां<br>
कवर्गादीनाञ्चान्त्यवर्ण सानुस्वारं कृत्वा पूर्वमुच्चार्य<br>
पश्चात् मन्त्रजपः कर्त्तव्यः । अनेन<br>
प्रकारेणाष्टोत्तरशतसङ्ख्यजपो भवति । अन्तर्यजन<br>
इत्युपलक्षणम् ॥ ६३ ॥</p>
<p>तथा च &ndash; सबिन्दु वर्णमुच्चार्य पश्चान्मन्त्रं<br>
जपेद्बुधः । अकारादि क्षकारान्तं बिन्दुयुक्तं विभाव्य च ।<br>
वर्णामाला समाख्याता अनुलोम विलोमिका । इति नारदवचनात् ॥ ६४<br>
॥</p>
<p>प्रकारान्तरं विशुद्धेश्वरे &ndash; अनुलोमविलोमेन<br>
वर्गाष्टकविभेदतः । मन्त्रेणान्तरितान् वर्णान् वर्णेनान्तरितान्<br>
मनून् । कुर्याद्वर्णमयीं मालां सर्वतन्त्रप्रकाशिनीम् ।<br>
चरमार्णं मेरुरूपं लङ्घनं नैव कारयेत् ॥ ६५ ॥</p>
<p>तथा मालिनीविजये सूत्रनियम &ndash;<br>
अन्तर्विद्रूमभासमानभुजगीं सुप्तोत्थर्णोज्ज्वलाम् । आरोह-<br>
प्रतिरोहतःशतमयीं वर्गाष्टकाष्टोत्तरम् ॥ ६६ ॥</p>
<p>अथ वैशम्पायनसंहिताया &ndash;</p>
<p>प्रलयानलतः पूर्वं रुद्ररूपेण मूर्तिना । उद्धृतं<br>
पृथीवीबीजमतोऽन्ते तं नियोजयेत् । प्रलयोद्धरितं बीजं<br>
लकारमनलात् पुनः । द्विलकारविधावत्र पुनरन्ते नियोजयेत् एतेन<br>
लकारद्वयं ज्ञेयमिति ॥ ६७ ॥</p>
<p>अथ मालायां मणिनिर्णयः</p>
<p>पद्मबीजादिभिर्माला बहिर्योगे शृणुस्व ताः । रुद्राक्ष-<br>
शङ्ख-पद्माक्षजावपुत्रक-मौक्तिकैः । <br>
स्फाटिकैर्मणिरत्नैश्च सौवर्णैर्विद्रुमैस्तथा । राजतैः<br>
कुशमूलैश्च गृहस्थस्याक्षमालिका ॥ ६८ ॥</p>
<p>अथ मालाफलम् &ndash;</p>
<p>अङ्गुल्यागणनादेकं पर्वणाष्टगुणं भवेत् ।<br>
पुत्रजीवैर्दशगुणं शतं शङ्खैः सहस्रकम् ॥<br>
प्रवालैर्मणिरत्नैश्च दशसाहस्रिकं स्मृतम् । तदेव स्फाटिकैः<br>
प्रोक्तं मौक्तिकैर्लक्षमुच्यते । पद्माक्षैर्दशलक्षं स्यात्<br>
सौवर्णैः कोटिरुच्यते । कुशग्रन्थ्या कोटिशतं रुद्राक्षेः<br>
स्यादनन्तकम् । सर्वैर्विरचिता माला नृणां मुक्तिफलप्रदा ॥ ६९<br>
॥</p>
<p>कालिकापुराणे &ndash; रुद्राक्षैर्यदि जप्यते इन्द्राक्षैः<br>
स्फाटिकैस्तथा । नान्यमध्ये प्रयोक्तव्यम्पुत्रजीवादिकञ्च यत् ।<br>
यद्यन्यत्तु प्रयुञ्जीत मालायां जपकर्मणि । तस्य कामञ्च<br>
मोक्षञ्च न ददाति प्रियङ्करी ॥ ७० ॥</p>
<p>मुण्डमालायाम् &ndash; श्मशानधुस्तूरैर्माला ज्ञेया<br>
धूमावतीविधौ । नराङ्गुल्यस्थिभिर्माला प्रथिता सर्वकामदा<br>
। नाड्यो सङ्ग्रथनं कार्यं रक्तेन वाससा तथा । सदा गोप्या<br>
प्रयत्नेन जनन्या जारवत् प्रिये ॥ ७१ ॥</p>
<p>कामनाभेदे तु &ndash; पद्माक्षैर्विहिता माला शत्रुणां<br>
नाशिनी मता । कुशग्रन्थिमयी माला सर्वपापप्रणाशिनी ।<br>
पुत्रजीवफलैः कॢप्ता कुरुते पुत्रसम्पदम् । निर्मिता<br>
रौप्यमणिर्भिर्जपमालेप्सितप्रदा । प्रवालैर्विहिताः माला<br>
प्रयच्छेद्विपुलं धनम् ॥ ७२ ॥</p>
<p>भैरवाविद्यां तु वाराहीतन्त्रे &ndash; सुवर्णमर्णिभिर्मालां<br>
स्फाटिकीं शङ्खनिर्मिताम् । प्रवालैरेव वा कुर्यात् पुत्रजीवं<br>
विवर्जयेत् । पद्माक्षञ्चैव रुद्राक्षं भद्राक्षञ्च विशेषतः ॥<br>
७३ ॥ त्रिपुरामन्त्रजपादौ तु रक्तचन्दनबीजादिभिरतिप्रशस्ता ।</p>
<p>तथा च तन्त्रे &ndash; रक्तचन्दनमाला तु भोगमोक्षप्रदा भवेत्<br>
॥ ७४ ॥<br>
तथा &ndash; वैष्णवे तुलसीमाला गजदन्तैर्गणेश्वरे । त्रिपुराया<br>
जपे शस्ता रुद्राक्षं रक्तचन्दनैः ॥ ७५ ॥</p>
<p>मुण्डमालायाम् &ndash; महाशङ्खमयी माला नीलसारस्वते<br>
विधौ ॥ ७६ ॥</p>
<p>महाशङ्खस्तु तन्त्रे &ndash; मृललाटास्थिखण्डेन रचिता<br>
जपमालिका । महाशङ्खमयी माला ताराविद्याजपे प्रिये ।<br>
कर्णनेत्रान्तरस्थास्थि महाशङ्खः प्रकीर्तितः ॥ ७७ ॥</p>
<p>मणिनियमस्तु मुन्डमालायाम् &ndash; अन्योन्यसमरूपाणि<br>
नातिस्थूलकृशानि च । कीटादिभिरदुष्टानि न जीर्णानि नवानि वै ॥<br>
७८ ॥</p>
<p>अथ गौतमीये &ndash; पञ्चाशल्लिपिर्माला विहिता सर्व कर्मसु ।<br>
अकारादिक्षकारान्ता अक्षमाला प्रकीर्तिता । क्षवर्णं<br>
मेरुमुखं तत्र कल्पयेन्मुनिसत्तम । अनया सर्वमन्त्राणां<br>
जपः सर्वसमृद्धिदः ।</p>
<p>चामुण्डातन्त्रे &ndash; नित्यं जपं करे कुर्यान्न तु<br>
काम्यमबोधनात् । जपमपि करे कुर्यान्मालाभावे तु सुन्दरि ।</p>
<p>कामनाभेदे तु गौतमीये &ndash; विशेषेणाक्षसूत्रस्य<br>
विधानमिह लक्ष्यते । पञ्चविंशतिभिर्मोक्षं<br>
त्रिंशद्भर्धनसिद्धये । सर्वार्थाः सप्तविंशत्या<br>
पञ्चदश्याभिचारिके । पञ्चाशद्भिः काम्यसिद्धिः स्यात्तथा<br>
चतुरोत्तरैः । अष्टोत्तरशतैः सर्वसिद्धिरुक्ता मनीषिभः ॥ ७९ ॥</p>
<p>अथ आसनभेदाः</p>
<p>हंसमाहेश्वरे &ndash; कबम्लं कोमलं कौशं दारवं<br>
कर्मसाधनम् । शुक्लं वा यदि वा कृष्णं विशेषात्<br>
रक्तकम्बलमिति । एतेषामासनं शुद्धं चर्मासनं सुरेश्वरि !<br>
॥ ८० ॥ लोम्नि चैव यदासीनस्तदा सर्वं विनश्यति ।<br>
लोमस्पर्शनमात्रेण सिद्धिहानिः प्रजायते ॥ ८१ ॥ काम्यार्थ<br>
कम्बलञ्चैव श्रेष्ठञ्च रक्तकम्बलम् । कृष्णाजिने<br>
ज्ञानसिद्धिर्मोक्षः श्रीर्व्याघ्रचर्मणि ॥ ८२ ॥ कुशासने<br>
मन्त्रसिद्धिर्नात्र कार्या विचारणा । धरण्यां<br>
दुःखसम्भूतिर्दौर्भाग्यं दारुजासने ॥ ८३ ॥ वंशासने<br>
दरिद्रः स्यात् पाषाणे व्याधिपीडनम् । तृणासने यशोहानिः<br>
पल्लवे चित्तविभ्रमः । जपध्यानतपोहानिं वस्त्रानं करोति हि ॥<br>
८४ ॥ अत एव वस्त्रासनं केवलमेव विरुद्धं वस्त्रासनं<br>
रोगहरमित्यादिवचनेनविशिष्टस्य फलजनकत्वात् ।<br>
चेलाजिनकुशोत्तरमिति भगवद्वचनाच्च ॥ ८५ ॥</p>
<p>तथा च गौतमीये &ndash; तथा मृद्वासने मन्त्री<br>
पटाजिनकुशोत्तर इति ॥ ८६ ॥</p>
<p>योगिनीहृदये &ndash; नादीक्षितो विशेज्जातु कृष्णसाराजिने गृही ।<br>
विशेद्यतिर्वनस्थश्च ब्रह्मचारी च भिक्षुकः ॥ ८७ ॥</p>
<p>आगमनकल्पद्रुमे &ndash; मेषव्याघ्रगजोष्ट्र ऋक्षोरगत्वचस्तु<br>
षट्कर्मसु प्रत्येकं विहितासनानि ॥ ८८ ॥</p>
<p>अथ मालासंस्कार &ndash;</p>
<p>यामले &ndash; अप्रतिष्ठितमालाभिर्मन्त्रं जपति यो नरः । सर्व<br>
तन्निष्फलं विद्यात् क्रुद्धा भवति देवता ॥ ८९ ॥</p>
<p>सनत्कुमारे &ndash; कार्पाससम्भवं सूत्रं<br>
धर्मकामार्थमोक्षदम् । तच्च विपेन्द्रकन्याभिर्निर्मितञ्च<br>
सुशोभम् ॥ ९० ॥ श्वेतं रक्तं तथा कृष्णं पट्टसूत्रमाथापि<br>
वा । शान्तिवश्याभिचारेषु मोक्षैश्वर्यजयेषु च । शुक्लं रक्तं<br>
तथा पीतं कृष्णं वर्णेषु च क्रमात् । सर्वेषामेव वर्णानां<br>
रक्तं सर्वेप्सितप्रदम् ॥ ९१ ॥ त्रिगुणं त्रिगुणीकृत्य ग्रथयेत्<br>
शिल्पशास्त्रतः । मणिरत्नप्रमाणस्य सूत्रं क्रुयाद्विचक्षः ॥ ९२<br>
॥ एकैकं मातृकावर्णं सतारं प्रजपेत् सुधीः । मालामादाय<br>
सूत्रेण ग्रथयेन्मध्यमध्यतः ॥ ९३ ॥ ब्रह्मग्रन्थिं<br>
विधायेत्थं मेरुञ्च ग्रन्थिसंयुतम् । ग्रथयित्वा पुरो मालां<br>
ततः संस्कारमारभेत् ॥ ९४ ॥ कस्यचिन्मते मूलविद्यया ग्रथयेत् ।</p>
<p>तथा च एकवीराकल्पे &ndash; मातृकावर्णतो ग्रन्थिं विद्यया<br>
वाथ कारयेत् । सुवर्णादिगुणैर्वापि ग्रथयेत् साधकोत्तमः ।<br>
ब्रह्मग्रन्थि ततो दद्यान्नागपाशमथापि वा । कवचेनाथ<br>
वध्नीयान्मालां ध्यानपरायणः सर्वशेषं ततो मेरुं<br>
सूत्रद्वयसमन्वितम् । ग्रथयेत्तारयोगेन बध्नीयात्<br>
साधकोत्तमः । एवं निष्पाद्य देवेशि प्रतिष्ठाञ्च समाचरेत् ॥<br>
९५ ॥</p>
<p>गौतमीये &ndash; मुखे मुखन्तु संयोज्य पुच्छे पुच्छं नियोजयेत्<br>
। गोपुच्छसदृशी माला यद्वा सर्पाकृतिः शुभा ॥ ९६ ॥</p>
<p>मुखपुच्छनियमस्तु छन्दःसारेः रुद्राक्षस्योन्नतं<br>
प्रोक्तं मुखं पुच्छन्तु निम्नगम् । कमलाक्षस्य<br>
सूक्ष्मांशं सविन्दुद्वितयं मुखम् । सविन्दुकस्य<br>
स्थूलांशं पुच्छं श्लक्षमिति स्मृतम् । एवं ज्ञात्वा मुखं<br>
पुच्छं रुद्राक्षाम्भोरुहाक्षयोः त्वं सजातीयमेकाक्षं<br>
मेरुत्वेनाग्रतो न्यसेत् ॥ ९७ ॥ एकैकं मणिमादाय ब्रह्मग्रन्थिं<br>
प्रकल्पयेत् । एकैकं मातृकावर्णं ग्रथनादौ तु सञ्जपेत् ॥ ९८ ॥</p>
<p>ग्रन्थिनियमस्तत्रैव &ndash; त्रिरावृत्तिग्रन्थिकेन तथार्द्धेन<br>
विधीयते । सार्द्धद्वयावर्त्तनेन ग्रन्थिं कुर्यात् यथा दृढम् ।<br>
इत्येताभ्यामिच्छा विकल्पः ॥ ९९ ॥</p>
<p>कालिकापुराणेः &ndash; ब्रह्मग्रन्थियुतं कुर्यात् प्रतिबीजं<br>
यथास्थितम् । अथवा ग्रन्थिरहितं दृढरज्जुसमन्वितम् । एवं<br>
निर्माय मालां वै शोधयेन्मुनिसत्तम ॥ १०० ॥<br>
अश्वत्थपत्रनवकैः पद्माकारन्तु कल्पयेत् । तन्मध्ये<br>
स्थापयेन्मालां मातृकामूलमुच्चरन् । क्षालयेत् पञ्चगव्येन<br>
सद्योजातेन सज्जलैः ॥ १ ॥</p>
<p>सद्योजातमन्त्रस्तु &ndash; ॐ सद्योजातं प्रपद्यामि सद्योजाताय<br>
वै नमः । भवे भवेनादिभवे भजस्व मां भवेद्भवाय वै<br>
नमः । चन्दनागुरु-गन्धाद्यैर्वामदेवेन घर्षयेत् ।<br>
वामदेवमन्त्रसु &ndash; ॐ वामदेवाय नमो ज्येष्ठाय नमो<br>
रुद्राय नमः कालाय नमः कलविकरणाय नमो बलविकरणाय<br>
नमो बल प्रमथनाय नमः सर्वभूतदमनाय नमो<br>
मनोन्मथनाय । धूपयेत्तामघोरेण ।</p>
<p>अघोरमन्त्रसु &ndash; ॐ अघोरेभ्योऽथ घिरेभ्यो<br>
घोरघोरतरेभ्यः सर्वतः सर्वसर्वेभ्यो नमस्तेऽस्तु<br>
रुद्ररूपेभ्यः । लेपयेत्तत्पुरुषेण तु ।</p>
<p>तत्पुरुषमन्त्रस्तु &ndash; ॐ तत्पुरुषाय विद्महे महादेवाय<br>
धीमहि तत्रो रुद्रः प्रचोदयात् । मन्त्रयेत् पञ्चमेनैवं<br>
प्रत्येकन्तु शतं शतम् । मेरुञ्च मन्त्रयेचैव मूलेन च शतं<br>
शतम् ।</p>
<p>मुण्डमालायम् &ndash; पञ्चमेनैव मन्त्रेण प्रत्येकन्तु शतं<br>
शतम् । मेरुञ्च पञ्चमेनैव तथा मन्त्रेण मन्त्रये । प्रत्येकन्तु<br>
सकृत् सकृदिति वा । तत्रैव &ndash; प्रत्येकं मन्त्रयेन्मन्त्री पञ्चमेन<br>
सकृत् सकृदिति ।</p>
<p>तथा च गौतमीये समुदायमालामधिकृत्य &ndash; पञ्चमेनैव<br>
सूक्तेन शतान्यूनेन मन्त्रयेदिति दर्शनान्मालायां वा<br>
शतजपः कार्यः ।</p>
<p>पञ्चमन्त्रस्तु &ndash; ॐ ईशानः सर्वविद्यानामीश्वरः<br>
सर्वभूतानां ब्रह्माधिपतिर्ब्रह्मणोऽधिपतिः ब्रह्मा शिवो<br>
मेऽस्तु सदाशिवोम् । प्रत्येकन्तु सकृत् सकृदिति वा ।</p>
<p>तथा च तत्रैव &ndash; प्रत्येकं मन्त्रयेन्मन्त्री पञ्चमेन सकृत् ।<br>
तत्रा बाह्य यजेद्देवं यथाविभवविस्तरैः ॥ ३ ॥ मालायाः<br>
प्राणप्रतिष्ठानन्तरं देवतां पूजयेत् ।</p>
<p>तथा च सनत्कुमारतन्त्रे &ndash; संस्कृत्यैवं बुधो मालां<br>
तत्प्राणाणांस्तत्र योजयेत् मूलमन्त्रेण तां मालां पूजयेद्<br>
द्विजसत्तमः ॥ ४ ॥</p>
<p>वाराहीतन्त्रे &ndash; माले माले महामाले सर्वतत्त्वस्वरूपिणि<br>
चतुर्वर्गसत्वयि न्यस्तस्तस्मान्मे सिद्धिदा भव । मायाबीजादिकं<br>
कृत्वा रक्तपुष्पैः समर्चयेत् । इति शक्तिविषयम् ॥ ५ ॥</p>
<p>विष्णु-विषये तु यामले &ndash; वाग्भवञ्च तथा<br>
लक्ष्मीमक्षादिमालिकां ततः । ङेऽन्तां हृदयवर्णान्तां<br>
मन्त्रेणानेन पूजयेत् । मन्त्रयेन्मूलमन्त्रेण<br>
क्रमेणोत्क्रमयोगतः &ndash; तथैव मातृकावर्णैर्मन्त्रयेत्तन्तु<br>
मन्त्रवित् ॥ ६ ॥</p>
<p>योगिनीहृदये &ndash; होमकर्म ततः कुर्याद्देवताभावसिद्धये ।<br>
अष्टोत्तरशतं हुत्वा सम्पाताज्यं विनिक्षिपेत् ॥ ७ ॥<br>
होमकर्मण्यशक्तश्चेद्द्विगुणं जपमाचरेत् । नान्यमन्त्रं<br>
जपेन्मन्त्री कम्पयेन्न विधूनयेत् ॥ ८ ॥ कम्पनात् सिद्धिहानिः<br>
स्यादधूननं बहुदुःखदम् । शब्दे जाते भवेद्रोगः<br>
करभ्रष्टा विनाशकृत् ॥ ९ ॥ छिन्ने सूत्रे<br>
भवेन्मृत्युस्तस्माद्यत्नपरो भवेत् ॥ १० ॥<br>
जपान्ते कर्णदेशे वा उच्चदेशेऽथवा न्यसेत् ।<br>
ॐ त्वं माले सर्वदेवानां सर्वसिद्धिप्रदा मता ।<br>
तेन सत्येन मे सिद्धिं देहि मातर्नमोऽस्तु ते इत्युक्ता परिपूज्यार्थ<br>
गोपयेद्यत्नतो गृही ॥ ११ ॥</p>
<p>कामनाभेदे अं&quot;गुलीनियममाह गौतमीये &ndash;<br>
तर्जन्यङ्गुष्ठयोगेन शत्रूचाटनकर्मणि ।<br>
अङ्गुष्ठमध्यमायोगात् सर्वसिद्धिः सुनिश्चिता ॥ १२ ॥<br>
अङ्गुष्ठानामिका योगादुच्चाटोच्छादने मते ।<br>
ज्येष्ठाकनिष्ठायोगेन शत्रुणां नाशनं मतम् ॥ १३ ॥<br>
वैशम्पायेन संहितायाम् &ndash; अङ्गुष्ठमध्यमाभ्याञ्च<br>
चालयेन्मध्यमध्यतः । तर्जन्या न स्पृशेदेनां मुक्तिदो<br>
गणनक्रमः ॥ १४ ॥ जीर्णे सूत्रे पुनः सूत्रं ग्रथयित्वा शतं<br>
जपेत् । प्रमादात् पतिता हस्तात् शतमष्टोत्तरं जपेत् ।<br>
जपेन्निषिद्धसंस्पर्शं क्षालयित्वायथोदितम् ॥ १५ ॥<br>
छिन्नेऽपि अष्टोत्तरशतजपः कार्यः ।<br>
तदुक्तं कुब्जिकातन्त्रे &ndash; छिन्ने सूत्रे पुनः सूत्रं ग्रथयित्वा<br>
शतं जपेदिति । करभ्रष्ट-छिन्नयोस्तुल्यफलकत्वात् ॥ १६ ॥</p>
<p>प्रकारान्तरमागमकल्पद्रुमे &ndash; भूतशुद्ध्यादिकां<br>
पूजां समाप्य तत्र पूजयेत् । गणेश-सूर्य-विष्णवीशान<br>
दुर्गाश्चावाह्य मन्त्रवित् ॥ १७ ॥ पञ्चगव्ये ततः क्षिप्त्वा<br>
हेसौर्मत्रेण मन्त्रवित् । तस्मादुत्तोल्यं तां मालां स्वर्णपात्रे<br>
निधाय च ॥ १८ ॥ पयो-दधि-घृत-क्षौद्र-<br>
शर्कराद्यैरनुक्रमात् । तोयधूपान्तरैः कृत्वा<br>
पञ्चामृतविधिं बुधः ॥ १९ ॥ क्रमादत्रैव संस्थाप्य<br>
स्नापयेत् शीतलैर्जलैः । ततश्चन्दनगन्धेन कस्तूरी-<br>
कुङ्कुमादिभिः । तामालिप्य हेसोर्मन्त्रमष्टोत्तरशतं जपेत् ॥ २०<br>
॥ तस्यां नवग्रहांश्चैव दिक्पालांश्च प्रपूजयेत् । ततः<br>
सम्पूज्य च गुरुं गृह्णीयान्मालिकां शुभाम् ॥ २१ ॥</p>
<p>अथ पुरश्चणम् &ndash;</p>
<p>योगिनीहृदये &ndash; गुरोराज्ञां समादाय शुद्धान्तःकरणो<br>
नरः । ततः पुरस्क्रियां कुर्यान्मन्त्रसिद्धिकाम्यया ॥ २२ ॥</p>
<p>तस्य नित्यतामाह &ndash; जीवहीनो यथा देही सर्वकर्मसु न<br>
क्षमः पुरश्चरणहीनोऽपि तथा मन्त्र प्रकीर्तितः । तस्मादादौ<br>
स्वयं कुर्याद्गुरुं वा कारयेद्बुधः ॥ २३ ॥ गुरोरभावे विप्रं<br>
वा सर्वप्राणिहिते रतम् । स्निग्धं शास्त्रविदं मित्रं<br>
नानागुणसमन्वितम् । स्त्रियं वा सगुणोपेतां सुपुत्रां<br>
विनियोजयेत् ॥ २४ ॥</p>
<p>अथ पुरश्चरणे स्थाननिर्णयः</p>
<p>योगिनीहृदये &ndash; आदौ पुरस्क्रियां कर्त्तुं स्थाननिर्णय<br>
उच्यते ॥ २५ ॥ पुण्यक्षेत्रं नदीतीरं गुहा पर्वतमस्तकम् ।<br>
तीर्थप्रदेशाः सिन्धुनां सङ्गमः पावनं वनम् ॥ २६ ॥<br>
उद्यानानि विविक्तानि विल्वमूलं तटं गिरेः । तुलसी-काननं<br>
गोष्ठं वृषशून्यं शिवालयम् ॥ २७ ॥ अश्वत्थामलकीमूलं<br>
गोशाला जलमध्यतः । देवतायतनं कूलं समुद्रस्य<br>
निजालयम् । साधने च प्रशस्तानि स्थानान्येतानि मन्त्रिणाम् ॥ २८ ॥<br>
सूर्यस्याग्नेर्गुरोरिन्दोर्दीपस्य च जलस्य च । विप्राणाञ्च<br>
गवाञ्चैव सनीधौ शस्यते जपः ॥ २९ ॥ अथवा निवसेत्तत्र यत्र<br>
चित्तं प्रसीदति ॥ ३० ॥</p>
<p>तथा &ndash; गृहे शतगुणं विद्याद्गोष्ठे लक्षगुणं भवेत् ।<br>
कोटिर्देवालये पुण्यमनन्तं शिवसन्निधौ ॥ ३१ ॥</p>
<p>ब्रह्मयामले &ndash; जपमेकगुणं गेहे गोष्ठे दशगुणं<br>
स्मृतम् । वनान्तरे शतगुणं तडागे च सहस्रकम् ॥ ३२ ॥ नदीतीरे<br>
लक्षगुणं नगाग्रे कोटिसम्मितम् । शिवालये कोटिशतमनन्तं<br>
गुरुसन्निधौ ॥ ३३ ॥</p>
<p>तथा &ndash; गृहे गोष्ठवनाराम-नदी-नग-शिवालये ।<br>
गुरोर्वा सन्निधौ यत्र स जपः परमो मतः ॥ ३४ ॥ म्लेच्छ-दुष्ट<br>
� मृगवाल-शङ्कविवर्जिते । एकान्तपावने निन्दारहिते<br>
भक्तिसंयुते ॥ ३५ ॥ सुदेशे धार्मिके देशे सुभिक्षे निरुपद्रवे ।<br>
रम्ये भक्तजनस्थाने निवसेत्तपसः प्रिये ॥ ३६ ॥ गुरूणां<br>
सन्निधाने च चित्तैकाग्रस्थले तथा ।<br>
एषामन्यतमस्थानमाश्रित्य जपमाचरेत् ॥ ३७ ॥ यत्र ग्रामे<br>
जपेन्मन्त्री तत्र कूर्मं विचिन्तयेत् ॥ ३८ ॥</p>
<p>गौतमीये &ndash; पर्वते सुन्धुतीरे वा पुण्यारण्ये नदीतटे । यदि<br>
कुर्यात् पुरश्चर्या तत्र कूर्मं न चिन्तयेत् ॥ ३९ ॥ ग्रामे वा यदि<br>
वास्तौ गृहे तञ्च विचिन्तयेत् ॥ ४० ॥</p>
<p>अथ पुरश्चरणे भक्ष्यादिनियम &ndash;</p>
<p>गौतमीये &ndash; पुरश्चरणकृन्मन्त्री भक्ष्याभक्ष्यं<br>
विचारयेत् । अन्यथा भोजनाद्दोषात् सिद्धिहानिः प्रजायते ॥ ४१ ॥<br>
शस्तान्नञ्च समश्नीयान्मन्त्रसिद्धिसमीहया । तस्मान्नित्यं<br>
प्रयत्नेन शस्तान्नाशी भवेन्नरः ॥ ४२ ॥</p>
<p>अगस्त्यसंहितायाम् &ndash; दधिक्षीरङ्घृतङ्गव्यम् ऐक्षवं<br>
गुडवर्जितम् । तिलाश्चैव सिता मुद्गाः कन्दः केमुकवर्जितः ॥ ४३ ॥<br>
नारिकेलफलञ्चैव कदली लवली तथा आम्रमालकञ्चैव<br>
पनसञ्च हरीतकी । व्रतान्तरे प्रशस्तञ्च हविष्यं मन्यते<br>
बुधैः । व्रतारम्भ इति वा पाठः ॥ ४४ ॥ हैमन्तिकं सिता स्विन्नं<br>
धान्यं मुद्गास्तिला यवाः । कलायकङ्कुनीवारा वास्तुकं<br>
हिलमोचिका । षष्टिकाकालशाकञ्च मूलकं केमुकेतरत् । लवणे<br>
सैन्धवसामुद्रे गव्ये च दधिसर्पिणी । पयोनुद्धृतसारञ्च<br>
पनसाम्रहरीतकी । पिप्पली जीरकञ्चैव नागरङ्गञ्च तिन्तिडी ।<br>
कदली लवली धात्री फलान्यगुडमैक्षवम् अतैलपक्वं मुनये<br>
हविष्यान्नं प्रचक्षते ॥ ४५ ॥ भुञ्जानो वा हविष्यान्नं<br>
शाकं यावकमेव वा । पया मूलं फलं वापि यत्र<br>
यत्रोपलभ्यते ॥ ४६ ॥ रम्भाफलं तिन्तिडीकं<br>
कमलानागरङ्गकम् । फलान्येतानि भोज्यानि एभ्योऽन्यानि<br>
विवर्जयेत् ॥ ४७ ॥</p>
<p>यत्तु योगिनीतन्त्रे &ndash; चिञ्चाञ्च नालिकाशाकं कलायं<br>
लकुचं तथा । कदम्बं नारिकेलञ्च व्रते कुष्माण्डकं त्यजेत् ।<br>
तत्तु व्रतान्तरे बोध्यम् ।</p>
<p>अथ पुरश्चरणे वर्ज्यानि &ndash;</p>
<p>विवर्जयेन्मधु क्षारलवणं तैलमेव च । ताम्बूलं<br>
कांस्यपात्रञ्च दिव्यभोजनमेव च ॥ ४९ ॥ तथा &ndash; क्षारञ्च<br>
लवणं मांसं गृञ्जनं कांस्यभोजनम् ।<br>
माषाढकीमसूरांश्च कोद्रवांश्चणकानपि । अन्नं<br>
पर्युषितञ्चैव निस्नेहं कीटदूषितम् ॥ ५० ॥</p>
<p>रामार्चनचन्द्रिकायाम् &ndash; मैथुनं तत्कथालापं<br>
तद्गोष्ठीं परिवर्जयेत् । ऋतुकालं विना मन्त्रीस्वस्त्रियं<br>
नाभिसंस्पृशेत् ॥ ५१ ॥ लवणञ्चैव यत्क्षारं तथा क्षौद्रं<br>
रसान्तरम् । कौटिल्यं क्षौरमभ्यङ्गमनिवेदितभोजनम् ॥ ५२ ॥<br>
असङ्कल्पितकृत्यञ्च वर्जयेन्मर्दनादिकम् । स्नायाच्च<br>
पञ्चगव्येन केवलामलकेन वा ॥ ५३ ॥ मन्त्रं<br>
जप्त्वान्नपानीयैः स्नानाचमनभोजनम् । कुर्याद्यथोक्तविधिना<br>
त्रिसन्ध्यां देवतार्चनम् ॥ ५४ ॥ त्रिसन्ध्यमेकसन्ध्यं वा न<br>
मन्त्रं केवलं जपेत् । शक्त्या त्रिषवणं स्नानमशक्तौ द्वे<br>
सकृच्च वा ॥ ५५ ॥ अस्नातस्य फलं नास्ति न चातर्पयतः पितॄन् ।<br>
अपवित्रकरो नग्नः शिरसि प्रवृत्तोऽपि वा । प्रलपन्<br>
प्रजपेद्यावत्तावन्निष्फलमुच्यते ॥ ५६ ॥</p>
<p>नारदीये &ndash; मृदु सोष्णं सुपक्वञ्च कुर्याद्वै लघु<br>
भोजनम् । नेन्द्रियाणां यथा वृद्धिस्तथा भुञ्जीत साधकः ॥<br>
५७ ॥</p>
<p>कुलार्णवे &ndash; यस्यान्नपानपुष्टाङ्गः कुरुते<br>
धर्मसञ्चयम् । अन्नदातुः फलस्यार्द्ध कर्त्तुश्चार्द्धं न<br>
संशयः । तस्मात् सर्व प्रयत्नेन परान्नं वर्जयेत् सुधीः ॥ ५८ ॥<br>
पुरश्चरणकाले तु सर्वकर्मसु शङ्करि । जिह्वा दग्धा परान्नेन<br>
करौ दग्धौ प्रतिग्रहात् ॥ ५९ ॥ मनो दग्धं परस्त्रीभिः कथं<br>
सिद्धिर्वरानने । परान्नं भिक्षालब्धेतरविषयम् । भिक्षायां<br>
स्वात्वोत्पादनात् ॥ ६० ॥</p>
<p>तथा च &ndash; वैदिकाचारयुक्तानां शुचीनां श्रीमतां<br>
सताम् । सत्कुलस्थानजातनां भिक्षाशी चाग्रजन्मनाम् ॥ ६१ ॥</p>
<p>वामकेश्वरतन्त्रे &ndash; विहाय वह्निं न हि वस्तु<br>
किञ्चिद्ग्राह्यं परेभ्यः सति सम्भवे च । असम्भवे<br>
तीर्थवहिर्विशुद्धात् पर्वातिरिक्ते पतिगृह्य जपात् &ndash;<br>
तत्रासमर्थोऽनुदिनं विशुद्धाद्याचेत यावद्दिनमात्रभक्ष्यम्<br>
। गृह्णाति रागादधिकं न सिद्धिः प्रजायते । कल्पशतैरमुष्य ॥<br>
६२ ॥</p>
<p>सकृदुच्चरिते शब्दे प्रणवं समुदीरयेत् । प्रोक्तं पारसवे<br>
शब्दे प्राणायामं सकृच्चरेत् ॥ ६३ ॥ बहुप्रलापी चाचम्य<br>
न्यास्याङ्गानि ततो जपेत् । क्षुतेऽप्येवं तथाऽस्पृश्यस्थानानां<br>
स्पर्शनेऽपि च । एवमादींश्च नियमान् पुरश्चरणकृच्चरेत् ॥ ६४ ॥<br>
विण्मुत्रोत्सर्गशङ्कादियुक्तः कर्मं करोति यः जपार्चनादिकं<br>
सर्वमपवित्रं भवेत् प्रिये ॥ ६५ ॥<br>
मलिनाम्बरकेशादिमुखदौर्गन्ध्यसंयुतः । यो जपेत्तं<br>
दहत्याशु देवता गुप्तिसंस्थिता ॥ ६६ ॥ आलस्यं जृम्भणं<br>
निद्रां क्षुतं निष्ठीवनं भयम् । नीचाङ्गस्पर्शनं कोपं<br>
जपकाले विवर्जयेत् ॥ ६७ ॥ एवमुक्तविधानेन विलम्बं त्वरितं विना<br>
। उक्तसङ्ख्यां जपं कुर्यात् पुरश्चरणसिद्धये ॥ ६८ ॥<br>
देवतागुरुमन्त्रणामैक्यं सम्भावयन् धिया । जपेदेकमनाः<br>
प्रातःकालान्मध्यन्दिनावधि ॥ ६९ ॥ यत्सङ्ख्यया समारब्धं<br>
तत्कर्त्तव्यमहर्निशम् । यदि न्यूनाधिकं कुर्याद्व्रतभ्रष्टो<br>
भवेन्नरः ॥ ७० ॥</p>
<p>गौतमीये &ndash; न वीक्षेत् पतितं व्रात्यं पिशुनं देवनिन्दकम्<br>
। तथाऽनाश्रमिनं विप्रं तथा विश्वविनिन्दकम् ॥ ७१ ॥</p>
<p>मुण्डमालायाम् &ndash; यत्सङ्ख्यया समारब्धं तज्जप्तव्यं<br>
दिने दिने । न्यूनाधिकं न कर्त्तव्यमासमाप्तं सदा जपेत् ।<br>
प्रजपेदुक्तसङ्ख्यायाश्चतुर्गुणजपः कलौ ॥ ७२ ॥</p>
<p>अन्यत्रापि &ndash; कृते जपस्तु कल्पोक्तस्त्रेतायां द्विगुणो जपः ।<br>
द्वापरे त्रिगुणं प्रोक्तश्चतुर्गुणजपः कलौ ॥ ७३ ॥</p>
<p>कुलार्णवेऽपि &ndash; न्यूनातिरिक्तकर्माणि न फलन्ति कदाचन ।<br>
यथाविधि कृतान्येव तत्कर्माणि फलन्ति हि ॥ ७४ ॥ भूशय्या<br>
ब्रह्मचारित्वं मौनञ्चाचार्यसेविता । नित्यां त्रिषवणं<br>
स्नानं क्षुद्रकर्मविवर्जनम् । नित्यपूजा नित्यदानं<br>
देवतास्तुतिकीर्तनम् । नैमित्तिकार्चनञ्चैव विश्वासो गुरुदेवयोः ।<br>
जपनिष्ठा द्वादशैते धर्माः स्युर्मन्त्रसिद्धिदाः ॥ ७५ ॥<br>
स्त्रीशूद्रपतितव्रात्यनास्तिक्येच्छिष्टभाषणम् ।<br>
असत्यभाषणञ्चैव जृम्भणं परिवर्जयेत् । सत्येनापि न भाषेत<br>
जपहोमार्चनादिषु । अन्यथानुष्ठितं सर्वं भवत्येव<br>
निरर्थकम् ॥ ७६ ॥ पुरश्चरणकाले तु यदि स्यान्मृतसूतकम् ।<br>
तथापि कृतसङ्कल्पोव्रतं नैव परित्यजेत् ॥ ७७ ॥</p>
<p>योगिनीहृदये &ndash; शायित कुशशय्यायां शुचिवस्त्रधरः<br>
सदा । प्रत्यहं क्षालयेत् शय्यामेकाकी निर्भयः स्वपेत् ॥ ७८ ॥<br>
असत्यभाषणं वाच्य कौटिल्यं परिवर्जयेत् ।<br>
वर्जयेद्गीतवाद्यादिश्रवणं नृत्यदर्शनम् ॥ ७९ ॥ अभ्यङ्गं<br>
गन्धलेपञ्च पुष्पधारणमेव च ।<br>
त्यजेदुष्णोदकस्नानमन्यदेवप्रपूजनम् ॥ ८० ॥ तत्रैव नैकवासा<br>
जपेन्मन्त्रं बहुवस्त्राकुलोऽपि वा ॥ ८१ ॥</p>
<p>वैशम्पायनसंहितायाम् &ndash; विपर्यासं न कुर्याच्च<br>
कदाचिदपि मोहतः । उपर्यधो बहिर्वस्त्रे पुरश्चरणकृन्नरः<br>
विनियोगविधाने न भवेदनियमः क्वचित् ॥ ८२ ॥<br>
पतितानामान्त्यजानां दर्शने भाषणे श्रुते ।<br>
क्षुतेऽधोवायुगमने जृम्भणे जपमुत्सृजेत् ॥ ८३ ॥ तथाचम्य च<br>
तत्प्राप्तौ प्राणायामं षडङ्गकम् । कृत्वा सम्यग्जपेच्छेषं<br>
यद्वा सूर्यादिदर्शनम् आदिसदावह्निं ब्राह्मणञ्च ॥ ८४ ॥</p>
<p>तत्रान्तरे &ndash; मनःसंहरणं शौचं मौनं<br>
मन्त्रार्थचिन्तनम् । अव्यग्रत्वमनिर्वेदो जपसम्पत्तिहेतवः ।<br>
उष्णिषी कञ्चुकी नग्नो मुक्तकेशो गणावृतः ।<br>
अपवित्रकरोऽशुद्धः प्रलपन्न जपेत् क्वचित् ॥ ८५ ॥ अनासनः शयानो<br>
वा गच्छन् भुञ्जान एव वा । अप्रावृतकरौ कृत्वा शिरसि<br>
प्रावृत्तोऽपि वा । चिन्ताव्याकुलचित्तो वा क्षुब्धो भ्रान्तः<br>
क्षुधान्वितः रथ्यायामशिवस्थाने न जपेत्तिमिरावृते ।<br>
उपानदगूढपादो वा यानशय्यागतस्तथा । प्रसार्य न जपेत्<br>
पादावुत्कटासन एव वा । न यज्ञकाष्ठे पाषाणे न भूमौ<br>
नासने स्थितः । मार्जारं कुक्कुटं क्रोञ्चं श्वानं शूद्रं<br>
कपिं खरम् । दृष्ट्वाचाम्यजपेच्छेषं स्पृष्ट्वास्नानं<br>
विधीयते । सर्वत्र जपे अयं नियमः । मानसेतु नियमो नास्त्येव ॥<br>
८६ ॥</p>
<p>तथा च &ndash; अशुचिर्वापि शुचिर्वापि गच्छंस्तिष्ठन् स्वपन्नपि ।<br>
मन्त्रैकशरणो विद्वान् मनसैव सदाभ्यसेत् । न दोषो मानसे<br>
जाप्ये सर्वदेशेऽपि सर्वदा ॥ ८७ ॥ श्यामादिविद्याजपे तु<br>
तत्प्रकरणे विशेषो द्रष्टव्यः ॥ ८८ ॥</p>
<p>अथ जपफलम् &ndash;</p>
<p>शिवधर्मे &ndash; जपनिष्ठो द्विजश्रेष्ठोऽखिलयज्ञफलं लभेत्<br>
। सर्वेषामेव यज्ञानां जायतेऽसौ महाफलः ॥ ८९ ॥ जपेन<br>
देवता नित्यं स्तूयमाना प्रसीदति । प्रसन्ना विपुलान् कामान्<br>
दद्यान्मुक्तिञ्च शाश्वतीम् ॥ ९० ॥ यक्षरक्षः पिशाचाश्च<br>
ग्रहाः सर्पाश्च भीषणाः । जल्पिनं नोपसर्पन्ति भयभीताः<br>
समन्ततः ॥ ९१ ॥</p>
<p>पद्मनारदोययोः &ndash; यावन्तः कर्मयज्ञाः स्युः<br>
प्रतिष्ठादितपांसि च । सर्वे ते जपयज्ञस्य कलां नार्हन्ति<br>
षोडशीम् ॥ ९२ ॥ माहात्म्यं वाचिकस्यैतज्जपयज्ञस्य कीर्तितम् ।<br>
तस्माच्छतगुणोपांशुः सहस्रो मानसः स्मृतः ॥ ९३ ॥ मानसः<br>
सिद्धकामानां पुष्टिकामैरुपांशुकः । वाचिको मारणे चैव<br>
प्रशस्तो जप ईरितः ॥ ९४ ॥</p>
<p>गौतमीये &ndash; शक्त्या त्रिषवर्ण स्नानमशक्तो द्विः सकृच्च वा<br>
। त्रिसन्ध्यं प्रजपेन्मन्त्रं पूजनञ्च समं भवेत् ।<br>
सन्ध्यात्रये पूजाङ्गत्वात्जपमष्टोत्तरशतमित्यर्थः ॥ ९५ ॥<br>
एकदा वा भवेत्पूजा जपेत्तत्पूजनं विना । जपान्ते वा<br>
भवेत्पूजा पूजान्ते वा जपेन्मनुम् ॥ ९६ ॥ प्रातःकाले समारभ्य<br>
जपेन्मध्यन्दिनावधि । (मध्यन्दिनावधीति न नियमपरं<br>
किन्त्वधिककाल व्यवच्छेदपरम् । अन्यथा तत्समयजपनियमे<br>
कदाचित्जिह्वाया जाड्याजाड्येन प्रतिनियतजपसङ्ख्याया<br>
अपूर्णत्वे अधिकत्वे वा नियमभङ्गः स्यात्) ॥ ९७ ॥ मनः<br>
संहृत्य विषयान्मन्त्रार्थगतमानसः । न द्रुतं न विलम्बञ्च<br>
जपेन्मौक्तिकहारवत् ॥ ९८ ॥</p>
<p>अथ जपनिरूपणम् &ndash;</p>
<p>जपः स्यादक्षरावृत्तिर्मानसोपांशुवाचिकैः । धिया<br>
यदक्षरश्रेणीं वर्णस्वरपदात्मिकाम् । उच्चरेदर्थमुद्दिश्य<br>
मानसः स जपः स्मृतः ॥ ९९ ॥ जिह्वोष्ठौ<br>
चालयेत्किञ्चिद्देवतागतमानसः । किञ्चित्श्रवणयोग्यः<br>
स्यादुपांशुः स जपः स्मृतः ॥ १०० ॥</p>
<p>विशुद्धेश्वरतन्त्रे &ndash; निजकर्णागोचरोऽयं स जपो मानसः<br>
स्मृतः । उपांशुर्निजकर्णस्य गोचरः परिकीर्तितः ॥ १ ॥<br>
मन्त्रमुच्चारयेद्वाचा स जपो वाचिकः स्मृतः ।<br>
उच्चैर्जपाद्विशिष्टः स्यादुपांशुर्दशभिर्गुणैः ॥ २ ॥<br>
जिह्वाजपः शतगुणः सहस्रो मानसः स्मृतः ॥ ३ ॥</p>
<p>तन्त्रान्तरे &ndash; उच्चैर्जपोऽधमः प्रोक्त उपांशुर्मध्यमः<br>
स्मृतः । उत्तमो मानसो देवि ! त्रिविधः कथितो जपः । जिह्वाजपः<br>
सविज्ञेयः केवलं जिह्वया बुधैः । अतिह्रस्वो व्याधिहेतुरतिदीर्घो<br>
वसुक्षयः । अक्षराक्षर संयुक्तं जपेन्मौक्तिकहारवत् ॥ ५ ॥<br>
मनसा यत्स्मरेत्स्तोत्रं वचसा वा मनुं स्मरेत् । उभयं<br>
निष्फलं याति भिन्नभाण्डोदकं यथा ॥ ६ ॥</p>
<p>गौतमीये &ndash; पशुभावे स्थिता मन्त्राः प्रोक्ता वर्णास्तु<br>
केवलाः । सौषुम्नध्वन्युच्चरिता प्रभुत्वं प्राप्नुवन्ति ते ॥ ७ ॥<br>
मन्त्राक्षराणि चित्शक्तौ प्रोतानि परिभावयेत् । तमेव<br>
परमव्योम्नि परमानन्दवृंहिते । दर्शयत्यात्मसद्भावं<br>
पूजाहोमादिभिर्विना ॥ ८ ॥</p>
<p>गौतमीये दशाक्षरपटले &ndash; मूलमन्त्रं प्राणबुद्ध्या<br>
सुषुम्नामूलदेशके । मन्त्रार्थं तस्य चैतन्यं जीवं<br>
ध्यात्वा पुनः पुनः ॥ ९ ॥</p>
<p>कुलार्णवेऽपि &ndash; मनोऽन्यत्र शिवोऽन्यत्र शक्तिरन्यत्र<br>
मारुतः । न सिध्यति वरारोहे कल्पकोटिशतैरपि ॥ १० ॥<br>
जातसूतकमादौ स्यादन्ते च मृतसूतकम् । सूतकद्वयसंयुक्तो<br>
यो मन्त्रः स न सिध्यति ॥ ११ ॥ गुरोस्तद्रहितं कृत्वा मन्त्रं<br>
यावज्जपेद्धिया । सूतकद्वयनिर्मुक्तः स मन्त्रः सर्वसिद्धिदः ॥<br>
१२ ॥</p>
<p>तत्रैव &ndash; तस्माद्देवि ! प्रयत्नेन ध्रुवेण पुटितं मनुम् ।<br>
अष्टोत्तरशतं वापि सप्तवारं जपादितः । जपान्ते च ततो<br>
जप्याच्चतुर्वर्गफलाप्तये । ब्रह्मबीजं मनोर्दत्त्वा चाद्यन्ते<br>
परमेश्वरि । सप्तवारं जपेन्मन्त्रं सूतकद्वयमुक्तये ॥ १३ ॥<br>
मन्त्रार्थं मन्त्रचैतन्यं योनिमुद्रां न वेत्ति यः । शतकोटि<br>
जपेनापि तस्य सिद्धिर्न जायते ॥ १४ ॥ लुप्तबीजाश्च ये मन्त्रा न<br>
सास्यन्ति फलं प्रिये । मन्त्राश्चैतन्यसहिताः सर्वसिद्धिकराः<br>
स्मृताः ॥ १५ ॥ चैतव्य रहिता मन्त्राः प्रोक्ता वर्णास्तु केवलाः ।<br>
फलं नैव प्रयच्छन्ति लक्षकोटि शतंरपि ॥ १६ ॥ मन्त्रोच्चारे कृते<br>
यादृक् स्वरूपं प्रथमं भवेत् । शते सहस्रे लक्षे वा कोटिजापे<br>
न तत्पलम् ॥ १७ ॥ हृदये ग्रन्थिभेदः स्यात्सर्वावयववर्द्धनम् ।<br>
आनन्दाश्रुणि पुलको देहावेशः कुलेश्वरि । गद्गदोक्तश्च सहसा<br>
जायते नात्र संशयः ॥ १८ ॥ सकृदुच्चरितेष्प्येवं मन्त्रे<br>
चैतव्यसंयुते । दृश्यन्ते प्रत्यया यत्र पारस्पर्यं तदुच्यते ॥ १९<br>
॥ मासमात्रं जपेन्मन्त्रं भूतलिप्यादि संयुतम् ।<br>
क्रमोत्क्रमात्सहस्रस्तु तस्य सिद्धो भवेन्मनुः ॥ २० ॥</p>
<p>तत्र भूतलिपिः &ndash; पञ्चह्रस्वाः सन्धिवर्णा<br>
व्योमेराग्निजलन्धराः । अन्त्यमाद्यं द्वितीयञ्च चतुर्थं<br>
मध्यमं क्रमात् ॥ २१ ॥ पञ्चवर्गाक्षराणि</p>
<p>तसा० ३</p>
<p>स्युर्धास्तश्वेतेन्दुभिः सह । एषा भूतलिपिः<br>
द्विचत्वारिंशदक्षरैः । एवं जपं पुरा कृत्वा तेजोरूपं<br>
समर्पयेत् । देवस्य दक्षिणे हस्ते कुशपुष्पार्घ्यवारिभिः ॥ २२ ॥<br>
सफलं तद्विभाव्यैवं प्राणायामं समाचरेत् ॥ २३ ॥<br>
जपस्यादौ जपान्ते च त्रितयं त्रितयञ्चरेत् ॥ २४ ॥ शक्तिविषये देव्या<br>
वामहस्ते ।</p>
<p>तथा च &ndash; एवं जपं पुरा कृत्वा गन्धाक्षतकृशोदकैः ।<br>
जपं समर्पयेद्देव्या वामहस्ते विचक्षणः ॥ २५ ॥ जपान्ते<br>
प्रत्यहं देवि होमयेत्तद्दशांशतः । तर्पणञ्चाभिषेकञ्च<br>
तत्तद्दशांशतो मुने । प्रत्यहं भोजयेद्विप्रान्<br>
न्यूनाधिक्यप्रशान्तये । अथवा सर्वसम्पूर्णे<br>
होमादिकमथाचरेत् ॥ २६ ॥</p>
<p>मुण्डमालायाम् &ndash; यस्य यावान् जपः प्रोक्तस्तद्दशांश<br>
जपः क्रमात् । तत्तद्द्रव्यैर्जपस्यान्ते होमं कुर्याद्दिने दिने ।<br>
अथवा लक्षसङ्ख्यायां पूर्णायां होममाचरेत् ॥ २७ ॥</p>
<p>तथा होमाद्यशक्तौ च सनत्कुमारतन्त्रे &ndash; यद्यदङ्गं<br>
भवेद्भङ्गं तत्सङ्ख्याद्विगुणो जपः । होमाभावे जपः<br>
कार्यो होमसङ्ख्याचतुर्गुणः ॥ २८ ॥ विप्राणां क्षत्रियाणाञ्च<br>
रससङ्ख्यागुणः स्मृतः । वैश्यानां वसुसङ्ख्याकमेषां<br>
स्त्रीणामयं विधिः ॥ २९ ॥ यं वर्णमाश्रितः शूद्रः स च तस्य<br>
विधिञ्चरेत् । अनाश्रितस्य शूद्रस्य दिक्सङ्ख्याकः समीरितः ॥ ३० ॥<br>
शूद्रस्य विप्रभभक्तस्य तत्पत्न्याः सदृशो जपः ॥ ३१ ॥</p>
<p>योगिनीहृदये &ndash; होमकर्मण्यशक्तानां विप्राणां द्विगुणो<br>
जपः । इत रेषान्तु वर्णानां सर्वेषां त्रिगुणादिः समीरितः ।<br>
त्रिगुण इति त्रिगुणादिर्होमसङ्ख्यात्रिगुणजपः क्षत्रियेण कार्यः ।<br>
वैश्येन चतुर्गुणः शूद्रेण पञ्चगुणः ॥ ३२ ॥</p>
<p>तदुक्तं कुलप्रकाशे &ndash; यद्यदङ्गं विहीनं<br>
स्यात्तत्सङ्ख्याद्विगुणो जपः । कुर्वीत त्रिचतुःपञ्च<br>
यथासङ्ख्यं द्विजातयः । एतेन स्त्रीशूद्राणां<br>
होमाधिकारः ॥ ३३ ॥ तथा च शूद्राणां त्र्यस्रमीरितमिति<br>
कुण्डप्रकरणे शारदयाम स्त्रीणां होमाधिकारश्च ।</p>
<p>तत्रैव &ndash; लाजैस्त्रिमधुरोपेतैर्होमं कन्या प्रचच्छति । अनेन<br>
विधिना कन्या वरमाप्नोति वाञ्छितम् । अत एव स्त्रीणां<br>
होमाधिकारः स च ब्राह्मणद्वारा ॥ ३४ ॥</p>
<p>तथा च तन्त्रान्तरे &ndash;<br>
ओङ्कारोच्चारणाद्धोमात्शालग्रामशिलार्चनात् ।<br>
ब्राह्मणीगमनाञ्चैव शूद्रश्चाण्डालतां व्रजेत् । इति<br>
साक्षान्निषेधात् ॥</p>
<p>तथा &ndash; स्त्रीणामपि सर्वत्रवैदिककर्मसु<br>
शूद्रतुल्यत्वप्रतिपादनात् ।</p>
<p>स्त्रीशूद्रकरसंस्पर्शो वज्रपातो ममोपरि इति भगवद्वचनात् ॥ ३५<br>
॥</p>
<p>नृसिंहतापनोयेऽपि &ndash; सावित्रीं प्रणवं यजुर्लक्ष्मीं<br>
स्त्रीशूद्रयोर्नेच्छन्ति स मृतोऽधोगच्छति नेच्छन्तीति पर्यन्तं<br>
पराशरभाष्येऽपि गोविन्दभट्ट धृतम् ।<br>
स्वाहाप्रणवसंयुक्तं शूद्रे मन्त्रं ददद्विजः । शूद्रो<br>
निरयमाप्नोति ब्राह्मणो यात्यधोगतिम् । यजुर्वेदः । लक्ष्मीः<br>
श्रीबीजमित्यर्थः ॥ ३६ ॥</p>
<p>तथा नारायणकल्पेऽपि &ndash; अष्टाक्षरो महामन्त्रः<br>
सप्तार्णः शूद्रयोषितोः । प्रणवादिश्च यो मन्त्रो न स्त्रीशूद्रे<br>
प्रशस्यते । इति सर्वत्र स्त्रीणां शूद्रवद्व्यवहारः । शूद्रस्यापि<br>
स्वकर्त्तृकहोम इति केचित् ॥ ३७ ॥</p>
<p>तथा च वाराहीतन्त्रे &ndash; यदि कामी भवत्यत्र शूद्रोऽपि<br>
होममर्मणि । वह्निजायां परित्यज्य हृदयान्तेन होमयेत् ॥ ३८ ॥<br>
सर्वेषां द्विगुणजपः ॥</p>
<p>तथा च वसिष्ठे &ndash; यद्यदङ्गं विहीयेत तत्संयाद्विगुणो<br>
जपः । कर्त्तव्यश्चाङ्गसिद्धार्थं तदशक्तेन भक्तितः ॥ ३८ ॥ न<br>
चेदङ्गं व्हीयेत तद्विशिष्टमवाप्नुयात् । विप्रभोजनमात्रेण<br>
व्यङ्गं साङ्गं भवेद्ध्रुवम् । यद्यद्भुङ्क्ते द्विजः<br>
साक्षात्ततद्भुङ्क्तेहरिः स्वयम् ॥ ४० ॥</p>
<p>तथागस्त्यसंहितायाम् &ndash; यदि होमेऽप्यशक्तः<br>
स्यात्पूजायां तर्पणेऽपि वा तावत्सङ्ख्याजपेनैव<br>
ब्राह्मणाराधनेन च । भवेदङ्गद्वयेनैव पुरश्चरणमार्य<br>
वै ॥ ४१ ॥</p>
<p>वीरातन्त्रे &ndash; नियमः पुरुषे ज्ञेया न योषित्सु कथञ्चचन ।<br>
न्यासो योषितामत्र न ध्यानं न च पूजनम् ।<br>
केवलञ्जपमात्रेण मन्त्राः सिध्यन्ति योषिताम् । आचार्यमते<br>
विप्रभोजनेऽप्यनुकल्पः ॥ ४२ ॥</p>
<p>तथा च मुण्डमालायाम् &ndash; यदि<br>
पूजाद्यशक्तश्चेद्द्रव्यभावेन सुन्दरि । केवलं जपमात्रेण<br>
पुरश्चर्या विधीयते । अत्र ब्राह्मणभोजनमावश्यकमेव ।<br>
सर्थथा भोजयेद्द्विजान्कृतसङ्कल्पसिद्धये ।<br>
विप्राराधनमात्रेण व्यङ्गं साङ्गं भवेद्ध्रुवम् ॥ ४३ ॥</p>
<p>कुलार्णवे &ndash; दीक्षाहीनान्पशून्यस्तु भोजयेद्वा स्वमन्दिरे ।<br>
स याति परमेशानि नरकानेकविंशतिम् ॥ ४४ ॥ एवं यः कुरुते देवि<br>
! पुरश्चरणकं प्रिये । सर्वपापविनिर्मुक्तो देवीसायुज्यमाप्नुयात्<br>
॥ ४५ ॥</p>
<p>तथा &ndash; तद्दशांशेन विप्रांश्च कौलिकानथ भोजयेत् ।<br>
क्षीरखण्डाद्य भोज्यैश्च बहुमानपुरःसरम् ॥ ४६ ॥</p>
<p>ततश्च &ndash; गुरुवे दक्षिणान्दद्याद्भोजनाच्छादनादिभिः ।<br>
गुरुसन्तोषमात्रेण मन्त्रसिद्धिर्भवेद्ध्रुवम् । गुरोरभावे<br>
तत्पुत्राय तत्पत्न्यै वा निवेदयेत् । तयोरभावे देवेशि<br>
ब्राह्मणेभ्यो निवेदयेत् ॥ ४७ ॥ सम्यक् सिद्धैकमन्त्रस्य<br>
पञ्चाङ्गोपासनेन च । सर्वे मन्त्राश्च सिद्यन्ति तत्प्रसादात्<br>
कुलेश्वरि ॥ ४८ ॥ गुरुमूलमिदं सर्वमित्याहुस्तन्त्रवेदिनः ।<br>
एकग्रामे स्थितो नित्यं गत्वा वन्देत वै गुरुम् । गुरुरेव परं<br>
ब्रह्म तस्मादौ तमर्चयेत् । तदन्ते महतीं पूजां<br>
कुर्यासाधकसत्तमः । सुवासिनीं कुमारीञ्च भुषणैरपि<br>
भूषयेत् । मिष्ठान्नं बहुशं कार्यं भुञ्जीत बन्धुभिः<br>
सह । एवं सिद्धमनुर्मन्त्री साधयेत्सकलेप्सितान् ॥ ४९ ॥</p>
<p>मतान्तरे पुरश्चरणविधिः</p>
<p>तन्त्रे &ndash; अथवान्यप्रकारेण पुरश्चरणमुच्यते ।<br>
ग्रहणेऽर्कस्य चेन्दोर्वा शुचिः पूर्वोमुपोसितः । नद्यां<br>
समुद्रगामिन्यां नाभिमात्रोदके स्थितः ।<br>
स्पर्शाद्विमुक्तिपर्यन्तं जपेन्मन्त्रमनन्यधीः ॥ ५० ॥</p>
<p>यदि नक्रादिदूषिता नदी भवति तदा यत्कर्त्तव्यं तदाह<br>
रुद्रयामले &ndash; अपि शुद्धोदके स्नात्वा शुचौ देशे समाहितः ।<br>
ग्रासाद्विमुक्तिपर्यन्तं जपेन्मन्त्रमनन्यधीः । इति कृत्वा न<br>
सन्देहो जपस्य फलभाग्भवेत् ॥ ५१ ॥</p>
<p>नद्यभावे &ndash; यद्वा पुण्योदके स्नात्वा शुचिः<br>
पूर्वमुपोषितः । ग्रहणा दिविमोक्षान्तं जपेन्मन्त्रं<br>
समाहितः ॥ ५२ ॥</p>
<p>उपवासासमर्थे तु तत्रैव &ndash; अथवान्यप्रकारेण<br>
पौरश्चारणिकोविधिः । चन्द्रसूर्योपरागे च स्नात्वा<br>
प्रयतमानसः । स्पर्शनादि विमोक्षान्तं जपेन्मन्त्रं<br>
समाहितः । जपाद्दशांशतो होमं तथा होमात्तुतर्पणम् ।<br>
तर्पणस्य दशंशेन चाभिषेकं समाचरेत् ।<br>
अभिषेकदशांशेन कुर्याद्ब्राह्मणभोजनम् । एवं कृत्वा तु<br>
मन्त्रस्य जायते सिद्धिरुत्तमा ॥ ५३ ॥</p>
<p>गोपाल मन्त्र तर्पणे तु होमसङ्ख्यत्वम् ।</p>
<p>यथा &ndash; इह गोपालमन्त्राणां तर्पणं होमसङ्ख्यया<br>
इत्यादि ॥ ५४ ॥ दृष्टा स्नात्वा ससङ्कल्पो विमोक्षान्तं जपं चरेत् ।<br>
तावद्यज्ञादिकं कुर्याद् ग्रहणान्ते शुचिः पुमान् । एवं<br>
जपान्मन्त्रसिद्धिर्भवत्येव न संशयः । ग्रहणे<br>
जपस्यावश्यकत्वम् ॥ ५५ ॥ श्राद्धादेरनुरोधेन यदि जपं<br>
त्यजेन्नरः । स भवेद्देवताद्रोही पितॄन सप्त नयत्यधः । इति<br>
सनत्कुमारवचनात् । वस्तुतस्तु आरद्धपुरश्चरणविषयमिदम् ।</p>
<p>तथा हि &ndash; आरद्धेपुरश्चरणे यदि च ग्रहणं भवेत्तदा<br>
श्राद्धाद्यनुरोधेन जपं नैव त्यजेत् । इत्येकवाक्यत्वात् &ndash;<br>
(सर्वस्वेनापि कर्त्तव्य श्राद्धं वै राहुदर्शने &ndash; अकुर्वाणन्तु<br>
तच्छ्राद्धं पङ्के गौरिव सीदति । इति<br>
प्रतिकूलवाक्यपराहतत्वाच्च इत्यधिकपाठः आगमतत्त्वविलासे ।)<br>
एवं रात्रावपि पुरश्चरणविशेषे बोद्धव्यम् । इति<br>
सर्वसमञ्जसम् ॥ ५६ ॥</p>
<p>योगिनीहृदये &ndash; कल्पोक्तविधिना मन्त्रो कुर्याद्धोमादिकं<br>
ततः । अथवा तद्दशांशेन होमादींश्च समाचरेत् ॥ ५७ ॥</p>
<p>तथा &ndash; अनन्तरं दशांशेन क्रमाद्धीमादिकञ्चरेत् ।<br>
तदन्ते महतीं पूजां कुर्याद्ब्राह्मणतोषणम् । ततो मन्त्रस्य<br>
सिद्ध्यर्थः गुरुं सम्पूज्य तोषयेत् । एवञ्च मन्त्रसिद्धिः<br>
स्याद्देवता च प्रसीदति ॥ ५८ ॥</p>
<p>क्रियासारे &ndash; दीक्षाहीनान्पशून्यस्तु भोजयेद्वा स्वमन्दिरे ।<br>
स याति परमेशानि नरकानेकविंशतिम् ॥ ५९ ॥</p>
<p>यद्यपि पुरश्चरणपदं पञ्चाङ्गपरं तथा च &ndash;<br>
जपहोमौ तर्पणञ्चाभिषेकौ विप्रभोजनम् । पञ्चाङ्गोपासनं<br>
लोके पुरश्चरणमुच्यते । तथापि ग्रहणादौ पुरश्चरणपदं<br>
गौणं जपमात्रपरम् । सूर्योदयात्समारभ्य<br>
यावत्सूर्योदयावधि तावज्जप्तो महेशानि पुरश्चरणमिष्यते ।<br>
इत्यादौ तथा दर्शनात् ॥ ६० ॥ तत्रहोमादेरभावात्तर्हि कथं<br>
ग्रहणपुरश्चरणे होमदिरिति चेद्वचनादेव जायते । न च<br>
पुरश्चरणस्य पञ्चाङ्गत्वात्सर्वत्र तदेव स्यादिति वाच्यं<br>
ग्रहणे तद्विधानमनर्थकं स्यात् । किन्तु ग्रहणे<br>
होमादिनियमान्नान्यत्र होमादिः । गृहणपुरश्चरणे<br>
होमादिविधानन्तु<br>
प्रकृतीभूतपञ्चाङ्गपुरश्चरणतुल्यत्वबोधनाय । अत एव<br>
ग्रहणे पाञ्चङ्गस्वरूपपुरश्चरणे कृते<br>
मुख्यप्रयोगेऽप्यधिकार इति प्रकष्टिकृतम् । तदकरणे पुनः<br>
केवलजपमात्रपुरश्चरणे कृते नाधिकार इति सर्वसम्मतम् ॥ ६१ ॥</p>
<p>पुरश्चरणकालस्तु वाराहीतन्त्रे &ndash; चन्द्रतारानुकूले च<br>
शुक्लपक्षे शुभेऽहनि । आरभेत पुरश्चर्यां हरौ सुप्ते न<br>
चाचरेत् ॥ ६२ ॥</p>
<p>प्रतिप्रसवस्तु रुद्रयामले कार्तिकाश्विन-वैशाखे-<br>
माघेऽय मार्गशीर्षके । फाल्गुने श्रावणे दीक्षा पुरश्चर्या<br>
प्रशस्यते । ग्रहणे च महात्रीर्थे न कालमवधारयेत् ॥ ६३ ॥</p>
<p>ग्रसान्ते ग्रस्तोदये दीक्षापुरश्चरणयोर्निषेधमाह<br>
तन्त्रान्तरे &ndash; ग्रसास्ते ह्युदिते नैव कुर्याद्दीक्षाजपं प्रिये । कृते<br>
नाशो भवेदाशु ह्यायुः श्रीसुतसम्पदाम् ॥ ६४ ॥ तत्र<br>
तावद्भूमेः परिग्रहं कृत्वा पुरश्चणप्राक् तृतीयदिवसे<br>
क्षौरादिकं विधाय वेदिकायाश्चतुर्दिक्षु क्रोशं क्रोशद्वयं<br>
वा क्षेत्रं चतुरस्रम् आहारादिर्विहारार्थं परिकल्प्य तत्र<br>
कूर्मचक्रानुरूपं मण्डपं विधाय एकभक्तं कुर्यात् ।<br>
ततः परदिने स्नानादिकं विधाय शुद्धः सन्<br>
वेदिकायाश्चतुर्दिक्षु अश्वत्थोडुम्बरप्लक्षाणामन्यतमस्य<br>
वितस्तिमात्रान्दशकीलान् ॐ सुदर्शनाय अस्त्राय फट् इति<br>
मन्त्रेणाष्टोत्तरशताभिमन्त्रि तान्वेदिकाया दशदिक्षु ॐ ये चात्र<br>
विघ्नकर्तारो भुवि दिव्यन्तरिक्षगाः । विघनभूताश्च ये चान्ये<br>
मम मन्त्रस्य सिद्धिषु । ममैतत्कीलितं क्षेत्रं परित्यज्य<br>
विदूरतः । अपसर्पन्तु ते सर्वे निर्विघ्नं सिद्धिरस्तु मे । इत्यनेन<br>
निखन्य तेषु ॐ सुदर्शनाय अस्त्राय फट् इति अस्त्रं सम्पूज्य तेषु<br>
पूर्वादिक्रमेण इन्द्रदिलोकपालान्पूजयेत् ।</p>
<p>यथा &ndash; भूर्भुवः स्वः इन्द्रलोकपाल इहागच्छ इत्यावाह्य ।<br>
पञ्चोपचारैः पूजयेत् । एवङ्क्रमेण अन्यानपि पूजयेत् ॥ ६५ ॥</p>
<p>तथा च मुण्डमालायाम् &ndash; पुण्यक्षेत्रादिकं गत्वा<br>
कुर्याद्भूमिपरिग्रहम् । तथा ह्यमुकमन्त्रस्य<br>
पुरश्चरणसिद्ध्ये । मयेयं गृह्यते भूमिर्मन्त्रोऽयं<br>
सिध्यतामिति ।</p>
<p>तथा च &ndash; ग्रामे क्रोशमितं स्थानं नद्यादौ स्वेच्छया<br>
मतम् । नगरादावपि क्रोशं क्रोशयुग्ममथापि । (क्षेत्रं वा<br>
यावदिष्टन्तु विहारार्थ प्रकल्पयेत्) । आहारादि विहारार्थं<br>
तावतीं भूमिमाक्रमेत् । क्षीरिवृक्षोद्भवान्कीलान्<br>
अस्त्रमन्त्राभिमन्त्रितान् । निखनेद्दशदिग्भागे तेष्वस्त्रञ्च<br>
प्रपूजयेत् । लोकपालान्पुनस्तेषुं गन्धाद्यैः पूजयेत्सुधीरिति ॥<br>
६६ ॥ ततो मध्यस्थाने क्षेत्रपालं वास्त्वीशञ्च सम्पूज्य<br>
सर्वविघ्नविनाशार्थं गणपतिं पूजयेत् ।</p>
<p>यथा &ndash; ॐ अद्येत्यादि अमुकगोत्रीऽमुकदेवशर्मा<br>
मत्कर्त्तव्यामुकदेवतामुकमन्त्रपुरश्चरणकर्मणि<br>
सर्वविघ्नविनाशार्थं गणेशपूजामहं करिष्ये । इति सङ्कल्प्य<br>
वेदिकामध्ये पञ्चोपचारैर्गणेशं पूजयेत् ॥ ६७ ॥</p>
<p>तदुक्तम् &ndash; क्षेत्रपालादिकं तत्र पूजयेद्विधिवत्ततः ।<br>
क्षेत्रेशं वास्तुनामानं विघ्नराजं समर्चयेत् । दिक्पालेभ्यो<br>
बलिं दद्यात्ततः । क्षेत्रं समाविशेत् । ततो मासभक्तादिना<br>
पूजितदेवताभ्यो बलिं दद्यात् ।</p>
<p>ततः &ndash; ॐ ये रौद्रा रोद्रकर्माणो रौद्रस्थाननिवासिनः ।<br>
मातरोऽप्युग्ररूपाश्च गणाधिपतयश्च ये । विघ्नभूताश्च ये<br>
चान्ये दिग्विदिक्षु समाश्रिताः । सर्वे ते प्रीतमनसः<br>
प्रतिगृह्वन्तिमम्बलिम् । इत्यनेन दशदिक्षु भूतेभ्यो बलिं दद्यात्<br>
ततो गायत्रीं जपेत् ।</p>
<p>तथा च &ndash; प्रातः स्नात्वा तु गायत्र्याः सहस्रं प्रयतो जपेत् ।<br>
ज्ञाताज्ञातस्य पापस्य क्षयार्थं प्रथमं ततः इति<br>
विद्याधराचार्यः &ndash;<br>
विप्रान्सन्तर्पंयेदर्थतोषणाच्छादनासनैः ।<br>
बहुभिर्वस्त्रभूषाभिः सम्पूज्य गुरुमात्मनः । आरभेत<br>
जपं पश्चात्तदनुज्ञापुरःसरमिति ।</p>
<p>गायत्री पुनस्तत्तद्देवतायाः यथा गोविन्दवृन्दावने &ndash;<br>
जपात्पूर्वं जपेत्कृष्णगायत्रीं सर्वपापहाम् ।<br>
अयुतैकप्रमाणेन एनसो न्यूनहेतवे &ndash; इति<br>
कृष्णागायत्रीस्वरसादन्यत्रापि तथा अत एव स्त्रीशूद्रे<br>
साधारणमिति माधवाचार्यः । यत्तु प्रातः स्नात्वा तु सावित्र्या<br>
अयुतं प्रयतो जपेदिति तत्पुनरत्यन्तपापशङ्कया । ॐ अद्येत्यादि<br>
अमुकगोत्रः श्री अमुकदेवशर्मा ज्ञाताज्ञातपापक्षयकामः<br>
अष्टोत्तरसहस्रसावित्रीजपमहं करिष्ये । इति सङ्कल्प्य जपेत् अयुतं<br>
वा कुर्यात् । तत उपवासथविष्यं कुर्यात् । परदिने उषसि<br>
स्नानादिकं कृत्वा स्वस्तिवाचनपूर्वकं सङ्कल्पं कुर्यात् ॥ ६८ ॥<br>
ॐ अद्येत्यादि अमुकगोत्रः श्री-अमुक्तदेवशर्मा अमुकदेवताया<br>
अमुकमन्त्रसिद्धिप्रतिबन्धकाशेषदुरतक्षयपूर्वक-<br>
तन्मन्त्रसिद्धिकामोऽद्यारभ्य यावता कालेन सेत्स्यति<br>
तावत्कालम् अमुकमन्त्रस्य इयत्-सङ्ख्यक जप-<br>
तद्दशांशहोम-तद्दशांशहोम-तद्दशांशतर्पण-<br>
तद्दशांशाभिषेक-तद्दशांश-ब्रह्मणभोजन-<br>
रूपपुरश्चरणमहं करिष्ये । इति सङ्कल्प्य<br>
भूतशुद्धिप्राणायामादिकं कृत्वा स्वस्वमुद्रां<br>
बध्वास्वस्वपद्धत्युक्त क्रमेण देवतां सम्पूज्य दीपे<br>
प्रज्वलिताकारां देवतां हृदये कृत्वा प्रातःकालमारभ्य<br>
मध्यन्दिनं यावत्जपं कुर्यात् । ततो होमस्ततस्तर्पणम् ॥ ६९ ॥</p>
<p>कुलार्णवे &ndash; तर्पणन्तु ततः<br>
कुर्यात्तीर्थोदकैश्चन्द्रमिश्रितैः । जले देवं समावाह्य<br>
पाद्याद्यैरुदकात्मकैः । सम्पूज्य विधिवद्भक्त्या<br>
परिवारसमन्वितम् । एकैकमञ्जलिं तोयं परिवारान्प्रतर्पयेत् ।<br>
ततो होमदशांशेन तर्पयेत्परदेवताम् । सम्पूर्णायान्तु<br>
सङ्ख्यायां पुनरेकैकमञ्जलिम् तर्पणवाक्यन्तु<br>
स्नानप्रकरणे वक्तव्यम् ॥ ७० ॥</p>
<p>अथाभिषेकवाक्यम् &ndash;<br>
नमोऽन्तं मूलमुच्चार्य अमुकदेवतामहमभिषिञ्चामि<br>
इति कलसमुद्रया स्वमूर्ध्नि अभिषेचयेत् ।</p>
<p>तथा च गौतमीये &ndash; नमोऽन्तं मूलमुच्चार्यं तदन्ते<br>
देवताभिधाम् । द्वितीयान्तामहं पश्चादभिषिञ्चाम्यनेन तु ।<br>
अभिषिञ्चत्स्वमूर्द्धानं तोयैः कुम्भाख्यमुद्रया ॥ ७१ ॥</p>
<p>शक्ति विषये नीलतन्त्रे &ndash; मूलान्ते नाम चोच्चार्य सिञ्चामीति<br>
नमः पादमिति ।<br>
ततो ब्राह्मणान् भोजयित्वा दक्षिणां कुर्यात् &ndash; ॐ अद्येत्यादि<br>
कृतै तदमुकदेवताया अमुकमन्त्र पुरश्चरणकर्मणः ।<br>
साङ्गतार्थं दक्षिणामिदं काञ्चनं वह्निदैवतम्<br>
अमुकगोत्राय गुरवे तुभ्यमहं सम्प्रददे<br>
ततोऽच्छिद्रावधारणं कुर्यात् ॥ ७२ ॥</p>
<p>अथ ग्रहणपुरश्चरणसङ्कल्पः &ndash;<br>
तद्यथा &ndash; ॐ अद्येत्यादि राहुग्रस्ते दिवाकरे निशाकरे वा<br>
अमुकगोत्रः श्री अमुकदेवशर्मा अमुकदेवताया<br>
अमुकमन्त्रसिद्धिकामो ग्रासाद्विमुक्ति पर्यन्तम्<br>
अमुकदेवतामुकमन्त्रजपरूप-पुरश्चर्णमहं करिष्ये । इति<br>
सङ्कल्प्य जपेत् । ततस्तद्दिने तत्परदिने वा स्नानं विधाय ॐ<br>
अद्येत्यादि अमुकमन्त्रस्य कृतैतदमुकग्रहण-कालीन-<br>
अमुकदेवतामुकमन्त्रेयत्सङ्ख्यक-जपतद्दशांशहोम-<br>
तद्दशांश-तर्पण-तद्दशांशाभिषेक-तद्दशांश-<br>
ब्राह्मणभोजनकर्माण्यहं करिष्ये । इति सङ्कल्प्य होमादिकं<br>
कर्म कृत्वा पूर्ववद्दक्षिणादिकं कुर्यादिति<br>
पुरश्चरणप्रयोगः ॥ ७३ ॥</p>
<p>अथ कूर्मचक्रम् &ndash; (देखिये चित्र ७)<br>
दीपस्थानं समाश्रित्य कृतं कर्मं फलप्रदम् । पुरुषो<br>
दीप्यते यत्र दीपस्थानं तदुच्यते ॥ ७४ ॥ चतुरस्रां भुवं<br>
भित्त्वा कोष्ठानां नवकं लिखेत् । पूर्वकोष्ठादि<br>
विलिखेत्सप्तवर्गाननुक्रमात् । लक्ष्मीशे मध्यकोष्ठे स्वरान्<br>
युग्मक्रमाल्लिखेद्दिक्षु पूर्वादितो यत्र क्षेत्राद्यक्षरसंस्थितिः ।<br>
मुखन्तत्तस्य जानीयाथस्तावुभयतः स्थितौ यत्र<br>
क्षेत्राद्यक्षरसंस्थितिः । मुखन्ततस्य जानीयाथस्तावुभयतः<br>
स्थितौ । कोष्ठे कुक्षौ उभे पादौ द्वे शिष्टं पुच्छमीरितम् ।<br>
क्रमेणानेन विभजेन्मध्यस्थमपि भागतः ॥ ७५ ॥ मुखस्थो<br>
लभते सिद्धिम् करस्थः स्वल्पजीवनः । उदासीनः कुक्षिसंस्यः<br>
पादस्यो दुःखमाप्नुयात् ॥ ७६ ॥ पुच्छस्थः पीड्यते मन्त्री<br>
बन्धनोच्चाटनादिभिः । कूर्मचक्रमिदं प्रोक्तं मन्त्रिणां<br>
सिद्धिदायकम् ॥ ७७ ॥</p>
<p>पिङ्गलायाम &ndash; कूर्मचक्रमविज्ञाय यः<br>
कुर्याज्जपयज्ञकम् । तस्य यज्ञफलं नास्ति सर्वानर्थाय कल्पते<br>
॥ ७८ ॥</p>
<p>अथ मन्त्राणां दशसङ्काराः</p>
<p>गौतमीये &ndash; जननं जीवनं प्रश्चात्ताडनं बोधनं<br>
तथा । अथाभिषेको विमलीकरणाप्यायने पुनः । तर्पणे दीपनं<br>
गुप्तिर्दशैता मन्त्रसंस्क्रियाः ॥ ७९ ॥ स्वर्णादिपात्रे संलिख्य<br>
मातृकायन्त्रमुत्तमम् । काश्मीरचन्दनेऽपि भस्मना वाथ<br>
सुव्रते । काश्मीरं शक्ति-संस्कारे चन्दनं वैष्णवे मनौ ।<br>
शैवे भस्म समाख्यातं मातृकायन्त्रलेखने ॥ ८० ॥</p>
<p>अथ मातृकायन्त्रम् (देखिये चित्र ८, ९)</p>
<p>व्योमेन्द्वौरसनार्णकर्णिकमचां द्वन्द्वै &ndash;<br>
स्फुरत्केशरम्, वर्गोल्लासि वसुच्छदं वसुमतीगेहेन संवेष्टितम्<br>
। आशास्वस्त्रिषु लान्तलाङ्गलियुजा क्षौणिपूरेणावृतं, यन्त्रं<br>
वर्णतनोः परं निगदितं सौभाग्यसम्पत्करम् ॥ यन्त्रस्य दिक्षु<br>
वं विदिक्षु ठं लिखेत् ॥ ८१ ॥</p>
<p>तथा च गौतमीये &ndash; कादिमान्तान्पङ्कवर्गान्दिक्षु<br>
पूर्वादितो न्यसेत् । यादिवान्ताः शादिहान्ताः लक्ष्ममीशे<br>
प्रविन्यसेत् । चतुरस्रं चतुर्द्वारं दिक्षु वं ठं विदिक्षु च । इति<br>
मातृकायन्त्रम् ॥ ८२ ॥</p>
<p>अथ मन्त्राणां दशसङ्कारा &ndash;</p>
<p>मन्त्राणां मातृकायन्त्रादुद्धारो जननं स्मृतम् ।<br>
पङ्क्तिक्रमेण विधिना मुनिभिस्तत्रनिश्चितम् ।<br>
प्राणवान्तरितान्कृत्वा मन्त्रवर्णाञ्जपेत्सुधीः । प्रत्येकं<br>
शतवारं तु जीवनं तदुदाहृतम् । दशसङ्ख्यो वा जपः ॥ ८३ ॥</p>
<p>विश्वसारे &ndash; पृथक्शतं वा दशधा<br>
मन्त्रवर्णाञ्जपेत्सुधीरिति । मन्त्रवर्णान्समालिख्य<br>
ताडयेच्चन्दनाम्भसा । प्रत्येकं वायुबीजेन पूर्ववत्ताडनं<br>
मतम् । ताडनं शतधा वा ॥ ८४ ॥</p>
<p>तथा च तन्त्रान्तरे &ndash; ताडनं<br>
ताडयेद्वर्णानखिलांश्चन्दनाम्भसा । शतं वा दशधा<br>
वापि बोधयेत्तुमनुं ततः ॥ ८५ ॥</p>
<p>विश्वसारे &ndash; दशधा शृणु देवेशि ताडनं परिकीर्तितम् ।<br>
विलिख्य मन्त्रवर्णास्तु प्रसूनैः करवीरजैः ।<br>
तन्मन्त्रवर्णसङ्ख्याकैर्हन्याद्रेफेण बोधनम् ॥ ८६ ॥</p>
<p>तन्त्रान्तरे &ndash; विलिख्याक्षरसङ्ख्याकैः पुष्पै<br>
रक्तहयारिभिः । मन्त्रवर्णान्वह्निनैकमभिमन्त्र्य सकृत्सकृत् ।<br>
तत्तन्मन्त्रोक्त-विधिना अभिषेकः प्रकीर्तितः । अश्वत्थपल्लवैः<br>
सिञ्चेन्मन्त्री मन्त्रार्णसङ्ख्यया ॥ ८७ ॥ सञ्चिन्त्य मनसा<br>
मन्त्रं सुषुम्नामूलमध्यतः । ज्योतिर्मन्त्रेण<br>
विधिवद्दहेन्मलत्रयं यतिः ॥ ८८ ॥ तारं<br>
व्योमाग्निमनुयुग्दण्डी ज्योतिर्मनुर्मतः । तारं प्रणवः । व्योमो<br>
हकारः । अग्निरेफः । मनुरोकारः । दण्डी अनुस्वारः । तेन ॐ ह्रौ।<br>
॥ ८९ ॥ स्वर्णेन कुशतोयेन पुष्पतोयेन वा तथा । तेन मन्त्रेण<br>
विधिवदाप्यायनविधिः स्मृतः ॥ ९० ॥ मन्त्रेण वारिणा मन्त्रे<br>
तर्पणं तर्पणं मतम् ॥ ९१ ॥</p>
<p>मधुना शक्तिमन्त्रे तु वैष्णवे चेन्दुमज्जलैः । शैवे<br>
घृतेन दुग्धेन तर्पणं सम्यगीरितम् । अभिषेकऽपि तथा ॥ ९२ ॥<br>
तारमाया-रमायोगे मनोर्दीपनमुच्यते । जप्यमानस्य<br>
मन्त्रस्य गोपनं त्वप्रकाशनम् ॥ ९३ ॥ संस्काराः दश<br>
सम्प्रोक्ताः सर्वतन्त्रेषु गोपिताः । यान कृत्वा साम्प्रदायेन<br>
मन्त्री वाञ्छितमाप्नुयात् । मलत्रयमिति आनव्यं मायिकं<br>
कार्मणञ्चेति ॥</p>
<p>प्रपञ्चसारे &ndash; मायिकन्नाम योषोल्वं पौरुषं<br>
कार्मणं मलम् । आनव्यं तद्द्वयं प्रोक्तं निषिद्धं<br>
तन्मलत्रयम् ॥ ९५ ॥ तारमायारमायोगे इति<br>
तारमायारमाबीजपुटितं मन्त्रमष्टोत्तरशतं जपेदित्यर्थः ।</p>
<p>तथा च विश्वसारे &ndash; तारमायारमाबीजपुटितेन जपेन्मनुम् ।<br>
शतमष्टोरञ्चैव दीपयेत्साधकोत्तमः ॥ ९६ ॥</p>
<p>अथ कलावतीदीक्षाप्रयोगः</p>
<p>शिष्यः पूर्वमुपोषितः कृतनित्यक्रियः<br>
स्वस्तिवाचनपूर्वकं सङ्कल्पं कुर्यात् ॥</p>
<p>तद्यथा &ndash; ॐ अद्येत्यादि अमुकगोत्रः श्री-अमुकदेवशर्मा<br>
धर्मार्थकाममोक्षप्राप्तिकामः अमुकदेवताया<br>
अमुकाक्षरमन्त्रदीक्षामहं करिष्ये इति सङ्कल्प्य गुरुं<br>
वृणुयात् । ॐ साधु भवनास्ताम् ॐ साध्वहमासे इति प्रतिवचनम् ।<br>
ॐ अर्चयिष्यामो भवन्तम्, ॐ अर्चय इति प्रतिवचनम् । ततो<br>
गन्धपुष्पवस्त्रालङ्कारादिभिर्गुरुमभ्यर्च्य दक्षिणं जानु<br>
धृत्वा पठेत् । ॐ अद्येत्यादि अमुक गोत्रः श्री अमुकदेवशर्मा<br>
अमुकदेवताया मत्कर्त्तृकामुकमन्त्रदीक्षाकर्मणि अमुकगोत्रं<br>
श्री अमुकदेवशर्माणमेभिः गन्धादिभिरभ्यर्च्य गुरुत्वेन<br>
भवन्तमहं वृणे, ॐ वृतोऽस्मीत्युत्तरम् । ॐ यथाविहितं<br>
गुरुकर्म कुरु, यथा ज्ञानतः करवाणीति प्रतिवचनम् । ततो<br>
गुरुराचम्य द्वारदेशे सामान्यार्घ्यं कुर्यात् ।</p>
<p>तद्यथा &ndash; स्ववामे त्रिकोणवृत्त भूबिम्बं विलिख्य, ॐ<br>
आधारशक्तये नमः इति सम्पूज्य, फडिति मन्त्रेण अर्घ्यपात्रं<br>
प्रक्षाल्य, साधारं शङ्खं तत्र निधाय, नमः इति मन्त्रेण<br>
जलेनापूर्य, अङ्कुशमुद्रया ॐ गङ्गे चेत्यादिना<br>
सूर्यमण्डलात्तीर्थमावाह्य प्रणवेन गन्धादीन्निक्षिप्य,<br>
धेनुमुद्रां प्रदर्श्य, ओमित्यष्टधा दशधा वा जपेत् ॥ ९७ ॥</p>
<p>तथा च &ndash; त्रिकोणभूवृत्तविम्बमण्डलं रचयेत्ततः ।<br>
आधारशक्ति सम्पूज्य तत्राधारं विनिक्षिपेत् । अस्त्रेण पात्रं<br>
संशोध्य हृन्मन्त्रेण प्रपूरयेत् । निक्षिपेत्तीर्थमावाह्य<br>
गन्धादीन्प्रणवेन तु । दर्शयेद्धेनुमुद्रां वै<br>
सामान्यार्घ्यमिदं स्मृतम् । इति गौतमीयवचनात् अष्टधा<br>
प्रणवजपः । विशेषार्घ्यो तथादर्शनात् । श्यामादौ तु<br>
दशधा तदर्घ्य तथादर्शनात् । पात्रं तोयैः प्रपूर्याथ<br>
प्रणवं दशधाजपेत् । इति भैरवीयात् ॥ ९८ ॥ ततः फडिति तज्जपेन<br>
द्वारमभ्युक्ष्य द्वारपूजां कुर्यात् ।</p>
<p>तद्यथा &ndash; ऊर्द्धोडुस्वरे ॐ विघ्नाय नमः, ॐ अहालक्ष्म्यै<br>
नमः, ॐ सरस्वत्यै नमः । दक्षिणाशखयां ॐ विघ्नाय नमः<br>
। वामशाखायां ॐ क्षेत्रपलाय नमः । तयोः पार्श्वे ॐ<br>
गङ्गायै नमः । ॐ यमुनायै नमः । देहल्यां ॐ अस्त्राय नमः<br>
। इति पुष्पवारिभिः पूजयेत् ।</p>
<p>निबन्धे &ndash; द्वारमस्त्राम्बुभिः प्रोक्ष्य द्वारपूजां<br>
समाचरेत् । ऊर्द्धोडुम्बरके विघ्नं महालक्ष्मीं सरस्वतीम् ।<br>
ततो दक्षिणशाखायां विघ्नं क्षेत्रेशमन्यतः । तयोः<br>
पार्श्वद्वये गङ्गायमुने पुष्पवारिभिः । देहल्यामर्चयेदस्त्रं<br>
प्रति द्वारमिति क्रमात् । अशक्तश्चेद्द्वारदेवताभ्यो नमः<br>
इत्येतावन्मात्रम् ॥ ९९ ॥</p>
<p>त्रिपुरादिपूजादिषु स्वतन्त्रतन्त्रे &ndash; गणेशं क्षेत्रपालञ्च<br>
योग्निनी वटुकं तथा । गङ्गाञ्च यमुनाञ्चैव लक्ष्मीं<br>
वाणीं ततो जपेत् । इति विशेषः ॥ १०० ॥</p>
<p>वैष्णवे तु &ndash; नन्दः सुनन्दश्चण्डश्च प्रचण्डो बल एव च ।<br>
प्रबलो भद्रनामा च सुभदो विघ्नवैष्णवाः । प्रणवादि<br>
नमोऽन्तेन नाम्ना मन्त्रेण पूजयेत् ॥ १ ॥ ततो<br>
दक्षिणपादप्रक्षेपपुरःसरं वामशाखां स्पृशं<br>
दक्षिणाङ्गं सङ्कोचयन्मण्डपान्तः प्रविश्य नै-ऋत्यां ॐ<br>
वास्तुपुरुषाय नमः ॐ ब्रह्मणे नमः इति पूजयेत् । ततो<br>
देयमन्त्रेण दिव्यदृष्ट्यावलोकनाद्दिव्यान्विघ्नानुत्सार्य अस्त्राय<br>
फट् इति मन्त्रेण जलेनान्तरीक्षगान्विघ्नानुत्सार्य<br>
वामपार्ष्णिघातत्रयेण भौमान्विघ्नानुत्सार्य<br>
फडितिसप्तजप्तान्विकारा नादाय &ndash; ॐ अपसर्पन्तु ते भूता ये<br>
भूता भूवि संस्थिताः ये भूता विघ्नकर्त्तारस्ते नश्यन्तु<br>
शिवाज्ञया । इति तान्विकिरेत् ॥ २ ॥<br>
लाजचन्दनसिद्धार्थभस्मदूर्वाकुशाक्षताः विकिरा इति<br>
सन्दिष्टाः सर्वाविघ्नौघनाशकाः ॥ ३ ॥</p>
<p>तथा &ndash; अनन्तरं देशिकेन्द्रो विद्यदृष्ट्यावलोकनैः ।<br>
दिव्यानुत्सारयेद्विघ्नात् अस्त्राद्भिश्चान्तरीक्षगान् ।<br>
पार्ष्णिघातैस्त्रिभिभौमान् । इति विघ्नान्निवारयेत् ॥ ४ ॥<br>
ततोऽक्षतान्समादाय दक्षे नाराचमुद्रया ।<br>
प्रक्षिपेदस्त्रमन्त्रेण गृहान्तर्विघ्नशान्तये । अपसर्पन्तु ते इति<br>
मन्त्रेण चादरात् । इति शारदीयात् ॥ ५ ॥</p>
<p>सम्मोहनतन्त्रे &ndash; विकिरान्विकरेत्तत्र सप्तजप्तान्शरानुना इति ।<br>
ततो ह्रीम् आधारशक्तिकमलासनाय नमः इत्यासनं सम्पूज्य<br>
धृत्वा पठेत् । आसनमन्त्रस्य मेरुपृष्ठ-ऋषिः सुतलं छन्दः<br>
कूर्मो देवता आसनपरिग्रहे विनियोगः । ॐ पृथ्वि त्वया धृता लोका<br>
देवि त्वं विष्णुना धृता । त्वञ्च धारय मां नित्यं पवित्रं<br>
कुरु चासनम् । इति पठित्वा स्वस्तिकाद्याः सनेनोपविशेत्, उपविश्य<br>
विघ्नानुत्सारयेत् ॥ ६ ॥</p>
<p>तन्त्रान्तरे &ndash; आदौ विघ्नान्समुत्सायं<br>
पश्चादासनकल्पनम् । अथवा चासने स्थित्वा<br>
विघ्नानुत्सारयेत्सुधीः ॥ ७ ॥ ततः पञ्चगव्येन मूलेन<br>
मण्डपं शोधयेत् ।</p>
<p>तत्प्रमाणन्तु गौतमीये &ndash; पञ्चगव्येन तद्गेहं<br>
मण्डपञ्च विशोधयेत् ॥ ८ ॥</p>
<p>पञ्चगव्यप्रमाणन्तु तत्रैव &ndash; पलमात्रं दुग्धभागं<br>
गोमूत्रं तावदिष्यते । घृतञ्च पलमात्रं स्याद्गोमयं<br>
तोलकद्वयम् । दधि प्रसृतिमात्रं स्यात्पञ्च गव्यमिदं स्मृतम् ॥<br>
९ ॥</p>
<p>अथवा &ndash; पञ्चगव्यानां समानो भाग इष्यते ।<br>
मूलमन्त्रेण सम्मन्त्र्य तेनैव परिशोधयेत् । तेन सर्वविशुद्धिः<br>
स्यात्सर्वपापनिकृन्तनम् ॥ १० ॥ ततो दक्षिणभागे पूजाद्रव्याणि<br>
वामभागे सुवास्तिताम्बुपूर्ण कुम्भं हस्तक्षालनार्थं<br>
पात्रान्तरं पृष्ठदेशे स्थापयेत्, सर्वदिक्षु घृतप्रदीपांस्तु<br>
स्थापित्वा पुटाञ्जलिर्भूत्वा वामे ॐ गुरुभ्यो नमः ॐ<br>
परमगुरुभ्योनमः ॐ परापरगुरुभ्यो नमः दक्षिणे ॐ<br>
गणेशाय नमः मध्ये ॐ अमुकदेवतायै नमः ।</p>
<p>तथा च &ndash; कृताञ्जलिपुटो भूत्वा वामे गुरुत्रयं यजेत् ।<br>
गुरुञ्च परमादिञ्च परापरगुरुं तथा । दक्षिणे च<br>
गणेशञ्च मूर्ध्निं देवं विभावयेत् ॥ ११ ॥ ततः फडिति<br>
मन्त्रेण गन्धपुष्पाभ्यां करौ संशोध्य<br>
ऊर्ध्वोर्धतालत्रयं दत्त्वा छोटिकाभिर्दशदिग्बन्धनं कुर्यात्<br>
। ततो रमिति जलधारया वह्निप्राकारं विचिन्त्रयेत् ॥ १२ ॥ ततो<br>
भूतशुद्धि । ततो मातृकान्यासः । ततः प्राणायामः । ततः<br>
पीष्ठन्यासः । ततो ऋष्यादिन्यासः । ततो मन्त्रन्यासः । ततो<br>
मुद्राप्रदर्शनम् । ततो ध्यानम् । ततो मानसपूजा ।<br>
ततोऽर्घ्यस्थापनम् ॥ १३ ॥</p>
<p>तद्यथा &ndash; अर्घ्यस्य त्रीणि पात्राणि पाद्यस्यऽपि त्रयं भवेत्<br>
। तथैवाचमनीयादिपात्राणि च विभागशः । तथा<br>
करणदौर्बल्यादेकमेव प्रशस्यते । षडाचमनपात्राणि इति<br>
आगमान्तरे पाष्ठः ॥ १४ ॥</p>
<p>पुरश्चरणचन्द्रिकायाम् &ndash; एकस्मिन्नथवा पात्रे पाद्यादीनि<br>
प्रकल्पयेत् । इत्यत्यन्ताशंविषयम् । किन्तु<br>
सामान्यार्घ्यविशेषार्घ्यद्वयस्यावश्यकत्वम् ॥ १५ ॥</p>
<p>तथा च नवरत्नेश्वरे &ndash; एकपात्रं न कर्त्तव्यं यदि<br>
साक्षान्महेश्वरः । मन्त्राः पराङ्मुखा यान्ति आपदस्तु पदे<br>
पदे । इहलोके दरिद्रः स्यान्मृते च पशुतां व्रजेत् ॥ १६ ॥</p>
<p>तथा राघवभट्टधृतचचनम् &ndash; सर्वत्रैव प्रशस्तोऽजः<br>
शिवसूर्यार्चनं विना । अजः शङ्खः ॥ १७ ॥</p>
<p>अर्घ्यपात्रस्य मानमाह लैङ्गे &ndash; षट्त्रिशदङ्गुलं<br>
पात्रमुत्तमं परिकीर्तितम् । मध्यमन्तु त्रिभागोनं कनीयो<br>
द्वादशाङ्गुलम् ॥ १८ ॥ स्ववामे त्रिकोणमण्डलं कृत्वा, तदुपरि<br>
त्रिपदिकामारोप्य, फडिति शङ्खं प्रक्षाल्य तदुपरि संस्थाप्य<br>
। नमः इति मन्त्रेण गन्धपुष्पाक्षतदूर्वादि तत्र निक्षिप्य<br>
विमलजलेन । विलोममातृकया मूलेन च पूजयेत् ।</p>
<p>यथा &ndash; क्षं लं हं सं षं शं वं लं रं यं<br>
मं भं बं फं पं नं धं दं थं तं णं ढं<br>
डं ठं टं ञं झं जं छं चं ङं घं गं खं<br>
कम् अः अम् औं ॐ ऐम् एं ॡम् ऌं ॠम् ऋम् ऊम् उम् ईम् इम्<br>
आम् अम् इत्यनेन ॥ १९ ॥ मं वह्निमण्डलाय दशकात्मने नमः<br>
इति त्रिपदिकायां, अं सूर्यमण्डलाय द्वादशकलात्मने नमः<br>
इति शङ्खे, उं सोममण्डलाय षोडशकलात्मने नमः इति जले<br>
सम्पूज्य, ॐ गङ्गे च यमुने चैव गोदावरि सरस्वति । मर्मदे<br>
सिन्धुकावेरि जलेऽस्मिन्सन्निधिं कुरु । इत्यनेनाङ्कुशमुद्रया<br>
सूर्यमण्डलात्तीर्थाण्यावाह्य अमुकि इहावह इह तिष्ठ इति<br>
स्वहृदयाद्देवतां तत्रावाह्य, हुम् इति तर्जनीभ्यामवगुण्ठ्य,<br>
वषडिति गालिनीमुद्रां प्रदर्श्य, वौषडिति तज्जलं वीक्ष्य,<br>
पुनरङ्गमन्त्रैः सकलीकृत्य, गन्धपुष्पाभ्यां नमः इति तत्र<br>
देवतां सम्पूज्य, तदुपरि मत्स्यमुद्रया आच्छाद्य,<br>
मूलमन्त्रमष्टधा जपेत् ॥ १९ क ॥</p>
<p>तथा च गौतमीये &ndash; गन्धपुष्पैः समभ्यर्च्य<br>
कृष्णाख्यं तत्र योजयेत् । अष्टकृत्वो जपेन्मन्त्रं शिखया<br>
गालिनीं न्यसेत् । अत्र कृष्णपदं तत्तद्देवतापरम् ॥ २० ॥ ततो वमिति<br>
मन्त्रेण धेनुमुद्रां प्रदर्श्यास्त्रेण संरक्ष्य<br>
तस्मात्किञ्चिज्जलं प्रोक्षणीपात्रे निक्षिप्य तेनोदकेनात्मानं<br>
पूजोपकरणञ्च मूलेन त्रिरभ्युक्ष्य पीठन्यासक्रमेण शरीरे<br>
धर्मादीन्पूजयेत् ॥ २१ ॥</p>
<p>तद्यथा &ndash; दक्षिणस्कन्धे ॐ धर्माय नमः । वामे ॐ<br>
ज्ञानाय नमः, वामोरी ॐ वैराग्याय नमः, दक्षिणोरौ ॐ<br>
ऐश्वर्याय नमः, मुखे ॐ अधर्माय, वामापार्श्वे ॐ<br>
अज्ञानाय, नाभौ ॐ अवैरग्याय, दक्षिणपार्श्वे ॐ अनैश्वर्याय,<br>
सर्वत्र प्राणवादिनमोऽन्तेन पूजयेत् ॥ २२ ॥</p>
<p>तथा च शारदायाम् &ndash; अंसोरुयुग्मयोर्विद्वान<br>
प्रादक्षिण्येन देशिकः । धर्म ज्ञानञ्च<br>
वैराग्यमैश्वर्याञ्चाप्यनुक्रमात् । मुख-पार्श्व-<br>
नाभिपार्श्वेष्वधर्मादीन्प्रकल्पयेत् ॥ २३ ॥ हृदये ॐ अनन्ताय, ॐ<br>
पद्माय, ॐ अर्कमण्डलाय द्वादशकलात्मने, ॐ सोममण्डलाय<br>
षोडशकलात्मने, मं वह्निमण्डलाय दशकलात्मने नमः ।<br>
एवं सं सत्त्वाय, रं रजसे, तं तमसे, आम् आत्मने, अम्<br>
अन्तरात्मने, पं परमात्मने, ह्रीं ज्ञानात्मने, प्रणवादि-<br>
नमोऽन्तेन पूजयेत् ॥ २४ ॥</p>
<p>शरादायाम् &ndash; न्यासक्रमेण देहेषु धर्मादीन्पूजयेदथ ।<br>
पुष्पाद्यैः पीठमन्वन्तं तस्मिंश्च परदेवताम् ॥ २५ ॥ ततो<br>
हृत्पद्मस्य पूर्वादिकेशरेषु पीष्थशक्तिं सम्पूज्य मध्ये<br>
पीठमनु यजेत् । तत्र हृदये मूलदेवतां नैवेद्यं विना<br>
गन्धाद्यैः पूजयेत् ॥ २६ ॥</p>
<p>तथा च निबन्धे &ndash; विना नैवेद्यं गन्धाद्यैरुपचारैः<br>
समर्चयेत् । तत उत्तमाङ्गं -<br>
हृदयमूलाधारपादसर्वाङ्गेषुमूलेन पञ्चपुष्पाञ्जलिं<br>
दत्वा यथाशक्ति मन्त्रं जप्त्वा ॐ<br>
गुह्यातिगुह्यगोप्त्रीत्वमित्यादिना जपं समर्पयेत् ॥ २७ ॥</p>
<p>तथा च निबन्धे &ndash; पञ्चकृत्तस्ततः<br>
कुर्यात्पुष्पाञ्जलिमनन्यधीः ।<br>
उत्तमाङ्गहृदाधारपादसर्वाङ्गकं न्यसेत् ।<br>
सर्वमेतत्प्रोक्षणीपात्रस्थवारिणा विदध्यात् ॥ २८ ॥ ततः<br>
प्रोक्षण्यास्तोयं विसृज्य पूर्ववदापूर्य वहिःपूज्जामारभेत् ।<br>
तत्रः वक्ष्यमाणशारदोक्तसर्वतोभद्रमण्डलाद्यन्यतमं<br>
विद्याय तत्र पूजयेत् । ॐ मण्डलाय नमः इति मण्डलं<br>
सम्पूज्य, शालिभिः तत्र पूजयेत् । ॐ मण्डलाय नमः इति <br>
मण्डलं सम्पूज्य, शालिभिः कर्णिकामापूर्य, तदुपरि<br>
तण्डुलान्विकीर्य, तेषु दर्भानास्तीर्य, विष्टरं<br>
चाक्षतसंयुक्तं तदुपरि न्यसेत् &ndash; ततो मण्डले एताः पूजयेत् ।</p>
<p>तद्यथा &ndash; पीठमध्ये ॐ आधारशक्तये नमः, ॐ कूर्माय<br>
नमः इत्यादि पीठमन्वन्तं तत्तत्पटलोक्त-पीठपूजां कुर्यात्<br>
। ततो मण्डले प्रादक्षिण्येन एताः पूजयेत् &ndash; ॐ य धूमार्विषे<br>
नमः इत्यादिवक्ष्यमाणवह्नेर्दशकला विन्यस्य पूजयेत् । ततो<br>
हेमादिरचितं कुम्भं फडिति प्रक्षाल्य,<br>
चन्दनागुरुकर्पूरैर्धूपयित्वा त्रिगुणतन्तुना संवेष्ट्य, ॐ<br>
कुम्भाय नमः इति गन्धपुष्पाभ्यां सम्पूज्य,<br>
विष्टराक्षतनवरत्नानि च प्रक्षिप्य,<br>
प्रणवमुच्चरन्कुम्भपीठयोरैक्यं विभाव्य, पीठे स्थाप्येत् ॥<br>
२९ ॥<br>
गौतमीये कुम्हविधानन्तु &ndash; हैमं रौप्यं तथा ताम्रं<br>
मार्तिकं वा स्वशक्तितः । वित्तशाठ्यं न कुर्वीत कृते<br>
निष्फलमाप्नुयात् ॥ ३० ॥ षट्त्रिंशदङ्गुलं<br>
कुम्भविस्तारोन्नतिशालिनम् । षोडशं द्वादशं वापि ततो<br>
न्यूनं न कारयेत् ॥ ३१ ॥ ततः कुम्भे प्रादक्षिण्येन सूर्यास्य ॐ<br>
कं भं तपिन्यै नमः इति द्वादशकला विन्यस्य पूजयेत् । ततः<br>
क्षीरिद्रुमकषायेण पलाशत्वग्भवेन वा तीर्थोदकैर्वा<br>
गन्धपुष्पसुवासित जलेर्वा आत्माभेदेन मातृकां प्रतिलोमतो<br>
देयमन्त्रञ्च जपन्पूजयेत्कुम्भं देवताधिया ।<br>
ततश्चन्द्रस्यामृतादिषोडशकला जले प्रादक्षिण्येन विन्यस्य, ॐ<br>
अम् अमृतायै नमः इत्यादिना सम्पूज्य, शङ्खान्तरं<br>
क्षीरिद्रुमकषायादिद्रव्यैरापूर्य गन्धाष्टकं विलोड्य<br>
तस्मिञ्जले सकलाः कला आवाह्य पूजयेत् ॥ ३२ ॥</p>
<p>शरादायाम् &ndash; गन्धाष्टकं तु त्रिविधं<br>
शक्तिविष्णुशिवात्मकम् । चन्दनागुरुकर्पूरचोरकुङ्कुमरोचनाः<br>
। जटामांसी कपियुता शक्तेर्गन्धाष्टकं विदुः ॥ ३३ ॥<br>
चन्दनागुरुह्रीवेरकुष्ठकुङ्कुमसेव्यकाः । जटामांसी सुरमिति<br>
विष्णोर्गन्धाष्टकं स्मृतम् ॥ ३४ ॥<br>
चन्दनागुरुकर्पूरतमालजलकुङ्कुमम् । कुशीदं<br>
कुष्ठसंयुक्तं शैवं गन्धाष्टकं स्मृतम् ॥ ३५ ॥</p>
<p>अस्यार्थः &ndash; चन्दनागुरु कर्पूर कृष्णशठी कुङ्कुम<br>
रोचना जटामांसी गाठियाला शक्तेर्गन्धाष्टकम् ।<br>
चन्दनागुरु बाला कुड कुङ्कुम श्वेतवीरण मूल जटामांसी<br>
देवदरु इति विष्णोः । चन्दनागुरु कर्पूर तमाल बाला कुङ्कुम<br>
रक्तचन्दन कुड इति शिवस्य ॥ ३६ ॥ तत्रादौ वह्नेर्दशकलाः<br>
पूजयेत् । यथा &ndash; वह्नेर्धूआर्चिरादिदशकला इहागच्छत<br>
इहागच्छत इह तिष्ठत तिष्ठत इह सन्निहिता भवत इत्यावाहयेत् ।<br>
ततो मूलमन्त्रं प्रतिलोमतो जपन्मन्त्रस्य देवतां मनसा<br>
ध्यायन् आसां प्राणप्रतिष्ठां कुर्यात् ।</p>
<p>तद्यथा &ndash; आं ह्रीं क्रौं हं सः<br>
धूमार्चिरादिवह्निदशकलानां प्राणाः इह प्राणाः एवम्<br>
आमित्यादि धूमार्चिरादिवह्निदशकलानां जीव इह स्थितः एवम्<br>
आमित्यादि धूर्चिरादिवह्निदशकलानां सर्वेन्द्रियाणि एवम्<br>
आमित्यादि धूमार्चिरादिवह्निदशकलानां वाङ्मनश्चक्षुः<br>
श्रोत्र-घ्राण-प्राणा इहागत्य सुखं चिरं तिष्ठन्तु स्वाहा<br>
इति प्राणान्प्रतिष्ठाप्य गन्धादिभिः पूजयेत् । ॐ<br>
धूमार्चिरादिभ्य एष गन्धो नमः । इत्यादिना पञ्चोपचारैः<br>
पूजयेत् । ततः प्रत्येकेन पूजयेत् ॥ ३७ ॥</p>
<p>तद्यथा &ndash; यं धूमार्चिषे नमः । रम् उष्मायै नमः ।<br>
लं ज्वलिन्यै नमः । वं ज्वालिन्यै नमः । शं विस्फुलिङ्गिन्यै<br>
नमः । यं सुश्रियै नमः । सं सुरूपायै नमः । हं कपिलायै<br>
नमः । लं हव्यवाहनायै नमः । क्षं कव्यवाहनायै नमः<br>
। शक्तश्चेत्प्रत्येकमावाह्य पाद्यादिभिः पूजयेत् । ततः सूर्यास्य<br>
तपिन्यादि द्वादशकलाः पूर्ववत्प्राणप्रतिष्ठावाहनादिकं<br>
कृत्वा पूजयित्वा च प्रत्येकन्तु पूजयेत् ।</p>
<p>द्वादशकला यथा &ndash; तपिनी धूम्रा मरीचिर्ज्वलिनो रुचिः ।<br>
सुषुम्ना भोगदा विश्वा बोधिनी धारिणी क्षमा । एताः कलास्तु<br>
सूर्यास्य सूर्यमण्डलसंस्थिताः ।</p>
<p>तद्यथा &ndash; कं भं तपिन्यै नमः । खं बं तापिन्यै<br>
नमः । गं फं धूम्रायै नमः । घं पं मरीच्यै नमः ।<br>
ङं नं ज्वलिन्यै नमः । चं धं रुच्यै नमः । छं दं<br>
सुषुम्नायै नमः । जं खं भोगदायै नमः । झं तं<br>
विश्वायै नमः । ञं णं बोधिन्यै नमः । टं ढं<br>
धारिण्यै नमः । ठं डं क्षमायै नमः । इति पूजयेत् ।<br>
शक्तश्चेत्प्रत्येकमावाह्य प्रत्येकं पाद्यादिभिः पूजयेत् ।</p>
<p>तथा निबन्धे &ndash; कभाद्या वसुदाः सौराः ठडान्ता<br>
द्वादशेरिताः ॥ ३७ क ॥ ततश्चन्द्रस्यामृतादिषोडशकलाः<br>
प्राणप्रतिष्ठादिकं कृत्वा पूर्ववत्पूजयेत् ।</p>
<p>तद्यथा &ndash; अम् अमृतायै नमः । आं मानदायै नमः, इं<br>
पूषायै नमः । ईं तुष्ट्यै नमः । उं पुष्ट्यै नमः । ऊं<br>
रत्यै नमः । ऋं धृत्यै नमः । ॠं शशिन्यै नमः । ऌं<br>
चन्द्रिकायै नमः । ॡं कान्त्यै नमः । एं ज्योत्स्नायै नमः ।<br>
ऐं श्रिये नमः । ॐ प्रीत्यै नमः । औम् अङ्गदायै नमः । अं<br>
पूर्णायै नमः । अः सृष्ट्यादि-पञ्चाशत्कलाः पूजयेत् ।</p>
<p>यथा &ndash; सृष्ट्यादिकवर्गचवर्गदशकलाः<br>
पूर्ववत्प्राणप्रतिष्ठादिकं कृत्वा प्रत्येकं पूजयेत् ।</p>
<p>प्रत्येकपूजनन्तु &ndash; कं सृष्ट्यै नमः, खम् ऋद्ध्यै नमः,<br>
गं स्मृत्यै नमः, घं मेधायै नमः । ङं कान्त्यै नमः,<br>
चं लक्ष्म्यै नमः, छं धृत्यै नमः, जं स्थिरायै नमः,<br>
झं स्थित्यै नमः, ञं सिद्ध्यै नमः ।<br>
शक्तश्चेत्प्रत्येकमावाह्य पाद्यादिभिः पूजयेत् । तत्र ॐ हंसः<br>
सुचिसद्वसुरन्तरीक्षसद्धोता<br>
वेदिषदतिर्थिर्दुरोनसन्नृषद्वरसदृतसद्वयोम सदजा गोजा ऋतजा<br>
अद्रिजा ऋतं वृहदिति जप्त्वा आवाह्य शङ्खे पूजयेत् । ततो<br>
जवादिटतप-वर्गर्दशकलाः पूर्ववत्प्राणप्रतिष्ठादिकं<br>
कृत्वा पूजयेत् ॥ ३८ ॥</p>
<p>यथा &ndash; टं जवायै नमः, ठं पालिन्यै नमः, डं<br>
शान्त्यै नमः, ढम् ऐश्वर्यै नमः, णं रत्यै नमः, तै<br>
कामिकायै नमः, थं वरदायै नमः, दं ह्लादिन्यै नमः,<br>
धं प्रीत्यै नमः, नं दीर्घायै नमः, सर्वत्र<br>
शक्तश्चेत्प्रत्येकमावाह्य पूजयेत् । ततः ॐ प्रतद्विष्णुस्तवते<br>
वीर्येण मृगो न भीमः कुचरो गिरिष्ठा यस्योरुषु त्रिषु<br>
विक्रमणेषधिक्षियन्ती भुवनानि विश्वा इति जप्त्वा आवाह्य<br>
पूजयेत् । ततस्तीक्ष्णादिपयवर्गदशकलाः<br>
पूर्ववत्प्राणप्रतिष्ठादिकं कृत्वा पूजयेत् । यथा-पं<br>
तीक्ष्णायै नमः, फं रौद्रायै नमः, बं भयायै नमः,<br>
भं निद्रायै नमः, मं त्रन्त्र्यै नमः, यं क्षुधायै नमः,<br>
रं क्रोधिन्ये नमः, लं क्रियायै नमः, वम् उत्कारिण्यै नमः,<br>
शं मृत्यवे नमः । सर्वत्र शक्तश्चेत्प्रत्येकमावाह्य<br>
पाद्यदिभिः पूजयेत् । ततो ॐ त्र्यम्बकं यजामहे सुगन्धिं<br>
पुष्टिवर्द्धनम् । उर्वारुकमिव बन्धनान्मृत्योर्मुक्षोयमामृतात्<br>
इति जप्त्वा वाह्य पाद्यादिभिः पूजयेत् । ततः<br>
पीतदिषवर्गपञ्चकलाः पूर्ववत्प्राणप्रतिष्ठादिकं<br>
कृत्वावाह्य पाद्यादिभिः पूजयेत् । यथा &ndash; यं पीतायै नमः,<br>
सं श्वेतायै नमः, हम् अरुणायै नमः, लम् असितायै नमः,<br>
क्षम् अनन्तायै नमः । शक्तश्चेत्प्रत्येकमावाह्य पूजयेत् । ततः<br>
ॐ तद्विष्णोः परमं पदं सदा पश्यन्ति सूरयः । दिवीव<br>
चक्षुराततम् इति जप्त्वा विष्णुं स्मरेत् । ततो विवृत्त्यादि षोडशकला<br>
पूर्ववत्प्राणप्रतिष्ठादिकं कृत्वा आवाह्य पाद्यादिभिः<br>
पूजयेत् ।</p>
<p>यथा &ndash; अं निवृत्त्यै नमः, आं प्रतिष्ठायै, ईं विद्यायै,<br>
ईं शान्त्यै, उं गन्धिकायै, ऊं दीपिकायै, ऋं रेचिकायै, ॠं<br>
मोचिकायै, ऌं परायै, ऌं सूक्ष्मायै, एं सूक्ष्मामृतायै,<br>
ऐं ज्ञानामृतायै, ॐ आप्यायिन्यै, औं व्यापिन्यै, अं<br>
व्योमरूपायै, अः अनन्तायै नमः । शक्तश्चेत्प्रत्येकमावाह्य<br>
पाद्यादिभिः पूजयेत् । ॐ तद्विप्रासो विपण्यवो जागृवांसः<br>
समिन्धते विष्णोर्यत्परमं पदं विष्णुर्योनिं प्रकल्पयतु<br>
त्वष्टा रूपाणि पिंषतु । असिञ्चतु प्रजापतिर्धाता गर्भं<br>
दधातु ते । ॐ गर्भं देहि सिनीवालि गर्भं देहि सरस्वति । गर्भन्ते<br>
आश्विनौ देवावाधत्तां पुष्करस्रजाविति जप्त्वावाह्य पूजयेत् ।<br>
ततः कलात्मकं तत्शङ्खस्थं क्वाथं कुम्भे निक्षिपेत् ॥ ३८ क<br>
॥ ततोऽश्वत्थपनसचूत्पल्लवैरिन्द्रवल्लीवेष्टितैः<br>
कल्पवृक्षबुद्ध्या कुम्भवक्त्रं पिधाय, तस्मिन्कुम्भवक्त्रे<br>
सफलाक्षतं चषकं कल्पवृक्षफलबुद्ध्या स्थापयेत् । ततः<br>
कुम्भं निर्मलेन क्षौमयुग्मेन संवेष्ट्य, मूलेन कुम्भे<br>
मूर्तिं सङ्कल्प्य, यथोक्तरूपेण देवतां ध्यात्व,<br>
तत्रावाहनं कृत्वा पूजयेत् ॥ ३९ ॥</p>
<p>तसा० ४</p>
<p>अथा &ndash; मूलमन्त्रमुच्चरन् अमुक इहागच्छ इहागच्छ इह<br>
तिष्ठ इह तिष्ठ इह सन्निधेहि इह सन्निधेहि इह सन्निरुध्यस्व<br>
इत्यावाहनादिकं कृत्वा, हुम् इत्यवगुण्ठ्य, देवताङ्गे<br>
षडङ्गन्यासं कृत्वा, वमिति धेनुमुद्रया अमृतीकृत्य,<br>
परमीकरणमुद्रया परमीकुर्यात् । ततः प्राणप्रतिष्ठां<br>
कृत्वा षोडशोपचारैः पूजयेत् ॥ ३९ क ॥</p>
<p>यथा &ndash; मूलमुच्चार्य इदमासनम् अमुकदेवतायै नमः,<br>
अमुकदेव स्वागतन्ते इति स्वागतम् । ततो मूलमुच्चार्य एतत्पाद्यम्<br>
अमुकदेवतायै नमः इति पादाम्बुजे दद्यात् ।<br>
एतत्श्यामादूर्वाब्जविष्णुक्रान्ताभिरीतम् । अर्घ्यम्<br>
अमुकदेवतायै स्वाहा इति<br>
गन्धपुष्पाक्षतयवकुशाग्रतिलसर्षपदूर्वात्मकमर्घ्यं<br>
शिरसि दद्यात् । वैष्णवे तु अर्घ्यादिक्रमेणैव देयमिति वदन्ति । ततो<br>
मूलमुच्चार्य इदमाचमनीयम् अमुकदेवतायै स्वधा इति<br>
जातीलवङ्गकक्कोलात्मकमाचमनीयं वदने दद्यात् ।<br>
स्वधामन्त्रेण वदने दद्यादाचमनीयकम् इत्यत्रसुधापाठं<br>
कुर्वन्तः सुधाशब्दस्यामृतवाचकत्वादमृतवाचकशब्दाद्य<br>
जलवाचकत्वादिदमाचमनीयं वमिति वदन्ति ॥ ४० ॥</p>
<p>तथा च &ndash; मधुपर्कं ततो दद्याज्जलमन्त्रेण देशिकः इति<br>
वचनात् । न च मधुपर्कमात्रविषयमिदम् । स्वधानुना ततः<br>
कुर्यान्मधुपर्कं मुखाम्बुजे । तेनैव मनुना<br>
कुर्यादद्भिराचमनीयकम् ॥ इति वचनात् ।</p>
<p>तथा &ndash; वारुणेन च मन्त्रेण दद्यादाचमनीयकम्<br>
इत्यादिवचनविरोधात् । एतद्वचनं शूद्रविषयकमिति केचित् ।<br>
वस्तुतस्तु इच्छाविकल्पः । मैथिलास्तु स्वधा इति पाठं कुर्वन्ति न<br>
सुधेति वकारस्य त्यागाबोधकत्वात् । किञ्च<br>
त्यागार्थकस्वाहाशब्देनार्घ्यदानविधानात्,<br>
तत्समभिव्याहृताचमनीयदाने त्यागार्थबोधकत्वेन<br>
स्वधामन्त्रो युज्यते न तु सुधेत्याहुः ॥ ४१ ॥</p>
<p>तथा &ndash; स्वधेत्याचमनीयञ्च त्रिवारं मुखपङ्कजे ।<br>
स्वधेति मधुपर्कञ्च पुनराचमनीयकमिति<br>
सोमशम्भुधृतवचनात् । एके पुनर्जलमन्त्रेण देशिकः ।<br>
वारुणेन च बीजेन इत्यत्र सहार्थे तृतीयां वदन्तः<br>
इदमाचमनीयम् अमुकदेवतायै वं स्वधेति मन्यन्ते । ततो<br>
मधुपर्कः स्वधा इति मधुपर्कं दद्यात् ॥ ४२ ॥ आज्यं<br>
दधिमधून्मिश्रं मधुपर्कं विदुर्बुधाः । एवं<br>
पुनराचमनीयं स्वधेति । ततः स्नानीयं निवेदयामि, ततो<br>
वस्त्रयज्ञोपवीतानि दद्यात् । ततः आभरणं नमः, एष गन्धे<br>
नमः, स च गन्धश्चन्दनकर्पूरकालागुरुभिरीतः ॥ ४३ ॥ ततो<br>
मन्त्रपुटितमातृकावर्णेन तत्तन्न्यासस्थानानि पूजयित्वा एतानि<br>
पुष्पाणि वौषट् इति । सर्वत्र दाने मूलमन्त्रोच्चारणम् ॥ ४४ ॥</p>
<p>ततः आवरणपूजा ॥ ४५ ॥</p>
<p>ततो गुग्गुल्वगुरूशीरशर्करामधुचन्दनधृतात्मकं<br>
धूपं दद्यात् ॥<br>
तया च शारदायाम् &ndash;<br>
गुग्गुल्वगुरूशीरशर्करामधुचन्दनैः<br>
धूपयेदाज्यसम्मिश्रैर्नीचैर्देवस्य देशिकः ॥ ४६ ॥</p>
<p>विशेषस्तु तत्रैव &ndash; सिताज्य-मधुसम्मिश्रं<br>
गुग्गुल्वगुरुचन्दनम् । षडङ्गं धूपयेतत्तु सर्वदेवप्रियं<br>
सदा । रोगरोगहररोगदकेशाः सुरतरुजतुलघुपत्र विशेषाः ।<br>
वक्रविवर्जितवारिजमुद्रा धूपवर्तिरिह सुन्दरि भद्रा ॥</p>
<p>अस्यार्थः &ndash; कुड-हरीतकी-गुड-जटामांसी-देवदारु<br>
� जतु-अगुरु-तेजपत्र सरल-नखी मुथाः ॥ ४७ ॥</p>
<p>तथा &ndash; गुग्गुलं सरलं दारु पत्रं मलयसम्भवम् ।<br>
ह्रीवेरमगुरुं कुष्ठं गुडं सज्जरसं घनम् । हरीतकीं<br>
नखीं लाक्षां जटामांसीञ्च शैलजम् । षोडशाङ्गं<br>
विदुर्धूपं दैवे पैत्रे च कर्मणि । मधु मुस्तं घृतं गन्धो<br>
गुग्गुल्वगुरु शैलजम् । सरलं शिह्लसिद्धार्थं दशाङ्गो धूप<br>
उच्यते ॥ ४८ ॥</p>
<p>ततः कर्पूरगर्भिण्या वर्तिकया दीपं दद्यात् ॥</p>
<p>तथा च &ndash; वर्त्त्या कर्पूरगर्भिण्या सर्पिषा तिलजेन वा ।<br>
आरोप्य दर्शयेद्दीपानुच्चैः सौरभशालिनः । इति शारदाधृतम् ॥<br>
४९ ॥</p>
<p>विशेषस्तु &ndash; तत्र तत्र जलं दद्यादुपचारान्तरान्तरे ।<br>
मधुपर्के च वस्त्रे च दयादाचमनीयकम् । ततो नैवेद्यानि दद्यात्<br>
॥ ५० ॥</p>
<p>गन्धादिदाने विशेषस्तु तन्त्रान्तरे &ndash;<br>
मध्यमानामिकाङ्गुष्ठैरङ्गुल्यग्रेण पार्वति । दद्याच्च<br>
विमलं गन्धं मूलमन्त्रेण साधकः ॥ ५१ ॥<br>
अङ्गुष्ठतर्जनीभ्यान्तु चक्रे पुष्पं निवेदयेत् । यथा गन्धं<br>
तथा देवि धूपं दद्याद्विचक्षणः ॥ ५२ ॥<br>
मध्यमानामिकाभ्यान्तु मध्यपर्वणि देशिकः ।<br>
अङ्गुष्ठाग्रेण देवेशि धृत्वा धूपं निवेदयेत् ॥ ५३ ॥ उत्तोलनं<br>
त्रिधा कृत्वा गायत्र्या मूलयोगतः । तत्त्वाख्यमुद्रया देवि<br>
नैवेद्यन्तु निवेदयेत् ॥ ५४ ॥ मूलेना चमनं दद्यात्ताम्बूलं<br>
तत्त्वमुद्रया । धूपभाजनमन्त्रेण प्रोक्ष्याभ्यर्च्य<br>
हृदामुना ॥ ५५ ॥ अस्त्रेण पूजितां घण्टां वादयन्गुग्गुलुं<br>
दहेत् । ततः समर्पयेद्धूपं घण्टावाद्यजयस्वनैः ॥ ५६ ॥</p>
<p>तथा &ndash; जयध्वनि तथा मन्त्रमातः स्वाहेत्युदीर्यते ।<br>
अभ्यर्च्य वादयेद्घण्टां सुधूपैर्धूपयेत्ततः ॥ ५७ ॥</p>
<p>तन्त्रे &ndash; न भूमौ वितरेद्धूपं नासने न घटे तथा ॥ ५८ ॥<br>
तथा च गौतमीये &ndash; उत्तार्य दृष्टिपर्यन्तं घण्टां<br>
वामदिशि स्थिताम् । वादयन्वामहस्तेन दक्षहस्तेन चार्पयेत् ॥<br>
एवं दीपदानेऽपि घण्टावादनम् ॥ ५९ ॥</p>
<p>यामले &ndash; निवेदयेत्पुरोभागे गन्धं पुष्पञ्च भूषणम् ।<br>
दीपं दक्षिणतो दद्यात्पुरतो वा न वामतः ॥ ६० ॥ वामतस्तु<br>
तथा धूपमग्रे वा न तु दक्षिणे । नैवेद्यं दक्षिणे वामे<br>
पुरतो वा न पृष्ठतः ॥ ६१ ॥ वामदक्षिणभागस्तु देवताया एव<br>
न तु साधकस्य । धूपदीपौ सुभोज्यञ्च देवताग्रे निवेदयेत् इति<br>
दर्शनात् ॥ ६२ ॥</p>
<p>घृतयुक्तं दक्षिणे तैलयुक्तं वामे । एवं सिता<br>
वर्तिश्चेद्दक्षिणे रक्ता चेद्वामे । सम्मुखे तु न नियमः ।<br>
पक्वञ्च देवतावामे आमान्नञ्चैव दक्षिणे ॥ ६४ ॥</p>
<p>तथा च पुरश्चरणचन्द्रिकायाम् &ndash; दक्षिणन्तु परित्यज्य<br>
वामे चैव निधापयेत् । अभोज्यं तद्भवेद्दन्नं पानीयञ्च<br>
सुरोपमम् । इति साम्प्रदायिकाः ॥ ६५ ॥</p>
<p>तथा च यामले &ndash; दीपं घृतयुतं दक्षे तैलयुक्तञ्च<br>
वामतः । दक्षिणे च सितावर्तिं वामतो रक्तवर्तिकम् ।<br>
पक्वापक्वविधानेन नैवेद्येष्विति तत्स्थितिः । पुरतो नियमो नास्ति<br>
दीपनैवेद्ययोः क्वचित् ॥ ६६ ॥ ततो वन्दनम् । ततोऽष्टोत्तरसहस्रं<br>
शतं वा सञ्जप्य गुह्यातीत्यादिना जपं समर्पयेत् ॥ ६७ ॥ अथ<br>
मन्त्रस्य दशसंस्कारान्पूर्वोक्तेन प्रकारेण कृत्वा गुरुः<br>
शिष्यमानीय वौषडितिमन्त्रेण शिष्यनेत्रं वस्त्रेणाच्छाद्य<br>
शिष्याञ्जलिं पुष्पैः पूरयित्वा गुरुः स्वयमेव मन्त्रमुच्चरन्<br>
कलसे पुष्पाञ्जलिं देवताप्रीत्यै क्षेपयेत् । ततो नेत्रबन्धनं<br>
दूरीकृत्य दर्भास्तरे शिष्यम् उपवेश्य स्वकृत्पूजाक्रमाद्-<br>
भुतशुद्ध्यादिकं विद्याय तत्तन्मन्त्रोक्तन्यासान् शिष्यदेहे<br>
कुर्यात् । कुम्भस्थां देवतां पुनः पञ्चोपचारैः सम्पूज्य<br>
अलङ्कृतं शिष्यमन्यस्मिन्नुपवेशयेत् । ततो<br>
मङ्गलाचारपूर्वकं कुम्भं समुद्धृत्य,<br>
तन्मुखस्थान्सुरद्रुमरूपान्पल्लवांशिष्यस्य शिरसि निधाय,<br>
मातृकां मनसा जपं मूलेन<br>
साधितैस्तोयैर्वसिष्ठसंहितोक्ताभिषेकमन्त्रैस्तमभिषिञ्चेत् ॥ ६८<br>
॥ ततः शिष्यः अवशिष्टजलेनाचम्य, वाससी परिधाय, गुरोः<br>
सन्निधावुपविशेत् । ततस्तामेव गुरुरात्मनो देवतां<br>
शिष्यसङ्क्रान्तां तयोरैक्यं सम्भावयन, गन्धादिभिः<br>
पूजयेत् । ततः ॐ सहस्रारे हु। फडिति मन्त्रेण शिष्यशिखां<br>
बध्वा संरक्ष्य शिष्यशरीरे कलान्यासं कुर्यात् ।</p>
<p>तद्यथा &ndash; कुशत्रयेण पादतलाज्जानुपर्यन्तम् ॐ निवृत्त्यैं<br>
नमः । जानुनोर्नाभिपर्यन्तम् ॐ प्रतिष्ठायै नमः ।<br>
नाभेराकण्ठम् ॐ विद्यायै नमः । कण्ठादाललाटम् ॐ<br>
शान्त्यै नमः । ललाटाद्ब्रह्मरन्ध्रान्तम् ॐ शान्त्यतीतायै<br>
नमः । पुनर्ब्रह्मरन्ध्रादाललाटम् ॐ शान्त्यतीयै नमः ।<br>
ललाटादाकण्ठम् ॐ शान्त्यै नमः । कण्ठानाभिपर्यन्तम् ॐ<br>
विद्यायै नमः । नाभेर्जानुपर्यन्तम् । ॐ प्रतिष्ठायै नमः ।<br>
जानुनोः पादपर्यन्तम् ॐ निवृत्त्यै नमः ॥ ६९ ॥ ततः शिष्यस्य<br>
शिरसि हस्तं दत्त्वा, देयमन्त्रमष्टोत्तरशतं जप्त्वा,<br>
अमुकमन्त्रं तेऽहं ददामिति शिष्यहस्ते जलं दद्यात् ततो<br>
ददस्वेति शिष्यो ब्रुयात् ।</p>
<p>तथा च वासिष्ठे &ndash; ततस्तत्शिरसि स्वहस्तं दत्त्वा शतं जपेत्<br>
। अष्टोत्तरं ततो मन्त्रं दद्यादुदकपूर्वकम् ।<br>
आवयोस्तुल्यफलदो भवत्वेवमुदीरयेत् ॥ ७० ॥ ततः<br>
ऋष्।यादिसंयुक्तं मन्त्रं गुरुर्दक्षिणकर्णे त्रिः श्रावयित्वा<br>
वामकर्णे सकृत्श्रावयेत् ।</p>
<p>तथा च गौतमीये &ndash; न्यासजलं तय देहे गुरुः सन्न्यस्य<br>
यत्नतः । दक्षर्णे वदेन्मन्त्रं त्रिवारं पूर्णमानसः ।<br>
दक्षकर्णे इति द्विजातिविषयम् ॥ ७१ ॥</p>
<p>तथा च तन्रे &ndash; दक्षकर्णे त्रिशो विद्याम् एकोच्चारेण चोच्चरेत् ।<br>
एष विधिद्विजातीनां स्त्रीशूद्राणाञ्च वामतः ॥ ७२ ॥</p>
<p>रुद्रयामले &ndash; गुरुस्तु प्राङ्मुखो भूत्वा शिष्यां<br>
प्रत्यङ्मुखस्थितम् । त्रिवारं दक्षिणे कर्णेवामे चैव तथा<br>
सकृत्फविपरीतं ततो ज्ञेय स्त्रीशूद्राणाञ्च वामतः ॥ ७३ ॥ ततो<br>
गुरुचरणे पतित एव तिष्ठेत् । त्वत्प्रसादादहं देव कृतकृत्योऽस्मि<br>
सर्वतः । मायामृत्युमहापाशाद्विमुक्तोऽस्मि शिवोऽस्मि च । इति<br>
वदेत् ॥ ७४ ॥</p>
<p>ततो गुरः &ndash; उत्तिष्ठ वत्स ! मुक्तोऽसि सम्यगाचारवान् भव ।<br>
कीर्तिश्रीकान्तिपुत्रायुर्बलारोग्यं सदाऽस्तु ते । इति उत्थापयेत् ॥ ७५ ॥<br>
विश्वसारे &ndash; दक्षकर्णे वदेन्मन्त्रम् ऋष्यादिकसमन्वितम् ।<br>
तथा तस्मिन्क्षणे देवि जपेन्मन्त्रं शताष्टकम् ॥ ७६ ॥</p>
<p>शारदायाम् &ndash; गुरोलब्धां परां विद्यामष्टकृत्वो<br>
जपेत्सुधीः । गुरुमन्त्रदेवतानामैक्यंसम्भावयन् धिया ।<br>
एतद्वचनं तत्तद्भावनापरजपविषयं भावनाशून्ये तु<br>
सहस्रम् ॥ ७७ ॥ गुरुः स्वशक्तिरक्षार्थं सहस्रं शतं वा जपेत् ।</p>
<p>तन्त्रान्तरे &ndash; शतं जपेत्तदग्रे तु निकटे त्रिदिनं वसेत् ।<br>
नोचेत्सञ्चारिणीशक्तिर्गुरुमेति न संशयः ॥ ७८ ॥</p>
<p>विश्वसारे &ndash; अष्टाधिकसहस्रं शतं वाऽपि विधानतः ।<br>
स्वशक्तिरक्षणार्थाय गुरुर्मन्त्रं तदा जपेत् ॥ ७९ ॥</p>
<p>यामले &ndash; दत्वा मन्त्रं जपेद्देवि शतमोष्टोत्तरं ततः ॥ ८०<br>
॥ ततः शिष्यः कुशतिलजलान्यादाय ॐ अद्य कुतैतत् अमुकदेवताया<br>
अमुक्तमन्त्रग्रहणप्रतिष्ठार्थम् । दक्षिणामिदं सुवर्णं<br>
काञ्चनं वा वह्निदैवतम् अमुक्तगोत्रायामुक्तदेवशर्मणे<br>
गुरवे तुभ्यमहं सम्प्रददे ॥ ८१ ॥ शरीरमर्थं प्राणांश्च<br>
सर्वं तस्मै निवेदयेत् । ततः प्रभृति कुर्वीत गुरोः<br>
प्रियमनन्यधीः । यद्यदिष्टतमं लोके मुखे तन्निवेदयेत् ॥ ८२ ॥</p>
<p>स्वतन्त्रतन्त्रे दक्षिणानियमो यथा &ndash; गुरवे दक्षिणां<br>
दद्यात्प्रत्यक्षाय शिवात्मने । सर्वस्वं वा तदर्धं वा<br>
तदर्धं वा तदाज्ञया । नोचेत्सञ्चारिणी शक्तिः कथमस्य<br>
भविष्यति ॥ ८३ ॥</p>
<p>कुलामृते &ndash; वित्तशाष्ठ्यं परित्यज्य सर्वकर्मणि साधयेत् ।<br>
वित्तशाढ्यं निहन्त्याशु पुत्रानायुर्यशोधनम् ॥ ८४ ॥<br>
गुरुदेवं पञ्चयित्वा यः कुर्याद्धनसञ्चयम् । तेन तद्भुज्यते<br>
नैव ह्रीयते राजतस्करैः ॥ ८५ ॥ आसनं गुरवे<br>
दद्याद्रक्तकम्बलमेव च । हाराद्याभरणं दद्याद्गाञ्च<br>
दद्यात्पयस्विनीम् ॥ ८६ ॥ भुमिं वृत्तिकरीं<br>
दद्यात्पुत्रपौत्रानुगामिनीम् ॥ ८७ ॥</p>
<p>तथा &ndash; गुरवे दक्षिणान्दद्यात्स्वर्णं वस्त्रसमन्वितम् ।<br>
गुरुसन्तोषमात्रेण दुष्टमन्त्रोऽपि सिध्यति ॥ ८८ ॥ अन्यथा नैव<br>
सिद्धः स्यादभिचाराय कल्पते । दीक्षाग्रहणसामग्रीं<br>
गुरवेऽथ निवेदयेत् । अन्यांश्च ब्राह्मणांस्तत्र यत्नतः<br>
परितोषयेत् । ततो मिष्ठान्नपानादिना ब्राह्मणान्परितोष्य स्वयं<br>
भुञ्जीत ॥ ८९ ॥</p>
<p>तथा च निबन्धे &ndash; ब्राह्मणान्भोजयेत्पश्चात्विधिवद्दिक्षितो<br>
नरः । विप्रेभ्यो दक्षिणां दद्यात्स्वयं भुञ्जीत वाग्यतः ॥ ९०<br>
॥<br>
दीक्षादिवसे गुरुशिष्योरुपवासे दिषमाह योगिनीतन्त्रे &ndash;<br>
मन्त्रं दत्त्वा गुरुश्चैवमुपवासं यदाचरेत् । महान्धकारे<br>
नरके कृमिर्भवति नान्यथा ॥ ९१ ॥ दीक्षां कृत्वा यदा मन्त्री<br>
चोपवासं समाचरेत् । तस्य देवः सदा रुष्टः शापं दत्त्वा<br>
व्रजेत्पुरम् ॥ ९२ ॥ यद्यत्र होमः क्रियते तदा तद्विधानं<br>
वक्ष्यामः । इति कलावतीदीक्षाप्रयोगः ॥ ९३ ॥</p>
<p>अथ पञ्चायतनी दीक्षा &ndash;</p>
<p>यामले &ndash; भवानीन्तु यदा मध्ये ऐशान्यामच्युतं यजेत् ।<br>
आग्नेयां पार्वतीनाथं नै-ऋत्यां गणनायकम् । वायव्यां<br>
तपनञ्चैव पूजाक्रम उदाहृतः ॥ ९४ ॥</p>
<p>यदा तु मध्ये गोविन्दमैशान्यां शङ्करं यजेत् ।<br>
आग्नेयां गणनाथञ्च नै-ऋत्यां तपनन्तथा ॥ ९५ ॥<br>
वायव्यामम्बिकाञ्चैव भोगमोक्षैकभूमिकाम् । शङ्करञ्च<br>
यदा मध्ये ऐशान्यामच्युतं यजेत् ॥ ९६ ॥ आग्नेयां<br>
तपनञ्चैव नै-ऋत्यां गणनायकम् । वायव्यां पार्वतीञ्चैव<br>
स्वर्गमोक्षप्रदायिनीम् ॥ ९७ ॥ आदित्याञ्च यदा मध्ये ऐशान्यां<br>
सङ्करं यजेत् । आग्नेयां गणनाथञ्च आदित्याञ्च यदा<br>
मध्ये ऐशान्यां शङ्करं यजेत् । आग्न्येयां गणनाथञ्च<br>
नै-ऋत्यां केशवं तथा ॥ ९८ ॥ वायव्यमम्बिकां देवीं<br>
स्वर्गसाधनभूमिकाम् । गणनाथं यदा मध्ये ऐशान्यां<br>
केशवं यजेत् ॥ ९९ ॥ आग्नेयामीश्वरञ्चैव नै-,र्त्यां<br>
तपनन्तथा । वायव्यां पार्वतीञ्चैव पूजयेन्मोक्षसाधिनीम् ।<br>
स्वस्थानवर्जिता देवा दुःखशोकभयप्रदाः ॥ १०० ॥</p>
<p>तथा च गणेशविमर्षिण्याम् &ndash; शम्भौ मध्यगते<br>
हरीनहरभूदेव्यो हरौ शङ्करे भास्येनागसुता रवौ<br>
हरगणेशाजम्बिकाः स्थापिताः । देव्यां विष्णुहरैकदन्तरवयो<br>
लम्बोदरेऽजेश्वरे नार्याः शङ्करभागतोऽतिसुहदा व्यास्तास्तु ते<br>
हानिदाः ॥ १ ॥</p>
<p>रामार्चनचन्द्रिकायां गौतमीये च &ndash; यदा तु मध्ये<br>
गोविन्दमाग्नेयां गणनायकम् । नै-ऋत्यां हसमभ्यर्च्य<br>
वायव्यामर्चयेच्छिवाम् ॥ २ ॥ ऐशान्यां शङ्करञ्चैव<br>
भोगमोक्षफलाप्तये । इति यदङ्गदेवतायाः पूजने आग्नेयादौ<br>
गणेशादिपूजनमुक्तं तद्रामगोपालविषयमिति केचित् । वस्तुतो<br>
वैकल्पिकमिति साम्प्रदायिकाः ॥ ३ ॥</p>
<p>एतेषाम्पूजनन्तु गौतमीये &ndash; गन्धादिभिरथाभ्यर्च्य<br>
षडङ्गार्चनमेव च । विंशकृत्वो जपेन्मन्त्रं नमस्कृत्य<br>
समापयेत् ॥ ४ ॥ अङ्गदेवतापूजाकालस्तु<br>
पीष्थदेवतापूजानन्तरम् ॥</p>
<p>तथा च सनत्कुमारतन्त्रे &ndash;<br>
पीष्ठस्यार्चनमङ्गदेवयजनं प्राणप्रतिष्ठा ततः,<br>
आह्वानं निजमुद्रिकविरचनं ध्यानं प्रभोः पूजनम् ॥ ५ ॥</p>
<p>यत्तुः देवे पुष्पाञ्जलिं दत्वा अङ्गदेवान्समर्चयेत् । तत्तु<br>
प्रतिष्ठितप्रति मादियन्त्रादिविषयम् ॥ ६ ॥</p>
<p>यन्त्रातिरिक्ताधारे पूजने तु कुलावल्याम् &ndash; एकपीठे<br>
पृथक्पूजां विना यन्त्रं करोति यः । अङ्गाङ्गित्वं परित्यज्य<br>
देवताशापमाप्नुयात् ॥ ७ ॥</p>
<p>एवञ्च &ndash; आवाह्य देवतामन्याचर्चयंस्त्वन्यदेवताम् ।<br>
उभाभ्यां लभते शापं मन्त्री भवति दुर्मतिः । इति तु<br>
अङ्गातिरिक्तपरम् । सर्वेषामङ्गमन्त्राणां सिद्धादिविचारो<br>
नास्ति ॥</p>
<p>तथा च &ndash; सिद्धादिशोधनं नैषामङ्गत्वे सति राजवत् ॥ ८ ॥<br>
श्यामादौ तु पञ्चायतनाभावः ॥</p>
<p>तथा च रुद्रयामले &ndash; स्यामामायां<br>
भैरवीताराच्छिन्नमस्तातु भैरवि । मञ्जुघोषं तथा रौद्रे<br>
पञ्चाङ्ग नेष्यते बुधैः ॥ ९ ॥ उपविद्यासु सर्वासु षट्कर्मादिषु<br>
साधने । नात्र दीक्षाद्यपेक्षास्तु नात्राङ्गाङ्गि-प्रपूजनम् ॥<br>
१० ॥</p>
<p>तत्त्वसारे &ndash; उपविद्यासु सर्वासु तथा प्रयोगसाधने ।<br>
दीक्षां विनैव कर्त्तव्य उपदेशः सदैव हि ॥ ११ ॥</p>
<p>अथ सङ्क्षेपदीक्षा &ndash;<br>
मुहूर्ते सर्वतोभद्रे नव कुम्भं निधाय च । सोदकं<br>
गन्धपुष्पाभ्यामर्चितं वस्त्रसंयुतम् ।<br>
सर्वौषधिनवरत्नपञ्चपल्लवसंयुतम् । ततो देवार्चनं कृत्वा<br>
हुनेदष्टोत्तरं शतम् । पञ्चपल्लवमिति<br>
पनसाम्राश्वत्थवटवकुलानि ॥ १२ ॥</p>
<p>तथा च वासिष्टे &ndash; पनसाम्रं तथाश्वत्थं वटं<br>
वकुलमेव च । पञ्चपल्लवमित्युक्तं मुनिभिस्तन्त्रवेदिभिः ॥ १३ ॥</p>
<p>नवरत्नानि &ndash; मुक्तामाणिक्यवदूर्यगोमेदान्वज्रविद्रुमौ ।<br>
पद्मरागं मरकतं नीलञ्चेति यथाक्रमात् ॥ १४ ॥</p>
<p>निबन्धे &ndash; शिष्यं स्वलङ्कृतं वेद्यामुपाग्निमुपवेशयेत् ।<br>
मन्त्रितः प्रोक्षणीतोयैः शान्तिकुम्भजलैस्तथा ॥ १५ ॥<br>
मूलमन्त्रेणाष्टशतैर्मन्त्रितैरभिषेचयेत् । अष्टशतैः<br>
अष्टोत्तरशतः ॥ १६ ॥</p>
<p>अथ सम्पादयेन्मन्त्रं हस्तं शिरसि धारयन् ।<br>
नमोऽस्त्वित्यक्षतान् दद्यात्ततः शिष्योऽर्चयेद्गुरुम् ॥ १७ ॥ यद्वा<br>
दीक्षान्तरं शङ्खमभ्यर्च्य साक्षतं<br>
तदम्बुनाभिषिच्याष्टवारं मूलेन शिरसि करं निधायाष्टौ<br>
वारान् कर्णे जपेत् ।</p>
<p>तथा च तत्राप्यशक्तः कश्चिच्चेदब्जमभ्यर्च्य साक्षतम् ।<br>
तदम्बुनाभिषिच्याष्टवारं मूलेन केवलम् । निधायाष्टौ<br>
जपेत्कर्णे उपदेशे त्वयं विधिः । इति सङ्क्षेपदीक्षा ॥ १८ ॥</p>
<p>उपदेशान्तरमाह विश्वसारे &ndash; चन्द्रसूर्यग्रहे तीर्थे<br>
सिद्धक्षेत्रे शिवालये । मन्त्रमात्रप्रकथनमुपदेशः स उच्यते ॥<br>
१९ ॥</p>
<p>विश्वसारे &ndash; महादीक्षा तथा दीक्षा उपदेशस्ततः परम् ।<br>
युगे युगे च कर्त्तव्य उपदेशः कलौ युगे ॥ २० ॥</p>
<p>अथ सर्वतोभद्रमण्डलम् &ndash; (देखिये चित्र १०)</p>
<p>शारदायाम् &ndash; चतुरस्रे चतुष्कोष्ठे कर्णसूत्रसमन्विते ।<br>
चतुर्ष्वपि च कोष्ठेषु कोणसूत्रचतुष्टयम् । मध्ये मध्ये तथा<br>
मत्स्या भवेयु पातयेत्तथा पूर्वापरायते द्वे द्वे मन्त्री<br>
याम्योत्तरायते पातयेत्तेषु मत्स्येषु समं सूत्रचतुष्टयम् ।<br>
पूर्ववत्कोणकोष्ठेषु कर्णसूत्राणि पातएत् । तदुद्भुतेषु<br>
मत्स्येषु दद्यात्सूत्रचतुष्टयम् । ततः कोष्ठेषु मत्स्याः स्युस्तेषु<br>
सूत्राणि पातयेत् । यावच्छतद्वयं मन्त्री<br>
षट्पञ्चाशत्पदान्यपि । तावत्तेनैव विधिना तत्र सूत्राणि पातयेत्<br>
॥ २१ ॥ षट्त्रिंशता पदैर्मध्ये लिखेत्पद्मं सलक्षणम् ।<br>
बहिःपक्त्या भवेत्पीठं पङ्क्तियुग्मेन वीथिकाम् ।<br>
द्वारभोभोपशोभास्रां शिष्टाभ्यां परिकल्पयेत् ।<br>
शास्त्रोक्तविधिना मन्त्री ततः पद्मं समालिखेत् । पद्मक्षेत्रस्य<br>
सन्त्यज्य द्वादशांशं बहिः सुधीः । तन्मध्यं<br>
विभजेद्वृत्तैस्त्रिभिः समविभागतः । आद्यं<br>
स्यात्कर्णिकास्थानं केशराणां द्वितोयकम् । तृतीयं<br>
पद्मपत्राणां कुक्तांशेन दलाग्रकम् । वाह्यवृत्तान्तरा लस्य<br>
मानेन विधिना सुधीः । निधाय केशराग्रेषु<br>
परितोऽर्द्धनिशाकरान् । लिखित्वा सन्धिसंस्थानि तत्र सूत्राणि<br>
पातयेत् । दलाग्राणाञ्च यन्मानं तन्मानं वृत्तमालिखेत् ॥ २१<br>
क ॥ तदन्तराले तन्मध्यसूत्रस्योभयतः सुधीः ।<br>
आलिखेद्वाह्यहस्तेन दलाग्राणि समन्ततः । दलमूलेषु युगशः<br>
केशराणि प्रकल्पयेत् । एतत्साधारणं प्रोक्तं पङ्कजं<br>
तन्त्रवेदिभिः । पदानि त्रीणि पदार्थं पीठेकोणेषु मार्जयेत् ।<br>
अवशिष्टैः पदैर्विद्वान पीठगात्राणि परिकल्पयेत् । पदानि<br>
वीथिसंस्थानि मार्जयेत्पक्त्यभेदतः । दिक्षु द्वाराणि<br>
रचयेद्विचतुष्कोष्ठकैस्ततः । पदैस्त्रिभिरथैकेन शोभाः<br>
स्युर्द्वारपार्श्वयोः । उपशोभाः स्युरेकेन त्रिभिः<br>
कोष्ठैरनन्तरम् । अवशिष्टैः पदैः षड्भिः कोणानां<br>
स्याच्चतुष्टय । रञ्जयेत्पञ्चभिर्वर्णिर्मण्डलं तन्मनोहरम् ॥<br>
२१ ख ॥ पीतं हरिद्राचूर्णं स्यात्सितं तण्डुलसम्भवम् ।<br>
कुसुम्भचूर्णमरुणं कृष्णं दग्ध पुलाकजम् ।<br>
बिल्वादिपत्रजं श्याममित्युक्तं वर्णपञ्चकम् ॥ २२ ॥<br>
अङ्गुलोत्सेधविस्ताराः सोमारेखाः सिताः शुभाः । कर्णिकां<br>
पीतवर्णेन केशराण्यरुणेन च । शुक्लवर्णानि पत्राणि तत्सन्धिः<br>
श्यामलेन च । रजसा रञ्जयेन्मन्त्री यद्वा पीतैव कर्णिका ।<br>
केशराः पीतवर्णाक्ताः अरुणानि दलानि च । सन्धयः<br>
कृष्णवर्णाः स्युः पीतेनाप्यसितेन वा । रञ्जयेत्पीठगर्भाणि<br>
पादाः स्युररुणप्रभाः । गात्राणि तस्य शुक्लानि वीथीषु च<br>
चतसृषु । आलिखेत्कल्पलातकां दल-पुष्प-समन्विताः ।<br>
वर्णैर्नानाविधैश्चित्राः सर्वदृष्टिमनोहराः । द्वाराणि<br>
श्वेतवर्णानि शोभा रक्ताः समीरिताः । उपसोभाः पीतवर्णाः<br>
कोणान्यसितभांसि च । तिस्रो रेखा वहिः कार्या सितरक्तासिताः<br>
क्रमात् । मण्डलं सर्वतोभद्रमेत्साधारणं मतम् ॥ २३ ॥</p>
<p>अथ स्वल्पसर्वतोभरमण्डलम् &ndash; (देखिये चित्र ११)</p>
<p>चतुरस्रां भुवं भित्वा दिग्भ्यो द्वादशधी सुधीः ।<br>
पातयेत्तत्र सूत्राणि कोष्ठानां दृश्यते शतम् ।<br>
चतुश्चत्वारिंशदाढ्यं पश्चात्षट्त्रिंशताम्बुजम् । कोष्ठैः<br>
प्रकल्पयेत्पीठं पङ्क्त्या नैवात्र वीथिका ॥ २४ ॥ द्वारशोभे<br>
यथापूर्वमुपशोभा न दृश्यते । अवशिष्टैः पदैः<br>
कुर्यात्षड्भिः कोणानि तन्त्रवित् । विदध्यात्पूर्ववच्छेषम् एवं<br>
वा मण्डलं स्मृतम् ॥ २४ क ॥</p>
<p>अथ नवनाभमण्डलम् &ndash; (देखिये चित्र १२)</p>
<p>चतुरस्रे चतुःषष्टिपदान्यारचयेत्सुधीः । पादैश्चतुर्भिः<br>
पद्मं स्यान्मध्ये तत्परितः पुनः । वीथीश्चतस्रः कुर्वीत<br>
मण्डलान्तावसानिकाः । दिग्गतेषु चतुष्केषु पङ्काजानि<br>
(पञ्चाजानि) समालिखेत् । विदिग्गतचतुष्कानि भित्त्वा षोडशधा<br>
सुधीः । मार्जयेत्स्वस्तिकाकारं श्वेतपीतारुणासितैः । राजोभिः<br>
पूरयेत्तानि स्वस्तिकानि शिवादितः । प्राक्प्रोक्तेनैव मार्गेण<br>
शेषमन्यत्समापयेत् । नवनाभमिदं प्रोक्तं मण्डलं<br>
सर्वसिद्धिदम् ॥ २५ ॥</p>
<p>अथ पञ्चाब्जमण्डलम् &ndash; (देखिये चित्र १३)</p>
<p>पञ्चाब्जमण्दलं प्रोक्तमेतत्स्वस्तिकवर्जितम् । दीक्षायां<br>
देवपूजार्थं मण्डलानां चतुष्टयम् । सर्वतन्त्रानुसारेण<br>
प्रोक्तं सर्वसमृद्धिदम् ॥ २६ ॥</p>
<p>अथ त्रिलौहोमुदा &ndash;</p>
<p>अथ मन्त्रिणां हितार्थाय त्रिलौहीमुद्रा निरूप्यते ।<br>
सोमसूर्याग्निरूपाः स्युर्वर्णा लौहत्रयं तथा । रौप्यमिन्दुः<br>
स्मृतो हेम सूर्यस्ताम्रो हुताशनः ॥ २७ ॥ लौहभागाः<br>
समुद्दिष्टाः स्वराद्यक्षरसङ्ख्यया । तैर्लोहैः<br>
कारयेन्मुद्रामसङ्कलितसङ्गताम् ॥ २८ ॥ एषु स्वराः स्मृताः<br>
सौम्याः स्पर्शाः सौराः शुभोदयाः । आग्नेया व्यापकाः सर्वे<br>
सोमसूर्याग्निदेवताः ॥ २९ ॥ स्वराः षोडश विख्याताः स्पर्शास्ते<br>
पञ्चविंशतिः । व्यापका दश ते कामधनधर्मप्रदायिनः ॥<br>
३० ॥ साष्टं सहस्रं सञ्जप्य स्पृष्ट्वा तां जुहुयात्ततः ।<br>
तस्यां सम्पातयेन्मन्त्री सर्पिषा पूर्वसङ्ख्यया ॥ ३१ ॥ निक्षिप्य<br>
कुम्भे तां मुद्रामभिषेकोक्तवर्त्मना आवाह्य<br>
पूजयेद्देवीमुपचरैर्विधानतः ॥ ३२ ॥ अभिषिच्य विनीताय<br>
दद्यातां मुद्रिकां गुरुं गुरुः । इयं मुद्रा<br>
क्षुद्ररोगविषज्वरविनाशिनी ॥ ३३ ॥ व्यालचौरमृगादिभ्यो रक्षां<br>
कुर्याद्विशेषतः । युद्धे विजयमाप्नोति धारयेन्मनुजेश्वरः ॥ ३४<br>
॥ मन्त्रसिद्धिकरीं पुंसां चतुर्वर्गफलप्रदाम् ।<br>
धारयेन्मनुजो नित्यं देवतुल्यो भवेद्भुवि ॥ ३५ ॥ अभिषिच्येति<br>
पूर्वोक्तदीक्षा पद्धत्युक्तक्रमेण घटं संस्थाप्य<br>
तत्तत्कल्पोक्तदेवतामावाह्य यथोक्तदीक्षा पद्धत्युक्तक्रमेण<br>
घटं संस्थाप्य तत्तत्कल्पोक्तदेवतामावाह्य यथोपचारतः<br>
सम्पूज्य साध्यमभिषिच्य तस्मै दद्यादित्यर्थः । ततो गुरवे<br>
दक्षिणां दत्वा महान्तमुत्सवं कुर्यात् ॥ ३६ ॥</p>
<p>इति महामहोपाध्यायश्रीकृष्णानन्दागमवागीशविरचिते<br>
तन्त्रसारे प्रथमः परिच्छेदः ॥ १ ॥</p>
<p>द्वितीयः परिच्छेदः</p>
<p>अथ सामान्यपूजापद्धतिः</p>
<p>तत्र ब्राह्म्येमुहूर्ते उत्थाय मुक्तस्वापः रात्रिवासस्त्यक्त्वा शिरसि<br>
सहस्रदलकमलकर्णिका स्थितं श्वेतवर्ण गुरुं द्विभुजं<br>
वराभयकरं श्वेतमाल्यानुलेपनं स्वप्रकाशरूपं<br>
स्ववामस्थितसुरक्तशक्त्या स्वप्रकाशरूपया सहितं विभाव्य<br>
मानसोपचारैराराध्य नमस्कुर्यात् ।</p>
<p>यथा&ndash;</p>
<p>अखण्डमण्डलाकारं व्याप्तं येन चराचरम् ।<br>
तत्पदं दर्शितं येन तस्मै श्री गुरवे नमः ।<br>
अज्ञानतिमिरान्धस्य ज्ञानाञ्जनशलाकया ।<br>
चक्षुरुन्मीलितं येन तस्मै श्री गुरुवे नमः ।<br>
ततो मूलादिब्रह्मरन्ध्रान्तं मूलविद्यां विभावयेत् ।<br>
मूलविद्यां कुण्डलिनीम् ॥</p>
<p>तथा च योगिनीहृदये&ndash;</p>
<p>विद्या कुण्डलिनीरूपा मण्डलत्रयभेदिनी ॥ १ ॥</p>
<p>अन्यत्रापि&ndash;</p>
<p>ध्यायेत्कुण्डलिनीं सूक्ष्मां मूलाधारनिवासिनीम् ।<br>
तामिस्ट-देवतारूपां सार्द्धत्रिवलयान्विताम् ।<br>
कोटिसौदामिनीभासां स्वयम्भुलिङ्गवेष्टिताम् ।<br>
तामुत्थाय महादेवीं प्राणमन्त्रेण साधकः ।<br>
उद्यद्दिनकरद्योतां यावच्छ्वासं दृढासनः ।<br>
अशेषाशुभशान्त्यर्थं समाहितमनाः शिवम् ।<br>
तत्प्रभापटलव्याप्तं शरीरमै चिन्तयेत् ॥ २ ॥</p>
<p>एतत्स्य नित्यत्वमाह गौतमीये&ndash;</p>
<p>इदानीं पूर्वकृत्यञ्च प्रसङ्गात्कथयामि ते ।<br>
यत्कृत्वाधिकारितां याति मन्त्रयन्त्रार्चनादिषु ।<br>
येन विना न सिद्ध्ः स्यान्नरकञ्च प्रपद्यते ॥ ३ ॥</p>
<p>यामले च&ndash;</p>
<p>प्रातःकृत्यमकृत्वा तु यो देवीं भक्तितोऽर्चयेत् ।<br>
निष्फला तस्य पूजा स्याच्छौचहीना यथा क्रिया ॥ ४ ॥</p>
<p>लक्ष्मीकुलार्णवेऽपि&ndash;</p>
<p>सन्ध्यया तु विहीनो यो न दीक्षाफलमाप्नुयात् ।<br>
इति वचनात्तस्यावश्यकत्वम् ॥ ५ ॥<br>
वैदिकसन्ध्यानन्तरं तान्त्रिकसन्ध्या कर्त्तव्या ।</p>
<p>तदुक्म्&ndash;</p>
<p>वैदिकी तान्त्रिकी सन्ध्या यथानुक्रमयोगतः ॥ ६ ॥</p>
<p>अथ सन्ध्याप्रयोगः &ndash;</p>
<p>तत्र शक्तिविषये&ndash;</p>
<p>ॐ आत्मतत्त्वाय स्वाहा, ॐ विद्यातत्त्वाय स्वाहा, ॐ शिवतत्त्वाय<br>
स्वाहा इत्याचामेत् ।<br>
अन्यत्राचमनमात्रम् ॥</p>
<p>तथा च स्वतन्त्रतन्त्रे&ndash;</p>
<p>आत्मविद्याशिवैस्तत्त्वैराचामेत्साधकाग्रणीः ।<br>
वह्निजायां ततो दत्त्वा शुद्धेन पाथसा प्रिये ॥</p>
<p>मालिनीतन्त्रे&ndash;</p>
<p>आचामेदात्मतत्त्वाद्यैः प्रणवाद्यैर्द्विठान्तकैरिति ।<br>
ततो जले गङ्गे चेत्यादिना तीर्थमावाह्य मूलेन कुशेन त्रिवारं<br>
भूमौ जलं क्षिपेत् ।<br>
तज्जलेन सप्तधा मूर्द्धानमभिषिञ्चेत् ।<br>
ततः प्राणायामषडङ्गन्यासौ कृत्वा वामहस्ततले जलं<br>
निधाय दक्षिणहस्तेन जलमाच्छाद्य हं यं वं लं रम् इति<br>
त्रिवारमभिमन्त्र्य, मूलमुच्चरन्गलितोदकविन्दुभिस्तत्त्वमुद्रया<br>
मूर्द्धनि सप्तधाभ्युक्षणं कृत्वा, शेषजलं दक्षिणहस्ते<br>
समादाय, तेजोरूपं ध्यात्वा, इडयाकृष्य, देहान्तःपापं<br>
प्रक्षाल्य, कृष्णवर्णं तज्जलं पापरूपं ध्यात्वा, पिङ्गलया<br>
विरेच्य, पुरःकल्पितवज्रशिलायां फडिति मन्त्रेण<br>
पापपुरुषस्वरूपं तज्जलं क्षिपेदित्यघमर्षणम् ।<br>
गङ्गे चेत्यादिमन्त्रं तीर्थेऽपि पठेत्, तीर्थे तदद्विगुणफलमिति<br>
स्मृतेः ।</p>
<p>तथा च गौतमीये&ndash;</p>
<p>आचम्य विधिवन्मत्री शुचौ देशे च संविशेत् ।<br>
जले संयोज्य तीर्थानि त्रिवारं मूलमन्त्रतः ।<br>
क्षिपेद्भूमौ कुशाग्रेण सप्तधा मूर्ध्नि सेचयेत् ॥</p>
<p>तन्त्रान्तरे&ndash;</p>
<p>पुनराचम्य विन्यस्य षडङ्गमपि धर्मवित् ।<br>
वामहस्ते जलं गृह्य गलितोदकविन्दुभिः ।<br>
सप्तधा प्रोक्षणं कृवा मूर्ध्नि मन्त्रं समुच्चरन् ।<br>
अवशिष्टोदकं दक्षहस्ते सङ्गृह्य बुद्धिमान् ।<br>
इडयाकृष्य देहान्तः क्षालितं पापसञ्चयम् ।<br>
कृष्णवर्णं तदुदकं दक्षनाड्या विरेचयेत् ।<br>
दक्षहस्ते तु तन्मन्त्री पापरूपं विचिन्त्य च ।<br>
पुरतो वज्रपाषाणे निक्षिपेदस्त्रमुच्चरन् ॥ ७ ॥</p>
<p>अन्यत्रापि&ndash;</p>
<p>षडङ्गन्यासमाचर्य वामहस्ते जलं ततः ।<br>
गृहीत्वा दक्षिणेनैव सम्पुटं कारयेद्बुधः ।<br>
शिव-वायु-जल-पृथ्वीवह्निबीजैस्त्रिधा पुनः ।<br>
अभिमन्त्र्य च मूलेन सप्तधा तत्त्वमुद्रया ।<br>
निक्षिप्य तज्जलं मूर्ध्नि शेषं दक्षे निधाय च ।<br>
शरीरान्तःस्थितं पापं क्षालयेत्साधकाग्रणीः ॥ ८ ॥ ततोहस्तं<br>
प्राक्षाल्याचम्य ह्रीं हं सः ॐ घृणि सूर्य आदित्य इति मन्त्रेण<br>
वा सूर्यायार्घ्यं दद्यात् ॥</p>
<p>तथा सम्मोहनतन्त्रे&ndash;</p>
<p>शिवबीजं वह्निसंस्थं वामनेत्रविभूषितम् ।<br>
विन्दु नादात्मकं देवि हंसः पदमथो लिखेत् ।<br>
अनेन मनुना मन्त्रो भास्करस्य प्रियेण तु ।<br>
अर्घ्यं दद्यादिति शेषः ।<br>
विशेषस्तु स्नानप्रकरणे वक्तव्यः ॥ ९ ॥<br>
ततः ॐ सूर्यमण्डलस्थायै अमुकदेवतायै नमः, इत्यनेन<br>
तद्गायत्र्या वा त्रिवारं जलं निक्षिप्य तत्तद्देवताया गायत्रीं<br>
जपेत् ॥ १० ॥</p>
<p>तथा चार्घ्यानन्तरं ज्ञानार्णवे&ndash;</p>
<p>ततश्च प्रजपेद्धीमान्गायत्रीं परमाक्षरीम् ।<br>
गायत्री तु स्नान प्रकरने वक्तव्या ॥ ११ ॥</p>
<p>नन्दिकेश्वरसंहितायाम्&ndash;</p>
<p>यावन्न दीयते चार्घ्यं भास्कराय महात्मने ।<br>
तावन्न पूजयेद्विष्णुं शङ्करं वा महेश्वरीम् ॥ १२ ॥</p>
<p>गौतमीये&ndash;</p>
<p>एवं ते कथिता मन्त्रसन्ध्या मन्त्रफलाप्तये ।<br>
न कुर्याद्यदि मोहेन न दीक्षाफलमाप्नुयात् ॥ १३ ॥ सन्ध्यात्रयं<br>
तथा कुर्याद्ब्राह्मणो विधिपूर्वकम् ।<br>
तन्त्रोक्तविधिपूर्वन्तु शूद्रः सन्ध्यां समाचरेत् ।<br>
सङ्क्षेपसन्ध्यामथवा कुर्यान्मन्त्री ह्यशक्तितः ।<br>
सायं प्रातश्च मध्याह्ने देवं ध्यात्वा मनुं जपेत् ।<br>
सन्ध्यायां पतितायान्तु गायत्रीं दशधा जपेत् ॥ १४ ॥</p>
<p>अथ स्नान विधिः</p>
<p>नद्यादौ दत्वा वैदिकस्नानं कृत्वा तान्त्रिकस्नानमाचरेत् ॥ १५ ॥</p>
<p>तथा च गौतमीयतन्त्रे&ndash;</p>
<p>अथ स्नानं तथा कुर्याद्यथाशास्त्रविधानतः मलप्रक्षालनं<br>
स्नानं स्वशाखोक्तं समाचरेत् ।<br>
मन्त्रस्नानं ततः कुर्यात्कर्मणा सिद्धिहेतवे ॥ १६ ॥</p>
<p>तद्यथा&ndash;</p>
<p>ॐ अद्येत्यादि अमुकदेवताप्रीतये स्नानमहं करिष्ये इति सङ्कल्पं<br>
कुर्यात् ॥ १७ ॥</p>
<p>तथा च कुलचुडामणौ&ndash;</p>
<p>ताम्रपात्रं सदूर्वञ्च सतिलं सजलं तथा ।<br>
गृहीत्वामुकदेवस्य प्रीतये स्नानामाचरेत् ॥ १८ ॥</p>
<p>ततः षडङ्गन्यास&ndash;</p>
<p>प्राणायामौ कृत्वा ॐ गङ्गे च यमुने चैव गोदावरि सरस्वति ।<br>
नर्मदे ।<br>
सिन्धुकावेरि जलेस्मिन् सन्निधिं कुरु ।<br>
इत्येनेनाङ्कुशमुद्रया सूर्यमण्डलात्तीर्थमावाह्य, वमिति<br>
धेनुमुद्रया अमृतीकृत्य, कवचेनावगुण्ठ्य, अस्तेण संरक्ष्य,<br>
मूलेनैकादशधाभिमन्त्र्य, सूर्याभिमुखं<br>
द्वादशवारिधारां निक्षिप्य,<br>
तस्मिन्निष्ठदेवताचरणारविन्दनिःसृते जले त्रिर्निर्मज्य, देवतां<br>
ध्यायन्मूलमन्त्रं यथाशक्ति जपन्, उदकेन त्रिवारजपेन<br>
कलशमुद्रया त्रिवारमात्मानमभिषिच्य, वैदिकसन्ध्यातपर्णं<br>
कृत्वा, सूर्यार्घ्यं दत्त्वा, तान्त्रिकाघमर्षणादि वारिधारान्तं<br>
कर्म कुर्यात् ॥ १९ ॥</p>
<p>तथा च यामले&ndash;</p>
<p>ध्यात्वा जलाञ्जलीन् क्षिप्ता तर्पयेदिष्टदेवताम् ॥ २० ॥</p>
<p>तत्र क्रममाह&ndash;</p>
<p>ॐ देवांस्तर्पयामि, ॐ ऋषीस्तर्ययामि, ॐ पितॄंस्तर्पयामि, इति<br>
सन्तर्प्यगुरुं परमगुरुं परापरगुरुं परमेष्ठिगुरुञ्च<br>
तर्पयेत् ॥</p>
<p>तथा च&ndash;</p>
<p>देवान् ऋषीन् पितॄंश्चैव तं कल्पोक्तविधानतः ।<br>
गुरुपङ्कि पुरा तर्प्य तर्पयेदिष्टदेवताम् ॥ २१ ॥<br>
विषणवे तु विशेषः ।<br>
नारदं पर्वतं जिष्णुं निशठोद्घवदारुकम् ।<br>
विश्वक्सेनञ्च शैनेयं गुरुञ्च तर्पयेत्रिशः ।</p>
<p>वाक्यन्तु&ndash;</p>
<p>ॐ नारदं तर्पयामि इत्यादिक्रमेण प्रयोगः ॥ २२ ॥<br>
ततो मूलमुच्चार्य अमुकदेवतां तर्पयामि नमः इति विष्णुविषयम् ।</p>
<p>तथा च गौतमीये&ndash;</p>
<p>आदौ मन्त्रं समुच्चार्य श्रीपूर्वं कृष्णमित्यपि ।<br>
तर्पयामिपदञ्चोक्त्वा नमोन्तं तर्पयेत्ततः ॥ २३ ॥<br>
अन्यत्र मूलमुच्चार्यम् अमुक्तदेवतां तर्पयामि ।</p>
<p>तथा च तन्त्रान्तरे&ndash;</p>
<p>तर्पयामिपदं योज्यं मन्त्रान्तेष्वेषु नामसु ।<br>
द्वितीयान्तेषु चेत्येवं तर्पणस्य मनुः स्मृतः ॥ २४ ॥<br>
शक्तिविषये पुनः ।<br>
मूलच्चार्य अमुकदेवीं तर्पयामि स्वाहा ।<br>
होमतर्पणयोः स्वाहेति तत्तन्मन्त्रवचनात् ॥ २५ ॥</p>
<p>तथा च नीलतन्रे&ndash;</p>
<p>मन्त्रान्ते नाम उच्चार्य तर्पयामि ततः परम् ।<br>
स्वाहान्तं तर्पयन्त्वेवम् इत्यादि ॥ २६ ॥</p>
<p>विशुद्धेश्वरे&ndash;</p>
<p>विद्यां पूर्वं समुच्चार्य तदन्ते देवताभिधाम् ।<br>
तर्पयामीति सम्प्रोक्त्वा स्वाहान्तस्तर्पणे मतः ।<br>
पञ्चविंशतिसङ्ख्या वा दशधा वा त्रिधापि वा ।<br>
मूलमन्त्रं समुच्चार्य श्रीकृष्णं तर्पयेत्सुधीः इति<br>
गौतमीयवचनात्पञ्चविंशतिवारं दशधा त्रिधा वा सन्तर्पयेत्<br>
॥ २७ ॥<br>
अत्र श्रीकृष्णमित्युपलक्षणम् ।<br>
शक्तिविषये त्रिधा तर्पणम् ।<br>
स्नानकर्मणि सम्प्राप्ते मूर्ध्नि मन्त्री जलाञ्जलिम् ।<br>
विद्ययाथ त्रिशः कुर्यात्पूतास्तु त्रिः पयः पिबेत् ॥<br>
तर्पणञ्च त्रिधा भूयस्त्रिधा च प्रोक्षणं तेनोरिति<br>
कुलामृतवचनात् ॥ २८ ॥<br>
ततश्च तदावरणदेवतानां प्रत्येकेन सकृत्तर्पयेत् ।</p>
<p>तथा च कुलार्णवे&ndash;</p>
<p>एकैकमञ्जलिं तोयं परिवारान् प्रतर्पयेत् ।<br>
तत्राशक्तश्चेन्मूलमन्त्रमुच्चार्य इष्टदेवतामात्रं तर्पयेत् ॥ २९ ॥</p>
<p>तथा च&ndash;</p>
<p>अशक्तौ मूलमुच्चार्य देवीमात्रं प्रतर्पयेत् ॥ ३० ॥<br>
ततो जलादुत्थाय धौते वाससी परिधायाचम्य ह्रीं हंसः<br>
इदमर्घ्यं स्वाहा ।<br>
तारादौ तु ह्रीं हंसः मार्त्तण्डभैरवाय<br>
प्रकाशशक्तिसहिताय इदमर्घ्यं स्वाहा ।</p>
<p>तन्त्रान्तरे&ndash;</p>
<p>सूर्यमन्त्रं समुच्चार्य मार्त्तण्डभैरवाय च ।<br>
प्रकाशशक्तिसहिताय इदमर्घ्यं ततः पठेत् ।<br>
स्वाहान्तं मन्त्रमुच्चार्यम् अर्घ्यं दत्वा जपेन्मनुम् ॥ ३१ ॥</p>
<p>श्रीविद्याविषये तु&ndash;</p>
<p>ऐं ह्रीं श्रीं ह्रां ह्रीं सः मार्त्तण्डभरवाय<br>
प्रकाशशक्तिसहिताय<br>
ग्रहराशिनक्षत्रतिथियोगकरणपरिवारसहिताय इदमर्घ्यं स्वाहा<br>
इदमर्घ्यं दत्त्वा, तत्तद्देवता गायत्रीं शतधा वा जपेत् ॥ ३२ ॥</p>
<p>तथा च तन्त्रान्तरे&ndash;</p>
<p>अष्टोतरशतावृत्त्या गायत्रीं प्रजपेत्सुधीः ।<br>
महापातकयुक्तोऽपि प्रजपेद्दशधा यदि ।<br>
सत्यं महादेवि मुक्तो भवति तत्क्षणात् ।<br>
इति दशधा शक्ताशक्तभेदेन ॥ ३३ ॥<br>
गायत्रीजपानन्तरं सर्पणं वा ।</p>
<p>तथा च&ndash;</p>
<p>सूर्यमण्डलवासिन्यै देवतायै ततः परम् ।<br>
अर्घ्यमञ्जलिमादाय गायत्र्या वा त्रिरुत्क्षिपेत् ।<br>
यथाशक्ति जपेद्देवीं गायत्रीं तदनन्तरम् ।<br>
तर्पणार्थं समाचम्य प्राणानायम्य साधकः ।<br>
ध्यात्वा जलाञ्जलि क्षिप्त्वा तर्पयेदिष्टदेवताम् ।<br>
इति यामलवचनात् ॥ ३४ ॥</p>
<p>गायत्री तु&ndash;</p>
<p>त्रैलोक्यमोहनाय विद्महे कामदेवाय धीमहि तन्नो विष्णुः<br>
प्रचोदयात् ।<br>
इति विष्णुगायत्री ।<br>
नारायणाय विद्महे वासुदेवाय धीमहि तन्नो विष्णु प्रचोदयात् ।<br>
इति नारायणगायत्री ।<br>
वज्रनखाय विद्महे तीक्ष्णदंष्ट्राय धीमहि तन्नो नरसिंहः<br>
प्रचोदयात् ।<br>
इति नृसिंहगायत्री ।<br>
वागीश्वराय विद्महे हयग्रीवाय धिमहि तन्नो हंसः प्रचोदयात् ।<br>
इति हयग्रीवगायत्री ।</p>
<p>गोपालगायत्रि तु&ndash;</p>
<p>कृष्णाय विद्महे दामोदराय धीमहि तन्नो विष्णुः प्रचोदयादिति ।<br>
दशरथाय विद्महे सीतावल्लभाय धीमहि तन्नो रामः प्रचोदयात्<br>
।<br>
इति रामगायत्री ।<br>
तत्पुरुषाय विद्महे महादेवाय धीमहि तन्नो रुद्रः प्रचोदयात् ।<br>
इति शिवगायत्री ।<br>
तत्पुरुषाय विद्महे वक्रतुण्डाय धीमहि तन्नो दन्ती प्रचोदयात् ।<br>
इति गणेशगायत्री ।<br>
दक्षिणामूर्त्तये विद्महे ध्यानस्थाय धीमहि तन्नो धीशः<br>
प्रचोदयात् ।<br>
इति दक्षिणामूर्तिगायत्री ।<br>
आदित्याय विद्महे मार्त्तण्डाय धीमहि तन्नः सूर्यः प्रचोदयात् ।<br>
इति सूर्यगायत्री ।<br>
कामदेवाय विद्महे पुष्पवाणाय धीमहि तन्नोऽनङ्गः<br>
प्रचोदयात् ।<br>
इति कामदेवगायत्री ।<br>
सर्वसम्मोहिन्यै विद्महे विश्वजनन्यै धीमहि तन्नः शक्तिः<br>
प्रचोदयात् ।<br>
इति शक्तिगायत्री ।<br>
त्वरितायै विद्महे महानित्यायै धिमहि तन्नो देवी प्रचोदयात् ।<br>
इति त्वरितागायत्री ।<br>
ऐं वागीश्वर्यै विद्महे क्लीं कामेश्वर्यै धीमहि सौस्तनः<br>
शक्तिप्रचोदयात् ।<br>
कालभैरवी गायत्री ।<br>
ऐं त्रिपुरादेव्यै विद्महे क्लीं कामेश्वर्य धीमहि सौस्तनः क्लिन्ने<br>
प्रचोदयात् ।<br>
इति त्रिपुरासुन्दरी गायत्री ।<br>
त्रिपुरायै विद्महे भैरव्यै धीमहि तन्नो देवी प्रचोदयात् ।<br>
इति भैरवीगायत्री ।<br>
महादेव्यै विद्महे दुर्गायै धीमहि तन्नो देवी प्रचोदयात् ।<br>
इति दुर्गागायत्री ।<br>
नारायण्यै विद्महे दुर्गायै धीमहि तन्नो गौरी प्रचोदयात् ।<br>
इति जयदुर्गागायत्री ।<br>
महालक्ष्म्यै विद्महे महाश्रियै धीमहि तन्नः श्रीः प्रचोदयात् ।<br>
इति लक्ष्मीगायत्री ।<br>
वाग्देव्यै विद्महे कामराजाय धीमहि तन्नो देवी प्रचोदयात् ।<br>
इति सरस्वती गायत्री ।<br>
नारायण्यै विद्महे भुवनेश्वर्यै धीमहि तन्नो देवी प्रचोदयात् ।<br>
इति भुवनेश्वरी-गायत्री ।<br>
भगवत्यै विद्महे माहेश्वर्यै धीमहि तन्नोऽन्नपूर्णे प्रचोदयात्<br>
।<br>
इति अन्नपूर्णागायत्री ।<br>
महिषमर्दिन्यै विद्महे दुर्गायै धीमहि तन्नो घोरे प्रचोदयात् ।<br>
इति महिषमर्दिनीगायत्री ।<br>
वैरोचिन्ये विद्महे छिन्नमस्तायै धीमहि तन्नो देवी प्रचोदयात् ।<br>
इति छिन्नमस्तागायत्री ।<br>
कलिकायै विद्महे श्मशानवासिन्यै धिमहि तन्नो देवो प्रचोदयात् ।<br>
इति कालिकागायत्री ।<br>
तारायै विद्महे महोग्रायै धीमहि तन्नो देवी प्रचोदयात् ।<br>
इति तारागायत्री ।<br>
गरुडाय विद्महे सुपर्णाय धीमहि तन्नो गरुडः प्रचोदयात् ।<br>
इति गरुडगायत्री ॥ ३५ ॥</p>
<p>ध्यानन्तु&ndash;</p>
<p>प्रातः, उद्यदादित्यसङ्काशां पुस्तकाक्षकरां स्मरेत् ।<br>
कृष्णाजिनधरां ब्राह्मीं ध्यायेत्तारकितेऽम्बरे ॥</p>
<p>मध्याह्ने&ndash;</p>
<p>श्यामवर्णा चतुर्बाहुं शङ्खचक्रलसत्कराम् ।<br>
गदापद्मधरां देवीं सूर्यासन-कृताश्रयाम् ॥ ३६ ॥</p>
<p>सायाह्ने वरदां देवीं गायत्रीं संस्मरेद्यतिः ।<br>
शुक्लां शुक्लाम्बरधरां वृषासनकृताश्रयाम् ।<br>
त्रिनेत्रां वरदां पाशं शूलञ्च नृकरोटिकाम् ।<br>
सूर्यमण्लमध्यस्थां ध्यायन् देवीं समभ्यसेत् ॥ ३७ ॥</p>
<p>त्रिपुरादौ ध्यानविशेषो यथा&ndash;</p>
<p>प्रातराधारकमले हुतभ्ङ्मण्लोपरि ।<br>
वाग्बीजरूपां विद्याया विद्युत्पटलभास्वराम् ।<br>
पुष्पबाणेक्षुकोदण्डपाशाङ्कुशलसत्कराम् ।<br>
स्वेच्छागृहीतवपुषीं गुरु विद्याक्षरात्मिकाम् ॥ ३८ ॥<br>
मध्याह्ने हृदयाम्भोजकर्णिके सूर्यमण्डले ।<br>
कामबीजात्मिकां देवीमलक्तकरसारुणाम् ।<br>
प्रसूनवाणपुण्ड्रेक्षु-चापपाशाङ्कुशान्विताम् ।<br>
परितः स्वात्ममुख्याभिः षट्त्रिंशत्तत्त्वशक्तिभिः ॥ ३९ ॥<br>
सायमाज्ञासरोजस्थे चन्द्रे चन्द्रसमद्युतिम् ।<br>
शक्तिबीजात्मिकां चाप-बाण-पाशाङ्कुशान्विताम् ।<br>
युगन्तियाक्षराकारां स्फटिकाभरणान्विताम् ।<br>
चिन्तयित्वा भगवतीं नित्याभिः परिवारिताम् ॥ ४० ॥</p>
<p>तारादौ तु&ndash;</p>
<p>ह्रीं हंसः इति सूर्यार्घ्यं दत्त्वा, ताम्रादिपात्रे<br>
चन्दनार्ककुसुमापराजिता-पुष्पाणि निक्षिप्य,<br>
उद्यदादित्यमण्डलवर्तिन्यै नित्यचैतन्योदितायै श्रीमदेकजटायै<br>
स्वाहा इत्यर्घ्यं दत्त्वा, गायत्रीं जपेदिति विशेषः ।</p>
<p>तदुक्तं नीलतन्त्रे&ndash;</p>
<p>उद्यदादित्यमण्डलवर्त्तिन्यै च समुद्धरेत् ।<br>
नित्यचैतन्योदितायै स्वाहेति च मनुः स्मृतः ।<br>
अन्यत्र कालिकामन्त्रे एकजटापदस्थाने कालिकापदप्रयोगः ॥ ४१ ॥<br>
ततः सूर्यमण्डले देवतां विभाव्य मूलमन्त्रं यथाशक्ति<br>
जप्त्वा, संहारमुद्रया देवतां स्वहृदयमानीय, तीर्थ<br>
नमस्कृत्य, यागस्थानमाविशेदिति स्नानविधिः ॥ ४२ ॥<br>
ततः सामान्यार्घ्यं स्थापनाद्यसनोपवेशनान्तं<br>
दीक्षापद्धत्युक्तं कर्म समाप्य वामे ॐ गुरुभ्यो नमः, ॐ<br>
परमगुरुभ्यो नमः, ॐ परापरगुरुभ्यो नमः ।<br>
दक्षिणे ॐ गणेशाय नमः ।<br>
मूर्ध्नि मूलमुच्चार्य अमुक्तदेवतायै नमः ।</p>
<p>तथा च गौतमीये&ndash;</p>
<p>कृताञ्जलिपुटो भूत्वा वामे गुरुत्रयं यजेत् ।<br>
गुरुञ्च परमादिञ्च परापरगुरुन्तथा ।<br>
दक्षपार्श्व गणेशञ्च मूर्ध्नि देवं विभावयेत् ।<br>
ततः पडितिमन्त्रेण गन्धपुष्पाभ्यां करौ संशोध्य<br>
ऊर्ध्वोर्ध्वं तालत्रयं दत्त्वा, छोटिकाभिर्दशदिग्बन्धनं<br>
कृत्वा, रमिति जलधारया वह्निप्राकारं विचिन्त्य भूतशुद्धिं<br>
कुर्यात् ॥ ४३ ॥</p>
<p>तद्यथा&ndash;</p>
<p>स्वाङ्के उत्तानो करौ कृत्वा सोऽहमिति हृदयस्थं जीवान्तानं<br>
दीपकलिकाकारं मूलाधारस्थितकुलकुण्डलिन्या सह<br>
सुषुम्नावर्मना मूलाधार-स्वाधिष्ठानमणिपूरकानाहत-<br>
विशुद्धाज्ञाख्यषट्चक्राणि भित्त्वा,<br>
शिरोऽवस्थिताधोमुखसहस्रदलकमलकर्णिकान्तर्गतपरमात्मानि<br>
संयोज्य, तत्रैव पृथिव्यप्ते जीवाय्वाकाश-गन्ध-रस-स्पर्श-<br>
शब्द-नासिका-जीह्वा-चक्षुस्त्वक्-श्रोत्र-वाक्पाणि-पाद-<br>
पायूपस्थ-प्रकृतिमनोबुद्ध्यऽहङ्काररूप-चतुर्विंशति-<br>
तत्त्वानि विलीनानि विभाव्य, यमिति वायुबीजं धूम्रवर्णं<br>
वामनासापुटे विचिन्त्य, तस्य षोडशवारजपेन वायुना<br>
देहमापूर्यं नासापुटौ धृत्वा, तस्यचतुःषष्टिवार जपेन<br>
कुम्भकं कृत्वा, वामकुषिस्थि-कृष्णवर्णपापपुरुषेण सह<br>
देहं संशोष्य तस्य द्वात्रिंशद्वारजपे दक्षिणनासया वायु।य्<br>
रेचयेत् ।<br>
ततो दक्षिणनासापुटे रमिति वह्निबीजं रक्तवर्ण ध्यात्वा, तस्य<br>
षोडशवारजपेन वायुना देहमापूर्यं, नासापुटौ धृत्वा,<br>
तस्य चतुःषष्टिवारजपेन कुम्भकं कृत्वा, वामकुक्षिस्थ-<br>
कृष्णवर्णपापपुरुषेण सह देहं मूलाधारस्थित वह्निना<br>
दग्ध्वा, तस्य द्वात्रिंशद्वारजपेन वामनासया भस्मना सह<br>
वायुं रेचयेत् ॥ ४४ ॥</p>
<p>ठमितिचन्द्रबीजं शुक्लवर्णं वामनासिकायां ध्यात्वा, तस्य<br>
षोडशवारजपेन ललाटे चन्द्रं नीत्वा नासापुटौ धृत्वा, वमिति<br>
वरुणबीजस्य चतुःषष्टिवारजपेन<br>
तस्माल्ललाटचन्द्राद्गलितसुधया मातृकावर्णात्मिकया<br>
समस्तदेहं विरर्च्य, लमिति पृथ्विबीजस्य द्वात्रिंशद्वारजपेन<br>
देहं सुदृढं विचिन्त्य, अक्षिणेन वायुं रेचयेत् ।<br>
मात्रासङ्ख्यया वा ।</p>
<p>तदुक्तं गौतमीये ।<br>
सुषुम्नावर्त्मना सोऽहमिति मन्त्रेण योजयेत् ।<br>
सहस्रारे शिवस्थाने परमात्मनि देशिकः ।<br>
धूर्मवर्णं ततो वायुबीजं षड्विन्दुलाञ्छितम् ।<br>
पूरयेदिडया वायुं सुधीः षोडशमात्रया ।<br>
मात्रया तु चतुःषट्या कुम्भयेच्च सुषुम्नया ।<br>
द्वात्रिंशन्मात्रया मन्त्रो रेचयेत्पिङ्गलाख्यया ।<br>
पूरयेदनया चैव सञ्चिन्त्य नीलमारुतम् ।<br>
रक्तवर्णं वह्निबीजं त्रिकोणं स्वस्तिकान्वितम् ।<br>
तेन पूरकयोगेन मात्रया षोडशाख्यया ।<br>
चतुःषष्ट्या मात्रया च निर्दहेत्कुम्भकेन तु ।<br>
वामपार्श्वस्थितं पापपुरुषं कज्जलप्रभम् ।<br>
ब्रह्महत्याशिरस्कञ्च स्वर्णस्तेय भुजद्वयम् ।<br>
सुरापानहृदा युक्तं गुरुतल्पकटिद्वयम् ।<br>
तत्संसर्गि-पदद्वन्द्वमङ्ग-प्रत्यङ्ग-पातकम् ।<br>
उपपातकरोमाणं रक्तश्मश्रु विलोचनम् ।<br>
खड्गचर्मधरं क्रुद्धमेवं कुक्षौविचिन्तयेत् ।<br>
मूलाधारोत्थितेनैव वह्निना निर्दहेच्च तम् ।<br>
एवं सन्दह्य परितो द्वात्रिंशन्मात्रया ततः ।<br>
भस्मना सहितं मन्त्रो रेचयेदिडया पुनः ।<br>
वामनाड्यां चन्द्रबीजं कुन्देन्द्वयुतसप्रभम् ।<br>
भालेन्दुराजे संयोज्य ततः षोडशमात्रया ।<br>
षुषुम्नया चतुःषष्टिमात्रया तोयबीजकम् ।<br>
ध्यात्वामृतमयीं सृष्टिं पञ्चाशद्वर्णरूपिणीम् ।<br>
तया देहं विचिन्त्यैवं मनसा पिङ्गलाध्वना ।<br>
द्वात्रिंशन्मात्रया मन्त्री लं बीजेन दृढं नयेत् ।<br>
स्वस्थाने हंसमन्त्रेण पुनस्तेनैव वर्त्मना ।<br>
जीवं तत्त्वानि चानीय स्वस्थाने स्थापयेत्ततः ।<br>
इति कृत्वा भूतशुद्धिं मातृकान्यासमाचरेत् ॥<br>
ततः हंस इति बीजं स्वहृदयमानीय कुलकुण्डलिनीं पृथिव्यादीनि<br>
यथास्थाने स्थापयेत् ॥ ४४ क ॥</p>
<p>विशेषस्तु शक्तिविषये&ndash;</p>
<p>हंस इति जीवादिकं परमशिवे संयोज्य सोऽहमिति मन्त्रेण<br>
स्वस्थानमानयेत् ।</p>
<p>तथा च तन्त्रान्तरे&ndash;</p>
<p>सोऽहमेवं समाभास्य जीवं हृदि समानयेत् ॥ ४५ ॥</p>
<p>शूद्रे तु विशेषो वाराहीतन्त्रे&ndash;</p>
<p>हंसाख्यं न स्मरेत्शूद्रो भूतशूधो कदाचन ।<br>
स्मरणान्नरकं याति दीक्षा च विफला भवेत् ॥ ४६ ॥</p>
<p>शारदायाम्&ndash;</p>
<p>जीवं तेजोमयं ध्यात्वा नमोमन्त्रेण योजयेत् ॥ ४७ ॥</p>
<p>भूतशुद्धिपदव्युत्पत्तिमाह विशुद्धेश्वरे&ndash;</p>
<p>शरीराकारभूतानां यद्विशोधनम् ।<br>
अव्ययब्रह्मसंयोगाद्भूतशुद्धिरियं मतेति ॥ ४८ ॥</p>
<p>वाराहीये&ndash;</p>
<p>मूलाधारात्ततो जीवं ब्रह्ममार्गेण देशिकः ।<br>
हंसेन पुष्कर स्थाने परमात्मनि योजयेत् ।<br>
ब्रह्ममार्गेण देशिकः ।<br>
हंसेन पुष्करस्थाने परमात्मनि योजयेत् ।<br>
ब्रह्ममार्गः सुषुम्ना ॥ ४९ ॥</p>
<p>त्रिपुरासारसमुच्चये&ndash;</p>
<p>संयोज्य जीवमथ दुर्गममध्यनाडीमार्गेण पुष्करनिविष्टशिवे<br>
सुसूक्ष्मे ॥ ५० ॥<br>
तत आं सोऽहम् इति पठित्वा हृदि हस्तं दत्त्वा प्राणप्रतिष्ठां<br>
कुर्यात् ॥</p>
<p>ज्ञनार्णवे&ndash;</p>
<p>प्राणप्रतिष्ठया पश्चाज्जीवं देहे नियोजयेत् ।<br>
मुखवृत्तं समुच्चार्यं हंसस्तु विपरीतकम् ।<br>
उद्धरेत्परमेशानि विद्येयं त्र्यक्षरी मता ।<br>
प्राणप्रतिष्ठामन्त्रोऽयं सर्वकर्माणि साधयेत् ।<br>
तेनैव विधिना देवि स्थिरो कुर्यान्निजां तनुम् ॥ ५१ ॥</p>
<p>पुरश्चरणचन्द्रिकायाम्&ndash;</p>
<p>अथवान्यप्रकारेण भूतशुद्धिर्विधीयते ।<br>
धर्मकन्दसमुद्भूतं ज्ञाननालसुशोभनम् ।<br>
ऐश्वर्याष्टदलोपेतं परं वैराग्यकर्णिकम् ।<br>
स्वीयहृत्कमलं ध्यायेत्प्रणवेन प्रकाशितम् ।<br>
कृत्वा तत्कर्णिकासंस्थं प्रदीपकलिकानिभम् ।<br>
जीवात्मानं हृदि ध्यात्वा भूले सञ्ञ्चिन्त्य कुण्डलीम् ।<br>
षुषुम्नावर्त्मनात्मानं परमात्मनि योजयेत् ॥ ५२ ॥</p>
<p>अथ मातृकान्यासः</p>
<p>तत्र मातृकाया ऋष्यादिन्यासः ।<br>
अस्य मातृकामन्त्रस्य ब्रह्म-ऋषिर्गायत्रीच्छन्दो मातृकासरस्वती<br>
देवता हलो बीजानि स्वराः शक्तयो मातृकान्यासे विनियोगः ।<br>
शिरसि ॐ ब्रह्मणे ऋषये नमः, मुखे ॐ गायत्रीच्छन्दसे नमः,<br>
हृदि ॐ मातृकासरस्वत्यै देवतायै नमः, गुह्ये ॐ व्यञ्जनेभ्यो<br>
बीजेभ्यो नमः, पादयो ॐ स्वरेभ्यः शक्तिभ्यो नमः ।</p>
<p>तथा च ज्ञानार्णवे&ndash;</p>
<p>मातृकां शृणु देविशि न्यसेत्पापनिकृन्तनीम् ।<br>
ऋषिर्ब्रह्मास्य मन्त्रस्य गायत्रीच्छन्द उच्यते ।<br>
देवता मातृका देवी बीजं व्यञ्जनमुच्यते ।<br>
शक्तयस्तु स्वरा देवि षडङ्गन्यासमाचरेत् ।</p>
<p>ततः कराङ्गन्यासो&ndash;</p>
<p>अं कं खं गं घं ङम् आम् अङ्गुष्ठाभ्यां नमः ।<br>
इं चं छं जं झं ञम् ईं तर्जनीभ्यां स्वाहा ।<br>
उं टं ठं डं ढं णम् ऊं मध्यमाभ्यां वषट् ।<br>
एं तं थं दं धं नम् ऐम् अनामिकाभ्यां हुम् ।<br>
ॐ पं फं बं भं मम् औं कनिष्ठाभ्यां वौषट् ।<br>
अं यं रं लं वं शं षं सं हं लं क्षम् अः<br>
करतलऋष्ठाभ्यां फट् ।<br>
एवं हृदयादिषु ।<br>
अं कं खं गं घं ङम् आं हृदयाय नमः इत्यादि क्रमेण<br>
न्यसेत् ।</p>
<p>तथा च ज्ञार्णवे&ndash;</p>
<p>अम् आं मध्ये कवर्गन्तु इम् ईं मध्ये चवर्गकम् ।<br>
उम् ऊं मध्ये टवर्गन्तु एम् ऐं मध्ये तवर्गकम् ।<br>
ॐ औं मध्ये पवर्गन्तु विन्दुयुक्तं न्यसेत् प्रिये अनुस्वार-<br>
विसर्गान्तौ यशवगौ सलक्षकौ ।<br>
हृदयञ्च शिरो देवि शिखा कवचकं तथा ।<br>
तेत्रमन्त्रं न्यसेत् ङेऽन्तं नमः स्वाहा क्रमेण तु ।<br>
वषट् हुं वौषडन्तञ्च फडन्तं योजयेत्प्रिये ।<br>
षडङ्गोऽयं मातृकायाः सर्वपापहरः स्मृतः ॥</p>
<p>अथान्तर्मातृका अगस्त्यसंहितायाम्&ndash;</p>
<p>एकैकवर्णानेकैकपत्रान्ते विन्यसेत्प्रिये ।<br>
अकारादिषोडशस्वरान् सविन्दून्षोडशदलकमले कण्ठमूले<br>
न्यसेत् ।<br>
ककारादि-द्वादशवर्णान् दशकमले नाभौ त्यसेत् ।<br>
वकारादिषड्वर्णान् सविन्दून् षडदलकमले लिङ्गमूले न्यसेत् ।<br>
वकारादि चतुरोवर्णान् सान्ताञ्चतुर्दलकमले मूलाधारे न्यसेत् ।<br>
हक्षवर्णद्वयं द्विदलकमले भ्रूमध्ये न्यसेत् ।</p>
<p>तथा च ज्ञानार्णवे&ndash;</p>
<p>द्व्यष्टपत्राम्बुजे कण्ठे स्वरान् षोडश विन्यसेत् ।<br>
द्वादशच्छदहृत्पद्मे कादीन्द्वादश विन्यसेत् ।<br>
दशपत्राम्बुजे नाभौ डकारादीन्न्यसेद्दश ।<br>
षट्पत्रमध्ये लिङ्गस्थे वकारादीन्न्यसेच्च षट् ।<br>
आधारे चतुरो वर्णान्न्यसेद्वादीञ्चतुर्दले ।<br>
हक्षौ भ्रूमध्यगे पद्मे द्विदले विन्यसेत्प्रिये ।<br>
इत्यन्तर्मार्तृकां न्यस्य सर्वाङ्गन्यासमाचरेत् ॥ ५३ ॥</p>
<p>अगस्त्यसंहितायाम्&ndash;</p>
<p>एकैकवर्णमेकैकपत्रान्ते विन्यसेत्प्रिये ।<br>
एवमन्तः प्रविन्यस्य मनसातो वहिर्न्यसेत् ।</p>
<p>वैष्णवे तु विशेषः&ndash;</p>
<p>एकैकं वर्णमुच्चार्यं मूलाधाराच्छिरोऽन्तकम् ।<br>
नमोऽन्त इति विन्यास आन्तरः परिकीर्तितः ।</p>
<p>तथा&ndash;</p>
<p>अथान्तर्मातृकान्यासो मूलाधारे चतुर्दले ।<br>
सुवर्णाभे व श ष स चतुर्वर्णविभूषिते ।<br>
षड्दले वैद्युतनिभे स्वाधिष्ठानेऽनलत्विषि ।<br>
ब भ मैर्यरलैर्युक्ते वर्णः षड्भिश्च सुव्रते ।<br>
मणिपूरे दशदले नीलजीमूतसन्निभे ।<br>
डादिफान्तर्दलैर्युक्ते विन्दूद्भासितमस्तकैः ।<br>
अनाहते द्वादशारे प्रवालरुचिसन्निभे ।<br>
कादिठान्तदलैर्युक्ते योगिनां हृदयङ्गमे ।<br>
विशुद्धे षोडशदले धूम्राभे स्वरभूषिते ।<br>
आज्ञाचक्रे तु चन्द्राभे द्विदले हक्षलाञ्छिते ।<br>
सहस्रारे हिमानिभे सर्ववर्णविभूषिते ।<br>
अकथादिवित्रिरेखात्महलक्षत्रयभूषिते ।<br>
तन्मध्ये परविन्दुञ्च सृष्टिस्थितिलयात्मकम् ।<br>
एवं समाहितमना ध्यायेन्न्यासोऽयमान्तरः ॥ ५३ क ॥</p>
<p>अथ वाह्यमातृकाध्याम् &ndash;</p>
<p>पञ्चाशल्लिपिभिर्विभक्तमुखदोःपन्मध्यवक्षःस्थलाम् ।<br>
भास्वन्मौलि निबद्ध-चन्द्रशकलामापीनतुङ्गस्तनीम् ।<br>
मुद्रामक्षगुणं सुधाढ्यकलसं विद्याञ्च<br>
हस्ताम्बुजैर्विभ्राणां विशदप्रभां त्रिनयनां<br>
वाग्देवतामाश्रये ।<br>
एवं ध्यात्वा न्यसेत् ।</p>
<p>तत्र अङ्गुलिनियमतन्त्रे&ndash;</p>
<p>ललाटेऽनामिकामध्ये विन्यासेन्मुखपङ्कजे ।<br>
तर्जनीमध्यमानामा वृद्धानामे च नेत्रयोः ।<br>
अङ्गुष्ठं कर्णयोर्न्यस्य कनिष्ठाङ्गुष्ठको नसोः ।<br>
मध्यास्तिस्रो गण्डयोस्तु मध्यमाञ्चोष्ठयोर्न्यसेत् ।<br>
अनामां दन्तयोर्न्यस्य मध्यमामुत्तमाङ्गके ।<br>
मुखेऽनामां मध्यमाञ्च हस्ते पादे च पार्श्वयोः ।<br>
कनिष्ठानामिकामध्यास्तास्तु पृष्ठे च विन्यसेत् ।<br>
ताः साङ्गुष्ठा नाभिदेशे सर्वाः कुक्षौ च विन्यसेत् ।<br>
हृदये च तलं सर्वमंसयोश्च ककुत्स्थले तलमेव च ।<br>
एताश्च मातृकामुद्राः रमेण परिकीर्तिताः ॥ ५४ ॥</p>
<p>नित्यत्वमाह तत्रैव&ndash;</p>
<p>अज्ञात्वा विन्यसेद्यस्तु न्यासः स्यात्तस्य निष्फलः ।<br>
इति ।</p>
<p>स्थानमाह गौतमीये&ndash;</p>
<p>ललाटमुखवृत्ताक्षिश्रुतिघ्राणेषु गण्डयोः ।<br>
ओष्ठदन्तोत्तमाङ्गास्यदोःपत्सन्ध्यग्रकेषु च ।<br>
पार्श्वयोः पृष्ठतो नाभौ जठरे हृदयेऽङ्के ।<br>
ककुद्यंसे च हृत्पूर्वपाणिपादयुगे तथा ।<br>
जठराननयोर्न्यस्येन्मातृकावर्णान्यथाक्रमम् ।</p>
<p>तद्यथा&ndash;</p>
<p>अं नमो ललाटे, आं नमो मुखवृत्ते, इम् ईं चक्षुषोः, उम् ऊं<br>
कर्णयोः, ऋं ॠं नसोः, ऌं ॡ गण्डयोः, एम् ओष्ठे, ऐम् अधरे,<br>
ॐ ऊर्ध्वदन्ते, औम् अधोदन्ते, अं ब्रह्मरन्ध्रे, अः मुखे ।<br>
कं दक्षबाहुमूले, खं कूर्परे, गं मणिबन्धे, घम्<br>
अङ्गुलिमूले, ङम् अङ्गुल्यग्रे ।<br>
एवं चं छं जं झं ञं वामबाहुमूलसन्ध्यग्रकेषु ।<br>
एवं टं ठं डं ढं णं दक्षपादमूलसन्ध्यग्रकेषु ।<br>
एवं तं थं दं धं नं वामपादमूलसन्ध्यग्रकेषु ।<br>
पं दक्षपार्श्वे, फं वामपार्श्वे, वं पृष्ठे, भं नाभौ,<br>
मम् उदरे, यं हृदि, रं दक्षबाहुमूले, लं ककुदि, वं<br>
वामबाहुमूले, शं हृदादिदक्षकरे, यं हृदादिवामकरे, सं<br>
हृदादिदक्षपादे, हं हृदादिवामपादे, लं हृदाद्युदरे, क्षं<br>
हृदादिमुखे, सर्वत्र नमोऽन्तेन न्यसेत् ॥</p>
<p>तथा च&ndash;</p>
<p>ओमाद्यन्तो नमोऽन्तो वा सविन्दुर्विन्दुवर्जितः ।<br>
पञ्चाशद्वर्णविन्यासः क्रमादुक्तो मनीषिभिः ।<br>
इति राघवभट्टः ॥ ५४ क ॥</p>
<p>अथ संहारमातृक्कान्यासः</p>
<p>अस्या ध्यानं यथा&ndash;</p>
<p>अक्षस्रजं हरिणपोतमुदग्रटङ्कं, विद्यां करैरविरतं<br>
दधतीं त्रिनेत्राम् ।<br>
अर्द्धेन्दुमौलिमरुणामरविन्दरामां वर्णेश्वरीं प्रणमतः<br>
स्तनभारनम्राम् ।<br>
न्यासस्तु क्षकरादि अकारान्तः ।</p>
<p>यथा&ndash;</p>
<p>क्षं नमो हृदादिमुखे इत्यादि ।</p>
<p>अपरञ्च&ndash;</p>
<p>चतुर्द्धा मातृका प्रोक्ता केवला विन्दुसंयुता ।<br>
सविसर्गा सोभया च रहस्यं शृणु कथ्यते ।<br>
विद्याकरी केवला च सोभया भुक्तिदायिनी ।<br>
पुत्रदा सविसर्गा तु सविन्दुर्वित्तदायिनी ।</p>
<p>विशुद्धेश्वरे&ndash;</p>
<p>वाग्भवाद्या च वाक्सिद्ध्ये रमाद्या श्रीप्रवृद्धये ।<br>
हृल्लेखाद्या सर्वसिद्ध्यै कामाद्या लोकवश्यदा ।<br>
श्रीकण्ठाद्यानिमान्न्यस्येत्सर्वमन्त्रः प्रसीदति ॥ ५५ ॥</p>
<p>श्रीविद्याविषयेनवरत्नेश्वरे&ndash;</p>
<p>वाग्भवाद्या नमोऽन्ताश्च न्यस्तव्या मातृकाक्षराः ।<br>
श्रीविद्याविषये मन्त्री वाग्भवाद्यष्टसिद्धये ॥ ५६ ॥</p>
<p>नित्यतामाह यामले&ndash;</p>
<p>भूतशुद्धिलिपिन्यासौ विना यस्तु प्रपूजयेत् ।<br>
विपरीतफलं दद्यादभक्त्या पूजनं यथा ॥ ५७ ॥</p>
<p>सामान्यन्यासे अङ्गुलिनियमस्तु गौतमीये&ndash;</p>
<p>मनसा वा न्यसेन्न्यासान् पुष्पेणैवाथ वा मुने ।<br>
अङ्गुष्ठानामिकाभ्यां वा चान्यथा विफलं भवेत् ॥ ५८ ॥<br>
विशेषन्यासे तु नायं नियमः ।<br>
श्यामादिविद्यायां विशेषमातृकान्यासो वक्तव्यः ॥ ५९ ॥</p>
<p>प्राणायामे अङ्गुलिनियमस्तु ज्ञानार्णवे&ndash;</p>
<p>भूतशुद्धिं ततः कुर्यात्प्राणायामक्रमेण च ।<br>
कनिष्ठानामिकागुष्ठैर्यन्नासापुटधारणम् ।<br>
प्राणायामः स विज्ञेयस्तर्जनीमध्यमे विना ॥ ६० ॥</p>
<p>प्राणायामो द्विविधः&ndash;</p>
<p>सगर्भो निर्गर्भश्च ।</p>
<p>तथा च&ndash;</p>
<p>सगर्भो मन्त्रजापेन निर्गर्भो मात्रया भवेत् ॥ ६१ ॥</p>
<p>मात्रा च&ndash;</p>
<p>वामजानुनि तद्धस्तभ्रामणं यावता भवेत् ।<br>
कालेन मात्रा साज्ञेया मुनिभिर्वेदपारगैऽ ॥ ६२ ॥</p>
<p>अथ प्राणायामः</p>
<p>मूलमन्त्रस्य बीजस्य प्रणवस्य वा षोडशवारजपेन<br>
वामनासापुटेन वायुं पूरयेत् ।</p>
<p>तथा च कालीहृदये&ndash;</p>
<p>प्राणायामत्रयं कुर्यान्मूलेन प्रणवेन वा ।<br>
अथवा मन्त्रबीजेन यथोक्तविधिना सुधीः ।<br>
तस्य चतुःषष्टिवारजपेन वायुं कुम्भयेत् ।<br>
तस्य द्वात्रिंशद्वारजपेन वायुं रेचयेत् ।<br>
पुनर्दक्षिणेनापूर्य उभाभ्यां कुम्भयित्वा वामेन रेचयेत् ।<br>
पुनर्वामेनापूर्य उभाभ्यां कुम्भयित्वा दक्षिणेन रेचयेत् ।</p>
<p>यथासारसमुच्चये&ndash;</p>
<p>विपरीतमतो विदधीत बुधः पुनरेव तु तद्विपरीतकमिति ।<br>
यौगिके पुनर्मात्रानियमः ॥ ६३ ॥</p>
<p>तथा च गौतमीये&ndash;</p>
<p>मन्त्रप्राणायामः प्रोक्तो यौगिकं कथयामि ते ।<br>
पूरयेद्वामया विद्वान्मात्रषोडशसङ्ख्यया ।<br>
इत्यादि ।</p>
<p>यद्वा&ndash;</p>
<p>चतुःषोडशाष्टवारजपे पूरकादिकं कुर्यात् ।<br>
अथवा एकचतुर्द्विवारेण ।</p>
<p>तथा च तन्त्रान्तरे&ndash;</p>
<p>पूजयेत्षोडशभिर्वायुं धारयेच्च चतुर्गुणैः ।<br>
रेचयेत्कुम्भकार्द्धेन अशक्त्या तत्तुरीयकैः ।<br>
तदशक्तौ तच्चतुर्थमेवं प्राणस्य संयमः ।<br>
अस्य नित्यत्वमाह स एव&ndash;</p>
<p>प्राणायामं विना मन्त्रपूजने न हि योग्यता ।</p>
<p>निबन्धे&ndash;</p>
<p>आदावन्ते च यत्नेन प्राणायामं समाचरेत् ।<br>
कर्मस्वपि समस्तेषु शुभेष्वप्यशुभेषु च ।<br>
गोपाले तु विशेषो वक्तव्यः ॥ ६३ क ॥</p>
<p>अथ पीठन्यासः</p>
<p>ॐ आधारशक्तये नम, प्रकृतये, कूर्माय, अनन्ताय, पृथिव्यै<br>
क्षीरसमुद्राय, श्वेतद्वीपाय, मणिमण्डपाय, कल्पवृक्षाय,<br>
मणिवेदिकायै, रत्नसिंहासनाय ।<br>
एतत्सर्वं हृदि ।<br>
ततो दक्षिणस्कन्धे धर्माय, वामस्कन्धे ज्ञानाय, वामोरौ<br>
वैराग्याय, दक्षिणोरौ ऐश्वर्याय, मुखे अधर्माय, वामपार्श्वे<br>
अज्ञानाय, नाभौ अवैराग्याय, दक्षिणपार्श्वे अनैश्वर्याय,<br>
सर्वत्र प्रणवादिनमोऽन्तेन न्यसेत् ।</p>
<p>तथा च शारदायाम्&ndash;</p>
<p>अंसोरुयुग्मयोर्विद्वान्प्रादक्षिण्येन साधकः ।<br>
धर्मं ज्ञानञ्च वैराग्यमैश्वर्यं क्रमशः सुधीः ।<br>
मुखपार्श्व-नाभिपार्श्वेष्वधर्मादीन्प्रकल्पयेदिति ।<br>
पुनश्च हृदि ॐ अनन्ताय नमः, एवं पद्माय, अं<br>
सूर्यमण्डलाय द्वादशकलात्मने नमः, उं सोममण्डलाय<br>
षोडशकलात्मने नमः, मं वह्निमण्डलाय दशकलात्मने<br>
नमः, सं सत्त्वाय, रं रजसे, तं तमसे, आम् आत्मने, अम्<br>
अन्तरात्मने, पं परमात्मने, ह्रीं ज्ञानात्मने ।<br>
सर्वत्र नमः, इत्यन्तं विन्यस्य हृत्पद्मस्य पूर्वादिकेशरेषु<br>
तत्तत्कल्पोक्त पीठशक्तीर्मध्ये पीठमनुञ्च न्यसेत् ॥ ६४ ॥</p>
<p>शारदायाम्&ndash;</p>
<p>ननन्तं हृदये पद्मं तस्मिन्सूर्येन्दुपावकान् ।<br>
एषु स्वस्वकलां न्यस्य नामाद्यक्षरपूर्वकम् ।<br>
सत्त्वादीन्त्रिगुणान्न्यस्य तथैवात्र गुरूत्तमः ।<br>
आत्मानमन्तरात्मनं परमात्मानवेम्व च ।<br>
ज्ञानात्मानं प्रविन्यस्य न्यसेत्पीठमनुं तत्तः ॥ ६४ क ॥</p>
<p>अथ ऋष्यादिन्यासः</p>
<p>ऋषिस्तु&ndash;</p>
<p>महेश्वरमुखाज्ज्ञात्वा यः साक्षात्तपसा मनुम् ।<br>
संसाधयति शुद्धात्मा स तस्य ऋषिरीरितः ॥ ६५ ॥<br>
गुरुत्वान्मस्तके चास्य न्यासस्तु परिकीर्तितः ॥ ६६ ॥<br>
सर्वेषां मन्त्रतत्त्वानां छादनाच्छन्द उच्यते ।<br>
अक्षरत्वात्पदत्वाच्च मुखे छन्दः समीरितम् ॥ ६७ ॥<br>
सर्वेषामेव जन्तूनां भाषणात्प्रेरणात्तथा ।<br>
हृदयाम्भोजमध्यस्था देवता तत्र तां न्यसेत् ॥ ६८ ॥<br>
ऋषिच्छन्दोऽपरिज्ञानान्न मन्त्रफलभाग्भवेत् ।<br>
दौर्बल्यं याति मन्त्राणां विनियोगमजानताम् ॥ ६९ ॥</p>
<p>तन्त्रान्तरे&ndash;</p>
<p>ऋषिं न्यसेन्मूर्ध्नि देशे छन्दस्तु मुखपङ्कजे ।<br>
देवतां हृदये चैव बीजन्तु गुह्यदेशके ।<br>
शक्तिञ्च पादयोश्चैव सर्वाङ्गे कीलकं न्यसेत् ॥ ७० ॥<br>
ततस्तु तत्तन्मन्त्रोक्तन्यासान्कुर्यात् ।</p>
<p>तदुक्तं कुलार्णवे&ndash;</p>
<p>आगमोक्तेन विधिना नित्यं न्यासं करोति यः ।<br>
देवताभावमाप्नोति मन्त्रसिद्धिः प्रजायते ॥ ७१ ॥<br>
यो न्यासकवच्छन्नो मन्त्रं जपति तं प्रिये ।<br>
दृष्ट्वाविघ्नाः पलायन्ते सिंहं दृष्ट्वा यथा गजाः ॥ ७२ ॥<br>
अकृत्वा न्यासजालं यो मूढत्वात्प्रजपेन्मनुम् ।<br>
सर्वविघ्नैः स बाध्यः स्याद्व्याघ्रैर्मृगशिशुर्यथा ॥ ७३ ॥</p>
<p>षडङ्गन्यासे अगुलिनियमस्तु &ndash;</p>
<p>त्रिद्व्येकदशक-त्रिद्विसङ्ख्यया शैलसम्भवे ।<br>
अङ्गुलीनामिति वचनादिति सर्वत्र साधारणम् ॥ ७४ ॥</p>
<p>यामले&ndash;</p>
<p>हृदयं मध्यमानामातर्जनीभिः स्मृतं शिरः ।<br>
मध्यमातर्जनीभ्यां स्यादङ्गुष्ठेन शिखा तथा ।<br>
दशभिः कवचं प्रोक्तं त्रिसृभिर्नेत्रमीरितम् ।<br>
प्रोक्ताङ्गुलीभ्यामन्त्रं स्यादङ्गकॢप्तिरियं मता ।<br>
इति ।<br>
तिसृभिस्तर्जनीमध्यमानामाभिः ॥ ७५ ॥<br>
तर्जनीमध्यमानामा प्रोक्तानेत्रत्रये क्रमात् ।<br>
यदि नेत्रद्वयं प्रोक्तं तदा तर्जनीमध्यमे ।<br>
इति राघवभट्टधृतवचनात् ॥ ७६ ॥<br>
हृदयादिषु विन्यस्येदङ्गमन्त्रांस्ततः सुधीः ।<br>
हृदयाय नमः पूर्व शिरसे वह्निवल्लभा ।<br>
शिखायै वषडित्युक्तं कवचाय हुमीरितम् ।<br>
नेत्रत्रयाय वौषट् स्यादस्त्राय फडिति क्रमात् ।<br>
षडङ्गमन्त्रानित्युक्तान् षडङ्गेषु नियोजयेत् ॥ ७७ ॥<br>
पञ्चाङ्गानि मनोयन्त्र तत्र नेत्रमनुं त्यजेत् ।<br>
इति शारदावचनम् ॥ ७८ ॥</p>
<p>वैष्णवे तु &ndash;</p>
<p>अनङ्गुष्ठा ऋजवो हस्तशाखा भवेन्मुद्रा हृदये शीर्षकेऽपि च ॥<br>
अधोङ्गुष्ठा खलु मुष्टिः शिखायां करद्वन्द्वाङ्गुलयो<br>
वर्मणि स्युः ।<br>
नाराचमुष्ट्युद्धृतबाहुयुग्मकाङ्गुष्ठतर्जन्युदितो ध्वनिस्तु ।<br>
विश्वग्विषक्तः कथितास्त्रमुद्रा यत्राक्षिणी तर्जनीमध्यमे च ॥ ७८ ॥<br>
नेत्रत्रयं यत्र भवेदनामा षडङ्गमुद्रा कथिता यथावत् ।<br>
अङ्गहीनस्य मन्त्रस्य स्वेनेवाङ्गानि कल्पयेत् ।</p>
<p>तथा च ब्रह्मयामले &ndash;</p>
<p>स्वनामाद्यक्षरं बीजं सर्वेषामभिधीयते ॥ ८० ॥<br>
ततस्तत्तत्कल्पोक्तमुद्रां प्रदर्श्य ध्यानं कृत्वा मानसैः<br>
सम्पूज्य शङ्खस्थापनं कुर्यात् ।<br>
तथा च सनत्कुमारतन्त्रे &ndash; अकृत्वा मानसं यागं न<br>
कुर्याद्वहिरर्चनम् ॥ ८१ ॥<br>
शङ्खस्थापन्तु दीक्षाप्रकरणे उक्तम् ॥ ८२ ॥<br>
ततः शरीरे धर्मादिपूजा ।</p>
<p>तथा च शारदायाम् &ndash;</p>
<p>न्यासक्रमेण देहेषु धर्मादीन्पूजयेत्ततः ।<br>
पुष्पाद्यैः पीठमन्वन्तं तस्मिश्च परदेवताम् ।<br>
इति दर्शनात्शरीरे पीठपूजा ॥ ८३ ॥<br>
ततः पीठपूजा ।<br>
पीठस्योत्तरे गुरुपङ्क्तीः पूजयेत् ।</p>
<p>यथा &ndash;</p>
<p>वायव्यादीशपर्यन्तं ॐ गुरुभ्यो नमः, ॐ परमगुरुभ्यो नमः,<br>
ॐ परापरगुरुभ्यो नमः, ॐ परमेष्ठिगुरुभ्यो नमः ॥ ८४ ॥<br>
त्रिपुरादौ तु विशेषगुरुपूजा वक्तव्या ॥ ८५ ॥<br>
ततः पीठमध्ये ॐ आधारशक्तये नमः, एवं प्रकृतये,<br>
कूर्माय, शेषाय, पृथिव्यै, क्षीरसमुद्राय, श्वेतद्वीपाय,<br>
मणिमण्डपाय, कल्पवृक्षाय, मणिवेदिकायै, रत्नसिंहासनाय ।<br>
अग्निकोणे धर्माय ।<br>
निर्-ऋतिवाय्वीशानेषु ज्ञानम् ऐश्वर्यञ्च पूजयेत् ।<br>
ततः पूर्वादिचर्तुदिक्षु<br>
अधर्माज्ञानावैराग्यानैश्वर्यान्पूजयेत् ।<br>
मध्ये अनन्तादि ह्रीं ज्ञानात्मने नमः ।<br>
इत्यन्तं सम्पूज्य पूर्वादि-केशरेषु मध्ये तत्तत्कल्पोक्त<br>
पीठशक्तीः सम्पूज्य मध्ये पीठमनुं प्रपूजयेत् ।</p>
<p>क्रमदीपिकायाम् &ndash; वायव्यादीशपर्यन्तम् अर्च्या पीठस्योत्तरे<br>
गौरवी पङ्क्तिरादौ ।<br>
पूज्योऽन्यत्राप्याम्बिकेयः कराब्जैः पाशं दण्डं सृण्भीती<br>
दधानः ।<br>
आरभ्याधारशक्त्याद्यमरचरणपावध्यतो मध्यभागे,<br>
धर्मादीन् वह्निरक्षःपरमशिवगतान्दिक्ष्वधर्मादिकांश्च ।<br>
मध्ये शेषाब्जविम्बत्रितयगुणगुणात्मस्रजं केशराणां,<br>
मध्ये मध्ये च शक्तीर्नव समभियजेत्पीठमन्त्रेण भूयः ॥ ८६ ॥<br>
तारादिविद्यादौ तु विशेषो वक्तव्यः ॥ ८७ ॥</p>
<p>पूर्वादि-दिङ्नियमस्तु यामले&ndash;</p>
<p>पूज्यपूजकयोर्मध्यं प्राचीति कीर्त्त्यते बुधैः ।<br>
तद्दक्षिणं दक्षिणं स्यादुत्तरं चोत्तरं स्मृतम् ।<br>
पृष्ठन्तु पश्चिमं ज्ञेयं सर्वत्रैव प्रयोजयेत् ।</p>
<p>स्पष्टमाह शाम्ववीये&ndash;</p>
<p>स्वसम्मुखं भवेत्प्राचो देवीपृष्ठन्तु पश्चिमम् ।<br>
सव्यञ्च दक्षिणं विद्याद्दक्षिणञ्चोत्तरं मतम् ॥ ८८ ॥</p>
<p>भावचुडामणौ&ndash;</p>
<p>साधकेच्छावशाद्देवि सर्वदिङ्मुखदेवता ।<br>
रात्रावुदङ्मुखः कुर्याद्देवकार्यं सदैव हि ।<br>
शिवार्चने सदाप्येवं शुचिः कुर्यादुदङ्मुखः ।</p>
<p>विष्णुविषये वाराहीये&ndash;</p>
<p>स्नातः शुक्लाम्बरधरः स्वाचान्तः पूर्वदिङ्मुखः ।<br>
अनेन विधिना मन्त्री पूर्वादौ पूजनं चरेत् ॥ ८९ ॥</p>
<p>अविशेषे यन्त्रनियमस्तु मत्स्यसूक्ते&ndash;</p>
<p>अनुक्तकल्पे यन्त्रन्तु लिखेत्पद्मं दलाष्टकम् ।<br>
षट्कोणकर्णिकं तत्र वेदद्वारोपशोभितम् ॥ ९० ॥<br>
ततः पुनर्ध्यात्वा दीक्षापद्धत्युक्तक्रमेण आवाहनादि<br>
प्राणप्रतिष्ठान्तं कर्म कुर्यत् ॥ ९१ ॥</p>
<p>आवाहने तु विशेषो यथा आगमकल्पद्रुमे&ndash;</p>
<p>मूलमन्त्रं समुच्चार्य सुषुम्नावर्त्मना सुधीः ।<br>
आनीय तेजः स्वस्थानान्नसिकारन्ध्रनिर्गतम् ।<br>
करस्थमातृकाम्भोजे चैतन्यं पुष्पसञ्चये ।<br>
संयोज्य-यन्त्रमध्ये तत्संस्थाप्यावाहयेत्ततः ॥ ९२ ॥<br>
ततः षोडशोप&quot;चारैः पञ्चोपचारैर्वा पूजयेत् ॥ ९३ ॥</p>
<p>षोडशोपचारनियमस्तु&ndash;</p>
<p>आसनं स्वागतं पाद्यमर्घ्यमाचमनीयकम् ।<br>
मधुपर्काचमनस्नानवसनाभरणानि च ।<br>
सुगन्धसुमनोधूपदीपनंवेद्यवन्दनम् ।<br>
प्रयोजयेदर्चनायामुपचारस्तु षोडशः ॥ ९४ ॥<br>
अथवा एषामप्यभावे पञ्चोपचारान् कल्पयेत् ।<br>
गन्धादयो नैवेद्यान्ता पूजा पञ्चोपरचारिका इति ॥ ९५ ॥</p>
<p>विष्णुविषये तु&ndash;</p>
<p>अर्घ्याद्याः पञ्चपञ्चैव गन्धाया इति भेदतः ।<br>
प्रयोजयेदर्चनायामुपचारान्दश क्रमात् ॥ ९६ ॥<br>
ततः पुष्पपर्यन्तमुपचार तत्तन्मन्त्रेण दत्त्वा षडङ्गेन पूजयेत्<br>
॥ ९७ ॥</p>
<p>पुष्पदाने तु विशेषः&ndash;</p>
<p>पुष्पं वा यदि वा पत्रं फले नेष्ठमधोमुखम् ।<br>
दुःखदं तत्समाध्यातं यथोत्पन्नं तथार्पणम् ।<br>
अधोमुख फलं नेष्टं पुष्पाञ्जलिविधौ न च ।<br>
सर्वस्व द्रव्यदानेऽयं क्रमः ।<br>
आदौ मूलं ततो द्रव्यं देवतायै ततः पदम् ।</p>
<p>श्रीतत्त्वचिन्तामणौ&ndash;</p>
<p>हृद्वह्निवल्लभातोयमन्त्रं पाद्यादिषु क्रमात् ।<br>
नमो वौषट् गन्धपुष्पे हृदान्यानि निवेदयेत् ।<br>
मूलमुच्चार्य एतत्पाद्यम् अमुकदेवतायै नमः ।<br>
इत्यादिना स्यात् ॥ ९८ ॥<br>
ततो मूर्द्धहृद्गुह्यपादसर्वाङ्गकेषु मूलेन<br>
पञ्चपुष्पाञ्जलीन दत्त्वा तत्तत्कल्पोक्तावरणपूजां कुर्यात् ।</p>
<p>तथा च&ndash;</p>
<p>पञ्चपुष्पाञ्जलीन् दत्त्वा परिवारार्चनं चरेदिति भट्टः ।<br>
ततो धूपदीपौ दद्यात् ॥ ९९ ॥</p>
<p>तद्यथा&ndash;</p>
<p>जयध्वनि-मन्त्रमातः र्वाहेति पुष्पाक्षतैर्घण्टां सम्पूज्य,<br>
वामहस्तेन तां वादयन्, तत्तन्मन्त्रेण नीचैर्धूपम् एवं<br>
दृष्टिपर्यन्तं दीपं दद्यात् ॥ १०० ॥<br>
ततो मूलेन पुष्पाञ्जलित्रयं दत्त्वा, नैवेद्यमानीय, फडिति<br>
सम्प्रोक्ष्य, चक्रमुद्रया अभिरक्ष्य, तदुपरि मूलमष्टधा जप्त्वा<br>
धुनुमुद्रया अमृतीकृत्य, मूलमुच्चार्य नैवेद्यं दद्यात् ।<br>
यत्तोयमध्यम्पात्रस्य तदादाय निवेदयेत् ।<br>
अन्यतोयैर्यदुत्सृष्टमर्घ्यपात्रस्थितेतरैः ।<br>
न गृह्णाति महादेवो दत्तं विधिशतैरपि ।<br>
इति वचनादुपारानर्घ्यपात्रस्थलेनोत्सृज्य दद्यात् ॥ १ ॥<br>
ततः पुनराचमनीयं दत्त्वा ताम्बूलादीन् दद्यात् ।<br>
वैष्णवे तु नैवेद्ये विशेषो वक्त्रव्यः ॥ २ ॥<br>
ततः सपरिवारां देवता गन्धादिभिरभ्यर्च्यं, नृत्यगीतैर्देवं<br>
सन्तोष्य, जय जयेत्युक्त्वा, विशेषार्घ्यं दत्त्वा पुष्पाञ्जलिं<br>
दद्यात् ॥ ३ ॥</p>
<p>दाने तु&ndash;</p>
<p>आदौ मूलं ततो द्रव्योल्लेखः ततः सम्प्रदानं<br>
ततस्त्यागार्थवं पदमिति सर्वत्र ।</p>
<p>तथा च कुलार्णवे&ndash;</p>
<p>आदौ मूलं समुच्चर्यं पश्चाद्देयं समुच्चरेत् ।<br>
सम्प्रदानं तदन्ते तु त्यागार्थकपदन्ततः ।<br>
एवं क्रमेण देवेशि उपचारान्प्रकल्पयेत् ।<br>
मन्त्राते कर्मसन्निपात इति न्यायात् ॥ ४ ॥<br>
ततश्चुलूकोदकमादाय ॐ इतः पूर्वं<br>
प्राणबुद्धिदेहधर्माकारतो जाग्रत्स्वप्नसुषुप्त्यवस्थासु मनसा<br>
वाचा हस्ताभ्यां पद्भ्यामुदरेण शिश्ना यत्स्मृतं यदुक्तं<br>
यत्कृतं तत्सर्वं ब्रह्मार्पणं भवतु स्वाहा, मां मदीयं<br>
सकलं सम्यगमुकदेवतायै समर्पयेत् ॐ तत्सत् ।<br>
नमस्कारानन्तरं वा ॥ ५ ॥<br>
ततोऽष्टोत्तरसहस्रं शतं वा जप्त्वा ॐ गुह्यतिगुह्यागोप्ता त्वं<br>
गृहणस्मत्कृतं जपम् ।<br>
सिद्धिर्भवतु मे देव त्वत्प्रसादात्त्वयि स्थिते ।<br>
अन्यत्र गोप्त्री देवीति विशेषः ।<br>
इति जपं समर्प्यं स्तुत्वा नत्वाऽष्टाङ्गप्रमाणं कुर्यात् ॥ ६ ॥</p>
<p>अष्टाङ्गप्रणामो यथा&ndash;</p>
<p>पद्भ्यां कराभ्यां जानुभ्यामुरसा शिरसा दृशा ।<br>
वचसा मनसा चैव प्रणामोऽष्टाङ्ग ईरितः ॥ ७ ॥ बाहुभ्याञ्चैव<br>
जानुभ्यां शिरसा वचसा दृशा ।<br>
पञ्चाङ्गोऽयं प्रणामः स्यात्पूजासु प्रवराविमौ ॥ ८ ॥ भूमौ<br>
निपत्य यः कुर्यात्कृष्णेऽष्टाङ्गनतिं सुधीः ।<br>
सहस्रजन्मजं पापं त्यक्त्वा वैकुण्ठमाप्नुयात् ॥ ९ ॥</p>
<p>तथा च&ndash;</p>
<p>वेदविद्भ्यो धरा दत्त्वा यत्फलं लभते नरः ।<br>
तत्फलं लभते भक्त्या कृष्णे कृत्वा प्रदक्षिणम् ।<br>
कृष्ण इत्युपलक्षणम् ॥</p>
<p>विश्वसारे&ndash;</p>
<p>शङ्खहस्तेन सर्वत्र प्रदक्षिणं प्रकीर्तितम् ॥ १० ॥</p>
<p>नतिविशेषस्तु यामले&ndash;</p>
<p>त्रिकोणकारा सर्वत्र नतिः शक्तेः प्रकीर्तित्तिता ।<br>
दक्षिणाद्वारवीं गत्वा दिशस्तस्माच्च शाम्भवीम् ।<br>
ततश्च दक्षिणं गत्वा नमस्कारस्त्रिकोणवत् ॥ ११ ॥<br>
अर्द्धचन्द्रं महेशस्य पृष्ठतश्च समीरिता ।<br>
शिवप्रदक्षिणे मन्त्री अर्द्धचन्द्रक्रमेण तु ।<br>
सव्यासव्यक्रमेणैव सोमसूत्रं न लङ्घयेत् ।<br>
सोमसूत्रं जलनिःसरणस्थानम् ॥ १२ ॥<br>
प्रसार्य दक्षिणं हस्तं स्वयं नम्रशिराः पुनः ।<br>
दर्शयेद्दक्षिणं पार्श्वं मनसाऽपि विचक्षणः ।<br>
त्रिधा च वेष्टयेत्सम्यग्देवतायाः प्रदक्षिणे ॥ १३ ॥<br>
एकहस्तप्रणामश्च एकं वाऽपि प्रदक्षिणम् ।<br>
अकाले दर्शनं विष्णोर्हन्ति पुण्यं पुराकृतम् ॥ १४ ॥<br>
ततो देवताङ्गे आवरणदेवता निलाप्य, क्षमस्वेति विसर्जनं कृत्वा,<br>
संहारमुद्रया तत्तेजः पुष्पैः सार्द्धमाघ्राय<br>
स्वहृदयमानयेत् ।</p>
<p>(पुरश्चरणचन्द्रिकायाम्&ndash;</p>
<p>क्षमस्वेति वदन्मूमन्त्रेण व्यापकं त्रिश इति<br>
वचनात्विसर्जनान्तरं व्यापकं कुर्यात् ।)</p>
<p>तथा च&ndash;</p>
<p>निधाय देवतां पश्चात्स्वीयहृत्सरसीरुहे ।<br>
सुषुम्नावर्त्मना पुष्पमाघ्रायोद्वासयेत्ततः ॥ १५ ॥<br>
ततः ऐशान्णां त्रिकोणमण्डले कृत्वा निर्माल्यशेषं दद्यात् ।</p>
<p>विष्णौ तु&ndash;</p>
<p>ॐ विश्वक्सेनाय नमः ।<br>
शक्तौ ॐ शेषिकायै नमः ।</p>
<p>शिवे&ndash;</p>
<p>ॐ चण्डेश्वराय नमः ।</p>
<p>सूर्ये&ndash;</p>
<p>ॐ तेजश्चण्डाय नमः ।<br>
गणेशे ॐ उच्छिष्टगणेशाय नमः ।</p>
<p>कालिकादौ&ndash;</p>
<p>ॐ उच्छिष्टचाण्डालिन्यै नमः ।</p>
<p>तथा च&ndash;</p>
<p>विश्वक्सेनः स्मृतो विष्णोस्तेजश्चण्डो विवस्वत इत्यादि ॥ १६ ॥</p>
<p>तथा च निबन्धे&ndash;</p>
<p>सूर्ये गणपतावुग्रे शाक्ते शैवेऽथ वैष्णेवे ।<br>
तेजश्चण्डमखोच्छिष्टसोजमुच्छिष्ट पूर्विकाम् ।<br>
चाण्डालीं शेषिकां चण्डं विश्वक्सेनं क्रमाद्यजेत् ।<br>
सोज इति उमा शम्भुना सह वर्त्तते इति सो-दुर्गा तज्जो गणेशः ॥ १६ क<br>
॥<br>
ततः पादोदकं पीत्वा नैवेद्यं किञ्चित्स्वीकृत्य<br>
अन्यद्यथायोग्याय दत्त्वा यथासुखं विहरेदिति ॥ १७ ॥</p>
<p>मत्स्यसूक्ते&ndash;</p>
<p>अनिवेद्यं न भुञ्जीत मत्स्य-मांसादिकञ्च यत् ।<br>
अत्रं विष्ठा पयो मूत्रं यद्विष्णोरनिवेदितम् ।<br>
विष्णोरिति तत्तदेवतापरम् ॥ १८ ॥</p>
<p>तथा च भैरवतन्त्रे&ndash;</p>
<p>हृदये च वहिर्देवीं समर्प्यं विधिवत्ततः ।<br>
निर्माल्यञ्च शुचौ देशे नैवेद्यं भक्षयेत्सुधीः ॥ १९ ॥</p>
<p>तन्त्रान्तरे&ndash;</p>
<p>निर्माल्यं शिरसा धार्यं सर्वाङ्गे चानुलेपनम् ।<br>
नैवेद्यं चोपभुञ्जीत दत्त्वा तद्भक्तिशालिने ।<br>
देवतार्चावशिष्टं यत्सलिलं शङ्घमध्यगम् ।<br>
अङ्गलग्नं मनुष्याणां ब्रह्महत्यां व्यपोहति ॥ २० ॥<br>
इति सामान्यपूजापद्धति&ndash;</p>
<p>(सामान्य पूजायन्त्रम् चित्रम् १४) ।</p>
<p>विविध-देवीमन्त्राः</p>
<p>यामाहुराद्यां प्रकृतिं मुनीन्द्राः पद्मां त्रिशक्तिं<br>
गिरमन्नपूर्णाम् ।<br>
नित्याञ्च दुर्गां त्वरिताः तथान्यां भजामि नित्यं<br>
भुवनेश्वरीं ताम् ॥ २१ ॥</p>
<p>अथ वक्ष्ये जगद्धात्रीमधुना भुवनेश्वरीम् ।<br>
ब्रह्मादयोऽपि वां ज्ञात्वा लेभिरे परमां श्रियम् ॥ २२ ॥</p>
<p>अथ भुवनेश्वरीमन्त्राः&ndash;</p>
<p>नकुलीशोऽग्निमारूढो वामनेत्रार्द्धचन्द्रवान् ।<br>
बीजं तस्याः समाख्यातं सेवितं सिद्धिकाङ्क्षिभिः ।<br>
नकुलीशो हकारः, अग्नी रेफः, वामनेत्रमीकारः,<br>
अर्द्धचन्द्रोऽनुस्वारः ॥ २३ ॥</p>
<p>भुवनेश्वरी पदार्थमाह दक्षिणामूर्त्तिसंहितायाम्&ndash;</p>
<p>व्योमबीजे महेशानि कैलासादि प्रतिष्ठितम् ।<br>
वह्निबीजात्सुवर्णादि निष्पन्नं बहुधा प्रिये ।<br>
तेनायं वर्त्तते लोको भूमिमण्डलसंस्थितः ।<br>
तूर्यस्वरेण पाताले शेषरूपेण धार्यते ।<br>
महाभूमण्डलं तस्मात्पातालस्याऽपि नायिका ।<br>
अत एव महेशानि भुवनाधीश्वरी प्रिये ।</p>
<p>मतान्तरमाह&ndash;</p>
<p>हकारो व्योम तूर्येण स्वरेणानिलसम्भवः ।<br>
विकारे सति रेफेण साक्षद्वह्निस्वरूपिणी ।<br>
वह्निबीजं वसुधेयं तस्माद्रेफञ्च सुन्दरि ।<br>
अत एव महेशानि सवायोः समता भवेत् ।<br>
विन्दुचक्रामृताद्देवि प्लावयन्ती जगत्त्रयम् ।<br>
द्रवरूपी भवेत्तस्मात्प्लवन्ती चार्द्धमात्रया ।<br>
अत एव महेशानि भुवनेशीति कथ्यते ॥ २४ ॥</p>
<p>अस्याः पूजाप्रयोगः&ndash;</p>
<p>सामान्यपूजापद्धत्युक्तक्रमेण प्रातःकृत्यादि<br>
पीष्ठन्यासान्तं कर्मं विधाय हृत्पद्मस्य पूर्वादिकेशरेषु<br>
मध्ये च पीठशक्तीर्न्यसेत् ।</p>
<p>तद्यथा&ndash;</p>
<p>जया विजया अजिता अपराजिता नित्या विलासिनी दोग्ध्री अघोरा मङ्गला ।<br>
वाक्यन्तु&ndash;</p>
<p>ॐ जयाय नमः इत्यादि ।<br>
कर्णिकायां ह्रीं सर्वशक्तिकमलासनाय नमः ॥ २५ ॥</p>
<p>ततः ऋष्यादिन्यासः&ndash;</p>
<p>अस्य भुवनेश्वरीमन्त्रस्य शक्तिर्-ऋषिर्गायत्रीच्छन्दो भुवनेश्वरी<br>
देवता हकारो बीजम् ईकारः शक्तिः रेफः कीलकं<br>
चतुर्वर्गसिद्ध्यर्थे विनियोगः ।<br>
शिरसि ॐ शक्त्ये ऋषये नमः ।<br>
मुखे ॐ गायत्र्यै छन्दसे नमः, हृदि ॐ भुवनेश्वर्यै देवतायै<br>
नमः, गुह्ये ॐ हं बीजाय नमः, पादयोः ई शक्तये नमः,<br>
सर्वाङ्गे रं कीलकाय नमः ।</p>
<p>तथा च शारदायाम्&ndash;</p>
<p>ऋषिः शक्तिर्भवेच्छन्दो गायत्री देवता मनोः ।<br>
कथिता सुरसङ्घेन सेविता भुवनेश्वरी ।<br>
हतूर्यबीजशक्ती च कीलकं रेफ उच्यते ॥ २६ ॥<br>
ततो मन्त्रन्यासं कुर्यात् ।<br>
शिरसि ॐ हृल्लेखायै नमः एवं वदने एं गगनायै नमः, हृदि<br>
उं रक्तायै नमः, गुह्ये इं करालिकायै नमः, पादयोः अं<br>
महोच्छुष्मायै नमः ।<br>
एवमूर्ध्वप्राग्याम्योदीच्य-पश्चिमेषु मुखेषु तां न्यसेत् ।</p>
<p>एतासां बीजानि निबन्धे&ndash;</p>
<p>हृल्लेखां मूर्ध्निं वदने गगनां हृदयाम्बुजे ।<br>
रक्तां करालिकां गुह्ये महोच्छुष्मां पदद्वये ॥<br>
ऊर्ध्वप्राग्दक्षिणोदीच्यपश्चिमेषु मुखेषु ताः ।<br>
सत्यादि पञ्चह्रस्वाढ्या न्यस्तव्या भूतसम्प्रभाः ॥ २७ ॥</p>
<p>ततः कराङ्गन्यासौ कुर्यात्&ndash;</p>
<p>ह्राम् अङ्गुष्ठाभ्यां नमः, ह्रीं तर्जनीभ्यां स्वाहा, ह्रूं<br>
मध्यमाभ्यां वषट्, ह्रैम् अनामिकाभ्यां हुं, ह्रीं<br>
कनिष्ठाभ्यां वौषट्, ह्रः करतलपृष्ठायां फट् ।<br>
एव हृदयादिषु ह्रां हृदयाय नमः इत्यादि ।</p>
<p>तथा च&ndash;</p>
<p>षड्दीर्घभाजा बीजेन कुर्यादङ्गक्रियां मनोः ।</p>
<p>स्वच्छन्दसङ्ग्रहे&ndash;</p>
<p>स्वरं विहाय बीजं तं दीर्घषट्केन योजयेत् ।<br>
षडङ्गानि विधेयानि सर्वत्रायं विधिः स्मृतम् ।<br>
अङ्गुलिनियमस्तु पूर्वमेवोक्तः ।<br>
सर्वत्र कराङ्गन्यासे एवं क्रमः ॥ २८ ॥<br>
ततो भाले ॐ गायत्री सहित ब्रह्मणे नमः, दक्षिणकपोले ॐ<br>
सावित्रीसहित विष्णवे नमः, वामकपोले ॐ वागीश्वरीसहित<br>
महेश्वराय नमः, वामकर्णोपरि ॐ श्रीसहित धनपतये नमः ।<br>
मुखे ॐ रतिसहितस्मराय नमः, सव्यकर्णोपरि ॐ<br>
पुष्टिसहितगणपतये नमः, दक्षिणगण्डकर्णान्तराले ॐ<br>
शङ्खनिधये नमः, वामगण्डकार्णान्तराले ॐ पद्मनिधये<br>
नमः, मुखे ॐ भुवनेश्वर्ये देवतायै नमः, एवं कण्ठमूल-<br>
दक्षिणस्तन-वामस्तन-वामांस-हृदय-दक्षिणांस-<br>
नाभिषु एतान्न्यसेत् ।</p>
<p>तथा च&ndash;</p>
<p>ब्रह्माणं विन्यसेद्भाले गायत्र्या सह संयुतम् ।<br>
सावित्र्या सहितं विष्णुं कपोले दक्षिणे न्यसेत् ।<br>
वागीश्वर्या समायुक्तं वामगण्डे महेश्वरम् ।<br>
न्यसेत्श्रिया धनपतिं वामकर्णाग्रके पुनः ।<br>
रत्या स्मरं मुखे पुष्ट्या गणपति न्यसेत् ।<br>
सव्यकर्णोपरि निधीकर्णगण्डान्तरालयोः ।<br>
न्यस्तव्यं वदने मूलं भूयश्चैतां स्तनौ न्यसेत् ॥ २९ ॥</p>
<p>तथा च शारदायाम्&ndash;</p>
<p>कण्ठमूले स्तनद्वत्द्वे वामांसे हृदयाम्बुजे ।<br>
सव्यांसे पर्श्वयुगले नाभिदेशे च देशिकः ॥ ३० ॥</p>
<p>तथा च वर्णभिन्नन्यासे तु विश्वसारे&ndash;</p>
<p>ॐ काराद्यं ङेयुतञ्च नमोऽन्तञ्च यथा स्थितिः ।<br>
विधिना विन्यसेत्सर्वं शङ्करस्य मतेन च ।<br>
एवं सर्वत्र ॥ ३१ ॥<br>
ततो भाले ॐ ब्राह्म्यै नमः, वामांसे ॐ माहेश्वर्यै नमः,<br>
वामापार्श्वे ॐ कौमार्यै नमः, जठरे ॐ वैष्णव्यै नमः,<br>
सक्षिणपार्श्वे ॐ वाराह्यै नमः, दक्षिणांसे ॐ इन्द्राण्यै नमः,<br>
गले ॐ चामुण्डायै नमः, हृदि ॐ महालक्ष्म्यै नमः, इति न्यस्य<br>
मूलेन व्यापकत्रयं सप्तमं वा कुर्यात् ।</p>
<p>तथा च&ndash;</p>
<p>भालेऽंसे पार्श्वे जठरे पार्श्वेऽंसे च गले हृदि ।<br>
ब्राह्माण्याद्यास्ततो न्यस्य विधिना प्रोक्तलक्षणा ।<br>
मूलेन व्यापकं देहे न्यस्य देवी विभावयेदिति ॥</p>
<p>ततो ध्यानम्&ndash;</p>
<p>उद्याद्दिनकरद्युतिमिन्दुकिरीटां तुङ्गकुचां नयन त्रययुक्ताम् ।<br>
स्मरेमुखीं वराङ्कुशपाशाभीतिकरां प्रजजेद्भुवनेशीम् ।<br>
एवं ध्यात्वा मानसैः सम्पूज्य वहिःपूजामारभेत ॥ ३३ ॥</p>
<p>पूजायन्त्रं&ndash;</p>
<p>पद्ममष्टदलं वाह्ये वृत्तं षोडशभिर्दलैः ।<br>
विलिखेत्कर्णिकामध्ये षट्कोणमतिसुन्दरम् ।<br>
चतुरस्रं चतुर्द्वारमेव मण्डलमालिखेत् ॥ ३४ ॥<br>
ततो दीक्षापद्धत्युक्तक्रमेण शङ्खस्थापनं कुर्यात् ।<br>
ततः सामान्यपूजापद्धत्युक्तक्रमेण पीठपूजां विधाय<br>
पीठशक्तिः पूजयेत् ।</p>
<p>(भुवनेश्वरी यन्त्रम्, चित्र १५) ।</p>
<p>तद्यथा&ndash;</p>
<p>पूर्वादिकेशरेषु ॐ जयायै नमः, एवं विजयायै अजितायै,<br>
अपराजितायै, नित्यायै, विलासिन्यै दोग्घ्र्यै, अघोरायै, मध्ये<br>
मङ्गलायै ।</p>
<p>तथा च निबन्धे&ndash;</p>
<p>ततः सम्पूजयेत्पीठं नवशक्तिसमन्वितम् जयाख्या विजया<br>
पश्चात् अजिता चापराजिता ।<br>
नित्या विलासिनी दोग्घ्रो त्वघोरा मङ्गलाऽपि च ।<br>
बीजाढ्यमासनं दत्त्वा मूर्तिं मूलेन कल्पयेत् ।<br>
सर्वत्र प्रणवादिनमोऽन्तेन पूजयेत् ॥ ३५ ॥<br>
तदुपरि ह्रीं सर्वंशक्तिकमलासनाय नमः ।<br>
ततः पूर्ववत्ध्यानावाहनादिपञ्चपुष्पाञ्जलिदानपर्यन्तं<br>
विधाय आवरणपूजामारभेत् ।</p>
<p>तद्यथा&ndash;</p>
<p>ह्रां हृदयाय नमः इत्यादिना षडङ्गानि सम्पूज्य,<br>
कर्णिकामध्ये ॐ हृल्लेखायै नमः, पूर्वे एं गगनायै नमः,<br>
दक्षिणे उं रक्तायै, उत्तरे इं करालिकायै, पश्चिमे अं<br>
महोच्छुष्मायै, षट्कोणेषु पूर्वादिक्रमेण ॐ गायत्र्यै नमः,<br>
एवं ब्रह्मणे नमः, नैर्-ऋते सावित्र्यै, विष्णवे, वायव्ये सरस्वत्यै,<br>
रुद्राय ।<br>
वह्निकोणे श्रियै, धनपतये, पश्चिमे रत्यै, स्मराय, ऐशान्यां<br>
पुष्ट्यै, गणपतये, षट्कोणस्योभयपार्श्वयोः ॐ शङ्खनिधये, ॐ<br>
पद्मनिधये, सर्वत्र प्रणवादिनमोऽन्तम् ।<br>
केशरेषु अग्निर्-ऋतिवायव्योशानेषु मध्ये चतुर्दिक्षु च ह्रां<br>
हृदयाय नमः इत्यादिना षडङ्गानि पूजयेत् ।</p>
<p>तथा च निभन्धे&ndash;</p>
<p>केशरेष्वग्निकोणादौ हृदयादीनि पूजयेत् ।<br>
नेत्रमग्रे दिशास्वस्त्रं ध्यातव्याश्चाङ्गदेवताः ।<br>
एवं सर्वत्र ।<br>
भैरव्यादौ विशेषो वक्तव्यः ।<br>
पूर्वाद्यष्टदलेषु ॐ अनङ्गकुसुमायै नमः, एव<br>
अनङ्गकुसुमातुरायै, अनङ्गमदनायै, अनङ्गमदनातुरायै,<br>
भुवनपालायै, अनगङ्गवेद्यायै, शशिरेखायै, गगनरेखायै ॥<br>
३६ ॥<br>
पूर्वादि षोडशदलेषु कराल्यै, विकराल्यै, उमायै , सरस्वत्यै,<br>
श्रियै, दुर्गायै, उषायै, लक्ष्म्यै, श्रुत्यै, स्मृत्यै, धृत्यै,<br>
श्रद्धायै, मेधायै, मत्यै, कान्त्यै, अर्घ्यायै ।<br>
तद्बहिः भूमागे पूर्वादितः, अनङ्गरूपायै, अनङ्गमदनायै,<br>
अनङ्गमदनातुरायै, भुवनवेगायै, भुवनपालिकायै,<br>
सर्वशिशिरायै, अनङ्गवेदनायै, अनङ्गमेखलायै ।<br>
प्रणवादिनमोऽन्तेनैताः पूजयेत् ।<br>
तद्बहिश्चतुरस्रे पूर्वादौ ॐ लाम् इन्द्राय देवाधिपतये सायुधाय<br>
सवाहनाय सपरिवाराय नमः ।<br>
ॐ राम् अग्नये तेजोधिपतये सायुधाय सवाहनाय सपरिवाराय<br>
नमः ।<br>
ॐ यां यमाय प्रेताधिपतये सायुधेत्यादि ।<br>
ॐ क्षां निर्-ऋतये रक्षोधिपतये सायुधेत्यादि ।<br>
ॐ वां वरुणाय जलाधिपतये सायुधेत्यादि ।<br>
ॐ यां वायवे प्राणाधिपतये सायुधेत्यादि ।<br>
ॐ सां सोमाय ताराधिपतये सायुधेत्यादि ।<br>
ॐ हाम् ईशानाय गणाधिपतये सायुधेत्यादि ।<br>
इन्द्रेशानयोर्मध्ये ॐ आं ब्रह्मणे प्रजाधिपतये सायुधेत्यादि ।<br>
निर्-ऋतिवरुणयोर्मध्ये ॐ ह्रीम् अनन्ताय नागाधिपतये सायुधेत्यादि<br>
।</p>
<p>तथा च&ndash;</p>
<p>लोकपाला वहिः पूज्याः समस्ताश्चतुरस्रके ।<br>
पुरुहुतेशयोर्मध्ये रक्षोवरुणयोस्तथा ।<br>
ब्रह्मविष्णु सदा पूज्यौ दिगीशार्चां विदुर्बुधाः ।<br>
इन्द्रादिलोकपालानां ये मन्त्रास्ते ध्रुवादिकाः ।<br>
स्वस्वबीजान्विताः सर्वे सचतुर्थीनमोऽन्तिकाः ।<br>
इति वचनात्सर्वत्र प्रणवादिनमोऽन्तेन पूजनम् ॥ ३६ क ॥</p>
<p>स्व स्व बीजमाह मन्त्रदर्शने&ndash;</p>
<p>पृथिव्याग्निपवनाद्यन्तवरुणानिलसेश्वरैः ।<br>
अनन्तविन्दुसंयुक्तैरर्च्याः पाशेन मायया ।</p>
<p>तथा&ndash;</p>
<p>अन्ते यजेल्लोकपालान्मूलपारिषदान्वितान् ।<br>
हेतिजात्यधिपोपेतान्दिक्षु पूर्वादितो यजेत् ।<br>
सवाहनायेति क्रमदीपिका ॥ ३७ ॥<br>
तद्बहिः पूर्वादौ वज्राय शक्तये दण्डाय खड्गाय पाशाय<br>
अङ्कुशाय गदायै शूलाय पद्माय चक्राय प्रणवादिनमोऽन्तेन<br>
पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं द्वात्रिंशल्लक्षजपः ॥ ३८ ॥</p>
<p>तथा च&ndash;</p>
<p>प्रजपेन्मन्त्रविन्मन्त्रं द्वात्रिंशल्लक्षमानतः ।<br>
त्रिस्वादुर्युक्तैर्जुहुयादष्टद्रव्यैर्दशांशतः ॥ ३९ ॥</p>
<p>अष्टद्रव्याणि यथा&ndash;</p>
<p>अश्वत्थोडुम्बरप्लक्षग्रोधसमिधस्तिलाः ।<br>
सिद्धार्थपायसाज्यानि द्रव्याण्यष्टौ विदुर्बुधाः ।<br>
त्रिस्वाद्विति घृतमधुशर्करा इति ॥ ४० ॥</p>
<p>मन्त्रान्तरम्&ndash;</p>
<p>वाग्भवं शम्भुवनितारमाबीजत्रयात्मकम् ।<br>
मन्त्रं समुद्धरेन्मन्त्री त्रिवर्गफलसाधनम् ।<br>
न्यासपूजादिकं सर्वं पूर्ववच्च समाचरेत् ॥ ४१ ॥ षडङ्गन्यासे<br>
तु विशेषः ।<br>
ऐं ह्राम् अङ्गुष्ठाभ्यां नमः इत्यादि ।</p>
<p>तथा च निबन्धे&ndash;</p>
<p>षड्दीर्घभाजा बीजेन वाग्भवाद्येन कल्पयेत् ।<br>
षडङ्गानि मनोरस्य जातियुक्तेन देशिकः ॥ ४२ ॥</p>
<p>ध्यानन्तु&ndash;</p>
<p>सिन्दूरारुणविग्रहां त्रिनयनां<br>
माणिक्यमौलिस्फुरत्तारानायकशेखरां<br>
स्मितमुखीमापीनवक्षोरुहाम् ।<br>
पाणिभ्यां मणिपूर्णरत्नचषकं रक्तोत्पलं विभ्रतीं<br>
सौम्यां रत्नघटस्थसव्यचरणां ध्यायेत्परामम्बिकाम् ॥ ४३ ॥</p>
<p>अस्य पुरश्चरणं द्वादशलक्षजपः</p>
<p>तथा च शारदायाम्&ndash;</p>
<p>रविलक्षं जपेन्मन्त्रं पायसैर्मधूरान्वितैः ।<br>
तद्दशांशं जुहुयान्मन्त्री पीठे प्रागीरिते यजेदितिवचनात् ॥ ४४ ॥</p>
<p>मन्त्रान्तरम्&ndash;</p>
<p>वाग्बीजपुटिता माया विद्येयं त्र्यक्षरी मता अस्य मन्त्रस्य<br>
पूर्ववन्न्यासः ॥ ४५ ॥</p>
<p>कराङ्गन्यासौ&ndash;</p>
<p>ऐं ह्राम् ऐम् अङ्गुष्ठाभ्यां नमः, इत्यादि ।<br>
ऐं ह्राम् ऐं हृदयाय नमः इत्यादि ।</p>
<p>तथा च&ndash;</p>
<p>मध्येन दीर्घयुकेन वाक्पुटेन प्रकल्पयेत् ।<br>
षडङ्गानीत्यादि ॥ ४६ ॥</p>
<p>ध्यानन्तु&ndash;</p>
<p>श्यामाङ्गीं शशिशेखरां निजकरैर्दानञ्च रक्तोत्पलं,<br>
रत्नाढ्यं चषकं परं भयहरं संविभ्रतीं शाश्वतीम् ।<br>
मुक्ताहारलसत्पयोधरनतां नेत्रत्रयोल्लासिनीं वन्देऽहं<br>
सुरपूजितां हरवधूं रक्तारविन्दस्थिताम् ॥<br>
एवं ध्यात्वा पूर्ववद्यजेत् ॥ ४७ ॥</p>
<p>अष्टपत्रेषु विशेषः&ndash;</p>
<p>आं ब्राह्म्यै, ईं माहेश्वर्यै, ऊं कौमार्यै, ऋं वैष्णव्यै,<br>
ऌं वाराह्यै, ऐम् इन्द्राण्यै, औं चामुण्डायै, अः महालक्ष्म्यै ।<br>
पुनरष्टदले&ndash;</p>
<p>अम् असिताङ्गाय, इं रुरवे, उं चण्डाय, ऋं क्रोधाय, ऌम्<br>
उन्मत्ताय, एवं कपालिने, ॐ भीषणाय, अं संहाराय ।<br>
नमः सर्वत्र ।</p>
<p>यद्वा&ndash;</p>
<p>अम् आम् असिताङ्गब्राह्मीभ्यां नमः इत्यादि ।</p>
<p>तथा च&ndash;</p>
<p>दीर्घाद्या मातरः प्रोक्ता ह्रस्वाद्या भैरवाः स्मृताः ।<br>
अन्यत् सर्वं पूर्ववद्बोधाम् ॥ ४८ ॥<br>
अस्य पुरश्चरणजपो दशलक्षः ।<br>
त्रिमधुरान्वितैः पलाशपुष्पैर्दशांश होमः ।</p>
<p>तथा च&ndash;</p>
<p>तत्वलक्षं जपेन्मन्त्रं जुहुयात्तद्दशांशतः ।<br>
पलाशपुष्पैः स्वाद्वक्तैः पुष्पैर्वा राजवृक्षजैः ।</p>
<p>तत्त्वलक्षं दशलक्षम्&ndash;</p>
<p>अन्तरङ्गात्वात्शक्तेर्दशतत्त्वमिति वचनाच्च इति गुरवः ।<br>
चतुर्विंशतिलक्षमिति केचित् ॥ ४९ ॥</p>
<p>मन्त्रान्तरम्&ndash;</p>
<p>अनन्तो विन्दुसंयुक्तो मायाब्रह्माग्नितारवान् ।<br>
पाशादिस्त्र्यक्षरो मन्त्रः सर्वकामफलप्रदः ।<br>
अस्यैकाक्षरीवत् ऋषिच्छन्दोदेवतान्यासः ॥ ५० ॥</p>
<p>अङ्गमन्त्रस्तु&ndash;</p>
<p>ह्रीम् अङ्गुष्ठाभ्यां नमः, ह्रीं हृदयाय नमः इत्यादि ।<br>
सर्वत्र ह्रीं बीजेन कराङ्गन्यासौ कुर्यात् ।</p>
<p>तथा च निबन्धे&ndash;</p>
<p>ऋष्याद्याः पूर्वमुक्ताः स्युर्बीजेनाङ्गक्रिया मन्ता ॥ ५१ ॥</p>
<p>ध्यानम्&ndash;</p>
<p>वराङ्कुशौ पाशमभीतिमुद्रां करैर्वहन्तीं कमलासनस्थाम्<br>
।<br>
बालार्ककोटिप्रतिमां त्रिनेत्रां भजेऽहमाद्यां भुवनेश्वरीं<br>
ताम् ॥ ५२ ॥<br>
अस्याः पूजा तु एकाक्षरीवत् ।<br>
अष्टदलेषु ब्राह्म्यादियुगलं पूर्ववत्पूजयेत् ।<br>
षोडशदले पूजाया अनुक्तत्वात्षोडशदलाभावः ॥ ५३ ॥<br>
अस्य पुरश्चरणजपो दशलक्षः ।<br>
दक्षिमधुघृताक्ताभिरश्वत्थोडुम्बरप्लक्षाणाम् ।<br>
समिद्भिस्तिलैर्दुग्धाक्तैर्दशसहस्रहोमः ।</p>
<p>तथा च&ndash;</p>
<p>हविष्यभुग्जपेन्मन्त्रं तत्त्वलक्षं जितेन्द्रियः ।<br>
तत्सहस्रं जुहुयाच्च जपान्ते मन्त्रवित्तमः ।<br>
दधिक्षौद्रघृताक्ताभिः समिद्भिः क्षीरिभुरुहाम् ।<br>
तत्सङ्ख्यया तिलैः शुद्धैः पयोऽक्तैर्जुहुयात्ततः ।<br>
अत्र तत्त्वशब्देन दश उच्यन्ते शक्तेर्दश तत्त्वानीति वचनात् ।<br>
अन्ये तु भुवनेश्वरीमन्त्रा न निबद्धा अप्रसिद्धत्वात् ।</p>
<p>अथान्नपूर्णामन्त्राः</p>
<p>मायाहृद्भगवत्यन्ते माहेश्वरिपदं ततः ।<br>
अन्नपूर्ण ठयुगलं मनुः सप्तदशाक्षरः ॥ ५५ ॥</p>
<p>कल्पे च&ndash;</p>
<p>प्रणवाद्या यदा देवि तदा सप्तदशाक्षरी ।<br>
अन्नप्रदामोक्षदा च सदा विभवदायिनी ॥ ५६ ॥<br>
मायाद्या च यदा देवि तदा सा सकलेष्टदा ।<br>
श्रीबीजाद्या यदा देवि तदा सुखविवर्द्धिनी ॥ ५७ ॥<br>
वाग्बीजाद्या यदा वागीशत्वप्रदायिनी ।<br>
कामाद्या च यदा विद्या सर्वकामप्रदायिनी ॥ ५८ ॥ तारमायादिका<br>
विद्या भोगमोक्षप्रदायिनी ।<br>
मायाश्रीबीजयुग्माद्या सदा ।<br>
विभवदायिनी श्रीमायायुग्मबीजाद्या सर्वसम्पत्तिपूरणी ॥ ५९ ॥</p>
<p>अस्याः पूजाप्रयोग&ndash;</p>
<p>प्रातःकृत्यादि पीठन्यासान्तं कर्म विधाय हृत्पद्मस्य केशरेषु<br>
मध्ये च भुवनेश्वरीपीठमन्त्रोक्तपीठशक्तीर्विन्यस्य<br>
ऋष्यादिन्यासं कुर्यात् ।</p>
<p>तद्यथा&ndash;</p>
<p>शिरसि ॐ ब्रह्मणे ऋषये नमः, मुखे पङ्क्तये छन्दसे नमः, हृदि<br>
अन्नपूर्णायै देवतायै नमः ।</p>
<p>तत्रैव&ndash;</p>
<p>एतेषां मन्त्रराशीनाम् ऋषिर्ब्रह्मा उदाहृतः ।<br>
पङ्क्तिश्छन्दः समाख्यातं देवता चान्नपूर्णिका ॥ ६० ॥</p>
<p>ततः कराङ्गन्यासौ&ndash;</p>
<p>ह्रीम् अङ्गुष्ठाब्यां नमः, ह्रीं हृदयाय नमः इत्यादि ।<br>
सर्वत्र मायाबीजेन कुर्यात् ।</p>
<p>तथा च निबन्धे&ndash;</p>
<p>अङ्गानि मायया कुर्यात्ततो देवीं विचिन्तयेत् ।<br>
कल्पे च&ndash; यद्वीजाद्या भवेद्विद्या तद्बीजेनाङ्गकल्पना ॥ ६१ ॥</p>
<p>ततो ध्यानम्&ndash;</p>
<p>रक्तां विचित्रवसनां नवचन्द्रचूडामन्नप्रदाननिरतां<br>
स्तनभारनम्राम् ॥<br>
नृत्यन्तमिन्दुसकलाभरणं विलोक्य हृष्टां भजे भगवतीं<br>
भवदुःखहन्त्रीम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ६२ ॥<br>
ततः समान्योक्त पीठपूजां विधाय<br>
भुवनेश्वरीमन्त्रोक्तजयादिपीठमन्वन्तां पीठपूजां विधाय<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं कर्म<br>
विधाय आवरणपूजामारभेत् ।</p>
<p>तद्यथा&ndash;</p>
<p>केशरेषु अग्निकोणे ह्रीं हृदयाय नमः, नैर्-ऋते ह्रीं शिरसे<br>
स्वाहा, वायव्ये ह्रीं शिखायै वषट्, ऐशान्यां ह्रीं कवचाय<br>
हुं, मध्ये ह्रीं नेत्रत्रयाय वौषट्, चतुर्दिक्षु ह्रीम् अस्त्राय फट् ॥</p>
<p>अष्टदलेषु&ndash;</p>
<p>पूर्वादिक्रमेण ब्राह्म्यै माहेश्वर्यै वैष्णव्यै वाराह्यै<br>
इन्द्राण्यै चामुण्डायै महालक्ष्म्यै प्रणवादिनमोऽन्तेन पूजयेत्<br>
।</p>
<p>तत्रैव&ndash;</p>
<p>दलेषु पूजयेदेताः ब्राह्म्याद्याः क्रमतः सुधीः ।<br>
शूद्रस्य प्रणवस्थले चतुर्दशस्वरो विन्दुसंयुक्तः ।</p>
<p>कालिकापुराणे&ndash;</p>
<p>मन्त्रस्य सेतुकरणे उक्तत्वात् ॥<br>
तथा च&ndash; चतुर्दशस्वरेणाढ्यं विन्दुभूषितमस्तकम् ।<br>
शूद्रस्य प्रणवं देवि कथितं तन्त्रवेदिभिः ॥ ६३ ॥<br>
अतः पूर्वादौ इन्द्रादीन्वज्रादींश्च पूर्ववत्सम्पूज्य<br>
धूपादिविसर्जनान्तं कर्म समापयेत् ।<br>
अस्य पुरश्चरणजपः षोडशसहस्रसङ्ख्यः ।</p>
<p>तथा च&ndash;</p>
<p>यथाविधि जपेन्मन्त्रं वसुयुग्मसहस्रकम् ।<br>
साज्येन्नान्नेन जुहुयात्तद्दशांशमनन्तरम् ।<br>
(अयं मन्त्रः प्रणवादिरष्टादशाक्षरः ।<br>
मायादिः श्रीबीजादिश्च ।) तथा मायां विना प्रणवादिः<br>
कामादिः श्रीबीजादिर्वाग्भवादिश्च सप्तदशाक्षरः कवचे तथा<br>
प्रतिपादनात् ।</p>
<p>विशेषस्तु&ndash;</p>
<p>यद्यद्बीजादिको मन्त्रस्तेनैवाङ्ग प्रकल्पना ॥ ६४ ॥<br>
अथ त्रिपुटामन्त्राः<br>
श्रीमायामदनैः प्रोक्तो मन्त्रो बीजत्र्यात्मकः ॥ ६५ ॥</p>
<p>तत्र पूजायन्त्रम्&ndash; (चित्र १६)</p>
<p>तदुक्तं दशपटल्याम्&ndash;</p>
<p>षट्कोणं पूर्वामालिख्य मध्ये विद्यां लिखेत्सुधीः ।<br>
वीप्सया तान्तु षट्कोणकोणेषु क्रमतो लिखेत् ।<br>
वाह्ये वसुदलं कुर्याद्दीर्घस्वरविभूषितम् ।<br>
चतुरस्रं चतुर्द्वारभूषितं मण्डलं लिखेत् ।<br>
मध्ये देवीं समावाह्य ध्यायेत्सर्वं समृद्धिदाम् ॥ ६६ ॥</p>
<p>अस्याः पूजाप्रयोगः&ndash;</p>
<p>ततः प्रातः कृत्यादि पीठन्यासान्तं कर्म विधाय<br>
भुवनेश्वरीमन्त्रोक्तजयादिपीठमन्वन्तं विन्यस्य<br>
ऋष्यादिन्यासं कुर्यात् ।</p>
<p>तद्यथा&ndash;</p>
<p>शिरसि सम्मोहनाय ऋषये नमः, मुखे गायत्र्यै छन्दसे नमः<br>
हृदि त्रिपुटायै देवतायै नमः ।</p>
<p>ततः कराङ्गन्यासौ&ndash;</p>
<p>श्रीम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा क्लीं मध्यमाभ्यां वषट्, श्रीम्<br>
अनामिकाभ्यां हुं, ह्रीं कनिष्ठाभ्यां वौषट्, क्लीं<br>
करतलपृष्ठाभ्यां फट् ।<br>
एवं श्रीं हृदयाय नमः इत्यादि ।</p>
<p>तथा च निबन्धे&ndash;</p>
<p>ऋषिः सम्मोहनश्छन्दो गायत्री देवता पुनः त्रिपुटाख्या<br>
द्विरुक्तैस्तद्बीजैरङ्गानि षट्क्रमात् ॥ ६७ ॥</p>
<p>ततो ध्यानम्&ndash;</p>
<p>पारिजातवने रम्ये मण्डपे मणिकुट्टिमे ।<br>
रत्नसिंहासने रम्ये पद्मे षट्कोणशोभिते ।<br>
अधस्तात्कल्पवृक्षस्य निष्ण्णां देवतां स्मरेत् ।<br>
चापं पाशाम्बुजसरसिजान्यङ्कुशं पुष्पबाणान्,<br>
संविभ्राणां करसरसिजैः रत्नमौलिं त्रिनेत्राम् ।<br>
हेमाब्जाभां कुचभारनतां रत्नमञ्जीरकाञ्चीं,<br>
ग्रैवेयाद्यैर्विलसिततनुं भावयेच्छक्तिमाद्याम् ॥<br>
चामरादर्शताम्बूलकरण्डकसमुद्गकान् ।<br>
वहन्तीभिः कुचार्त्ताभिर्दूतीभिः परिवारिताम् ।<br>
करुणामृतवर्षिण्या पश्यन्तीं साधकं दृशा ।<br>
अम्बुजं पद्मं न तु शङ्खं, दधतीं पद्मयुगलमिति<br>
दक्षिणामूर्तिवचनात् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ६८ ॥<br>
ततः सामान्यपूजापद्धत्युक्त पीठपूजा विध्याय केशरेषु<br>
भुवनेश्वरीमन्त्रोक्तजयादिपीठमन्वन्तं सम्पूज्य<br>
पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधाय आवरणपूजां कुर्यात् ।</p>
<p>तद्यथा&ndash;</p>
<p>अग्न्यादिषट्कोणेषु ॐ लक्ष्म्यै नमः, ॐ हरये नमः, एवं गौर्यै,<br>
शिवाय, रत्यै, कामाय, षट्कोणस्योभयतः पार्श्वयोः ॐ<br>
शङ्खनिधये नमः, ॐ पद्मनिधये नमः ।<br>
ततः केशरेषु अग्न्यादिकोणचतुष्टयेषु मध्ये दिक्षु च श्रीं<br>
हृदयाय नमः ।<br>
इत्यादिना षडङ्गानि पूजयेत् ॥ ६९ ॥<br>
ततः पत्रेषु ब्राह्म्याद्या मातरः पूज्याः ।</p>
<p>तथा च निबन्धे&ndash;</p>
<p>हृल्लेखाविहिते पीठे पूजयेत्तां समाहितः ।<br>
अग्न्यादिषट्सु कोणेषु लक्ष्म्याद्या पूजयेद्ध्रुवम् ।<br>
लक्ष्मीं हेमप्रभां तन्वीं स-वराब्जयुगाभयाम् ।<br>
शङ्खचक्रगदाम्भोजधरं हेमनिभं हरिम् ।<br>
पाशाङ्कुशाभयाभीष्टधरां गौरीं जवारुणाम् ।<br>
मृगटङ्काभयाभिष्टधरं हेमनिभं हरम् ।<br>
नीलोत्पलकरां सौम्यां रतिं काञ्चनसन्निभाम् ।<br>
धृतपाशाङ्कुशेष्वासं पुष्पेषुमरुणं स्मरन् ।<br>
पूर्ववन्निधियुग्मन्तु यजेदुभयपार्श्वर्योः ।<br>
बहिरङ्गानि सम्पूज्य पूज्याः पत्रेषु मातर इति ।<br>
तद्बहिरिन्द्रादीन्वनिता रूपान्पूजयेत् ॥ ७० ॥</p>
<p>निभन्धे&ndash;</p>
<p>लोकेशान्वनितारूपानर्चयेत्सौम्यविग्रहान् ।<br>
ततो धूपादि विसर्जनान्तं कर्म समापयेत् ।<br>
अस्य पुरश्चरणजपो द्वादशलक्षः ।</p>
<p>तथा च&ndash;</p>
<p>भानुलक्षं जपेदेनं मनुं तावत्सहस्रकम् ।<br>
विल्वारग्वधसम्भूतैर्मधुराक्तैः समिद्वरैः ।<br>
जवापुष्पैश्च जुहुयात्तोषयेद्वसुना गुरुम् ।<br>
आरग्वधः शोणालुः ।<br>
अयं मन्त्रस्त्रिधा भवति ।<br>
परादिर्वा भवेद्देवि कामादिर्वा भवेदियमिति<br>
दक्षिणामूर्तिवचनात् ॥ ७२ ॥</p>
<p>अथ त्वरितामन्त्राः</p>
<p>अथाभिधास्ये त्वरिवां त्वरितं फलदायिनीम् ।<br>
तारो माया धर्मबीजम् ऋद्धिरीशस्वरान्विता ।<br>
कूर्मस्तदन्त्यो भगवान्क्षस्त्री दीर्घतनुच्छदम् ।<br>
संवर्तो भगवान्माया फडन्तो द्वादशाक्षरः ।<br>
माया भुवनेशी, वर्म हुं, ऋद्धिः खकारः, ईश्वरः एकारः,<br>
कूर्मश्चकारः, तदन्त्यश्छकारः, भग एकारस्तद्युक्तः क्षः,<br>
स्त्री स्वरूपं, दीर्घतनुच्छदं हुं, संवर्त्तः क्षकारः भग<br>
एकारस्तद्युक्तः क्षः, पुनर्भुवनेश्वरी फट् ॥ ७३ ॥<br>
अस्यार्जुन-ऋषिर्विराट छन्दः त्वरिता देवता<br>
पुरुषार्थचतुष्टयसिद्ध्यर्थे विनियोगः ।</p>
<p>तथा च निबन्धे&ndash;</p>
<p>मुनिरर्जुन आख्यातो विराट् छन्द उदाहृतम् ।<br>
त्वरिता देवता प्रोक्ता पुरुषार्थफलप्रदा ॥ ७४ ॥</p>
<p>अस्याः पूजापद्धतिः (त्वरितायन्त्र चित्र १७)</p>
<p>पूतत्र जायन्त्रं दक्षिणामूर्तौः अष्टपत्रं लिखेत्पद्मं<br>
बहिर्भूविन्द्वमालिखेत् ।<br>
प्रत्येकं वसुकोणेषु कवचञ्चाष्टधा लिखेत् ।<br>
मध्ये तु भुवनेशानीं वेष्टयेन्मातृकाक्षरैः ।<br>
सर्वरक्षाकरं नाम यन्त्रमेतदुदाहृतम् ।<br>
यत्रावाह्य महेशानीमुपचारैः समर्चयेत् ॥ ७५ ॥<br>
ततः प्रातःकृत्य पीठादि न्यासान्तं कर्म समाप्य केशरेषु<br>
भुवनेश्वरीमन्त्रोक्त जयादिपीठशक्तीर्विन्यस्य मध्ये क्षं हुं<br>
हं वज्रदेह घुरु घुरु हिङ्गुलु हिङ्गुलु गर्ज गर्ज हं हूं<br>
क्षां पञ्चाननाय नमः ।<br>
इति मन्त्रं न्यसेत् ।</p>
<p>तथा च निबन्धे&ndash;</p>
<p>संवर्तको विन्दुयुतः कवचं सकलं वियत् ।<br>
वज्रदेह घुरुद्वन्द्वमाभाष्य हिङ्गुलुद्वयम् ।<br>
गर्ज गर्ज वियत्सेन्दु वर्मान्त्यो दीर्घविन्दुवान् ।<br>
पञ्चाननाय हृदयं पीठमन्त्रः प्रकीर्तितः ॥ ७६ ॥</p>
<p>ततः ऋष्यादिन्यासः&ndash;</p>
<p>शिरसि अर्जुन-ऋषये नमः, मुखे विराट छन्दसे नमः, हृदि<br>
त्वरितायै देवतायै नमः ।</p>
<p>ततो मन्त्रन्यासः&ndash;</p>
<p>मूर्ध्नि, ॐ नमः, भाले हुं नमः, गले खे नमः, हृदि च नमः,<br>
नाभौ छे नमः, गुह्ये क्ष नमः, ऊर्वो स्त्री नमः, जानुनोः हूं<br>
नमः, जङ्घयोः क्षे नमः, पादद्वन्द्वे फट् नमः ।<br>
मूलेन व्यापकं कुर्यात् ॥ ७७ ॥</p>
<p>तथा च निभन्धे&ndash;</p>
<p>मायाविवर्जितान् वर्णान्मूर्ध्नि भाले गले हृदि ।<br>
नाभिगुह्योरुयुगे च जानुजङ्घापदेषु च ।<br>
विन्यस्य व्यापकं कुर्यात्समस्तेनैव साधकः ॥ ७८ ॥</p>
<p>ततः कराङ्गन्यासौ&ndash;</p>
<p>चछे अङ्गुष्ठाभ्यां नमः, छेक्ष तर्जनीभ्यां स्वाहा, क्षस्त्री<br>
मध्यमाभ्यां वषट्, स्त्रीहुम् अनामिकाभ्यां हुं, हूङ्क्षे<br>
कनिष्ठाभ्यां वौषट्, क्षेफट्, करतलपृष्ठाभ्यां फट् ।<br>
एवं चक्षे हृदयाय नमः इत्यादिना हृदयादिषु ।</p>
<p>तथा च निबन्धे&ndash;</p>
<p>कूर्माद्यैः सप्तभिर्वर्णैः पूर्वपूर्व विवर्जितैः ।<br>
द्वाभ्यां द्वाभ्यां षडङ्गानि कुर्यात्साधकसत्तमः ॥ ७९ ॥</p>
<p>ततो ध्यानम्&ndash;</p>
<p>श्यामां वर्हिकलापशेखरयुतामाबद्धपर्णांशुकां,<br>
गुञ्जाहारलसत्पयोधरनतामष्टाहिपान्बिभ्रतीम् ।<br>
ताडाङ्काङ्गदमेखलागुणरणन्मञ्जीरतां प्रार्पितान्,<br>
कैरातीं वरदाभयोद्यतकरां देवीं त्रिनेत्रां भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ८० ॥<br>
ततः सामान्योक्त पीठपूजां विधाय पद्मस्य केशरेषु<br>
पूर्वादिक्रमेण जया-विजया-अजिता-अपराजिता-नित्या-विलासिनी-<br>
दोग्ध्री-अघोरा-मङ्गलाः, प्रणवादिनमोऽन्तेन पूज्याः ।<br>
मध्ये क्षं हुं हं वज्रदेह घुरु घुरु हिङ्गुलु हिङ्गुलु गर्ज<br>
गर्ज हं हूं क्षां पञ्चाननाय नमः ।<br>
ततः पूर्ववद्ध्यात्वा आवाहनादि<br>
पञ्चपुष्पाञ्जलिदानपर्यन्तं विधाय आवरणपूजामारभेत ।<br>
अग्न्यादिकोणेषु चछे गायन्त्र्यै हृदयाय नमः, छेक्ष गायत्र्यै<br>
शिरसे स्वाहा, क्षस्त्री गायत्र्यै शिखायै वषट्, स्त्रीहूं गायत्र्यं<br>
कवचाय हुं, हूङ्क्षे गायत्र्यै नेत्रत्रयाय वौषट् ।<br>
दिक्षु क्षे फट् गायत्र्यै अस्त्राय फट् ।<br>
इति सम्पूज्य उत्तरेशानयोः प्रणीतां गायत्रीञ्च पूजयेत् ।</p>
<p>तथा च निबन्धे&ndash;</p>
<p>अङ्गं प्रणीतां गायत्रीं केशरेष्वर्चयेत्क्रमात् ।<br>
दलेषु पूजयेदेताः श्रीबीजाद्याः सुभूषिताः ।<br>
हुङ्कारीं खेचरीं चण्डां छेदिनीं क्षेपिणीं स्त्रियम् ।<br>
हुङ्कारीं क्षेमकारीञ्च लोके सायुधभूषणाम् ।<br>
फट्कारीमग्रतो वाह्ये कोदण्डशरधारीणीम् ।</p>
<p>वाक्यन्तु&ndash;</p>
<p>श्रीं हुङ्कार्यै नमः, वाह्ये अग्रतः ॐ फट्कारिण्यै नमः इत्यादि<br>
॥ ८१ ॥</p>
<p>द्वारस्योभयपार्श्वयोः ॐ जयायै नमः, ॐ विजयायै नमः ।<br>
तद्वाह्ये किङ्कराय रक्ष रक्ष त्वरिताज्ञास्थिरो भव हुं फट् इति<br>
मन्त्रेण किङ्करा पूजयेत् ।</p>
<p>तथा च निबन्धे&ndash;</p>
<p>द्वारस्यो पार्श्वयोः पूज्ये हेमवेत्रकराम्बुजे ।<br>
जयाख्या विजयाख्या च किङ्कराय पदं ततः ।<br>
रक्ष रक्ष पदस्यान्ते त्वरिताज्ञास्थिरो भव ।<br>
वर्मास्त्रान्तेन मनुना किङ्करं तद्वहिर्यजेत् ।<br>
लगुडं विभ्रतं कृष्णं कृष्णचर्चरमूर्द्धजम् ।<br>
आरण्यैररुणैः पुष्पैरतिरम्यैः सुगन्धिभिः ।<br>
पूजयेद्धूपदीपाद्यैर्नृत्यगोर्मतैर्महोत्सवैरिति ।<br>
अत्र न इन्द्रादिपूजा अनुक्तत्वात् ॥ ८० क ॥</p>
<p>ततो धूपादिविसर्जनान्तं कर्म समापयेत् ।<br>
अस्य पुरश्चरण जपो लक्षसङ्ख्यकः ।<br>
तद्दशांशं विल्वस्य समिद्धरैस्त्रिमध्वर्क्तैर्होमयेत् ।</p>
<p>तथा च&ndash;</p>
<p>लक्षं सञ्जयप्य मन्त्रज्ञो मन्त्रमेनं जितेन्द्रियः ।<br>
दशांशं जुहुयाद्विल्वैस्त्रिमध्वक्तैः समिद्वरैः ॥ ८२ ॥</p>
<p>अथ नित्यामन्त्रः</p>
<p>वाग्भवं कामबीजञ्च नित्यक्लिन्ने मदौ पुनः ।<br>
द्रवे वह्निवधूर्मन्त्रो द्वादशार्णोऽयमीरितः ॥ ८३ ॥</p>
<p>अस्याः पूजाप्रयोग&ndash;</p>
<p>प्रातःकृत्यादि पीठन्यासान्तं विधाय केशरेषु पूर्वादिक्रमेण<br>
जयादि ह्रीं सर्वशक्ति कमलासनाय नमः इत्यन्तं विन्यस्य<br>
ऋष्यादिन्यासं समाचरेत्</p>
<p>तद्यथा&ndash;</p>
<p>शिरसि सम्मोहनऋषये नमः, मुखे निवृच्छन्दसे नमः, हृदि<br>
नित्यायै देवतायै नमः ।</p>
<p>तथा च निबन्धे&ndash;</p>
<p>ऋषिः सम्मोहनश्छन्दो निवृन्नित्या च देवता इति ॥ ८४ ॥</p>
<p>ततः कराङ्गन्यासौ&ndash;</p>
<p>ऐम् अङ्गुष्ठाभ्यां नमः, ऐं तर्जनीभ्या स्वाहा, ऐं<br>
मध्यमाभ्यां वषट्, ऐम् अनामिकाभ्यां हुं, ऐं<br>
कनिष्ठाभ्यां वौषट्, ऐं करतलपृष्ठाभ्यां फट् ।<br>
एवं हृदयादिषु ऐं हृदयाय नमः इत्यादिना षडङ्गेषु न्यसेत् ॥</p>
<p>तथा च निबन्धे&ndash;</p>
<p>वाचा कृत्वा षडङ्गानि नित्यां ध्यायेद्यथाविधि ॥ ८५ ॥</p>
<p>ततो ध्यानम्&ndash;</p>
<p>अर्द्धेन्दुमौलिमरुणाममराभिवन्द्या-<br>
मम्भोजपाशशृणिपूर्णकपालहस्ताम् ।<br>
रक्ताङ्गरागवसनाभरणां त्रिनेत्रां ध्यायेच्छिवस्य वनितां<br>
मदविह्वलाङ्गीम् ॥<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ८६ ॥<br>
ततः पीठपूजां विधाय केशरेषु जयादि पीठ शक्तीः सम्पूज्य<br>
मध्ये ह्रीं सर्वशक्तिकमलासनाय नमः इत्यन्तं सम्पूज्य<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विध्याय आवरणपूजामारभेत्&ndash;</p>
<p>(नित्यायन्त्रम् चित्र १८)</p>
<p>तद्यथा&ndash;</p>
<p>अग्न्यादिकोणचतुष्टये मध्येदिक्षु च ऐं हृदयाय नमः, ऐं<br>
शिरसे स्वाहा, ऐं शिखायै वषट्, ऐं कवचाय हुं, मध्ये ऐं<br>
नेत्रत्रयाय वौषट्, चतुर्दिक्षु ऐम् अस्त्राय फट् ।<br>
अष्टदलेषु ॐ नित्यायै निरञ्जनायै, क्लिन्नायै, क्लेदिन्यै,<br>
मदनातुरायै, मदद्रवायै, द्राविण्यै, द्रविण्ये, सर्वत्र प्रणवादि<br>
नमोऽन्तेन पूजयेत् ।</p>
<p>तथा च निबन्धे&ndash;</p>
<p>नित्या निरञ्जना क्लिन्ना क्लेदिनी मदनातुरा ।<br>
मदद्रवा द्राविणी च द्रविणीत्यष्टशक्तयः ।<br>
नीलोत्पलकपालाढ्यकरा सक्ताम्बुजप्रभा इति ।<br>
तद्वाह्ये इन्द्रादीन वज्रादींश्च पूजयेत् ।<br>
ततो धूपादि विसर्जनान्तं कर्म समापयेत् ॥ ८७ ॥<br>
अस्य पुरश्चरणजपश्चतुर्लक्षः ।</p>
<p>तथा च&ndash;</p>
<p>चतुर्लक्षं जपित्वा च मधुराक्तैर्मधूकजैः ।<br>
कुसुमैरयुतं हुत्वा तोषयेद्गुरुमात्मनः ॥ ८८ ॥</p>
<p>अथ वज्रप्रस्तारिणीमन्त्राः</p>
<p>वाङ्मायानन्तरं भूयो नित्यक्लिन्ने मदद्रवे ।<br>
स्वाहान्तो रविसङ्ख्यार्णो मन्त्रो वश्यप्रदायकः ॥ ८९ ॥</p>
<p>अस्याः पूजायन्त्रम्&ndash;</p>
<p>षट्कोणं द्वादशदलञ्चतुर्द्वारं चतुरस्रञ्च ॥ ९० ॥<br>
(चित्र १९)</p>
<p>ततः पूजा&ndash;</p>
<p>प्रातः कृत्यादिपीठन्यासान्तं विधाय केशरेषु<br>
जयादिपीठमन्वन्ते विन्यस्य ऋष्यादिन्यासं कुर्यात् ।<br>
शिरसि अङ्गिरसे ऋषये नमः, मुखे त्रिष्टुप्छन्दसे नमः, हृदि<br>
वज्रप्रस्तारिण्यै देवतायै नमः ।</p>
<p>तथा च निबन्धे&ndash;</p>
<p>अङ्गिराः स्याद्दृषिस्त्रिष्टुप्छन्दो मुनिभिरोरितम् ।<br>
वज्रप्रस्तारिणी प्रोक्ता देवताभीष्टदायिनीति ॥ ९१ ॥</p>
<p>ततः कराङ्गन्यासौ&ndash;</p>
<p>ऐम् अङ्गुष्ठाभ्यां नमः इत्यादि, ऐं हृदयाय नमः इत्यादिना<br>
हृदयादिषु ।</p>
<p>तथा च निबन्धे&ndash;</p>
<p>वाग्भवेन षडङ्गानि विदध्यान्मन्त्रवित्तमः ॥ ९२ ॥</p>
<p>ततो ध्यानम्&ndash;</p>
<p>रक्ताब्धौ रक्तपोते रविदलकमलाभ्यन्तरे सन्निषण्णां,<br>
रक्ताक्षीं रक्तमौलिस्फुरितशशिकलां स्मेरवक्त्रां त्रिनेत्राम् ।<br>
बीजापूरेषुपाशाङ्कुशमदनधनुःसत्कपालानि<br>
हस्तैर्विभ्राणामानताङ्गीं<br>
स्तनभारनमितामम्बिकामाश्रयामः ॥ ९३ ॥<br>
एवं ध्यात्वा मानसैः सम्पूज्य शङ्खस्थापनं विधाय<br>
पूर्ववत् पीठपूजां कृत्वा पुनर्ध्यात्वा<br>
आवाहनादिपञ्चपुष्पाञ्जलि दानपर्यन्तं विधाय<br>
आवरणपूजामारभेत् ।<br>
अग्न्यादिकोणेषु मध्ये दिक्षु च ऐं हृदयाय नमः इत्यादिना<br>
सम्पूज्य द्वादशदलेषु पूर्वादिक्रमेण ॐ हृल्लेखायै नमः<br>
एवं क्लेदिन्यै, क्लिन्नायै, क्षोभिण्यै, मदनातुरायै, निरञ्जनायै,<br>
रागवत्यै, मदनावत्यै, मेखलायै, द्राविण्यै, वेगवत्यै, स्मरायै,<br>
सर्वत्र प्रणवादिनमोऽन्तेन पूजयेत् ।</p>
<p>तथा च निबन्धे&ndash;</p>
<p>हृल्लेखा क्लेदिनी क्लिन्ना क्षोभिणी मदनातुरा ।<br>
निरञ्जना रागवतो सप्तमी मदनावती ।<br>
मेखला द्राविणी पश्चात्वेगवत्यपरा स्मरेति ।<br>
कपालोत्पलधारिण्यः शक्तयो रक्तविग्रहाः ।<br>
तद्वाह्ये ब्राह्मयादि मातृः पूजयेत् ।<br>
तद्बहिरिन्द्रादीन् वज्रादींश्च पूजयेत् ।</p>
<p>तथा च निभन्धे&ndash;</p>
<p>मातरो दिग्विदिक्ष्वर्च्याः पुनः पूज्या दिगीश्वराः ।<br>
ततो धूपादिविसर्जनान्तं कर्म समापयेत् ॥ ९३ क ॥<br>
अस्य पुरश्चरणं लक्षजपः ।</p>
<p>तथा च&ndash;</p>
<p>मन्त्रं मन्त्री जपेल्लक्षं जपान्ते जुहुयात्ततः ।<br>
अयुतं राजवृक्षोत्थैर्घृतसिक्तैः समिद्वरैः ।<br>
राजवृक्षः शोणालुः ॥ ९४ ॥</p>
<p>अथ दुरामन्त्राः</p>
<p>अथ दुर्गामनुं वक्ष्ये दृष्टादृष्ट फलप्रदाम् ।<br>
मायाद्रि-कर्ण विन्द्वाढ्यो भूयोऽसौ सर्गवान् भवेत् ।<br>
पञ्चान्तकः प्रतिष्ठावान् मारुतो भौतिकासनः ।<br>
तारादि हृदयान्तोऽयं मन्त्रो वस्वक्षरात्मकः ।<br>
अद्रिर्दकारः, कर्णः उकारः, पञ्चान्तको गकारः, प्रतिष्ठा<br>
आकारः, मारुतो यकारः, भुतिकः ऐकाः ।</p>
<p>(प्रमाणान्तरं)&ndash;</p>
<p>तारो माया स्वबीजञ्च दुर्गायै हृदयं ततः ।<br>
इति भट्टः ॥ ९५ ॥</p>
<p>अस्याः पूजाप्रयोगः&ndash;</p>
<p>प्रातः कृत्यादिपीठन्यासान्तं विधाय हृत्पद्मस्य केशरेषु<br>
मध्ये च पीठशक्तीन्यसेत् ।</p>
<p>तद्यथा&ndash;</p>
<p>आं प्रभायै ईं मायायै ऊं जयायै एं सूक्ष्मायै ऐं<br>
विशुद्धायै ॐ नन्दिन्यै औं सुप्रभायै अं विजयायै अः<br>
सर्वसिद्धिदायै, नमः सर्वत्र ।<br>
तदुपरि ॐ वज्रनखदंष्ट्रायुधाय महासिंहाय हुं फट्<br>
नमः इति न्यसेत् ।</p>
<p>तथा च निबन्धे&ndash;</p>
<p>प्रभा माया जया सूक्ष्मा विशुद्धा नन्दिनी पुनः ।<br>
सुप्रभा विजया सर्वसिद्धिदा नवशक्तयः ।<br>
अज्भिर्ह्रस्वत्रयक्लीवरहितैः पूजयेदिमाः ।<br>
प्रणवानन्तरं वज्रनखदंष्ट्रायुधाय चा ।<br>
महासिंहाय वर्मान्तं नतिः सिंहमनुर्मतः ।<br>
दद्यादासनमेतेन मूर्तिं मूलेन कल्पयेत् ॥ ९६ ॥</p>
<p>ततः ऋष्यादिन्यासः</p>
<p>तद्यथा&ndash;</p>
<p>शिरसि नारदऋषये नमः, मुखे गायत्रीच्छन्दसे नमः, हृदि<br>
दुर्गायै देवतायै नमः ।</p>
<p>तथा च निबन्धे&ndash;</p>
<p>ऋषि स्यान्नारदश्छन्दो गायत्री देवता मनोः ।<br>
दुर्गा समीरिता सद्भिर्दुरितापन्निवारिणीति ॥ ९७ ॥</p>
<p>ततः कराङ्गन्यासौ&ndash;</p>
<p>ह्रां ॐ ह्रीं दुं दुर्गायै अङ्गुष्ठाभ्यां नमः, ह्रीं ॐ ह्रीं<br>
दुं दुर्गायै तर्जनीभ्यां स्वाहा, ह्रूं ॐ ह्रीं दुं दुर्गायै<br>
मध्यमाभ्यां वषट्, ह्रैं ॐ ह्रीं दुं दुर्गायै<br>
अनामिकाभ्यां हुं, ह्रौं दुं दुर्गायै कनिष्ठाभ्यां वौषट्,<br>
ह्रः ॐ ह्रीं दुं दुर्गायै करतलपृष्ठाभ्यां फट् ।<br>
एवं हृदयादिषु ह्रां ॐ ह्रीं दुं दुर्गायै नमः इत्यादि ।</p>
<p>तथा च निबन्धे&ndash;</p>
<p>नमस्कारविमुक्तेन मूलमन्त्रेण साधकः ।<br>
ह्रामाद्यैः सह कुर्वीत षडङ्गानि यथाविधि ॥ ९८ ॥</p>
<p>ततो ध्यानम्&ndash;</p>
<p>सिंहस्था शशिशेखरा मरकतप्रख्या चतुर्भिर्भुजैः, शङ्खं<br>
चक्र-धनुः-शरांश्च दधती नेत्रैस्त्रिभिः शोभिता ।<br>
आमुक्ताङ्गदहारकङ्कणरणत्काञ्चोक्वणन्नूपुरा, दुर्गा<br>
दुर्गतिहारिणी भवतु वो रत्नोल्लसत्कुण्डला ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ९९ ॥<br>
ततः पीठपूजां कृत्वा केशरेषु मध्ये च आं प्रभायै, ईं<br>
मायायै, उं जयायै, एं सूक्ष्मायै, ऐं विशुद्ध्यायै, ॐ<br>
नन्दिन्यै, औं सुप्रभायै, अं विजयायै, अः सर्वसिद्धिदायै, तदुपरि<br>
वज्रनखदंष्ट्रायुधाय महासिंहाय हुं फट् नमः इति<br>
पूजयेत् ।</p>
<p>तथा च&ndash;</p>
<p>अज्भिर्ह्रस्वत्रयक्लीवरहितैः पूजयेदिमाः ।<br>
प्रणवानन्तरं वज्रनखदंष्ट्रायुधाय च ।<br>
महासिंहाय वर्मान्तं नतिः सिंहमनुर्मतः ।<br>
दद्यादासनमेतेन मूर्तिं मूलेन कल्पयेत् ।<br>
ततः पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विधाय आवरणपूजामारभेत् ।</p>
<p>तद्यथा&ndash;</p>
<p>अग्निनिर्-ऋतिवायव्यीशानकोणेषु मध्ये दिक्षु च ह्रां ॐ ह्रीं दुं<br>
दुर्गायै हृदयाय नमः इत्यादिना पूजयेत् ॥ १०० ॥<br>
ततः पत्रेषु जं जयायै, विं विजयायै, कीं कीर्त्यै, प्रीं प्रीत्यै,<br>
प्रं प्रभायै, श्रं श्रद्धायै, श्रुं श्रुत्यै, मं मेधायै ।<br>
पत्रेषु ॐ शङ्खाय चक्राय गदायै खड्गाय पाशाय अङ्कुशाय<br>
चापाय शराय ।<br>
तद्बाह्ये इन्द्रादीन् वज्रादींश्च पूजयेत् ।<br>
ततो धूपादि विसर्जनान्तं कर्म समापयेत् ॥ १ ॥</p>
<p>अस्य पुरश्चर्णमष्टलक्षजपः ।</p>
<p>तथा च&ndash;</p>
<p>वसुलक्षं जपेन्मन्त्रं तिलैर्मधुरलोडितैः ।<br>
पयोन्धसा वा जुहुयात्तत्सहस्रं जितेन्द्रियः तेन<br>
वाचनिकोऽष्टसहस्रहोमः ॥ २ ॥</p>
<p>अथ महिषमर्दिनीमन्त्राः</p>
<p>शारदायाम्&ndash;</p>
<p>भान्तं वियत्सनयनं श्वेतो मर्दिनि ठ द्वयम् ।<br>
अष्टाक्षरी समाख्याता विद्या महिषमर्दिनी ।</p>
<p>नारायणीतन्त्रे&ndash;</p>
<p>विष हि मज्जा कालोऽग्निरद्रिरिस्थो नि ठ द्वयम् ।<br>
विषं मकारः, हि स्वरूपं मज्जा यकारः, कालो मकार, अग्नि<br>
रेफः, अद्रिर्दकारः, इस्थः इकारयुक्तः, इति वचनादिकारयुक्तो<br>
दकारः ।<br>
अयं मन्त्रः तारादिः मायादिः कामादिः वाग्भवादिः<br>
वधूवीजादिः कवचादिश्च नवाक्षरः ॥ ३ ॥</p>
<p>तथा च विश्वसारे&ndash;</p>
<p>प्रणवाद्यां जपेद्विद्यां मायाद्यां वा जपेत्सुधीः ।<br>
वधूबीजादिकां वापि कवचाद्यां जपेत्तथा ।<br>
सर्वकालेषु सर्वत्र मामाद्यां प्रजपेत्सुधीः ।<br>
वाग्भवाद्यां जपेत्तान्तु देवीं वाक्यविशुद्धये ।<br>
विना वीजैर्महाविद्या निर्वीर्या परिकीर्तिता ।<br>
पुटिता बीजयुग्मेन मुखे युग्मेदेशके ।<br>
दशाक्षरी समा नास्ति विद्या त्रिभुवनेश्वरी ।<br>
प्रणवञ्च तथा माया भवेद्विद्या पुनर्दश ।<br>
कामं प्रणवमित्युक्तं भवेद्विद्या पुनर्दश ॥ ४ ॥</p>
<p>एतेषां पूजा&ndash;</p>
<p>प्रातःकृत्यादिपीठन्यसेत् ।<br>
ततः पूर्वोक्त - ऋष्यादिन्यासञ्च कृत्वा कराङ्गन्यासौ कुर्यात् ॥ ५ ॥</p>
<p>तद्यथा&ndash;</p>
<p>महिषहिंसिके हूं फट् अङ्गुष्ठाभ्यां नमः,<br>
महिषशत्रोशार्वि हूं फट् तर्जनीभ्यां स्वाहा, महिषं हेषय<br>
हूं फट् मध्यमाभ्यां वषट्, महिषं हन हन देवि हूं<br>
फट् अनामिकाभ्यां हूं, महिषसूदनी हूं फट्<br>
कनिष्ठाभ्यां फट् ।<br>
एवं हृदयादि महिषहिंसिके हूं फट् हृदयाय नमः इत्यादि ।<br>
तथा च, पञ्चाङ्गानि मनोर्यत्र तत्र नेत्रं विवर्जयेत् ।<br>
नेत्ररहितं पञ्चाङ्गं कुर्यात् ॥</p>
<p>तथा च निभन्धे&ndash;</p>
<p>महिषहिंसिके हूं फट् हृदयं परिकीर्त्तितम् ।<br>
महिषत्रोशार्वि हूं शिर उदाहृतम् ।<br>
महिषं हेषय-द्वन्द्वं हूं फडन्तः शिखामुः ।<br>
महिषं हन युग्मान्ते देवि हूं फट् तनुच्छदम् ।<br>
महिषान्ते सूदनि हूं फडन्तमस्त्रमीरितम् ॥ ५ क ॥</p>
<p>ततो ध्यानम्&ndash;</p>
<p>गारुडोपलसन्निभां मणिमौलिकुण्डलमण्डिताम् ।<br>
नौमि भालविलोचनां महिषोत्तमाङ्गनिषेदुषीम् ।<br>
शङ्खचक्र-कृपाणखेटक-बाण कार्मुकशूलकान् ।<br>
तर्जनिअमपि विभ्रतीं निजबाहुभिः शशिशेखराम् ॥ ६ ॥<br>
एवं ध्यात्वा मानसैः सम्पूज्य अर्घ्यस्थापनं कृत्वा<br>
पीठपूजां विधाय कशरेषु मध्ये च पूर्वाक्त-पीठमनुञ्च<br>
यजेत् ।</p>
<p>अर्घ्य पात्रन्तु विश्वसारे&ndash;</p>
<p>कालीवत् पूजयेद्देवी कालीवत् फलमाप्नुयात् ।<br>
न वैष्णवैर्यजेद्देवीं न तुलस्या कदाचन ।<br>
न शङ्खेरर्घ्यपात्रं स्यात् कथितं पद्मयोनिना ।<br>
विश्वामित्रस्य पात्रेण मृदा वापि शिवायजेत् ।<br>
इति वचनात् शङ्खनिषेधः ॥ ७ ॥<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
अग्न्यादिषु पूर्ववदङ्गं पूजयेत् ।<br>
ततः पत्रेषु पूर्वादि आं दुर्गायै नमः, ईं वरवर्णिन्यै, ऊ<br>
आर्यायै, ऋं कनकप्रतिभायै, ऌं कृत्तिकायै, ऐम् अभयप्रदायै,<br>
औं कन्यायै, अः सुरूपायै ।</p>
<p>तथा तन्त्रान्तरे&ndash;</p>
<p>आदौ दुर्गा ततो वरवर्णिनीमाध्यङ्काह्वयाम् ।<br>
कनकप्रतिभाञ्चैवकृत्तिकाम भयप्रदाम् ।<br>
कन्याञ्चैव सुरूपाञ्च यजेत्पूर्वादितः क्रमात् ।<br>
दीर्घाद्यत्वमेतासान्तु ॥ ८ ॥<br>
अष्टपत्रे यजेद्देवी दुराद्या दीर्घपूर्विकाः ।<br>
इति मन्त्रचूडामणिना उक्तत्वात् ।<br>
दीर्घस्वरैः क्रमादिति शारदावचनाच्च ॥ ९ ॥<br>
पत्राग्रेषु यं चक्राय, रं शङ्खाय, लं खड्गाय, वं<br>
खेटकाय, शं बाणाय, षं धनुषे, सं शूलाय, हं तर्जन्यै ।<br>
नमः सर्वत्र ।</p>
<p>तथा च निबन्धे&ndash;</p>
<p>यजेद्ग्रेष्वायुधानि चक्रशङ्खावासिखेटकान् ।<br>
बाणं बाणासनं शूलं तर्जनीं यादिभिः क्रमात् ।<br>
पत्राग्रेषु ब्राह्म्याद्याः पूजयेत् ।<br>
ततो दिक्षु तद्वहिरिन्द्रादीन्वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ।</p>
<p>तथा च कुलचुडामणौ&ndash;</p>
<p>ब्राह्म्याद्याश्च ततः पश्चाल्लोकपालांस्ततो बहिः ।<br>
तसस्त्राणि सिद्धमयी प्रयोगञ्च समाचरेत् ॥ १० ॥</p>
<p>अस्य पुरश्चरणमष्टलक्षजपः अष्टसहस्रं तिलेर्होमः</p>
<p>तथा च&ndash;</p>
<p>अष्टलक्षं जपेन्मन्त्रं तत्सहस्रं तिलैः शुभैः ।<br>
इत्यादि वचनात् ॥ ११ ॥<br>
जपसमर्पणात्पूर्वमुत्तरस्यां दिशि त्रिकोणमण्डलं विलिख्य<br>
वलिं दद्यात् ।<br>
एहि एहि पदद्वन्द्वं गृह्ण गृह्ण पदद्वयम् ।<br>
मदीयञ्च बलिं देवि लुलापकपदद्वयम् ।<br>
साधय-द्वितयं ब्रूयात्खादय-द्वितयं पुनः ।<br>
सर्वं सिद्धिपदं देहि ततः स्वाहापदं वदेत् ।<br>
बलिदानस्य मन्त्रोऽयं मर्दिन्याः परिकीर्तितः ॥ १२ ॥</p>
<p>अथ जयदुर्गामन्त्राः</p>
<p>तारो दुर्ग युगं रक्तमन्त्योढान्तं सलोचनम् ।<br>
द्विठान्तो जयदुर्गयं विद्या वेद्या दशाक्षरी ॥ १३ ॥</p>
<p>अस्याः पूजा&ndash;</p>
<p>प्रातःकृत्यादि दुर्गामन्त्रोक्तम् ऋष्यादिन्यासान्तं कर्मं कृत्वा<br>
कराङ्गन्यासौ कुर्यात् ।<br>
ॐ दुर्गे अङ्गुष्ठाभ्यां नमः, दुर्गे तर्जनीभ्यां स्वाहा,<br>
दुर्गायै मध्यमाभ्यां वषट्, भूतरक्षणि अनामिकाभ्यां<br>
हुं, ॐ दुर्गे दुर्गे अक्षणि कनिष्ठाभ्यां वौषट्, ॐ दुर्गे दुर्गे<br>
रक्षणि करतलपृष्ठाभ्यां फट् हृदयादिषु ॥ १४क ॥</p>
<p>ततो ध्यानम्&ndash;</p>
<p>कालाभ्राभां कटाक्षैररिकुभयदां मौलिबद्धेन्दुरेखां,<br>
शङ्खं चक्रं कृपाणं त्रिशिखमपि करैरुद्वहन्तीं त्रिनेत्राम् ।<br>
सिंहस्कन्धाधिरूणां त्रिभुवनमखिलं तेजसा पूर्यन्तीं,<br>
ध्यायेद्दुर्गां जयाख्यां त्रिदशपरिवृतां सेवितां<br>
सिद्धिकामैः ।<br>
एवं ध्यात्वा मानसैः सम्पूज्य अर्घ्यस्थानं कुर्यात् ॥ १५ ॥</p>
<p>ततः पूर्वोक्त पीठपूजा विधाय पूर्ववत्पूजां कुर्यात् ।<br>
अस्य पुरश्चरणं पञ्चलक्षजपः ।<br>
घृतेन दशांशहोमः ।</p>
<p>तथा च निबन्धे&ndash;</p>
<p>बाणलक्षंअ जपेन्मन्त्रं घृतेन जुहुयात्ततः ।<br>
दशांशं संस्कृते वह्नौ ब्राह्मणानपि भोजयेत् ।<br>
अष्टाक्षरोदिते पीठे पूर्ववत्पूजयेत्सुधीः ॥ १६ ॥</p>
<p>अथ शूलिनीमन्त्राः</p>
<p>ज्वलज्वलपदस्यान्ते शूलनितो पदं ततः ।<br>
दुष्टग्रहहुमस्त्रान्ते वह्नियायावधिर्मनुः ।<br>
भूतेन्द्रियाक्षरैः प्रोक्तो ग्रहक्षुद्रविनाशकृत् ॥ १७ ॥</p>
<p>अस्याः पूजा प्रातः कृत्यादि दुर्गामन्त्रोक्त पीठन्यासान्तं कर्म<br>
कृत्वा ऋष्यादिन्यासं कुर्यात् ।</p>
<p>यथा&ndash;</p>
<p>शिरसि दीर्घतपसे ऋषये नमः, मुखे ककुप्छन्दसे नमः, हृदि<br>
शूलिन्यै देवताय नमः ।</p>
<p>निबन्धे&ndash;</p>
<p>ऋषिर्दीर्घतपाः प्रोक्त ककुप छन्द उदाहृतम् ।<br>
शूलिनी देवता प्रोक्ता समस्तसुरवन्दितेति ॥ १८ ॥</p>
<p>ततः कराङ्गन्यासौ कुर्यात्यथा&ndash;</p>
<p>शूलिनि दुर्गे हुं फट् अङ्गुष्ठाभ्यां नमः, शूलिनि वरदे हुं<br>
फट् तर्जनीभ्यां स्वाहा, शूलिनि विन्ध्यवासिनि हुं फट्<br>
मध्यमाभ्यां वषट्, शूलिनि असुरमर्नि युद्धप्रिये त्रासय<br>
त्रासय हुं फट् अनामिकाभ्यां हुं, शूलिनि देवसिद्धसुपूजिते<br>
नन्दिनि रक्ष रक्ष महायोगेश्वरि हुं फट् कनिष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>दुर्गे हृद्वरदे शीर्षे विन्ध्यवासिनि तच्छिखा ।<br>
असुरान्ते मर्दिनि स्याद्युद्धपूर्व प्रिये पुनः ।<br>
त्रासय-द्वितयं वर्म देवसिद्धसुपुजिते ।<br>
नन्दिनि स्याद्रक्षयुतं महायोगेश्वरि क्रमात् ।<br>
शूलिन्याद्या हुं फडन्ताः पञ्च वै मनवः क्रमात् ॥ १९ ॥</p>
<p>ततो ध्यानम्&ndash;</p>
<p>अध्यारूढां मृगेन्द्रं सजलजलधरश्यामलां हस्तपद्मैः<br>
शूलं बाणं कृपाणन्त्वरिजलजगदाचापपाशान्वहन्तीम् ।<br>
चन्द्रोत्तंसा त्रिनेत्रा चतसृभिरसिनाखेटकं विभ्रतीभिः<br>
कन्याभिः सेव्यमानां प्रतिभटभयदा शूलिनीं भावयामि ।<br>
एवं ध्यात्वा मानसैः सम्पूज्य अर्घ्यस्थानं कुर्यात् ॥ २० ॥ ततः<br>
पूर्वोक्तपीठपूजां विधाय पुनर्ध्यात्वा आवाहनादि<br>
पञ्चपुष्पाञ्जलिदानपर्यन्तं कर्म कृत्वा<br>
आवरणपूजामारभेत् ।</p>
<p>तद्यथा&ndash;</p>
<p>अग्निनिर्-ऋतिवाय्वी शानकोणेषु दिक्षु च शूलिनि दुर्ग हुं फट्<br>
हृदयाय नमः इत्यादिना पूर्वोक्तपञ्चङ्गानि यजेत् ।<br>
ततः पत्रेषु पूर्वादि ॐ दुर्गायै नमः, एवं वरदायै<br>
विन्ध्यवासिन्यै असुरभर्दिन्यै युद्धप्रियायै देवसिद्धसुपूजितायै<br>
नन्दिन्यै महायोगेश्वर्ये ।<br>
ततः पत्राग्रेषु तदस्त्राणि पूजयेत् ॥ २१ ॥</p>
<p>तथा च निबन्धे&ndash;</p>
<p>विधाय पूजामङ्गानां पूज्यां पत्रेषु शक्तयः दुर्गाद्या<br>
वरदा विन्ध्यवासिन्यसुरमर्दिनी ।<br>
युद्धप्रिया पञ्चमी स्याद्देवसिद्ध सुपूजिता ।<br>
सप्तमी नन्दिनी प्रोक्ता महायोगेश्वरी परा ।<br>
दलाग्रेषु तदस्त्राणि शङ्खं चक्रमसिं पुनः ।<br>
गदेषुचापशूलानि पाशं पश्चद्दिशोऽधिपान् ॥<br>
ततो धूपादि-विसर्जनान्तं कर्म समापयेत् ।<br>
अस्यपुरश्चरणं पञ्चदशलक्षजपः ।</p>
<p>तथा च&ndash;</p>
<p>मनुमेनं जपेन्मन्त्री वर्णलक्षं विचक्षणः ।<br>
सर्पिषान्नेन वा होमस्तद्दशांशमितो भवेत् ॥ २२ ॥</p>
<p>अथ वागीश्वरीमन्त्राः</p>
<p>अथ वर्णतनुं वक्ष्ये विश्वबोध प्रबोधिनीम् ।<br>
यस्यामनुपलब्धायां सर्वमेतज्जगज्जडम् ॥<br>
वद वद वाग्वादिनि वह्निवल्लभा इति दशाक्षरः ॥ २३ ॥</p>
<p>तथा च निबन्धे&ndash;</p>
<p>अद्रिर्वरुणसंरुद्धो-द-वाग्वादिनि ठ-द्वयम् ।<br>
सरस्वत्या दशार्णोऽयं वागैश्वर्यम्प्रदायकः ।<br>
भुवनेशीसम्पुटोऽयं महासारस्वतप्रदः ॥ २४ ॥</p>
<p>अस्याः पूजायन्त्रं&ndash;</p>
<p>व्योमेन्द्वौ रसनार्णकार्णिकमचां द्वन्द्वैः स्फुरत्केशरं<br>
पत्रान्तर्गत पञ्चवर्गयशलार्णादिब्जिवर्गं क्रमात् ।<br>
आशास्वस्रिषु लान्तलाङ्गलियुजा क्षौणी पुरेणावृतं यन्त्रं<br>
वर्णतनोः परं निगदितं सर्वथिसिद्धि प्रदम् ॥ २५ ॥ (चित्र २०)</p>
<p>अस्याः पूजा&ndash;</p>
<p>प्रातकृत्यादि पीठन्यासान्तं विधाय केशरेषु मध्ये दिक्षु च ॐ<br>
मेधायै नमः एवं प्रज्ञायै प्रभायै विद्यायै श्रियै धृत्यै<br>
स्मृत्यै बुद्ध्यै विद्येश्वर्य, मध्ये, मध्ये वर्ण पद्मासनाय ।<br>
नमः सर्वत्र ॥ २६ ॥</p>
<p>तत-ऋष्यादिन्यासः&ndash;</p>
<p>शिरसि कण्व-ऋषये नमः, मायापुटिश्चेत्बृहस्पतये ऋषये नमः ।<br>
मुखे विराट्च्छन्दसे नमः ।<br>
हृदि वागीश्वर्यै देवतायै नमः ॥ २७ ॥</p>
<p>अथ मन्त्रन्यासः&ndash;</p>
<p>वं शिरसि नमः ।<br>
श्रवणयोः दं नमः वं नमः ।<br>
चक्षुषोः दं नमः वां नमः ।<br>
नासिकयोः ग्वां नमः दिं नमः ।<br>
वदने निं नमः ।<br>
लिङ्गे स्वां नमः ।<br>
गुह्ये हां नमः ।<br>
ततो मातृकायाः कराङ्गन्यासौ कृत्वा ध्यायेत् ॥ २८ ॥</p>
<p>तथा च निबन्धे&ndash;</p>
<p>शिरः-श्रवणदृङ्नासावदनान्धुगुदेष्विमान् ।<br>
न्यस्य वर्णान् षडङ्गानि मातृकोक्तानि कल्पयेत् ॥ २९ ॥</p>
<p>ततो ध्यानम्&ndash;</p>
<p>तरुणसकलमिन्दोर्विभ्रती शुभ्र-कान्तिः कुचभारनमिताङ्गी<br>
सन्निषण्णा सिताब्जे ।<br>
निजकर कमलोद्यल्लेखनी पुस्तकश्रीः, सकलविभव सिद्धयै पातु<br>
वाग्देवता नः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ३० ॥</p>
<p>ततः पीठपूजां कृत्वा केशरेषु मध्ये दिक्षु च मेधादि पीठ<br>
मन्वन्तं सम्पूज्य पुनर्ध्यात्वा आवाहनादि-<br>
पञ्चपुष्पाञ्जलिदानपर्यन्तं विधाय आवरणपूजां कुर्यात् ।<br>
अग्निकोणे अं कं खं गं घं ङम् आं हृदयायै नमः ।<br>
नैर्-ऋते इं चं छं जं झं ञम् ईं शिरसे स्वाहा ।<br>
वायुकोणे उं टं ठं डं ढं णम् ऊं शिखायै वषट् ।<br>
ईशाने एं तं थं दं धं नम् ऐं कवचाय हुम् ।<br>
मध्ये ॐ पं फं बं भं मम् औं नेत्रत्रयाय वौषट् ।<br>
दिक्षु अं यं रं लं वं शं षं सं हं लं क्षम् अः<br>
अस्त्राय फट् ।<br>
पत्रेषु पूर्वादि ॐ योगायै नमः, ॐ सत्यायै नमः, एवं विमलायै<br>
ज्ञानायै बुद्धयै स्मृत्यै मेधायै प्रज्ञायै ।<br>
दलाग्रेषु ब्राह्म्याद्या मातरः पूज्याः ।</p>
<p>यथा निबन्धे&ndash;</p>
<p>ब्राह्म्याद्या मातरः पूज्याः प्रणवादिनमोऽन्तिकाः ।</p>
<p>तथा च&ndash;</p>
<p>आदावङ्गानि सम्पूज्य पश्चात् शक्तिरिमा यजेत् ।<br>
योगा सत्या च विमला ज्ञाना बुद्धिः स्मृतिः पुनः ।<br>
मेधा प्रज्ञा च पत्रेषु मुद्रापुस्तकधारिणी ।<br>
दलाग्रेषु समभ्यर्च्य ब्राह्मयाद्याश्च यथाविधि ।<br>
लोकपाला बहिः पूज्यास्तेषामस्त्राणि तद्बहिः ।<br>
इति प्रपञ्चसारात् ।<br>
तद्बहिरिन्द्रादीन् वज्रादींश्च पूजयेत् ॥ ३१ ॥<br>
ततो धूपादिविसर्जनान्तं कर्म समापयेत् ।<br>
अस्य पुरश्चवरणं दशलक्षजपः ।</p>
<p>तथा च&ndash;</p>
<p>दशलक्षं जपेन्मन्त्रं-दशांशं जुहुयात्ततः ।<br>
पुण्डरीकैः पयोऽभ्यक्तैस्तिलैर्वा मधुराप्लुतैः ॥ ३२ ॥</p>
<p>अथ मन्त्रान्तरम्</p>
<p>हृदयान्ते भगवति वदशब्दयुगं ततः ।<br>
वाग्देवि वह्निजायान्तं वाग्भवाद्यं समुद्धरेत् ।<br>
मनुः षोडशवर्णाध्यो वागैश्वर्यफलप्रदः ॥ ३३ ॥</p>
<p>अस्य पूजा&ndash;</p>
<p>प्रातःकृत्यादि पीठन्यासान्तं विधाय केशरेषु मध्ये च<br>
पूर्वोक्तपीठशक्तिः पीठमनुञ्च न्यसेत् ॥ ३४ ॥<br>
ततः पूर्वोक्त-ऋष्यादिन्यासं कृत्वा कराङ्गन्यासौ कुर्यात् ।</p>
<p>तद्यथा&ndash;</p>
<p>ऐम् अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
भगवति मध्यमाभ्यां वषट् ।<br>
वद वद अनामिकाभ्यां हुम् ।<br>
वाग्देवि कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>मनोः षड्भिः पदैः कुर्याज्जातियुक्तं षडङ्गकम् ॥ ३५ ॥</p>
<p>ततो ध्यानम्&ndash;</p>
<p>शुभ्रां स्वच्छविलेपमाल्यवसनां पीतांशुखण्डो ज्ज्वलां,<br>
व्याख्यामक्षगुणं सुधाढ्यकलसं विद्याञ्च हस्ताम्बुजैः ।<br>
विभ्राणां कमलासनां कुचलतां वाग्देवतां सस्मितां, वन्दे<br>
वाग्विभवप्रदां त्रिनयनां सौभाग्यसम्पत्करीम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ३६ ॥<br>
ततः पूर्वोक्तक्रमेण पूजयेत् ।<br>
किन्त्वङ्गमन्त्रे विशेषः ।<br>
अस्य पुरश्चचरमष्टलक्षजपः ।</p>
<p>तथा च&ndash;</p>
<p>हविष्याशी जपेन्मन्त्रं वसुलक्षमनन्यधीः ।<br>
दशांशं जुहुयादन्ते तिलैराज्यपरिप्लुतैः ॥ ३७ ॥</p>
<p>मन्त्रान्तरम्</p>
<p>तारो मायाधरो विन्दुशक्तिस्तारः सरवस्ती ।<br>
ङेन्तानत्यन्तको मन्त्रं प्रोक्त एकादशाक्षरः ॥ ३८ ॥</p>
<p>अस्य पूजा&ndash;</p>
<p>प्रातःकृत्यादिपूर्वोक्त पीठमन्वन्तं विन्यस्य पूर्वोक्त<br>
ऋष्यादिन्यासं कुर्यात् ॥ ३९ ॥</p>
<p>ततो मन्त्रन्यासः&ndash;</p>
<p>ॐ नमो ब्रह्मरन्ध्रे ।<br>
ह्रीं नमो भ्रूवोर्मध्ये ।<br>
चक्षुषो ऐं नमः ह्रीं नमः ।<br>
कर्णयोः ॐ नमः सं नमः ।<br>
नासिकयोः रं नमः स्वं नमः मुखे त्यैं नमः&ndash;</p>
<p>लिङ्गे नं नमः ।<br>
गुह्ये मं नमः ॥ ४० ॥</p>
<p>ततः कराङ्गन्यासौ&ndash;</p>
<p>ऐम् अङ्गुष्ठभ्यां नमः ।<br>
ऐं तर्जनीभ्यां स्वाहा ।<br>
ऐं मध्यमाभ्यां वषट् फट् ।<br>
एवम् अनामिकाभ्यां हुम् ।<br>
ऐं कनिष्ठाभ्यां वौषट् ।<br>
ऐं करतलपृष्ठाभ्यां फट् ।<br>
एवं हृदयादिषु ऐं हृदयाय नमः इत्यादि ।</p>
<p>तथा च निबन्धे&ndash;</p>
<p>ब्रह्मरन्ध्रे भ्रुवोर्मध्ये नवरन्ध्रेषु च क्रमात् ।<br>
मन्त्रवर्णान्न्यसेन्मन्त्री वाग्भवेनाङ्गकल्पना ॥ ४१ ॥</p>
<p>ततो ध्यानम् ।<br>
वाणीं पूर्णनिशाकरोज्ज्वलमुखीं कर्पूरकुन्दप्रभां,<br>
चन्द्रार्द्धाङ्कितमस्तकां निजकरैः संविभ्रतीमादरात् ।<br>
वीणामक्षगुणं सुधाढ्यकलसं विद्याञ्च तुङ्गस्तनीं,<br>
दिव्यैराभरणैर्विभूषिततनुं हंसाधिरूढां भजे ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ४२ ॥</p>
<p>ततः पीठपूजां विधाय केशरेषु मध्ये च पूर्वोक्त<br>
पीठशक्तीः पिठमनुञ्च यजेत् ।<br>
ततः पुनर्ध्यात्वा, आवहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
देव्या दक्षिणे ॐ संस्कृतायै वाङ्मयै नमः ।<br>
वामे ॐ प्राकृतायै वाङ्मयै नमः ।<br>
ततः केशरेषु अग्निकोणे ऐं हृदयाय नमः, नैर्-ऋते ऐं शिरसे<br>
स्वाहा, वायव्ये ऐं शिखायै वषट् ईशाने ए कवचाय हुं, मध्ये<br>
ऐं नेत्रत्रयाय वौषट्, दिक्षु ऐम् अस्त्राय फट् ।<br>
ततः पत्रेषु पूर्वादि प्रज्ञायै मेधायै श्रुत्यै शक्त्यै स्मृत्यै<br>
वागीश्वर्यै मत्यै स्वस्त्यै, सर्वत्र प्रणवादिनमोऽन्तेन पूजयेत् ।<br>
ततः पत्राग्रेषु ब्राह्म्याद्या मातरः पूज्याः ।</p>
<p>तथा च निबन्धे&ndash;</p>
<p>देव्या दक्षिणतः पूज्याः संस्कृता वाङ्मयी शुभा ।<br>
प्राकृता वाङ्मयी पूज्या वामतः सर्वदा शुभा ।<br>
इष्टा पूर्ववदङ्गानि प्रज्ञाद्याः पूजयेत् पुनः ।<br>
प्रज्ञा मेधा श्रूतिः शक्तिः स्मृतिर्वागीश्वरी मतिः ।<br>
स्वस्तिश्चेति समाख्याता ब्राह्म्याद्यास्तदनन्तरम् ।<br>
ततस्तद्वहिरिन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ४३ ॥</p>
<p>अस्य पुरश्चरणं द्वादशलक्षजपः</p>
<p>तथा च&ndash;</p>
<p>जपेद्द्वाशलक्षाणि तत्सहस्रं सिताम्बुजैः ।<br>
नागचम्पकपुष्पैर्वा जुहुयात्साधकोत्तमः ॥ ४४ ॥</p>
<p>मन्त्रान्तरम् शारदायाम्&ndash;</p>
<p>वाचस्पतेऽमृते भूयः प्लुवः प्लुरिति कीर्तियेत् ।<br>
वागाद्यो मनुराख्यातो रुद्रसङ्ख्याक्षरोऽपरः ॥ ४५ ॥<br>
अस्य पूजादिकं पूर्ववत् ।<br>
कराङ्गन्यासौ तु ऐम् अङ्गुष्ठाभ्यां नमः ।<br>
वाचस्पते तर्जनीभ्यां स्वाहा ।<br>
अमृते मध्यमाभ्यां वषट् ।<br>
प्लुवः अनामिकाभ्यां हुम् ।<br>
प्लुः कनिष्ठाभ्यां फट् ।<br>
एवं हृदयादिषु ॥ ४६ ॥</p>
<p>तथा च निबन्धे&ndash;</p>
<p>कुर्यादङ्गानि विधिवद्वागाद्यैः पञ्चभिः पदैः ॥ ४६क ॥</p>
<p>ध्यानन्तु&ndash;</p>
<p>आसिना कमले करैर्जपवटीं पद्मद्वयं पुस्तकं, विभ्राणा<br>
तरुणेन्दुवद्धमुकुटा मुक्तेन्दुकुन्दप्रभा ।<br>
भालोन्मिलितलोचना कुचभारक्लान्ता भवद्मूतये,<br>
भूयाद्वागधिदेवता मुनिगणैरासेव्यमानानिशम् ॥ ४७ ॥<br>
अस्य पुरश्चरणमेकादशलक्षजपः ।</p>
<p>तथा च&ndash;</p>
<p>रुद्रलक्षं जपेन्मन्त्रं दशांशं जुहुयाद्घृतैः ॥ ४८ ॥</p>
<p>तथा च शारदायाम्&ndash;</p>
<p>तोयस्थं शयनं विष्णोः सकेवल चतुर्मुखम् ।<br>
अर्घीशेन्दुयुतोवह्निर्विन्दुसत्याम्बुमान् भृगुः ।<br>
उक्तानि त्रीणि बीजानि सद्भिः सारस्वती मनुः ।<br>
तोयं वकारः, विष्णोः शयनमाकारः, केवलेन स्वररहितेन<br>
ककारेण सह तेन वाक् ।<br>
वाग्भवमिति पर्यवसितार्थः ।<br>
केचित्तुलक्षितलक्षणाभयादेवं वर्णयन्ति ।<br>
आकारयुक्तो वकारः के मस्तके वलते केवलोऽनुस्वारः तद्युक्तेन<br>
ककारेण सह वर्त्तत तेन क्वामिति तन्न निरूढलक्षणायाः<br>
शक्तितुल्यत्वात् वाक्वाग्भवमिति पर्यायः ।</p>
<p>वस्तुतस्तु&ndash;</p>
<p>द्वादशस्वरमुद्धृत्य विन्दुनादभूषितम् ।<br>
विन्दुनादसमायुक्तं वह्निबीजं समुद्धरेत् ।<br>
षष्ठस्वरसमायुक्तं द्वितीयं बीजमुद्धरेत् ।<br>
चन्द्रबीजं समुद्धृत्य वारुणं योजयेत्ततः ।<br>
त्रयोदशस्वरारूढं विन्दुनादविभूषितमिति<br>
विश्वसारवचनात्वाग्भवबीजमेव ॥ ४९ ॥</p>
<p>अस्य पूजा पूर्ववत् ।<br>
कराङ्गन्यासस्तु द्विरुक्तैस्त्रिभिर्बीजैर्विधेयः ।<br>
ऐम् अङ्गुष्ठाभ्यां नमः, रूं तर्जनीभ्यां स्वाहा, स्वों<br>
मध्यमाभ्यां वषट् इत्यादि ।</p>
<p>तथा च निबन्धे&ndash;</p>
<p>अङ्गानि कल्पयेन्मन्त्री द्विरुक्तैर्जातिसंयुतैः ॥ ५० ॥</p>
<p>ध्यानन्तु मुक्ताहारावदातां शिरसि शशिकलालङ्कृतां<br>
बाहुभिः स्वैर्व्याख्यां वर्णाख्यमालां मणिभयकलसं<br>
पुस्तकञ्चोद्वहन्तीम् ।<br>
आपीनोत्तुङ्गवक्षोरुहभरविलसन्मध्यदेशामधीशां<br>
वाचमीडे चिराय त्रिभुवननमितां पुण्डरीके निषण्णाम् ।<br>
इति ध्यात्वा पूर्ववत्पूजयेत् ॥ ५१ ॥<br>
अस्य पुरश्चरणं त्रिलक्षजपः ॥</p>
<p>तथा च&ndash;</p>
<p>त्रिलक्षं प्रजपेन्मन्त्रं जुहुयात्तद्दशांशतः ।<br>
पायसैराज्यसम्मिश्रैः संस्कृते हव्यवाहने ॥ ५२ ॥</p>
<p>अथ पारिजातसरस्वतीमन्त्रः</p>
<p>मन्त्रदेवप्रकाशिकायाम्&ndash;</p>
<p>स च प्रणवहृल्लेखासम्पुटितहकारसकारौकारविन्दुयुक्तः<br>
सरस्वती ङेन्ताः नतिश्च ॥ ५३ ॥</p>
<p>अस्याः पूजा&ndash;</p>
<p>प्रातःकृत्यादि पीठमन्वन्तं विन्यस्य ऋष्यादिन्यासं कुर्यात्शिरसि<br>
कण्व-ऋषये नमः, मुखे त्रिष्टुप्छन्दसे नमः, हृदि पारिजात<br>
सरस्वत्यै नमः ॥ ५४ ॥</p>
<p>ततो मातृकोक्तकराङ्गन्यासौ कुर्यात् ।<br>
मूर्द्धभ्रूमध्यनेत्रकर्णनासापुटद्वयवदनगुह्यपादेष्वेक<br>
अदशाक्षरविन्यासः ।<br>
(ततो ह्साम् अङ्गुष्ठाभ्यां नमः इत्यादिना कराङ्गन्यासौ<br>
कुर्यात्) अन्यत्सर्वं पूर्ववत् ॥ ५५ ॥</p>
<p>दक्षिणामूर्तिसंहितायान्तु&ndash;</p>
<p>सम्पत्प्रदाया भैरव्या वाग्भवं बीजमालिखेत् ।<br>
तारेण परया देवि सम्पुटीकृत्य मन्त्रवित् ।<br>
सरस्वत्यै हृदन्तोऽयं रुद्रार्णो मनुरीतः ।</p>
<p>प्रपञ्चसारे&ndash;</p>
<p>आद्यन्तप्रणवशक्तिमध्यसंस्था वाग्भूयो भवति सरस्वती<br>
ङेन्ता नत्यन्तामनुरयमीशसङ्ख्यवर्णः सम्प्रोक्तो भजमानः<br>
परिजातः ।<br>
दक्षिणामूर्तिर्-ऋषिः प्रोक्ता गायत्री छन्द ईरितम् ।<br>
पारिजातेश्वरी वाणी देवता परिकीर्तिता ।<br>
तृतीयञ्च बीजं शक्तिञ्च तारकम् ।<br>
कीलकं परमेशानि महासारस्वतप्रदम् ।<br>
षड्दीर्घस्वरसभिन्नबीजेनाङ्गक्रिया मता ॥ ५६ ॥</p>
<p>ततो ध्यानम्&ndash;</p>
<p>हंसारूढा (हरहसितहारेन्दु) कुन्दावदाता, वाणी<br>
मन्दस्मिततरमुखो मौलिबद्धेन्दुलेखा ।<br>
विद्यावीणामृतमयघटाक्षस्रजा दीप्तहस्ता, श्वेताब्जस्था<br>
भवदभिमतप्राप्तये भारती स्यात् ॥ ५७ ॥<br>
अस्याः पूजादिकं पूर्वोक्तैकादशाक्षरीवत् ।<br>
पुरश्चरणं द्वादशलक्षजपः ।<br>
अर्कपुष्पैर्नागचम्पकैर्वा जुहुयाद्द्वादशसहस्रकम् ।<br>
इति सरस्वतीमन्त्राः ॥ ५८ ॥</p>
<p>अथ गनेशमन्त्रः</p>
<p>अथ वक्ष्ये गणपतेर्मन्त्रान्सर्वार्थसिद्धिदान् ।<br>
यान् ज्ञात्वा मानवा नित्यं साधयन्ति मनोरथान् ॥ ५९ ॥<br>
पञ्चान्तकं शशिधरं बीजं गणपतेर्विदुः ।<br>
पञ्चान्तकं गकारः ॥ ६० ॥</p>
<p>अस्य पूजाप्रयोगः&ndash;</p>
<p>प्रातःकृत्यादिपीठन्यासान्तं विधाय केशरेषु मध्ये च ॐ<br>
तीब्रायै नमः, ज्वालिन्यै नन्दायै भोगदायै कामरूपिण्यै<br>
उग्रायै तेजोवत्यै सत्यायै विघ्ननाशिन्यै तदुपरि<br>
सर्वशक्तिकमलासनाय नमः ।<br>
सर्वत्र प्रणवादिनमोऽन्तेन पूजयेत् ॥</p>
<p>तथा च निभन्दे&ndash;</p>
<p>तीव्राख्या ज्वालिनी नन्दा भोगदा कामरूपिणी ।<br>
उग्रा तेजोवती सत्या नवमी विघ्ननाशिनी ।<br>
सर्वादिशक्तिकमलासनाय हृदयावधिः ।<br>
पीठमन्त्रोऽयमेतेन प्रदद्यादासनं विभोः ॥ ६१ ॥</p>
<p>ततः ऋष्यादिन्यासः&ndash;</p>
<p>शिरसि गणक-ऋषये नमः, मुखे निवृच्छन्दसे नमः, हृदि<br>
गणेशाय देवतायै नमः ॥ ६२ ॥</p>
<p>ततः कराङ्गन्यासौ&ndash;</p>
<p>गाम् अङ्गुष्ठाभ्यां नमः, गीं तर्जनीभ्यां स्वाहा, गूं<br>
मध्यमाभ्यां वषट्, तैम् अनामिकाभ्यां हुं, गौं<br>
कनिष्ठाभ्यां वौषट्, गः करतलपृष्ठाभ्यां फट् एवं गां<br>
हृदयाय नमः इत्यादिना हृदयादौ न्यसेत् ॥</p>
<p>तथा च निबन्धे&ndash;</p>
<p>षड्दीर्घभाजा वीजेन कुर्यादङ्गानि षट्क्रमात् ॥ ६३ ॥</p>
<p>ततो ध्यानम्&ndash;</p>
<p>सिन्दूराभं त्रिनेत्रं पृथुतरजठरं हस्तपद्मैर्दधानं,<br>
दण्डं पाशाङ्कुशेष्टान्युरुकरविलसद्बीजपूराभिरामम् ।<br>
बालेन्दुद्योतिमौलिं करिपतिवदनं दानपूरार्द्रगण्डं,<br>
भोगीन्द्राबद्धभूषं भजत्गणपतिं रक्तवस्त्राङ्गरागम् ॥<br>
एवं ध्यात्वा मानसैः सम्पूज्यार्घ्यस्थापनं कुर्यात् ॥ ६४ ॥<br>
ततः पीठपूजां विधाय केशरेषु मध्ये च<br>
तीव्रादिपीठमन्वन्तं पूजयेत् ।<br>
ततो मूलेन मूर्तिं परिकल्प्य पुनर्ध्यत्वा आवाहनदि-<br>
पञ्चपुष्पाञ्जलिदानपर्यन्तं कर्म विधाय<br>
आवरणपूजामारभेत ।</p>
<p>यथा&ndash;</p>
<p>कर्णिकायां पूर्वादिदिक्षु ॐ गणाधिपतये नमः एवं गणेशाय<br>
गणनायकाय गणक्रीडाय ।<br>
ततः केशरेषु अग्निनिर्-ऋति वायव्योशानकोणेषु मध्ये दिक्षु च गां<br>
हृदयाय नमः इत्यादिक्रमेण पूजयेत् ।</p>
<p>पत्रमध्ये पूर्वादि&ndash;</p>
<p>वक्रतुण्डमेकदन्तं महोदरगजाननौ ।<br>
लम्बोदराख्यं विकटं विघ्नराजमनन्तरम् ।<br>
धूम्रवर्णं दलाग्रेषु ब्राह्म्याद्याः पूजयेत्ततः ।</p>
<p>वाक्यन्तु&ndash;</p>
<p>ॐ वक्रतुण्डाय नमः इत्यादिक्रमेण पूजयेत् ।<br>
दलाग्रेषु ब्राह्म्याद्या मातरः पूर्वादिक्रमेण पूज्याः ।<br>
तद्बहिरिन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ६५ ॥<br>
अस्य पुरश्चरणं चतुर्लक्षजपः ॥</p>
<p>तथा च&ndash;</p>
<p>वेदलक्षं जपेन्मन्त्रं दशांशं जुहुयात्ततः ।<br>
मोदकैः पृथुकैर्लाजैः शक्तुभिः सेक्षुपर्वभिः ।<br>
नारिकेलैस्तिलैः शुद्धैः सुपक्वैः कदलीफलैः ।<br>
अष्टद्रव्याणि विघ्नस्य कथितानि मनीषिभिः ॥ ६६ ॥</p>
<p>अथ महागणेशमन्त्रः</p>
<p>निबन्धे&ndash;</p>
<p>श्रीशक्तिस्मरभूमिविघ्नबीजानि प्रथमं लिखेत् ।<br>
ङेन्तं गणपतिं पश्चाद्वरान्ते वरदं पदम् ।<br>
उक्त्वा सर्वजनं मेन्ते वशमानय ठद्वयम् ।<br>
अष्टाविंशत्यक्षरोऽयं ताराद्यो मनुरीरितः ॥ ६७ ॥</p>
<p>भूबीजमाह&ndash;</p>
<p>स्मृतिस्थं मांसमौबिन्दुयुक्तं भूबीजमीरितम् ।<br>
स्मृतिर्गकारः, मांसं लकारः ।<br>
तेन ॐ श्रीं ह्रीं क्लीं ग्लौं गं गणपतये वर वरद सर्वजनं<br>
मे वशमानय स्वाहा ॥ ६८ ॥</p>
<p>अस्य पूजाप्रयोगः&ndash;</p>
<p>प्रातःकृत्यादिपीठन्यासान्तं कर्मविधाय पूर्वोक्ततीव्रादि-<br>
पीठमन्वन्तं पीठशक्तीर्विन्यस्य ऋष्यादिन्यासमाचरेत् ।<br>
शिरसि गणक-ऋसये नमः, मुखे निवृद्गायत्रीच्छन्दसे नमः, हृदि<br>
महागणपतये देवतायै नमः ॥ ६९ ॥</p>
<p>ततः कराङ्गन्यासौ&ndash;</p>
<p>ॐ श्रीं ह्रीं क्लीं ग्लौं गं गाम् अङ्गुष्ठाभ्यां नमः,<br>
एवं ॐ ५ गीं तर्जनीभ्यां स्वाहा, ॐ ५ गूं मध्यमाभ्यां<br>
वषट्, ॐ ५ गैम् अनामिकाभ्यां हुं, ॐ ५ गौं कनिष्ठाभ्यां<br>
वषट्, ॐ ५ गः करतलपृष्ठाभ्यां फट् ।<br>
एवं हृदयादिषु ।<br>
केचित्तु ॐ गां हृदयाय नमः इत्यादि वदन्ति तन्न, डड्बीजस्य<br>
स्वबीजने दीर्घभाजा प्रकल्पयेत् ।<br>
इति प्रपञ्चसारवचनाद्विशिष्टस्यैव ग्रहणात् ॥ ६९क ॥</p>
<p>ततो ध्यानम्&ndash;</p>
<p>नवरत्नमयं द्वीप स्मरेदिक्षुरसाम्बुधौ ।<br>
तद्वीचिधोतपर्यन्तं मन्दमारुतसेवितम् ।<br>
मन्दारपारिजातादिकल्पवृक्षलताकुलम् ।<br>
उद्भूतरत्नच्छायाभिररुणीकृतभूतलम् ।<br>
उद्यद्दिनकरेन्दुभ्यामुद्भाषितदिगन्तरम् तस्य मध्ये पारिजातं<br>
नवरत्नमयं स्मरेत् ।<br>
ऋतुभिः सवितं षडभिरनिशं प्रीतिवर्द्धनैः ।<br>
तस्याधस्तान्महापीठे रचिते मातृकाम्बुजे ।<br>
षट्कोणान्तस्त्रिकोणस्थं महागणपतिं स्मरेत् ।<br>
हस्तीन्द्राननमिन्दुचूडमरुणच्छायं त्रिनेत्रं रसादाश्लिटं<br>
प्रियया सपद्मकरया साङ्कस्थया सङ्गतम् ।<br>
बीजापूरगदाध्नौस्त्रिशिखयुक्चक्राब्जपाशोत्पलं<br>
व्रीह्यग्रस्वविषाणरत्नकलसान् हस्तैर्वहन्तै भजे ।<br>
गण्डपालीगलाद्दनपूरलालसमानसान् ।<br>
द्विरेफान् कर्ण-तालाभ्यां वारयन्तं मुहुर्मुहुः ।<br>
कराग्रधृतमाणिक्य कुम्भवक्त्रविनिसृतैः ।<br>
रत्नवर्षैः प्रीणयन्तं साधकान् मदविह्वलम् ।<br>
माणिक्यमुकुटोपेतं रत्नाभरणभूषितम् ॥<br>
एवं ध्यात्वा मानसैःसम्पूज्य वहिः पूजामारभेत ॥ ७० ॥</p>
<p>अस्य पूजायन्त्रम्&ndash;</p>
<p>त्रिकोणं तद्बहिः षट्कोणञ्च, अन्यत् सर्व मातृकायन्त्रवत् बोध्यम्<br>
॥ ७१ ॥ (चित्र २१)</p>
<p>ततः शङ्खस्थापनं कृत्वा पीठपूजां विधाय<br>
पूर्ववत्पीठशक्तिः पीठमनुञ्च सम्पूज्य पुनर्ध्यत्वा<br>
आवाहनादि पञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
त्रिकोणवाह्ये पूर्वादि चतुर्दिक्षु पूर्वे विल्ववृक्षाधः श्रियं<br>
श्रीपतिं, दक्षिणे वटवृक्षाधः गौरीं गौरीपतिं, पश्चिमे<br>
पिप्प्लवृक्षाधः रतिं रतिपतिम्, उत्तरे प्रियङ्गुवृक्षाधः महीं<br>
वराहं, देवताग्रे लक्ष्मीं गणनायकं, षट्कोणेषु अग्रकोणे<br>
सिद्धिसहितमामोदम्, अग्निकोणे समृद्धिसहितं प्रमोदं,<br>
ईशानकोणे कान्तिसहितं सुमुखं, पश्चिमे मदनावतीसहितं<br>
दुर्मुखं, नैर्-ऋते मदद्रवासहितं विघ्नं, वायव्ये<br>
द्राविणीसहितं विघ्नकर्त्तारं पूजयेत् ।<br>
षट्कोणस्योभय पार्श्वयोः ॐ वसुधसहित शङ्खनिधये नमः, ॐ<br>
वसुमतीसहित पद्मनिधये नमः ।</p>
<p>यथा निबन्धे&ndash;</p>
<p>त्रिकोणस्य बहिर्विल्वटपिप्पलभूरुहाम् ।<br>
प्रियङ्गोरप्यधो मन्री दिक्षु पूर्वादितो यजेत् ।<br>
द्वौ द्वौ श्रियं श्रीपतिञ्च गौरिं गौरीपति तथा ।<br>
रतिं रतिपतिञ्चापि महीमपि वराहकम् ।<br>
अग्रे च पूजयेल्लक्ष्मीसहितं गणनायकम् ।<br>
अग्रेकोणे तथा सिद्धिसहितामोदमित्यपि ।<br>
अग्नि कोणे समृद्ध्या च सहितञ्च प्रमोदकम् ।<br>
ईशाने कान्तिसहितं सुमुखं पश्चिमे तथा ।<br>
दुर्मुखं मदनावत्या सहितं नैर्-ऋते तथा ।<br>
सहितं मदद्रवया गणस्याप्यधिनायकम् ।<br>
द्राविण्या सहितं वायौ विघ्नकर्त्तारमेव च ।<br>
षट्कोणपार्श्वयोः शङ्खनिधिं वसुधया युतम् ।<br>
वसुमत्या युतञ्चापि यजेत् पद्मनिधिं द्रुतम् ।<br>
ततः, केशरेषु अग्न्यादि-कोणे मध्ये दिक्षु च षड्बीजसम्पूज्य<br>
तद्बहिः भूगृहे इन्द्रदीन् वज्रादींश्च पूजयेत् ।<br>
ततो धूपादी विसर्जनान्तं कर्म समापयेत् ॥ ७२ ॥<br>
अस्य पुरश्चरणजपश्चतुश्चत्वारिंशत्सहस्राधिकश्चतुर्लक्षः ।</p>
<p>तथा&ndash;</p>
<p>ध्यायेन्मन्त्रं जपेन्मन्त्री चतुर्लक्षं समाहितः ।<br>
चतुःसहस्रसंयुक्तं चत्वादिंशत्सहस्रकं दशांशं<br>
जुहुयाद्द्रव्यैरष्टाभिर्मोदकादिभिः ॥ ७३ ॥</p>
<p>मन्त्रान्तरम् &ndash;</p>
<p>शक्तिरुद्धं निजं बीजं महागणपतिं वदेत् ।<br>
ङेन्तमग्निवधुः प्रोक्तो मन्त्रोऽयं द्वादशाक्षरः ॥ ७४ ॥</p>
<p>अस्य पूजाप्रयोग&ndash;</p>
<p>प्रातःकृत्यादितीव्रादिपीठशक्तीः पीठमन्वन्तं पीठमनुञ्च<br>
विधाय ऋष्यादिन्यासं कुर्यात् ॥</p>
<p>निबन्धे&ndash;</p>
<p>गणकः स्यादृषिश्छन्दो गायत्री निवृदादिका ।<br>
उदिता देवता मन्त्रे नाम्ना शक्तिगणाधिपः ॥ ७५ ॥</p>
<p>ततः कराङ्गन्यासौ&ndash;</p>
<p>ह्रीम् अङ्गुष्ठाभ्यां नमः ।<br>
गं तर्जनीभ्यां स्वाहा ।<br>
ह्रीं मध्यमाभ्यां वषट् ।<br>
महागणपतये अनामिकाभ्यां हुम् ।<br>
स्वाहा कनिष्ठाभ्यां वौषट् ।<br>
समुदायमुच्चार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>व्यस्तैः समस्तैर्मन्त्रस्य पदैरङ्गानि कल्पयेत् ।</p>
<p>तथा&ndash;</p>
<p>शिरसि गणक-ऋषये नमः, मुखे निवृद्गायत्रीच्छन्दसे नमः हृदि<br>
शक्तिगणाधिपतये देवतायै नमः ॥ ७६ ॥</p>
<p>ततो ध्यायेत्&ndash;</p>
<p>मुक्तागौरं मदगजमुखं चन्द्रचूडं त्रिनेत्रं हस्तैः<br>
स्वीयैर्दधतमरविन्दाङ्कुशौ रत्नकुम्भम् ।<br>
अङ्कस्थाया सरसिजरुचेस्तद्ध्वजालम्बिपाणेर्देव्या योनौ<br>
विनिहितकरं रत्नमौलिं भजामः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ७७ ॥<br>
ततः पीठपूजां विधाय तीव्रादिपीठमन्वन्तं पूजयेत् ।<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं विधाय<br>
आवरपूजां कुर्यात् ॥ ७८ ॥<br>
पूर्वोक्तचत्वारि मिथुनानि श्री श्रीपतिप्रभृतीनि षट्कोणेषु<br>
आमोदादीन् केशरेष्वग्न्यादिकोणेषु मध्ये दिक्षु च ह्रीं हृदयाय<br>
नमः, गं शिरसे स्वाहा, ह्रीं शिखायै वषट्, महागणपतये<br>
कवचाय हुं, स्वाहा नेत्रत्रयाय वौषट्, समुदायमूलमुच्चार्य<br>
अस्त्राय फट् ।<br>
पत्रेषु ब्राह्म्यादिमातृकास्तद्बहिरिन्द्रादीन् वज्रादींश्च सम्पूज्य<br>
धूपादिविसर्जनान्तं कर्म समापयेत् ।<br>
यन्त्रस्तु महागणपतियन्त्रवत् ॥ ७८क ॥<br>
अस्य पुरश्चर्णं लक्षजपः ।</p>
<p>तथा च&ndash;</p>
<p>लक्षमेकं जपेन्मन्त्रमपूपैस्तद्दशांशतः ।<br>
जुहुयादर्चिते वह्नौ दिनेशो देवमर्चयेत् ॥ ७९ ॥</p>
<p>मन्त्रान्तरम् &ndash;</p>
<p>शक्तिरुद्धं निजं बीजं वशमानय ठद्वयम् ।<br>
ताराद्यो मनुराख्यातो रुद्रसङ्ख्याक्षरोऽपरः ।<br>
अस्य पूजायन्त्रञ्च पूर्ववत् ॥ ८० ॥</p>
<p>अङ्गमन्त्रस्तु&ndash;</p>
<p>एकेन त्रिभिर्द्वाभ्यां समस्तेन प्रकल्पयेत् ।<br>
ॐ अङ्गुष्ठाभ्यां नमः ।<br>
ॐ ह्रीं गं तर्जनीभ्यां स्वाहा ।<br>
वशं मध्यमाभ्यां वषट् ।<br>
आनय अनामिकाभ्यां हुम् ।<br>
स्वाहा कनिष्ठाभ्यां वौषट् ।<br>
समस्तमुचार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>एकेनादौ त्रिभिर्द्वाभ्यां त्रिभिर्द्वाभ्यामनन्तरम् ।<br>
समस्तेनास्त्रमाख्यातमङ्गकॢप्तिरियं मता ।<br>
एतान्यङ्गुष्ठादिषु हृदयादिषु विन्यसेत् ॥ ८१ ॥</p>
<p>ततो ध्यानम्&ndash;</p>
<p>हस्तैर्विभ्रतमिक्षुदण्डरदौ पाशाङ्कुशौ<br>
पुष्करपृष्ठस्वप्रमदावराङ्गमनयाश्लिष्टं ध्वजाग्रस्पृशा<br>
।<br>
श्यामाङ्ग्या विधृताब्जया त्रिनयनं चन्द्रार्द्धचूडं<br>
जपारक्तं हस्तिमुखं स्मरामि सततं भोगातिलोलं विभुम् ।<br>
अन्यत्सर्वं पूर्ववत् ।<br>
अस्य पुरश्चरणजपो लक्षत्रयम् ।</p>
<p>तथा च निभन्धे&ndash;</p>
<p>लक्षत्रयं जपेन्मन्त्रमिक्षुदण्डैर्दशांशतः ।<br>
अपूपैराज्ययुक्तैर्वा जुहुयान्मन्त्रसिद्धये ॥ ८३ ॥</p>
<p>अथ हेरम्बमन्त्रः</p>
<p>स च उकारयुक्तो गकारः सविन्दुः प्रणवादिनमोऽन्तश्चतुरक्षरः ।</p>
<p>तथा च निबन्धे&ndash;</p>
<p>पञ्चान्तको विन्दुयुक्तो वामकर्णविभूषितः ।<br>
तारादिहृदयान्तोऽयं हेरम्बमनुरीरितः ।<br>
चतुर्वर्णात्मको नृणां चतुर्वर्गफलप्रदः ॥ ८४ ॥</p>
<p>अस्य पूजाप्रयोगः&ndash;</p>
<p>प्रातःकृत्यादिपीठन्यासान्तं विधाय गणेशोक्त पीठशक्तीः<br>
पीठमनुञ्च विन्यस्य ऋष्यादिन्यासं कुर्यात् ।<br>
अस्य गणक-ऋषिर्गायत्रीच्छन्दो हेरम्बो देवता गकारो बीजं विन्दुः<br>
शक्तिश्चतुर्वर्गसिद्ध्यर्थे विनियोगः ।<br>
शिरसि गणक-ऋषये नमः इत्यादि ॥ ८५ ॥</p>
<p>ततः कराङ्गन्यासौ&ndash;</p>
<p>गां गीं गूं गैं गौं गः इत्येतैः षडङ्गानि कुर्यात् ॥</p>
<p>तथा च&ndash;</p>
<p>षड्दीर्घभाजा बीजेन षडङ्गानि प्रकल्पयेत् ॥ ८६ ॥</p>
<p>ततो ध्यानम्&ndash;</p>
<p>मुक्ताकाञ्चननीलकुन्दघुसृणच्छायैस्त्रि-<br>
नेत्रान्वितैर्नागास्यर्हरिवाहनं शशिधरं हेरम्बमर्कप्रभम् ।<br>
दृप्तं दानमभीतिमोदकरदान् टङ्कं शिरोक्षात्मिकां मालां<br>
मुद्गरमङ्कुशं त्रिशिखकं दोभिर्दधानं भजे ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ ८७ ॥<br>
ततो गणेशोक्तपीठशक्त्यन्तं सम्पूज्य ॐ हुं हुं महासिंहाय<br>
गां हेरम्बासनाय नमः इत्यासनं पूजयेत् ।</p>
<p>तथा च निबन्धे ।<br>
प्रणवं कवचद्वन्द्वं महासिंहाय गां ततः ।<br>
हेरम्बेति पदं पश्चादासनाय हृदन्ततः ।<br>
अयमासनमन्त्रः स्यात्प्रदद्यादमुनासनम् ।<br>
पीठन्यासेऽप्ययं मन्त्रः ।</p>
<p>तथा च निबन्धे&ndash;</p>
<p>आसने यो मनुः प्रोक्तस्तन्न्यासेऽपि स एव हि ।<br>
ततः ॐ गमितिमन्त्रेण मूर्तिं कल्पयेत् ।</p>
<p>तथा च निबन्धे&ndash;</p>
<p>तारादिविघ्नबीजेन मूर्तिं तस्य प्रकल्पयेत् ।<br>
ततः पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ॥</p>
<p>यथा&ndash;</p>
<p>अग्न्यादिकोणे मध्ये दिक्षु च गां हृदयाय नमः इत्यादिना<br>
पूजयेत् ॥ ८८ ॥</p>
<p>पत्रेषु&ndash;</p>
<p>विघ्नं विनायकं शूरं वीरं वरदसञ्ज्ञकम् ।<br>
इभवक्त्रञ्चैकरदं लम्बोदरञ्च पूजयेत् ।<br>
पत्राग्रे लोकपालान् तद्वहिरिन्द्रासोन्वज्रादींश्च पूजयेत् ।<br>
ततो धूपादिविसर्जनान्तं कर्मं समापयेत् ॥ ८८क ॥<br>
अस्य पुरश्चरणं त्रिलक्षजपः ।</p>
<p>तथा च&ndash;</p>
<p>लक्षत्रयं जपेन्मन्त्रं दशांशं जुहुयात्ततः ।<br>
होतव्यं पूर्ववत् ॥ ८९ ॥</p>
<p>मन्त्रान्तरम्&ndash;</p>
<p>गं क्षिप्रप्रसादनाय नमः ।</p>
<p>तथा च निबन्धे&ndash;</p>
<p>संवर्त्तको नेत्रयुतः पार्श्वो वह्न्यासने स्थितः ।<br>
प्रसादनाय हृन्मन्त्रं स्वबीजाद्यो दशाक्षरः ॥ ९० ॥</p>
<p>अस्य पूजा&ndash;</p>
<p>प्रातःकृत्यादिपीठन्यासन्तं कर्म विधाय ऋष्यादिन्यासं कुर्यात्<br>
।<br>
शिरसि गणक-ऋषये नमः, मुखे विराट्छन्दसे नमः, हृदि<br>
क्षिप्रप्रसादनाय देवतायै नमः ।</p>
<p>तदुक्तम्&ndash;</p>
<p>गणको मुनिराख्यातो विराट्छन्द उदीरितम् ।<br>
क्षिप्रप्रसादनो विघ्नो देवतास्य प्रकीर्तिता ।<br>
दीर्घयुत्तेन बीजेन षडङ्गानि प्रकल्पयेत् ।<br>
एकाक्षरवत् कराङ्गन्यासौ कृत्वा ध्यायेत् ॥ ९१ ॥</p>
<p>ध्यान&ndash;</p>
<p>पाशाङ्कुशौ कल्पलतां विषाणं दधत् स्वशुण्डाहितबीजपूरः<br>
।<br>
रक्तस्त्रिनेत्रस्तरुणेन्दुमौलिर्हारोज्ज्वलो हस्तिमुखोऽवताद्वः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ९२ ॥</p>
<p>ततः पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् अग्न्यादिकोणे मध्ये दिक्षु च गां हृदयाय<br>
नमः इत्यादिना षडङ्गानि पूजयेत् ।</p>
<p>तथा च निबन्धे&ndash;</p>
<p>अङ्गानि पूर्वमभ्यर्च्य विघ्नानष्टौ यजेत्ततः ।<br>
पत्रेषु पूजयेदेता ब्राह्म्याद्यास्तदनन्तरम् ।</p>
<p>पत्रेषु&ndash;</p>
<p>विघनं विनायकं शूरं वीरं वरदसञ्ज्ञकम् ।<br>
इभवक्त्रञ्चैकरदं लम्बोदरञ्च पूजयेत् ।</p>
<p>पत्राग्रे&ndash;</p>
<p>ब्राह्म्याद्यास्तद्वहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९३ ॥<br>
अस्य पुरश्चरणं लक्षजपः ।</p>
<p>तथा च&ndash;</p>
<p>लक्षं जपेज्जपस्यान्ते जुहुयादयुतं तिलैः ।<br>
मधुरत्रितयैर्वापि द्रव्यैरष्टाभिरीरितैः ॥ ९४ ॥</p>
<p>अथ हरिद्रागणेशमन्त्राः</p>
<p>पञ्चान्तको धरासंस्थो विन्दुभूषितमस्तकः ।<br>
एकाक्षरो महामन्त्रः सर्वकामफलप्रदः ।<br>
अस्य वसिष्ठ ऋषिर्गायत्रीच्छन्दो हरिद्रागणपतिर्देवता गकारो<br>
बीजं लकारः शक्तिः ।<br>
बीजेनैव षडङ्गकम् ॥ ९५ ॥</p>
<p>ध्यानन्तु&ndash;</p>
<p>हरिद्राभं चतुर्बाहुं हारिद्रवसनं विभुम ।<br>
पाशाङ्कुशधरं देवं मोदकं दन्तमेव च ।<br>
एवं ध्यात्वा मानसैः सम्पूज्य शङ्खस्थापनादि<br>
तीव्रादिपीठमन्वन्तां पीठपूजां विधाय पुनर्ध्यात्वा<br>
गणपतिं पूजयेत् ॥ ९६ ॥<br>
(गणेशस्यधारणयन्त्रम् चित्र २२)</p>
<p>आवरणपूजाविनियोगमेकाक्षरगणपतिवत् ॥ ९७ ॥<br>
अस्य पुरश्चरणं चतुर्लक्षजपः ।<br>
त्रिमधुर-युक्त हरिद्रा-चूर्ण-मिश्रितैस्तण्डुलैरयुतहोमः ॥ ९८ ॥</p>
<p>मन्त्रान्तरम्</p>
<p>मन्त्रोद्धारमहं वक्ष्ये शृणुष्व कमलानने ।<br>
इन्द्रबीजं समुद्धृत्य निजबीजं समुद्धरेत् ।<br>
चतुर्द्वशस्वरेणाढ्यं विन्दुभूषितमस्तकम् ।<br>
एकाक्षरी महाविया कथिता पद्मयोगिना ॥ ९९ ॥<br>
अस्य पूजादिकं सर्वं महागणपतिवत् ।<br>
कराङ्गन्यासो तु षड्दीर्घयुक्तेन स्वबीजेन ॥ १०० ॥</p>
<p>अस्य भेदान्तरम्&ndash;</p>
<p>लक्ष्म्याद्यां वाथ कूर्चाद्यां मायाद्यां वा जपेत् सुधीः ।<br>
कामाद्यां वधूबीजाद्यां वागाद्यां वा जपेत् सदा ।<br>
ॐ कराद्यां महाविद्यां निजबीजादिकां तथा ॥ १ ॥</p>
<p>तथा च&ndash;</p>
<p>द्व्यक्षरी च महाविद्या त्र्यक्षरी चास्त्रसंयुता ।<br>
चतुर्वर्णात्मिका विद्या वह्निजायावधिः प्रिये ॥ २ ॥<br>
एषा विद्या महाविद्या त्रैलोक्ये च सुदुर्लभा ।<br>
चतुर्वर्गप्रदा साक्षान्महापातकनाशिनी ।<br>
एतासां पूजादिकं महागणपतिमन्त्रवत् ॥ ३ ॥</p>
<p>अथ लक्ष्मीमन्त्राः</p>
<p>अथ वक्ष्ये श्रिये मन्त्रान् श्रीसौभाग्यफलप्रदाम् ।<br>
यस्याः कटाक्षमात्रेण त्रैलोक्यमपि वर्द्धते ॥ ४ ॥<br>
वान्तं वह्निसमारूढं वामनेत्रेन्दुसंयुतम् ।<br>
बीजमेतत् श्रियो देव्याः सर्वकामफलप्रदम् ॥ ५ ॥</p>
<p>अस्य पूजाप्रयोगः&ndash;</p>
<p>सामान्यपूजापद्धत्युक्त प्रातः कृत्यादिपीठन्यासान्तं कर्म<br>
विधाय ऋष्यादिन्यासं कुर्यात् ।<br>
शिरसि भृगवे ऋषये नमः, मुखे निवृद्गायत्रीच्छन्दसे नमः,<br>
हृदये श्रियै देवतायै नमः ।<br>
केशरेषु मध्ये च पीठशक्तीः पीठमनुञ्च न्यसेत् ।</p>
<p>यथा&ndash;</p>
<p>ॐ विभूत्यै नमः ।<br>
एवम् उन्नत्यै कान्त्यै सृष्ट्यै कीर्त्यै सन्नत्यै व्युष्ट्यै उत्कृष्ट्यै<br>
ऋद्ध्यै ।</p>
<p>तथा च निबन्धे&ndash;</p>
<p>विभूतिरुन्नतिः कान्तिः कान्त्यै सृष्टिः कीर्तिश्च सन्नतिः ।<br>
व्युष्टिरुत्कृष्टिर्-ऋद्धिश्च सम्प्रोक्ता नवशक्तयः ॥ ६ ॥<br>
ततः श्रीं कमलासनाय नमः इत्यासनं न्यसेत् ।</p>
<p>ततः कराङ्गन्यासौ&ndash;</p>
<p>श्राम् अङ्गुष्ठाब्यां नमः ।<br>
श्रीं तर्जनीभ्यां स्वाहा ।<br>
श्रूं मध्यमाभ्यां वषट् ।<br>
श्रैम् अनामिकाभ्यां हुम् ।<br>
श्रौं कनिष्ठाभ्यां वौषट् ।<br>
श्रः करतलपृष्ठाभ्यां फट् ।<br>
एवं श्रां हृदयाय नमः इत्यादिना न्यसेत् ।</p>
<p>तथा च निभन्धे&ndash;</p>
<p>अङ्गानि दीर्घयुक्तेन रमाबीजेन कल्पयेत् ॥ ७ ॥</p>
<p>ततो ध्यानम्&ndash;</p>
<p>कान्त्या काञ्चनसन्निभां<br>
हिमगिरिप्रख्यैश्चतुर्भिर्गजैर्हस्तोत्क्षिप्तहिरण्यमयामृतघटै-<br>
रासिच्यमानां श्रियम् ।<br>
विभ्राणां वरमब्जयुग्ममभयं हस्तैः किरीटोज्ज्वालां,<br>
क्षौमावद्धनितम्बविम्बललितां वन्देऽरविन्दस्थिताम् ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ।<br>
ततः पीठपूजां विधाय केशरेषु मध्ये च<br>
विभूत्यादिपीठमन्वन्तं सम्पूज्य, मूलेन मूर्तिं परिकल्प्य,<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं कर्म<br>
विधाय, आवरणपूजामारभेत ॥</p>
<p>तद्यथा&ndash;</p>
<p>अग्न्यादि केशरेषु मध्ये दिक्षु च श्रां हृदयाय नमः इत्यादिना<br>
सम्पूज्य दिग्दलेषु पूर्वादि ॐ वासुदेवाय नमः एवं<br>
सङ्कर्षणाय, प्रद्युम्नाय, अनिरुद्धाय ।<br>
विदिग्दलेषु अग्न्यादि ॐ दमकाय नमः, सलिलाय, गुग्गुलवे,<br>
कुरुण्टकाय ।<br>
ततो देव्या दक्षिणे ॐ शङ्खनिधये नमः, एवं वसुधायै, वामे<br>
ॐ पद्मनिधये नमः एवं वसुमत्यै ।<br>
पत्राग्रेषु पूर्वादि ॐ बलाक्यै नमः एवं विमलायै कमलायै<br>
वनमालिकायै विभीषिकायै मालिकायै शाङ्कर्यै वसुमालिकायै,<br>
तद्वहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्त कर्म समापयेत् ॥ ९ ॥<br>
अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>भानुलक्षं जपेन्मन्त्रं दीक्षितो विजितेन्द्रियः ।<br>
तत्सहस्रञ्च जुहुयात्कमलैर्मधुरोक्षितैः ।<br>
जपान्ते जुहुयामन्त्री तिलैर्वा मधुराप्लुतैः ।<br>
विल्वैः फलैर्वा जुहुयात्त्रिभिर्वा साधकोत्तम ॥ १० ॥</p>
<p>मन्त्रानतरम्</p>
<p>वाग्भवं वनिता विष्णौर्माया मकरकेतनः ।<br>
चतुर्वर्णात्मको मन्त्रःचतुर्वर्गफलप्रदः ॥ ११ ॥<br>
अस्य पूजादिकं पूर्ववद्दोध्यम् ॥ १२ ॥</p>
<p>तथा च&ndash;</p>
<p>रमायाः कल्पिते पीठे तद्विधानेन पूजयेत् ।<br>
कुर्यात् प्रयोगांस्तत्रस्थान मनुना साधकोत्तमः ।<br>
निधिभिः सव्यते नित्यं मूर्तिमद्भिरुपस्थितैः ।</p>
<p>ध्याने तु विशेषो तथा&ndash;</p>
<p>माणिक्यप्रतिमप्रभा<br>
हिमनिभैस्तुङ्गैश्चतुर्भिर्गजैर्हस्तग्राहितरत्नकुम्भसलिलैरासिच्यम्<br>
आनां सदा ।<br>
हस्ताब्जैर्वरदानमम्बुजयुगाभीतोर्दधानां हरेः, कान्तां<br>
काङ्क्षितपरिजातलतिकां वन्दे सरोजासनाम् ॥ १३ ॥<br>
अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>भानुलक्षं हविष्याशी जपेदन्ते सरोरुहैः ।<br>
जुहुयादरुणैः फुल्लैस्तत्सहस्रं जितेन्द्रियः ॥ १४ ॥</p>
<p>मन्त्रान्तरम् &ndash;</p>
<p>नमः कमलवासिन्यै ठद्वयमिति प्रोक्तो दशाक्षरः ।</p>
<p>तथा च निबन्धे&ndash;</p>
<p>दीर्घो यादिर्विसर्गान्तो ब्रह्मा भानुर्वसुन्धरा ।<br>
वान्ते सिन्यै प्रिया वह्नेर्मनुः प्रोक्तो दशाक्षरः ॥ १५ ॥</p>
<p>अस्य पूजा&ndash;</p>
<p>पूर्ववत्पीठमन्वन्तं विन्यस्य ऋष्यादिन्यासं कुर्यात् ।</p>
<p>यथा&ndash;</p>
<p>शिरसि दक्षऋषये नमः ।<br>
मुखे विराटच्छन्दसे नमः ।<br>
हृदि श्रियै देवतायै नमः ।</p>
<p>तथा च शारदायाम्&ndash;</p>
<p>ऋषिर्दक्षो विराटछन्दो देवताश्री समीरिता ॥ १६ ॥</p>
<p>ततः कराङ्गन्यासौ&ndash;</p>
<p>ॐ देव्यै नमोऽङ्गुष्ठाभ्यां नमः ।<br>
ॐ पद्मिन्यै नमस्तर्जनीभ्यां स्वाहा ।<br>
ॐ विष्णुपत्न्ये नमो मध्यमाभ्यां वषट ।<br>
ॐ वरदायै नमोऽनामिकाभ्यां हुम् ।<br>
ॐ कमलरूपायै नमः कनिष्ठाभ्यां फट् ।<br>
एवं ॐ देव्यै नमो हृदयाय नमः इत्यादि ।</p>
<p>तथा च निबन्धे&ndash;</p>
<p>देव्यै हृदयमाख्यातं पद्मिन्यै शिर ईरितम् ।<br>
विष्णुपत्न्यै शिखा प्रोक्ता वरदायै तनुच्छदम् ।<br>
अस्त्रं कमलरूपायै नमोऽन्ताः प्रणवादिकाः ॥ १७ ॥</p>
<p>ततो ध्यानम्&ndash;</p>
<p>आसीना सरसीरुहे स्मितमुखी हस्ताम्बुर्जैर्विभ्रती, दानं<br>
पद्मयुगाभये च वपुषा सौदामिनी सन्निभा ।<br>
मुक्ताहारविराजमानपृथुलोत्तुङ्गस्तनोद्भासिनी, पायाद्वः,<br>
कमला कटाक्षविभवैरानन्दयन्ती हरिम् ॥</p>
<p>एवं ध्यात्वा मानसैः सम्पूज्य, शङ्खस्थापनं कृत्वा,<br>
पूर्वोक्तपीठशक्तिसहितपीठमन्वन्तां पीठपूजां विधाय,<br>
पुनर्ध्यत्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजां कुर्यात् ॥ १८ ॥<br>
अग्न्यादि चतुष्कोणमध्ये दिक्षु च ॐ देव्यै नमो हृदयाय नमः ।<br>
ॐ पद्मिन्यै नमः शिरसे स्वाहा ।<br>
ॐ विष्णुपत्न्यै नमः शिखायै वषट् ।<br>
ॐ वरदायै नमः कवचाय हुम् ।<br>
ॐ कमलरूपायै नमोऽस्त्राय फट् ।</p>
<p>ततः पूर्वादिदलेषु पूर्ववद्वलाक्यादिकाः पूजयेत् ।<br>
तद्वहिरिन्द्रादीन् वज्रादींश्च पूजएत् ।<br>
ततो धूपादिविसर्जनान्तं कर्म समापयेत् ॥ १९ ॥<br>
अस्य पुरश्चरणजपो दशलक्षः ।</p>
<p>तथा च&ndash;</p>
<p>दशलक्षं जपेन्मन्त्रं मन्त्रविद्विजितेन्द्रियः ।<br>
दशांशं जुहुयान्मन्त्री मधुराक्तेः सरोरुहैः ॥ २० ॥</p>
<p>अथ महालक्ष्मीमन्त्राः</p>
<p>तारो वाग्भवं माया रमा कामः हेसोर्जगत्प्रसूत्यै नमः ।</p>
<p>तथा च&ndash;</p>
<p>वाग्भवं शम्भुवनिता रमा मकरकेतनः ।<br>
तार्तीयञ्च जगत्पार्श्वो वह्निबीजसमुज्ज्वलः ।<br>
अर्घीशाढ्यो भृगुस्त्यैहृन्मन्त्रोऽयं द्वादशक्षरः ।<br>
महालक्ष्म्याः समुद्दिष्टस्ताराद्यः सर्वसिद्धिदः ॥ २१ ॥</p>
<p>अस्य पूजा&ndash;</p>
<p>प्रातःकृत्यादिश्रीबीजोक्तपीठन्यासान्तं विधाय ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
महालक्ष्म्यै देवतायै नमः ॥ २२ ॥<br>
ततो मूलेन करौ संशोध्य अङ्गुष्ठादिक्रमेण प्रत्येकं<br>
तारादिनमोऽन्तानि पञ्चबीजानि न्यसेत् ।<br>
ॐ ऐं नमः, ॐ ह्रीं नमः, ॐ श्रीं नमः, ॐ क्लीं नमः, ॐ हेसो<br>
नमः, ॐ जगत्प्रसूत्यैनमः ।<br>
इति करतले ।<br>
ततो मस्तकादिचरणं यावन्मूलेन व्यापकं कुर्यात् ।<br>
ततो मूर्द्धास्यहृदयगुह्यपादेषु पञ्चबीजानि न्यसेत् ।<br>
शेषाक्षराणि हृदये सप्तधातुषु ।</p>
<p>तथा च निबन्धे&ndash;</p>
<p>हस्तौ संशोध्य मूलेन तारादिहृदयान्तकम् ।<br>
बीजानां पञ्चकं न्यस्येदङ्गुलिषु यथाक्रमम् ।<br>
मन्त्रशेषं न्यसेन्मत्री तलयोरुभयोरपि ।<br>
मूर्द्धादिचरणं यावन्मूलेन व्यापकं न्यसेत् ।<br>
मूर्द्धास्यवक्षोगुह्याङ्घ्रौ पञ्चबीजानि विन्यसेत् ।<br>
शेषान्न्यसेत्सप्तवर्णान् हृदये सप्तधातुषु ॥ २३ ॥</p>
<p>ततः कराङ्गन्यासौ&ndash;</p>
<p>ऐं ज्ञानाय अङ्गुष्ठाभ्यां नमः ।<br>
ह्रीम् ऐश्वर्याय तर्जनीभ्या स्वाहा ।<br>
श्रीं शक्तये मध्यमाभ्यां वषट ।<br>
क्लीं बलाय अनामिकाभ्यां हुम् ।<br>
हेसोः वीर्याय कनिष्ठाभ्यां वौषट ।<br>
जगत्प्रसूत्यै नमस्तेजसे करतलपृष्ठभ्यां फट ।<br>
एवं हृदयादिषु ।</p>
<p>तथा च निबन्धे&ndash;</p>
<p>अङ्गानि पञ्चभिर्बीजैरस्त्रं शेषाक्षरैर्भवेत् ।<br>
ज्ञनैश्वर्यादिभिर्युक्तैश्चतुर्थ्यन्तै सजातिभिः ।<br>
ज्ञानमैश्वर्यशक्ती च बलवीर्ये सतेजसी ।<br>
ज्ञानैश्वर्यादयः प्रोक्ताः षट्क्रमादङ्गदेवताः ॥ २४ ॥</p>
<p>ततो ध्यानम्&ndash;</p>
<p>बालार्कद्युतिमिन्दुखण्डविलसत्कोटीरहारोज्ज्वलां<br>
रत्नाकल्पविभूषितां कुचनतां शालेः करैर्मञ्जरीम् ।<br>
पद्मं कौस्तुभरत्नमप्यविरतं संविभ्रतीं सस्मितां,<br>
फुल्लाम्भोजविलोचनत्रययुतां ध्यायेत् परामम्बिकाम् ॥ विस्तरेण<br>
तु ध्यानं शारदायां द्रष्टव्यम् ।<br>
इति ध्यात्वा मानसैः सम्पूज्य शङ्खस्थापनं कुर्यात् ॥ २५ ॥ ततः<br>
श्रीबीजोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>देव्या दक्षिणे शङ्करनन्दनाय नमः, एवं वामे पुष्पधन्वने,<br>
अग्न्यादिकोणेषु मध्ये दिक्षु च ऐं ज्ञानाय हृदयाय नमः<br>
इत्यादिना पूजयेत् ।</p>
<p>तथा च शारदायाम्&ndash;</p>
<p>पूजयेद्दक्षिणे पार्श्वे देव्याः शङ्करनन्दनम् ।<br>
अन्यतः पुष्पधन्वानं पुष्पाञ्जलिकरं यजेत् ।<br>
अङ्गानि पूर्वमुक्तेषु स्थानेषु विधिवद्यजेत् ।<br>
पत्रेषु पूर्वादि ॐ उमायै नमः, एवं श्रियै सरस्वत्यै दुर्गायै<br>
धरण्यै गायत्र्यै देव्यै उषायै ।<br>
दक्षिणे जह्नसुतायै, वामे सूर्यसुतायै, पुर्नदक्षिणे ॐ<br>
शङ्खनिधये, पुनर्वामे ॐ पद्मनिधये, पश्चिमे धृतातपत्रं<br>
वरुणं पूजयेत् ।</p>
<p>यथा&ndash;</p>
<p>उमाद्याः पत्रमध्यस्थाः शक्तीरष्टौ यजेत् क्रमात् ।<br>
अथोमा श्री सरस्वत्यै दुर्गाधरणीसंयुता ॥<br>
गायत्री देव्युषा चेति पद्महस्ताः सुशोभनाः ।<br>
तद्बाह्ये द्वादशराशीन् नवग्रहान् प्रत्येकेन यजेत् ।<br>
तद्वाह्ये अष्टौ गजान् ऐरावत-<br>
पुण्डरीकवामनकुमुदाञ्जनपुष्पदन्तसार्वभौमसुप्रतीकान्<br>
पूजयेत् ।</p>
<p>तथा च निबन्धे&ndash;</p>
<p>जह्नुसूर्यसुते पूज्ये पादप्रक्षालनोद्यते ।<br>
शङ्खपद्मनिधी पूज्यौ पार्श्वयोर्धृतचामरौ ॥<br>
धृतातत्रवरुणं पूजयेत् पश्चिमे ततः ।<br>
सम्पूज्य राशीन् परितो यजेदथ नवग्रहान् ।<br>
अर्चयेद्दिग्गजान् दिक्षु चतुर्दन्तविभूषितान् ।<br>
ऐरावतः पुण्डरीको वा नमः कुमुदोऽञ्जनः ॥<br>
पुष्पदन्तः सार्वभौमः सुप्रतीकश्च ते क्रमात् ।<br>
तत इन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ २६ ॥<br>
अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>भानुलक्षं जपेन्मन्त्रं दशांशं जुहुयाद्यधृतैः ।<br>
जुहुयात् श्रीफलैः पद्मैः प्रत्येकमयुतद्वयम् ॥<br>
तर्पयेत् सलिलैः शुद्धैः सुगन्धैरयुतद्वयम् ।<br>
अयुतद्वयमिति वाचनिकव्यवस्था ॥ २७ ॥</p>
<p>मन्त्रान्तरम्&ndash;</p>
<p>शम्भूपत्नी श्रिया रुद्धा कमो भगवती मही ।<br>
ब्रह्मादित्यौ धरा दीर्घा लक्ष्म्यादिर्भगवान्मरुत् ॥<br>
प्रसीदयुगलं भूयः श्रीरुद्धा भुवनेश्वरी ।<br>
महालक्ष्मि नमोऽन्तः स्यात् प्रणवादिरयं मनुः ।<br>
महीलकारः, भगवती एकारवती, ब्रह्मा ककारः, आदित्यो मकारः,<br>
धरा लकारः, दीर्घा आकारयुक्ता, लक्ष्म्यादिर्लकारः, मरुत्<br>
यकार एकारयुक्तः, ॥ २० ॥</p>
<p>अस्य पूजा&ndash;</p>
<p>प्रातःकृत्यादिपूर्वोक्त ऋष्यादिन्यासान्तं विधाय कराङ्गन्यासौ<br>
कुर्यात् ।<br>
श्रीं ह्रीं श्रीं कमले श्रीं ह्रीं श्रीम् अङ्गुष्ठाभ्यां<br>
नमः ।<br>
एवं श्रीं ह्रीं श्रीं कमलालये श्रीं ह्रीं श्रीं तर्जनीभ्यां<br>
स्वाहा ।<br>
श्रीं ह्रीं श्रीं प्रसीद श्रीं ह्रीं श्रीं मध्यमाभ्यां<br>
वषट् ।<br>
श्रीं ह्रीं श्रीं प्रसीद श्रीं ह्रीं श्रीम् अनामिकाभ्यां हुम् ।<br>
श्रीं ह्रीं श्रीं महालक्ष्मि श्रीं ह्रीं श्रीं कनिष्ठाभ्यां<br>
वौषट् ।<br>
श्रीं ह्रीं श्रीं नमः श्रीं ह्रीं श्रीम् अस्त्राय फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>कमले हृदयं प्रोक्तं शिरः स्यात्कमलालये ।<br>
शिखा प्रसीद तेनैव कवचं चतुरक्षरैः ।<br>
अस्त्रमेतैः पदैः कुर्यात्रिबीजपुटितैः पृथक् ॥ २९ ॥</p>
<p>ततो ध्यानम्&ndash;</p>
<p>सिन्दूरारुणकान्तिमब्जवसतिं सौन्दर्यवारां निधिं,<br>
कोटीराङ्गदहारकुण्डलकटीसूत्रादिभिर्भूषिताम् ।<br>
हस्ताब्जैर्वसुपात्रमब्जयुगलादर्शौवहन्तीं परामावीतां<br>
परिचारिकाभिरनिशं ध्यायेत्प्रियां शार्ङ्गिणः ॥</p>
<p>एवं ध्यात्वा मानसैः सम्पूज्य शङ्खस्थानं कुर्यात् ॥ ३० ॥</p>
<p>पूर्ववत्पीठपूजां विधाय, पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेषु अग्न्यादिकोणे मध्ये दिक्षु च श्रीं ह्रीं श्रीं कमले<br>
श्रीं ह्रीं श्रीं हृदयाय नमः इत्यादिना पूजयेत् ।<br>
दलमूले पूर्वादि ॐ श्रीधराय नमः एवं हृषिकेशाय<br>
वैकुण्ठाय विश्वरूपाय वासुदेवाय सङ्कर्षणाय प्रद्युम्नाय<br>
अनिरुद्धाय ।<br>
दलमध्ये भारत्यै पार्वत्यै चान्द्र्यं शच्यै दमकाय सलिलाय<br>
गुग्गुलवे कुरुण्टकाय ।</p>
<p>दलाग्रेषु&ndash;</p>
<p>अनुरागं विसंवादं विजयं वल्लभं मदम् ।<br>
हर्ष वलं तेज इति महालक्ष्मीबाणान्यजेत् ।</p>
<p>वाक्यन्तु&ndash;</p>
<p>अनुरागाय महालक्ष्मीबाणाय नमः एवं क्रमेण पूजयेत् ॥ ३१ ॥</p>
<p>तथा च निबन्धे&ndash;</p>
<p>दलाग्रेष्वर्चयेद्वाणान्महालक्ष्म्या क्रमादमून् ।<br>
तद्बहिरिन्द्रादीन्वज्रादींश्च पूजयेत् ॥<br>
ततो धूपादिविसर्जनान्तं कर्म समापयेत् ॥ ३१क ॥<br>
अस्य पुरश्चरणं लक्षजपः ॥</p>
<p>तथा च&ndash;</p>
<p>लक्ष जपेत्फलैर्विल्वैर्जुहुयान्मधुरोक्षितैः ।<br>
दशांशं संस्कृते वह्नौ प्राक्प्रोक्तेनैव वर्त्मना ॥ ३२ ॥</p>
<p>अथ सूर्यमन्त्राः ।</p>
<p>तारो घृणिर्भृगुः पश्चाद्वामकर्णविभूषितः ।<br>
वह्न्यासनो मरुच्छेषः सनेत्रोऽद्रिस्त्य पश्चिमः ॥<br>
अष्टाक्षरो मनुः प्रोक्तो भानोरभिमतप्रदः ॥ ३३ ॥</p>
<p>अस्य पूजा&ndash;</p>
<p>सामान्यपूजापद्धत्युक्त प्रातःकृत्यादिप्राणायामान्तं<br>
विधाय पीठन्यासं कुर्यात् ।</p>
<p>तत्र विशेषः&ndash;</p>
<p>स्वहृदयस्य पूर्वादिदिक्षु मध्ये च प्रभूतं विमलं सारं<br>
समाराध्यं परमसुखं विन्यस्य आधारशक्त्यादि अं<br>
सूर्यमण्डलाय द्वादशकलात्मने नमः इत्यन्तं न्यसेत् ।</p>
<p>तथा च निबन्धे&ndash;</p>
<p>पीठे कॢप्ते प्रथमं दिक्षु मध्ये च संयजेत् ।<br>
प्रभूतं विमलं सारं समाराध्यमनन्तरम् ।<br>
परमादिसुखं पीठं स्वविद्यान्तं प्रकल्पयेत् ।<br>
ततः केशरेषु मध्ये च रां दीप्तायै नमः, रीं सूक्ष्मायै<br>
नमः, रूपं जयायै, रें भद्रायै, रैं विभूत्यै, रों<br>
विमलायै, रौम् अमोघायै, रं विद्युतायै, रः सर्वतोमुख्यै नमः<br>
।</p>
<p>तदुक्तं निबन्धे&ndash;</p>
<p>दीप्ता सूक्ष्मा जया भद्रा विभूतिर्विमला पुनः ।<br>
अमोघा विद्युता सर्वतोमुखी पीठशक्तयः ।<br>
दीप्तदीपशिखाकारा बीजन्यासं विद्युः क्रमात् ।<br>
अक्लीवह्रस्वत्रितयस्वरान्विन्द्वग्निसंयुतान् ॥ तदुपरि ॐ<br>
ब्रह्मविष्णुशिवात्मकाय सौराय योगपीठाय नमः ।</p>
<p>तथा च शारदायाम्&ndash;</p>
<p>वदेत्पदं चतुर्थ्यन्तं ब्रह्मविष्णु शिवात्मकम् ।<br>
सौराय योगपीठाय नमः पदमनन्तरम् ॥<br>
पीठमन्त्रोऽयमाख्यातो दिनेशस्य जगत्पतेः ॥ ३४ ॥</p>
<p>ततः ऋष्यादिन्यासः&ndash;</p>
<p>शिरसि देवभाग-ऋषये नमः, मुखे गायत्रीच्छन्दसे नमः, हृदि<br>
आदित्याय देवतायै नमः ।</p>
<p>तथा च निबन्धे&ndash;</p>
<p>देवभागो मुनिःप्रोक्तो गायत्रीच्छन्द ईरितम् ।<br>
आदित्यो देवता प्रोक्तो दृष्टादृष्टफलप्रदः ॥ ३५ ॥</p>
<p>रामार्चनचन्द्रिकायाम्&ndash;</p>
<p>तारं बीजमिति प्रोक्तं यः शक्तिः समुदाहृतः ।<br>
चैतन्मन्त्रस्य भार्गव-ऋषिः ॥</p>
<p>तदुक्तं रामार्चनचन्द्रिकायाम्&ndash;</p>
<p>भार्गववोऽस्य मुनिः प्रोक्ता गायत्री देवता मनोः ।<br>
इत्यादि ।</p>
<p>ततः कराङ्गन्यासः&ndash;</p>
<p>सत्याय तेजोज्वालामणे हुं फट् स्वाहा अङ्गुष्ठाभ्यां नमः ।<br>
ब्रह्मणे तेजोज्वालामणे हुं फट् स्वाहा तर्जनीभ्यां स्वाहा ।<br>
विष्णवेतेजोज्वालामणे हुं फट् स्वाहा मध्यमाभ्यां वषट् ।<br>
रुद्राय तेजोज्वालामणे हुं फट् स्वाहा अनामिकाभ्यां हुम् ।<br>
अग्नये तेजोज्वालामणे हुं फट् स्वाहा कनिष्ठाभ्यां वौषट् ।<br>
सर्वाय तेजोज्वालामणे हुं फट् स्वाहा करतलपृष्ठाभ्यां फट्<br>
।<br>
एवं हृदयादिषु ॥ ३६ ॥</p>
<p>तथा च शारदायाम्&ndash;</p>
<p>सत्याय हृदयं प्रोक्तं ब्रह्मणे शिर ईरितम् ।<br>
विष्णवे स्याच्छिखा वर्म रुद्राय परीकीर्तितम् ।<br>
अग्नयेनेत्रमाख्यातं सर्वाया स्त्रमुदाहृतम् तेजोज्वालामणे हुं<br>
फट् द्विठान्ताः पृथगीरिताः ॥ ३७ ॥</p>
<p>ततो मूर्तिन्यासः</p>
<p>यथा&ndash;</p>
<p>शिरसि ॐ आत्यिया नमः, एवं मुखे एं रवये, हृदये उं भानवे,<br>
गुह्ये इं भास्कराय, चरणयोः अं सूर्याय ॥ ३८ ॥</p>
<p>तथा च निबन्धे&ndash;</p>
<p>आदित्यं विन्यसेन्मूर्ध्निरविञ्च मुखतो न्यसेत् ।<br>
हृदये भानुनामानं भास्करं गुह्यदेशतः ॥<br>
सूर्यञ्चरणयोर्न्यसेत् ।<br>
ह्रस्वैः सत्यादिपञ्चभिः ।</p>
<p>ततो मन्त्रन्यासः&ndash;</p>
<p>शरसि ॐ ॐ नमः, मुखे ॐ घृ नमः ।<br>
कण्ठे ॐ णि नमः, हृदये ॐ सू नमः, कुक्षौ ॐ र्य्य नमः, नाभौ<br>
ॐ आ नमः ।<br>
लिङ्गे ॐ दि नमः, पादयोः ॐ त्य नमः ।</p>
<p>तथा च निबन्धे&ndash;</p>
<p>मूर्द्धास्य कण्ठहृदयकुक्षिनाभिध्वजाङ्घ्रिषु ।<br>
मन्त्रवर्णान् न्यसेदष्टौ प्रत्येकं प्रणवादिना ॥ ३९ ॥</p>
<p>ततो ध्यानम्&ndash;</p>
<p>रक्ताब्जयुग्माभयदानहस्तं, केयूरहाराङ्गदकुण्डलाढ्यम् ।<br>
माणिक्यमौलिं दिननाथमीडे वन्धूककान्तिं विलसत्त्रिनेत्रम् ॥ ४०<br>
॥</p>
<p>एवं ध्यात्वा मानसोपचारैः सम्पूज्य अर्घ्यस्थापनं कुर्यात् ॥<br>
४१ ॥<br>
ततो गुरुपङ्क्तिपूजां कृत्वा पीठपूजां कुर्यात् ।<br>
ॐ खं खखोल्काय नमः इति मूर्तिं परिकल्प्य पुनर्ध्यात्वा<br>
आवाहनादिपञ्चपुष्पञ्जलिदानपर्यन्तं विधाय<br>
आवरणपूजामारभेत ।</p>
<p>तथा च निबन्धे&ndash;</p>
<p>तारादि खं खखोल्काय मनुना मूर्तिकल्पना ।<br>
साक्षिणं सर्वलोकानां तस्यामावाह्य पूजयेत् ॥<br>
केशरेषु अग्न्यादिकोणे मध्ये दिक्षु च ॐ सत्याय तेजोज्वालामणे हुं<br>
फट् स्वाहा हृदयाय नमः ।<br>
एवं ॐ ब्रह्मणे तेजोज्वालामणे हुं फट् स्वाहा हृदयाय नमः ।<br>
एवं ॐ ब्रह्मणे तेजोज्वालामणे हुं फट् स्वाहा शिरसे स्वाहा ।<br>
ॐ विष्णवे तेजोज्वालामणे हुं फट् स्वाहा शिखायै वषट् ।<br>
ॐ रुद्राय तेजोज्वालामणे हुं फट् स्वाहा कवचाय हुम् ।<br>
ॐ अग्नये तेजोज्वालामने हुं फट् स्वाहा नेत्रत्रयाय वौषट् ।<br>
ॐ सर्वाय तेजोज्वालामणे हुं फट् स्वाहा अस्त्राय फट् ।<br>
दिक्पत्रेषु पूर्वादि ॐ आदित्याय नमः, एवम् एं रवये उं भानवे<br>
इं भास्कराय ।<br>
विदिक्पत्रेषु ऊम् ऊषायै, पं प्रज्ञायै, पं प्रभायै, सं<br>
सन्ध्यायै ।</p>
<p>तथा च निबन्धे&ndash;</p>
<p>अङ्गानि पूजयेदादौ दिक्पत्रेष्वर्कमूर्तयः ।<br>
आदित्याद्याश्चतस्रोऽर्च्याः शक्तयः कोणपत्रगाः ॥<br>
स्वस्वनामादिवर्णाः स्युस्तासां वीजान्यनुक्रमात् ।<br>
ऊषा प्रज्ञा प्रभा सन्ध्या शक्तयः परिकीर्तिताः ॥<br>
ततः पत्राग्रेयु ब्राह्म्याद्याः सम्पूज्य पुरतोऽरुणमर्चयेत् ।</p>
<p>तथा च शारदायाम्&ndash;</p>
<p>पत्राग्रस्था ब्राह्म्याद्याः पुरतोऽरुणमर्चयेत् ।<br>
तद्बाह्ये पूर्वादि चन्द्रादीन् पूजयेत् ।<br>
ॐ चन्द्राय नमः, एवं मङ्गलाय बुधाय वृहस्पतये शुक्राय<br>
शनैश्चराय राहवे केतवे ।</p>
<p>तथा च शारदायाम्&ndash;</p>
<p>चन्द्रादीन् पूजयेत् पश्चाद्ग्रहानष्टौ ततो बहिः ।<br>
तत इन्द्रादीन् वज्रादींश्च सम्पूज्य धूपादिविसर्जनान्तं कर्म<br>
समापयेत् ॥ ४२ ॥<br>
अस्य पुरश्चरणमष्टलक्षजपः ।</p>
<p>तथा च&ndash;</p>
<p>वसुलक्ष जपेन्मन्त्रं समिद्भिः क्षीरशाखिनाम् ।<br>
तत्सहस्रं प्रजुहुयात् क्षीराक्ताभिर्जितेन्द्रियः ॥<br>
अत्रापि वाचनिक एवाष्टसहस्रहोमः ॥ ४३ ॥</p>
<p>मन्त्रान्तरम्</p>
<p>आकाशमग्निदीर्घेन्दुसंयुतं भुवनेश्वरी ।<br>
सर्गान्वितो भृगुर्भानोस्त्र्यक्षरोऽयं समीरितः ॥ ४४ ॥</p>
<p>अस्य पूजा&ndash;</p>
<p>प्रातःकृत्यादिपूर्वमन्त्रोक्त पीठन्यासं विधाय पूर्वमन्त्रोक्त-<br>
ऋष्यादिन्यासं कुर्यात् ॥ ४५ ॥</p>
<p>ततो मन्त्रन्यासः&ndash;</p>
<p>आधारादिपादपर्यन्तं ह्रां नमः ।<br>
कण्ठादाधारपर्यन्तं ह्रीं नमः ।<br>
मूर्द्धादिकण्ठपर्यन्तं सः नमः ।</p>
<p>शारदायाम्&ndash;</p>
<p>आधारादिपदाग्रान्तं कण्ठदाधारकावधि<br>
मूर्द्धादिकण्ठपर्यन्तं क्रमाद्वीजत्रयं न्यसेत् ॥ ४६ ॥</p>
<p>ततः कराङ्गन्यासौ&ndash;</p>
<p>ह्राम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
ह्रूं मध्यमाभ्यां वषट् ।<br>
ह्रैम् अनामिकाभ्यां हुम् ।<br>
ह्रौं कनिष्ठाभ्यां वौषट् ।<br>
ह्रः करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>षड्दीर्घयुक्तमध्येन बीजेनाङ्गादिकल्पना ॥ ४७ ॥</p>
<p>ततो ध्यानम्&ndash;</p>
<p>रक्ताम्बुजासनमशेषगुणैकसिन्धुं, भानुं<br>
समस्तजगतामधिपं भजामि ।<br>
पद्मद्वयाभयवरान्दधतं<br>
कराब्जैर्माणिक्यमौलिमरुणाङ्गरुचिं त्रिनेत्रम् ॥<br>
इति ध्यात्वा मानसैः सम्पूज्य अर्घ्यस्थापनं कुर्यात् ।<br>
ततः पूर्वोक्तक्रमेण पीठपूजां विधाय मूलमन्त्रेण मूर्तिं<br>
सङ्कल्प्य पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजां कुर्यात् ।<br>
अग्निनिर्-ऋति-वायव्यीशानकोणेषु मध्ये दिक्षु च ह्रां हृदयाय<br>
नमः इत्यादिना पूजयेत् ।<br>
पत्रेषु चन्द्रादीन्पूर्ववत्पूजयेत् ॥<br>
तत इन्द्रादीन्वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ४९ ॥<br>
अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>भानुलक्षं जपेन्मन्त्रमाज्येन च दशांशतः ।<br>
तिलैर्वा मधुरासिक्तैर्जुहुयाद्विजितेन्द्रियः ॥ ५० ॥</p>
<p>मन्त्रान्तम्</p>
<p>आकाशवह्निपवनसत्यान्तार्घीशविन्दुमत् ।<br>
मार्त्तण्डभैरवं नाम बीजमेतदुदाहृतम् ।<br>
पुटितं विम्बबीजेन सर्वकामफलप्रदम् ॥ ५१॥</p>
<p>विम्बबीजमाह तन्त्रे&ndash;</p>
<p>टान्तं दहननेत्रेन्दुसहितं तदुदाहृतम् ॥ ५२ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि पूर्वमन्त्रोक्त पीठन्यासान्तं कर्म विधाय<br>
पूर्ववत्-ऋष्यादिन्यासं कुर्यात् ॥ ५३ ॥</p>
<p>ततो मूर्तिन्यासः&ndash;</p>
<p>ठ्रं सूर्याय नमो।आङ्गुष्ठयोः ।<br>
ठ्रिं भास्काराय नमस्तर्जन्योः ।<br>
ठ्रुं भानवे नमो मध्यमयोः ।<br>
ठ्रें रवये नमोऽनामिकयोः ।<br>
ठ्रों दिवाकराय नमः कनिष्ठयोः ।<br>
ततः शिरसि वदने हृदये पादेषुतान् तत्तद्वीजादिकान् न्यसेत् ।</p>
<p>तथा च निबन्धे&ndash;</p>
<p>पञ्चह्रस्वाढ्य बीजेन पञ्चमूर्तीः प्रविन्यसेत् ।<br>
अङ्गुष्ठादिकनिष्ठान्तमङ्गुलीषु क्रमादिमाः ॥<br>
सूर्यस्तु भास्करो भानुस्ततो रविर्दिवाकरौ ।<br>
शिरोवदनहृद्गुह्य पाददेशेषुतान् पुनः ॥</p>
<p>ततः कराङ्गन्यासः&ndash;</p>
<p>ठ्राम् अङ्गुष्ठाभ्यां नमः ।<br>
ठ्रीं तर्जनीभ्यां स्वाहा ।<br>
ठ्रूं मध्यमाभ्यां वषट् ।<br>
ठ्रैम् अनामिकाभ्यां हुम् ।<br>
ठ्रौं कनिष्ठाभ्यां वौषट् ।<br>
ठ्रः करतलपृष्ठाभ्यां फट् ।<br>
एवं ठ्रां हृदयाय नमः इत्यादि ॥</p>
<p>तथा च निबन्धे&ndash;</p>
<p>व्यापकं मूलबीजेन कुर्वीत तदन्तरम् ॥ ५४ ॥</p>
<p>ततो धायनम्&ndash;</p>
<p>हेमाम्भोज प्रवालप्रतिमनिजरुचिञ्चारुखट्टाङ्ग चापौ चक्रं<br>
शक्तिं सपाशं सृणुमतिरुचिरामक्षमालां कपालम् ।<br>
हस्ताम्भोजैर्दधानं त्रियनयनविलसद्वेदवक्त्राभिरामं,<br>
मार्त्तण्डं वल्लभार्द्ध मणिमयमुकुटं हारदीप्तं<br>
भजामः ॥<br>
एवं ध्यात्वा मानसैः सम्पूज्य अर्घ्यस्थापनं कुर्यात् ॥ ५५ ॥<br>
ततः पूर्वोक्तक्रमेण पीठमन्वन्तं सम्पूज्य पूर्वादिषु<br>
कर्णिकायां ॐ ऊषायै नमः ।<br>
एवं प्रज्ञायै प्रभायै सन्ध्यायै इति सम्पूज्य मूर्ति मूलेन<br>
कल्पयेत् ।<br>
ततः पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
कर्म विधाय आवरणपूजामारभेत् ।</p>
<p>तथा च निबन्धे&ndash;</p>
<p>पीठे दिप्तादिभिर्युक्ते कर्णिकायामुषादिकाः ।<br>
पूर्वादिदिक्षु सम्पूज्य मूर्ति मूलेन कल्पयेत् ।<br>
ततः पूर्वादि दिक्षु सूर्यं भास्करं भानुं रविञ्च पूजयेत् ।<br>
कोणेषु दिवाकरम् ।<br>
ततोऽग्निनिर्-ऋतिवायव्यीशानकोणेषु ठ्रां हृदयाय नमः इत्यादि ।<br>
ईशाने ठ्रौं नेत्रत्रयाय वौषट् ।</p>
<p>शारदायाम्&ndash;</p>
<p>सूर्यादीन् चतुरो दिक्षु विदिक्ष्वन्यं समर्चयेत् ।<br>
अङ्गपूजा यथा पूर्वं नेत्रमीशादिदिग्गतमिति ।<br>
ततः पूर्ववच्चन्द्रादि अष्टग्रहान् सम्पूज्य भूगृहेषु लोकपालान्<br>
पूजयेत् ।</p>
<p>तथा च निबन्धे&ndash;</p>
<p>ग्रहानष्टौ तथा वाये लोकपालांस्ततः परम् ।<br>
ततो धूपादिविसर्जनान्तं कर्म समापयेत् ॥ ५६ ॥<br>
अस्य पुरश्चरणजपो लक्षत्रयसङ्ख्यः ।<br>
त्रिमधुरोपेतैः पद्मैर्दशांशहोमः ।</p>
<p>तथा च&ndash;</p>
<p>लक्षत्रयं जपेन्मन्त्रं विम्बबीजपुटीकृतम् ।<br>
दक्षांशं कमलैः फुल्लैर्जुहुयान्मधुरोक्षितैः ॥ ५७ ॥<br>
इमं मन्त्रं जपेन्मर्त्त्यः कान्तिं पुत्रान् धनं द्युतिम् ।<br>
वाक्सिद्धिमतुलां लक्ष्मीं सौभाग्यमपि साधयेत् ॥ ५८ ॥</p>
<p>अथ अजपामन्त्रः</p>
<p>वियदर्द्धेन्दुललितं तदादिः सर्गसंयुतः ।<br>
अजपाख्यो मनुः प्रोक्तो द्व्यक्षरः सुरपादपः ॥ ५९ ॥</p>
<p>अस्य पूजा&ndash;</p>
<p>प्रातःकृत्यादि पूर्वोक्तपीठमन्वन्तं समाप्य ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः ।<br>
मुखे गायत्रीच्छन्दसे नमः ।<br>
हृदि श्रीगिरिजापतये देवतायै नमः ।</p>
<p>तथा च निबन्धे&ndash;</p>
<p>ऋषिर्ब्रह्मा स्मृतो देवि गायत्रीच्छन्द ईरितम् ।<br>
देवता जगतामादिः सम्प्रोक्ता गिरिजापतिः ॥ ६० ॥</p>
<p>ततः कराङ्गन्तासौ&ndash;</p>
<p>ह्साम् अङ्गुष्ठाभ्यां नमः इत्यादि ।<br>
एवं हृदयादिषु ।</p>
<p>तथा च निबन्धे&ndash;</p>
<p>ह्सां षड्दीर्घयुक्तेन कुर्यादङ्गक्रियां मनोः ॥ ६१ ॥</p>
<p>ततो ध्यानम्&ndash;</p>
<p>उद्यद्भानुस्फुरिततडिदाकारमर्द्धाम्बिकेशं, पाशाभीतिं<br>
वरदपरशुं सन्दधानं कराब्जैः ।<br>
दिव्याकल्पैर्नवमणिमयैः शोभितं विश्वमूलं, सौम्याग्नेयं<br>
वपुरवतु वश्चन्द्रचूडं त्रिनेत्रम् ॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा,<br>
पूर्वोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
अग्निनिर्-ऋतिवायव्यीशानकोणेषु मध्ये दिक्षु च ह्सां हृदयाय<br>
नमः इत्यादिना पूजयेत् ।<br>
दिग्दलेषु ऋतं वरं वसुं नरं वरं विदिग्दलेषु ऋतजा गोजा-<br>
अब्जद्रिजा पूजयेत् ।</p>
<p>तथा च निबन्धे&ndash;</p>
<p>ऋतं वसुं नरवरौ दिग्दलेषु विदिक्ष्वथ ।<br>
अर्चयेत् ऋतजां गोजामब्जाख्यामद्रिजां पुनः ।<br>
तद्वाह्ये इन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ६२ ॥<br>
अस्य पुरश्चरणं द्वादशलक्षजपः ।<br>
घृतयुक्तपायसेन दशांशहोमः ।</p>
<p>तथा च&ndash;</p>
<p>भानुलक्षं जपेन्मन्त्रं पायसेन ससर्पिषा ।<br>
दशांशं जुहुयान्मन्त्री ततः सिद्धो भवेन्नरः ॥ ६३ ॥</p>
<p>अथ विष्णुमन्त्राः</p>
<p>अथ वक्ष्ये महान्त्रान् विष्णोः सर्वसमृद्धिदान् ।<br>
यस्य संस्मरणात् सन्तो भावाब्धे पारमाश्रिताः ॥ ६४ ॥<br>
तारं नमः पदं ब्रूयान्नरौ दीर्घसमन्वितौ ।<br>
पावनो नाम मन्त्रोऽयं प्रोक्तो वस्वक्षरः परः ॥ ६५ ॥</p>
<p>अस्य पूजा-प्रयोगः&ndash;</p>
<p>प्रातःकृत्यादिस्नानान्तं कर्म कृत्वा पूजामण्डपमागत्य<br>
वैष्णवाचमनं कुर्यात् ॥ ६६ ॥</p>
<p>तद्यथा गौतमीये&ndash;</p>
<p>केशवाद्यैस्त्रिभिः पीत्वा द्वाभ्यां प्रक्षालयेत् करौ ।<br>
द्वाभ्यामोष्ठौ च सम्मृज्य द्वाभ्यां मृज्यान्मुखः ततः ।<br>
एकेन हस्तं प्रक्षाल्य पादावपि तथैकतः ।<br>
सम्प्रोक्ष्यैकेन मूर्द्धानं ततः सङ्कर्षणादिभिः ।<br>
आस्यनासाक्षिकर्णांश्च नाभ्युरस्कं भुजौ क्रमात् ।<br>
स्पृशेदेवं भवेदाचमनन्तु वैष्णवान्वये ।<br>
एवमाचमनं कृत्वा साक्षान्नारायणो भवेत् ॥ ६७ ॥ केशवादयस्तु<br>
केशव नारायण-माधव-गोविन्द-विष्णु मधुसूदन-<br>
त्रिविक्रमवामन-श्रीधर-हृषीकेशपद्मनाभ-दामोदर-<br>
सङ्कर्षण-वासुदेव-प्रद्युम्नानिरुद्धपुरुषोत्तम-अधोक्षज-<br>
नृसिंह-अच्युत-जनार्दन-उपेन्द्र-हरि-विष्णवः ।<br>
वाक ॐ केशवाय नमः इत्यादि ।</p>
<p>तथा च&ndash;</p>
<p>सचतुर्थीनमोऽन्तैश्च नामभिर्विन्यसेत् सुधीः ॥ ६८ ॥<br>
ततः सामान्यार्घ्यादि-मातृकान्यासान्तं कर्म विधाय<br>
केशवकीर्त्त्यादिन्यासं कुर्यात् ।</p>
<p>अस्य ऋष्यादिन्यासः&ndash;</p>
<p>शिरसि प्रजापतये ऋषये नमः ।<br>
मुखे गायत्रीच्छन्दसे नमः ।<br>
हृदि अर्द्धलक्ष्मीहरये देवतायै नमः ॥ ६९ ॥</p>
<p>ततः कराङ्गन्यासौ&ndash;</p>
<p>श्रीम् अङ्गुष्ठाभ्यां नमः इत्यादि ।<br>
एवं हृदयादिषु ।</p>
<p>तथा च गौतमीये&ndash;</p>
<p>ऋषिः प्रजापतिशच्छन्दो गयात्री देवता पुनः ।<br>
अर्द्धलक्ष्मीहरिः प्रोक्तः श्रीबीजेन षडङ्गकम् ॥ ७० ॥</p>
<p>ततो ध्यानम्&ndash;</p>
<p>उद्यत्-प्रद्योतनशतरुचिं तप्तहेमावदाभं पार्श्वद्वन्द्वे<br>
जलधिसुतया विश्वधात्र्या च जुष्टम ।<br>
नानारत्नोल्लसितविविधाकल्पमापीतवस्त्रं, विष्णुं वन्दे<br>
दरकमलकौमोदकी चक्र पाणिम् ॥</p>
<p>एवं ध्यात्वा न्यसेत् ।</p>
<p>तथा च क्रमदीपिकायाम्&ndash;</p>
<p>वर्णानुक्त्वा सार्द्धञ्चन्द्रान् पुरस्तात् इत्यादि दर्शनात्सर्वत्र<br>
सानुस्वारः ॥ ७१ ॥<br>
अं केशवाय कीर्त्त्यै नमो ललाटे आं नारायणाय कान्त्यै नमो<br>
मुखे ।<br>
इं माधवाय तुष्ट्यै नमो दक्षनेत्रे ।<br>
ईं गोविन्दाय पुष्ट्यै नमो वामनेत्रे ।<br>
सर्वत्र एवम् उं विष्णवे धृत्यै दक्षकर्ण ।<br>
ऊं मधुसूदनाय शान्त्यै वामकर्णे ।<br>
ऋं त्रिविक्रमाय क्रियायै दक्षनासापुटे ।<br>
ॠं वामनाय दयायै वामनासापुते ।<br>
ऌं श्रीधराय मेधायै दक्षगण्डे ।<br>
ॡं हृषीकेशाय हर्षायै वामगण्डे ।<br>
एं पद्मनाभाय श्रद्धायै ओष्ठे ।<br>
एं दामोदराय लज्जायै अधरे ।<br>
ॐ वासुदेवाय लक्ष्म्यै ऊर्ध्वदन्तपङ्क्तौम् ।<br>
औं सङ्कर्षणाय सरस्वत्यै अधोदन्तपङ्क्तौ ।<br>
अं प्रद्युम्नाय प्रीत्यै मस्तके ।<br>
अः अनिरुद्धाय रत्यै मुखे ।<br>
कं चक्रिणे जयायै ।<br>
खं गदिने दुर्गायै, गं शार्ङ्गिणे प्रभायै, घं खड्गिने<br>
सत्यायै, ङं शङ्खिने चण्डायै, इतिदक्षकरमूलसन्ध्यग्रकेषु ।<br>
चं हलिने बाण्यै, छं मुषलिने विलासिन्यै, जं शूलिने बिजयायै,<br>
झं पाशिने विरजायै, ञम् अङ्कुशिने विश्वायै, इति<br>
वामकरमूलसन्ध्यग्रकेषु ।<br>
टं मुकुन्दाय विनदायै, ठं नन्दजाय सुनदायै, डं नन्दिने<br>
स्मृत्यै, ढं नराय ऋद्धयै, णं नरकजिते समृद्ध्यै, इति<br>
दक्षपादमूलसन्ध्यग्रकेषु ।<br>
तं हरये शुद्ध्यै, थं कृष्णाय बुद्ध्यै, दं सत्याय भक्त्यै,<br>
धं सात्त्वताय मत्यै, नं शौरये क्षमायै, इति<br>
वामपादमूलसन्ध्यग्रकेषु ।<br>
पं शूराय रमायै दक्षपार्श्वे ।<br>
फं जनार्दनाय उमायै वामपार्श्वे ।<br>
बं भुधराय क्लेदिन्यै पृष्ठे ।<br>
भं विश्वमूर्त्तये क्लिन्नायै नाभौ ।<br>
मं वैकुण्ठाय वसुदायै उदरे ।<br>
यं त्वगात्मने पुरुषोत्तमाय वसुधायै हृदि ।<br>
रम् असृगात्मने बलिने परायै दक्षांसे ।<br>
लं मांसात्मने बलानुजाय परायणायै ककुदि ।<br>
वं मेदात्मने बालाय सूक्ष्मायै वामांसे ॥<br>
शम् अस्थ्यात्मने वृषघ्नाय सन्ध्यायै हृदादिदक्षकरे ।<br>
षं मज्जात्मने वृषाय प्रज्ञायै हृदादिवामकरे ।<br>
सं शुक्रात्मने हंसाय प्रभायै हृदादिदक्षपादे ।<br>
हं प्राणात्मने वराहाय निशायै हृदादिवामपादे ।<br>
लं जीवात्मने विमलाय अमोघायै हृदाद्युदरे ।<br>
क्षं क्रोधात्मने नृसिंहाय विद्युतायै हृदादिमुखे इति ।<br>
नमः सर्वत्र ॥ ७२ ॥</p>
<p>केशवादिमाह शारदायाम्&ndash;</p>
<p>केशवनारायणमाधवगोविन्दविष्णवः ।<br>
मधुसूदनसञ्ज्ञोऽन्यः स्यात्त्रिविक्रमवामनो ।<br>
श्रीधरश्च हृषीकेशः पद्मनाभस्ततः परः ।<br>
दामोदरः वासुदेवः सङ्कर्षण इतीरितः ।<br>
प्रद्युम्नश्चानिरुद्धश्च स्वरार्णमूर्त्तयः स्मृताः ।<br>
पश्चाच्चक्री गदी शार्ङ्गी खड्गी शङ्खो हली पुनः ।<br>
मुषली शूलिसञ्ज्ञोऽन्यः पाशी स्यादङ्कुशी पुनः ।<br>
मुकुन्दो नन्दजो नन्दो नरो नरकजिद्धरिः ॥<br>
कृष्णः सत्यः सात्त्वतः स्यात्शौरिः शूरो जनार्दनः ।<br>
भूधरो विश्वमूर्तिश्च वैकुण्ठः पुरुषोत्तमः ।<br>
बली बलानुजो बालो वृषघ्नश्च वृषः पुनः ।<br>
हंसो वराहो विमलो नृसिंहो मूर्त्तयो हलाम ॥<br>
केशवाद्या इमे श्यामाः शङ्खचक्रलसत्कराः ।<br>
कीर्ति कान्तिस्तुष्टिपुष्टि धृतिः शान्तिः क्रिया दया ॥<br>
मेधा सहर्षा श्रद्धा स्याल्लज्जा लक्ष्मीः सरस्वती ।<br>
प्रीति रतिरिमाः प्रोक्ताः क्रमेण स्वरशक्तयः ॥<br>
जया दुर्गा प्रभा सत्या चण्डा वाणी विलासिनी ।<br>
विजया विरजा विश्वा विनदा सुनदा स्मृतिः ।<br>
ऋषिः समृद्धिः शुद्धिः स्याद्भुक्तिर्बुद्धिर्मति क्षमा ।<br>
रमोमा क्लेदिनी क्लिन्ना वसुदा वसुधा परा ॥<br>
तथा परायणा सूक्ष्मा सन्ध्या प्रज्ञा प्रभा निशा ।<br>
अमोघा विद्युता चेति कीर्त्त्याद्याः सर्वकामदाः ॥<br>
एताः प्रियतमाङ्गेषु निमग्नाः सस्मिताननाः ।<br>
विद्युद्दामसमाभाः स्युः पङ्कजाभयवाहवः ॥ ७३ ॥</p>
<p>गौतमीये&ndash;</p>
<p>केशवादिरयं न्यासो न्यासमात्रेण देहिनाम् ।<br>
अच्युतत्वं ददात्येव सत्यं सत्यं न संशयः ।<br>
मातृकार्णं समुच्चार्य केशवाय इति स्मरेत् ।<br>
कीर्त्त्यै च नमसा युक्तमित्यादि न्यासमाचरेत् ॥</p>
<p>आगमनकल्पद्रुमे&ndash;</p>
<p>आदिक्षान्तान्विदुयुक्तान्मातृकार्णान्यथाक्रमम् ।<br>
ङेऽन्तं देवं तथा शक्तिं पश्चान्नम इति क्रमः ।<br>
केशवाय ततः कीर्त्यै कान्त्यै नारायणाय च ॥<br>
इत्याद्यगस्त्यसंहितावचनादयं क्रमः ।<br>
न तु केशवकीर्त्तिभ्यां नमः इत्यादि ।<br>
तथा भुक्तिमिच्छता अयं न्यासः कर्त्तव्यः श्री बीजादिकः ।</p>
<p>यथा&ndash;</p>
<p>ॐ श्रीम् अं केशवाय कीर्त्त्यै नमः इत्यादि ॥ ७५ ॥</p>
<p>तथा च गौतमीये&ndash;</p>
<p>प्रणवं पूर्वमुच्चायं श्रीबीजं तदनन्तरम् ।<br>
मातृकार्णं ततो न्यस्येद्वक्ष्यामि तत्प्रकारकम् ॥ वाग्भवाद्यं<br>
न्यसेद्वाथ वागीशत्वमवाप्नुयात् ।<br>
यद्यदाद्यं न्यसेन्न्यासं तद्बीजेनाङ्ग कल्पना ।<br>
एवं प्रविन्यसेन्न्यासं लक्ष्मीबीजपुरःसरम् ।<br>
स्मृति धृतिं महालक्ष्मीं प्राप्यान्ते हरितां व्रजेत् ॥ ७६ ॥</p>
<p>ततस्तत्त्वन्यासः&ndash;</p>
<p>मादिकान्तानथार्णांश्च बीजान्येकैकशो वदेत् ।<br>
नमः परायेत्युच्चार्य ततस्तत्त्वात्मने नमः ॥<br>
इति गौतमीय दर्शनात्सर्वत्र तत्त्वपद प्रयोगः ।</p>
<p>यथा&ndash;</p>
<p>मं नमः पराय जीवतत्त्वात्मने नमः ।<br>
भं नमः पराय प्राणतत्त्वात्मने नमः ।<br>
एतद्द्वयं सर्वगात्रे ।<br>
बं नमः पराय मतितत्त्वात्मने नमः ।<br>
फं नमः परायाहङ्कारतत्त्वात्मने नमः ।<br>
पं नमः पराय मनस्तत्त्वात्मने नमः ।<br>
एतत्त्रितयं हृदि ॥</p>
<p>नं नमः पराय शब्दतत्त्वात्मने नमो मस्तके ।<br>
धं नमः पराय स्पर्शतत्त्वात्मने नमो मुखे ।<br>
दं नमः पराय रूपतत्त्वात्मने नमो हृदि ।<br>
थं नमः पराय रसतत्वात्मने नमो गुह्ये ।<br>
तं नमः पराय गन्धतत्त्वात्मने नमः पादयोः ।<br>
णं नमः पराय श्रोत्रतत्त्वात्मने नमः कर्णयोः ॥<br>
ढं नमः पराय त्वक्तत्त्वात्मने नमः त्वचि ।<br>
डं नमः पराय नेत्रतत्त्वात्मने नमो नेत्रयोः ॥<br>
ठं नमः पराय जिह्वातत्त्वात्मने नमो जिह्वायाम् ।<br>
टं नमः पराय घ्राणतत्त्वात्मने नमो घ्राणयोः ॥<br>
ञं नमः पराय वाक्तत्त्वात्मने नमो वाचि ।<br>
झं नमः पराय पाणितत्त्वात्मने नमः पाण्योः ॥<br>
जं नमः पराय पादतत्त्वात्मने नमः पादयोः ।<br>
छं नमः पराय वायुतत्त्वात्मने नमो गुह्ये ।<br>
चं नमः पराय उपस्थतत्त्वात्मने नमो लिङ्गे ।<br>
ङं नमः पराय आकाशतत्त्वात्मने नमो मूर्ध्नि ।<br>
घं नमः पराय वायुतत्त्वात्मने नमो मुखे ।<br>
गं नमः पराय तेजस्तत्त्वात्मने नमो हृदि ॥<br>
खं नमः पराय जलतत्त्वात्मने नमो लिङ्गमूले ।<br>
कं नमः पराय पृथिवीतत्त्वात्मने नमः पादयोः ॥ ७७ ॥</p>
<p>तथा च दीपिकायाम्&ndash;</p>
<p>इत्युच्युतीकृततनुर्विदधीत तत्त्वन्यासं<br>
मपूर्वकपराक्षरनत्युपेतम् ।<br>
भूयः पराय च तदाह्वयमात्मने च नत्यन्तमुद्धरत<br>
तत्त्वमनुक्रमेण ॥<br>
सकलवपुषि जीवं प्राणमायोज्य मध्ये न्यसतु मतिमहङ्कारं<br>
मनश्चेति मन्त्री ।<br>
कमुखहृदयगुह्याङ्घ्रिष्वथो शब्दपूर्वं गुणगणमथ<br>
कर्णादिस्थितं श्रोत्रपूर्वम् ॥<br>
वागादीन्द्रियवर्गमात्मनि नयेदाकासपूर्वं गणं<br>
मूर्द्धास्ये हृदये शिरे चरणयोर्हृत् पुण्डरीकं हृदि ।<br>
शं नमः पराय हृत्पुण्डरीकतत्त्वात्मने नमो हृदि ।<br>
हं नमः पराय द्वादशकलाव्याप्तसूर्यमण्डलतत्त्वात्मने<br>
नमो हृदि ।<br>
सं नमः पराय षोडशकलाव्याप्तसोममण्डलतत्त्वात्मने नमो<br>
हृदि ।<br>
रं नमः पराय दशकलाव्याप्तवह्निमण्डलतत्त्वात्मने नमो<br>
हृदि ।<br>
यं नमः पराय परमेष्टितत्त्वात्मने वासुदेवाय नमः शिरसि ।<br>
यं नमः परायं पुरुषतत्त्वात्मने सङ्कर्षणाय नमो मुखे ।<br>
लं नमः पराय विश्वतत्त्वात्मने प्रद्यूम्नाय नमो हृदि ।<br>
वं नमः परायनिवृत्तितत्त्वातत्मने अनिरुद्धाय नमो लिङ्गे ।<br>
लं नमः पराय सर्वतत्त्वात्मने नारायणाय नमः पादयोः ।<br>
क्ष्रौं नमः पराय कोपतत्त्वात्मने नृसिंहाय नमः सर्वगात्रे ॥<br>
७८ ॥</p>
<p>तथा च गौतमीये&ndash;</p>
<p>शं-बीजं हृत्पुण्डरीकतत्त्वं हृदि प्रविन्यसेत् ।<br>
हं बीजं सूर्यमण्डलत्त्वं हृदि प्रविन्यसेत् ।<br>
सं-बीजं चन्द्रमण्डलतत्त्वं हृदि प्रविन्यसेत् ।<br>
रं-बीजं वह्निमण्डलतत्त्वं तत्र प्रविन्यसेत् ।<br>
यं-बीजं परमेष्ठितत्त्वं वासुदेवञ्च मूर्ध्नि ॥<br>
यं-बीजमथ पुंस्तत्त्वं सङ्कर्षणमथो मुखे ।<br>
लं बीजं विश्वतत्त्वञ्च प्रद्युम्नञ्च हृदि न्यसेत् ॥<br>
वं बीजं निवृत्तितत्त्वञ्च अनिरुद्धमुपस्थके ।<br>
लं बीजं सर्वतत्त्वञ्च पादे नारायणं न्यसेत् ।<br>
क्ष्रौं-बीजं कोपतत्त्वञ्च नृसिंहं सर्वगात्रके ।<br>
एवं तत्त्वानि विन्यस्य प्राणायामं समाचरेत् ॥ ७९ ॥</p>
<p>फलस्तु तत्रैव&ndash;</p>
<p>तत्त्वन्यासं ततः कुर्यात्साधकः सिद्धिहेतवे ।<br>
कृतेन येन देवस्य रूपतामेव यात्यसौ ।<br>
ततो यथाविधि प्राणायामं कृत्वा पीठन्यासं विधाय केशरेषु<br>
पूर्वादि प्रादक्षिण्येन मध्ये च ॐ विमलायै नमः एवम्<br>
उत्कर्षिण्यै ज्ञानायै क्रियायै योगायै प्रह्व्यै सत्यायै ईशानायै<br>
अनुग्रहायै ।<br>
तदुपरि ॐ नमो विष्नवे भगवते सर्वभूतात्मने वासुदेवाय<br>
सर्वात्मसंयोगयोगपद्मपीठात्मने नमः ॥ ८० ॥</p>
<p>तथा च निबन्धे&ndash;</p>
<p>विमलोत्कर्षिणी ज्ञाना क्रिया योगा च शक्तयः ।<br>
प्रह्वी सत्या तथेशानानुग्रहा नवमी स्मृता ॥ ८१ ॥</p>
<p>पीठमन्त्रोच्चारणमाह&ndash;</p>
<p>नमो भगवते ब्रूयाद्विष्णवेऽथ पदं वदेत् ।<br>
सर्वभूतात्मने वासुदेवायेति वदेत्ततः ॥<br>
सर्वात्मसंयोगपदाद्योगपद्मपदं ततः ।<br>
पीठात्मने हृदन्तोऽयं मन्त्रस्तारादिको हरेः ॥ ८२ ॥<br>
ततः ऋष्यादि न्यासः ।</p>
<p>तद्यथा&ndash;</p>
<p>शिरसि साध्यनारायणाय ऋषये नमः ।<br>
मुखे देवीगायत्रीच्छन्दसे नमः ।<br>
हृदि श्रीविष्णवे देवतायै नमः ।</p>
<p>तथा च&ndash;</p>
<p>साध्यनारायणः प्रोक्त ऋषिश्छन्द उदाहृतम् ।<br>
मन्त्रस्य देवी गायत्री देवता विष्णुरव्ययः ॥ ८३ ॥</p>
<p>ततः कराङ्गन्यासौ&ndash;</p>
<p>क्रुद्धोल्काय अङ्गुष्ठाभ्यां नमः ।<br>
महोल्काय तर्जनीभ्यां स्वाहा ।<br>
वीरोल्काय मध्यमाभ्यां वषट् ।<br>
अत्युल्काय अनामिकाभ्यां हुम् ।<br>
सहस्रोल्काय कनिस्ठाभ्यां फट् ।<br>
एवं हृदयादिषु ।</p>
<p>तथा च प्रपञ्चसारे&ndash;</p>
<p>क्रुद्धोल्काय हृदाख्यातं महोल्काय शिरः स्मृतम् ।<br>
वीरोल्काय शिखा प्रोक्तात्युल्काय कवचं स्मृतम् ।<br>
सहस्रोल्कायास्त्रमुक्तमङ्गकॢप्तिरियं मता ॥ ८४ ॥<br>
ततो मन्त्रेण षडङ्गन्यासं कुर्यात् ।<br>
ॐ हृदयाय नमः, नं शिरसे स्वाहा, मों शिखायै वषट्, नां<br>
कवचाय हूं, रां नेत्रत्रयाय वौषट्, यम् अस्त्राय फट् ।<br>
णां नमो दक्षपार्श्वे, यं नमो वामपार्श्वे ॥ ८५ ॥</p>
<p>तथा च&ndash;</p>
<p>भूयो वर्णैर्मनोः षड्भिः षडङ्गानि समाचरेत् ।<br>
अवशिटैः पुनर्वर्णैर्विन्यसेत्कुक्षिपार्श्वयोः ।<br>
ततः ॐ नमः सुदर्शनाय अस्त्राय फट् इति मन्त्रेण दिग्बन्धनं<br>
कृत्वा मन्त्रन्यासं कुर्यात् ।</p>
<p>तथा च&ndash;</p>
<p>मन्त्रन्यासं ततः कुर्यात्सर्वकामफलप्रदम् ।<br>
यं विना नैव तत्सम्यगासुरं निष्फलं भवेत् ॥ ८६ ॥</p>
<p>तद्यथा&ndash;</p>
<p>आधारे ॐ नमः, हृदि नं ममः, वक्त्रे मों नमः, दोर्मूले नां<br>
नमः रां नमः, पादयोः यं नमः णां नमः नाभौ यं<br>
नमः ।<br>
एवं कण्ठे नाभौ हृदि कुचयोः पार्श्वयोः पृष्ठे च ।<br>
मूर्ध्नि आस्ये नेत्रयोः श्रवणयोघ्राणयोः हस्तयोः<br>
सन्ध्यङ्गुलीषु ।<br>
तथा पादयोः सन्ध्यङ्गुलीषु ।<br>
हृदये सप्तधातुषु प्राणेषु ।</p>
<p>धातवस्तु&ndash;</p>
<p>त्वग्सृङ्मांसमेदोस्थिमज्जशुक्राणि धातवः ।<br>
मूर्ध्नि नेत्रे आस्ये हृदि कुक्षौ ऊर्वोः ।<br>
जङ्घयोः पादयोर्गण्डयोरंसयोः ऊर्वोः पादयोश्चक्रे शङ्खे<br>
गदायां पद्मे च विन्यसेत् ॥ ८७ ॥</p>
<p>तथा च निबन्धे&ndash;</p>
<p>बद्धदिक्चक्रमन्त्रेण मन्त्रवर्णांस्तनौ न्यसेत् ।<br>
आधारे हृदये वक्त्रे दोःपन्मूलेषु नाभिके ।<br>
कण्ठे नाभौ हृदि कुचे पार्श्वे पृष्ठे च तत्परम् ।<br>
मूर्द्धास्यनेत्रश्रवणघ्राणेषु तदनन्तरम् ।<br>
दोःपादसन्ध्यङ्गुलीषु धातुप्राणेषु हृत्स्थले ।<br>
मूर्द्धक्षणास्यहृत्कुक्षिसोरुजङ्घापदद्वये ।<br>
एकैकशो न्यसेद्वर्णान्गण्डांसोरुपदेषु च ।<br>
शङ्खचक्रगदाम्भोजपादष्ववहितो न्यसेत् ॥ ८८ ॥</p>
<p>ततो मूर्तिपञ्जरन्यासः&ndash;</p>
<p>ललाटे ॐ अं केशवाय धात्रे नमः ।<br>
कुक्षौ नम् आं नारायणाय अर्यम्ने नमः ॥<br>
हृदि षोम् इं माधाय मित्राय नमः ।<br>
गलकूपे भम् ईं गोविन्दाय वरुणाय नमः ।<br>
दक्षपार्श्वे गम् उं विष्णवे अंशवे नमः ।<br>
दक्षिणांसे वम् ऊं मधुसूदनाय भगाय नमः ।<br>
गलदक्षिणभागे तेम् एं त्रिविक्रमाय विवस्वते नमः ।<br>
वामपार्श्वे वाम् ऐं वामनाय इन्द्राय नमः ॥<br>
वामांसे सुं ॐ श्रीधराय पूष्णे नमः ।<br>
गलवामभागे देम् औं हृषिकेशाय पर्जन्याय नमः ।<br>
पृष्ठे वाम् अं पद्मनाभाय त्वष्ट्रे नमः ।<br>
ककुदि यम् अः दामोदराय विष्णवे नमः ।<br>
ततो वक्ष्यमाणकिरीटमन्त्रेण व्यापकं कृत्वा शिरसि<br>
द्वादशाक्षरमन्त्रं न्यसेत् ॥ ८९ ॥</p>
<p>तथा च निबन्धे&ndash;</p>
<p>अष्टार्णोऽष्टप्रकृत्यर्थो ज्ञेयः स्याच्चतुरात्मनाम् ।<br>
संयोगात्सूरीभिः प्रोक्तो विशिष्टो द्वादशक्षरः ।<br>
अतस्तन्मन्त्रवर्णाद्या द्वादशस्वरसंयुताः ॥<br>
द्वादशादित्यसहिता ।<br>
मूत्तीर्द्वादश विन्यसेत् ।<br>
केशवाद्याः क्रमाद्देहे वक्ष्यमाणविधानतः ॥<br>
ललाटे केशवं धात्रा कुक्षौ नारायणं पुनः ।<br>
अर्यम्ना हृदि मन्त्रेण माधवं कण्ठदेशतः वरुणेन च<br>
गोविन्दं पुनर्दक्षिणपार्श्वके ।<br>
अंशुना विष्णुमंसे स्यात्भगेन मधुसूदनम् ॥<br>
गले विवस्वता युज्तं त्रिविक्रममनन्तरम् ।<br>
वामपार्श्वस्थमिन्द्रेण वामनाख्यमथांसके ॥<br>
पूष्णा श्रीधरनामानं गले पर्जन्यसंयुतम् ।<br>
हृषीकेशाह्वयं पृष्ठे पद्मनाभं ततः परम् ॥<br>
त्वष्ट्रा दामोदरं पश्चाद्विष्णुना ककुदि न्यसेत् ।<br>
द्वादशार्णं महामन्त्रं ततो मूर्ध्नि प्रविन्यसेत् ॥<br>
ततः किरीटमन्त्रेण व्यापकं विन्यसेत्ततः ॥ ९० ॥</p>
<p>तथा च गौतमीये&ndash;</p>
<p>द्वादशाक्षरं मन्त्रवरं विन्यसेद्ब्रह्मरन्ध्रके वासुदेवो<br>
भवेत्साक्षाद्व्यापितस्तस्य तेजसा ।<br>
त्रिमात्रिकं समुद्धृत्य नमो भगवते लिखेत् ।<br>
वासुदेवं चतुर्थ्या तु मन्त्रोऽयं सुरपादपः ॥<br>
अस्य विज्ञानमात्रेण वासुदेवः प्रजायते ॥ ९१ ॥</p>
<p>तत अमुं मन्त्रं पठेत्&ndash;</p>
<p>चैतन्यामृतवपुरर्ककोटितेजा मूर्ध्निस्थो वपुरखिलं स<br>
वासुदेवः ।<br>
उघस्यं सुविमलपाथसीव सिक्तं व्याप्नोति प्रकटितमन्त्रवर्ण<br>
सङ्कीर्णम् ।</p>
<p>न्यासफलन्तु&ndash;</p>
<p>तन्मूर्त्तिपञ्जरन्यासोऽभिहितः परमेष्ठिना ।<br>
सकृन्न्यासाद्भवेन्मन्त्री विष्णुमूर्तिरनुत्तमा ॥<br>
मूर्तिपञ्जरन्यासस्तु वहुधा ।<br>
ॐ अं धातृसहितकेशवाय नमः इति केचित् ।<br>
ॐ अं केशव धातृभ्यां नमः इत्यन्ये ।<br>
ॐ अं केशवसहित-धात्रे नमः इत्यपरे ।<br>
तन्न ॥<br>
वासुदेवमनोरेकं वर्णं क्लीवविवजर्तिम् ।<br>
स्वरैकं विन्दुसंयुक्तं चतुर्थ्या केशवादिकम् ॥<br>
तथा धात्र्यादिकञ्चोक्त्वा नमो न्यास उदाहृतः ।<br>
इति नारदीयतन्त्रात् ॐ अं देशवाय धात्रे नमः इति वदन्ति ॥ ९२ ॥ ततः<br>
ॐ किरीट-केयूरहारमकर-कुण्डल-<br>
शङ्खचक्रगदाम्भोजहस्तपीताम्बरधरश्रीवत्साङ्कित<br>
वक्षःस्थल श्रीभूमिसहितस्वात्मज्योतिर्मयदीप्तकराय<br>
सहस्रादित्यतेजसे नमः ।<br>
इति मन्त्रेण व्यापकं विन्यस्य मुद्राः प्रदर्श्य ध्यानं कुर्यात् ॥<br>
९३ ॥</p>
<p>तथा च प्रपञ्चसारे&ndash;</p>
<p>किरीटकेयूरहारपदान्याभाष्य मन्त्रवित् ।<br>
मकारान्ते कुण्डलञ्च शङ्गचक्रगदादिकम् पद्महस्तपदं<br>
प्रोक्त्वा पीताम्बरधरेति च ।<br>
श्रीवत्साङ्कितमाभाष्य वक्षःस्थलमथो वदेत् ।<br>
श्रीभूमिसहितं स्वात्मज्योतिर्मयपदं वदेत् ।<br>
दीप्तमुक्त्वा करायेति सहस्रादित्यतेजसे ।<br>
हृदन्तः प्रणवादिः स्यात् किरीटादिमनुद्वयम् ।<br>
एवं न्यासं पुरा कृत्वा ध्यायेन्नारायणं परम् ॥ ९४ ॥</p>
<p>ध्यानं यथा&ndash;</p>
<p>उद्यत्कोटिदिवाकराभमनिशं शङ्खं गदां पङ्कजं, चक्रं<br>
विभ्रतमिन्दिरावसुमतीसंशोभिपार्श्वद्वयम् ।<br>
कोटीराङ्गदहारकुण्डलधरं पीताम्बरं कौस्तुभोद्दीप्तं<br>
विश्वधरं स्ववक्षसि लसत्श्रीवत्सचिह्नं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ९५ ॥</p>
<p>तत्र वैष्णवपात्रस्तु गौतमीये&ndash;</p>
<p>ताम्रपात्रन्तु विप्रर्षे ।<br>
विष्णोरतिप्रियं मतम् ।<br>
तथैव सर्वपात्राणां मुख्यं शङ्खं प्रकीर्त्तितम् ।<br>
मृत्पात्रञ्च तथा प्रोक्तं सौवर्णं राजतन्तथा ।<br>
पञ्चपात्रं हरेः शुद्धं नान्यत्तत्र नियोजयेत् ॥ ९६ ॥</p>
<p>नैवेद्यदाने तु तत्र&ndash;</p>
<p>स्वर्णे वा ताम्रपात्रे वा रौप्ये वा पङ्कजे दले इत्यादि ।</p>
<p>भक्तिकल्पद्रुमे&ndash;</p>
<p>हैरण्यं राजतं कांस्यं ताम्रं मृण्मयमेव वा ।<br>
पालाशं श्रीहरेः पात्रं नैवेद्यं कल्पयेद्बुधः ।</p>
<p>तथा च पुरश्चरणचन्द्रिकायाम्&ndash;</p>
<p>सौवर्णे राजते रौप्ये इत्यादि ॥ ९७ ॥<br>
ततः सामान्यपीठपूजानन्तरं विमलादिशक्तिसहितपीठपूजां<br>
कृत्वा, पुनर्ध्यात्वा, मूलेन<br>
कल्पितमूर्त्तावावाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् ।</p>
<p>तद्यथा&ndash;</p>
<p>अग्निकोणे ॐ क्रुद्धोल्काय हृदयाय नमः ।<br>
नैर्-ऋते महोल्काय शिरसे स्वाहा ।<br>
वायुकोणे वीरोल्काय शिखायै वषट् ।<br>
ईशाने अत्युल्काय कवचाय हुम् ।<br>
दिक्षु सहस्रोल्काय अस्त्राय फट् ।<br>
ततः केशरेषु पूर्वादि ॐ नमः, नण् नमं, मों नमः, नां<br>
नमः, रां नमः, यं नमः, णां नमः, यं नमः ।<br>
ततो दलेषु पूर्वादिदिक्षु ॐ वासुबेवाय नमः, ॐ सङ्कर्षणाय<br>
नमः, ॐ प्राद्युम्नाय नमः, ॐ अनिरुद्धाय नमः ।<br>
आग्नेयादिकोणदलेषु ॐ शान्त्यै नमः, एवं श्रियै, सरस्वत्यै, रत्यै<br>
॥ ९८ ॥</p>
<p>ततोऽष्टदलाग्रेषु पूर्वादिदिक्षु ॐ चक्राय नमः, एवं शङ्खाय<br>
गदायै पद्माय कोस्तुभाय मुषलाय खड्गाय वनमालायै ।<br>
तद्वहिरग्रे ॐ गरुडाय नमः ; दक्षिणे ॐ शङ्खनिधये; वामे ॐ<br>
पद्मनिधये; पश्चिमे ॐ ध्वजाय; अग्निकोणे ॐ विघ्नाय, नैर्-ऋते ॐ<br>
आर्यायै; वायुकोणे ॐ दुर्गायै; ईशाने ॐ सेनान्यै ।<br>
नमः सर्वत्र ।<br>
तद्बहिरिन्द्रादीन् वज्रादींश्च सम्पूज्य धूपदीपौ दत्त्वा,<br>
नैवेद्यं दद्यात् ॥ ९८क ॥</p>
<p>तद्यथा&ndash;</p>
<p>नैवेद्यमानीय देवाय मूलेन पाद्यार्घ्याचमनीयं दत्त्वा,<br>
फडिति मन्त्रेण नैवेद्यं सम्प्रोक्ष्य, चक्रमुद्रया अभिरक्ष्य,<br>
यम् इति मन्त्रेण दोषसमूहं, संशोध्य, रमिति दोषं सन्दह्य,<br>
वामकरसौधधाराभिपूर्णं वमित्यमृतीकृतं विभाव्य,<br>
मूलमष्टधा जपेत् ।<br>
ततो वमिति धेनुमुद्रया अमृतीकृत्य, गन्धपुष्पाभ्यां नैवेद्यं<br>
सम्पूज्य, देवाय मूलमन्त्रेण पुष्पाञ्जलिं दत्त्वा, कृताञ्जलिः<br>
सन् हरिं प्रार्थयेत् ।<br>
अस्य मुखतो महः प्रसवेदिति विभाव्य, स्वाहान्तं मूलमुच्चार्य,<br>
नैवेद्ये जलं दद्यात् ।<br>
ततो मूलमुच्चार्य एतन्नैवेद्यम् अमुकदेवतायै नमः ।<br>
ततो नैवेद्यमुद्धृत्य, ॐ निवेदयामि भवते जुषाणेदं हविर्हरे इति<br>
नैवेद्यं समर्प्यं, अमुकदेवतायै एतज्जलम् अमृतोपस्तरणमसीति<br>
जलं दत्त्वा, वामहस्तेन ग्रासमुद्रां प्रदर्श्य दक्षिणहस्तेन<br>
प्राणादिमुद्राः प्रदर्शयेत् ।</p>
<p>यथा&ndash;</p>
<p>ॐ प्राणाय स्वाहा इति कनिष्ठानामिके अङ्गुष्ठेन स्पृशेत् ।<br>
ॐ अपानाया स्वाहा इति तर्जनीमध्यमे अङ्गुष्ठेन स्पृशेत् ।<br>
ॐ व्यानाय स्वाहा इति मध्यमानामिके अङ्गुष्ठेन स्पृशेत् ।<br>
ॐ उदानाय स्वाहा इति तर्जनीमध्यमानामा अङ्गुष्ठेन स्पृशेत् ।<br>
ॐ समानाय स्वाह इति सर्वाडङ्गुलीरङ्गुष्ठेन स्पृशेत् ॥ ९९ ॥<br>
ततोऽगुष्ठाभ्यामनामिकाग्र स्पृशन् ठ्रौं नमः पराय<br>
अन्तरात्मने अनिरुद्धाय नैवेद्यं कल्पयामि इति नैवेद्ये मुद्राः<br>
प्रदर्श्य, मूलमन्त्रमुच्चार्य, अमुकदेवं तर्पयामि इति चतुर्धा<br>
सन्तर्प्य, अमुकदेवतायै एतज्जलम् अमृतापिधानमसीति जलं दत्त्वा,<br>
तत्तेजो देवतामुखे स्थापयित्वा आचमनीयादिकं दद्यादिति ।<br>
वैष्णवे तु सर्वत्र नैवेद्यदाने अयं क्रमः ।<br>
ततः सामान्य पद्धतिक्रमेण विसर्जनान्तं कर्म समापयेत् ।<br>
अस्य पुरश्चरण षोडशलक्षजपः ।</p>
<p>तथा च&ndash;</p>
<p>विकारलक्षं प्रजपेन्मनुमेनं समाहितः ।<br>
तद्दशांशं सरसिजैर्जुहुयान्मधुराप्लुतैः ॥ १०० ॥</p>
<p>अथ श्रीराममन्त्राः</p>
<p>अनन्तोऽग्न्यासनः सन्दुर्बीजं रामाय हृन्मनुः ।<br>
षडक्षरोऽयमादिष्टो भजतां कामदो मणिः ॥ १ ॥</p>
<p>अस्य पूजा&ndash;</p>
<p>प्रातःकृत्यादि वैष्णवोक्तपीठन्यासान्तं विधाय ऋष्यादिन्यासं<br>
कुर्यात् ।</p>
<p>यथा&ndash;</p>
<p>शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
श्रीरामाय देवतायै नमः ॥ २ ॥</p>
<p>ततः कराङ्गन्यासौ&ndash;</p>
<p>राम् अङ्गुष्ठाभ्यां नमः, रीं तर्जनीभ्यां स्वाहा, रूं<br>
मध्यमाभ्यां वषट्, रैम् अनामिकाभ्यां हुं, रौं<br>
कनिष्ठाभ्यां वौषट्, रः करतलपृष्ठाभ्यां फट् ।<br>
एवं हृदयादिषु रां हृदयाय नमः इत्यादि ॥ ३ ॥</p>
<p>ततः मन्त्रन्यासः&ndash;</p>
<p>ब्रह्मरन्ध्रे रां नमः, भुवोर्मध्ये रां नमः, हृदि मां<br>
नमः, नाभौ यं नमः, लिङ्गे नं नमः, पादयोः मं नमः ।</p>
<p>ततो मूर्तिपञ्जरन्यासादिकं पूर्वोक्तं विधाय ध्यायेत्&ndash;</p>
<p>कालाम्भोधरकान्तिकान्तमनिशं वीरासनाध्यासीनं, मुद्रां<br>
ज्ञानमयीं दधानमपरं हस्ताम्बुजं जानुनि ।<br>
सीतां पार्श्वगतां सरोरुहकरां विद्युन्निभां राघवं,<br>
पश्यन्तं मुकुटाङ्गदादिविविधाकल्पोज्ज्वलाङ्गं भजे ॥<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ४ ॥</p>
<p>ततः पीठपूजां विधाय वैष्णवोक्तपीष्ठशक्तीः पीठमनुञ्च<br>
सम्पूज्य, पुनर्ध्यात्वा आवाहनादि<br>
पञ्चपुष्पाञ्जलिदानपर्यन्तं विधायावरणपूजामारभेत ॥ ५<br>
॥</p>
<p>देववामपार्श्वे श्रीं सीतायै नमः ।<br>
अग्रे ॐ शार्ङ्गाय नमः, वामदक्षिणपार्श्वयोः ॐ परेभ्यो<br>
नमः, ॐ चापाय नमः ।<br>
तद्बहिः केशरेषु अग्न्यादि कोणेषु मध्ये दिक्षु च रां हृदयाय<br>
नमः इत्यादिना षडङ्गानि पूजयेत् ॥ ६ ॥</p>
<p>ततो दलेषु पूर्वादिदिक्षु ॐ हनूमते नमः, एवं सुग्रीवाय<br>
भरताय विभीषणाय लक्ष्मणाय अङ्गदाय शत्रुघ्नाय<br>
जाम्बवते ।<br>
दलेग्रेषु ॐ सृष्टये नमः, एवं जयन्ताय विजयाय सुराष्ट्राय<br>
राष्ट्रवर्द्धनाय अकोपाय धर्मपालाय स्वमन्त्राय ।<br>
ततः इन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ७ ॥<br>
अस्य पुरश्चरणं षड्लक्षजपः ।</p>
<p>तथा च&ndash;</p>
<p>ऋतुलक्षं जपेन्मन्त्रं दशांशं कमलैः शुभैः ।<br>
जुहुयादर्चिते वह्नौ ब्राह्मणान्भोजयेत्ततः ॥ ८ ॥<br>
अयं मन्त्रः षड्विधः ।</p>
<p>तथा च&ndash;</p>
<p>स्वकामशक्तिवाक्लक्ष्मीताराद्यः पञ्चवर्णकः ।<br>
षडक्षरः षड्विधः स्याच्चतुर्वर्गफलप्रदः ॥ ९ ॥<br>
ब्रह्मा सम्मोहनः षक्तिर्दक्षिणामूर्तिरव्ययः ।<br>
अगस्त्यः श्रीशिवः प्रोक्तो मुनयोऽत्र क्रमादिमे ॥ १० ॥</p>
<p>अथवा कामबीजादेर्विश्वामित्रमुनिर्मनोः ।<br>
छन्दो गायत्रीसञ्ज्ञञ्च श्रीरामश्चैव देवता ।<br>
ध्यानपूजादिकं सर्वं पूर्ववच्च समाचरेत् ॥ ११ ॥</p>
<p>मन्त्रान्तरम् &ndash;</p>
<p>जानकीवल्लभं ङेऽन्तं वह्निजाया हुमादिकम् ।<br>
दशाक्षरोऽयं मन्त्रः स्याद्वसिटः स्यादृषिर्विराट ॥ १२ ॥<br>
छग्दश्च देवता रामः सीतापाणिपरिग्रहः ।<br>
आद्यं बीजं द्विठः शक्तिः कामेनाङ्गक्रिया मता ॥ १३ ॥<br>
शिरोललाटभ्रूमध्यतालुकण्ठेषु हृद्यपि ।<br>
नाभ्यूरुजानुपादेषु दशार्णान्विन्यसेन्मनोः ॥ १४ ॥</p>
<p>ततो ध्यानम्&ndash;</p>
<p>अयोध्यानगरे रम्ये रत्नसौन्दर्यमण्डपे ।<br>
मन्दारपुष्पैराबद्धवितानतोरणान्विते ।<br>
सिंहासनसमारूढ पुष्पकोपरि राघवम् ।<br>
रक्षोभिर्हरिभिर्देवैर्दिययानगतैः शुभैः ।<br>
संस्तूयमानं मुनिभिः सर्वज्ञैः परिशोभितम् ।<br>
सीतालङ्कृत वामाङ्गं लक्ष्मणेनोपसेवितम् ॥<br>
श्यामं प्रसन्नवदनं सर्वाभरणभूषितम् ।<br>
ध्यायन्नेवं जपेन्मन्त्रं वर्णलक्षमनन्यधीः ।<br>
दशांशं जुहुयाद्विल्वपुष्पैर्मधुरसंयुतैः ।<br>
अन्यत्सर्वं पूर्ववत् ॥ १५ ॥</p>
<p>मन्त्रान्तरम्&ndash;</p>
<p>वह्निर्नारायणेनाढ्यो जठरः केवलस्तथा ।<br>
द्व्यक्षरो मन्त्रराजोऽयं सर्वाभीष्टफलप्रदः ॥ १६ ॥<br>
श्रीमायामन्मथैकैकबीजाद्यन्तगतो मनुः ।<br>
चतुर्वर्णः स एव स्यात्षड्वर्णो वाञ्छितप्रदः ॥<br>
स्वाहान्तो हुम्फडन्तो वा नमोऽन्तो वा भवेन्मनुः ।<br>
तारामायारमानङ्गवाक्स्वबीजैस्तु षड्विधः ॥<br>
त्र्यक्षरो मन्त्रराजः स्यात्सर्वाभीष्टफलप्रदः ॥ १७ ॥</p>
<p>द्व्यक्षरश्चन्द्रभद्रान्तो मन्त्रोऽयं चतुरक्षरः ।<br>
रामाय हृन्मनुः प्रोक्तो मन्त्रः पञ्चाक्षरः परः ॥<br>
पञ्चाशन्मातृकावर्णप्रत्येकपूर्वको मनुः ।<br>
लक्ष्मीवाङ्मन्मथादिश्च तारादिः स्यादनेकधा ॥<br>
तेन अं रामाय नमः इत्यादि षडक्षरः ।<br>
वह्निस्थं शयनं विष्णोरर्द्धचन्द्रविभूषितम् ॥<br>
एकाक्षरो मनुः प्रोक्तो मन्त्रराजः सुरद्रुमः ।<br>
ब्रह्मा ऋषिः स्याद्गायत्रीच्छन्दो रामश्च देवता ॥ १८ ॥<br>
एकाक्षरे तु द्वादशलक्षजपः पुरश्चरणम् ।</p>
<p>तथा च&ndash;</p>
<p>भानुलक्षं जपेन्मन्त्रम् इति वचनात् ।<br>
अन्येषां षड्लक्षजप इति विशेषः ॥<br>
एतेषां ध्यानपूजादिकं प्रागुक्तषडक्षरवत् ॥ १९ ॥</p>
<p>अथ श्रीकृष्णमन्त्राः</p>
<p>गोपीजन पदस्यान्ते वल्लभाय द्विठावधिः ।<br>
अयं दशाक्षरो मन्त्रो दृष्टादृष्टफलप्रदः ॥<br>
अयं मन्त्रः कामबीजादिः ।<br>
राशिनक्षत्रविचारे पुनर्बीजरहितेन विचारः ॥ १ ॥<br>
बीजपूर्वो जपश्चास्य रहस्यं कथितं मुने ।<br>
लुप्तबीजस्वभावत्वाद्दशाक्षर इहोच्यते ॥ इति गौतमीयात् ॥ २ ॥</p>
<p>तथा च बृहद्गौतमीये&ndash;</p>
<p>भोगमोक्षैकनिलयो लुप्तबीजो दशाक्षरः ।<br>
उद्धरेत्तु पृथक्त्वेन कामबीजं महामुने तद्योगात्फलदो मन्त्रो<br>
नान्यथा सिद्धये भवेत् ॥ ३ ॥</p>
<p>अस्य पूजाप्रयोगः&ndash;</p>
<p>विष्णुमन्त्रोक्तवैष्णवाचमनं कृत्वा प्रातःकृत्यादि<br>
तत्त्वन्यासन्तं कर्म विधाय प्रणायामं कुर्यात् ।</p>
<p>तथा च गौतमीये&ndash;</p>
<p>एवं तत्त्वानि विन्यस्य प्राणायामत्रयं चरेत् ।<br>
कामबीजस्यैकवारजपेन दक्षिणनासया वायुं रेचयेत् ।<br>
पुनः सप्तवारजपेन वामनासया वायुं पूरयेत् ।<br>
ततो नासापुटौ धृत्वा विंशतिवारजपेन वायुं कुम्भयेत् ।<br>
पुनर्वामनासया रेचयेत्, दक्षिणेन पूरयेत् उभाभ्यां कुम्भयेत्<br>
।<br>
पुनर्दक्षिणेन रेचयेत्वामेनापूर्य उभाभ्यां कुम्भयेत् ।</p>
<p>तथा च&ndash;</p>
<p>एकेन रेचयेत्कामबीजेनैव पृथक्पृथक् ।<br>
पूरयेत्सप्तजप्तेन विंश्त्या तेन धारयेत् ।<br>
सर्वेषु कृष्णमन्त्रेषु बीजेनानेन वा जपेत् ।<br>
यद्वा मूलेनैव मन्त्रेण सर्वत्र प्राणायामः ॥ ४ ॥</p>
<p>तदुक्तं क्रमदीपिकायाम्&ndash;</p>
<p>पवनसंयमनस्त्वमुनाचरेत्यमिह जप्तुमासौ मनुमिच्छति ।<br>
यदि दशाक्षर जपति तदा दशाक्षरेण चेत्तत्र<br>
चाष्टाविंशतिवारं रेचयेत् ।<br>
पूरयेद्वामतस्तद्वद्धारयेत्तत्प्रमाणतः ।<br>
प्राणायामे भवेदेको रेचकपूरककुम्भकैः ।<br>
अष्टादशाक्षरेण चेद्द्वादशैवं समाचरेत् ।<br>
अन्यमनुर्भिर्वर्णानुरूपमित्युक्तत्वात् ।<br>
तत्तन्मन्त्रवर्णसङ्ख्याकै रेचकादित्रयं कुर्यात् ॥ ५ ॥<br>
रेचयेन्मारुतं दक्षया दक्षिणः पूरयेद्वामया<br>
मध्यमाभ्यां पुनर्धारयेदित्यादि ।<br>
एतत्तु श्रीकृष्णमन्त्रविषयं, नान्यत्र ॥ ५क ॥</p>
<p>ततः पीठन्यासं विधाय केशरेषु मध्ये च<br>
विमलादिपीठमन्वन्तं विन्यस्य ऋष्यादिन्यासं कुर्यात् ॥</p>
<p>तद्यथा&ndash;</p>
<p>शिरसि नारद - ऋषये नमः, मुखे विराटछन्दसे नमः, हृदि<br>
श्रीकृष्णाय देवतायै नमः, गुह्ये क्लीं बीजाय नमः, पादयोः<br>
स्वाहा शक्तये नमः ।<br>
मन्त्राधिष्ठातृदेवतायै दुर्गायै नमः इति दुर्गा नमस्कुर्यात् ॥ ६ ॥</p>
<p>ततः प्रणवपुटितं मूलमन्त्रं करयोर्मध्ये पृष्ठे पार्श्वे च<br>
त्रिशो विन्यस्य प्रणवपुटितान् सविन्दून्मूलवर्णान् अङ्गुलीनां<br>
पर्वसु नमोन्तेन न्यसेत् ।</p>
<p>तद्यथा&ndash;</p>
<p>दक्षिणाङ्गुष्ठे त्रिषु पर्वसु ॐ गों ॐ नमः ।<br>
दक्षिणतर्जन्यां ॐ पीं ॐ नमः ।<br>
दक्षिणमध्यमायां ॐ जं ॐ नमः ।<br>
दक्षिण अनामिकायां ॐ नं ॐ नमः ।<br>
दक्षिणकनिष्ठायां ॐ वं ॐ नमः ।<br>
वामकनिष्ठायां ॐ ल्लं ॐ नमः ।<br>
वामानामिकायां ॐ भां ॐ नमः ।<br>
वामामध्यमायां ॐ यं ॐ नमः ।<br>
वामतर्जन्यां ॐ स्वां ॐ नमः ।<br>
वामाङ्गुष्ठे ॐ हां ॐ नमः ।<br>
अयन्तु सृष्टिन्यासः ।<br>
एवं दक्षिणाङ्गुष्ठपूर्वा वामकनिष्ठान्ता स्थितिः ।<br>
संहृतिश्च वामाङ्गुष्ठादिदक्षिणाङ्गुष्ठान्ता ।<br>
पुनः सृष्टिस्थितीति पञ्चधा कुर्यात् ॥ ७ ॥</p>
<p>तथा च गौतमीये&ndash;</p>
<p>संहृतिर्दोषसङ्घानां हारिणी परिकीर्तिता ।<br>
विद्याप्रदश्च सृष्ट्यन्तो वर्णिनां शुद्धचेतसाम् ।<br>
स्थित्यन्तः स्याद्गृहस्थानां त्रयं कामानुरूपतः ॥<br>
सहजानौ वानप्रस्थे स्थित्यन्तं कश्चिदिच्छति ।<br>
संहारान्तो मुनानाञ्च विरक्तस्य च सर्वशः ॥<br>
अशक्तश्चेदेकमात्रं कुर्यात् ।</p>
<p>तथा च&ndash;</p>
<p>न्यासत्रयं सदा कुर्यादशक्तावेक एव हि ।<br>
इति गौतमीयात् ॥ ८ ॥ ततः स्थितिक्रमेणाङ्गुलीषु दशाक्षराणि विन्यसेत्<br>
।</p>
<p>तद्यथा&ndash;</p>
<p>प्रणवपुटितं सर्वत्र ।<br>
गा नमो दक्षाङ्गुष्ठे ।<br>
पीं नमस्तर्जन्याम् ।<br>
जं नमो मध्यमायाम् ।<br>
नं नमोऽनामिकायाम् ।<br>
वं नमः कनिष्ठायाम् ।<br>
ल्लं नमो वामाङ्गुष्ठे ।<br>
भां नमो वामतर्जन्याम् ।<br>
यं नमो वाममध्यमायाम् ।<br>
स्वां नमो वामानामिकायाम् ।<br>
हां नमो वामकनिष्ठयाम् ।<br>
ततः करयो रङ्गुलीषु पञ्चाङ्गन्यासः ।<br>
यथा आचक्राय स्वाहा अङ्गुष्ठाभ्यां नमः ।<br>
विचक्राय स्वाहा तर्जनीभ्यां स्वाहा ।<br>
सुचक्राय स्वाहा मध्यमाभ्यां वषट् ।<br>
त्रैलोक्यरक्षणचक्राय स्वाहा अनामिकाभ्यां हुम् ।<br>
असुरान्तकचक्राय स्वाहा कनिष्ठाभ्यां फट् ॥ ९ ॥</p>
<p>ततो भूलमन्त्रपुटितान् सविन्दून्मातृकावर्णान् मातृकास्थानेषु<br>
न्यसेत् ।<br>
ततः प्रणवपुटितं मूलमन्त्रम् आकेशादापादम्<br>
आपादादाकेश क्रमात्त्रिवार विन्यस्य संहारसृष्टिभेदेन<br>
दशतत्त्वानि विन्यसेत् ।</p>
<p>तथा च क्रमदीपिकायाम्&ndash;</p>
<p>संहृतावनुगतो मनुवर्यः सृष्टिवर्त्मनि भवेत् प्रतियातः ।<br>
उद्धृतिः खलु पुरोक्तवदेषां न्यासकर्म कथयाम्यधुनेति ॥</p>
<p>तद्यथा&ndash;</p>
<p>पादयोः गों नमः पराय पृथिवीत्त्वात्मने नमः ।<br>
लिङ्गे पीं नमः पराय जलतत्त्वात्मने नमः ।<br>
हृदि जं नमः पराय तेजस्तत्त्वात्मने नमः ।<br>
मुखे नं नमः पराय वायुतत्त्वात्मने नमः ।<br>
शिरसि वं नमः परायाकाशतत्त्वात्मने नमः ।<br>
ल्लं नमः परायाहङ्कारतत्त्वात्मने नमः ।<br>
भां नमः पराय महत्तत्त्वात्मने नमः ।<br>
एतद्द्वयं हृदिन्यस्यमिति ।<br>
यं नमः पराय प्रकृतितत्त्वात्मने नमः स्वां नमः पराय<br>
पुरुषतत्त्वात्मने नमः ।<br>
हां नमः पराय परतत्त्वात्मने नमः ।<br>
एतत्त्रितयं सर्वगात्रे ।<br>
इति संहारन्यासः ।</p>
<p>अथ सृष्टिन्यासः&ndash;</p>
<p>हां नमः परायपरतत्त्वात्मने नमः ।<br>
स्वां नमः पराय पुरुषतत्त्वात्मने नमः ।<br>
यं नम पराय प्रकृतितत्त्वात्मने नमः ।<br>
एतत्त्रितयं सर्वगात्रे ।<br>
हृदि भां नमः पराय महत्तत्वात्मने नमः ।<br>
ल्लं नमः परायाहङ्कारतत्त्वात्मने नमः ।<br>
शिरसि वं नमः परायाकाशतत्त्वात्मने नमः ।<br>
मुखे नं नमः पराय वायुतत्त्वात्मने नमः ।<br>
हृदि जं नमः पराय तेजस्तत्त्वात्मने नमः ।<br>
लिङ्गे पीं नमः पराय जलतत्त्वात्मने नमः ।<br>
पादयोः गों नमः पराय पृथिवीतत्त्वात्मने नमः ।<br>
इति षृष्टिन्यासः ॥ १० ॥</p>
<p>सृष्ट्यादिन्यासे अङ्गुलिनियमो निबन्धे&ndash;</p>
<p>शिरसि विहिता मध्या सैवाक्ष्णि तर्जनिकान्विता ।<br>
श्रवसि रहिताङ्गुष्ठा ज्येष्ठान्वितोपकनिष्ठिका ।<br>
नसि वदने सर्वाः सज्यायसो हृदि तर्जनी ।<br>
प्रथमयुता मध्यमा नाभौ श्रवणि विहिता लिङ्गे ।<br>
ता एवाङ्गुलयो जान्वोः साङ्गुष्ठास्तु पदद्वये ।<br>
स्थानार्णयोर्विनिमयोनाङ्गुलिस्थानयोर्भवेत् ।</p>
<p>तद्यथा&ndash;</p>
<p>शिरसि गों नमो मध्यमाङ्गुल्या ।<br>
नेत्रयोः पीं नमस्तर्जनीमध्यमाभ्याम् ।<br>
कर्णयोः जं नमः अङ्गुष्टरहिताभिरङ्गुलीभिः ।<br>
घ्राणे नं नमोऽङ्गुष्ठानामिकाभ्याम् ।<br>
मुखे वं नमः सर्वाङ्गुलीभिः ।<br>
हृदि ल्लं नमोऽङ्गुष्ठतर्जनीभ्याम् ।<br>
नाभौ भां नमः अङ्गुष्ठभध्यमाभ्याम् ।<br>
लिङ्गे यं नमोऽगुंष्ठरहिताभिरङ्गुलीभिः ।<br>
जानुनोः स्वां नमोऽङ्गुष्ठरहिताभिरङ्गुलीभिः ।<br>
पादयोः हां नमः सर्वाङ्गुलीभिः ।<br>
इति सृष्टिक्रमः ।</p>
<p>अथ स्थितिक्रमः&ndash;</p>
<p>हृदि गों नमोऽङ्गुष्ठतर्जनीभ्याम् ।<br>
नाभौ पीं नमोअङ्गुष्ठमध्यमाभ्याम् ।<br>
लिङ्गे जं नमोऽङ्गुष्ठरहिताभिरङ्गुलीभिः ।<br>
जानुनोः नं नमोऽङ्गुष्ठरहिताभिरङ्गुलीभिः ।<br>
पादयोः वं नमः सर्वाङ्गुलीभिः ।<br>
शिरसि ल्ल नमो मध्यमया ।<br>
नेत्रयोः भां नमो मध्यमातर्जनीभ्याम् ।<br>
कर्णयोः यं नमोऽङ्गुष्ठरहिताभिरङ्गुलीभिः ।<br>
घ्राणे स्वां नमोऽङ्गुष्ठानामिकाभ्याम् ।<br>
मुखे हां नमः सर्वाङ्गुलीभिः ।</p>
<p>अथ संहारक्रमः&ndash;</p>
<p>पादयोः गों नमः सर्वाङ्गुलीभिः ।<br>
जानुनोः पीं नमः अङ्गुष्ठरहिताभिरङ्गुलीभिः ।<br>
लिङ्ग जं नमोऽङ्गुष्ठरहिताभिरङ्गुलीभिः ।<br>
नाभौ नं नमोऽङ्गुष्ठमध्यमाभ्याम् ।<br>
हृदि वं नमोऽङ्गुष्ठतर्जनीभ्याम् ।<br>
मुखे ल्लं नमः सर्वाङ्गुलीभिः ।<br>
घ्राणे भां नमोऽङ्गुष्ठानामिकाभ्याम् ।<br>
कर्णयो यं नमोऽङ्गुष्ठरहिताभिरङ्गुलीभिः ।<br>
नेत्रयोः स्वां नमो मध्यमातर्जनीभ्याम् ।<br>
मूर्ध्नि हां नमो मध्यमाङ्गुल्या ।<br>
इति संहारक्रमः ।<br>
पुनः सृष्टिस्थिति विन्यसेत् ।</p>
<p>तथा च&ndash;</p>
<p>विद्यार्थी ब्रह्मचारी च पुनः सृष्टिं समाचरेत् ।<br>
गृहस्थश्च पुनः सृष्टिस्थिती कुर्याद्विशेषतः ।<br>
यतिर्वैराग्ययुक्तश्च संहारान्तं न्यसेत्ततः ।<br>
एतेन विद्यार्थिब्रह्मचारिणां चतुर्द्धा गृहस्थानां पञ्चधा ।<br>
यतिविरक्तादीनाञ्च त्रिधा न्यासः ॥ १०क ॥</p>
<p>तथा च निबन्धे&ndash;</p>
<p>न्यासः संहारान्तो मस्करिवैखानसेषु विहितोऽयम् ।<br>
स्थित्यन्तो गृहमेधिषु सृष्ट्यन्तो वर्णिनामितिप्राहुः ।<br>
वैराग्ययुजि गृहस्थं संहारान्तं केचिदाहुराचार्याः ।<br>
सहजानौ वनवासिनि स्थितिञ्च विद्यार्थिनां तथा सृष्टिः ॥<br>
केचित्तु न्यासत्रये विपर्यासमामनन्ति, तेन सर्वरेव त्रिधा न्यासः<br>
कर्त्तव्यः ॥ ११ ॥</p>
<p>अथ विभूतिपञ्जरन्यासः ।</p>
<p>निबन्धे&ndash;</p>
<p>वच्म्यपरं न्यासवरं विभूत्यभिधं भूतिकरम् ।<br>
मन्त्रदशावृत्तिमयं गुप्ततमं मन्त्रिवरैः ॥</p>
<p>तद्यथा&ndash;</p>
<p>आधारे गों नमः, लिङ्गे पीं नमः, नाभौ जं नमः, हृदि नं<br>
नमः, गले वं नमः, मुखे ल्लं नमः, अंसयोः भां नमः<br>
यं नमः, ऊर्वोः स्वां नमः, हां नमः, कन्धरायां गों<br>
नमः, नाभौ पीं नमः, कुक्षौ जं नमः, हृदि नं नमः,<br>
स्तनयोः वं नमः, ल्लं नमः, पार्श्वयोः भां नमः, यं<br>
नमः, श्रोण्योः स्वां नमः, हां नमः ।<br>
शिरसि गों, मुखे पीं, नेत्रयोः जं नं, कर्णयोः वं, ल्लं,<br>
नासापुटयोः भां यं, कपोलयोः स्वां हाम् ।<br>
एवं दक्षिणकरस्य मूलसन्ध्यग्रकेषु पञ्च, तदङ्गुलीषु पञ्च<br>
।<br>
वामकरमूलसन्ध्यग्रकेषु पञ्च, तदङ्गुलीषु पञ्च ।<br>
एवं दक्षिणपादमूलसन्ध्यग्रकेषु पञ्च, तदङ्गुलीषु पञ्च ।<br>
वामपादमूलसन्ध्यग्रकेषु पञ्च, तदङ्गुलीषु पञ्च ।<br>
मूर्ध्नि गों, तत्पूर्वे पीं, तद्दक्षिणे जं, तत्पश्चिमे नं, तदुत्तरे<br>
वं, मूर्ध्नि ल्लं, भुजयोः भां यं, ऊर्वोः स्वां हाम् ।<br>
शिरसि गों, नेत्रयोः पीं, मुखे जं, कण्ठे नं, हृदि वं, जठरे<br>
ल्लं, मूलाधारे भां, लिङ्गे यं, जानुयोः स्वां, पादयोः हाम्<br>
।<br>
श्रोत्रयोः गों, गण्डयोः पीं, अंसयोः जं, स्तनयोः नं,<br>
पार्श्वयोः वं, लिङ्गे ल्लं, ऊर्वोः भां, जानुनोः यं, जङ्घयोः<br>
स्वां, पादयोः हाम् ।<br>
एतानि नमोऽन्तानि विन्यसेत् ॥ १२ ॥</p>
<p>तत्र क्रमो गौतमीये&ndash;</p>
<p>हस्तमूलादि सृष्टिः स्यान्मणिबन्धात् स्थितिः स्मृता ।<br>
अङ्गुल्यग्रात्संहृतिश्च स्थित्यन्तं त्रितयं न्यसेत् ॥<br>
ततः पूर्ववन्मूर्तिपञ्जरन्यासः ।<br>
ततः पूर्ववन्मूर्तिपञ्जरस्यैव सृष्टिस्थिती ।<br>
ततो दशाङ्गपञ्चाङ्गन्यासौ ।</p>
<p>तद्यथा&ndash;</p>
<p>हृद्रि गों, शिरसि पीं, शिखायां जं, सर्वाङ्गे नं, दिक्षु वं,<br>
दक्षपार्श्वे ल्लं, वामपार्वे भां, कटिदेशे यं, पृष्ठे स्वां,<br>
मूर्ध्नि हाम् ।</p>
<p>ततः पञ्चाङ्गन्यासः यथा&ndash;</p>
<p>आचक्राय स्वाहा हृदयाय नमः ।<br>
विचक्राय स्वाहा शिरसे स्वाहा ।<br>
सुचक्राय स्वाहा शिखायै वषट् ।<br>
त्रैलोक्यरक्षणचक्राय स्वाह ।<br>
कवचाय हुम् असुरान्तकचक्राय स्वाहा अस्त्राय फट् ।<br>
ततो नारायणमन्त्रोक्त-किरीट-केयूरेत्यादिमन्त्रेण व्यापकं<br>
विधाय वेणुबिल्वादिमुद्रां प्रदर्श्य ॐ सुदर्शनाय अस्त्राय<br>
फडिति मन्त्रे दिग्बन्धनं कुर्यात् ।<br>
किरीटादिन्यासस्तु सर्वत्र विष्णुमन्त्रे ॥ १३ ॥</p>
<p>ततो ध्यायेत्&ndash;</p>
<p>स्मेरद्वृन्दावने रम्ये मोहयन्तमनारतम् ।<br>
गोविन्दं पुण्डरीकाक्षं गोपकन्याः सहस्रशः ।<br>
आत्मनो वदनाम्भोजे प्रेरिताक्षिमधुव्रताः ।<br>
पीडिताः कामवाणेन चिरमाश्लेषणोत्सुकाः ।<br>
मुक्ताहारलसत्पीनतुङ्गस्तनभारनताः ।<br>
स्रस्तधम्ल्लिवसना मदस्खलितभाषणाः ।<br>
दन्तपङ्क्तिप्रभोद्भासि-स्पन्दमानाधराञ्चिताः ।<br>
विलोभयन्तीर्विविधैर्विभ्रमैर्भावगर्वितैः ।<br>
फुल्लेन्दीवरकान्तिमिन्दुवदनं बर्हावतंसप्रियं,<br>
श्रीवत्साङ्कमुदारकौस्तुभधरं पीताम्बरं सुन्दरम् ।<br>
गोपोना नयनोत्पलार्चिततनुं गोगोपसङ्घावृतं, गोविन्दं<br>
कलवेणुवादनपरं दिव्याङ्गभूषं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ।</p>
<p>ततो वैष्णवोक्तपीठमन्वन्तां पीठपूजां विधाय<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं विधाय<br>
देवशरीरे सृष्टि-स्थितिदशाङ्गपञ्चाङ्गन्यासक्रमेण पूजयेत् ।<br>
ततो मुखे ॐ वेणवे नमः, हृदि ॐ वनमालायै नमः ॐ कौस्तुभाय<br>
नमः ॐ श्रीवत्साय नमः ।<br>
ततः अपरं पञ्चपुष्पाञ्जलिं दद्यात् ।<br>
शुक्लचन्दनपङ्किलां श्वेततुलसीं रक्तचन्दनपङ्किलां<br>
रक्ततुलसीं मूलेन दक्षिणवामपार्श्वयोर्दद्यात् ।<br>
तथा तुलसीद्वयं करवीरद्वयं पद्मद्वयञ्च शिरसि दद्यात् ।<br>
सर्वाणि पुष्पाणि सर्वतनौ दद्यात् ।</p>
<p>तथा च गौतमीये&ndash;</p>
<p>दक्षिणे वासुदेवाख्यं स्वच्छं चैतन्यमव्ययम् ।<br>
वामे च रुक्मिणी रक्ता नित्या रजोगुणान्विता ।<br>
तुलसीयुगलं पार्श्वद्वये गन्धद्वयान्वितम् ।<br>
हयारियुगलं पार्श्वद्वये दक्षिणवामके ।<br>
पञ्चपुष्पं मूर्ध्नि देशे मूलेन दक्षवामके ।<br>
षड्भिः सर्वतनौ दद्यात्पुनः शिरसि सर्वतः ।<br>
तत आवरणं पूजयेत् ।<br>
पूर्वे ॐ दामाय नमः, दक्षिणे ॐ सुदामाय नमः, पश्चिमे ॐ<br>
वासुदेवाय नमः, उत्तरे ॐ किङ्किण्यै नमः, केशरेषु अग्न्यादिकोणे<br>
ॐ आचक्राय स्वाहा हृदयाय नमः, नैर्-ऋते ॐ विचक्राय स्वाहा<br>
शिरसे स्वाहा, वायुकोणे ॐ सुचक्राय स्वाहा शिखायै वषट्, ईशाने<br>
ॐ त्रैलोक्यरक्षणचक्राय स्वाहा कवचाय हुं, चतुर्दिक्षु ॐ<br>
असुरान्तकचक्राय स्वाहा अस्त्राय फट् ।<br>
ततः पत्रेषु पूर्वादि ॐ रुक्मिण्यै नमः, एवं सत्यभामायै<br>
नाग्नजित्यै सुनन्दायै मित्रविन्दायै सुलक्षणायै जाम्बवत्यै<br>
सुशीलायै ।<br>
पत्राग्रेषु पूर्वादि ॐ वसुदेवाय नमः, एवं देवक्यै नन्दाय<br>
यशोदायै बलभद्राय सुभद्रायै गोपेभ्यः गोपीभ्यः ।<br>
तद्बाह्ये मध्ये च पूर्वादिक्रमेण ॐ मन्दाराय नमः, एवं<br>
सन्तानकाय पारिजाताय कल्पवृक्षाय हरिचन्दनाय ।<br>
तद्बाह्ये इन्द्रादीन्वज्रादींश्च पूजयेत् ।<br>
ततः कृष्णाष्टकं पूजयेत् ।<br>
ॐ श्रीकृष्णाय नमः, एवं वासुदेवाय देवकीनन्दनाय<br>
नारायणाय यदुश्रेष्ठाय वार्ष्णेयाय धर्मसंस्थापनाय<br>
असुराक्रान्तभारहारिणे ।<br>
सर्वत्र प्रणवादिननोऽन्तेन पूजयेत् ।<br>
अशक्तश्चेदङ्गे वज्रादींश्च पूजयेत् ॥</p>
<p>तथा च गौतमीये&ndash;</p>
<p>अथवाङ्गं दिक्पतिभिस्तदस्त्रैरपि चार्चयेत् ।<br>
एवमर्भ्चयन्कृष्णं काममुक्त्योः स भाजनम् ।<br>
एतद्यजनाशक्तश्चेतकृष्णाष्टकेन पूजयेत् ।<br>
ततो धूपादिविसर्जनान्तं कर्म समापयेत् ॥ १५ ॥</p>
<p>अस्य पुरश्चरणं दशलक्षजपः ।</p>
<p>तथा च&ndash;</p>
<p>दशलक्षमक्षयफलप्रदं मनुं प्रतिजप्य<br>
निर्मलमतिर्दशाक्षरम् ।<br>
जुहुयात्सिताज्यमधुरप्लुतैंर्नवैररुणाम्बुजैर्हुताशने<br>
दशायुतम् ॥ १६ ॥<br>
अथ शुषिरयुगलवर्णं चेन्मनुं पञ्चलक्षं प्रजपेत्तु जुहुयाच्च<br>
प्रोक्तकॢप्तार्द्धलक्षम् ।<br>
अमलमतिरभावे पायसैरम्बुजानां<br>
ससितघृतसुसिक्तैरारभेद्धोमकर्म ॥ १७ ॥</p>
<p>श्रीकृष्णस्य त्रयोदशाक्षर मन्त्राः</p>
<p>दशाक्षरादौ श्रीमायाकाः मायाश्रीकामः<br>
काममायाश्रीस्त्रिविधस्त्रयोदशाक्षरो भवति ॥</p>
<p>तथा च&ndash;</p>
<p>श्रीशक्तिमारपूर्वश्च शक्तिश्रीमारपूर्वकः<br>
कामशक्तिरमापूर्वो दशार्णो मनवस्त्रयः ॥<br>
इति सनत्कुमारवचनात् ॥ १८ ॥</p>
<p>एतेषां पूजाप्रयोगः&ndash;</p>
<p>प्रातःकृत्यादि-वैष्णवोक्तपीठन्यासान्तं कर्म विधाय<br>
ऋष्यादिन्यासं कुर्यात् ॥</p>
<p>तद्यथा&ndash;</p>
<p>शिरसि नारद-ऋषये नमः, मुखे विराड्गायत्रीच्छन्से नमः, हृदि<br>
श्रीकृष्णाय देवतायै नमः ।</p>
<p>ततः कराङ्गन्यासौ&ndash;</p>
<p>आचक्राय स्वाहा अङ्गुष्ठाभ्यां नमः, आचक्राय स्वाहा<br>
हृदयाय नमः, इत्यादि दशाक्षरवद्विन्यसेत् ।<br>
ततः फलार्थी चेद्दशतत्त्वमूर्तिपञ्जरौ न्यसेत् ।<br>
ततः किरीटमन्त्रेण व्यापकं विधाय यथाशक्ति मुद्रां<br>
प्रदर्श्य ॐ नमः सुदर्शनाय अस्त्राय फडिति दिग्बन्धनं<br>
विधाय ध्यायेत् ॥ १९ ॥<br>
आद्ये मनौ दशाक्षरवद्ध्यानं द्वितीये रत्नाभिषेकवत् ।</p>
<p>तृतीये तु ध्यानम्&ndash;</p>
<p>शङ्खचक्रधनुर्बाणपाशाङ्कुशधरोऽरुणः ।<br>
वेणुं धमनघृतो दोर्भ्यां ध्येयः कृष्णो दिवाकरे ॥ २० ॥<br>
गौतमीयमते तु अत्रापि दशाक्षरवद्ध्यानम् ।</p>
<p>तथा च&ndash;</p>
<p>रमादिकामादिमन्त्रद्वयमधिकृत्य, अनयोर्मन्त्रयोर्मन्त्री<br>
आचक्राद्यैः षडङ्गकम् ।<br>
कुर्याद्दशार्णवत्सर्वं ध्यानपूजादिकं सुधीः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ २१ ॥</p>
<p>ततो वैष्णवोक्तपीठपूजां विधाय पुनर्ध्यत्वा<br>
आवाहनादिपञ्चपुष्पाञ्जलिदानपर्यन्तं पूर्वोक्त<br>
वेण्वादिपूजनञ्च विधाय आवरणपूजामारभेत् ।<br>
अस्यावरणानि अङ्गेन्द्रवज्रादीनि ।<br>
ततः कृष्णाष्टकं सम्पूज्य धूपादिविसर्जनान्तं कर्म<br>
समापयेत् ॥ २२ ॥<br>
एतेषां पुरश्चरणं पञ्चलक्षजपः ।</p>
<p>तथा च&ndash;</p>
<p>पञ्चलक्षं जपेत्तावदयुतं पायसेन च ।<br>
जुहुयात् संस्कृते वह्नौ मन्त्री सर्वार्थसिद्धये ॥ २३ ॥</p>
<p>मन्त्रान्तरम्</p>
<p>कृष्णायपदमाभाष्य गोविन्दाय ततः परम् ।<br>
गोपीजनपदस्यान्ते वल्लभाय द्विठावधि ।<br>
कामबीजादिराख्यातो मनुरष्टादशाक्षरः ॥ २४ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि वैष्णवोक्तपीठमन्वन्तं विन्यस्य ऋष्यादिन्यासं<br>
कुर्यात् ।</p>
<p>यथा&ndash;</p>
<p>शिरसि नारद-ऋषये नमः ।<br>
मुखे गायत्रीच्छन्दसे नमः ।<br>
हृदि कृष्णाय देवतायै नमः ।<br>
गृह्ये क्लीं बीजाय नमः ।<br>
पादयोः स्वाहा शक्तये नमः ।<br>
ततः प्रणवपुटितं मन्त्रं त्रिशः करयोर्व्याप्य कराङ्गन्यासौ<br>
कुर्यात् ।<br>
क्लीम् अङ्गुष्ठाभ्यां नमः ।<br>
गोविन्दाय तर्जनीभ्यां स्वाहा ।<br>
गोपीजन मध्यमाभ्यां वषट् ।<br>
वल्लभाय अनामिकाभ्यां हुम् ।<br>
स्वाहा कनिष्ठाभ्यां फट् ।<br>
एवं हृदयादिषु ।<br>
ततो मूलेन मुर्द्धादिपादपर्यन्तं त्रिशो व्याप्य<br>
आपादादिमूर्द्धपर्यन्तं प्रणवेन सकृद्व्याप्य मन्त्रन्यासं<br>
कुर्यात् ।<br>
मूर्ध्नि ललाटे भ्रूमध्ये कर्णयोश्चक्षुषोर्घ्राणयोर्वदने<br>
ग्रोवायां हृदि नाभौ कट्यां लिङ्गे जानुनोः जङ्घयोः एषु<br>
स्थानेषु प्रत्येकमन्त्रवर्णान् नमोऽन्तान्न्यसेत्, शिरसि प्रणवञ्च<br>
न्यसेत् ॥ २५ ॥</p>
<p>ततो नयन-मुख-हृदय-गुह्याङ्घ्रिषु मन्त्रस्य पदपञ्चकं<br>
नमोऽन्तं न्यसेत् ।<br>
पदपञ्चकञ्च चतुश्चचतुस्तथा द्वयम् ।<br>
ततोऽङ्गन्यासं कुर्यात् ।<br>
क्लीं कृष्णाय हृदयाय नमः ।<br>
गोविन्दाय शिरसे स्वाहा ।<br>
गोपीजन शिखायै वषट् ।<br>
वल्लभाय कवचाय हुम् ।<br>
स्वाहा अस्त्राय फट् ।</p>
<p>तथा च&ndash;</p>
<p>चतुःकरणवेदाब्धिनेत्रसङ्ख्याक्षरैः क्रमात् ।<br>
पश्चाङ्गानि मनोः कुर्यान्मन्त्रविज्जाति संयुतैः ।<br>
नमः स्वाहा-वषट्-वौषट्-हुं-फडन्ताश्च जातयः ।</p>
<p>ततो दशतत्त्वमूर्तिपञ्जरन्यासौ विधाय किरीटमन्त्रेण व्यापकं<br>
यथाशक्ति मुद्रां वद्धा ॐ नमः सुदर्शनाय अस्त्राय फडिति<br>
दिग्बन्धनं कृत्वा दशाक्षरोक्तं धात्वा मानसैः सम्पूज्य<br>
शङ्खस्थापनं कृत्वा वैष्णवोक्त पीठमन्वन्तां<br>
पीठपूजां विधाय पुनर्ध्यात्वा आवाहनादि-<br>
पञ्चपुष्पाञ्जलिदानपर्यन्तं विधाय<br>
क्लीमित्याद्यक्षरैस्तत्तदङ्गेषु न्यासक्रमेण क्लीं कृष्णाय<br>
हृदयाय नमः इत्यादिना अङ्गमन्त्रेण सम्पूज्य च पुनः<br>
पञ्चपुष्पाञ्जलीन् दद्यात् ।<br>
ततो वेण्वादिपूजनं कृत्वा दशाक्षरोक्तावरणपूजाञ्च कृत्वा<br>
धूपादिविसर्जनान्तं कर्म समापयेत् ।<br>
अस्य पुरश्चरणं दशाक्षरपटलोक्तम् ॥ २६ ॥</p>
<p>मन्त्रान्तरम्</p>
<p>शक्तिश्रीपूर्वकश्चाष्टादशार्णो विंशदक्षरः ॥ २७ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
श्रीकृष्णाय देवतायै नमः, गुह्ये क्लीं बीजाय नमः, पादयोः<br>
स्वाहा शक्तये नमः ।</p>
<p>ततः कराङ्गन्यासौ&ndash;</p>
<p>ह्रीं श्रीं क्लीम् अङ्गुष्ठाभ्यां नमः ।<br>
कृष्णाय तर्जनीभ्यां स्वाहा ।<br>
गोविन्दाय मध्यमाभ्यां वषट् ।<br>
गोपीजन अनामिकाभ्यां हुम् ।<br>
वल्लभाय कनिष्ठाभ्यां वौषट्, स्वाहा करतलपृष्ठाभ्यां<br>
फट् ।<br>
एवं हृदयादिषु ॥ २८ ॥</p>
<p>ततो मूलेन व्यापकं कृत्वा मन्त्रपुटितान् मातृकावर्णान् ।<br>
तत्तत्स्थानेषु (ललाटादिषु) न्यसेत् ।<br>
ततो दशतत्त्वानि विन्यस्य पुनर्मूलेन व्यापक कुर्यात् ॥ २९ ॥</p>
<p>ततो मन्त्रन्यासः&ndash;</p>
<p>मूर्ध्नि ह्रीं नमः, ललाटे श्रीं नमः, भ्रूमध्ये क्लीं नमः,<br>
नेत्रयोः कृं नमः, कर्णयोः ष्णां नमः, नसोः यं नमः,<br>
वदने गों नमः, चिबुके विं नमः, कण्ठे न्दां नमः, दोर्मूले<br>
यं नमः, हृदि गो नमः, उदरे पीं नमः, नाभौ जं नमः,<br>
लिङ्गे नं नमः, आधारे वं नमः, कट्यां ल्लं नमः, जान्वोः<br>
भां नमः, जङ्घयोः यं नमः, गुल्फयोः स्वां नमः,<br>
पादयोः हां नमः ।<br>
इति सृष्टिः ।</p>
<p>हृदि ह्रीं, उदरे श्रीं, नाभौ क्लीं, लिङ्गे कृं, आधारे ष्णां,<br>
कट्यां यं, जान्वोः गों, जङ्घयोः विं, गुल्फयोः न्द्रां,<br>
पादयोः यं, मूर्घ्नि गों, कपाले पीं, भ्रूमध्ये जं, नेत्रयोः<br>
न, कर्णयोः वं, नसोः ल्लं, वदने भां, चिबुके यं, कण्ठे<br>
स्वां, दोर्मूले हाम् ।<br>
इति स्थितिः ।</p>
<p>पादयोः ह्रीं, गुल्फयोः श्रीं, जङ्घयोः क्लीं जान्वोः कृं,<br>
कट्यां ष्णाम् आधारे यं, लिङ्गे गों, नाभौ विं, उदरे न्दां,<br>
हृदि यं, दोर्मूले गों, कण्ठे पीं, चिबुके जं, वदने नं, नसोः<br>
वं, कर्णयोः ल्लं, नेत्रयोः भां, भ्रूमध्ये यं, ललाटे स्वां,<br>
मस्तके हाम् ।<br>
सर्वत्र नमोऽन्तान् न्यसेत् ।<br>
इति संहारन्यासः ।</p>
<p>पुनः सृष्टिस्थिती कृत्वा मूर्तिपञ्जरं विन्यस्य मूर्तिपञ्जरस्य<br>
सृष्टिस्थिती विन्यस्य षडङ्गानि न्यसेत् ।</p>
<p>ह्रीं श्रीं क्लीं हृदयाय नमः ।<br>
कृष्णाय शिरसे स्वाहा ।<br>
गोविन्दाय शिखायै वषट् ।<br>
गोपीजन कवचाय हुम् ।<br>
वल्लभाय नेत्राभ्यां वौषट् ।<br>
स्वाहा अस्त्राय फट् ।</p>
<p>तथा च&ndash;</p>
<p>सृष्टिस्थिती च विन्यस्य षडङ्गानि समाचरेत् ।<br>
गुणाग्नि वेदकरणकरणाक्ष्यक्षरैर्मनोः ॥ ३७ ॥</p>
<p>ततः पूर्वन्मुद्रादिदर्शनं दिग्बन्धनञ्च कृत्वा किरीटमन्त्रेण<br>
व्यापकं विधाय यथाशक्ति मुद्रां बध्वा ध्यायेत् ॥ ३१ ॥<br>
(श्रीकृष्ण यन्त्रम् चित्र २३-१,२,३))</p>
<p>तद्यथा&ndash;</p>
<p>द्वारावत्यां सहस्रार्कभासुरैर्भवनोत्तमैः ।<br>
अनल्पैः क्रल्पवृक्षैश्च परीते मणिमण्डपे ।<br>
ज्वलद्रत्नमयस्तम्भद्वारतोरणकुड्यके ।<br>
फूल्लस्रगुल्लसच्चित्रवितानालम्बिमौक्तिके ।<br>
पद्मरागस्थलीराजद्रत्ननद्योश्च मध्यतः ।<br>
अनारतगलद्रत्नधारस्य स्वस्तरोरधः ।<br>
रत्नदीपावलीभिश्च प्रदीपितदिगन्तरे ।<br>
उद्यदादित्यसङ्काशमणिसिंहासनाम्बुजे ।<br>
समासीनोऽच्युतो ध्येयो द्रुतहाटकसन्निभः ।<br>
समानोदित-चन्द्रार्क-तडित-कोटिसमद्युतिः ।<br>
सर्वाङ्गसुन्दरः सौम्यः सर्वाभरणभूषितः ।<br>
पीतवासाश्चक्रशङ्खगदापद्मोज्ज्वलद्भुजः ।<br>
अनारतच्छलद्रत्नधारौघकलसं स्पृशन् ।<br>
वामपादाम्बुजाग्रेण मुष्णता पल्लवच्छविम् ।<br>
रुक्मिणीसत्यभामे द्वै मूर्ध्नि रत्नौघधारया ।<br>
सिञ्चन्त्यौ दक्षवामस्थे स्वदोःस्थकलसोत्थया ।<br>
नाग्नजिती सुनन्दा च दिशन्त्यौ कलसौ तयोः ।<br>
ताभ्याञ्चदशवामस्थे मित्रविन्दासुलक्षणे ।<br>
रत्ननद्योः समुद्धृत्य रत्नपूर्णौ घटौ तयोः ।<br>
जाम्बवती सुशीला च दिशन्त्यौ दक्षवामके ।<br>
बहिःषोडश साहस्त्र्यसङ्ख्याताः परितः प्रियाः ।<br>
ध्येयाः कनकरत्नौघधाराम्बुकलसोज्वलाः ।<br>
तद्बहिश्चाष्टनिधयः पूरयन्तो धनैर्धराम् ।<br>
तद्बहिर्वृष्णयः सर्वे पुरोवच्चसुरादयः ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ३२ ॥</p>
<p>अस्य पूजायन्त्रम्&ndash;</p>
<p>षट्कोणमध्यमष्टदलपद्मं विलिख्य षट्कोणमध्ये तु<br>
ससाध्यं कामबीजं विलिख्य अवशिष्टैः<br>
सप्तदशभिरक्षरैर्वेष्टयेत् ।<br>
ततः षट्कोणस्य प्राग्रक्षोऽनिलकोणेषु श्रीबीजम् अवशिष्टेषु<br>
भुवनेश्वरीं लिखेत् ।<br>
ततः षट्सन्धिषु क्लीं कृष्णाय नमः इति षड्वर्णान् लिखेत् ।<br>
ततः केशरेषु कामदेवाय विद्महे पुष्पबाणाय धीमहि<br>
तन्नोऽनङ्गः प्रचोदयात् ।<br>
इति गायत्र्यास्त्रीणि त्रीण्यक्षराणि पूर्वादिक्रमेण विलिखेत् ।<br>
ततः पत्रेषु पूर्वादिक्रमेण नमः कामदेवाय सर्वजनप्रियाय<br>
सर्वजनसम्मोहनाय ज्वल ज्वल प्रज्वल सर्वजनस्य हृदयं मम<br>
वशं कुरु कुरु स्वाहा इति माला मन्त्रस्य षट्षडक्षराणि दलेषु<br>
विलिखेत् ।</p>
<p>मालामन्त्रमाह शारदायाम्&ndash;</p>
<p>नमोऽन्ते कामदेवाय वदेत् सर्वजनन्ततः ।<br>
प्रियाय सर्ववर्णान्ते जनसम्मोहनाय च ।<br>
ज्वलद्वयं प्रज्वलान्तं वदेत् सर्वजनस्य च ।<br>
हृदयं ममशब्दान्ते वशं कुरुयुगं शिरः ।<br>
मालामनुरयञ्चाष्टचत्वारिंशतिकाक्षरैः ॥<br>
तद्बाह्ये मातृकया संवेष्टयेत् ।<br>
ततो भूविम्बे दिक्षु च श्रीबीजं विदिक्षु मायाबीजं विलिखेत् ।<br>
तद्बाह्ये अष्टवज्राणि लिखेत् ।</p>
<p>तथा च&ndash;</p>
<p>विलिप्य गन्धपङ्केन लिखेष्टदलाम्बुजम् ।<br>
कर्णिकायान्तु षट्कोणं ससाध्यं तत्र मन्मथम् ॥<br>
शिष्टैस्तं सप्तदशभिरक्षरैर्वेष्टयेत् स्मरम् ॥<br>
प्राग्रक्षोऽनिलकोणेषु श्रियं शिष्टेषु संविदम् ॥<br>
षडक्षरं षट्सन्धिषु केशरेषु त्रिशस्त्रिशः ॥<br>
विलिखेत् स्मरगायत्रीं मालामन्त्रं दलाष्टके ॥<br>
षट्शः संलिख्य तद्बाह्ये वेष्टयेन्मातृकाक्षरैः ।<br>
भूविम्बञ्च लिखेद्बाह्ये श्रीमाये दिग्विदिक्ष्वपि ॥<br>
भूगृहं चतुरस्रं स्यादष्टवज्रविभूषितम् ।<br>
एतद्यन्त्रमष्टादशाक्षर-द्वाविंशत्यक्षर-द्वादशाक्षर-<br>
दशाक्षर-चतुर्दशाक्षर-एकादशाक्षराणामिति ॥ ३३ ॥</p>
<p>यत्तुः&ndash;</p>
<p>पद्ममष्टपलाशन्तु चतुरस्रं सुलक्षणम् ।<br>
चतुर्द्वारसमायुक्तं कामगर्भितकर्णिकम् ॥<br>
सामान्ययन्त्रमुद्दिष्टमष्टादशाक्षरे शृणु ॥ ३४ ॥</p>
<p>चतुरस्रं चतुर्द्वारं पद्ममष्टदलान्वितम् ।<br>
षट्कोण गर्भकामाख्यं सप्तदशार्ण-वेष्ठितम् ।<br>
षडक्षरं मनुवरं षट्कोणे विलिखेत्ततः ।<br>
इति गौतमीये अष्टादशाक्षरदशाक्षरयोर्यद्विशेषमुक्तं<br>
तदशक्तविषयम् ।<br>
अन्यथा तापिन्यादिविरोधः स्यात् ॥ ३५ ॥</p>
<p>ततः पूर्वोक्तपीठमन्वन्तां पीठपूजां विधाय पुनर्ध्यात्वा<br>
आवाहानादि पञ्चपुष्पाञ्जलिदानपर्यन्तं विधाय सृष्टिं<br>
स्थितिं षडङ्गञ्च सम्पूज्य ॐ किरीटाय नमः एवं<br>
कुण्डलाभ्यां शङ्खाय चक्राय गदायै पद्माय वनमालायै<br>
श्रीवत्साय कौस्तुभाय सर्वत्र प्रणवादि नमोऽन्तेन पूजयेत् ।<br>
पुनः पञ्चपुष्पाञ्जलीन् दत्त्वा आवरणपूजामारभेत ।<br>
यथा - षट्कोणेष्वग्न्यादि ह्रीं श्रीं क्लीं हृदयाय नमः ।<br>
कृष्णाय शिरसे स्वाहा इत्यादिना षडङ्गानि पूजयेत् ।<br>
ततो दिक्पत्रस्य मूले ॐ वासुदेवाय नमः एवं सङ्कर्षणाय<br>
प्रद्युम्नाय अनिरुद्धाय प्रणवादि-नमोऽन्तेन पूजयेत् ।</p>
<p>एवं विदिक्पत्रमूलेषु&ndash;</p>
<p>ॐ शान्त्यै नमः एवं श्रियै सरस्वत्यै रत्यै ।<br>
पत्रेषु पूर्वादि पूर्ववत् ।<br>
रुक्मिण्याद्याः पूजयेत् ।<br>
अत्र षोडशसहस्रमहिषोभ्यो नमः तद्बहिः पूर्वादि इन्द्रनिधिं<br>
नीलनिधिं मुकुन्दनिधिं मकरनिधिम् आनन्दनिधिं<br>
कच्छपनिधिं पद्मनिधिं शङ्खनिधिञ्च पूजयेत् ।<br>
तद्बहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ३६ ॥<br>
अस्य पुरश्चरणं चतुर्लक्षजपः ।</p>
<p>तथा च&ndash;</p>
<p>ध्यात्वैवं परमात्मानं विंशत्यर्णं मनुं जपेत् ।<br>
चतुर्लक्षं हुनेदाज्यैश्चत्वारिंशत्सहस्रकम् ॥ ३७ ॥</p>
<p>मन्त्रान्तरम्&ndash;</p>
<p>वाग्भवं कामबीजञ्च कृष्णाय भुवनेश्वरी ।<br>
गोविन्दाय रमा गोपीजनवल्लभङेशिरः ।<br>
चतुर्दशस्वरोपेतो भृगुः सर्गी तदूर्ध्वतः ।<br>
द्वाविंशत्यक्षरो मन्त्रो वागीशत्वप्रदायकः ॥ ३८ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
अष्टादशाक्षरवदृष्यादिन्यासं कराङ्गन्यासौ विधाय मुद्रादि<br>
दिग्बन्धनञ्च कृत्वा ध्यायेत् ।</p>
<p>यथा&ndash;</p>
<p>वामोर्ध्वहस्ते दधतं विद्यासर्वस्वपुस्तकम् ।<br>
अक्षमालाञ्च दक्षोर्ध्वे स्फाटिकीं मातृकामयीम् ॥<br>
शब्द ब्रह्ममयं वेणुमधःपाणिद्वयेरितम् ॥<br>
गायन्तं पीत वसनं श्यामलं कोमलच्छविम् ॥<br>
बर्हिवर्हकृतोत्तंसं सर्वज्ञं सर्ववेदिभिः ।<br>
उपासितं मुनिगैणैरुपतिष्ठेद्धरिं सदा ॥</p>
<p>एवं ध्यात्वा विंशत्यर्णवत् पूजयेत् ॥</p>
<p>विशेषस्तु&ndash;</p>
<p>सृष्टिस्थिति तत्पूजनं नास्ति तद्वर्णाभावात् ॥ ३९ ॥<br>
अस्य पुरश्चरणं चतुर्लक्षजपः ।</p>
<p>तथा च&ndash;</p>
<p>चतुर्लक्षं जपेन्मन्त्रमिमं मन्त्री सुसंयतः ।<br>
पलाशपुष्पैः स्वादुक्तैश्चत्वारिंशत्सहस्रकम् ॥<br>
जुहुयात्कर्मणानेन मन्त्रसिद्धिर्भवेद्ध्रुवम् ॥ ४० ॥</p>
<p>मन्त्रान्तरम् &ndash;</p>
<p>वाग्भवं कामबीजञ्च मायालक्ष्मीमनन्तरम् ।<br>
दशार्णो मनुवर्यश्च भवेच्छक्राक्षरो मनुः ॥</p>
<p>ब्रह्मसंहितायाम्&ndash;</p>
<p>वाग्भवं भुवनेशानीं श्रीबीजं कामबीजकम् ।<br>
दशार्णो मनुवर्यश्च भवेच्छक्राक्षरोऽपरः ॥ ४१ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि वैष्णवोक्तपीठन्यासं कृत्वा ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः, मुखे गायत्रीछन्दसे नमः हृदि<br>
श्रीकृष्णाय देवतायै नमः ॥ ४२ ॥</p>
<p>अन्य न्यासपूजाजपहोमादि सर्वं दशाक्षरवत्कार्यम् ॥ ४३ ॥</p>
<p>ध्याने तु विशेषः&ndash;</p>
<p>ध्यायेद्वृन्दावने रम्ये काञ्चनीभूमिमध्यगे ।<br>
नानापुष्पलताकीर्णेवृक्षषण्डैश्च मण्डिते ॥<br>
कल्पाटवीतले सम्यक्श्रीमान्माणिक्यमण्डपे ।<br>
नारदाद्यैर्मुनिश्रेष्ठैः स्तवद्भिः परिवारिते ॥<br>
रत्नसिंहासने ध्यायेदुपविष्टं कजोपरि ।<br>
सजलजलदश्यामं रक्तपद्मायतेक्षणम् ॥<br>
रक्तपद्मस्फुरत्पादपाणिभ्यां परिमण्डितम् ।<br>
ननारत्नसमारब्धभूषणैः परिभूषितम् ॥<br>
श्रीयुक्तवक्षसि भ्राजत्कौस्तुभोद्भासिताम्बरम् ।<br>
तारहारवलोरम्यं श्रीवत्साङ्कितवक्षसम् ॥<br>
रोचनातिलकप्रान्तकुन्तलभ्रमरायितम् ।<br>
कन्दर्पचापसदृशचिल्लिमालाविराजितम् ॥<br>
अनेकरत्न संयुक्तं स्फुरन्मकरकुण्डलम् ।<br>
वर्हिवर्हकृतोत्तंसं सर्वज्ञं सर्ववेदिभिः ।<br>
उपासितं मुनिगणैरुपतिष्ठेद्धरिं सदा ।</p>
<p>इति ॥ ४४ ॥</p>
<p>मन्त्रान्तरम् (एकाक्षरी)<br>
कामाक्षरं धरासंस्थं शान्तिविन्दुविभूषितम् ।<br>
त्रैलोक्यमोहनो विष्णुः कथितस्तव यत्नतः ॥ ४५ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि-वैष्णवोक्तपीठशक्तिपर्यन्तं विन्यस्य तदुपरि<br>
पक्षिराजाय स्वाहेति पीठमनुं न्यसेत् ।<br>
ततः ऋष्यादिन्यासः ।</p>
<p>तद्यथा&ndash;</p>
<p>शिरसि सम्मोहन-ऋषये नमः, मुखे गायत्रीच्छन्दसे नमः, हृदि<br>
त्रैलोक्यसम्मोहनाय विष्णवे नमः ।</p>
<p>तदुक्तम्&ndash;</p>
<p>ऋषिः सम्मोहनच्छन्दो गायत्री परिकीर्तिता ।<br>
त्रैलोक्यमोहनो विष्णुर्देवता समुदीरिता ॥ ४६ ॥</p>
<p>ततः कराङ्गन्यासौ&ndash;</p>
<p>क्लाम् अङ्गुष्ठाभ्यां नमः इत्यादि ।<br>
क्लां हृदयाय नमः इत्यादि ।</p>
<p>तथा च निबन्धे&ndash;</p>
<p>दीर्घषट्कयुजानेन कामबीजेन कल्पयेत् ॥ ४७ ॥</p>
<p>ततो बाणन्यासः&ndash;</p>
<p>अङ्गुष्ठे द्रां शोषणबाणाय नमः ।<br>
तर्जन्योः द्रीं मोहनबाणाय नमः ।<br>
मध्यमयोः क्लीं सन्दीपनबाणाय नमः ।<br>
अनामिकयोः ब्लूं तापनबाणाय नमः ।<br>
कनिष्ठयोः सः मादनबाणाय नमः ।</p>
<p>तथा&ndash;</p>
<p>मस्तकमुखहृदयगुह्यपादेषु न्यसेत् ।</p>
<p>तथा च निबन्धे&ndash;</p>
<p>द्रामाद्यं शोषणं पूर्वं द्रीमाद्यं मोहनं ततः ।<br>
सन्दीपनाख्यं क्लीमाद्यं ब्लूमाद्यं तापनं पुनः<br>
सर्गान्तभृगुणा भूयो मादनं पञ्चमं न्यसेत् ॥ ४७क ॥</p>
<p>ततो ध्यायेत्&ndash;</p>
<p>भग्नविद्रुमसङ्काशं सर्वतेजोमयं वपुः ।<br>
किरीटिनं कुण्डलिनं केयूरवलयान्वितम् ॥<br>
मुक्तासद्रत्नसन्नद्धतुलाकोटिसमुज्ज्वलम् ।<br>
नानालङ्कारसुभगं पीताम्बरयुगावृतम् ॥<br>
गरुडोपरिसन्नद्धरक्तपङ्कजमध्यगम् ।<br>
उत्तप्तहेमसङ्काशां लक्ष्मीं वामोरुसंस्थिताम् ॥<br>
सर्वालङ्कारसुभगां शुक्लवासोयुगावृताम् ॥<br>
सकामां लीलया देवं मोहयन्तं पुनः पुनः ॥<br>
शङ्खचक्रगदापद्मपाशाङ्कुशधनुःशरान् ।<br>
धारयन्तं जगन्नाथं रक्तपद्मारुणेक्षणम् ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
न्यासक्रमेण दशाक्षरवत्पीठपूजां कृत्वा<br>
पुनर्ध्यानावाहनादिपञ्चपुष्पाञ्जलिदानपर्यन्तं विधाय<br>
षडङ्गानि सम्पूज्य न्यासक्रमेण देवशरीरे पञ्चबाणान्<br>
सम्पूज्य ॐ किरीटाय नमः एवं कुण्डलाय शङ्खाय चक्राय<br>
गदायै पद्माय पाशाय अङ्कुशाय धनुषे शराय इति हस्तेषु<br>
पूजयेत् ।<br>
स्तनोर्द्धैश्रीवत्साय कौस्तुभाय, गले वनमालायै, नितम्बे<br>
पीतवसनाय, वामाङ्गे श्री लक्ष्म्यै नमः ।<br>
सर्वत्र प्रणवादि नमोऽन्तेन पूजयेत् ।<br>
ततः केशरेषु अग्न्यादिकोणेषु मध्ये दिक्षु च क्लीं हृदयाय<br>
नमः, क्लीं शिरसे स्वाहा इत्यादि षडङ्गानि पूजयेत् ।<br>
ततः पूर्वादिदिक्षु चतुरो बाणान् सम्पूज्य कोणेषु पञ्चमं<br>
बांअं पूजयेत् ।<br>
पत्रेषु ॐ लक्ष्म्यै नमः ।<br>
एवं सरस्वत्यै रत्यै प्रीत्यै कीर्त्त्यै कान्त्यै तुष्ट्यै पुष्ट्यै<br>
तद्बहिर्लोकपालान्पूजयेत् ।<br>
अत्र वज्रादिपूज्य नास्ति अनुक्तत्वात् ।<br>
ततो धूपादिविसर्जनान्तं कर्म समापयेत् ॥ ४८ ॥<br>
अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>रविलक्षंअ जपेन्मन्त्रं जुहुयात्तद्दशांशतः ।<br>
अमृतत्रयसिक्तेन पायसेन निधानवित् अथवा रविसाहस्त्र्यं<br>
हुनेत्तावच्च तर्पयेत् ॥ ४९ ॥</p>
<p>मन्त्रान्तरम्</p>
<p>कामबीजं हृषीकेशाय हृन्मन्त्रोऽष्ठाक्षरः परः ।</p>
<p>तथा च&ndash;</p>
<p>हृषीकेशपदं ङेऽन्तं नमोऽन्तः कामपूर्वकः ।<br>
अस्य न्यासपूजादिकं सर्व पूर्ववत् ॥ ५० ॥<br>
लक्ष्मीर्माया कामबीजं ङेऽन्तं कृष्णपदं तथा ।<br>
स्वाहेति मन्त्रराजोऽयं भजतां सुरपादपः ॥ ५१ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि वैष्णवोक्त पीठमन्वन्तं विन्यस्य ऋष्यादिन्यासं<br>
कुर्यात् ॥</p>
<p>यथा&ndash;</p>
<p>शिरसि नारद-ऋषये नमः ।<br>
मुखे अनुष्टुफन्दसे नमः ।<br>
हृदि श्रीकृष्णाय देवतायै नमः ॥ ५२ ॥</p>
<p>ततः कराङ्गन्यासौ&ndash;</p>
<p>क्लाम् अङ्गुष्ठाभ्यां नमः इत्यादि एवं क्लां हृदाय नमः<br>
इत्यादि ॥ ५३ ॥</p>
<p>ततो ध्यानम्&ndash;</p>
<p>कलायकुसुमश्यामं वृन्दावनगतं हरिम् ।<br>
गोपगोपीगवावीतं पीतवस्त्रयुगावृतम् ॥<br>
नानालङ्कारसुभगं कौस्तुभोद्भासिवक्षसम् ।<br>
सनकादिमुनिश्रेष्ठैः संस्तुतः परया मुदा ।<br>
शङ्खचक्रलसद्बाहुं वेणुहस्तद्वयेरितम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ५४ ॥<br>
ततो वैष्णवोक्त पीठमन्वन्तं पीठं सम्पूज्य पुनर्ध्यात्वा<br>
आवाहनादि-पञ्चपुष्पाञ्जलिदानपर्यन्तं विधाय<br>
आवरणपूजामारभेत ॥</p>
<p>यथा&ndash;</p>
<p>केशरेषु अग्न्यादिकोणेषु मध्ये दिक्षु च क्लां हृदयाय नमः<br>
इत्यादिना पूजयेत् ।<br>
तद्वहिरिन्द्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ॥ ५५ ॥<br>
अस्य पुरश्चरणं चतुर्लक्षं मनुं जपेत् ।<br>
दशांशं जुहुयान्मन्त्री कुसुमैर्ब्रह्मवृक्षजैः ॥ ५६ ॥</p>
<p>मन्त्रान्तरम्</p>
<p>श्रीशक्तिस्मरकृष्णाय गोविन्दाय शिरो मनुः ॥ ५७ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि-पूर्वोक्त पीठमन्वन्तं पीठन्यासं विधाय<br>
रत्नाभिषेकवदृष्यादिन्यासं कुर्यात् ॥ ५८ ॥</p>
<p>ततः कराङ्गन्यासौ यथा&ndash;</p>
<p>श्रीम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
क्लीं मध्यमाभ्यां वषट् ।<br>
कृष्णाय अनामिकाभ्यां हुम् ।<br>
गोविन्दाय कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु श्रीं हृदयाय नमः इत्यादि ॥ ५९ ॥<br>
ततो मूर्तिपञ्जरन्यासं विधाय मुद्रादिदिग्बन्धनं कृत्वा<br>
विंशत्यर्णोक्तं ध्यात्वा तद्विधानेन पूजयेत् ।<br>
विशेषस्तु सृष्टिस्थितिक्रमेण न पूजयेत् ।<br>
तत्तद्वर्णाभावात् अस्य पुरश्चरणं जपहोमश्च तथा ॥ ६० ॥</p>
<p>मन्त्रान्तरम्</p>
<p>तारं हृद्भगवते रुक्मिणीवल्लभाय स्वाहा ।</p>
<p>तथा च&ndash;</p>
<p>तारो हृद्भगवान् ङेऽन्तो रुक्मिणी वल्लभस्तथा ।<br>
शिरोऽन्तः षोडशार्णोऽयं रुक्मिणी वल्लभाह्वयः ॥ ६१ ॥</p>
<p>अस्य पूजा&ndash;</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि नारद ऋषये नमः ।<br>
मुखे अनुष्टुप्छन्दसे नमः ।<br>
हृदि रुक्मिणीवल्लभाय देवतायै नमः ॥ ६२ ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
भगवते मध्यमाभ्यां वषट् ।<br>
रुक्मिणीवल्लभाय वनामिकाभ्यां हुम् ।<br>
स्वाहा कनिष्ठाभ्यां फट् ।<br>
एवं हृदयादिषु ॥ ६३ ॥</p>
<p>ततो ध्यानम्&ndash;</p>
<p>तापिञ्जच्छविरङ्कगां प्रियतमां स्वर्णप्रभामम्बुज<br>
प्रोद्यद्वामभुजां स्ववामभुजयाश्लिष्यन् सचित्तस्मयाम् ।<br>
श्लिष्यन्तीं स्वयमन्यहस्तविलसत्सौवर्णवेत्रश्चिरं पायान्नं<br>
शणसूनपीतवसनो नानाविभूषो हरिः ॥ ६४ ॥</p>
<p>एवं ध्यात्वा मानसैः सम्पूज्य सङ्खस्थापनं वैष्णवोक्त<br>
पीठमन्वन्तां पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदान पर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>केशरेषु अग्निनिर्-ऋतिवायव्यीशानकोणेषु मध्ये दिक्षु च ॐ हृदयाय<br>
नमः ।<br>
नमः शिरसे स्वाहा ।<br>
भगवते शिखायै वषट् ।<br>
रुक्मिणी वल्लभाय कवचाय हुम् ।<br>
स्वाहा अस्त्राय फट् ।<br>
ततोऽष्टदलेषु पूर्वादि ॐ नारदाय नमः एवं पर्वतं विष्णुं<br>
निशठम् उद्धवं दारुकं विश्वक्सेनं शौनेयञ्च पूजयेत् ।<br>
तभिरिन्द्रादीन् वज्रादीश्च सम्पूज्य धूपादिवसर्जनान्तं कर्म<br>
समापयेत् ।<br>
अस्य पुरश्चरणं लक्षजपः ।</p>
<p>तथा च&ndash;</p>
<p>ध्यात्वैवं रुक्मिणीकान्तं जपेल्लक्षममुं मनुन् ।<br>
अयुतं जुहुयात् पद्मैररुणैर्मधुराप्लुतैः ॥ ६५ ॥</p>
<p>मन्त्रान्तराणि</p>
<p>श्रीशक्तिकामपूर्वोऽङ्गजन्मशक्तिरमान्तिकः ।<br>
दशाक्षरः एवासौ स्यात् शक्तिरमान्वितः ॥<br>
मन्तो विकृतिरव्यर्णावाचक्राद्याङ्कनाविमो ॥ ६६ ॥<br>
अनयोर्-ऋष्यादिपञ्चाङ्गानि दशाक्षरवन्न्यस्त्वा<br>
विंशत्यर्णोक्तपूजां कुर्यात् ॥ ६७ ॥</p>
<p>ध्यानस्तु&ndash;</p>
<p>वरदाभयहस्ताभ्यां श्लिष्यन्तं स्वाङ्कगे प्रिये ।<br>
पद्मोत्पलकरे ताभ्यां श्लिष्टं चक्रगरोज्ज्वलम् ॥ ६८ ॥<br>
अनयोः पुरश्चरणं दशलक्षजपः ।<br>
आज्यैस्तावत्सहस्रहोमः ।</p>
<p>तथा च&ndash;</p>
<p>दशलक्षं जपेदाज्यैर्हुनेत्तावत्सहस्रकम् ॥ ६९ ॥<br>
प्रणवं नमसा युक्तं कृष्णगोविन्दकौ तथा ।<br>
श्रीपूर्वौ ङेऽन्तावुच्चार्य हुं फट् स्वाहेति कीर्त्यते ॥ ७० ॥<br>
अस्य नारद-ऋषिरनुष्टुप्छन्दः परमात्मा हरिर्देवता ।<br>
आचक्राद्यैरङ्गकल्पना ।<br>
दशाक्षरवदस्य पूजाजपहोमादयः ।<br>
बीजशक्ती च तत्समे ॥ ७१ ॥</p>
<p>अथ वालगोपालमन्त्राः</p>
<p>चक्री वसुस्वरान्वितः सर्गी ।<br>
कृः ।<br>
कृष्णेति द्व्यक्षरः कामकृष्ण ।<br>
कामकृष्णाय ।<br>
कृष्णाय नमः ।<br>
कामः कृष्णाय नमोऽन्तकः ।<br>
कामकृष्णाय कामः ।<br>
गोपालाय ठद्वयम् ।<br>
कामः कृष्णाय स्वाहा ।<br>
कृष्णगोविन्दौ ङेऽन्तौ ।<br>
कामः कृष्णाय गोविन्दाय ।<br>
कामः कृष्णगोविन्दौ ङेऽन्तौ कामः ।<br>
दधिमभक्षणाय ठद्वयम् ।<br>
सुप्रसन्नात्मने हृत् ।<br>
कामः ग्लौं कामः श्यामलाङ्गाय हृत् ।<br>
बालवपुषे कृष्णाय वह्निजाया ।<br>
रमा माया कामः कृष्णाय कामः ।<br>
बालवपुषे क्लीं कृष्णाय वह्निजाया ।</p>
<p>तथा च निबन्धे&ndash;</p>
<p>चक्रो वसुस्वरयुतं सर्ग्येकार्णो मनुर्मतः ।<br>
कृष्णेति द्व्यक्षरः कामपूर्वस्त्र्यर्णः स एव च ।<br>
स एव चतुर्वर्णः स्यात् ङेऽन्तोऽन्यश्चतुरक्षरः ।<br>
वक्ष्यते पञ्चवर्णः स्यात् कृष्णाय नमः इत्यपि ।<br>
स एव कामपूर्वश्चेत् षडक्षरमनुर्मतः ।<br>
कृष्णायेति स्मरद्वन्द्वमध्ये पञ्चाक्षरोऽपरः ।<br>
गोपालायाग्निजायान्तः षडक्षरमनुर्मतः ।<br>
कृष्णाय कामबीजाद्यो वह्निजायान्तिकोऽपरः ।<br>
कृष्णगोविन्दको ङेऽन्तौ सप्तार्णो मनुरुत्तमः ।<br>
कृष्णगोविन्दकौ ङेऽन्तौ कामाद्यश्चाष्टवर्णकः ।<br>
आद्यन्तकामबीजश्चेत् नवाक्षर उदाहृतः ।<br>
दधिभक्षणाय वह्निवल्लभान्तोऽष्टवर्णकः ।<br>
सुप्रसन्नात्मने प्रोक्तो नमः इतापरोऽष्टकः ।<br>
कामबीजं धराबीजं पुनः कामं समुद्धरेत् ।<br>
श्यामलाङ्गपदं ङेऽन्तं नमोऽन्तोयं दशाक्षरः ।<br>
शिरोऽन्तो बालवपुषे कृष्णायान्यो मनुर्मतः ।<br>
श्रीशक्तिकामकृष्णाय मारः सप्ताक्षरो मनुः ।<br>
शिरोऽन्तो बालवपुषे क्लीं कृष्णाय स्मृतो वुधैः ॥ १ ॥</p>
<p>एतेषां पूजायन्त्रम्&ndash;</p>
<p>वृत्तमष्टदलं पद्मं भूगृहं चतुर्द्वारं वृत्तमध्यस्थं<br>
कामबीजम् (चित्र २४) ।</p>
<p>तथा च गौतमीये&ndash;</p>
<p>पद्ममष्टपलाशन्तु चतुरस्रं सुलक्षणम् ।<br>
चतुर्द्वारसमायुक्तं कामगर्भितकर्णिकम् ॥</p>
<p>एतेषां पूजाप्रयोगः&ndash;</p>
<p>प्रातःकृत्यादि-वैष्णवोक्तपिठन्यासं विधाय ऋष्यादिन्यासं<br>
कुर्यात् ।</p>
<p>यथा&ndash;</p>
<p>शिरसि नारद ऋषये नमः ।<br>
मुखे गायत्रीच्छन्दसे नमः ।<br>
हृदि श्रीकृष्णाय देवतायै नमः ॥ २ ॥</p>
<p>ततः कराङ्गन्यासौ&ndash;</p>
<p>क्लाम् अङ्गुष्ठाभ्यां नमः ।<br>
क्लीं तर्जनीभ्यां स्वाहा ।<br>
क्लूं मध्यमाभ्यां वषट् ।<br>
क्लैम् अनामिकाभ्यां हुम् ।<br>
क्लौं कनिष्ठाभ्यां वौषट् ।<br>
क्लः करतलपृष्ठाभ्यां फट् ।<br>
एवं हृदयादिषु क्लां हृदयाय नमः इत्यादि ।<br>
ततः पूर्ववन्मुद्रादिकं प्रदर्श्य ध्यायेत् ॥ ३ ॥</p>
<p>ध्यानम्&ndash;</p>
<p>अव्याद्व्याकोषनीलाम्बुजरुचिररुणाम्भोजनेत्रोऽम्बुजस्थो, बालो<br>
जङ्घाकटीरस्थलकलितरणत्किङ्किणीको मुकुन्दः ।<br>
दोर्भ्यां हैयङ्ग वीनं दधदति-विमलं पायसं<br>
विश्ववन्द्यो, गोगोपी-गोपवीतोरुरुनखविलसत्कण्ठभूषश्चिरं<br>
वः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ४ ॥<br>
ततो वैष्णवोक्तपीठमन्वन्तां पीपूठजां विधाय<br>
पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>केशरेषु अग्न्यादिकोणेषु मध्ये दिक्षु च क्लां हृदयाय नमः<br>
इत्यादिना षडङ्ग सम्पूज्य पत्रेषु नारदादीन् तद्बहिरिन्द्रादिन्<br>
वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ५ ॥<br>
एतेषां पुरश्चरणं लक्षजपः ।</p>
<p>तथा च&ndash;</p>
<p>ध्यात्वैवमेकमेतेषां लक्षं जप्यान्मनुं ततः ।<br>
सर्पिःसितोपलोपेतैः पायसैरयुतं हुनेत् ॥</p>
<p>तथा&ndash;</p>
<p>तर्पयेत्तावदेतेषां मनूनां हुतसङ्ख्यया ॥ ६ ॥</p>
<p>मन्त्रान्तरम्</p>
<p>ऊर्ध्वदन्तयुतः शार्ङ्गी चक्री दक्षिणकर्णयुक् ।<br>
मांसं नाथाय नत्यन्तो मूलमन्त्रोऽष्टवर्णकः ॥<br>
ऋषिर्ब्रह्मास्य गायत्रीच्छन्दः कृष्णस्तु देवता ।<br>
वर्णयुग्मैः समस्तेन प्रोक्तं स्यादङ्गपञ्चकम् ॥ ७ ॥</p>
<p>ध्यात्वैवं प्रजपेदष्टलक्षं तावत्सहस्रकम् ।<br>
जुहुयाद्ब्रह्मवृक्षोत्थसमिद्भिपायसेन वा ॥ ९ ॥<br>
प्रासादे स्थापितं कृष्णमनुना नित्यमर्चयेत् ।<br>
द्वारपूजादिपीष्ठान्तं कुर्यात् पूर्वोक्तमार्गतः ॥<br>
मध्येऽर्चयेद्धरिं दिक्षु विदिक्ष्वङ्गानि वै क्रमात् ।<br>
वासुदेवः सङ्कर्षणः प्रद्युम्नश्चानिरुद्धकः ।<br>
रुक्मिणी सत्यभामा च लक्षणा जाम्बवत्यपि ।<br>
दिग्विदिक्ष्वर्चयेदेतान् इन्द्रवज्रादिकान् वहिः ॥ १० ॥<br>
योऽमूं मनुं जपेन्नित्यं विधिनाभ्यर्चयन् हरिम् ।<br>
स सर्वसम्पत्सम्पूर्णो नित्यं शुद्धव्रजेत्पदम् ॥ ११ ॥</p>
<p>मन्त्रान्तरम्</p>
<p>कामयोरन्तःकृष्णपदं मन्त्रः सद्यःफलप्रदः ।</p>
<p>तथा च&ndash;</p>
<p>सद्यः फप्रदं मन्त्रं वक्ष्येऽन्यं चतुरक्षरम् ।<br>
सम्प्रोक्तो मारयुग्मान्तः संस्थकृष्णपदेन तु ॥ १२ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि-वैष्णवोक्तपीठमन्वन्तं पीठन्यासं विधाय<br>
पूर्वदृष्यादिन्यासकराङ्गन्यासौ च कृत्वा ध्यायेत् ॥ १३ ॥</p>
<p>श्रीमत्कल्पद्रुमूलोद्गतकमललसत्कर्णिकासंस्थितो<br>
यस्तच्छाखालम्बिपद्मोदरविसरदसङ्ख्यातरत्नाभिषिक्तः ।<br>
हेमाभः स्वप्रभाभिस्त्रिभुवनमखिलं भासयन् वासुदेवः<br>
पायाद्वः पायसादोऽनवरतनवनोतामृताशीरसीमः ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
वैष्णवोक्तपीठमन्वन्तं पीठं सम्पूज्य पुनर्ध्यात्वा<br>
आवाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
पूर्वदग्न्यादिकोणे मध्ये दिक्षु च क्लां हृदयाय नमः इत्यादिना<br>
षडङ्गानि सम्पूज्य पत्रेषु पूर्वादि अष्टनिधीन् तद्बहिरिन्द्रादीन्<br>
व्रज्रादींश्च सम्पूज्य धूपादिविसर्जनान्तं कर्म समापयेत् ॥ १४<br>
॥</p>
<p>अस्य पुरश्चरणं चतुर्लक्षजपः ।</p>
<p>तथा च&ndash;</p>
<p>धात्वैवं प्रजपेल्लक्षचतुष्कं जुहुयात्ततः ।<br>
त्रिमध्वक्तैर्विल्वफलैश्चत्वारिंशत्सहस्रकम् ॥ १५ ॥<br>
अस्यमन्त्रस्य कामबीजयोर्लकारयोरन्ते रेफश्चेत्तदा<br>
मन्त्रचूडामणिः ।</p>
<p>तथा च निबन्धे&ndash;</p>
<p>मारयोरस्य मांसाधो रक्तश्चेदपरो मनुः ।<br>
कामबीजस्य मांसाधो लकारस्याधोभागे रक्तो रेफश्चेत्तदा<br>
अयं मनुरित्यर्थः ॥ १६ ॥</p>
<p>अस्य पूजा&ndash;</p>
<p>पूर्ववद्दृष्यादिन्यासं कृत्वा कराङ्गन्यासौ कुर्यात् ।</p>
<p>यथा&ndash;</p>
<p>क्लीम् अङ्गुष्ठाभ्यां नमः इत्यादि ।<br>
क्लीं हृदयाय नमः इत्यादि ।<br>
अस्य पूजादिकं सर्वं पूर्ववत् ।</p>
<p>ध्याने तु विशेषः&ndash;</p>
<p>आरक्तोद्यानकल्पद्रुमतलविलसत्स्वर्णदोलाधिरूढं, गोपीभ्यां<br>
प्रेक्ष्यमाणं विकसितनवबन्धूकसिन्दूरभासम् ।<br>
बालं लोलालकान्तं कटितटविलसत्क्षुद्रघण्टाघटाढ्यं, वन्दे<br>
शार्दूल-कामाङ्कुशललितगणाकप्लदीप्तं मुकुन्दम् ॥ १८ ॥</p>
<p>ध्यात्वैवं पूर्वत्यैनं जप्त्वा रक्तोत्पलैर्नवैः ।<br>
मधुत्रययुतैर्हुत्वा चार्चयेत् पूर्ववद्धरिम् ॥ १९ ॥</p>
<p>अथ वासुदेवमन्त्रः</p>
<p>प्रणवो हृद्भगवते वासुदेवाय कीर्तितः ।<br>
प्रधानं वैष्णवे तन्त्रे मन्त्रोऽयं सुरपादपः ॥ १ ॥</p>
<p>अस्य पूजा&ndash;</p>
<p>प्रातःकृत्यादिपूर्वोक्त पीठमन्वन्तं विन्यस्य ऋष्यादि न्यासं<br>
कुर्यात् ।</p>
<p>यथा&ndash;</p>
<p>शिरसि प्रजापतये ऋषये नमः, मुखे गायत्रीच्छन्दसे नमः, हृदि<br>
वासुदेवाय देवतायै नमः ॥ २ ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्यां नमः; नमस्तर्जनीभ्यां स्वाहा ।<br>
भगवते मध्यमाभ्यां वषट् ।<br>
वासुदेवाय अनामिकाभ्यां हुम् ।<br>
ॐ नमो भगवते वासुदेवाय कनिष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>तारेण हृदयं प्रोक्तं नमसा शिर ईरितम् ।<br>
चतुर्वर्णैः शिखा प्रोक्ता पञ्चार्णैः कवचं मतम् ।<br>
समस्तेन भवेदस्त्रमङ्गकल्पनमीरितम् ॥ ३ ॥</p>
<p>ततो मन्त्रन्यासः&ndash;</p>
<p>मूर्ध्नि भाले दृशोरास्ये गले दोर्हृदयाम्बुजे ।<br>
कुक्षौ नाभौ ध्वजे जानुद्वये पादद्वये तथा ।<br>
द्वादशाक्षराणि विन्यसेत् ।<br>
ततो मूर्तिपञ्जरं विन्यस्य किरीटमन्त्रेण व्यापकं विधाय<br>
ध्यायेत् ॥ ४ ॥</p>
<p>विष्णुं शारदचन्द्रकोटिसदृशं शङ्खं रर्थाङ्गं<br>
गदामम्भोजं दधतं सिताजनिलयं कान्त्या जगन्मोहनम् ।<br>
आबद्धाङ्गदहारकुण्डलमहामौलिं स्फुरत्कङ्कणं,<br>
श्रीवत्साङ्कमुदारकौस्तुभधरं वन्दे मुनीन्द्रैः स्तुतम् ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५ ॥<br>
ततो वैष्णवोक्तपीठपूजां विधाय पुनर्ध्यत्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
अग्निनिर्-ऋतिवायव्यीशानकोणेषु मध्ये दिक्षु च ॐ हृदयाय नमः<br>
इत्यादिना पञ्चाङ्गानि पूजयेत् ।<br>
ततः पूर्वादिदलेषु शान्त्यादिशक्तिसहितान् वासुदेवादीन्<br>
केशवादीनिद्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ॥ ६ ॥</p>
<p>अस्य पुरश्चरणं द्वादशलक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं दीक्षितो विजितेन्द्रियः ।<br>
तत्सहस्रं प्रजुहुयात्तिलैराज्यपरिप्लुतैः ॥ ७ ॥</p>
<p>अथ लक्ष्मीनारायणमन्त्राः<br>
मायाद्वयं रमाद्वयं लक्ष्मीवासुदेवाय नमः ।<br>
प्रणवादिरयं मन्त्रः ।</p>
<p>तथा च निबन्धे&ndash;</p>
<p>हृल्लेखाबीजयुगलं रमाबीजयुगं पुनः ।<br>
लक्ष्म्यन्ते वासुदेवाय हृदन्तः प्रणवादिकः ।<br>
चतुर्दशाक्षरः प्रोक्तो मन्त्रोऽयं सुरपादपः ॥ ८ ॥</p>
<p>अस्य पूजादिकं वासुदेवमन्त्रवत् ।<br>
ऋष्यादिन्यासे तु लक्ष्मीवासुदेवो देवता ।</p>
<p>कराङ्गन्यासमन्त्रस्तु&ndash;</p>
<p>ॐ ह्रीं ह्रीम् अङ्गुष्ठाभ्यां नमः ।<br>
ॐ श्रीं श्रीं तर्जनीभ्यां स्वाहा ।<br>
ॐ लक्ष्मी मध्यमाभ्यां वषट् ।<br>
ॐ वासुदेवाय अनामिकाभ्यां हुम् ।<br>
ॐ नमः कनिष्ठाभ्यां फट् ।<br>
एवं हृदयादिषु ।</p>
<p>तथा च&ndash;</p>
<p>हृदयं शक्तिबीजाभ्यां रमाभ्यां शिर ईरितम् ।<br>
लक्ष्म्या प्रोक्ता शिखा वर्म वासुदेवाय कीर्त्तितम् ।<br>
नमसास्त्रं समुद्दिष्टं सर्वं तारादि विन्यसेत् ।</p>
<p>ततो ध्यानम्&ndash;</p>
<p>विद्युच्चन्द्रनिभं वपुः कमलजावैकुण्ठयोरेकतां, प्राप्तं<br>
स्नेहरसेन रत्नविलद्भषाभरालङ्कृतम् ।<br>
विद्यापङ्कजदर्पणान्मणिमयं कुम्भं सरोजं गदां<br>
शङ्खं चक्रममूनि विभ्रदमिता दिश्याच्छ्रियं वः सदा ॥ ८क ॥<br>
अस्य पूजादिकं सर्वं पूर्ववत् ।<br>
अस्य पुरश्चरणं चतुर्दशलक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं तत्सहस्रं सरोरुहैः ।<br>
होमं कुर्याद्विकसितैर्मधुरत्रयसंयुतैः ।<br>
वर्णलक्षं मन्त्रवर्णसमसङ्ख्यलक्षम् ॥ ९ ॥</p>
<p>अथ दधिवामनमन्त्रः</p>
<p>ॐ नमो विष्णवे सुरपतये महाबलाय ठद्वयम् ।</p>
<p>तथा च निबन्धे&ndash;</p>
<p>तारो हृद्विष्णवे पश्चात् ङेऽन्तः सुरपतिर्भवेत् ।<br>
महाबलाय ठद्वन्द्वं मनुरष्टादशाक्षरः ॥ १० ॥</p>
<p>अस्य पूजा&ndash;</p>
<p>प्रातः कृत्यादि उं सोममण्डलाय षोडशकलात्मने नमः<br>
इत्यन्तं विन्यस्य ऋष्यादिन्यासं कुर्यात् ।<br>
शिरसि इन्दवे ऋषये नमः, मुखे विराट्छन्दसे नमः, हृदि<br>
दधिवामनाय देवातायै नमः ।</p>
<p>तथा च निबन्धे&ndash;</p>
<p>चन्द्रान्तकल्पिते पीठे प्रागुक्तेन समर्चयेत् ॥ ११ ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
विष्णवे मध्यमाभ्यां वषट् ।<br>
सुरपतये अनामिकाभ्यां हुम् ।<br>
महाबलाय कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च&ndash;</p>
<p>हृदेकेन शिरो द्वाभ्यां शिखा त्रिभिरुदाहृता ।<br>
कवचं पञ्चभिः प्रोक्तं नेत्रं तावद्भिरक्षरैः ।<br>
द्वाभ्यामस्त्रमिति प्रोक्तं प्रकारोऽङ्गस्य सूरिभिः ॥ १२ ॥</p>
<p>ततो मन्त्रन्यासः&ndash;</p>
<p>शिरसि भाले चक्षुषोः कर्णयोरोष्ठे तालुके कण्ठे बाहुद्वये उदरे<br>
नाभौ गुह्ये ऊरुद्वये जानुद्वये जङ्घाद्वये पादद्वये<br>
मन्त्रवर्णान्नमोऽन्तान्न्यसेत् ।<br>
जङ्घाद्वयादौ द्वयं द्वयं वर्णं ततो मूर्तिपञ्जरादिकं<br>
विधाय ध्यायेत् ॥ १३ ॥</p>
<p>मुक्तागौरं नवमणिलसद्भूषणं चन्द्रसंस्थं,<br>
भृङ्गाकारैरलकनिवहैः शोभिवक्त्रारविन्दम् ।<br>
हस्ताब्जाभ्यां कनककलसं शुद्धतोयाभिपूर्णं,<br>
दध्यन्नाढ्यं, कनकचषक धारयन्तं भजामः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ १४ ॥</p>
<p>ततश्चन्द्रमण्डलान्तं पीठं सम्पूज्य पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधायावरणपूजां<br>
कुर्यात् ।</p>
<p>तथा च&ndash;</p>
<p>चन्द्रान्तं कल्पिते पीठे प्रान्तरे तं समर्चयेत् ।</p>
<p>यथा&ndash;</p>
<p>अग्न्यादिकोणे मध्ये दिक्षु च ॐ हृदयाय नमः इत्यादिना पूजयेत् ।<br>
ततो दिग्दलेषु वासुदेवादीन् शक्तिसहितान्ध्वजादीन् तदग्रे<br>
केशवादीन्सम्पूज्य इन्द्रवज्रादीन् ऐरावतादीन् दिग्गजांश्च<br>
पूजयेत् ।<br>
ॐ ऐरावताय दिग्गजाय नमः इत्यादिक्रमेण पूजयेत् ।<br>
एवं पुण्डरीकादीन् ।<br>
ततो धूपादिविसर्जनान्तं कर्म समापयेत् ॥ १५ ॥<br>
अस्य पुरश्चरणं लक्षत्रयजपः ।</p>
<p>तथा च&ndash;</p>
<p>गुणलक्षं जपेन्मन्त्रं तद्दशांशं घृतप्लुतम् ।<br>
पायसान्नं प्रजुहुयाद्दध्यन्नम्बा यथाविधि ॥ १६ ॥</p>
<p>अथ हयग्रीवमन्त्राः</p>
<p>ॐ उद्गिरत्प्रणवोद्गीथ सर्ववागीश्वरेश्वर ।<br>
सर्ववेदमयाचिन्त्य सर्व बोधय बोधय ।</p>
<p>तथा च निबन्धे&ndash;</p>
<p>उद्गिरत्पदमाभाष्य प्रणवोद्गीथ शब्दतः ।<br>
सर्ववागीश्वरेत्यन्ते प्रवदेदीश्वरेत्यथ ॥<br>
सर्ववेदमयाचिन्त्य शब्दान्ते सर्वमुच्चरेत् ।<br>
बोधयद्वितयान्तोऽयं मन्त्रस्तारादिरीरितः ॥ १७ ॥</p>
<p>अस्य पूजा&ndash;</p>
<p>प्रातःकृत्यादि-वैष्णवोक्त पीठमन्वन्तं विधाय ऋष्यादि<br>
न्यासं कुर्यात् ।</p>
<p>यथा&ndash;</p>
<p>शिरसि ब्रह्मणे ऋषये नमः ।<br>
मुखेऽनुष्टुप्छन्दसे नमः ।<br>
हृदि श्रीहयग्रीवाय देवतायै नमः ॥ १८ ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्यां नमः ।<br>
उद्गित्प्रणवोद्गीय तर्जनीभ्यां स्वाहा ।<br>
सर्ववागीश्वरेश्वर मध्यमाभ्यां वषट् ।<br>
सर्ववेदमया चिन्त्य अनामिकाभ्यां हुम् ।<br>
सर्वं बोधय बोधय कनिष्ठाभ्यां फट् ।<br>
एवं हृदयादिषु ॥ १९ ॥</p>
<p>ततो ध्यानम्&ndash;</p>
<p>शरच्छ&ndash;साङ्कप्रभमश्ववक्त्रं मुक्तामयैराभरणैः<br>
प्रदीप्तम् ।<br>
रथाङ्गशण्खार्चितबाहुयुग्मं जानुद्वयन्यस्तकरं भजामः ।</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
वैष्णवोक्तपीठपूजा विधाय पुनर्ध्यात्वा हसूमित्यनेन<br>
मूर्तिं सङ्कल्पप्येत् ॥</p>
<p>तथा च&ndash;</p>
<p>बीजेन मूर्तिं सङ्कल्प्य बीजमुद्धरेत्, यथा ।<br>
वियद्भृगुस्थमर्घीशबिन्दुमद्वीजमीरितम् ।<br>
ततः पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधायावरणपूजामारभेत ॥</p>
<p>यथा&ndash;</p>
<p>केशरेषु चतुर्दिक्षु चतुर्वेदान ऋग्यजुःसामाथर्वान, विदिक्षु<br>
अङ्गस्मृतिन्यायसर्वशास्त्राणि पूजयेत् ।<br>
अर्चयेत्पत्रमध्येषु विधानेनाङ्गदेवताः ।<br>
तद्वहिरिन्द्रादीन्वज्रादींश्च पूजयेत् ।<br>
ततो धूपादिविसरजनान्तं कर्म समापयेत् ॥ २० ॥<br>
अस्य पुरश्चरणं त्रयस्त्रिंशल्लक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं कुन्दपुष्पैर्मधुप्लुतैः ।<br>
दशांशं वैष्णवे वह्नौ जुहुयान्मन्त्रवित्तमः ॥ २१ ॥</p>
<p>अथ हयग्रीवैकाक्षरमन्त्रः</p>
<p>स च हकार सकारषष्ठस्वरविन्द्वात्मकः ।</p>
<p>तथा च कल्पे&ndash;</p>
<p>वियद्भृगुस्थमर्घीशविन्दुमद्वीजमीरितम् ।<br>
एकाक्षरो मनुः प्रोक्तश्चतुर्वर्गफलप्रदः ॥ २२ ॥<br>
अस्य ब्रह्मा ऋषिरनुष्टुप्छन्दः हयग्रीवरूपी विष्णुर्देवता हकारो<br>
बीजम् ऊकारः कीलकं सकारः शक्तिः ।<br>
ह्सां ह्सीं ह्सूं ह्सैं ह्सौं ह्सः इति षडङ्गकल्पना ॥ २३ ॥</p>
<p>ध्यानम्&ndash;</p>
<p>धवलनलिननिष्ठं क्षीरगौरं कराब्जैर्जपवलयसरोजे<br>
पुस्तकाभीष्टदाने ।<br>
दधतममलवस्त्राकल्पजालाभिरामं, तुरगवदनजिष्णुं नौमि<br>
विद्याग्रविष्णुम् ।</p>
<p>अन्यच्च&ndash;</p>
<p>शरच्छशाङ्कप्रभमश्ववक्त्रं, मुक्तामयैराभरणैरुपेतम् ।<br>
रथाङ्गशङ्खोर्ध्वकरञ्च विद्याव्याख्यान-मुद्राढ्यकरं<br>
नमामि ॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
तत्राङ्गैः प्रथममावरणम् ।<br>
प्रज्ञाहय-मेधाहय-स्मृतिहय-विद्याहय-लक्ष्मीहय-<br>
वागीशीहय-विद्याविलासहय-<br>
नादविमर्दनहयैरष्टाभिर्द्वितीयम् ।<br>
लक्ष्मी-सरस्वती-रति-प्रीति-कीर्ति-कान्ति-तुष्टि-पुष्टिस्तृतीयम् ।<br>
कुमुदादिभिर्गजैश्चतुर्थम् ।<br>
इन्द्रादिभिः पञ्चम ।<br>
ततो धूपादिविसर्जनान्तं कर्म समापयेत् ॥ २४ ॥<br>
अस्य पुरश्चरणं चतुर्लक्षजपः ।</p>
<p>तथा च&ndash;</p>
<p>वेदलक्षं जपेन्मन्त्रं दशांशं जुहुयात्ततः ।<br>
आज्येन दशांश होमः ॥ २५ ॥</p>
<p>मन्त्रान्तरम्</p>
<p>हयग्रीवैकाक्षरादिचतुर्थ्यन्तहयशिरः शब्दो नमोऽन्तः ।<br>
तथा च कल्पे-हयशिरःपदं ङेन्तञ्च समुद्धरेत् ।<br>
स्वबीजादिरयं मन्त्रश्चतुर्वर्गफलप्रदः ॥ २६ ॥<br>
अस्य ब्रह्मा ऋषिरनुष्टुप्छन्दो हयग्रीवरूपी विष्णुर्देवता<br>
अन्यत्सर्वमेकाक्षरवत् ॥ २७ ॥</p>
<p>मन्त्रान्तरम् &ndash;</p>
<p>उद्गिरत्परवोद्गीय सर्ववागीश्वरेश्वर ।<br>
सर्ववेदमयाचिन्त्य सर्वं बोधय बोधय ॥<br>
स्वाहान्तो मनुराख्यातो बीजः प्रणवसम्पुटः ॥ २८ ॥</p>
<p>मन्त्रान्तरम्&ndash;</p>
<p>विश्वोत्तीर्ण स्वरूपाय चिन्मायानन्दरूपिणे ।<br>
तुभ्यं नमो हयग्रीव विद्याराजाय विष्णवे ॥<br>
स्वाहान्तो मनुराख्यातो हंसेन सम्पुटोकृतः ॥ २९ ॥</p>
<p>एतयोर्मन्त्रयोः पूर्वोक्तहयग्रीवमन्त्रवत्सर्वं ज्ञातव्यम् ॥ ३० ॥</p>
<p>अथ नृसिंहमन्त्रः</p>
<p>निबन्धे&ndash;</p>
<p>उग्रं वीरं वदेत्पूर्वं महाविष्णुमनन्तरम् ।<br>
ज्वलन्तं पदमाभाष्य सर्वतोमुखमीरयेत् ।<br>
नृषिंहं भीषणं भद्रं मृत्युमृत्युं वदेत्ततः ।<br>
नमाम्यहमिति प्रोक्तो मन्त्रराजः सुरद्रुमः ॥ अयं मन्त्रो<br>
मायापुटितो भवति तदा सर्वकामफलप्रदः ।</p>
<p>तथा च कल्पे&ndash;</p>
<p>हृल्लेखापुटितश्चेत् स्यात्सर्वकामफलप्रदः ॥ ३१ ॥</p>
<p>अस्य पूजा&ndash;</p>
<p>प्रातःकृत्यादिवैष्णवोक्तपीठमन्वन्तं विधाय ऋष्यादि न्यासं<br>
कुर्यात् ।<br>
शिरसि ब्रह्मणे ऋषये नमः, मुखे अनुष्टुप्छन्दसे नमः, हृदि<br>
नृसिंहाय देवतायै नमः ॥ ३२ ॥</p>
<p>ततः कराङ्गन्यासौ&ndash;</p>
<p>चतुर्भिर्हृदयं वर्णैः शिरस्तावद्भिरक्षरैः ।<br>
शिखाष्टाभिः समुद्दिष्टा षड्भिः कवचमीरितम् ।<br>
तावद्भिर्नयनं प्रोक्तमन्त्रं स्यात्करणाक्षरैः ॥ ३३ ॥</p>
<p>ततो मन्त्रन्यासः&ndash;</p>
<p>शिरोललाटनेत्रेषु मुखवाह्वङ्घ्रिसन्धिषु ।<br>
साग्रेषु कुक्षौ हृदये गले पार्श्वद्वये पुनः ।<br>
अपराङ्गे च ककुदि न्यसेद्वर्णान्यथाक्रमम् ॥ ३४ ॥</p>
<p>ततो ध्यानम्&ndash;</p>
<p>माणिक्याद्रिसमप्रभं निजरुचा सन्त्रस्तरक्षोगणं,<br>
जानुन्यस्तकराम्बुजं त्रिनयनं रत्नोल्लसद्भूषणम् ।<br>
बाहुभ्यां धृतशङ्खचक्रमनिशं<br>
दंष्ट्रोग्रवक्त्रोल्लसज्ज्वालाजिह्वमुदग्रकेशनिचयं वन्दे<br>
नृसिंहं विभुम् ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
वैष्णवोक्तपीठपूजां कृत्वा पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।</p>
<p>तद्यथा&ndash;</p>
<p>केशरेष्वग्न्यादिकोणे मध्ये दिक्षु च ङ्गानि पूजयेत् ।</p>
<p>यथा&ndash;</p>
<p>उग्रं वीर हृदयाय नमः ।<br>
महाविष्णुं शिरसे स्वाहा ।<br>
ज्वलन्तं सर्वतोमुखं शिखायै वषट् ।<br>
नृसिंहं भीषणं कवचाय हुम् ।<br>
भरं मृत्युमृत्युं नेत्रत्रयाय वौषट् ।<br>
नमाम्यहम् अस्त्राय फट् ।<br>
ततः पूर्वादिदले गरुडं शङ्करं शेषं ब्रह्माणञ्च<br>
पूजयेत्, विदिग्दलेषु श्रियं ह्रियं धृतिं पुष्टिञ्च<br>
प्रणवादिनमोऽन्तेन पूजयेत् ॥ ३५ ॥<br>
तद्वहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्मसमापयेत् ॥ ३५ ॥<br>
अस्य पुरश्चरणं द्वात्रिंशल्लक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं तत्सहस्रं घृतप्लुतैः ।<br>
पायसान्नः प्रजुहुयाद्विधिवत्पूजितेऽनले ॥ ३६ ॥</p>
<p>मन्त्रान्तरम् &ndash;</p>
<p>निबन्धे&ndash;</p>
<p>पाशः शक्तिर्नरहरिरङ्कुशो वर्म फट् मनुः ।<br>
षडक्षरो नरहरेः कथितः सर्वकामदः ॥ ३७ ॥</p>
<p>अस्य पूजा&ndash;</p>
<p>प्रातःकृत्यदि वैष्णवोक्तपीठमन्वन्तं विन्यस्य ऋष्यादि न्यासं<br>
कुर्यात् ।<br>
शिरसि ब्रह्मणे ऋषये नमः, मुखे पङ्क्तिच्छन्दसे नमह्, हृदि<br>
नृसिंहाय देवतायै नमः ॥ ३८ ॥</p>
<p>ततः कराङ्गन्यासौ&ndash;</p>
<p>आम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
क्ष्रौं मध्यमाभ्यां वषट् ।<br>
क्रौम् अनामिकाभ्यां हुम् ।<br>
हुं कनिष्ठाभ्यां वौषट् ।<br>
फट् करतलपृष्ठाभ्यां फट् ।<br>
एवं हृदयादिषु ॥ ३९ ॥</p>
<p>ततो ध्यानम्&ndash;</p>
<p>कोपादालोलजिह्वं विवृतनिजमुखं सोमसूर्याग्निनेत्रं,<br>
पादादानाभिरक्तप्रभमुपरिसितं भिन्नदैत्येन्द्रगात्रम् ।<br>
शङ्खं चक्रं च पाशाङ्कुशकुलिशगदादारुणान्युद्वहन्तं,<br>
भीमं तीक्ष्णोग्रदंष्ट्रं मणिमय विविधाकल्पमीडे नृसिंहम्<br>
॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
वैष्णवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।</p>
<p>तद्यथा&ndash;</p>
<p>केशरेष्वग्न्यादिकोणे मध्ये दिक्षु च आं हृदयाय नमः<br>
इत्यादिनाषडङ्गानि पूजयेत् ।<br>
ततः पत्रेषु पूर्वादि शङ्खं चक्रं पाशम् अङ्कुशं वज्रं<br>
गदां खड्गं खेटकञ्च प्रणवादि-नमोऽन्तेन पूजयेत् ।</p>
<p>तथा च निबन्धे&ndash;</p>
<p>अङ्गावृतेर्वहिश्चक्रं शङ्खं पाशाङ्कुशौ पुनः ।<br>
वज्रं कौमोदकीं खड्गं खेट पत्रेषु पूजयेत् ।<br>
ततः इन्द्रादीन्वज्रादीश्च पूजयेत् ।<br>
ततो धूपादिविसर्जनान्तं कर्म समापयेत् ॥ ४० ॥<br>
अस्य पुरश्चरणं षड्लक्षजपः ।</p>
<p>तथा&ndash;</p>
<p>ऋतुलक्षं जपेन्मन्त्रं घृतेन जुहुयत्ततः ।<br>
तत्सहस्रं समिद्धेऽग्नौ तोषयेद्वसुना गुरुम् ॥ ४१ ॥</p>
<p>मन्त्रान्तरम्</p>
<p>क्षकारो वह्निमारूढो मनुविन्दु समन्वितः ।<br>
एकाक्षरो मनुः प्रोक्तः सर्वकामफलप्रदः ॥ ४२ ॥<br>
अस्य पूजादिकं सर्वं मन्त्रराजवत् ।<br>
विशेषस्तु अत्रिर्-ऋषिर्गायत्रीच्छन्दोः नृसिंहो देवता क्षकारो बीजम्<br>
औकारः शक्तिः षड्दीर्घयुक्तबीजेनाङ्गकल्पना ॥ ४३ ॥<br>
अस्य पुरश्चरणमष्टलक्षजपः ।</p>
<p>तथा च&ndash;</p>
<p>वसुलक्षं जपेन्मन्त्रम् इत्यादिवचनात् ॥ ४४ ॥</p>
<p>मन्त्रान्तरम्</p>
<p>तथा च कल्पे&ndash;</p>
<p>जयद्वयं समुच्चार्य श्रीपूर्वोनृसिंहेत्यपि ।<br>
ऽष्टाक्षरो मनुः प्रोक्तो भजतां कामदोमणिः ॥ ४५ ॥<br>
अस्य ब्रह्मा ऋषिर्गायत्रीच्छन्दो नृसिंहो देवता<br>
षड्दीर्घयुक्तबीजेनाङ्गकल्पना ।<br>
ध्यानार्चनादिकं मन्त्रराजवत् ॥ ४६ ॥<br>
अस्य पुरश्चरणमष्टलक्षजपः ।<br>
वसुलक्षं जपेन्मन्त्रम् इत्यादिवचनात् ॥ ४७ ॥</p>
<p>अथ हरिहरमन्त्रः</p>
<p>मन्त्रदेवप्रकाशिन्याम्&ndash;</p>
<p>तारो माया प्रासादं शङ्करनारायणाय नमः प्रासादं<br>
माया तारः ॥ ४८ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि-वैष्णवोक्तं शैवोक्तं वा पीठन्यासं विधाय<br>
ऋष्यादिन्यासं कुर्यात् ।<br>
शिरसि नारद-ऋषये नमः मुखे अनुष्टुप्च्छन्दसे नमः हृदि<br>
हरिहराय देवतायै नमः गुह्ये हौं बीजाय नमः पादयोः ह्रीं<br>
शक्तये नमः ॥ ४९ ॥</p>
<p>ततः कराङ्गन्यासौ&ndash;</p>
<p>ह्राम् अङ्गुष्ठाभ्यां नमः इत्यादि षड्दीर्घयुक्तबीजेन ।<br>
एवं हृदयादिषु ॥ ५० ॥</p>
<p>ततो ध्यानम्&ndash;</p>
<p>शूलं चक्रं पाञ्चजन्यमभीतिं दधतं करैः ।<br>
स्वस्वभूषाच्छलीलार्द्धदेहं हरहरिं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५१ ॥<br>
ततो वैष्णवोक्तां शैवोक्तां वा पीठपूजां विद्याय<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेष्वग्न्यादिकोणे मध्ये दिक्षु च ह्रां हृदयाय नमः<br>
इत्यादिना पूजयेत् ।<br>
ततः पत्रेषु ॐ लक्ष्म्यै नमः एवं सरस्वत्यै नारायण्यै धरायै<br>
भूधरायै अम्बिकायै त्र्यम्बकायै गङ्गायै गङ्गाधरायै ।<br>
तद्बहिरिन्द्रादीन् पूजयेत् ।<br>
अत्र वज्रादिपूजा नास्ति अनुक्तत्वात् ।<br>
ततो धूपादिविसर्जनान्तं कर्म समापयेत् ॥ ५२ ॥<br>
अस्य पुरश्चरणं लक्षजपः ।<br>
घृतपायसेनायुतहोमः ।</p>
<p>तथा च&ndash;</p>
<p>लक्षमेकं जपेन्मन्त्रं तद्दशांशं घृतप्लुतैः ।<br>
पायसैर्हवनं कार्यं संस्कृते हव्यवाहने ॥ ५३ ॥</p>
<p>अथ वराहमन्त्राः&ndash;</p>
<p>तरो नमो भगवते वराहरूपाय भूर्भुवःस्वःपतये<br>
भूपतित्वं मे देहि ददापय ठद्वयम् ।<br>
अयं मन्त्रस्त्रयस्त्रिंशदक्षरः ।</p>
<p>तथा च निबन्धे&ndash;</p>
<p>तारो नमो भगवते वराहपदमीरयेत् ।<br>
रूपाय भूर्भुवः स्व स्यात् पतये तदन्तरम् ।<br>
भूपतित्वं मे पदान्ते देह्येन्ते च ददापय ।<br>
वह्निजायावधिर्मन्त्रः स्यात्त्रयस्त्रिंशदक्षरः ॥ ५४ ॥</p>
<p>अस्य पूजा&ndash;</p>
<p>प्रातःकृत्यादिवैष्णवोक्तपीठमन्वन्तं विन्यस्य ऋष्यादि न्यासः<br>
कुर्यात् ॥<br>
शिरसि भार्गव-ऋषये नमः ।<br>
मुखे अनुष्टुप्छन्दसे नमः हृदि आदिवराहाय देवतायै नमः ॥<br>
५५ ॥</p>
<p>ततः कराङ्गन्यासौ&ndash;</p>
<p>एकदंष्ट्राय अङ्गुष्ठाभ्यां नमः ।<br>
व्योमोल्काय तर्जनीभ्यां स्वाहा ।<br>
तेजोऽधिपतये मध्यमाभ्यां वषट् ।<br>
विश्वरूपाय अनामिकाभ्यां हुम् ।<br>
महादंष्ट्राय कनिष्ठाभ्यां फट् ।<br>
एवं हृदयादिषु ।</p>
<p>तथा च&ndash;</p>
<p>भार्गवो मुनिराख्यातश्छन्दोऽनुष्टुबुदाहृतम् ।<br>
देवतादिवराहश्च मन्त्रस्य कथितो बुधैः ।<br>
एकदंष्ट्राय हृदयं व्योमोल्काय शिरः स्मृतम् ।<br>
शिखा तेजोऽधिपतये विश्वरूपाय वर्म च ।<br>
महादंष्ट्राय अस्त्रं स्यात् पञ्चाङ्गामिति कल्पयेत् ॥ ५६ ॥</p>
<p>अस्य यन्त्रं प्रपञ्चसारे&ndash;</p>
<p>अष्टपत्रमथ पद्ममुल्लसत्कर्णिकं विधिवदारचय्य मण्डलम् ।<br>
रविसहस्रसन्निभं शूकरं यजत तत्र सिद्धये ॥ ५७ ॥ (चित्र २५)</p>
<p>ततो ध्यानम्&ndash;</p>
<p>आपादं जानुदेशाद्वरकनकनिभं<br>
नाभिदेशादधस्तानिमुक्ताभं कण्ठदेशात्तरुणरविनिभं<br>
मस्तकान्नीलभासम् ।<br>
ईडे हस्तैर्दधानं रथचर्णदरौ खड्गखेटौ गदाख्यं<br>
शक्तिं दानाभये च क्षितिधरणलसद्दंष्ट्रमाद्यं वराहम् ॥</p>
<p>एवं ध्यात्वा मानसैः सम्पूज्य शङ्खस्थापनादि-वैष्णवोक्त<br>
पीठपूजादि कर्म कृत्वा<br>
पुनर्ध्यात्वावाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेषु अग्न्यादिकोणेषु दिक्षु (पूर्वाचतुर्दिक्षु) च एकदंष्ट्राय<br>
हृदयाय नमः ।<br>
व्योमोल्काय शिरसे स्वाहा ।<br>
तेजोऽधिपतये शिखायै वषट् ।<br>
विश्वरूपाय कवचाय हुम् ।<br>
चतुर्दिक्षु (अग्निनिर्-ऋतिवायव्यीशानकोणेषु) महादंष्ट्राय अस्त्राय<br>
फट् ।<br>
तद्बहिः पत्रेषु ॐ चक्राय नमः एवं शङ्खाय खड्गाय<br>
खेटकाय गदायै शक्तये वराय अभयाय ।<br>
तद्भिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ५८ ॥<br>
अस्य पुरश्चरणं लक्षजपः ।</p>
<p>तथा च&ndash;</p>
<p>लक्षमेकं जपेन्मन्त्रं मधुराक्तैः सरोरुहैः ।<br>
जुहुयात्तद्दशांशेन पीठे विष्णुं प्रपूजयेत् ॥ ५९ ॥ विष्णुमन्त्रं<br>
रात्रौ न जपेत् ।</p>
<p>तथा च&ndash;</p>
<p>न जपेद्वैष्णवं रात्रौ शैवे शाक्ते न दुष्यति ।<br>
इति वैशम्पायनसंहितावचनात् ।<br>
इति विष्णुमन्त्रपरिच्छेदः ॥ ६० ॥</p>
<p>अथ शिवमन्त्राः</p>
<p>उद्दिश्य यं कृतवती गिरिजा तपस्यां यत्पादपङ्कजरजो विबुधा<br>
नमन्ति ।<br>
आशाद्वरं भुजगराजविभूषिताङ्गं, तं चन्द्रमौलिममल<br>
मनसा स्मरामि ॥ १ ॥</p>
<p>अथ वक्ष्ये महेशस्य मन्त्रान् सर्वसमृद्धिदान् ।<br>
यः पूर्वमृषयः प्राप्ताः शिवसायुज्यमञ्जसा ॥ २ ॥<br>
सान्तमौकारसंयुक्तं विन्दुभूषितमस्तकम् ।<br>
प्रासादाख्यो मनुः प्रोक्तो भजतां कामदो मणिः ॥ ३ ॥</p>
<p>अस्य पूजा&ndash;</p>
<p>प्रातःकृत्यादिप्राणायामान्तं विधाय श्रीकण्ठादिन्यासं<br>
मातृकास्थानेषु कुर्यात् ।</p>
<p>तद्यथा&ndash;</p>
<p>अं श्रीकण्ठपूर्णोदरीभ्यां नमः ।<br>
नमः सर्वत्र ।<br>
आम् अनन्तविरजाभ्यां, इं सूक्ष्मशाल्मलीभ्यां, ईं<br>
त्रिमूर्तिलोलाक्षीभ्यां, उम् अमरेश्वरवर्त्तुलाक्षीभ्याम् ऊम्<br>
अर्घीशदीर्घघोणाभ्यां, ऋं भारभूतिसुदीर्घमुखीभ्यां,<br>
ॠम् अतिथीशगोमुखीभ्यां, ऌं स्थाणुकदीर्घजिह्वभ्यां, ऌं<br>
हरकुण्डोदरोभ्यां, ए झिण्टीशोर्ध्वमुखीभ्यां, ऐं<br>
भौतिकेशविकृतमुखीभ्यां, ॐ सद्योजातज्वालामुखीभ्यां,<br>
औम् अनुग्रहेश्वरोल्कामुखीभ्यां, अम् अक्रूरसुश्रीमुखीभ्यां,<br>
अः महासेनविद्यामुखीभ्यां, कं<br>
क्रोधीशसर्वसिद्धिमहाकालीभ्यां, खं<br>
चण्डेशसर्वसिद्धिसरस्वतीभ्यां, गं पञ्चान्तकगौरीभ्यां,<br>
घं शिवोत्तमत्रैलोक्यविद्याभ्यां, ङम्<br>
एकरुद्रमन्त्रशक्तिभ्यां, चं कूर्मात्मशक्तिभ्यां, छम्<br>
एकनेत्रभूतमातृकाभ्यां, जं चतुराननलम्बोरीभ्यां, झम्<br>
अब्जेशद्राविणीभ्यां, ञं सर्वनागरीभ्यां, टं<br>
सोमेशखेचरीभ्यां, ठं लाङ्गलिमञ्जरीभ्यां, डं<br>
दारुकरूपिणीभ्यां, ढम् अर्द्धनारीश्वरवीरिणीभ्यां, णम्<br>
उमाकान्त काकोदरीभ्यां, तम् आषाढिपूतनाभ्यां, थं<br>
दण्डिभद्रकालीभ्यां, दम् अद्रियोगिनीभ्यां, धं<br>
मीनशङ्खिनीभ्यां, नं मेषगर्जिनीभ्यां, पं<br>
लोहितकालरात्रिभ्यां, फं शिखिकुब्जिकाभ्यां, बं<br>
छगलण्डकपर्दिनीभ्यां, भं द्विरण्डेशवज्राभ्यां, मं<br>
महाकालजयाभ्यां, यं त्वगात्मबालिसुमुखेश्वरीभ्यां, रम्<br>
असृगात्मभुजङ्गेशरेवतीभ्यां, लं<br>
मांसात्मपिनाकीशमाधवीभ्यां, वं मेद-<br>
आत्मखड्गीशवारुणीभ्यां, शम्<br>
अस्थ्यात्मबकेशवायवीभ्यां, यं<br>
मज्जात्मश्वेतरक्षोविदारिणीभ्यां, सं<br>
शुक्रात्मभृग्वीशसहजाभ्यां, हं<br>
प्राणात्मनकुलीशलक्षीभ्यां, लं बीजात्मशिवव्यापिनीभ्यां,<br>
क्षं क्रोधात्मसंवर्त्तकमायाभ्याम् ।<br>
सर्वत्रनमोऽन्तेन न्यासः ।<br>
साहित्ये द्विवचनबहुवचने द्वन्द्वसमासो वेति न्यायादविरोधेन<br>
एवं वाक्यम् ।</p>
<p>तथा च निबन्धे&ndash;</p>
<p>श्रीकण्ठोऽनन्तसूक्ष्मौ च त्रिमूर्तिरमरेश्वरः ।<br>
अर्घीशो भारतभूतिश्चातिथीशः स्थाणुको हरः ।<br>
झिण्टीशो भौतिकः सद्योजातश्चानुग्रहेश्वरः ।<br>
अक्रूरश्च महासेनः षोडशस्वरमूर्तयः ।<br>
ततः क्रोधीशचण्डेशपञ्चान्तकशिवोत्तमाः ।<br>
तथैकरुद्रकूर्मैकनेत्राः सचतुराननाः ।<br>
अब्जेशः शर्वः सोमेशस्तथा लाङ्गलिदारुकौ ।<br>
अर्द्धनारीश्वरश्चोमाकान्तश्चाषाढिदण्डिनौ ।<br>
स्युरद्रिमीनमेषाश्च लोहितश्च शिखी तथा ।<br>
छगलण्डद्विरण्डेशौ समहाकलवालिनौ ।<br>
भुजङ्गेशः पिनाकीशः खड्गीश्च बकस्तथा ।<br>
श्वेतभृग्वीशनकुलिः शिवःसवर्तस्तथा ।<br>
एते रुद्राः समाख्याता धृतशूलकपालकः ॥ ४ ॥<br>
पूर्णोदरी स्याद्विरजा शाल्मली तदन्तरम् ।<br>
लोलाक्षी वर्त्तुलाक्षी च दीर्घघोणा समीरिता ।<br>
सुदीर्घमुखी, गोमुख्यौ दीर्घजिह्वा तथैव च ।<br>
कुण्डोदर्यूर्ध्वमुखौ च तथा विकृतमुख्यपि ।<br>
ज्वालामुखी ततो ज्ञेया पश्चादुल्कामुखी स्मृता ।<br>
सुश्रीमुखी च विद्यामुख्येताः स्युः स्वरशक्तयः ।<br>
महाकलीसरस्वत्यै सर्वसिद्धिसमन्विते ।<br>
गौरी त्रैलोक्यविद्या स्यान्मन्त्रशक्तिस्ततः परम् ।<br>
आत्मशक्तिर्भूतमाता तथा लम्बोदरी मता द्राविणी नागरी<br>
भूयः खेचरी चापिमञ्जरी ।<br>
रूपिणी वीरिणी पश्चात् ककोदर्यपि पूतना ।<br>
स्याद्भद्रकालीयोगिन्यौ शङ्खिनी गर्जिनी तथा कालरात्रिश्च<br>
कुब्जिन्या कपर्दिन्यपि वज्रया ।<br>
जया च सुमुखेश्वर्या रेवती माधवी ततः ।<br>
वारुणी वायवी प्रोक्ता पश्चाद्रक्षोविदारिणी ।<br>
ततश्च सहजा लक्ष्मीर्व्यापिनी माययान्विता ।<br>
एता रुद्राङ्कपीठस्थाः सिन्दूरारुणविग्रहाः ।<br>
रक्तोत्पलकपालाभ्यामलङ्कृतकराम्बुजाः ॥ ५ ॥<br>
ततः सामान्यपूजापद्धत्युक्तपीठन्यासं कृत्वा<br>
पीठशक्तिर्न्यसेत् ।</p>
<p>यथा&ndash;</p>
<p>ॐ वामायै नमः एवं ज्येष्ठायै रौद्र्यं काल्यै कलविकरिण्यै<br>
वलविकरिण्यै बलप्रथमन्यै सर्वभूतदमन्यै ।<br>
एता हृत्पद्मस्य पूर्वादिकेशरेषु विन्यस्य मध्ये ॐ मनोन्मन्यै<br>
नमः, तदुपरि ॐ नमो भगवते सकलगुणात्म<br>
शक्तियुक्तायानन्ताय योगपीठात्मने नमः ।</p>
<p>तथा च शारदायाम्&ndash;</p>
<p>वामा ज्येष्ठा तथा रौद्री काली कलपदादिका विकरिण्याह्वया<br>
प्रोक्ता बलादिविकरिण्यथ ।<br>
बलप्रमथनी पश्चात् सर्वभूतदमन्यपि ।<br>
मनोन्मनीति सम्प्रोक्ता शिवस्य पीठशक्तयः ।<br>
नमो भगवते पश्चात्सकलादि वदेत्ततः ।<br>
गुणादिशक्तियुक्ताय ततोऽनन्ताय तत्परम् ।<br>
योगपीठात्मने भूयो नमोन्तरादिको मनुः ।<br>
अमुना मनुना पश्चादासनं गिरिजापतेः ।<br>
मूर्तिं मूलेन सङ्कल्प्य तत्रावाह्य यजेच्छिवम् ।</p>
<p>तत ऋष्यादिन्यासः&ndash;</p>
<p>शिरसि वामदेवाय ऋषये नमः, मुखे पङ्क्तिच्छन्दसे नमः, हृदि<br>
सदाशिवाय देवतायै नमः ।</p>
<p>शारदायाम्&ndash;</p>
<p>वामदेवो मुनिश्छन्दः पङ्क्तिर्देवः सदाशिवः ॥ ६ ॥</p>
<p>ततः कराङ्गन्यासौ&ndash;</p>
<p>हाम् अङ्गुष्ठाभ्यां नमः इत्यादि एवं हां हृदयाय नमः<br>
इत्यादि ।<br>
षड्दीर्घयुक्तहकारेण न्यसेत् ।</p>
<p>तदुक्तम्&ndash;</p>
<p>षड्दीर्घयुक्तबीजेन षडङ्गविधिरीरितः ।<br>
तत ईशानाद्याः पञ्चमूर्तीन्यसेत् करयोरङ्गुष्ठाद्यङ्गुलीषु ॥</p>
<p>यथा&ndash;</p>
<p>अङ्गुष्ठयोः होम् ईशानाय नमः तर्जन्योः हें तत्पुरुषाय<br>
नमः मध्यमयोः हुम् अघोराय नमः अनामिकयोः हिं<br>
वामदेवाय नमः कनिष्ठयोः हं सद्योजाताय नमः ।</p>
<p>तथा च&ndash;</p>
<p>ईशानादीर्न्यसेन्मूर्त्तीरङ्गुष्ठादिषु देशिकः ।<br>
ईशानाख्यं तत्पुरुषमघोरं तदन्तरम् ।<br>
वामदेवाह्व्यं पश्चात् सद्योजातं क्रमाद्बहिः ।<br>
ओकाराद्यैः पञ्चह्रस्वैर्विलोमात् संयुतं वियत् ।<br>
तत्तदङ्गुलीभिर्भूयस्तत्तद्वीजादिकान्न्यसेत् ।<br>
ततस्तत्तदङ्गुलीभिः होम् ईशानाय नमः इत्यादि<br>
शिरोवदनहृद्गुह्यपादेषु पञ्चमूर्तीर्न्यसेत् ।<br>
ततः ऊर्ध्वप्राग्दक्षिणपश्चिमोत्तरेषु मुखेषु<br>
तत्तदङ्गुलीभिस्तत्तद्वीजैस्तत्तन्मूर्तीन्यसेत् ।<br>
शूद्रस्त्वेत्पर्यन्तं न्यासं कृत्वा ध्यायेत् अन्यत्रानधिकारात् ।<br>
तत ऊर्ध्वप्राग्दक्षिणपश्चिमोत्तरेषु मुखेषु ईशानस्य<br>
पञ्चकलाः ब्रह्म-ऋचः पदादिकाः प्राणवादिनमोऽन्ता न्यसेत् ।</p>
<p>तद्यथा&ndash;</p>
<p>ॐ ईशानः सर्वविद्यानाम् ॐ शशिन्यै कलायै नमः ।<br>
ईश्वरः सर्वभूतानाम् ॐ अङ्गदायै कलायै नमः ।<br>
ब्रह्माधिपतिर्ब्रह्मणोऽधिपतिः ॐ ब्रह्मेष्टदायै कलायै नमः ।<br>
शिवो मेऽस्तु ॐ मरीच्यै कलायै नमः ।<br>
सदाशिवोम् ॐ अंशुमालिन्यै कलायै नमः ।<br>
चतः पूर्वपश्चिमदक्षिणोत्तर वक्त्रेषु तत्पुरुषस्य चतस्रः कला<br>
विन्यसेत् ।</p>
<p>यथा&ndash;</p>
<p>ॐ तत्पुरुषाय विद्महे ॐ शान्त्यै कलायै नमः ।<br>
महादेवाय धीमहि ॐ विद्यायै कलायै नमः ।<br>
तन्नो रुद्रः ॐ प्रतिष्ठायै कलायै नमः ।<br>
प्रचोदयात् ॐ निवृत्त्यै कलायै नमः ।<br>
ततो हृदये ग्रीवयाम् अंसद्वये नाभौ कुक्षौ पृष्ठे वक्षसि<br>
अघोरस्याष्टौ कला न्यसेत् ।</p>
<p>यथा&ndash;</p>
<p>ॐ अघोरेभ्यः ॐ उमायै कलायै नमः ।<br>
अथ घोरेभ्यः मोहायै कलायै नमः ।<br>
घोर ॐ क्षमायै कलायै नमः ।<br>
घोरतरेभ्यः ॐ निद्रायै कलायै नमः ।<br>
सर्वतः सर्व ॐ व्याधये कलायै नमः ।<br>
सर्वेभ्यः ॐ मृत्यवे कलायै नमः ।<br>
नमस्तेऽस्तु ॐ क्षुधायै कलायै नमः ।<br>
रुद्ररूपेभ्यः ॐ तृष्णायै कलायै नमः ।<br>
ततो गुह्ये अण्डकोषे ऊरुद्वये जानुद्वये जङ्घाद्वये स्फिक्द्वये<br>
कट्यां पार्श्वद्वये वामदेवस्य त्रयोदशकला न्यसेत् ॥ ७ ॥</p>
<p>यथा&ndash;</p>
<p>ॐ वामदेवाय नमः ॐ ऊर्जायै कलायै नमः ।<br>
ज्येष्ठाय नमः ॐ रक्षायै कलायै नमः ॥<br>
रुद्राय नमः ॐ रत्यै कलायै नमः ।<br>
कलाय नमः ॐ कपालिन्यै कलायै नमः ।<br>
कल ॐ कामायै कलायै नमः ।<br>
विकरणाय नमः ॐ संयमिन्यै कलायै नमः ।<br>
बल ॐ क्रोधायै (क्रियायै) कलायै नमः ।<br>
विकरणाय नमः ॐ वृद्ध्यै कलायै नमः ।<br>
बल ॐ स्थिरायै कलायै नमः ।<br>
प्रमथनाय ॐ रात्र्यै कलायै नमः ।<br>
सर्वभूतदमनाय नमः ॐ भ्रामण्यै कलायै नमः ।<br>
मन ॐ मोहिन्यै कलायै नमः ।<br>
उन्मनाय नमः ॐ जरायै कलायै नमः ।<br>
मन ॐ मोहिन्यै कलायै नमः ।<br>
उन्मनाय नमः ॐ जरायै कलायै नमः ।<br>
ततः पार्श्वयोः स्तनयोर्नासिकायां मूर्ध्नि बाहुयुग्मे<br>
सद्योजातस्याष्टौ कला न्यसेत् ।</p>
<p>ॐ सद्योजातं प्रपद्यामि ॐ सिद्ध्यै कलायै नमः ।<br>
सद्योजाताय वै नमः ॐ वृद्ध्यै कलायै नमः ।<br>
भवै ॐ मत्यै कलायै नमः ।<br>
अभवे ॐ लक्ष्मै कलायै नमः ।<br>
अनादिभवे ॐ मेधायै कलायै नमः ।<br>
भजस्व मां ॐ प्रज्ञायै कलायै नमः ।<br>
भव ॐ प्रभायै कलायै नमः ।<br>
उद्भवाय नमः ।<br>
ॐ सुधायै कलायै नमः ॥ ८ ॥</p>
<p>ततः पञ्चाङ्गुलीषु ईशानाद्याः पञ्च ऋचो न्यसेत् ।<br>
ॐ इशानः सर्वविद्यानामीश्वरः सर्वभूतानां<br>
ब्रह्माधिपतिर्ब्रह्मणोऽधिपतिर्ब्रह्मा शिवो मेऽस्तु सदाशिवोम् ।<br>
ॐ तत्पुरुषाय विद्महे महादेवाय धीमहि ।<br>
तन्नो रुद्रः प्रचोदयात् ।<br>
ॐ अघोरेभ्योऽथ घोरेभ्यो घोरघोरतरेभ्यः सर्वतः सर्वसर्वेभ्यो<br>
नमस्तेऽस्तु रुद्ररूपेभ्यः ।<br>
ॐ वामदेवाय नमो ज्येष्ठाय नमो रुद्राय नमः कलाय नमः<br>
बलविकरणाय नमो बलप्रमथनाय नमः सर्वभूतदमनाय<br>
नमः मनोन्मनाय नमः ।<br>
ॐ सद्योजातं प्रपद्यामि सद्योजाताय वै नमः ।<br>
भवेऽभवेऽनादिभवे भजस्व मां भवोद्भवाय नमः ।<br>
एवं मूर्ध्नास्यहृदयगुह्यपादेषु एता ऋचो न्यसेत् ।<br>
ततोऽङ्गन्यासान्तरं कुर्यात् ।</p>
<p>तद्यथा&ndash;</p>
<p>ऐं क्लीं ब्लूं स्त्रीं सः सर्वज्ञाय हृदयाय नमः ।<br>
अमृते तेजोज्वालामालिने तृप्तये शिखिब्रह्मणे शिरसे स्वाहा ।<br>
ज्वलितशिखिशिखाय अनादिबोधाय शिखायै वषट् ।<br>
वज्रिणे वज्रहस्ताय स्वतन्त्राय कवचाय हुम् ।<br>
शौं चौं हौं परतोऽलुप्तशक्तये नेत्रत्रयाय वौषट् ।<br>
श्लीं पशु हुं फट् अनन्तशक्तये अस्त्राय फट् ।</p>
<p>तथा च यामले&ndash;</p>
<p>सर्वज्ञतातृप्तिरनादिबोधः स्वतन्त्रता नित्यमलुप्तशक्तिः ।<br>
अनन्तशक्तिश्च विभोर्विधिज्ञाः षडाहुरङ्गानि महेश्वरस्य एवं<br>
विन्यस्य ध्यायेत् ॥ ९ ॥</p>
<p>यथा&ndash;</p>
<p>मुक्तापीतपयोदमौक्तिकजवावर्णैर्मुखैः<br>
पञ्चभिस्त्र्यक्षैरञ्चितमीशमिन्दुमुकुटं पूर्णेन्दुकोटिप्रभम् ।<br>
शूलं टङ्ककृपाणवज्रदहनान्नागेन्द्रघण्टाङ्कुशान्<br>
पाशं भीतिहरं दधानममिताकल्पोज्ज्वलाङ्गं भजे ।</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ।<br>
अत्र शङ्खनिषेधः ।<br>
सर्वत्रैव प्रशस्तोऽब्जः शिवसूर्यार्चनं विना इति ॥ १० ॥</p>
<p>ततः शैवोक्तपीठपूजां विधाय पुनर्ध्यात्वा मूलेन मूर्तिं<br>
सङ्कल्प्य आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>ऐशान्यां ॐ ईशानाय नमः पूर्वे ॐ तत्पुरुषाय नमः दक्षिणे<br>
ॐ अघोराय नमः उत्तरे ॐ वामदेवाय नमः पश्चिमे ॐ<br>
सद्योजाताय नमः ।<br>
ईशानादिकोणेषु ॐ निवृत्त्यै नमः एवं प्रतिष्ठायै विद्यायै<br>
शान्त्यै ।<br>
ततोऽष्टपत्रेषु पूर्वादिक्रमेण ॐ अनन्ताय नमः एवं सूक्ष्माय<br>
शिवोत्तमाय एकनेत्राय एकरुद्राय त्रिमूर्तये श्रीकण्ठाय<br>
शिखण्डिने तद्बाह्ये उत्तरादिक्रमेण ॐ उमायै नमः एवं<br>
चण्डेश्वराय नन्दिने महाबलाय गणेशाय वृषाय<br>
भृङ्गरीटाय स्कन्दाय ।<br>
तद्बाह्ये पूर्वादिक्रमेण इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ११ ॥</p>
<p>अस्य पुरश्चरणं लक्षजपः ।</p>
<p>तथा च&ndash;</p>
<p>एवं ध्यात्वा जपेन्मन्त्रं पञ्चलक्षं मधुप्लुतैः ।<br>
प्रसूनैः करवीरोत्थैर्जुहुयात्तद्दशांशतः ॥ १२ ॥</p>
<p>मन्त्रान्तरम्</p>
<p>भुवनेशो प्रणवं नमः शिवाय भुवनेशी पुनरष्टाक्षरो<br>
मनुः ॥ १३ ॥</p>
<p>तथा च निबन्धे&ndash;</p>
<p>षडक्षरः शक्तिरुद्धः कथितोऽष्टाक्षरो मनुः ।</p>
<p>अस्य पूजा&ndash;</p>
<p>प्रातःकृत्यादि-शौवोक्तपीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि वामदेवाय ऋषये नमः, मुखे पङ्क्तिच्छन्दसे नमः, हृदि<br>
उमापतये देवतायै नमः ॥ १४ ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्यां नमः ।<br>
नं तर्जनीभ्यां स्वाहा ।<br>
मं मध्यमाभ्यां वषट् ।<br>
शिम् अनामिकाभ्यां हुम् ।<br>
वां कनिष्ठाभ्यां वौषट् ।<br>
यं करतलपृष्ठाभ्यां फट् ।<br>
एवं हृदयादिषु ॥ १५ ॥</p>
<p>ततो ध्यानम्&ndash;</p>
<p>वन्धूकाभं त्रिनेत्रं शशिशकलधरं स्मेरवक्त्रं वहन्तं,<br>
हस्तैः शूलं कपालं वरदमभयदं चारुहासं नमामि ।<br>
वामोरुस्तम्भगायाः करतलविलसच्चारुरक्तोत्पलाय,<br>
हन्तेनाश्लिष्टदेहं मणिमय- विलसद्भूषणायाः प्रियायाः ॥</p>
<p>एवं ध्यात्वा मानसैः सम्पूज्यार्घ्यस्थापनं कृत्वा<br>
शैवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>केशरेष्वग्निनिर्-ऋतिवायव्यीशानकोणेषु मध्ये दिक्षु च ॐ हृदयाय<br>
नमः, नं शिरसे स्वाहा, मं शिखायै वषट्, शिं कवचाय हुं,<br>
वां नेत्रत्रयाय वौषट्, यम् अस्त्राय फट् ।<br>
ततो पूर्वादिदिक्षु च ॐ हृल्लेखायै नमः, एवं गगनायै रक्तायै<br>
करालिकायै महोच्छुष्मायै ।<br>
ततः पत्रेषु पूर्वादि वृषभादीन्पूजयेत् ।<br>
ॐ वृषभाय नमः एवं क्षेत्रपालाय चण्डेश्वराय दुर्गायै<br>
कार्तिकेयाय नन्दिने विघ्ननाशकाय सेनापतये ।<br>
ततः पूर्ववत्पत्रेषु उमादीन्पूजयेत् ।<br>
तद्बाह्ये ब्रह्म्याद्या मातरः पूज्याः ।<br>
ब्राह्मी माहेश्वरी कौमारी वैष्णवी वाराही इन्द्राणी चामुण्डा<br>
महालक्ष्मीः ।<br>
तद्बहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ १६ ॥</p>
<p>अस्य पुरश्चरणं चतुर्दशलक्षजपः ।</p>
<p>तथा च&ndash;</p>
<p>मनुलक्षं जपेन्मन्त्रं तद्दशांशं यथाविधि ।<br>
जुहुयान्मधुरासिक्तैरारग्वधसमिद्वरैः ।<br>
आरग्वधः शोणालुः ॥ १७ ॥</p>
<p>मन्त्रान्तरम्</p>
<p>तारो माया प्रासादं नमः शिवायाष्टाक्षरोः मनुः ।</p>
<p>तथा च निबन्धे&ndash;</p>
<p>तारो माया वियद्विन्दुमनुस्वारसमन्वितम् ।<br>
पञ्चाक्षरसमायुक्तो वसुवर्णो मनुर्मतः ॥ १८ ॥</p>
<p>अस्य पूजा&ndash;</p>
<p>प्रातःकृत्यादिशैवोक्तपिठन्यासान्तं विधाय पूर्वोक्त<br>
ऋष्यादिन्यास-कराङ्गन्यासान्कुर्यात् ॥ १९ ॥</p>
<p>ततो ध्यानम्&ndash;</p>
<p>वन्दे सिन्दूरवर्णं मणिमुकुटलसच्चारुचन्द्रावतंसं,<br>
भालोद्यन्नेत्रमीशं स्मितमुखकमलं दिव्यभूषाङ्गरागम् ।<br>
वामोरुन्यस्तपाणेररुणकुवलयं सन्दधत्याः प्रियाया,<br>
वृत्तोत्तुङ्गस्तनाग्रेनिहितकरतलं वेदटङ्केष्टहस्तम् ॥ २० ॥</p>
<p>एवं ध्यात्वा मानसैः सम्पूज्य,<br>
अर्घ्यस्थापनादिपीठपूजान्तं विधाय,<br>
आवाहनादिपञ्चपुष्पाञ्जलिदानपर्यन्तं विधायावरणपूजां<br>
कुर्यात् ।<br>
पूर्ववदङ्गादि सम्पूज्य पत्रेष्वनन्तादीन्पत्राग्रेषु<br>
उमादीन्पूजयेत् ।<br>
तद्बहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।</p>
<p>अस्य पुरश्चरणमष्टलक्षजपः ॥</p>
<p>तथा च&ndash;</p>
<p>अष्टलक्षं जपेदेनं मनुं मन्त्रविदां वरः ।<br>
तत्सहस्रं प्रजुहयात्पायसान्नेर्घृतप्लुतैः ॥ २१ ॥</p>
<p>मृत्युञ्जयमन्त्र &ndash;</p>
<p>तारं स्थिरा सकर्णेन्दुर्भृगुः सर्गसमन्वितः ।<br>
त्र्यक्षरात्मा निगदितो मन्त्रो मृत्युञ्जयात्मकः ।<br>
स्थिरा जकारः कर्ण ऊकारः भृगुः सकारः ॥ २२ ॥</p>
<p>अस्य पूजा&ndash;</p>
<p>प्रातःकृत्यादि-शैवोक्तं पीठन्यासान्तं विधाय ऋष्यादि<br>
न्यासं कुर्यात् ।<br>
शिरसि कहोल-ऋषये नमः ।<br>
मुखे देवीगायत्रीच्छन्दसे नमः ।<br>
हृदि मृत्युञ्जयाय महादेवाय देवतायै नमः ।</p>
<p>तथा च&ndash;</p>
<p>ऋषिः कहोलो-देव्यादि-गायत्रीच्छन्द ईरितम् ।<br>
मृत्युञ्जयो महादेवो देवतास्य प्रकीर्तिता ॥ २३ ॥</p>
<p>ततः कराङ्गन्यासौ&ndash;</p>
<p>साम् अङ्गुष्ठाभ्यां नमः ।<br>
सीं तर्जनीभ्यां स्वाहा सूं मध्यमाभ्यां वषट् ।<br>
सैम् अनामिकाभ्यां हुम् ।<br>
सौं कनिष्ठाभ्यां वौषट् ।<br>
सः करतलपृष्ठाभ्यां फट् ।<br>
एवं हृदयादिषु षड्दीर्घभाजा सकारेण कुर्यात् ।</p>
<p>तथा च निबन्धे&ndash;</p>
<p>भृगुणा दीर्घयुक्तेन कुर्यादङ्गक्रियां मनोः ॥ २४ ॥</p>
<p>ततो ध्यानम्&ndash;</p>
<p>चन्द्रार्काग्निविलोचनं स्मितमुखं पद्मद्वयान्तःस्थितं,<br>
मुद्रापाशमृगाक्षसूत्रविलसत्पाणिं हिमांशुप्रभम् ।<br>
कोटीरेन्दुगलत्सुधाप्लुततनुं हारादिभूषोज्ज्वलं कान्त्या<br>
विश्वविमोहनं पशुपतिं मृत्युञ्जयं भावयेत् ॥</p>
<p>एवं ध्यात्वा मानसैः सम्पूज्य अर्घ्यस्थापनादि-पीठपूजां<br>
विधाय पुनर्ध्यात्वा अर्घ्यस्थापनादि-पीठपूजां विधाय<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजां कुर्यात् ।</p>
<p>तद्यथा&ndash;</p>
<p>केशरेषु अग्न्यादिकोणेषु मध्ये दिक्षु च सां हृदयाय नमः<br>
इत्यादिना षडङ्गानि सम्पूज्य, तद्बहिरिन्द्रादीन्वज्रादींश्च<br>
पूजयेत् ।<br>
ततो धूपादिविसर्जनान्तं कर्म समापयेत् ॥ २५ ॥<br>
अस्य पुरश्चरणं लक्षत्रयजपः ॥</p>
<p>तथा च&ndash;</p>
<p>गुणलक्षं जपेन्मन्त्रं तद्दशांशं विशालधीः ।<br>
जुहुयादमृताखण्डैः शुद्धदुग्धाज्यलोडितैः ॥ २५क ॥</p>
<p>अथापरमृत्युञ्जयमन्त्रः</p>
<p>मृत्युञ्जय समुद्धृत्य पालयद्वितयं वदेत् ।<br>
मृत्युञ्जयं समुच्चार्य पुनरेवं विलोमतः ।<br>
द्वादशार्णोऽयं मन्त्रं स्यान्मृत्युञ्जयाभिधोऽपरः ।<br>
ध्यानपूजादिकं सर्वं पूर्ववच्च समाचरेत् ॥ २६ ॥</p>
<p>मन्त्रान्तरम् &ndash;</p>
<p>प्रणवो हृदयं पश्चात्ततो भगवते पदम् ।<br>
ङेऽन्ताञ्च दक्षिणामूर्तिं मह्यं मेधामुदीरयेत् ।<br>
प्रयच्छ ठद्वयान्तोऽयं द्वाविंशत्यक्षरो मनुः ॥ २७ ॥</p>
<p>अस्य पूजा&ndash;</p>
<p>प्रातःकृत्यादिशैवोक्तपीठमन्वन्तं विन्यस्य ऋष्यादिन्यासं<br>
कुर्यात् ।<br>
शिरसि चतुर्मुखाय ऋषये नमः ।<br>
मुखे देवीगायत्रीच्छन्दसे नमः ।<br>
हृदि दक्षिणामूर्त्तये देवतायै नमः ॥ २८ ॥</p>
<p>ततः कराङ्गन्यासौ&ndash;</p>
<p>ॐ आं ॐ अङ्गुष्ठाभ्यां नमः ।<br>
ॐ ईं ॐ तर्जनीभ्यां स्वाहा ।<br>
ॐ ऊं ॐ मध्यमाभ्यां वषट् ।<br>
ॐ ऐं ॐ अनामिकाभ्यां हुम् ।<br>
ॐ औं ॐ कनिष्ठाभ्यां वौषट् ।<br>
ॐ अः ॐ करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>ताररुद्धैः स्वरैर्दीर्घैः षडभिरङ्गानि कल्पयेत् ।<br>
अथवा मन्त्रसम्भूतैः पदैर्वा कल्पयेत् क्रमात् ।</p>
<p>तथा च मानसोल्लासे&ndash;</p>
<p>त्रिभिश्चतुर्भिः षडभिश्च चतुर्भिस्त्रिभि रक्षिभिः ।<br>
मन्त्रवर्णैर्विभक्तर्वा कुर्यादङ्गक्रियां मनोरति ॥ २९ ॥</p>
<p>ततो ध्यानम्&ndash;</p>
<p>वट वृक्षं महोच्छ्रांयै पद्मरागफलोज्ज्वलम् ।<br>
गारुत्मतमयैः पत्रैर्विचित्रंरुपशोभितम् ।<br>
नवरत्नमहाकल्पैर्लम्बमानरलङ्कृतम् ।<br>
विचिन्त्य वटमूलस्थं चिन्तयेल्लोकनायकम् ।<br>
स्फटिकरजतवर्णं<br>
मौक्तिकिमक्षमालाममृतकलसविद्याज्ञानमुद्राः कराब्जैः<br>
दधतमुरगकक्षं चन्द्रचूडं त्रिनेत्रं, विधृतविविधभूषं<br>
दक्षिणामूर्तिमोडे ॥ ३० ॥</p>
<p>एवं ध्यात्वा मानसैः सम्पूज्य<br>
अर्घ्यस्थापनादिशैवोक्तपीठपूजान्तं विधाय पुनर्ध्यात्वा,<br>
आवाहनादिपञ्चपुष्पाञ्जलिदानपर्यन्तं विधाय,<br>
आवारणपूजां कुर्यात् ।<br>
केशरेषु अग्न्यादिकोणेषु मध्ये दिक्षु च ॐ आं ॐ हृदयाय नमः<br>
इत्यादिना षडङ्गानि पूजयेत् ।<br>
पत्रेषु पूर्वादि ॐ सरस्वत्यै नमः, एवं ब्रह्मणे सनकाय<br>
सनन्दाय सनातनाय सनत्कुमाराय शुकाय व्यासाय ।<br>
तद्वहिः पूर्वादि सिद्धाय गन्धर्वाय योगीन्द्राय विद्याधराय<br>
तद्बहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च&ndash;</p>
<p>लक्षमेकं जपेन्मन्त्रं ब्रह्मचारी व्रते स्थितः ।<br>
जुहुयात् सघृतैः पद्मैर्दशांशं संस्कृतेऽनले ॥ ३१ ॥</p>
<p>मन्त्रान्तरम्</p>
<p>अग्निसंवर्तकादित्यरानिलौषष्ठविन्दुमत् ।<br>
चिन्तामणिरिति ख्यातं बीजं सर्वसमृद्धिदम् ॥</p>
<p>अस्यार्थः&ndash;</p>
<p>अग्नी रेफः, संवर्तकः क्षकारः, आदित्यो मकारः, रः रेफः,<br>
अनिलो यकारः, औ स्वरूपं, षष्ठ ऊकारः ॥ ३२ ॥</p>
<p>अस्य पूजा&ndash;</p>
<p>प्रातः कृत्यादि-शैवोक्तं पीठमन्वन्तं विन्यस्य ऋष्यादिन्यासं<br>
कुर्यात् ।<br>
शिरसि कश्यप-ऋषये नमः ।<br>
मुखे अनुष्टुप्छन्दसे नमः ।<br>
हृदि अर्द्धनारीश्वराय देवतायै नमः ॥ ३३ ॥</p>
<p>ततः कराङ्गन्यासौ&ndash;</p>
<p>रम् अङ्गुष्ठाभ्यां नमः ।<br>
कं तर्जनीभ्यां स्वाहा ।<br>
यं मध्यमाभ्यां वषट् ।<br>
मम् अनामिकाभ्यां हुम् ।<br>
रं कनिष्ठाभ्यां वौषट् ।<br>
यं करतलऋष्ठाभ्यां फट् ।<br>
एवं हृदयादिषु ।</p>
<p>तथा च निबन्धे&ndash;</p>
<p>रेफादि-व्यञ्जनैः षड्भिः कुर्यादङ्गानि फट् क्रमात् ॥ ३४ ॥</p>
<p>ततो ध्यानम्&ndash;</p>
<p>नीलप्रवालरुचिरं विलसत्त्रिनेत्रं,<br>
पाशारुणोत्पलकपालकशूलहस्तम् ।<br>
अर्द्धाम्बिकेशमणिशं प्रविभक्तभूषं,<br>
बालेन्दुवद्धमुकुटं प्रणमामि रूपम् ॥</p>
<p>एवं ध्यात्वा मानसैः सम्पूज्य अर्घ्यस्थापनं कुर्यात् ।<br>
ततः शैवोक्तपीठपूजां विधाय, पुनर्ध्यात्वा,<br>
आवाहनादिपञ्चपुष्पाञ्जलिदानपर्यन्तं विधाय,<br>
आवरणपूजामारभेत ।</p>
<p>तद्यथा&ndash;</p>
<p>केशरेषु अग्न्याकोणेषु मध्ये दिक्षु च रं हृदयाय नमः<br>
इत्यादिना पूजयेत् ।<br>
ततः पत्रेषु पूर्ववद्वृषभादीन्, पत्राग्रेषु ब्राह्मीं<br>
माहेश्वरीं कौमारीं वैष्णवीं वाराहीम् इन्द्रणीं<br>
चामुण्डां महालक्ष्मीञ्च पूजयेत् ।<br>
तद्वहिरिन्द्रादीन् वज्रादींश्च सम्पूज्य धूपादि-विसर्जनान्तं<br>
कर्म समापयेत् ॥ ३५ ॥<br>
अस्य पुरश्चरणं लक्षजपः ।</p>
<p>तथा च&ndash;</p>
<p>लक्षमेकं जपेन्मन्त्रमित्थं मन्त्री विचिन्तयन् ।<br>
अयुतं मधुरासिक्तैर्जुहुयात्तिलतण्डुलैः ॥ ३६ ॥</p>
<p>मन्त्रान्तरम्</p>
<p>पार्श्वो वह्निसमारूढस्तारवानाद्यबीजकम् ।<br>
धान्तो वह्निसमारूढस्तूर्यस्वरसमन्वितः ।<br>
विन्दुमांस्तु द्वितीयः स्यात् टान्तः सर्गी तृतीयकः ।</p>
<p>शारदायाम्&ndash;</p>
<p>लोहितोऽग्न्यासनः सत्यामिन्दुमान् प्रथमं पुनः ।<br>
द्वितीया वह्निबीजस्था दीर्घा शान्तीन्दुभूषिता ।<br>
तृतीयो लाङ्गली सर्गी मन्त्रो बीजत्रयान्वितः ।<br>
नीलकण्ठात्मको मन्त्रो विषद्वयहरः परः ॥ ३७ ॥</p>
<p>अस्य पूजा&ndash;</p>
<p>प्रातःकृत्यादिशैवोक्तपीठन्यासान्तं विधाय ऋष्यादिन्यासं<br>
कुर्यात् ।<br>
शिरसि अरुण-ऋषये नमः ।<br>
मुखे अनुष्टुप्छन्दसे नमः ।<br>
हृदि नीलकण्ठाय देवतायै नमः ॥ ३८ ॥</p>
<p>ततः कराङ्गन्यासौ&ndash;</p>
<p>यथा&ndash;</p>
<p>हर हर स्वाहा अङ्गुष्ठाभ्यां नमः ।<br>
कपर्द्दिने स्वाहा तर्जनीभ्यां स्वाहा ।<br>
नीलकण्ठाय स्वाहा मध्यमाभ्यां वषट् ।<br>
कालकूटविषभक्षणाय हुं फट् अनामिकाभ्यां हुम् ।<br>
नीलकण्ठिने स्वाहा कनिष्ठाभ्यां फट् ।<br>
एवं हृदादिषु ।</p>
<p>तथा च निबन्धे&ndash;</p>
<p>हरद्वयं वह्निजाया हृदयं परिकीर्तितम् ।<br>
कपर्द्दिने ठद्वयञ्च शिरोमन्त्रः उदाहृतः ।<br>
नीलकण्ठाय ठद्वन्द्वं शिखामन्त्रः समीरितः ।<br>
कालकूटपदस्यान्ते ङेयुतं विषभक्षणम् ।<br>
हुं फट् कवचमाख्यातं विद्वद्भिर्नीलकण्ठिने ।<br>
स्वाहान्तमन्त्रमेतानि पञ्चाङ्गानि मनोर्विदुः ॥</p>
<p>ततो मन्त्रन्यासः&ndash;</p>
<p>मस्तके प्रों नमः, कण्ठे न्रीं नमः, हृदि ठं नमः ।</p>
<p>तथा च&ndash;</p>
<p>मूर्ध्नि कण्ठे हृदम्भोजे क्रमाद्बीजत्रयं न्यसेत् ।<br>
ततः समाहितो भूत्वा नीलकण्ठं विचिन्तयेदिति ॥ ३९ ॥</p>
<p>ततो ध्यानम्&ndash;</p>
<p>बालार्कायुततेजसं धृतजटाजूटेन्दुखण्डोज्ज्वलं, नागेन्द्रैः<br>
कृतशेखरं जपवटी शूलं कपालं करैः ।<br>
खट्वाङ्गं दधतं त्रिनेत्रविलसत्पञ्चाननं सुन्दरं,<br>
व्याघ्रत्वक्परिधानमब्जनिलयं श्रीनीलकण्ठं भजे ॥</p>
<p>एवं ध्यात्वा मानसैः सम्पूज्य, अर्घ्यस्थापनं कृत्वा,<br>
शैवोक्तपीठपूजां विद्याय, पुनर्ध्यात्वा, आवाहनादि-<br>
पञ्चपुष्पाञ्जलिदानपर्यन्तं विधाय, आवरणपूजामारभेत ।<br>
केशरेष्वग्न्यादिकोणे मध्ये दिक्षु च हर हर स्वाहा हृदयाय<br>
नमः इत्यादिना पूजयेत् ।<br>
ततः इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ४० ॥</p>
<p>अस्य पुरश्चरणं त्रिलक्षजपः ।</p>
<p>तथा च&ndash;</p>
<p>लक्षत्रयं जपेन्मन्त्रं दद्दशांशं ससर्पिषा ।<br>
हविषा जुहुयात्सम्यक्संस्कृते हव्यवाहने ॥ ४१ ॥</p>
<p>मन्त्रान्तरम्</p>
<p>प्रणवो हृन्नीलकण्ठायाष्टाक्षरोऽपरः ॥ १ ॥</p>
<p>कल्पे&ndash;</p>
<p>तारो हृन्नीलकण्ठाय मन्त्रश्चाष्टाक्षरः परः ॥ २ ॥<br>
अस्य पूजादिकं सर्वं पूर्ववत्, विशेषस्तु ब्रह्मा<br>
ऋषिर्गायत्रीच्छन्दः नीलकण्ठो देवता ॥ ३ ॥</p>
<p>अथापरमन्त्रः</p>
<p>हृदयं वपरं साक्षि लान्तोऽनन्तान्वितो मरुत् ।<br>
पञ्चाक्षरो मनुः प्रोक्तस्ताराद्योऽयं षडक्षरः ॥ ४ ॥</p>
<p>अस्य पूजा&ndash;</p>
<p>प्रातःकृत्यादि-शैवोक्तपीठमन्वन्तं समाप्य ऋष्यादिन्यासं<br>
कुर्यात् ।<br>
शिरसि वामदेवाय ऋषये नमः ।<br>
मुखे पङ्क्तिच्छन्दसे नमः, हृदि ईशानाय देवतायै नमः ॥ ५ ॥</p>
<p>ततो मूर्त्तिन्यासः&ndash;</p>
<p>तर्जन्योः नं तत्पुरुषाय नमः ।<br>
मध्यमयोः मम् अघोराय नमः ।<br>
कनिष्ठयोः शिं सद्योजाताय नमः ।<br>
अनामिकयोः वां वामदेवाय नमः ।<br>
अङ्गुष्ठयोः यम् ईशानाय नमः ।</p>
<p>तथा च निबन्धे&ndash;</p>
<p>ताः स्युस्तत्पुरुषाघोरसद्योवामेशसञ्ज्ञकाः ।<br>
मन्त्रवर्णादिका न्यसेत्पञ्चमूर्तीर्यथाक्रमम् ॥<br>
तर्जनीमध्यमयोरन्त्यानामिकाङ्गुष्ठके पुनः ।<br>
एवं वक्त्रे हृदये पादद्वये गुह्ये मूर्ध्नि ता न्यसेत् ।<br>
एवं प्राग्याम्यवारुणोदीच्यमध्यवक्त्रेषु ता न्यसेत् ॥</p>
<p>ततः कराङ्गन्यासौ&ndash;</p>
<p>ॐ अङ्गुष्ठाभ्या नमः ।<br>
नं तर्जनीभ्यां स्वाहा इत्यादि ।<br>
एवं हृदयादिषु ।</p>
<p>तथा च निबन्धे&ndash;</p>
<p>षड्भिर्वर्णैः षडङ्गानि कुर्यान्मन्त्रस्य देशिकः ।</p>
<p>ततो गोलकन्यासः&ndash;</p>
<p>हृदि ॐ नमः, वक्त्रे नं नमः, अंसयोः मं नमः शिं नमः,<br>
ऊर्वो वां नमः यं नमः ।<br>
एवं कण्ठे नाभौ पार्श्वद्वये पृष्ठे हृदि मूर्ध्नि वदने<br>
नेत्रयोः नसोः ।<br>
एवं करपत्सन्धिषु साग्रेषु ।<br>
एवं शिरोवदनहृत्कुक्षि ऊरुपादद्वयेषु च ।<br>
एवं हृदि वक्त्रे टङ्कमृगाभयवरेषु ।<br>
एवं वक्त्रांसहृत्पादोरुजठरेषु ।<br>
ततः पुनरपि मूर्ध्निं भालोदरहृद्गुह्येषु च ताः<br>
पञ्चमूर्तीर्न्यसेत् ॥ ६ ॥<br>
ततो व्यापकन्यासं कुर्यात् ।<br>
ॐ नमोऽस्तु भूताय ज्योतिर्लिङ्गामृतात्मने ।<br>
चतुर्मूर्तिवपुश्छायाभासिताङ्गाय सम्भवे ।<br>
इत्यनेन व्यापकन्यासं कुर्यात् ॥ ७ ॥</p>
<p>ततो ध्यानम्&ndash;</p>
<p>ध्यायेन्नित्यं महेशं रजतगिरिनिभः चारुचन्द्रावतंसं,<br>
रत्नाकल्पोज्ज्वलाङ्गं परशुमृगवराभीतिहस्तं प्रसन्नम् ।<br>
पद्मासीनं समन्तात् स्तुतममरगणैर्व्याघ्रकृत्तिं वसानं,<br>
विश्वाद्यं विश्वबीजं निखिल भयहरं पञ्चवक्त्रं त्रिनेत्रम् ॥</p>
<p>एवं ध्यात्वा मानसैः सम्पूज्य, अर्घ्यस्थापनं कुर्यात् ॥ ८ ॥</p>
<p>ततः शैवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा&ndash;</p>
<p>कर्णिकायां पूर्ववदीशानादि पञ्चमूर्त्तीः सम्पूज्य केशरेषु<br>
निवृत्यादिकलां पूर्ववत्पूजयेत् ।<br>
ततोऽग्न्यादिकोणेषु मध्ये दिक्षु च ॐ हृदयाय नमः, नं शिरसे<br>
स्वाहा, मं शिखायै वषट्, शिं कवचाय हुं, वां नेत्रत्रयाय<br>
वौषट्, यम् अस्त्राय फट् ।<br>
इति पूजयेत् ।<br>
ततः पूर्ववदनन्तादीन्पूजयेत् ।<br>
तत उत्तरादिक्रमेण वामावर्त्तेन उमादीन्पूजयेत् ।<br>
ततो इन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९ ॥</p>
<p>अस्य पुरश्चरणं षट्त्रिंशल्लक्षजपः ।<br>
पायसैराज्यसम्मिश्रैः षट्त्रिंशत्सहस्रहोमः ।</p>
<p>तथा च&ndash;</p>
<p>तत्त्वलक्षं जपेन्मन्त्रं दीक्षितः शैववर्त्मना ।<br>
तावत्सङ्ख्यसहस्राणि जुहुयात्पायसैः शुभैः ॥<br>
अत्र तत्त्वशब्देन षट्त्रिंशत्तत्त्वमुच्यते अन्तरङ्गत्वात् ॥ १० ॥</p>
<p>मन्त्रान्तरम्</p>
<p>अर्घीशो वह्निशिखरो लान्तस्थो दान्द ईरितः ।<br>
फडन्तश्चण्डमन्त्रोऽयं त्रिवर्णात्मा समीरितः ॥ ११ ॥</p>
<p>अस्य पूजा&ndash;</p>
<p>प्रातःकृत्यादिशैवोक्तपीठन्यासान्तं विधाय ऋष्यादिन्यासं<br>
कुर्यात् ।</p>
<p>यथा&ndash;</p>
<p>शिरसि त्रित-ऋषये नमः, मुखे अनुष्टुप्छन्दसे नमः हृदि<br>
चण्डेश्वराय देवतायै नमः ।</p>
<p>तथा च निबन्धे&ndash;</p>
<p>अस्य त्रितो मुनिः प्रोक्तश्छन्दोऽनुष्टुबुदाहृतम् ।<br>
चण्डेश्वरो देवता इत्यादि ॥ १२ ॥</p>
<p>ततः कराङ्गन्यासौ&ndash;</p>
<p>दीप्त फट् अङ्गुष्ठाभ्यां नमः ।<br>
ज्वल फट् तर्जनीभ्यां स्वाहा ।<br>
ज्वालिनी फट् मध्यमाभ्यां वषट् ।<br>
ज्ञेय फट् अनामिकाभ्यां हुम् ।<br>
हन फट् कनिष्ठाभ्यां वौषट् ।<br>
सर्वज्वालिनि फट् करतलपृष्ठाभ्यां फट् ।<br>
एवं हृदयादिषु ॥</p>
<p>तथा च प्रपञ्चसारे&ndash;</p>
<p>दीप्तज्वलज्वालिनीति ज्ञेयेन तु हनेन च ।<br>
सर्वज्वालिनिसंयुक्तैः फडन्तैरङ्गमाचरेत् ॥ १३ ॥</p>
<p>ततो ध्यानम्&ndash;</p>
<p>चण्डेश्वरं रक्ततनुं त्रिनेत्रं, रक्तांशुकाढ्यं हृदि<br>
भावयामि ।<br>
टङ्कं त्रिशूलं स्फटिकाक्षमालां, कमण्डलुं<br>
विभ्रतमिन्दुचूडम् ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ १४ ॥<br>
ततः शैवोक्तपीठपूजां विधाय ठमिति बीजेन मूर्तिं सङ्कल्प्य,<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तम्<br>
आवरणपूजामारभेत् ।</p>
<p>तद्यथा&ndash;</p>
<p>अङ्गैः प्रथममावरणं मातृभिर्द्वितीयम् इन्द्रादिभिस्तृतीयं<br>
वज्रादिभिश्चतुर्थम् ।<br>
ततो धूपादिविसर्जनान्तं कर्म समापयेत् ॥ १५ ॥<br>
अस्य पुरश्चरणं त्रिलक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं होमः कुर्याद्दशांशतः ।<br>
मधुरत्रयसंयुक्तैः शुद्धैश्च तिलतण्डुलैः इति शिवमन्त्राः ॥ १६<br>
॥</p>
<p>अथ क्षेत्रपालमन्त्रः</p>
<p>मन्त्रदेवप्रकाशिकायाम्&ndash;</p>
<p>क्षौमिति बीजादिक्षेत्रपालाय इत्युपेतनमोऽन्तः ।<br>
अयं प्रणवादिर्वा मन्त्रः ॥</p>
<p>तथा च&ndash;</p>
<p>वर्णान्त्यमौविन्दुयुतं क्षेत्रपालाय हृन्मनुः ।<br>
ताराद्यो वसुवर्णोऽयम् ।<br>
क्षेत्रपालस्य ईरितः ॥ १७ ॥</p>
<p>अस्य पूजा&ndash;</p>
<p>प्रातःकृत्यादि प्राणायामान्तं विधाय धर्मादिकल्पितं<br>
पीठं विन्यस्य ऋषादिन्यासं कुर्यात् ।</p>
<p>यथा&ndash;</p>
<p>अस्य ब्रह्म ऋषिरनुष्टुप्छन्दः क्षेत्रपालो देवता क्षौं बीजम्<br>
आत्मेति शक्तिः षड्दीर्घयुक्तेन बीजेनैवाङ्गन्यासम् ॥ १८ ॥</p>
<p>ततो ध्यानम्&ndash;</p>
<p>भ्राजच्चण्डजटाधरं त्रिनयनं नीलाञ्जनादिप्रभं,<br>
दोर्दण्डात्तगदाकपालमरुणस्रग्गवस्त्रोज्ज्वलम् ।<br>
घण्टामेखलघर्घरध्वनिमिलज्झङ्कारभीमं विभुं,<br>
वन्देऽहं सितसर्पकुण्डलधरं श्रीक्षेत्रपालं सदा ।</p>
<p>एवं ध्यात्वा, मानसैः सम्पूज्य, अर्घ्यस्थापनं कृत्वा,<br>
धर्मादिकल्पितपीठपूजां विधाय, पुनर्ध्यात्वा, आवाहनादि-<br>
पञ्चपुष्पाञ्जलिदानपर्यन्तं विधाय आवरण पूजामारभेत ।</p>
<p>तद्यथा&ndash;</p>
<p>अङ्गैः प्रथममावरणम्, अनलाक्ष-अग्निकेश-कराल-<br>
घण्टारवमहाक्रोध-पिशिताशन-पिङ्गलाक्ष-<br>
ऊर्ध्वकेशैरष्टाभिर्द्वितीयम्, ईन्द्रादिभिस्तृतीयं,<br>
वज्रादिभिश्चतुर्थम् ।<br>
ततो धूपादिविसर्जनान्तं कर्म समापयेत् ॥ १९ ॥<br>
अस्य पुरश्चरणं लक्षजपः ।<br>
साज्येन चरुणा दशांशहोमः ।</p>
<p>तथा च निबन्धे&ndash;</p>
<p>लक्षमेकं जपेन्मन्त्रं जुहुयात्तद्दशांशतः ।<br>
चरुणा घृतसिक्तेन ततः क्षेत्रेशमर्चयेत् ॥ २० ॥</p>
<p>मन्त्रदेवप्रकाशिकायान्तु&ndash;</p>
<p>प्रणवरहितोऽयं मन्त्रः ।<br>
तस्य पुरश्चरणमयुतसङ्ख्यको जपः ॥ २१ ॥</p>
<p>अथास्य बलिविधानम</p>
<p>रात्रौ गृहाङ्गने स्थण्डिलं कृत्वा, तत्र देवं सपरिवारं<br>
सम्पूज्य, देवस्य करस्थितकपाले बलिमन्त्रेण त्रिवारं वलिं दत्त्वा,<br>
परिवारेभ्यः स्वस्वनामभिर्बलिं दद्यात् ॥ २२ ॥</p>
<p>वलिमन्त्रस्तु&ndash;</p>
<p>एह्येहि विदुषि सरु सुरु भञ्जय भञ्जय तर्जय तर्जय विघ्न विघ्न<br>
महाभैरव क्षेत्रपाल वलिं गृह्ण गृह्ण स्वाहा ।</p>
<p>तथा च&ndash;</p>
<p>पूर्वमेहिद्वयं पश्चाद्विदुषि स्यात् सुरुद्वयम् ।<br>
भञ्जयद्वितयं भूयस्तर्जयद्वितयं पुनः ।<br>
ततो विघ्नपदद्वन्द्वं महाभैरव तत्परम् ।<br>
क्षेत्रपाल वलिं गृह्णद्वयं पावकसुन्दरी ॥</p>
<p>यद्वा&ndash;</p>
<p>एह्येहि तुरु तुरु सुरु सुरु जम्भ जम्भ हन हन विघ्नं नाशय<br>
नाशय महाबलिं क्षेत्रपाल गृह्ण गृह्ण स्वाह इति ।<br>
एष बलिविधिः सर्वग्रहनिवारको विजयश्रीकरश्च भवति ॥ २३ ॥<br>
बलिमपि सोपदंशवृहत्पिण्डेन दद्यात् ।</p>
<p>फलन्तु&ndash;</p>
<p>बलिदानेन सन्तुष्टः क्षेत्रपालः प्रयच्छति ।<br>
कान्तिमेधाबलारोग्यतेजःपुष्टियशः श्रियः ॥ २४ ॥</p>
<p>अथ वटुकभैरवमन्त्रः</p>
<p>चतुर्थ्यन्तवटुकायेति आपदुद्धारणचतुर्थ्यन्तशब्दोपेत-<br>
कुरुद्वयुक्त चतुर्थ्यन्तवटुक-<br>
शब्दोपेतहृल्लेखासम्पुटितमेकविंशत्यक्षरम् ।</p>
<p>तथा च निबन्धे&ndash;</p>
<p>उद्धरेद्वटुकं ङेऽन्तमापदुद्धरणं तथा ।<br>
कुरुद्वयं पुनर्ङेऽन्तं वटुकान्तं समुद्धरेत् ।<br>
एकविंशत्यक्षरात्मा शक्तिरुद्धो महामनुः ॥ २५ ॥</p>
<p>अस्य पूजा&ndash;</p>
<p>प्रातःकृत्यादि प्राणायामान्तं विधाय पीठन्यासं कुर्यात् ।</p>
<p>तद्यथा&ndash;</p>
<p>धर्माद्यनैश्वर्यान्तं देहे विन्यस्य ऋष्यादिन्यासं कुर्यात् ।<br>
शिरसि बृहदारण्यक-ऋषये नमः, मुखे गायत्रीच्छन्दसे नमः,<br>
हृदि वटुकभैरवाय देवतायै नमः ॥ २६ ॥</p>
<p>ततो मूर्तिन्यासः&ndash;</p>
<p>ह्रों वोम् ईशानान्य नमः अङ्गुष्ठयोः ।<br>
ह्रें वें तत्पुरुषाय नमः तर्जन्योः ।<br>
ह्रुं वुम् अघोराय नमः मध्यमयोः ह्रिं विं वामदेवाय<br>
नमः अनामिकयोः ।<br>
ह्रः वः सद्योजाताय नमः कनिष्ठयोः ।<br>
पुनस्तत्तदङ्गुलीभिः शिरोवदनहृद्रगुह्यपादेषु<br>
तत्तद्वीजादिकास्तन्मूर्त्तीर्न्यसेत् ।<br>
तथा ऊर्ध्वप्राग्दक्षिणोदीच्यपश्चिमेषु च ता न्यसेत् ।</p>
<p>तथा च निबन्धे&ndash;</p>
<p>अङ्गुलीदेहक्त्रेषु मूर्त्तीर्न्यस्येद्यथा पुरा ।<br>
सत्यादिपञ्चह्रस्वाढ्यशक्तिबीजपुरःसरम् ॥ वकारं<br>
पञ्चह्रस्वाढ्यमीशानादिषु योजयेदिति ॥ २७ ॥</p>
<p>ततः कराङ्गन्यासौ&ndash;</p>
<p>ॐ ह्रां वाम् अङ्गुष्ठाभ्यां नमः इत्यादि ।<br>
ॐ ह्रां वां हृदयाय नमः इत्यादि ।<br>
षड्दीर्घभाजा बीजद्वयेन कुर्यात् ।</p>
<p>तथा च निबन्धे&ndash;</p>
<p>षड्दीर्घयुक्तया शक्त्या वकारेण तत्तथा ।<br>
अङ्गानि जातियुक्तानि प्रणवाद्यानि कल्पयेत् ॥ २८ ॥</p>
<p>ततो ध्यानम्&ndash;</p>
<p>अस्य ध्यानं त्रिधा प्रोक्तं सात्त्विकादिप्रभेदतः ।</p>
<p>तत्र सात्त्विकै यथा&ndash;</p>
<p>वन्दे बालं स्फटिकसदृशं कुण्डलीद्भासिवक्त्रं,<br>
दिव्याकल्पैर्नवमणिमयैः किङ्किणीनूपुराद्यैः ।<br>
दीप्ताकारं विशदवदनं सुप्रसन्नं त्रिनेत्रं, हस्तब्जाभ्यां<br>
वटुकमनिशं शूलदण्डौ दधानम् ॥ २९ ॥</p>
<p>राजसं यथा&ndash;</p>
<p>उद्यद्भास्करसन्निभं त्रिनयनं रक्ताङ्गरागस्रजं, स्मेरास्यं<br>
वरदं कपालमभयं शूलं दधानं करैः ।<br>
नीलग्रीवमुदारभूषणशतं शीताशुचूडोज्ज्वलं<br>
बन्धूकारुणवाससं भयहरं देवं सदा भावये ॥ ३० ॥</p>
<p>तामसं यथा&ndash;</p>
<p>ध्यायेन्नीलाद्रिकान्तिं शशिशकलधरं मुण्डमालं महेशं,<br>
दिग्वस्त्रं पिङ्गलाक्षं डमरुमथ सृणिं खड्गशूलाभयानि ।<br>
नागं घण्टां कपालं करसरसिरुहैर्विभ्रतं<br>
भीमदंष्ट्रं, सर्पाकल्पं त्रिनेत्रं मणिमयविलसत्<br>
किङ्किणीनूपुराढ्यम् ॥ ३१ ॥</p>
<p>सात्त्विकं ध्यानमाख्यातमपमृत्युविनाशनम् ।<br>
आयुरारोग्यजननमपवर्गफलप्रदम् ॥ ३२ ॥<br>
राजसं ध्यानमख्यातं धर्मकामार्थसिद्धिदम् ।<br>
तामसं शत्रुशमनं कृत्याभूतगदापहम् ॥ ३३ ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ ३४ ॥</p>
<p>अस्य पूजायन्त्रम्&ndash;</p>
<p>धर्माधर्मादिभिः कॢप्तपीठे पङ्कजशोभिते ।<br>
षट्कोणान्तस्त्रिकोणस्थे व्योमपङ्कजशोभिते ॥ ३५ ॥ (चित्र २६)</p>
<p>ततो मूलेन मूर्तिं सङ्कल्प्य पूर्ववद्ध्यात्वा आवाहनादिकं<br>
कुर्यात् ॥</p>
<p>तत्र क्रमः&ndash;</p>
<p>मूलादिसद्योजातमन्त्रेणावाहनम् ।<br>
मूलादिवामदेवेन स्थापनम् ।<br>
मूलेन सान्निध्यम् ।<br>
अघोरेण सन्निरोधनम् ।<br>
तत्पुरुषेण योनिमुद्राप्रदर्शनम् ।<br>
ईशानेन वन्दनमिति विशेषः ।<br>
कर्णिकायां दिक्षु कोणेषु ईशानादीन्यजेत् ।<br>
एतत्प्रथमावरणम् ।<br>
ततो व्योमपङ्कजदलेषु असिताङ्गादीन्भैरवान्यजेत् ॥ ३६ ॥</p>
<p>तद्यथा&ndash;</p>
<p>असिताङ्गो रुरुश्चण्डः क्रोधश्चोन्मत्तभैरवः ।<br>
कपाली भीषणश्चैव सहारश्चाष्टभैरवाः ।<br>
एतैरष्टाभिर्द्वितीयावरणम् ॥ ३७ ॥<br>
ततः षट्कोणेषु पूर्वादि ॐ ह्रां वां हृदयाय नमः इत्यादिना<br>
षडङ्गानि पूजयेत् ॥ ३८ ॥<br>
ततः पूर्वादितो डाकिनी-राकिनी-लाकिनी-काकिनी-शाकिनी-<br>
हाकिनी-मालिनी-देवी-पुत्रान्पूजयेत्, एतत्तृतीयावरणम् ।<br>
अष्टदिक्षु उमापुत्रान् रुद्रपुत्रान्मातृपुत्रान्दक्षिणतो यजेत् ।<br>
ऊर्द्ध्वे-ऊर्ध्वमुखीपुत्रान् अधोऽधोमुखीपुत्रान्पूजयेत्,<br>
एतच्चतुर्थावरणम् ।</p>
<p>तथा च शारदायाम्&ndash;</p>
<p>पूर्वादीशानपर्यन्तं तद्बहिः पूजयेदिमान् ।<br>
डाकिनीपुत्रकान्पूर्वं राकिणी-पुत्रकांस्ततः ।<br>
लाकिनीपुत्रकान्पश्चात्काकिनीपुत्रकांस्तथा ।<br>
शाकिनी-प्त्रकान्भूयो हाकिनीपुत्रकान्पुनः ।<br>
मालिनी पुत्रकान्पश्चाद्देवोपुत्रांस्ततः परम् ।<br>
तथोमारुद्रमातॄणां पुत्रान् दक्षिणतो न्यसेत् ।<br>
ऊर्ध्वमुख्या सुतानूर्ध्वमधोमुखाः सुतानधः ।<br>
इति सम्पूजयेन्मन्त्री पुत्रवर्गांस्त्रयोदश इति ॥ ३९ ॥</p>
<p>तद्बहिरष्टदलेषु दिक्पालान्वटुकरूपान्पूजयेत् ।<br>
तद्बहिः पूर्वे ॐ ब्रह्माणीपुत्राय नमः, एवम् ईशाने<br>
माहेश्वरीपुत्राय, उत्तरे वैष्णवीपुत्राय, अनिले कौमारीपुत्राय,<br>
पश्चिमे इन्द्राणीपुत्राय, नैर्-ऋते महालक्ष्मीपुत्राय, याम्ये<br>
वाराही पुत्राय, अग्निकोणे चामुण्डापुत्राय, एतत्पञ्चमावरणम् ।</p>
<p>तथा च निबन्धे&ndash;</p>
<p>ब्रह्माणीपुत्रकं पूर्वे माहेशीपुत्रमैश्वरे ।<br>
वैष्णवीपुत्रकं सौम्ये कौमारीपुत्रमानिले ।<br>
इन्द्राणीपुत्रकं भूयः पश्चिमे पूजयेत्ततः ।<br>
महालक्ष्मीसुतं पश्चाद्रक्षोदिशि समर्चयेत् ।<br>
वाराहीपुत्रकं याम्ये चामुण्डापुत्रमानल ।<br>
तद्बहिर्दशदिक्षु हेतुकं त्रिपुरान्तकं वेतालं वह्निजिह्वं<br>
कालान्तकं करालम् एकपादं भीमरूपम् अचलं<br>
हाटकेश्वरञ्च पूजयेत् ।<br>
एतत्षष्ठावरणम् ।<br>
तत ईशानादिनिर्-ऋतिषु सकलेश्वरभूम्यन्तरीक्ष-<br>
स्वर्लोकनिष्ठान्योगीशान् योगिनीसहितान्पूजयेत् ।</p>
<p>यथा&ndash;</p>
<p>योगिनीसहितदिव्ययोगीशाय नमः ।<br>
एवं योगिनीसहितान्तरीक्ष-योगीशाय नमः ।<br>
योगिनीसहितभूमिष्ठयोगीशाय नमः ।<br>
एतत्सप्तमावरणम् ॥ ४० ॥</p>
<p>अस्य पुरश्चरणमेकविंशतिलक्षजपः ।<br>
त्रिमधुराप्लुतैर्दशांशहोमः ।</p>
<p>तथा च&ndash;</p>
<p>वर्णलक्षं जपेन्मन्त्रं हविष्याशी जितेन्द्रियः ।<br>
तद्दशांशं प्रजुहुयत्तिलैस्त्रिमधुराप्लुतैः ॥ ४१ ॥</p>
<p>अथ बलिदानम् &ndash;</p>
<p>पूर्वं विघ्नं दुर्गां समाराध्य वलिं दद्यात् ।<br>
शाल्यन्नं पललं सर्पिर्लाजचूर्णानि शर्करा ।<br>
गुडमिक्षुरसापूपैर्मध्वक्तैः परिमिश्रितैः ।<br>
कृत्वा कवलमाराध्य देवं प्रागुक्तवर्त्मना ।<br>
रक्तचन्दनपुष्पाद्यैर्निशि तस्मै वलिं हरेत् ॥ ४२ ॥</p>
<p>यद्वा&ndash;</p>
<p>अन्यूनाङ्गमजं हत्वा राजसं प्रागुदीरितम् ।<br>
बलिप्रदानसमये रिपूणां सर्वसैन्यकम् ।<br>
निवेदयेद्वलित्वेन वटुकाय विशिष्टधीः ॥ ४३ ॥<br>
विदर्भयेच्छक्रनाम्ना बलिमन्त्रमुदारधीः ।<br>
शत्रुपक्षस्य रुधिरं पिशितञ्च दिने दिने ।<br>
भक्षय स्वगणैः सार्द्धं सारमेय-समन्वितः ।<br>
बलिमन्त्रोऽयमाख्यातः सर्वेषां विजयप्रदः ॥ ४४ ॥<br>
अनेन बलिना तुष्टो वटुकः परसैन्यकम् ।<br>
सर्वं गणेभ्यो विभजेत्सामिषं क्रुद्धमानसः ।<br>
एवं कृते परसैन्यं क्षीयते नात्र संशयः ॥ ४५ ॥</p>
<p>अथ भैरवो &ndash;</p>
<p>यत्पादपङ्कजरजोऽमरवृन्दवन्द्यं, यद्योगतः परशिवः<br>
परमेश्वरोऽभूत् ।<br>
या सृष्टिपालनलयं तनुते त्रिमूर्त्त्या, सा शाम्भवी विजयते<br>
जगदेकमाता ॥ ४६ ॥</p>
<p>शारदायाम्&ndash;</p>
<p>अज्ञानतिमिर- ध्वंसि संसारार्णवतारकम् ।<br>
आनन्दबीजमवतादतर्क्यं त्रैपुरं महः ॥ ४७ ॥</p>
<p>अथ वक्ष्ये महाविद्यां त्रिपुरामतिगोपिताम् ।<br>
यां ज्ञात्वा सिद्धिसङ्घानामधिपो जायते नरः ॥ ४८ ॥</p>
<p>अथ त्रिपुरभैरवीमन्त्राः</p>
<p>अथ त्रिपुरायास्त्रैविध्यं बालाभैरवीसुन्दरीभेदेन ।</p>
<p>तथा च ज्ञानार्णवे&ndash;</p>
<p>त्रिपुरा त्रिविधा देवी त्रिशक्तिः परिगीयते ।</p>
<p>अथ व्युत्पत्तिमाह प्रपञ्चसारे&ndash;</p>
<p>त्रिमूर्तिसर्गाच्च पराभवत्वात्त्रयोमयीत्वाच्च परैव देव्याः ।<br>
लये त्रैलोक्यामपि पूरणत्वात्प्रायोऽम्बिकायास्त्रिपुरेति नाम ।</p>
<p>तथा च वाराहीतन्त्रे&ndash;</p>
<p>ब्रह्मविष्णु-महेशाद्यै-स्त्रिदशैरर्चिता पुरा ।<br>
त्रिपुरेति सदा नाम कथितं देवतैस्तव ॥ ४९ ॥</p>
<p>शारदायाम्&ndash;</p>
<p>वियद्भृगुहुताशस्थो भौतिको विन्दुशेखरः ।<br>
वियत्तदादि-केन्द्राग्निस्थितं वामाक्षिविन्दुमत् ।<br>
आकाशभृगुवह्निस्थो मनुः सर्गेन्दुखण्डवान् ।<br>
पञ्चकूटात्मिका विद्या वेद्या त्रिपुरभैरवी ।<br>
प्रथमं वाग्भवं कूटं द्वितीयं कामराजकम् ।<br>
तृतीयं शक्तिकूटञ्च त्रिभिर्बीजैरुदाहृतम् ॥</p>
<p>अस्यार्थः&ndash;</p>
<p>शिवचन्द्रवह्निवाग्भवम् ।<br>
शिवचन्द्रकामपृथ्वीवह्निश्चतुर्थस्वरविन्दुमान् ।<br>
शिवचन्द्ररेफयुक्तचतुर्दशस्वरविन्दुविसर्गः ॥ ४९क ॥</p>
<p>अस्या पूजा&ndash;</p>
<p>प्रातःकृत्यादि-प्राणायामान्तं विधाय पीठन्यासं कुर्यात् ।<br>
तत्र विशेषः ।<br>
पूर्वोक्तक्रमेण आधारशक्त्यादि ह्रीं ज्ञानात्मने नमः<br>
इत्यन्तं विन्यस्य हृत्पद्मस्य पूर्वादि-केशरेषु ॐ इच्छायै नमः<br>
एवं ज्ञानायै क्रियायै कामिन्यै कामदायिन्यै रत्यै रतिप्रियायै<br>
नन्दायै, मध्ये मनोन्मन्यै, तदुपरि ऐं परायै अपरायै<br>
परापरायै ह्स्रौः सदाशिवमहाप्रेतपद्मासनाय नमः ।<br>
इति पीठशक्तीः पीठमनुञ्च विन्यस्य ऋष्यादिन्यासं कुर्यात् ॥</p>
<p>यथा&ndash;</p>
<p>शिरसि दक्षिणामूर्त्तये ऋषये नमः, मुखे पङ्क्तिच्छन्दसे नमः<br>
हृदि त्रिपुरभैरव्यै देवतायै नमः, गुह्ये वाग्भवाय बीजाय<br>
नमः, पादयोः तार्तीयशक्तये नमः, सर्वाङ्गै कामबीजाय<br>
कीलकाय नमः ।</p>
<p>दक्षिणामूर्तिसंहितायाम्&ndash;</p>
<p>ऋषिस्तु दक्षिणामूर्तिरहं शिरसि विन्यसेत् ।<br>
छन्दः पङ्क्तिस्तुविज्ञेयं मुखे विन्यस्य देवताम् ।<br>
हृदये त्रिपुरेशानीं वाग्भवं बीजमुच्यते ।<br>
शक्तिबीजं शक्तिरेव कामबीजञ्च कीलकम् ।<br>
ततो नाभ्यादिचरणपर्यन्तं ह्स्रैं नमः,<br>
हृदयान्नाभिपर्यन्तं ह्सक्ल्रीं नमः, शिरसो हृदयान्तं ह्स्रौं<br>
नमः एवम् आद्यबीजं दक्षिणकरे, द्वितीयं वामकरे,<br>
तृतीयमुभयकरे ।<br>
ततो मूर्ध्नि मूलाधारे हृदि यथासङ्ख्यं त्रीणि बीजानि न्यसेत् ।</p>
<p>तथा च निबन्धे&ndash;</p>
<p>नाभेराचरणं न्यस्येद्वाग्भवं मन्त्रवित्तमः ।<br>
हृदयान्नाभिपर्यन्तं कामबीजं प्रविन्यसेत् ।<br>
शिरसो हृत्प्रदेशान्तं तार्तीयं विन्यसेत्ततः ।<br>
आद्यं द्वितीयं करोयोस्तार्तीयमुभयोर्न्यसेत् ।<br>
मूर्ध्नाधारे हृदि न्यसेत् भूयो बीजत्रयं क्रमात् ॥ ५० ॥</p>
<p>ततो नवयोनिन्यासः&ndash;</p>
<p>अद्यबीजं दक्षकर्णे, द्वितीयबीजं वामकर्णं, तृतीय बीजं<br>
चुवुके ।<br>
एवं गण्डयोर्वदने नेत्रयोर्नसि अंसयोर्जठरे कूर्परयोः कुक्षौ<br>
जानुनोर्लिङ्गाग्रे पादयोर्गुह्ये पार्श्वयोः हृदयाम्बुजे स्तनयो;<br>
कण्ठे ॥</p>
<p>तथा च निबन्धे&ndash;</p>
<p>नवयोन्यात्मकं न्यासं कुर्यात् वीजैस्त्रिभिः क्रमात् ।<br>
कर्णयोश्चिबुके भूयो गण्डयोर्वदने पुनः ।<br>
नेत्रयोर्नसि विन्यस्य अंसयोर्जठरे पुनः ।<br>
ततः कूर्परयो कुक्षौ जानुनोर्ध्वजमूर्द्धनि ।<br>
पादयोर्गुह्यदेशे च पार्श्वयोर्हृदयाम्बुजे ।<br>
स्तनद्वये कण्ठदेशे त्रीणि बीजानि विन्यसेत् ॥ ५१ ॥</p>
<p>ततो रत्यादिन्यासः&ndash;</p>
<p>मूलधारे ऐं रत्यै नमः, हृदि क्लीं प्रीत्यै नमः, भ्रूमध्ये<br>
सौः मनोभवायै नमः, पुनर्भ्रूमध्ये सौः अमृतेश्यै नमः,<br>
हृदि क्लीं योगेश्यै नमः, मूलाधारे ऐं विश्वयोन्यै नमः ।</p>
<p>तथा च निबन्धे&ndash;</p>
<p>मूले रतिं हृदि प्रोतिं भ्रूवोर्मध्ये मनोभवाम् ।<br>
बालाबीजैस्त्रिभिर्न्यसेत् स्थानेष्वेतेषुविलोमतः ।<br>
अमृतेशीञ्च योगेशीं विश्वयोनिं क्रमादिमाः ।<br>
विलोमबीजैर्विन्यस्य मूर्तिन्यासमथाचरेत् ॥ ५२ ॥</p>
<p>अथ मूर्तिन्यासः&ndash;</p>
<p>मूर्ध्नि स्ह्रोम् ईशानमनोभवाय नमः, वक्त्रे स्ह्रें<br>
तत्पुरुषमकरध्वजाय नमः, हृदि स्ह्रुम् अघोरकुमारकन्दर्पाय<br>
नमः, गुह्ये स्ह्रिं वामदेवमन्मथाय नमः, पादयोः स्ह्रं<br>
सद्योजात कामदेवाय नमः ।<br>
एकमूर्ध्वप्राग्याम्योत्तरपश्चिमेषु मुखेषु ईशानमनोभवादि<br>
पञ्चमूर्तीस्तत्तद्वीजपूर्विका न्यसेत् ।</p>
<p>तथा च निबन्धे&ndash;</p>
<p>स्वस्वबीजादिकं सर्वं मूर्ध्नीशान नमोभवम् ।<br>
न्यसेद्वक्त्रेतत्पुरुषमकरध्वजमात्मवित् ।<br>
हृद्यघोरकुमाराख्यं कन्दर्पं तदन्तरम् ।<br>
गुह्यदेशे प्रविन्यस्येद्वामदेवादि-मन्मथम् ।<br>
सद्योजात कामदेवं पादयोर्विन्यसेत्ततः ।<br>
ऊर्ध्वप्राग्दक्षिणोदीच्यपश्चिमेषु मुखेषु तान् ।<br>
प्रविन्यस्येद्यथापूर्वं भृगुव्योमाग्निसंस्थिम् ।<br>
सत्यादि-पञ्चह्रस्वाढ्यं लीजमेषां प्रकीर्तितम् ॥ ५३ ॥</p>
<p>ततो बाणन्यासः&ndash;</p>
<p>द्रां द्राविण्यै नमः अङ्गुष्ठयोः ।<br>
द्रीं क्षोभिण्यै नमः तर्जन्योः ।<br>
क्लीं वशीकरण्यै नमः मध्यमयोः ।<br>
ब्लूम् आकर्षिण्यै नमः अनामिकयोः ।<br>
सः सम्मोहिन्यै नमः कनिष्ठयोः ।</p>
<p>तथा च ज्ञानार्णवे&ndash;</p>
<p>पञ्चबाणान् क्रमेणैव कराङ्गुलीषु विन्यसेत् ।<br>
अङ्गुष्ठादिकनिष्ठान्तं क्रमेण परमेश्वरि ॥ ५४ ॥<br>
ततस्तेषु स्थानेषु यथाक्रमं कामन्यासं कुर्यात् ।</p>
<p>यथा&ndash;</p>
<p>ह्रीं कामाय नमः, क्लीं मन्मथाय नमः, ऐं कन्दर्पाय<br>
नमः, ब्लूं मकरध्वजाय नमः, स्त्रीं मीनकेतनाय नमः ।<br>
ततो मूर्ध्नि पादे वक्त्रे गुह्ये हृदि पूर्वोक्तबाणान् कामांश्च<br>
न्यसेत् ।</p>
<p>तथा ज्ञानार्णवे&ndash;</p>
<p>थान्तद्वयं समुद्धृत्य वह्निसंस्थं क्रमेण हि ।<br>
मुखवृत्तेन नेत्रेण वामेन परिमण्डितम् ।<br>
वाणद्वयमिदं प्रोक्तं मादनं भूमिसंस्थितम् ।<br>
चतुर्थस्वरविन्द्वाढ्यं नादरूपं वरानने ।<br>
फान्तं शक्रसमारूढं वामकर्णविभूषितम् ।<br>
विन्दुनादसमायुक्तं सर्गवांश्चन्द्रमाः प्रिये ।<br>
पञ्चवाणान् महेशानि नामानि शृणु पार्वति ।<br>
द्रावणक्षोभणौ वश्यस्तथाकर्षणसञ्ज्ञकः ।<br>
तथोन्मादः क्रमेणैव नामानि परमेश्वरि ।<br>
न्यासे तु सर्वत्र स्त्रिलिङ्गेन प्रयोगः ।</p>
<p>तथा च निबन्धे&ndash;</p>
<p>द्रामाद्यान्द्राविणीं मूर्ध्नि द्रीमाद्यां क्षोभणीं पदे ।<br>
क्लीं वशीकरणीं वक्त्रे गुह्ये ब्लूं बीजपूर्विकाम् ।<br>
आकर्षणीं हृदि पुनः सर्गान्तर्भृगुसंयुताम् ।<br>
सम्मोहनीं क्रमादेवं बाण न्यासोऽयमीरितः ।<br>
तत्रोन्मादसम्मोहनयोरेकपर्यायत्वम् ।<br>
कामास्तत्रैव विज्ञेयास्तेषां बीजानि संशृणु ।<br>
पराबीजं मध्यबाणं वाग्भवं परमेश्वरि ।<br>
तूर्यबाणं ततश्चैव स्त्रीबीजञ्च क्रमात् प्रिये ।<br>
पञ्चकामा इमे देवि नामानि शृणु वल्लभे ।<br>
काममन्मथकन्दर्पमकरध्वजसञ्ज्ञकाः ।<br>
मीनकेतुर्महेशानि पञ्चमः परिकीर्तितः ।<br>
पञ्चकामांस्ततो देवि बाणस्थानेषु विन्यसेत् ॥ ५५ ॥</p>
<p>ततः कराङ्गन्यासौ&ndash;</p>
<p>ह्स्राम् अङ्गुष्ठाभ्यां नमः ।<br>
ह्स्रीं तर्जनीभ्यां स्वाहा ।<br>
हस्रं मध्यमाभ्यां वषट् ।<br>
ह्स्रैम् अनामिकाभ्यां हुम् ।<br>
ह्स्रौं कनिष्ठाभ्यां वौषट् ।<br>
ह्स्रः करतलपृष्ठाभ्यां फट् ।<br>
एवं हृदयादिषु ।<br>
षड्दीर्घयुक्तेनाद्येन बीजेनाङ्गक्रिया मनोः ॥ ५६ ॥</p>
<p>ततः सुभगादिन्यासः&ndash;</p>
<p>भाले ऐं क्लीं ब्लूं स्त्रीं सः सुभगायै नमः ।<br>
भ्रूमध्ये ऐं क्लीं ब्लूं स्त्रीं सः भगायै नमः ।<br>
वदने ऐं क्लीं ब्लूं स्त्रीं सः भगसर्पिण्यै नमः ।<br>
कण्ठिकायाम् ऐं क्लीं ब्लूं स्त्रीं सः भगमालिन्यै नमः ।<br>
कण्ठे ऐं क्लीं ब्लूं स्त्रीं सः अनङ्गायै नमः ।<br>
हृदि ऐं क्लीं ब्लूं स्त्रीं सः अनङ्गकुसुमायै नमः ।<br>
नाभौ ऐं क्लीं ब्लूं स्त्रीं सः अनङ्गमेखलायै नमः ।<br>
लिङ्गमूले ऐं क्लीं ब्लूं स्त्रीं सः अनङ्गमदनायै नमः ।</p>
<p>तथा च निबन्धे&ndash;</p>
<p>भाल-भ्रूमध्ये-वदन-कण्ठिकाकण्ठहृत्सु च ।<br>
नाभ्यधिष्ठानयोः पञ्चताराद्याः सुभगादिकाः ।<br>
न्यस्तव्या विधिना देव्यो मन्त्रिणा सुभगा भगा ।<br>
भगसर्पिण्यथ परा भगमालिन्यतः परम् ।<br>
अनङ्गानङ्गकुषुमा भूयश्चानङ्गमेखला ।<br>
अनङ्गमदना सर्वा मदविभ्रमविह्वलाः ।<br>
वाक्कामबीजं ब्लूं स्त्रीं सस्ताराः पञ्चोदितास्त्वमी ॥</p>
<p>ततो भूषणन्यासः ।</p>
<p>तद्यथा&ndash;</p>
<p>शिरसि अं नमः ।<br>
भाले आं नमः ।<br>
भ्रुवोः इम् ईम् ।<br>
कर्णयोः उम् ऊम् ।<br>
नेत्रयोः ऋ ॠम् ।<br>
नसि ऌम् ।<br>
गण्डयोः ॡम् एम् ।<br>
ओष्ठयोः ऐं ॐ ।<br>
अधोदन्ते औम् ।<br>
ऊर्ध्वदन्ते अम् ।<br>
मुखे अः ।<br>
चिबुके कम् ।<br>
गले खम् ।<br>
कण्ठे गम् ।<br>
पार्श्वयोः घं ङम् ।<br>
स्तनद्वद्वे चं छम् ।<br>
दोर्मूलयोः जं झम् ।<br>
कूर्परयोः ञं टम् ।<br>
पाण्योः ठं डम् ।<br>
करपृष्ठयोः ढं णम् ।<br>
नाभौ तम् ।<br>
गुह्ये थम् ।<br>
ऊर्वोः दं घम् ।<br>
जानुनोः नं पं जङ्घयोः फं बम् ।<br>
स्फिचोः भं मम् ।<br>
पत्तलयोः यम् ।<br>
चरणाङ्गुष्ठयोः रम् ।<br>
काञ्च्यां वम् ।<br>
ग्रीवायां लम् ।<br>
कटके लम् ।<br>
हृदि शम् ।<br>
गुह्ये क्षम् ।<br>
कर्णयोः षम् ।<br>
गण्डयोः सम् ।<br>
मौलौ हम् ।<br>
सर्वत्र नमोऽन्तेन न्यसेत् ।</p>
<p>तथा च तन्त्रान्तरे&ndash;</p>
<p>न्यसेच्छिरसिभालभ्रूकर्णाक्षियुगले नसि ।<br>
गण्डयोरोष्ठयोर्दन्तपङ्क्त्योरास्ये न्यसेत्स्वरान् ।<br>
चिबुके च गले कण्ठे पार्श्वयोः स्तनयुग्मके ।<br>
दोर्मूलयोः कर्पूरयोः पाण्योस्तत्पृष्ठदेशतः ।<br>
नाभौ गुह्ये पुनश्चोर्वोर्जानुनोर्जङ्घयोस्ततः ।<br>
स्फिचोः पत्तलयोः पश्चाच्चरणाङ्गुष्ठयोर्द्वयोः ।<br>
कादिवान्तान्न्यसेद्वर्णान् स्थानेष्वेषु समाहितः ।<br>
काञ्च्यां ग्रैवेयके पश्चात्कटके हृदि गुह्यके ।<br>
कर्णयोर्गण्डयोर्मौलौ बललान् शक्षषान्सहौ ।<br>
अष्टाविमान्प्रविन्न्यसेदेवं देशिकसत्तमः ॥ ५८ ॥ ततस्त्रिखण्डां<br>
मुद्रां बद्ध्वा ध्यायेत् ।</p>
<p>यथा&ndash;</p>
<p>उद्यद्भानुसहस्रकान्तिमरुणक्षौमां शिरोमालिकां,<br>
रक्तालिप्तपयोधारां जपवटीं विद्यामभीतिं वरम् ।<br>
हस्ताब्जैर्दधतीं त्रिनेत्रविलसद्रक्तारविन्दश्रियं देवीं<br>
वद्धहिमांशुरत्नमुकुटां वन्दे समन्दस्मिताम् ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५९ ॥</p>
<p>तत आधारशक्त्यादि ह्रीं ज्ञानात्मने नमः इत्यन्तं सम्पूज्य<br>
पूर्वादि केशरेषु मध्ये च-इच्छा ज्ञाना क्रिया पश्चात् कामिनी<br>
कामदायिनी ।<br>
रती रतिप्रिया नन्दा नन्दिनी स्यान्मनोन्मनी ।<br>
एताः प्रणवादि नमोऽन्ताः पूजयेत् ।<br>
तत ऐं परायै अपरायै परापरायै ह्सौः सदाशिव-महाप्रेत<br>
पद्मासनाय नमः ।<br>
इति सम्पूज्य प्राग्योनिमध्ययोन्यन्तराले श्रीविद्योक्तगुरुपङ्क्तीः<br>
पूजयेत् ।</p>
<p>निबन्धे वाग्भवं लोहितो रायै श्रीकण्ठो लोहितोऽनलः ।<br>
दीर्घवान ये परा पश्चादपरायै ह्सौः पुनः ।<br>
सदाशिवमहाप्रेतं ङेऽन्तं पद्मासनं नमः ।<br>
अनेन मनुना दद्यादासनं श्रीगुरुक्रमः ।<br>
प्राङ्मध्ययोन्यन्तराले पूजयेत् कल्पयेत्ततः ।<br>
पञ्चभिः प्रणवैर्मूर्ति तस्यामावाह्य देवताम् ।<br>
पूजयेदागमोक्तेन विधानेन समाहितः ।<br>
तारा वाक्शक्ति कमला ह्स्ख्फ्रें ह्सौः स्मृताः ।<br>
तदशक्तौ तु ॐ गुरुभ्यौ नमः, ॐ गुरुपादुकाभ्यो नमः, ॐ<br>
परमगुरुभ्यो नमः, ॐ परमगुरु पादुकाभ्यो नमः, ॐ<br>
परापरगुरुभ्यो नमः, ॐ परापरगुरुपादुकाभ्यो नमः, ॐ<br>
परमेष्ठिगुरुभ्यो नमः, ॐ परमेष्टिगुरुपादुकाभ्यो नमः, ॐ<br>
आचार्येभ्यो नमः, ॐ आचार्यपादुकाभ्यो नमः ॥ ६० ॥</p>
<p>अस्य पूजायन्त्रस्तु शारदायाम्&ndash;</p>
<p>पद्ममष्टदलोपेतं नवयोन्याढ्यकर्णिकम् ।<br>
चतुर्द्वारसमायुक्तं भूगृहं विलिखेत्ततः ॥ ६१ ॥ (चित्र २७)</p>
<p>ततः ऐं ह्रीं ह्स्ख्फ्रें ह्सौः इति मन्त्रेण विन्दुचक्रे देव्या मूर्ति<br>
सङ्कल्प्य त्रिखण्डमुद्रया पूर्ववद्देवीं ध्यात्वा आवाहयेत् ।<br>
ॐ देवेशि भक्तिसुलभे परिवारसमन्विते ।<br>
यावतत्त्वां पूजयिष्यामि तावत्त्वं सुस्थिरा भव ।<br>
पञ्चभिः प्रणवैर्मूर्तिं तस्यामावाह्य देवताम् ।<br>
तारा वाक्शक्तिकमला ह्स्ख्फ्रें ह्सौः स्मृताः ।<br>
इत्यावाह्यावाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत् ॥</p>
<p>तद्यथा&ndash;</p>
<p>देव्या वामकोणे ऐं रत्यै नमः ।<br>
दक्षिणकोणे क्लीं प्रीत्यै नमः ।<br>
अग्निकोणे सौः मनोभवायै नमः ।<br>
ततः केशरेषु अग्न्यादिकोणेषु मध्ये दिक्षु च<br>
पूर्वोक्ताङ्गमन्त्रेण पूजयेत् ।</p>
<p>तथा च ज्ञानार्णवे&ndash;</p>
<p>अग्नीशासुरवायव्यमध्ये दिक्ष्वङ्गपूजनम् ।<br>
ततः उत्तरे द्रां द्राविण्यै नमः, द्रीं क्षोभिण्यै नमः, दक्षिणे<br>
क्लीं वशीकरण्यै नमः, ब्लूम् आकर्षण्यै नमः ।<br>
अग्रे सः सम्मोहिन्यै नमः ।<br>
ततः पञ्चकामान पूजयेत् ।</p>
<p>यथा&ndash;</p>
<p>उत्तरे ह्रीं कामाय नमः, क्लीं मन्मथाय ।<br>
दक्षिणे ऐं कन्दर्पाय, ब्लूं मकरध्वजाय ।<br>
अग्रे स्त्रीं मीनकेतवे ।<br>
नमः सर्वत्र ।</p>
<p>तथा च ज्ञानार्णवे&ndash;</p>
<p>उत्तरस्यां द्वयं देवि दक्षिणस्यां द्वयं दिशि ।<br>
अग्रे चैकं क्रमेणैव पञ्चबाणान् ततो यजेत् ।<br>
पञ्चकामांस्तथा देवि बाणवत् परिपूजयेत् ।</p>
<p>तथा च तत्रैव&ndash;</p>
<p>पञ्चकामाः पराबीजं मध्यबाणं वाग्भवं परमेश्वरि ।<br>
तूर्यबाणं ततश्चैव स्त्रीबीजञ्च क्रमात् प्रिये ।<br>
पञ्चकामा इमे देवि नामानि शृणु वल्लभे ।<br>
काममन्मथकन्दर्पमकरध्वजसञ्ज्ञकाः ।<br>
मीनकेतुर्महेशानि पञ्चमः परिकीर्तितः ।<br>
ततोऽष्टयोनिषु पूर्वादिक्रमेण ऐं क्लीं ब्लूं स्त्रीं सः<br>
सुभगायै नमः ।<br>
एवम् ऐं क्लीं ब्लूं स्त्रीं सः भगायै ।<br>
ऐं क्लीं ब्लूं स्त्रीं सः भगसर्पिण्यै ।<br>
ऐं क्लीं ब्लूं स्त्रीं सः भगमालिन्यै ।<br>
ऐं क्लीं ब्लूं स्त्रीं सः अनङ्गायै ।<br>
ऐं क्लीं ब्लूं स्त्रीं सः अनङ्गकुसुमायै ।<br>
ऐं क्लीं ब्लूं स्त्रीं सः अनङ्गमेखलायै ।<br>
ऐं क्लीं ब्लूं स्त्रीं सः अनङ्गमदनायै ।<br>
नमः सर्वत्र ।<br>
ततोऽष्टपत्रेषु पूर्वादिक्रमेण ॐ असिताङ्गब्राह्मीभ्यां नमः<br>
एवं ॐ रुद्रमाहेश्वरीभ्याम्, ॐ चण्डकौमारीभ्यां, ॐ<br>
क्रोधवैष्णवीभ्यां, ॐ उन्मत्तवाराहीभ्यां, ॐ<br>
कपालीन्द्राणीभ्यां, ॐ भीषणचामुण्डाभ्यां, ॐ<br>
संहारमहालक्ष्मीभ्याम् ।</p>
<p>तथा च निबन्धे&ndash;</p>
<p>अष्टयोनिष्वष्टशक्तीः पूजयेत् सुभगादिकाः ।<br>
मातरो भैरवाङ्कस्था मदविभ्रमविह्वलाः ।<br>
अष्टपत्रेषु सम्पूज्या यथावत् कुसुमादिभिः ।<br>
ततस्तद्वहिरिन्द्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ।<br>
किन्तु नैवेद्यानन्तरं श्रीविद्योक्तवलि चतुष्टयमत्र देयमिति ॥ ६२ ॥</p>
<p>अस्य पुरश्चरणं दशलक्षजपः ।<br>
होमस्तु पलाशकुसुमेन द्वादशसहस्रम् ।</p>
<p>तथा च निबन्धे&ndash;</p>
<p>दीक्षां प्राप्य जपेन्मन्त्रं तत्त्वलक्षं जितेन्द्रियः ।<br>
पुष्पैर्भानुसहस्राणि जुहुयाद्ब्रह्मवृक्षजैः ॥ ६३ ॥</p>
<p>अथ सम्पत्प्रदा-भैरवी</p>
<p>ज्ञानार्णवे&ndash;</p>
<p>यथेयं त्रिपुरा बाला तथा त्रिपुरभैरवी ।<br>
सम्पत्प्रदा नाम तस्याः शृणु निर्मलमानसे ।<br>
शिवचन्द्रौ वह्निसंस्थो वाग्भवं तदनन्तरम् ।<br>
कामबीजं तथा देवि शिवचन्द्रान्वितं ततः<br>
पृथ्वीबीजान्तवह्याढ्यं तार्तीयं शृणु वल्लभे ।<br>
शक्ति बीजे महेशानि शिववह्नी नियोजयेत् ।<br>
कुमार्याः परमेशानि हित्वा सर्गन्तु वैन्दवम् ।<br>
त्रिपुराभैरवी देवी महासम्पत्प्रदा मता ॥</p>
<p>अस्यार्थः&ndash;</p>
<p>त्रिपुराभैरवी विसर्गरहिता चेत् सम्पत्प्रदा भवति ॥ ६४ ॥</p>
<p>तन्त्रान्तरे&ndash;</p>
<p>सम्पत्प्रदा-भैरवी या तत्र तार्तीय बीजके ।<br>
सर्गं हित्वा ततो विन्दुं निक्षिपेत् सुरसुन्दरि ॥ ६५ ॥</p>
<p>अस्या ध्याम्&ndash;</p>
<p>आताम्रार्कसहस्राभां स्फुरच्चन्द्रकलाजटाम् ।<br>
किरीटरत्नविलसच्चित्रचित्रितमौक्तिकाम् ।<br>
स्रवद्रुधिरपङ्काढ्य मुण्डमालाविराजिताम् ।<br>
नयनत्रयशोभाढ्यां पुर्णेन्दुवदनान्विताम् ।<br>
मुक्ताहारलताराजत्पीनोन्नतघटस्तनीम् ।<br>
रक्ताम्बर-परीधानां यौवनोन्मत्तरूपिणीम् ।<br>
पुस्तकञ्चाभयं वामे दक्षिणे चाक्षमालिकाम् ।<br>
वरदानप्रदां नित्यां महासम्पत्प्रदां स्मरेत् ।<br>
न्यासपूजादिकञ्च पूर्ववत् ॥ ६६ ॥</p>
<p>अङ्गमन्त्रे तु विशेषः ।<br>
द्विरुक्तैस्तु त्रिभिर्बीजैः कराङ्गन्यासकल्पना ॥ ६७ ॥</p>
<p>अस्य पुरश्चरणं त्रिलक्षजपः ।</p>
<p>ज्ञानार्णवे&ndash;</p>
<p>बालावदस्याः पूजादि कुर्यात्साधकसत्तमः ।<br>
गुणलक्षं जपेन्मन्त्रं जुहुयात्तद्दशांशतः ॥ ६८ ॥</p>
<p>तन्त्रान्तरे&ndash;</p>
<p>न्यासपूजादिकं सर्वं कुमार्या इव सुव्रते ।<br>
एकलक्षं जपेन्मन्त्रं सिद्धये साधकोत्तमः ।<br>
इति वचनादेकलक्षजपपुरश्चरणमिति केचित् ।<br>
सिद्धविद्यात्वात् ॥ ६९ ॥</p>
<p>अथ कौलेशभैरवी</p>
<p>ज्ञानार्णवे&ndash;</p>
<p>सम्पत्प्रदाभैरवीवद्विद्धि कौलेशभैरवीम् ।<br>
हसाद्या सैव देवेशि त्रिषु वीजेषु पार्वति ।<br>
इत्यन्तु सहराद्या स्याद्ध्यानपूजादिकं तथा ।</p>
<p>अस्यार्थः&ndash;</p>
<p>त्रिकूटे सकारादिश्चेत्तदा कौलेशभैरवी भवति ॥ ७० ॥</p>
<p>अस्याः पूजाध्यानादिकं सम्पत्प्रदाभैरवीवद्वोध्यम् ॥ ७१ ॥</p>
<p>अथ सकलसिद्धिदा-भैरवी</p>
<p>ज्ञानार्णवे&ndash;</p>
<p>एतस्या एव विद्याया आद्यन्ते रेफवर्जिते ।<br>
तदेयं परमेशानि नाम्ना सकलसिद्धिदा ।<br>
सम्पत्प्रदाभैरवीवद्ध्यानपूजादिकम् ।</p>
<p>अस्यार्थः&ndash;</p>
<p>कौलेश-भैरवी आद्यन्ते रेफवर्जिता चेत्तदा सकलसिद्धिदा-<br>
भैरवी भवति ध्यानपूजादिकन्तु सम्पत्प्रदावत् ॥ ७२ ॥</p>
<p>अथ भयविध्वंसिनी-भैरवी</p>
<p>सम्पत्प्रदा-भैरवी आद्यन्ते रेफरहिता चेत्, तदा भयविध्वंसिनी<br>
भैरवी भवति ।<br>
दक्षिणामूर्तौ तथा दर्शनात्पूजादिकन्तु सम्पत्प्रदावत् ॥ ७३ ॥</p>
<p>अथ चैतन्यभैरवी &ndash;</p>
<p>ज्ञानार्णवे&ndash;</p>
<p>वाग्भवं बीजमुच्चार्य जीवप्राणसमन्वितम् ।<br>
सकला भुवनेशानी द्वितीयं बीजमुद्धरेत् ।<br>
जीवं प्राणं वह्निसंस्थं शक्रस्वरविभूषितम् ।<br>
विसर्गाढ्यं महेशानि विद्या त्रैलोच्यमातृका ॥ ७४ ॥</p>
<p>अस्यार्थः&ndash;</p>
<p>चन्द्रशिवद्वादशस्वरसंयुक्तं विन्दुनादाढ्यम् इति प्रथमं,<br>
चन्द्रकामपृथ्वीमहामाया इति द्वितीयम्, चन्द्र-शिववह्निबीजं<br>
चतुर्दशस्वरयुक्तं विसर्गाढ्यञ्च इति तृतीयम् ॥ ७५ ॥</p>
<p>अस्याः पूजायन्त्रं ज्ञानार्णवे&ndash;</p>
<p>त्रिकोणञ्चैव षट्कोणं वसुपत्रं वरानने ।</p>
<p>चतुसस्रं चतुर्द्वारमेवं मण्डलमालिखेत् ॥ ७६ ॥ (चित्र २८)</p>
<p>अस्याः पूजा&ndash;</p>
<p>प्रातःकृत्यादिकं विधाय आधारशक्त्यादि ह्रीं ज्ञानात्मने<br>
नमः इत्यन्तं कर्म समाप्य हृत्पद्मस्य पूर्वादिक्रमेण<br>
केशरेषु ॐ वामायै नमः एवं ज्येष्ठायै रद्र्यम् अम्बिकायै<br>
इच्छाये ज्ञानायै क्रियायै कुब्जिकायै चित्रायै विषघ्निकायै<br>
भूचर्यै आनन्दायै मध्ये ह्सौः सदाशिवमहाप्रेतपद्मासनाय<br>
नमः ।<br>
सम्पत्प्रदाबालाकौलेशीसकलसिद्धिदाविद्यानाम् एता वा<br>
पीठशक्तयः ज्ञानार्णवोक्तत्वात् ॥ ७७ ॥</p>
<p>ततः ऋष्यादिन्यासः&ndash;</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि चैतन्य-भैरव्यै देवतायै नमः ॥ ७८ ॥</p>
<p>ततः कराङ्गन्यासौ&ndash;</p>
<p>पूर्वबीजमुच्चार्यम् अङ्गुष्ठाभ्यां नमः ।<br>
द्वितीयबीजमुच्चार्य तर्जनीभ्यां स्वाहा ।<br>
तृतीयबीजमुच्चार्य मध्यमाभ्यां वषट् ।<br>
पुनः प्रथमबीजमुच्चार्य अनामिकाभ्यां हुम् ।<br>
द्वितीयबीजमुच्चार्य कनिष्ठाभ्यां वौषट् ।<br>
तृतीयबीजमुच्चार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च तत्रैव&ndash;</p>
<p>द्विरावृत्त्या षडङ्गानि न्यासं सर्वाङ्गरक्षणम् ।</p>
<p>ततो ध्यानम्&ndash;</p>
<p>उद्यद्भानुसहस्राभां नानालङ्कारभूषिताम् ।<br>
मुकाटाग्रलसच्चन्द्ररेखां रक्ताम्बरान्विताम् ।<br>
पाशाङ्कुशधरां नित्यां वामहस्ते कपालिनीम् ।<br>
वरदाभयशोभाढ्यां पीनोन्नत घनस्तनीम् ॥</p>
<p>एवं ध्यात्वा, मानसैः सम्पूज्य, शङ्खस्थापनं कृत्वा,<br>
आधारशक्त्यादिपीठपूजां विधाय<br>
वामाज्येष्ठादिपीठशक्तीः पीठमनुञ्च पूजयेत् ।</p>
<p>ततो भैरव्युक्त गुरुपङ्क्तीः सम्पूज्य, पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् ॥ ८० ॥</p>
<p>तद्यथा&ndash;</p>
<p>अग्निकोणे प्रथमं बीजमुच्चार्य हृदयाय नमः ।<br>
ईशाने द्वितीयं बीजमुच्चार्य शिरसे स्वाहा ।<br>
नैर्-ऋते तृतीयं बीजमुच्चार्य शिखायै वषट् ।<br>
वायुकोणे पुनः प्रथमं बीजमुच्चार्य कवचाय हुम् ।<br>
मध्ये द्वितीयं बीजमुच्चार्य नेत्रत्रयाय वौषट् चतुर्दिक<br>
तृतीयबीमुच्चार्य अस्त्राय फट् ।<br>
ततः पूर्ववद्रत्यादिकं सम्पूज्य, अग्रे ॐ वसन्ताय नमः, वामे<br>
ॐ कामदेवाय नमः, दक्षिणे ॐ चापाय नमः ।<br>
ततः पूर्ववद्वाणान् पूजयेत् ।</p>
<p>ततः षट्कोणे पूर्वादि ॐ डाकिन्यै नमः ।<br>
एवं राकिण्यै लाकिन्यै काकिन्यै शाकिन्यै हाकिन्यै इति<br>
प्रणवादिनमोऽन्तेन पूजयेत् ।<br>
ततोऽष्टदलेषु पूर्वादि पूर्वोक्तानङ्गकुसुमादीन् पूजयेत् ।<br>
पत्राग्रेषु पूर्वादि ॐ परभृताय नमः, एभं सारसाय शुकाय<br>
मेघाह्वयाय मेघाय इति वा अपाङ्गाय भ्रूविलासाय हावाय<br>
भावाय ।</p>
<p>ततः इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च ज्ञानार्णवे&ndash;</p>
<p>लक्ष्यसङ्ख्याकं जपेन्मन्त्रमित्यादि ॥ ८१ ॥</p>
<p>अथ कामेश्वरीभैरवी</p>
<p>ज्ञानार्णवे&ndash;</p>
<p>कामेश्वरी च रुद्रार्णा पूर्वसिंहासने स्थिता ।<br>
एतस्या एव विद्याया बीजद्वयमुदाहृतम् ।<br>
तदन्ते परमेशानि नित्यक्लिन्ने मदद्रवे ।<br>
एतस्या एव तर्तीयं रुद्रार्णा परमेश्वरी ।<br>
पूजाध्यानादिकं सर्वं चैतन्या इव पूर्ववत् ।<br>
त्रिकोणेषु शिशेषोऽस्ति कथयामि वरानने ।<br>
अग्रकोण क्रमेणैव नित्यां किलन्नां मदद्रवाम् ।<br>
षडङ्गावरणं पश्चात् पूजयेत् सर्वसिद्धये ॥ ८२ ॥</p>
<p>अथ षट्कूटाभैरवी</p>
<p>ज्ञानार्णवे&ndash;</p>
<p>डाकिनी राकिणी जीजे लाकिनी काकिनी युगम् ।<br>
शाकिनी हाकिनी बीजे आहृत्य सुरसुन्दरि ।<br>
आद्यमैकारसंयुक्तमन्यदीकारमण्डितम् ।<br>
शत्रुस्वरान्वितं देवि तार्तीयं बीजमालिखेत् ।<br>
विन्दुनादकलाक्रान्तं तृतीयं शैलसम्भवे ।<br>
तृतीयं बीजं सविसर्गमिति केचित् ॥ ८३ ॥</p>
<p>तन्त्रान्तरे&ndash;</p>
<p>उरौ क्ष्मामादनं बीजं शिवमत्र त्रिधालिखेत् ।<br>
अर्केण मायाशक्राभ्यां क्रम तन्मण्डितं कुरु ।<br>
विन्दुनादान्वितञ्चाद्ययुग्ममन्त्यं विसर्गवत् ॥ ८४ ॥<br>
ध्यानमस्याः प्रवक्ष्यामि सर्वभूतनिकृन्तनम् ।<br>
बालसूर्यप्रभां देवीं जवाकुसुमसन्निभाम् ।<br>
मुण्डमालावलीरभ्यां बालसूर्यसमांशुकाम् ।<br>
सुवर्णकलसाकारपीनोन्नतपयोधराम् ।<br>
पाशाङ्कुशौ पुस्तकञ्च तथा च जपमालिकाम् ।<br>
दधतीमिति शेषः ॥ ८५ ॥</p>
<p>द्विरावृत्त्या षडङ्गानि विधाय परमेश्वरि ।<br>
यन्त्रमस्याः प्रवक्ष्यामि त्रिकोणं तत्पुटं लिखेत् ।<br>
बहिरष्टदलं पद्मं रविपत्रं ततो लिखेत् ।<br>
चतुरस्रं चतुर्द्वारमेवं मण्डलमालिखेत् ॥ ८६ ॥ (चित्र २९)</p>
<p>षडङ्गावरणं देवि पूर्ववत् पूजयेत् शिवे ।<br>
रत्यादित्रितयं देवि त्रिकोणं परिपूजयेत् ।<br>
डाकिन्याद्यस्तु षट्कोणे वसुपत्रे ततः परम् ।<br>
ब्राह्म्यादियुगलं पश्चात् रविपत्रे ततः परम् ।<br>
बालायाः पीठशक्तिस्तु वामाद्यः पूजयेत् क्रमात् ।<br>
चतुरस्रे लोकपालान् सायुधान् परमेश्वरि ।<br>
अनेनैव विधानेन नित्याख्यां भैरवीं यजेत् ॥ ८७ ॥</p>
<p>अथ नित्याभैरवी</p>
<p>ज्ञानार्णवे&ndash;</p>
<p>एतस्या एव विद्यायः षड्वर्णान् क्रमशः स्थितान् ।<br>
विपरीतान् प्रौढे विद्येयं भोगमोक्षदा ।<br>
न्यासपूजादिकं सर्वमस्याः पूर्ववदाचरेत् ॥ ८८ ॥</p>
<p>अथ रुद्रभैरवी</p>
<p>ज्ञानार्णवे&ndash;</p>
<p>शिवचन्द्रौ मदनान्तं पान्तं वह्निसमन्वितम् ।<br>
शक्तिभिन्नं विन्दुनादकलाढ्यं वाग्भवं प्रिये ।<br>
सम्पत्प्रदायै भैरव्याः कामराजं तदेव हि ।<br>
सदाशिवस्य बीजन्तु महासिंहासनस्य च ।<br>
एषा विद्या महेशानि वर्णितुं नैव शक्यते ।</p>
<p>अस्यार्थः&ndash;</p>
<p>शिवचन्द्रकान्तपान्तवह्नियुक्तम् एकादशस्वरविशिष्टं<br>
विन्दुनादकलान्वितं वाग्भवं बीजम् ।<br>
शिवचन्द्रकामपृथ्वीवह्निचतुर्थस्वरविशिष्टं<br>
नादविन्दुकलान्वितं कामराजबीजं प्रेतबीजं शक्तिकूटं<br>
तृतीयम् ॥ ८९ ॥</p>
<p>अस्याः पूजायन्त्रम्&ndash;</p>
<p>त्रिकोणञ्चैव वृत्तञ्च वृत्ताष्टदलपङ्कजम् ।<br>
वृत्तभूमण्डलञ्चेत्यादि ॥ ९० ॥ (चित्र ३०)</p>
<p>अस्याः पूजा&ndash;</p>
<p>प्रातःकृत्यादिप्राणायामान्तं विधाय चैतन्यभैरवीवत्<br>
पीठन्यासं कुर्यात् ।</p>
<p>यथा&ndash;</p>
<p>आधारशक्त्यादि ह्रीं ज्ञानात्मने नमः इत्यन्तं विन्यस्य,<br>
पूर्वादिक्रमेण ॐ वामायै नमः, एवं ज्येष्ठायै रौद्र्यै काल्यै<br>
कलविकरिण्यै बलप्रमथिन्यै सर्वभूतदमन्यै, मध्ये ॐ<br>
मनोन्मन्यै इति पीठशक्तीर्विन्यस्य पीठमनुं न्यसेत् ।</p>
<p>अत्र पीठमन्त्रस्तु&ndash;</p>
<p>अघोरे ऐं घोरे ह्रीं सर्वतः सर्वसर्वेभ्यो घोरघोरतरे श्रीं<br>
नमोऽस्तु रुद्ररूपेभ्यः ऐं ह्रीं श्रीम् ।</p>
<p>तथा च ज्ञानार्णवे&ndash;</p>
<p>अघोरे वाग्भवं पश्चाद्घोरे तु भुवनेश्वरी ।<br>
सर्वतः सर्वसर्वेभ्यो घोर-घोरतरे रमाम् ।<br>
नमोऽस्तु रुद्ररूपेभ्यो देव्या बीजत्रयं लिखेत् ।<br>
त्रिंशद्भिश्च त्रिभिर्वर्णैर्विद्येयं कथिता प्रिये ॥ ९१ ॥</p>
<p>ततः ऋष्यादिन्यासः&ndash;</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि रुद्रभैरव्यै देवातायै नमः ॥ ९२ ॥</p>
<p>ततः कराङ्गन्यासौ&ndash;</p>
<p>प्रथमं बीजमुच्चार्य अङ्गुष्ठाभ्यां नमः ।<br>
द्वितीयं बीजमुच्चार्य तर्जनीभ्यां स्वाहा ।<br>
तृतीयं बीजमुच्चार्य मध्यमाभ्यां वषट् ।<br>
पुनः प्रथमं बीजमुच्चार्य अनामिकाभ्यां हुम् ।<br>
द्वितीयं बीजमुच्चार्य कनिष्ठाभ्यां वौषट् ।<br>
तृतीयं बीजमुच्चार्य करतलपृष्ठाभ्यां फट् ।<br>
एवं हृदयादिषु ॥ ९३ ॥</p>
<p>ततो ध्यानम्&ndash;</p>
<p>उद्यद्भानुसहस्राभां चन्द्रचूडां त्रिलोचनाम् ।<br>
नानालङ्कारसुभगां सर्ववैरिनिकृन्तनीम्<br>
वमद्रुधिरमुण्डालीकलितां रक्तवाससीम् ।<br>
त्रिशूलं डमरुं खड्गं तथा खेटकमेव च ।<br>
पिनाकञ्च शरान् देवीं पाशाङ्कुशयुगं क्रमात् ।<br>
पुस्तकञ्चाक्षमालाञ्च शिवसिंहासनसिथिताम् ॥</p>
<p>एवं ध्यात्वा मानसैः सम्पूज्य पूर्ववत् शङ्खस्थापनं<br>
कुर्यात् ॥ ९४ ॥<br>
ततश्चैतन्यभैरव्युक्तपीठपूजां विधाय,<br>
एतन्मन्त्रोक्तपीठमन्त्रेण पीठं सम्पूज्य, पुनर्ध्यात्वा<br>
आवाहनादि-पञ्चपुष्पाञ्जलिदानपर्यन्तं विधाय,<br>
आवरणपूजामारभेत ।</p>
<p>यथा&ndash;</p>
<p>अग्निकोणे प्रथमं बीजमुच्चार्य हृदयाय नमः ।<br>
ईशाने द्वितीयं बीजमुच्चार्य शिरसे स्वाहा ।<br>
नैर्-ऋते तृतीयं बीजमुच्चार्यं शिखायै वषट् ।<br>
वायौ पुनः प्रथमं बीजमुच्चार्य कवचाय हुम् ।<br>
मध्ये पुनर्द्वितीयबीजमुच्चार्य नेत्रत्रयाय वौषट् ।<br>
चतुर्दिक्षु पुनस्तृतीयं बीजमुच्चार्य अस्त्राय फट् ।<br>
ततस्त्रिकोणे रत्नयादिकमभ्यर्च्य पत्रमूले अनङ्गकुसुमादिकः ।<br>
पूजयेत् ।<br>
पत्रेषु पूर्वादि असिताङ्गब्राह्म्यादीन् सम्पूज्य भुगृहे<br>
इन्द्रादिलोकपालान् वज्रान्दींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९५ ॥<br>
अस्य पुरश्चरणं लक्षजपः ।</p>
<p>तथा च&ndash;</p>
<p>लक्षं सम्पूज्य मन्त्रज्ञो मन्त्रं मन्त्रविदां वरः ।<br>
इति वचनात् ॥ ९६ ॥</p>
<p>अथ भुवनेश्वरीभैरवी</p>
<p>ज्ञानार्ववे&ndash;</p>
<p>हसाद्यं वाग्भवञ्चाद्यं हसकान्ते सुरेश्वरि ।<br>
भूबीजं भुवनेशानी द्वितीयं बीजमुद्धृतम ॥<br>
शिवचन्द्रौ महेशानि भुवनेशो च भैरवी ।</p>
<p>तथा च त्रिपुरार्णवे&ndash;</p>
<p>हंसास्त्रयो दन्त्यसकाररूढा वस्वब्धिपङ्क्तिस्वरसंविभिन्नाः<br>
।<br>
आदौ सविन्दु परतो विसर्गी मध्यो विरञ्चीन्द्रहराग्नियुक्तः ।</p>
<p>अस्यार्थः&ndash;</p>
<p>शिवचन्द्रवाग्भवमिति प्रथमं बीजम् ।<br>
शिवचन्द्रकामपृथिवीमहामाया इति द्वितीयं बीजम् ।<br>
शिवचन्द्रचतुर्दशस्वरः सविसर्ग इति तृतीयं बीजम् ।<br>
अस्याः पूजायन्त्रं चैतन्य-भैरवीवद्बोध्यम् ॥ ९७ ॥</p>
<p>पूजनन्तु&ndash;</p>
<p>प्रातःकृत्यादिप्राणायामान्तं विधाय<br>
चैतन्यभैरव्युक्तपीठन्यासं कृत्वा, ऋष्यादिन्यासं कुर्यात् ।</p>
<p>यथा&ndash;</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि भुवनेश्वरीभैरव्यै देवतायै नमः ॥ ९८ ॥<br>
ततः कराङ्गन्यासौ ।</p>
<p>तथा च ज्ञानार्णवे&ndash;</p>
<p>षड्दीर्घभाजा मध्येन कुर्यादङ्गक्रियां मनोः ।<br>
तेन षड्दीर्घयुक्तेन मध्यबीजेन कराङ्गन्यासः ।</p>
<p>यथा&ndash;</p>
<p>ह्स्क्ल्ह्राम् अङ्गुष्ठाभ्यां नमः ।<br>
एवं ह्स्क्ल्ह्रीं तर्जनीभ्यां स्वाहा इत्यादिना न्यसेत् ।<br>
एवं हृदयादिषु ॥ ९९ ॥</p>
<p>ततो ध्यानम्&ndash;</p>
<p>जवाकुसुमसङ्काशां दाडिमीकुसुमोपमाम् ।<br>
चन्द्ररेखां जटाजूटां त्रिनेत्रां रक्तवाससीम् ।<br>
नानलङ्कारसुभगां पीनोन्नतघनस्तनीम् ।<br>
पाशाङ्कुशवराभीतीर्धारयन्तीं शिवां श्रये ॥</p>
<p>अन्यत् सर्व चैतन्यभैरवीवत् करणीयम् ॥ १०० ॥</p>
<p>भुवनेश्या भेदान्तरम्</p>
<p>भुवनेश्याश्च भैरव्या भेदान्तरमथोयते ।<br>
सहाद्या सैव देवेशि तदा सा सकलेश्वरी ॥<br>
ध्यानपूजादिकं सर्वमेतस्या एव पूर्ववत् ।<br>
इयं सहाद्या चेत् सकलेश्वरी ।<br>
ध्यानपूजादिकन्तु पूर्ववत् ॥ १ ॥</p>
<p>अथ त्रिपुराबाला-मन्त्रः</p>
<p>शारदायाम्&ndash;</p>
<p>अधरो विन्दुमानाद्यं ब्रह्मेन्द्रस्थः शशीयुतः ।<br>
द्वितीयं भृगुसर्गाढ्यो मनुस्तार्तीय ईरितः ।<br>
एषा बालेति विख्याता त्रैलोक्यवशकारिणी ।</p>
<p>अस्यार्थः&ndash;</p>
<p>वाग्भवं कामबीजं चन्द्रबीजञ्च सविसर्गं<br>
चतुर्दशस्वरयुक्तम् ॥ २ ॥</p>
<p>अस्याः पूजादिकन्तु त्रिपुराभैरवीवत् ।<br>
शारदायामुक्तत्वात् ।<br>
ज्ञानार्णवे तु विशेष उक्तः ।<br>
न्यासादिकन्तु एतद्वीजेनैव कर्त्तव्यम् ।</p>
<p>यथा&ndash;</p>
<p>षडङ्गमाचरेद्देवि द्विरावृत्त्या क्रमेण तु ॥ ३ ॥<br>
अस्य पुरश्चरणं त्रिलक्षजपः ।</p>
<p>तथा च ज्ञानार्णवे&ndash;</p>
<p>वर्णलक्षं जपेन्मन्त्रं दशांशं हवनं भवेत् ।<br>
तर्पणन्तु तथा कुर्यात्सर्वसौभाग्यभाग्भवेत् ।<br>
इतरेषां लक्षजपः श्रीविद्योक्तत्वात् ॥ ४ ॥</p>
<p>मन्त्रान्तरम् &ndash;</p>
<p>ज्ञानार्णवे&ndash;</p>
<p>सूर्यस्वरं समुच्चार्य विन्दुनादकलात्मकम् ।<br>
स्वरान्तं पृथिवीसंस्थं तुर्यस्वरसमन्वितम् ।<br>
विन्दुनादकलाक्रान्तं सर्गवान्भृगुरव्ययः ।<br>
शक्रस्वरसमायुक्ता विद्येयं त्र्यक्षरी मता ॥<br>
अव्ययो विन्दुः ।<br>
दक्षिणामूर्तिसंहितायामप्येवम् ।<br>
एषा विसर्गविन्द्वन्ता शप्ता ॥ ५ ॥<br>
एतां विद्यामधिकृत्य सारसमुच्चयादौ शापबोधनात् ।</p>
<p>तद्यथा&ndash;</p>
<p>विद्यामूलोत्पत्तिरेषा मयोक्ता ज्ञातव्येयं सर्वदा सिद्धिकामैः ।<br>
देव्या शप्ता येन विद्येयमाद्या पूर्वं तेन प्राणहीना भवेत् सा<br>
। इति ६ ॥</p>
<p>मुण्डमालातन्त्रेऽपि&ndash;</p>
<p>कुमारी या च विद्येयं त्वया शप्ता पतिव्रते ।<br>
तथाद्येन तु लुप्ताऽसौ मध्यनेन तु कीलिता ।<br>
अन्तिमेन तु सम्भिन्ना तेन विद्या न सिध्यति ।<br>
न चैवं शारदोक्तविद्यापि शप्ता स्यादिति वाच्यम् ।<br>
तस्या ज्ञानार्णवोक्तविन्दुघटितस्य शप्तव्यत्वात् ॥ ७ ॥</p>
<p>शापोद्धारमाह मुण्डमालातन्रे&ndash;</p>
<p>केवलं शिवरूपेण शक्तिरूपेण केवलम् ।<br>
मया प्रतिष्ठिता विद्या इति ।<br>
तेन हकारसकारौ वाग्भवे कामराजे च तृतीयबीजे च हकारः ।<br>
वक्ष्यमाणसारसमुच्चये तथा दर्शनात् ॥ ८ ॥</p>
<p>त्रिपुरासारेऽपि&ndash;</p>
<p>शिवशक्तिबीजमत एव शम्भुना निहितं तयोरुपरि पूर्वबीजयोः ।<br>
स्वकुलं परोपरि च मध्यमाधरे दहनं ततः प्रभृति<br>
सोऽर्जिताभवत् ।<br>
मध्यमाधरे मध्यबीजस्य पश्चात् ॥ ९ ॥</p>
<p>रुद्रयामलेऽपि&ndash;</p>
<p>वाग्भवं प्रथमं देवि कामबीजं द्वितीयकम् ।<br>
तृतीयं शक्तिबीजन्तु शिवयुक्तं सदा भवेत् ॥ १० ॥<br>
एषा बाला समाख्याता सर्वदोषविवर्जिता ।<br>
(आदिबीजं भवेन्मध्ये मध्यञ्चादौ नियोजयेत् ।<br>
एवं यो जपते मन्त्रं त्रैलोक्यैस्वर्यभाग्भवेत् ।<br>
साध्यमध्येऽन्तिमं मध्ये मध्यञ्चादौ नियोजयेत् ।<br>
एवं कृत्वा जपेन्मन्त्रं सर्वसिद्धिमवाप्नुयात् ।) ॥ ११ ॥</p>
<p>मन्त्रान्तरम् &ndash;</p>
<p>श्रीक्रमे&ndash;</p>
<p>वाग्भवं क्लेदिनीबीजमीकारान्तं पठेत् ।<br>
शक्तिमौकारसंयुक्तं विसर्गं तदधः पठेत् ।<br>
विन्दुनादशिखाक्रान्तं बीजं परमदुर्लभम् ॥ १२ ॥<br>
एतद्बीजत्रयं देवि सौः क्लीञ्च तदनन्तरम् ।<br>
इयं पञ्चाक्षरी विद्या कथिता भुवि दुर्लभा ॥ १३ ॥</p>
<p>मन्त्रान्तरं तत्रैव&ndash;</p>
<p>बालाबीजत्रयं देवि हंसाद्यं वा जपेत्सुधीः ।<br>
हंसान्तं वा महाभागे सुप्तादिदोषशुद्धये ॥ १४ ॥</p>
<p>अत्रैव&ndash;</p>
<p>पाशबीजं महेशानि शक्तिशैवं सवह्निकम् ।<br>
द्वादशस्वरसंयुक्तं नादविन्दुविभूषितम् ।<br>
कामराजं प्रवक्ष्यामि ह्रीङ्कारं शक्तिशैवकम् ।<br>
मादनञ्चेन्द्रबीजञ्च वह्निवामाक्षिविन्दुमत् ॥<br>
शक्तिकूटं महादेवि क्रोङ्कारं शक्तिशैवकम् ।<br>
वह्निबीजं मनोर्युक्तं नादविन्दुससर्गकम् ।<br>
चतुर्दशाक्षरी विद्या षोडशीं शृणु चाम्बिके ।<br>
हंसबीजं ततः पश्चात्षोडशी कथिता मया ॥ १५ ॥</p>
<p>अथ नवकूटाबाला &ndash;</p>
<p>तत्रैव&ndash;</p>
<p>बालाबीजत्रयं देवि कूटत्रयं नवाक्षरी ॥<br>
वियत्कूटत्रयं देवि भैरव्या नवकूटकम् ॥ १६ ॥</p>
<p>मन्त्रान्तरम् श्रीक्रमे&ndash;</p>
<p>शिवः शक्तिश्च वाग्बीजं नादविन्दुकलान्वितम् ।<br>
वाग्भवं कथितं देवि कामराजं शृणु प्रिये ।<br>
शिवशक्तिमादनेन्द्र वह्निमायासमन्वितम् ।<br>
नादविन्दुकलाक्रान्तं कूटं परमदुर्लभम् ।<br>
शिवश्चन्द्रश्च सत्यान्तः सर्गविन्दुकलान्वितम् ।<br>
एषा नवाक्षरी बाला सर्वदोष विवर्जिता ।</p>
<p>अस्यार्थ&ndash;</p>
<p>शिवश्चन्द्रवाग्भवं प्रथमम्,<br>
शिवचन्द्रकामभूवह्नितुर्यस्वरविन्दुयुक्तं द्वितीयम् ।<br>
शिवचन्द्रचतुर्दशस्वरविन्दुसर्गयुक्तं तृतीयम् ॥ १७ ॥<br>
अपरा चन्द्रादिः ।</p>
<p>तथा च त्रिपुरासारे&ndash;</p>
<p>भैरवीयमुदिताऽकुलपूर्वा देशिकैर्यदि भवेत् कुलपूर्वा ।<br>
सैव शीघ्रफल्दा भुवि विद्येत्युच्यते पशुजनेष्वतिगोप्या ।</p>
<p>मन्त्रान्तरम् &ndash;</p>
<p>त्रिपुरासारे&ndash;</p>
<p>शिवाष्टमं केवलमादिबीजं भगस्य पूर्वाष्टमबीजमन्यत् ।<br>
परं शिवोऽन्तं गणिता त्रिवर्णा सङ्केतविद्या गुरुवक्त्रगम्या ॥ १९<br>
॥</p>
<p>अस्यार्थः&ndash;</p>
<p>बाला तु त्रिविधा विन्द्वन्ता विन्दुविसर्गान्ता विसर्गान्ता च ।</p>
<p>अत्र विन्द्वन्तमुद्धरति&ndash;</p>
<p>शिवाष्टमम् ऐकारः, सम्मोहनाख्यं शिवाष्टममिति ।<br>
शिव ऊकारः तस्याष्टमम् ऐकारः केवलं विन्दुः के मस्तके वलते<br>
इति व्युत्पत्त्या अनुस्वारस्तदुयुक्तम् अर्श आदित्वात् ।<br>
प्रथमबीजम् एतेन वाग्भवं बीजम् ।<br>
भग एकारः तस्य पूर्वाष्टमं बीजम् इकारं द्वितीयम् ।<br>
एवं शिरसि न्यासयोन्यम् ओकारस्तस्यान्ते यत् औकारं तृतीयं बीजं<br>
केवलम् एतेन बीजत्रयम् विन्दुनादविशिष्टम् ।</p>
<p>मन्त्रान्तरं तत्रैव&ndash;</p>
<p>शक्तिः शिवो वह्निबीजं द्वादशस्वरविन्दुकम् ।<br>
शक्तिर्महेशः कामश्च इन्द्रो वह्नीन्दु मायया ॥<br>
शक्तिः शिवश्च वह्निश्च मनुस्वरविसर्गकः ।<br>
नादविन्दुकलायुक्तं बीजमेतत्प्रकीर्तिम् ॥ २० ॥<br>
एतासां यन्त्रध्यानपूजादिकं भैरवीवत् ।<br>
पुरश्चरणन्तु लक्षजपः ।<br>
श्रीक्रमादौ तथा दर्शनात् ॥ २१ ॥</p>
<p>एतासां दीपनीविद्या श्रीक्रमे&ndash;</p>
<p>वदयुग्मं महेशानि वाग्वादिनि ततः परम् ।<br>
एषा त्वष्टाक्षरी विद्या वाग्भवाद्ये नियोजयेत् ॥ २२ ॥<br>
क्लिन्ने क्लेदिनि देवेशि महामोक्षं ततः कुरु ।<br>
कामराजं समुच्चार्यं प्रणवं तदनन्तरम् ॥<br>
महामोक्षं कुरु पश्चात्शक्तिकूटं तथोच्चरेत् ।<br>
जपेदादौ जपेत्पश्चात्सप्तवारमनुक्रमात् ॥ २३ ॥</p>
<p>अथान्नपूर्णा-भैरवी &ndash;</p>
<p>तारश्च भुवनेशानी श्रीबीजं कामबीजकम् ।<br>
हृदन्ते भगवत्यन्ते माहेश्वरिपदं ततः ।<br>
अन्नपूर्णे ठयुगलं विद्येयं विंशदक्षरी ॥ २४ ॥</p>
<p>तथा च कल्पे&ndash;</p>
<p>कामबीजं विना देवि श्रीबीजपूर्विका यदा ।<br>
ऊनविंशाक्षरी देवि धनधान्यसमृद्धिदा ॥ २५ ॥</p>
<p>अस्याः पूजाः&ndash;</p>
<p>प्रातःकृत्यादि-सामान्पूजापद्धत्युक्तपीठन्यासान्तं विधाय,<br>
केशरेषु पूर्वादि ॐ वामायै नमः, एवं ज्येष्ठायै रौद्र्यं<br>
काल्यै कलविकरण्यै बलविकरण्यै बलप्रमथन्यै<br>
सर्वभूतदमन्यै, मध्ये मनोन्मन्यै ।<br>
तत्समीपे ॐ जयायै विजयायै अजितायै अपराजितायै नित्यायै विलासिन्यै<br>
दोग्ध्र्यै अघोरायै, मध्ये मङ्गलायै, सर्वत्र ओङ्कारादिनमोऽन्तेन<br>
पूजयेत् ।<br>
तदुपरि ह्सौः सदाशिवमहाप्रेतपद्मासनाय नमः ॥ २६ ॥</p>
<p>ततः ऋष्यादिन्यासः&ndash;</p>
<p>शिरसि ब्रह्मणे ऋषये नमः, मुखे पङ्क्तिच्छन्दसे नमः, हृदि<br>
अन्नपूर्णेश्वर्यै भैरव्यै देवतायै नमः, गुह्ये ह्रीं बीजाय<br>
नमः, पादयोः श्रीं शक्तये नमः, सर्वाङ्गे क्लीं कीलकाय<br>
नमः ।</p>
<p>तथा च ज्ञानार्णवे&ndash;</p>
<p>बीजञ्च भुवनेशानी श्रीबीजं शक्तिरुच्यते ।<br>
कीलकं कामबीजं स्यादित्यादि ॥ २७ ॥</p>
<p>ततः कराङ्गन्यासौ&ndash;</p>
<p>ह्राम् अङ्गुष्ठाभ्यां नमः, इत्यादिना एवं हृदयादिषु ह्रां<br>
हृदयाय नमः इत्यादिना च ।</p>
<p>तथा च ज्ञानार्णवे&ndash;</p>
<p>भुवनेश्या महेशानि षड्दीर्घस्वरसंयुक्तया ।<br>
सडङ्गानित्यादि ॥ २८ ॥</p>
<p>ततः पदन्यासः&ndash;</p>
<p>मूर्ध्नि ॐ नमः ।<br>
चक्षुषोः ह्रीं नमः श्रीं नमः ।<br>
कर्णयोः क्लीं नमः नमो नमः ।<br>
नसोर्भगवति नमः माहेश्वरि नमः ।<br>
मुखे अन्नपूर्णे नमः ।<br>
गुह्ये स्वाहा नमः ।<br>
पुनर्गुह्यादि मूर्द्धान्तं न्यस्त् ।</p>
<p>ज्ञार्णवे&ndash;</p>
<p>एकम् एकं पुनश्चैकं पुनरेकं द्वयं ततः ।<br>
चतुश्चतुस्तथा द्वाभ्यां पदान्येतानि पार्वति ।<br>
पदान्येतानि देवेशि नवद्वारेषु विन्यसेत् ।<br>
गुह्यादि ब्रह्मरन्ध्रान्तं पदानां नवकं न्यसेत् ॥ २९ ॥<br>
ततो ब्रह्मरन्ध्रमुखहृदयमूलाधारेषु चतुर्बीजानि विन्यस्य,<br>
शेषं भ्रूमध्यनासिकाकण्ठनाभिलिङ्गेषु पञ्चसु सर्वत्र<br>
नमोऽन्तानि न्यसेत् ॥</p>
<p>तदुक्तं तत्रैव&ndash;</p>
<p>ब्रह्मरन्ध्रास्यहृदयमूलाधारेष्वनुक्रमात् ।<br>
चतुर्बीजानि विन्यस्य परेष्वन्यांश्च विन्यसेत् ।<br>
भ्रूमध्यनासिकाकण्ठनाभिलिङ्गेषु पञ्चसु ।<br>
पूर्ववत्क्रमतो देवि नमः प्रभृतिकं न्यसेत् ।<br>
ततो मूलेन व्यापकं विन्यस्य ध्यानं कुर्यात् ॥ ३० ॥</p>
<p>तद्यथा&ndash;</p>
<p>तप्तकाञ्चनवर्णाभां बालेन्दुकृतशेखराम् ।<br>
नवरत्नप्रभादीप्तमुकुटां कुङ्कुमारुणाम् ।<br>
चित्रवस्त्रपरीधानां सफराक्षीं त्रिलोचनाम् ।<br>
सुवर्णकलसाकारपीनोन्नतपयोधराम् ।<br>
गोक्षीरधामधवलं पञ्चवक्त्रं त्रिलोचनम् ।<br>
प्रसन्नवदनं शम्भुं नीलकण्ठविराजितम् ।<br>
कपर्दिनं स्फुरत्सर्पभूषणं कुन्दसन्निभम् ।<br>
नृत्यन्तमनिशं हृष्टं दृष्ट्वानन्दमयीं पराम् ।<br>
सानन्दमुखलोलाक्षीं मेखलाढ्यनितम्बिनीम् ।<br>
अन्नदानरतां नित्यां भूमिश्रीभ्यामलङ्कृताम् ।</p>
<p>एवं ध्यात्वा मानसैः सम्पूज्य, शङ्खस्थापनं कुर्यात् ॥ ३१ ॥</p>
<p>अस्याः पूजायन्त्रम्&ndash;</p>
<p>त्रिकोणञ्च चतुःपत्रं वसुपत्रं ततः परम् ।<br>
कला पत्रञ्च भुविम्बं चतुर्द्वारं समालिखेत् ॥ ३२ ॥ (चित्र ३१)</p>
<p>ततः पीठपूजां विधाय, पुनर्ध्यात्वा, आवाहनादि<br>
पञ्चपुष्पाञ्जलिदानपर्यन्तं विधाय, आवरणपूजामारभेत् ।<br>
कर्णिकायामग्नीशासुरवायुमध्येषु दिक्षु च ह्रां हृदयाय<br>
नमः इत्यादिना पूजयेत् ।<br>
ततस्त्रिकोणाग्रे ॐ हौं नमः शिवाय नम इति शिवं पूजयेत् ।<br>
वायुकोणे ॐ नमो भगवते वराहरूपाय भुर्भूवःस्वःपतये<br>
भूपतित्वं मे देहि ददापय स्वाहा ।<br>
इति मन्त्रेण वराहं पूजयेत् ।</p>
<p>ज्ञानार्णवे&ndash;</p>
<p>ॐ नमः पदमाभाष्य ततो भगवते पदम् ।<br>
ततो वराह रूपाय भूर्भूवःस्वःपतिन्तथा ।<br>
ङेऽन्तञ्च भूपतित्वञ्च मे देहीति ददापय ।<br>
वह्निजायान्वितो मन्त्रो वराहस्य वरानने ।<br>
दक्षिण-कोणे ॐ नमो नारायणायेति नारायणं पूजयेत् ।<br>
ततो दक्षिणे वामे च ॐ ग्लौं श्रीम् अन्नं मे देह्यन्नाधिपतये<br>
ममान्नं प्रदापय स्वाहा श्रीं ग्लौम् इत्यनेन भूमिश्रियौ<br>
पूजयेत् ।<br>
ततश्चतुर्दलेषु पुरत आरभ्य ॐ परविद्यायै नमः ह्रीं<br>
भुवनेश्वर्यै नमः श्रीं कमलायै नमः क्लीं सुभगायै<br>
नमः ।</p>
<p>तथा च ज्ञानार्णवे&ndash;</p>
<p>तारेण परविद्याञ्च भुवनेशीं तदात्मना ।<br>
कमलां रमया भद्रे कामेन सुभगां यजेत् ।<br>
अष्टपत्रेषु पश्चिमादितः ब्राह्मयाद्या मातॄः पूजपेत् ।<br>
षोडशदलेषु पूर्वादि नम् अमृतायै अन्नपूर्णायै नमः मों<br>
मदनायै अन्नपूर्णायै नमः एवं भं तुष्ट्यं गं पुष्ट्यै<br>
वं प्रीत्यै तिं रत्यै मां ह्रियै (क्रियायै) हें श्रियै श्वं<br>
सुधायै रिं रात्र्यै अं ज्योत्स्नायै न्नं हैमवत्यै पूं<br>
छायायैर्णे पुर्णिमायै स्वां नित्यायै हाम् अमावस्यायै ।<br>
एता अन्नपूर्णाशब्दान्ता नमोऽन्ताश्च पूजयेत् ॥</p>
<p>तथा च ज्ञानार्णवे&ndash;</p>
<p>शेषैर्वर्णैः प्रपूज्याश्च अन्नपूर्णान्तशब्दिताः ।<br>
ततश्चतुरस्रे लोकपालान्पूजयेत् ।</p>
<p>तत्रैव&ndash;</p>
<p>चतुरस्रे लोकपालान्क्रमेण परिपूजयेत् ।<br>
ततो धूपादिविसर्जनान्तं कर्म समापयेत् ॥ ३३क ॥</p>
<p>अस्याः पुरश्चरणं लक्षजपः ।</p>
<p>तथा च&ndash;</p>
<p>एवं ध्यात्वा जपेन्मन्त्रं लक्षसङ्ख्यमनन्यधीः ।<br>
साज्येनान्नेन जुहुयात्तद्दशांशमनन्तरम् ॥ ३४ ॥<br>
इति भैरवीमन्त्राः ।</p>
<p>अथ श्रीविद्यामन्त्राः</p>
<p>तत्र मेरुः ।<br>
ज्ञानार्णवेः भूमिश्चन्द्रः शिवो माया<br>
शक्तिःकृष्णाध्वमादनौ ।<br>
अर्द्धचन्द्रश्च विन्दुश्च नवार्णो मेरुरुच्यते ।<br>
महात्रिपुरसुन्दर्या मन्त्रा मेरुसमुद्भवा ॥ ३५ ॥</p>
<p>सकला भुवनेशानी कामेशीबीजमुद्धृतम् ।<br>
अनेन सकलां विद्याः कथयामि वरानने ।<br>
शक्त्यन्तस्तुर्यवर्णोऽयं कलमध्ये सुलोचने ।<br>
वाग्भवं पञ्चवर्णाढ्यं कामराजमथोच्यते ॥<br>
मादनं शिवचन्द्राढ्यं मीनलोचने ।<br>
कामराजमिदं भद्रे षड्वर्णं सर्वमोहनम् ॥<br>
शक्तिबीजं वरारोहे चन्द्राद्यं सर्वमोहनम् ।<br>
चतुरक्षररूपन्तु त्र्यक्षरा त्रिपुरा भवेत् ॥<br>
एतामुपास्य देवेशि कामः सर्वाङ्गसुन्दरः ।<br>
कामराजो भवेद्देवि विद्येयं ब्रह्मरूपिणी ॥</p>
<p>अस्यार्थः&ndash;</p>
<p>शक्तिरेकारः, तूर्य ईकारः तेन ककार-एकार-ईकार-लकार-<br>
महामाया इति वाग्भवकूटम् ॥ ३६ ॥<br>
शिवो हकारः चन्द्रः सकारः तेन हकार सकार-ककार-हकार-<br>
लकार-महामाया इति कामराज कूटम् ।<br>
चन्द्र सकारः तेन सकार-ककार-लकार-महामाया इति<br>
शक्तिकूटम् ।<br>
तेन त्रिभिः कूटैः कामराजविद्येयम् ॥ ३६क ॥</p>
<p>ज्ञानार्णवे&ndash;</p>
<p>शृणु देवि प्रवक्ष्यामि लोपामुद्राभिधां पराम् ।<br>
कामराजाख्यविद्यायाः शक्तिं तूर्याञ्च सुन्दरि ।<br>
हित्वा मुखे शिवेन्द्वाढ्या लोपामुद्रा प्रकाशिता ॥</p>
<p>अस्यार्थः&ndash;</p>
<p>कामराजाख्यविद्याया वाग्भवे एकारम् ईकारञ्च हित्वा आदौ<br>
हकारं सकारञ्च दद्यात् ।<br>
अन्यत्समानम् इयमगस्त्योपासिता ।<br>
अनयोर्भेदमग्रे वक्ष्यामः ॥ ३७ ॥</p>
<p>मन्त्रान्तरम् &ndash;</p>
<p>कामराजाख्यविद्याया वाग्भवेन वरानने ।<br>
विद्योद्धारं प्रवक्ष्यामि शक्तिमादनमध्यगम् ।<br>
शिवं कुर्याद्वाग्भवे तु शिवाद्यं कामराजकम् ।<br>
चन्द्राद्यन्तु तृतीयं स्यात्विद्येयं मनुपूजिता ।</p>
<p>अस्यार्थः&ndash;</p>
<p>कामस्ततः शिवस्तत एकारस्तत ईकारादित्रयं वाग्भवे कूटे ।<br>
मध्यकूटं शिवाद्यं तृतीयकूटं चन्द्राद्यम् ।</p>
<p>तथा च चन्द्रपीठे&ndash;</p>
<p>कशिवौ भगतूर्ये च क्षमामायेति वाग्भवम् ।<br>
शिवकामौ भगं तूर्यं लपरा शक्तिकूटकम् ।<br>
मानवीयं समुदिता सर्वाम्नायैर्नमस्कृता ॥ ३८ ॥<br>
सहाद्यं वाग्भवं देवि चन्द्राद्यं शिवमध्यगम् ।<br>
मादनं कामराजे तु शक्तिबीजं सहाननम् ।<br>
चन्द्राराधितविद्येयं भोगमोक्षफलप्रदा ।</p>
<p>अस्यार्थः&ndash;</p>
<p>सकारहकारादिकामराजविद्याया वाग्भवं कूटम् अस्या<br>
वाग्भवम् ।<br>
आदौ सकारस्ततो हकारस्ततो मादनं ततः शिवस्तत एकारस्तत<br>
ईकारस्तत लकारस्ततो महामाया इति कामराजकूटम् ।<br>
अस्या वाग्भवकूटमेव शक्तिकूतं विद्येयं चन्द्राराधिता ॥ ३९ ॥<br>
हसाननं वाग्भवन्तु शिवाद्यं सहमध्यगम् ।<br>
मादनं कामराजे तु तार्तीयं शृणु पार्वति ।<br>
हसाद्यं शक्तिबीजन्तु कुवेरेण प्रपूजिता ।</p>
<p>आस्यार्थः&ndash;</p>
<p>कामराजाख्यविद्याया वाग्भवं हसाद्यं चेत्तदा अस्य<br>
वाग्भवम् ।<br>
शिवचन्द्रौ ततः कामस्ततः शिवस्तत एकारस्तत ईकारस्ततो<br>
लकारस्ततो माहामया इति कामराजकूटम् ।<br>
अस्य वाग्भवकूटमेव शक्तिकूटम् इयं कुबेरपूजिता ॥ ४० ॥<br>
कामराजाख्यविद्यायास्तार्तीयं सुरवन्दिते ।<br>
सहाद्यं शक्तिबीजं स्याद्विद्यागस्त्यप्रपूजिता ।</p>
<p>अस्यार्थः&ndash;</p>
<p>कामराजाख्यविद्याया यदेव वाग्भवं कूटं<br>
कामराजकूटञ्चात्रापि तदेव ।<br>
शक्तिकूटन्तु सहाद्यमिति शेषः ।<br>
इयन्तु द्वितीया लोपामुद्रा ॥ ४१ ॥</p>
<p>कामराजाख्यविद्याया वाग्भवे मादनं त्यज ।<br>
चन्द्रं तत्रैव संयोज्य कामराजे ततः परम् ।<br>
हित्वा चन्द्रं मुखे कुर्यात् विद्येयं नन्दिपूजिता ।</p>
<p>अस्यार्थः&ndash;</p>
<p>कामराजाख्यविद्यायां वाग्भवे कामं त्यक्त्वा चन्द्रं<br>
दद्यात्, कामराजे पुनः शिवान्ते चन्द्रं त्यक्त्वा चन्द्राद्यं<br>
कुर्यात् ।<br>
अन्यत् समानम् ॥ ४२ ॥</p>
<p>कामराजाख्यविद्याया हित्वा भूमिं तृतीयके ।<br>
शक्तिबीजे स्थितां देवि चन्द्राधः कुरु तत्र च ।<br>
तेन शक्तिकूटं चन्देन्द्रकाममहामायात्मकम् ।<br>
विद्येयमिन्द्रोपासिता ।<br>
अन्यत् समानम् ॥ ४३ ॥<br>
लोपामुद्राख्यविद्याया द्वितीयाया महेश्वरि ।<br>
कामराजे भृगुं हित्वा मुखे कुर्यात्तमेव हि ।<br>
शिवं विना चतुर्थन्तु तार्तीये सकलः शिवः ॥ ४४ ॥</p>
<p>दक्षिणामूर्तिसंहितायाञ्च&ndash;</p>
<p>सहाद्यमन्त्यसहयोर्मध्ये कः सूर्यपूजितः ।</p>
<p>अस्यार्थः&ndash;</p>
<p>द्वितीयलोपामुद्रायाः कामराजकूटे हकारादधः सकारं<br>
त्यक्तवा तमादौ कृत्वा द्वितीयहकारं त्यजेत् ।<br>
तृतीयकूटे अन्त्यसकारोपरि ककारं दद्यात् ।<br>
विद्येयं सूर्यपूजिता ॥ ४५ ॥<br>
लोपामुद्रां द्वितीयान्तु विलिख्य सुरसुन्दरि ।<br>
पुनर्विलिख्य तामेव चतुर्थपञ्चमे स्थिताम् ।<br>
हित्वा तु भुवनेशानीमेकोच्चारेण चोच्चरेत् ।<br>
चतुःकूटा महाविद्या शङ्करेण प्रपूजिता ।</p>
<p>अस्यार्थः&ndash;</p>
<p>द्वितीयां लोपामुद्रां विलिख्य, पुनरपि तामेव विलिख्य,<br>
चतुर्थकूटे पञ्चमकूटे च स्थितां भुवनेशीं त्यक्त्वा<br>
एकोच्चारणे चोच्चरेत् ।<br>
उच्चारणन्तु पूर्वं त्रिकूटमुच्चार्य कामैकारतूर्येन्द्र शम्भु<br>
� शशाङ्क-कन्दर्प शिवेन्द्र चन्द्र-शिवचन्द्र-कन्द्रर्पेन्द्र-<br>
महामाया चोच्चरेत् ॥ ४६ ॥<br>
लोपामुद्रां पुनर्देवि विलिखेत्तदनन्तरम् ।<br>
नन्दिकेश्वरविद्याञ्च षट्कूटा वैष्णवी भवेत् ।</p>
<p>अस्यार्थः&ndash;</p>
<p>पुनः शब्दस्वरसाद्द्वितीयालोपामुद्रामित्यर्थः ।<br>
प्रक्रमादिति तन्त्रकौमुदीकारः ।<br>
वस्तुतस्तु अगस्त्यस्य द्विधाविद्यां विलिख्य नन्दिपूजितामिति<br>
दक्षिणामूर्तिवचनात् ।<br>
कामराजाख्यविद्यायास्त्रिकूटेषु वरानने ।<br>
या स्थिता भुवनेशानि द्विधा कुरु महेश्वरि ।<br>
विन्दुहीना नादहीना दुर्वासःपूजिता भवेत् ॥ ४७ ॥</p>
<p>दक्षिणामूर्तौ च&ndash;</p>
<p>मायास्थाने हरी वर्णयुगलं च क्रमाल्लिखेत् ।</p>
<p>अस्यार्थः&ndash;</p>
<p>त्रिकूटस्थभुवनेश्वरीं द्विधा कृत्वा नादविन्दुहीनां<br>
कृत्वोच्चरेत् ।<br>
इति द्वादशभेदाः ।<br>
बीजानां पञ्चदशीमाह नवरत्नेश्वरेमाया (ह्रीं) श्री (श्रीं)<br>
मदनै (क्लीं) र्द्देवि श्रीमायामदनैरपि ।<br>
मदनो मायया श्रीश्च श्रीश्च मदनमायया ।<br>
मायया मदनः श्रीस्तु कथिता परमेश्वरि ।<br>
त्रिपुरा बीजसंरूपा गदिता मृत्युनाशिनी ।<br>
इति पञ्चदशी ॥ ४८ ॥</p>
<p>अथ पारिभषिकीं षोडषी</p>
<p>ज्ञानार्णवे&ndash;</p>
<p>चन्द्रान्तं दरुणान्तञ्च शक्रादिसहितं पृथक् ।<br>
वामाक्षिविन्दुनादाढ्यं विश्वमातृकलात्मकम् ।<br>
विद्यादौ योजयेद्देवि साक्षाद्ब्रह्मस्वरूपिणी ॥<br>
त्रिकूटाः सकला भेदाः पञ्चकूटा भवन्ति हि ।<br>
वैष्णवी वसुकूटा स्यात् षट्कूटा शाङ्करी भवेत् ।</p>
<p>अस्यार्थः&ndash;</p>
<p>चन्द्रान्तं हकारः, वरुणान्तं शकारः, शक्रादी रेफः,<br>
वामाक्षि ईकारः ।<br>
विद्यादौ पूर्वोक्त द्वादशविद्यादौ ॥ ४९ ॥</p>
<p>वेदादिमण्डिता देवि शिवशक्तिमयी यदा ।<br>
तस्या भेदास्तु सकलाः षट्कूटा परमेश्वरि ।<br>
वैष्णवी नवकूटा स्यात् सप्तकूटा तु शाङ्करी ।</p>
<p>अस्यार्थः&ndash;</p>
<p>शिवशक्तिमयी पूर्वोक्तबीजद्वयवती ।<br>
वेदादिः प्रणवः, मण्डिता आदौ भूषिता ॥ ५० ॥</p>
<p>अथ महाषोडशी</p>
<p>भेदत्रयस्तु कथितं महाविद्यां शृणु प्रिये ।<br>
आद्यबीजद्वयं भद्रे विपरीतक्रमेण हि ।<br>
विखिख्य परमेशानि ततोऽन्यानि समुद्धरेत् ।<br>
अन्तर्मुखी वरारोहे कुमारी त्रिपुरेश्वरी ।<br>
एभिस्तु पञ्चसङ्ख्याकैर्बीजैः सम्पुटितां यजेत् ।<br>
षट्कूटां परमेशानि विद्येयं षोडशाक्षरी ।<br>
त्रिकूटाः सकला भद्रे षोडशार्णा भवन्ति हि ।<br>
वैष्णव्येकोनविंशार्णा शैवी सप्तदशाक्षरी ।</p>
<p>अस्यार्थः&ndash;</p>
<p>आद्यबीजद्वयं माया-रमात्मकं तस्य विपरीतक्रमः आदौ<br>
रमा पश्चान्माया अन्तर्मध्ये स्थितं कामबीजं मुखे आदौ<br>
यस्याः कुमार्याः ।<br>
एतैः पञ्चसङ्ख्यकैर्बीजैः षट्कूटां सप्तकूटां<br>
नवकूटां वा सम्पुटितां सम्पुटवत् कृतां<br>
तेनानुलोमविलोमतः पुटितामित्यर्थः ।<br>
केचित्तु अनुलोमतः सम्पुटितामाहुः तन्न, सर्वतन्त्रविरोधात् ॥ ५१ ॥</p>
<p>तथा च योगिनीतन्त्रे&ndash;</p>
<p>श्रीबीजमायास्मरयोनिशक्तिस्तारञ्च माया कमलाथ विद्या ।<br>
शक्त्यादिबीजैश्च विलोमतः सा श्रीषोडशीयञ्च शिवप्रदिष्टा ॥ ५२ ॥</p>
<p>तथा च रुद्रयामले&ndash;</p>
<p>श्रीर्माया मदनो वाणीपरा तारं शिवप्रिया ।<br>
हरिप्रिया त्रिकूटा सा परा वाणी मनोभवः ।<br>
माया लक्ष्मीर्महाविद्या श्रीविद्या षोडशी परा ।</p>
<p>दक्षिणामूर्तौ च&ndash;</p>
<p>द्वितीयस्यादियुग्मन्तु विपरीतं लिखेत् सुधीः ।<br>
बालाञ्चान्तर्मुखीं कृत्वा विलिखेत्तदनन्तरम् ।<br>
तारं मायां ततो लक्ष्मीं तथा कूटत्रयं लिखेत् ।<br>
कलया सम्पुटां कुर्याद्रमाख्यां परमेश्वरि ।<br>
कलया पूर्वोक्तशक्त्यादिपञ्चकलया ।<br>
रमाख्यां पूर्वोक्तप्रणवादिषट्कूटाम् ।<br>
उमाख्यामिति पाठेऽप्ययमेवार्थः ॥ ५४ ॥<br>
केचित्तु कलयास्थाने बालयेति पाठं कुर्वन्तस्तत्र परमेश्वरीमिति<br>
च बालया अन्तर्मुख्या सम्पुटां वदन्ति ।<br>
रमाख्यां श्रीं परमेश्वरीं ह्रीमिति च ।<br>
तेनोत्तरदले क्लीम् ऐं सौः श्रीं ह्रीमिति वदन्ति, तन्न,<br>
सम्पुटशब्दार्थापरिज्ञानात् ॥ ५५ ॥</p>
<p>नवरत्नेश्वरे&ndash;</p>
<p>मन्त्रमादौ वदेत् सर्वं साध्यसञ्ज्ञमनन्तरम् ।<br>
विपरीतं पुनश्चान्ते मन्त्रं तत् सम्पुटं स्मृतम् ।<br>
इति सम्पुटलक्षणात् अनन्वयापत्तेः सर्वतन्त्रविरोधाच्च ॥ ५६ ॥</p>
<p>तथा च श्रीक्रमसंहितायाम् ।<br>
श्रीर्माया मदनो वाणी परैतानि मुखे कुरु ।<br>
वेदादिर्भुवनेशानीं श्रीबीजञ्च त्रिकूटकम् ।<br>
षट्कूटां सम्पुटीकुर्यादाद्यैः पञ्चभिरक्षरैः ।</p>
<p>मायातन्त्रे च&ndash;</p>
<p>लक्ष्मीः परा मदनयोनियुता च शक्तिस्तारं परा च कमलाप्यथ<br>
मूलविद्या ।<br>
शक्त्यादिभिश्च विपरीततया प्रदिष्टं श्रीमन्त्रराजमुदितं<br>
परदेवतायाः ।<br>
एतेनानुलोमतः पञ्चबीजैः सम्पुटितामिति मतं हेयम् ॥ ५७ ॥</p>
<p>श्रुतौ तु&ndash;</p>
<p>रमा माया तारः परा लक्ष्मी&ndash;</p>
<p>कुमारिका विद्या व्यस्ता बाला श्रीपरा तथा ।<br>
व्यस्ता विपरीता तथेति व्यस्तेत्यर्थः ।<br>
कुमारी चान्तर्मुखी वोध्या अत्र कुमारिकानन्तरं तारादित्रिबीज-<br>
सम्बन्धः तन्त्रैकवाक्यताबलात्, त्रैपुरीश्रुतिबलाच्च ।</p>
<p>तथा च&ndash;</p>
<p>श्रीमाये मध्यादिबालिका ।<br>
तारो माया श्रीविद्या परादिपञ्चबीजान्यन्ते चेति ॥ ५८ ॥<br>
श्रीपरा चेति पाठे न केवलं बाला व्यस्ता श्रीपरा चेति ।<br>
विद्यायाः षोडशबीजानां स्वरूपकथनं वा ।<br>
क्रमोक्तत्वाभावात् ।<br>
एतेन श्रीर्माया तारं माया श्रीबाला त्रिकूटं व्यस्ता बाला<br>
रमा मायेति मतञ्च हेयम् ॥ ५९ ॥</p>
<p>कुलामृते&ndash;</p>
<p>श्रीबीजं शक्तिबीजञ्च कामवीजञ्च वाग्भवम् ।<br>
बालान्तसंस्थितं बीजं प्रणवञ्च ततः परम् ।<br>
शक्तिबीजं रमाञ्चैव विद्याञ्च परमेश्वरि ।<br>
लोपाम्बा कामराजं वा त्रिकूटामथवा पराम् ।<br>
विन्यस्य पुनरद्यानि पञ्च बीजानि सुन्दरि ।<br>
विपरीतक्रमेणैव विन्यस्य षोडशी परा ॥ ६० ॥</p>
<p>यामले च&ndash;</p>
<p>लक्ष्मी परा मदनवाग्भवशक्तिबीजं, तारञ्च<br>
भूतिकमलेऽप्यथ मूलविद्या ।<br>
कूटत्रयञ्च विपरीततया नियुक्तं,<br>
श्रीषोडशाक्षरमिहागमसुप्रसिधम् ।<br>
कूटत्रयं कमादिबालायः ।<br>
चकारात् रमां मायाञ्च ॥ ६१ ॥</p>
<p>निबन्धे&ndash;</p>
<p>सान्तान्तं शिवपूर्वसप्तमयुतं सूक्ष्मान्तमस्तान्वितं, देवीं<br>
दक्षिणबाहुशक्रनयनं कामं कलालाञ्छितम् ।<br>
दन्तास्तोर्ध्वमुखं सशेषदशनं जीवं मुखेनान्वितं, बीजं<br>
पञ्चकमित्थमेवमुदितं सर्वार्थसिद्धिप्रदम् ॥ वेद्याद्यं<br>
त्रिगुणां रमामथ वदेत्कामेन संसेवितां, लोपाम्बा पुनरेव<br>
पञ्चकमथो पूर्वं विलोमक्रमैः ।<br>
एषा श्रीः परात्परतरा सर्वार्थसिद्धिप्रदा, सारात्सारतमा<br>
समस्तजगतामुत्पत्तिभूतापरा ।<br>
सेयं ब्रह्मस्वरूपा सकलगुणमयी निर्गुणा निष्प्रपञ्चा,<br>
साक्षात्कामदुघा सुरासुरगणैर्वविन्दतानन्दरूपा ॥</p>
<p>अस्यार्थः&ndash;</p>
<p>स एव अन्तो यस्य तेन सान्तः षकारः स एवान्तो यस्य तेन सान्तान्तः<br>
शकारः शिवो हकारः तस्य पूर्वसप्तमो रेफः<br>
सूक्ष्मान्तमीकारः मस्तमनुस्वारः, तेन रमाबीजम् ।<br>
देवीं मायाम् ।<br>
दक्षिणबाहुः ककारः, शक्रो लकारः, नयनं मेलनम् ।<br>
कामः विन्दुः, कला कामकला ईकारः, तेन कामबीजम् ।<br>
दन्तान्त ऐकारः ऊर्ध्वमुखं मुखस्योर्ध्वं विन्दुः, तेन<br>
वाग्बीजम् ।<br>
जीवः सकारः शेषदशनमौकारः, मुखं विसर्गः, तेन<br>
पराबीजम् ।<br>
वेदाद्यं प्रणवः ।<br>
त्रिगुणा माया ॥ ६२ ॥</p>
<p>भेदान्तरमाह कुब्जिकातन्त्रे&ndash;</p>
<p>परा च कमला कामो वाग्भवं शक्तिरेव च ।<br>
तारशक्ती च कमला त्रिकूटां योजयेत्ततः ।<br>
शक्त्याद्यं व्युत्क्रमान्न्यसेत् स्यान्महाषोडशी परा ।<br>
इमां विद्यां महादेवि योगी भूपोऽथवा जपेत् ।<br>
भुक्तिमुक्तिप्रदा विद्या अन्ते कैवल्यदायिनी ॥ ६३ ॥<br>
पराद्या भुवनेशानि ज्ञेया भुवनसुन्दरी ।<br>
कमलाद्या महाविद्या ज्ञया कमलासुन्दरी ।<br>
कामाद्या च महाविद्या विज्ञेया कामसुन्दरी ।<br>
वाग्भवाद्या महाविद्या परा वाक्सुन्दरीमता ॥<br>
शक्त्याद्या च महाविद्या विज्ञेया शक्तिसुन्दरी ।<br>
ताराद्या च महाविद्या विज्ञेया तारसुन्दरी ॥ ६४ ॥<br>
आनन्दसुन्दरी विद्या प्रथमा गुप्तरूपिणी ।<br>
कामराजेन देवेशि लोपया च विशेषतः ।<br>
स्यान्महाषोडशीमन्त्रश्चतुराद्यविपर्ययात् ।</p>
<p>योगिनीतन्त्रे&ndash;</p>
<p>श्रीबीजं शक्तिबीजञ्च कामबीजञ्च वाग्भवम् ।<br>
बालान्तसंस्थितम्बीजं प्रणवञ्च ततः परम् ।<br>
शक्तिबीजं रमाञ्चैव विन्यसेत्परमेश्वरि ।<br>
लोपाम्बा कामराजम्बा भैरवीमथवा पराम् ।<br>
विन्यस्य पुनराद्यानि बीजानि पञ्च सुन्दरि ।<br>
व्युत्क्रमेण समेतानि षोडशी भुवि दुर्लभा ॥<br>
तुरीयाया मनुं लक्षं जप्त्वा सिद्धीश्वरो भवेत् ।<br>
व्युत्क्रमेणेति पञ्चबीजानि विन्यस्य इत्यन्वयः ॥ ६५ ॥</p>
<p>ज्ञानार्णवे&ndash;</p>
<p>वक्त्रकोटि सहस्रैस्तु जिह्वाकोटिशतैरपि ।<br>
वर्णितुं नैव शक्येयं श्रीविद्या षोडशाक्षरी ॥<br>
वैखरी वाच्यभावत्वादशक्ता गुणवर्णने ।<br>
यतो निरक्षरं वस्तु परा तत्रैव कारणम् ।<br>
मूकीभूता हि पश्यन्ति मध्यमा मध्यमाभवत् ।<br>
ब्रह्मविद्यास्वरूपा हि भुक्तिमुक्तिफलप्रदा ।<br>
एकोच्चारेण देवेशि बाजपेयस्य कोटयः ।<br>
अश्वमेधसहस्राणि प्रादक्षिण्यं भुवस्तथा ।<br>
काश्यादितीर्थयात्राः स्युः सार्द्धकोटित्रयान्विताः ।<br>
तुलां नार्हन्ति देवेशि नात्र कार्या विचारणा ॥<br>
एकोच्चारेण गिरिजे किं पुनर्ब्रह्म केवलम् ।<br>
षोडशार्णा महाविद्या न प्रकाश्या कदाचन ॥<br>
गोपनीया त्वया भद्रे स्वयोनिरिव पार्वति ॥ ६६ ॥</p>
<p>बीजावलीषोडशी &ndash;</p>
<p>रुद्रयामले&ndash;</p>
<p>श्रीबीजमाये संलिख्य तथैव च कुमारिकाम् ।<br>
श्रीबीजमाये कामञ्च वाङ्माया कमलान्तथा ।<br>
परां कामञ्च वाग्बीजं मायां श्रीबीजमेव च ।<br>
बीजावली षोडशीयं सर्वतन्त्रेषु गोपिता ।<br>
राज्यं देयं शिरो देयं न देया बीजषोडशी ॥ ६७ ॥</p>
<p>ब्रह्मयामले&ndash;</p>
<p>आदौ लक्ष्मीं पराञ्चैव तथैव च कुमारिकाम् ।<br>
श्रीबीजञ्च पराबीजं कामं वाग्भवमेव च ।<br>
पराश्रीबालिकाश्चैव लिखेद्व्युत्क्रमयोगतः ।<br>
अन्ते दद्यात्परां श्रीञ्च सम्पूर्णा कथिता त्वयि ।<br>
बालाप्रधाना विद्या च सर्वशास्त्रे च गोपिता ॥ ६८ ॥</p>
<p>तन्त्रान्तरे मन्त्रान्तरमाह&ndash;</p>
<p>आद्या कुण्डलिनी शक्तिः शक्तिराद्या ततः पराः ।<br>
निवेशयेत्तयोर्मध्ये देवि गोविन्दवल्लभाम् ।<br>
ततस्तु मन्मथं बीजं बालाद्यं तदनन्तरम् ।<br>
हृल्लेखारमयोर्वक्त्रे वेदक्त्रं विनिक्षिपेत् ।<br>
ततो लोपां न्यसेद्देवि त्रिकूटामथवा पराम् ।<br>
आद्यानि पञ्चबीजानि पश्चाद्विन्यस्य सुन्दरि ।<br>
षोडशीयं सुगोप्या हि स्नेहाद्देवि प्रकाशिता ॥ ६९ ॥<br>
अस्या माहात्म्यमतुलं जिह्वाकोटिशतैरपि ।<br>
वक्तुं न शक्यते देवि किं पुनः पञ्चभिर्मुखैः ॥ ७० ॥<br>
अपि प्रियतमं देयं सुतदारधनादिकम् ।<br>
राज्यं देयं शिरो देयं न देया षोडशाक्षरी ॥ ७१ ॥</p>
<p>प्रकारान्तरेण षोडशीमाह सिद्धयामले&ndash;</p>
<p>कामो माया रमा बाला त्रिकूटा स्त्री भगाङ्कुशौ ।<br>
काली कामकला कूर्चं सर्वादौ प्रणवः प्रिये ।<br>
श्रीमहाषोडशीयञ्च या ख्याता भुवनत्रये ।<br>
ज्ञानेन मृत्युहा विद्या सर्वाम्नायैर्नमस्कृता ।<br>
सप्तलक्षमहाविद्यान्तन्त्रादौ कथिताः प्रिये ।<br>
सारात्सारतराभूता या या विद्याः सुगोपिताः ।<br>
बहुना किमिहोक्तेन तासां सारा तु षोडशी ।<br>
प्रकाशिता महादेवि या पृष्टा ते पुनः पुनः ॥ ७२ ॥</p>
<p>रुद्रयामले&ndash;</p>
<p>लोपामुद्रावाग्भवं तु पृथ्वान्ते शिवयोजनात् ।<br>
सकारं कामराजादौ लोपा तु षोडशाक्षरी ।<br>
अनया सदृशी विद्या न विद्यार्णवगोचरे ॥ ७३ ॥</p>
<p>तत्रैव&ndash;</p>
<p>विद्याराज्ञी वाग्भवे तु कान्तेऽनन्तनियोजनात् ।<br>
षोडशार्णा महाविद्या चिद्ब्रह्मैक्यमयी शुभा ॥<br>
लोपावाग्भवशक्रान्ते शिवबीजं नियोजयेत् ।<br>
तथैव शक्तिबीजे तु लोपा सप्तदशाक्षरी ॥ ७४ ॥<br>
लोपायाः शक्तिकूटान्ते हंसबीजयुता यदि ।<br>
तदा सप्तदशी विद्या साक्षाज्ज्ञानस्वरूपिणी ॥<br>
अस्याः स्मरणमात्रेण शिवो भवति नान्यथा<br>
अणिमाद्यष्टसिद्धीशः साक्षाद्भूमिपुरन्दरः ॥ ७५ ॥</p>
<p>तत्रैवाष्टादशाक्षरी यथा लोपामुद्रामधिकृत्य&ndash;</p>
<p>अधरं विन्दुना युक्तं वाग्भवाद्ये नियोजयेत् ।<br>
मादनं कामराजाद्ये तार्तीयाद्ये महेश्वरि ।<br>
भृगुः सर्गान्वितो देवि मनुना च समन्वितः ।<br>
अष्टादशाक्षरी ह्येषा श्रीविद्या भुवि दुर्लभा ।<br>
श्रीगुरोः कृपया देवि नित्यसिद्धिप्रदायिनि ॥ ७६ ॥<br>
नवलक्षं जपित्वा तु लोपामुद्रां महेश्वरीम् ।<br>
अष्टादशाक्षरी विद्या पश्चाद्राध्या वरानने ।<br>
अन्यथा शापमाप्नोति कुलं तस्य विनश्यति ॥ ७७ ॥<br>
सर्वकल्याणदा विद्या सर्वविघ्नविनाशिनी ।<br>
सर्वसौभाग्यदा ।<br>
देवि सर्वमङ्गलकारिणी ॥<br>
अनया सदृशी विद्या त्रैलोक्य चातिदुर्लभा ॥ ७८ ॥</p>
<p>तत्रैव&ndash;</p>
<p>कामराजाख्यविद्याया वाग्भवादौ तु वाग्भवम्&ndash;</p>
<p>भुवनेशीं कामराजे श्रीबीजं शक्तिपूर्वतः ॥ एषाप्यष्टादशी<br>
प्रोक्ता सर्वसिद्धि प्रदायिका ।<br>
भोगमोक्षप्रदा साक्षात् पुरुषार्थप्रदायिका ॥ ७९ ॥<br>
अनया सदृशी विद्या त्रैलोक्य चातिदुर्लभा ।<br>
नास्ति नास्ति पुनर्नास्ति सत्यं सत्यं वदामि ते ॥ ८० ॥</p>
<p>मन्त्रान्तरम्&ndash;</p>
<p>प्रणवं पूर्वमुद्धृत्य ततो वै कुलसुन्दरीम् ।<br>
कामाक्षरं शक्तिवर्णं पुरन्दरहरौ ततः ।<br>
भुअनेशीं समुद्धृत्य विलोमां बालिकां ततः ।<br>
प्रणवं सविसर्गन्तु ततो वै कुलसुन्दरीम् ॥ लोपावाग्भवमुद्धृत्य<br>
विलोमं बालिकां ततः ।<br>
प्रणवं सविसर्गन्तु ततो वै कुलसुन्दरीम् ।<br>
शक्तिकूटमध्यभागे हकारं योजयेच्छिवे ।<br>
विलोमां बालिकां तत्र ब्रह्मार्णः सविसर्गकः ॥<br>
इति श्रीपरमा विद्या केवला मोक्षदायिनी ।<br>
अस्या लक्षजपेनैव किं न सिध्यति भूतले ।<br>
अस्याः स्मरणमात्रेण शिवो भवति नान्यथा ।<br>
कुलसुन्दरी बाला ।<br>
ब्रह्मार्णः प्रणवः ॥ ८१ ॥</p>
<p>योगिनीजालन्धरे कामराजविद्यामधिकृत्य&ndash;</p>
<p>वाङ्मारशक्तिबीजाद्यत्रिकूटाक्रमयोगतः ।<br>
त्रिपुरामालिनी नाम्ना भवेदष्टादशाक्षरी ।<br>
वर्णसङ्ख्यार्द्धलक्षेण पुरश्चरणमिष्यते ॥ ८२ ॥</p>
<p>श्रीक्रमे&ndash;</p>
<p>तां विद्यां शृणु देवेशि काममिन्द्रसमन्वितम् ।<br>
नादविन्दुकलाभेदत्तुरीयस्वरसंयुतम् ॥<br>
महाश्रीसुन्दरी विद्या महात्रिपुरसुन्दरी ॥ ८३ ॥<br>
ककारे सर्वमुत्पन्नं कामकैवल्यदायकम् ।<br>
लकारे सकलैश्वर्यमीकारे सर्वसिद्धिदम् ॥<br>
एवं बीजत्रयं भद्रे विद्यानां सारसङ्ग्रहम् ॥ ८४ ॥ वाग्भवं<br>
कामराजञ्च शक्तित्वे न नियोजयेत् ।<br>
एकाक्षरेण कथिता ब्रह्मविद्यैव केवला ॥ ८५ ॥</p>
<p>कामराजलोपामुद्रयोर्विशेषमाह कुलोड्डीशे&ndash;</p>
<p>श्रीपरावाग्भवाख्यैश्च ईश्वरीतारमन्मथैः ।<br>
आद्यभूतैर्भिद्यमाना सुन्दरी षड्विधा भवेत् ॥ ८६ ॥<br>
तथा अनयोराद्ये कामो माया श्रीबीजं, मायाश्रीकामबीजं<br>
तथा त्रिविधा चाष्टादशाक्षरी ।</p>
<p>तथा च कुलोड्डीशे&ndash;</p>
<p>काममायारमापूर्वो माया लक्ष्मीः स्मरस्तथा ।<br>
रमा माया तथा कामो वसुचन्द्राक्षरी त्रिधा ॥<br>
स्मरं योनिं लक्ष्मीं त्रितयमिदमाद्ये तव मनो रिति<br>
भगवदाचार्येण प्रतिपादितम् ॥ ८७ ॥</p>
<p>शक्तिकामराजन्तु श्रीक्रमे&ndash;</p>
<p>मायाबीजं ततो झिण्टी कामं शक्रं वियत् क्रमात् ।<br>
जातवेदो नृगाङ्केन लाञ्छितं परमेश्वरी ।<br>
एतद्वाग्भवकूटञ्च पूर्वकं कामराजकम् ॥<br>
तत्रैव शक्तिबीजञ्च सुन्दर्येषा प्रकीर्तिता ।<br>
अत्रापि पूर्ववद्बीजसंयोगः ।<br>
माया ईकारः ।<br>
झिण्टी एकारः ॥ ८८ ॥</p>
<p>पुनः शक्तिमाह&ndash;</p>
<p>एतद्भगं ततो माया ब्रह्मा शक्रो हरोऽग्निना ।<br>
वामनेत्रेण संयुक्तो नादविन्दुविभूषितः ।<br>
एतद्वाग्भवमुद्दिष्टं पूर्ववत् कामशक्तिकम् ।<br>
भग एकारः ।<br>
अत्रापि पूर्ववद्बीजसंयोगः ॥ ८९ ॥</p>
<p>अत्र विशेषः&ndash;</p>
<p>ब्रह्मबीजं यदा दद्यात्रिकूटेषु वरानने ।<br>
प्रथमा सुन्दरी देवि द्वितीया ब्रह्मसुन्दरी ॥<br>
शक्तिकूटे महेशानि अनन्तसुन्दरी मता ।<br>
एषा तु षोडशी विद्या मतभेदेन दर्शिता ॥ ९० ॥</p>
<p>मन्त्रान्तरम्&ndash;</p>
<p>त्रिकूटान्ते हंसबीजं विन्दुसर्गाविभूषितम् ।<br>
एषा श्रीप्राणसंयुक्ता दारिद्र्यदुःखमोचनी ॥ ९१ ॥</p>
<p>शक्तिलोपामुद्रा तु&ndash;</p>
<p>शक्तिर्महेशः कामश्च-इन्द्रबीजं ततः परम् ।<br>
महामाया ततः पश्चात्तव स्नेहाद्वदाम्यहम् ॥<br>
पूर्ववत् कामशक्ताख्यो वर्णौ निष्कीलितात्मकौ ।<br>
इति शाक्ता महाविद्या पश्चिमाम्नाययोजिता ॥<br>
शक्तिः सकारः, पूर्ववत् कामराजविद्यावत् ।<br>
अत्रापि पूर्ववद्बीज संयोगः ॥ ९२ ॥</p>
<p>मन्त्रान्तरम्&ndash;</p>
<p>शिवबीजं शक्तिसोमं मादनञ्च पुरन्दरम् ।<br>
व्योम वह्निसमायुक्तं तुरीयस्वरविन्दुकम् ॥<br>
पूर्ववत् कामराजन्तु शक्तिबीजं समुद्धरेत् ।<br>
एषा विद्या महेशानि वर्णितु नैव शक्यते ॥<br>
शक्ति सकारः, सोमः सकारः ।<br>
पूर्ववत् कामराजविद्यावत् ।<br>
अत्रापि पूर्ववद्बीजसंयोगः ॥ ९३ ॥<br>
शिवशक्तिर्भुवनेशी वाग्भवं बीजमुत्तमम् ।<br>
कामं व्योम च देवेशि महामाया ततः परम् ।<br>
सोमं व्योम महामाया नवार्णा परकीर्तिता ।<br>
रुद्रशक्तिरियं देवि पूर्वाम्नाये हि नायिका ॥ ९४ ॥</p>
<p>मन्त्रान्तरम्&ndash;</p>
<p>मादनं गोत्रभित् सास्तो रेफवामाक्षिचन्द्रवान् ।<br>
नादविन्दुसमायुक्तः कथितः परमेश्वरि ॥ ९५ ॥<br>
ब्रह्मा च गगनं शक्रो नकुलीशोऽनलस्तथा ।<br>
मायाविन्दुसनादेन कामराजं समुद्धरेत् ॥<br>
शक्तिर्मादनशक्रश्च हरो वह्निश्च मायया ।<br>
नादविन्दुसमाक्रान्तः कथितः कामदो मनुः ॥<br>
एषा विद्या महेशानि कथितैकादशाक्षरी ॥ ९६ ॥</p>
<p>मन्त्रान्तरम्&ndash;</p>
<p>मादनं पञ्चवक्त्रञ्च लोहिता रुद्रयोगिनी ।<br>
पुरन्दरो महामाया वाग्भवं बीजमुत्तमम् ॥<br>
पूर्ववत् कामशक्त्याख्यमुद्धरेद्देवि सुन्दरीम् ।<br>
लोहिता क्षकारः, रुद्रयोगिनी मकारः ॥<br>
पूर्ववत् कामराज विद्यावत् ॥ ९७ ॥<br>
भृग्वीशं गगनं हान्तं कालमिन्द्रं महेश्वरम् ।<br>
वामाक्षिवह्निविन्द्वाढ्यं वाग्भवं परमेश्वरि ॥ कामराजं<br>
शक्तिकूटं पूर्ववत्तु समुद्धरेत् ।<br>
भृग्वीशः सकारः, हान्तः क्षकारः, कालो मकारः ॥<br>
पूर्ववत् कामराजविद्मावत् ।<br>
सर्वत्र एवं क्रमः ॥ ९८ ॥</p>
<p>मन्त्रान्तरम्&ndash;</p>
<p>विष्णुरीशस्ततो हान्तः कालेशः पृथिवी ततः ।<br>
भुवनेशी ततः पश्चाद्वाग्भवं कथितं त्वयि ॥<br>
कामराजं शक्तिकूटं पूर्ववत् कथितं प्रिये ।<br>
विष्णुरीशः अकारयुक्तहकारः कालेशो मकारः ॥ ९९ ॥</p>
<p>सुभगोदयां विद्यामाह श्रीक्रमे&ndash;</p>
<p>शक्तिः स्वयम्भूः शम्भुश्च शक्रश्च भुवनेश्वरी ।<br>
शिवो मादनरुद्रेन्द्रमहामायास्ततः परम् ।<br>
कामः शिवस्ततो ब्रह्मा इन्द्रश्च भुवनेश्वरी ॥<br>
एषा तु परमेशानि सुन्दरी सुभगोदया ।<br>
त्रिकूटान्ते हंसबीजं तदा सप्तदशी भवेत् ॥ १०० ॥<br>
वाग्बीजं विजया माया ब्रह्मा शक्रश्च पार्वती ।<br>
मान्मथं शैवशक्ति च मादनं हर इन्द्रकः ॥<br>
माहामाया ततः पश्चात्शक्तिर्मनुः ससर्गकः ।<br>
चन्द्रः प्रजापतिः शक्रो महामाया ततः परा ॥<br>
अष्टादशाक्षरी विद्या महात्रिपुरसुन्दरी ।<br>
सर्वान्ते हंससंयुक्ता विशाक्षरी भवेत्तदा ॥ १ ॥</p>
<p>श्रीदेव्युवाच&ndash;</p>
<p>भाषा सृष्टिः स्थितिहृती निराख्या पञ्चसुन्दरीः ।<br>
कथयस्व प्रभो देव यदि ते रोचते मतिः ॥ २ ॥</p>
<p>ईश्वर उवाच&ndash;</p>
<p>शिवो मादन इन्द्रश्च शक्तिश्च भुवनेश्वरी ।<br>
ब्रह्मा शिवेन्द्रौ शक्तिश्च महामाया ततः परा ॥<br>
मादनेन्दौ शक्तिशिवो महामाया तदन्तके ।<br>
शक्तिः सकारः ।<br>
एषा भाषा ॥ ३ ॥<br>
शिवश्चन्द्रस्तथा कामः शक्रश्च भुवनेश्वरी ।<br>
शिवेन्द्रौ कामरुद्रौ च चन्द्रश्च परमेश्वरी ॥<br>
शक्तिः कामश्च शक्रश्च महामाया ततः परा ।<br>
इयं सृष्टिः ॥ ४ ॥<br>
शिवेन्द्रौ कामशक्ती च महामाया ततः परम् ।<br>
कामश्चन्द्रौ महेशश्च इन्द्रः शक्तिश्च पार्वती ॥<br>
ब्रह्मा महेश्वरः शक्तिः शक्रश्च भुवनेश्वरी ।<br>
स्थितिरेषा ॥ ५ ॥<br>
शिवेन्द्रौ कामशक्ती च तत्परा परमेश्वरी ।<br>
शिवशक्ती मादनेन्द्रौ शिवो वह्नीन्दुमायया ॥<br>
शिवः शक्तिश्च क-ल-हा वह्निमायेन्दुभूषिताः ।<br>
एषा संहृतिः ॥ ६ ॥<br>
शक्रो ब्रह्मा चन्द्रबीजं महामाया ततः परम् ।<br>
वाग्भवं कथितञ्चैव कामराजं ततः शृणु ॥<br>
शक्तिः शिवो मादनेन्द्रौ तत्परा परमेश्वरी ।<br>
शिवः शक्तिश्च सोमश्च शून्यो ब्रह्मा महेश्वरी ॥<br>
एषा निराख्या ।<br>
शून्यो हकारः ॥ ७ ॥</p>
<p>देव्युवाच&ndash;</p>
<p>स्वप्नावतीं मधुमतीं कथयस्व मयि प्रभो ।<br>
इदानीं श्रोतुमिच्छामि यदि तेऽस्ति कृपा मयि ॥ ८ ॥</p>
<p>ईश्वर उवाच&ndash;</p>
<p>शिवो मादनशक्रौ च शक्तिस्तु भुवनेश्वरी ।<br>
महेशो ब्रह्मा हंसश्च इन्द्रोऽपि भुवनेश्वरी ॥<br>
महेशः शक्तिः कामश्च पुरन्दरो वियत्तथा ।<br>
अग्निमायाकलायुक्तं नादविन्दुविभूषितम् ॥<br>
हंसो हकारः ।<br>
मायाकला ईकारः ।<br>
एषा स्वप्नावती ख्याता कला पञ्चदशो च या ।<br>
एषा स्वप्नावती ॥ ९ ॥</p>
<p>ब्रह्मा महेश इन्द्रश्च शक्तिश्च भुवनेश्वरी ।<br>
ब्रह्मा वियन्मरुच्छक्रस्तत्परा परमेश्वरी ॥<br>
मादनं सोमचन्द्रौ च शक्रश्च परमेश्वरी ।<br>
मरुत् यकारः ।<br>
एषा मधुमती ख्याता सर्वतन्त्रेषु गोपिता ।<br>
एषा मधुमती ॥ १० ॥</p>
<p>श्रीक्रमे&ndash;</p>
<p>कामकेश्वरीविद्यैव त्रिकूटक्रमपाठिता ।<br>
सौभाग्यायास्त्रिकूटेन पञ्चम्याः पञ्चकूटम् ॥<br>
त्रिपुरा या महाविद्या कूटैकादशनिर्मिता ।<br>
सारात्सारतरा विद्या कथितैकादशाक्षरी ॥ ११ ॥</p>
<p>अथ पञ्चमी &ndash;</p>
<p>कामं विष्णुयुतं देवि शक्तिर्मायेन्द्र एव च ।<br>
महामाया ततः पश्चाद्वाग्भवं बीजमुद्धरेत् ॥<br>
विष्णुयुतमकारयुतमित्यर्थः ।<br>
शक्तिरेकारः, माया ईकारः ॥ १२ ॥</p>
<p>वियच्चन्द्रस्तथा पश्चात्कलौ नकुलि-वह्नि च ।<br>
मायास्वरेण संयुक्तं नादविन्दुकलान्वितम् ॥ प्रथमं<br>
कामराजस्य कूटं परमदुर्लभम् ॥ १३ ॥</p>
<p>वियद्विष्णुयुतं कामो हंसः&ndash;</p>
<p>सक्रस्ततः परम् ।<br>
महामाया ततः पश्चात् स्वप्नावतीति कथ्यते ।<br>
एतद्द्वितीयकामराजकूटम् ।<br>
हंसो हकारः ॥ १४ ॥<br>
मादनं शिवबीजञ्च वायुबीजं ततः परम् ।<br>
इन्द्रबीजं ततः पश्चान्महामायां समुद्धरेत् ॥<br>
इति तृतीयकूटम् ।<br>
इयं मधुमती ॥ १५ ॥</p>
<p>शिवबीजं ततः कामम् इन्द्रं देवीं नियोजयेत् ।<br>
महामायां ततः पश्चात्शक्तिकूटं समुद्धरेत् ॥<br>
देवी सकारः ॥ १६ ॥</p>
<p>कुलोड्डीशे&ndash;</p>
<p>वाग्भवं प्रथमं कूटं शक्तिकूटञ्च पञ्चमम् ।<br>
मध्यकूटत्रयं देवि कामराजं मनोहरम् ॥<br>
कथिता पञ्चमी विद्या त्रैलोक्यसुभगोदया ॥ १७ ॥</p>
<p>ईश्वर उवाच&ndash;</p>
<p>शृणु देवि महाभागे शक्तिकूटं सुदुर्लभम् ।<br>
वाग्भवं प्रथमं कूटं कामराजं त्रिकूटकम् ॥<br>
शक्तिकूटं प्रवक्ष्यामि तव स्नेहाद्विशेषतः ।<br>
जीवप्राणौ महेशानि मादनं तदनन्तरम् ॥<br>
इन्द्रबीजं ततः पश्चाद्भुवनेशी तु पञ्चमम् ।<br>
इति वा शक्तिकूटम् ।<br>
जीवः सकारः, प्राणो हकारः ॥ १८ ॥</p>
<p>अथवा देवदेवेशि सौभाग्यायाश्च वाग्भवम् ।<br>
कूटत्रयं कामराजं शक्तिबीजञ्च पूर्ववत् ॥<br>
वामनेत्रादिकूटं वा भगादिकूटमेव वा ।<br>
अरिहा सिद्धिदा विद्या सर्वदोषविवर्जिता ॥<br>
भग एकारः ।<br>
एतेनाष्टधा पञ्चमी वाग्भवशक्तिकूटभेदेन ॥ १९ ॥</p>
<p>यामले&ndash;</p>
<p>द्विविधा पञ्चमी विद्या पञ्चपञ्चाक्षरी परा ।<br>
मध्ये षडक्षरी चैव शक्तिश्च चतुरक्षरी ॥<br>
षडिति कामराजविद्यामध्यकूटमित्यर्थः ।<br>
शक्तिकूटमिति कामराजस्य शक्तिकूटमित्यर्थः ॥<br>
एषा चतुर्द्धा वाग्भवकुटभेदात् ॥ २० ॥<br>
एतयोरष्टधा-चतुर्द्धा-व्यवस्थितयोः ।<br>
कामराजस्य तृतीयकूटन्तु तत्रैव ॥<br>
कामराजं महेशानि शिवबीजं ततः परम् ।<br>
तदधो हंसबीजन्तु इन्द्रबीजं विचिन्तयेत् ॥<br>
महामाया ततः पश्चात्कूटं परमदुर्लभम् ।<br>
एषापि पूर्ववदष्टधा अन्या चतुर्द्धा ॥ २१ ॥</p>
<p>तथा च तत्त्वबोधे&ndash;</p>
<p>कामाकाशपराशक्रःअसंस्थानकृतरूपिणी ।<br>
परा सकारः ।<br>
संस्थानकृतरूपिणी महामाया ॥ २२ ॥</p>
<p>तथा च तन्त्रे&ndash;</p>
<p>कामबीजं महेशानि शम्भुबीजं ततः परम् ।<br>
तदधश्चन्द्रबीजन्तु पृथ्वीबीजं ततो लिखेत् ।<br>
तदन्ते च महामाया कूटं परमदुर्लभम् ।<br>
एषा पूर्ववदष्टधा, अन्या चतुर्द्धा, तेन षट्त्रिंशद्रूपिणी<br>
पञ्चमी ॥ २३ ॥</p>
<p>श्री क्रमे&ndash;</p>
<p>एतासाञ्चैव विद्यानां प्राणं शृणु वरानने ।<br>
रमां मायां हंसबीजं वाग्भवाद्ये नियोजयेत् ॥<br>
शक्त्यन्ते महादेवि हंसं मायां रमान्तथा एभिर्युक्तेन देवेशि<br>
विद्याजपनमाचरेत् ॥<br>
जपश्च सप्तवारमेव दीपन्यां तथा दर्शनात् ।<br>
एतासामिति पूर्वोक्तश्रीक्रमोक्तविद्यानाम् ॥ २४ ॥</p>
<p>पञ्चम्यान्तु विशेषो यथा&ndash;</p>
<p>रमां मायां हंसबीजं वाग्भवाद्ये नियोजयेत् ।<br>
शक्त्यन्ते तु महेशानि हंसं मायां रमान्तथा ॥<br>
कामराजत्रये देवि ककारं शक्रसंयुतम् ।<br>
मायाविन्द्वीश्वरयुतं सूर्यकोटिसमप्रभम् ॥ २५ ॥<br>
प्रथमं कामकूटस्य चाद्ये नियोजयेदिदम् ।<br>
वान्तं वह्निसमायुक्तं वामनेत्रविभूषितम् ॥<br>
नादविन्दु-समायुक्तं श्रियो बीजमुदाहृतम् ।<br>
द्वितीयं कामराजन्तु जपेदुक्त्वा च सुन्दरि ॥<br>
गगनं वह्निसंयुक्तं वामनेत्रविभूषितम् ।<br>
नादविन्दुसमायुक्तं मायाबीजं प्रकीर्तितम् ।<br>
मधुमतीं जपेच्चापि सर्वकाम-फलप्रदाम् ॥ २५क ॥</p>
<p>अथ दीपनी&ndash;</p>
<p>तारं लक्ष्मीञ्च वाग्बीजं मन्मथं भुवनेश्वरीम् ।<br>
एतज्जप्त्वा ततः पश्चाद्वाग्भवाख्यं समुच्चरेत् ॥ २६ ॥<br>
प्रणवं भुवनेशानीं रमां कामञ्च वाग्भवम् ।<br>
कामराजं ततो जप्त्वात्रैलोक्यक्षोभकारकः ॥ २७ ॥<br>
ओङ्कारञ्चैव वाग्बीजं रमां मन्मथमायया ।<br>
स्वप्नावतीं महादेवि जपेत्तत्र समाहितः ॥ २८ ॥<br>
प्रणवं चाधरं कामं रमाञ्च भुवनेश्वरीम् ।<br>
मधुमतीं ततो जप्त्वा मायां श्रीं कूर्चबीजकम् ॥ २९ ॥<br>
प्रणवाद्यञ्च देवेशि हंसबीजपुटीकृतम् ।<br>
एतद्बीजं समुच्चार्य शक्तिकूटं ततो जपेत् ॥<br>
एषा तु दीपनी विद्या अजपा प्राणरूपिणी ॥ ३० ॥</p>
<p>जपनियमस्तु&ndash;</p>
<p>जपेदादौ जपेत् पश्चात् सप्तवारमनुक्रमात् ।<br>
कामराजादिविद्यानां दीपनीञ्चैव कारयेत् ।<br>
वाग्भवे कामराजे तु शक्तिकूटे सुरेश्वरि ।<br>
अत्र पञ्चमीवद्भोध्या वाग्भवशक्तिकूटयोर्दीपनी ॥ ३१ ॥</p>
<p>कामकूटे पुनः&ndash;</p>
<p>प्रणवं भुवनेशानीं रमां कामञ्च वाग्भवम् ।<br>
दीपनीमिति ।<br>
सर्वत्र कूटे स्वरसम्बन्धः ॥ ३२ ॥</p>
<p>तथा च सौभाग्यादिविद्यामधिकृत्य योगिनीहृदये-<br>
स्वरव्यञ्जनभेदेन सप्तत्रिंशत्प्रभेदिनी ।<br>
सप्तत्रिंशत्प्रभेदेन षट्त्रिंशत्तत्त्वरूपिणी ।<br>
तत्त्वातीतस्वभावा च विद्येषा भाव्यते सदा ।<br>
श्रीकण्ठदशकं तद्वदव्यक्तस्य हि वाचकम् ।<br>
प्राणभूतस्थितो देवि तत्तदेकादशः परः ॥ ३३ ॥</p>
<p>अथ श्रीयन्त्रम्&ndash;</p>
<p>यथा-विन्दुमत्रास्रमष्टकोणम् एतत्त्रितयं संहारचक्रम् ॥ द्वि-<br>
दशारं चतुर्दशारम् ।<br>
स्थितिचक्रमेतत्त्रयम् ॥<br>
अष्टपद्मं षोडशदलं वृत्तत्रयं भूषदनत्रयम्<br>
चतुर्द्वारसयुक्तमेतत्सृष्टात्मकम् ॥ ३४ ॥ (चित्र ३२)</p>
<p>तदुक्तं यामले&ndash;</p>
<p>विन्दुत्रिकोण-वसुकोण-दशारयुग्म-मन्वस्र नागदल-<br>
सङ्गतषोडशारम् ।<br>
वृत्तत्रयञ्च धरणीसदनत्रयञ्च श्रीचक्रराजमुदितं<br>
परदेवतायाः ।<br>
चक्रराजं सिन्दूरकुङ्कुमादिना लिखितम् ।<br>
सुवर्णरजतपञ्चरत्नस्फटिकताम्राद्युत्कीर्णं वा कुर्यात् ॥ ३४ ॥</p>
<p>श्रीक्रमे&ndash;</p>
<p>अकृत्वा सुसमां रेखां नालिख्यसुसमं मुखम् ।<br>
योऽत्र यन्त्रे प्रवर्तेत तस्य सर्वं हराम्यहम् ॥ ३५ ॥<br>
यस्या यत्र स्थितिर्द्देवि तत्र तां नार्चयेद्यदि ।<br>
तन्मांसरुधिरेणैव पारणा तस्य जायते ॥ ३६ ॥<br>
पशोरालोकनं न स्यात्तथा कुरुत यत्नतः ।<br>
यदि दैवात् पशोरग्रे लिखितं विद्यतेक्वचित् ।<br>
ममाङ्गक्षतिरेवात्र क्रियते पापबुद्धिना ॥ ३७ ॥</p>
<p>तथा भूतभैरवे&ndash;</p>
<p>योऽस्मिन्यन्त्रे महेशानि केशराणि प्रकल्पयेत् ।<br>
योगिनीसहितास्तेषां हिंसां कुर्वन्ति भैरवाः ।<br>
इति वचनान्नात्र केशराणि ॥ ३८ ॥<br>
न रात्रावङ्कयेद्यन्त्रं साधकश्च कदाचन ।<br>
प्रमादादङ्किते यन्त्रे शापो भवति तत्क्षणात् ॥ ३९ ॥<br>
तत्रापराजितापुष्पे करवीरे जवासु च ।<br>
तत्र देवि वसेन्नित्यं तद्यन्त्रे पूजनं मम ॥ ४० ॥</p>
<p>तथा स्वच्छन्दभैरवे&ndash;</p>
<p>कुर्याच्च स्थण्डिले यन्त्रं हस्तमात्रं सुसुन्दरम् ।<br>
रत्नादिषु विनिर्मायमानमिच्छावशाद्भवेत् ॥<br>
एकतोलं द्वितोलं वा त्रितोलं वेदतोलकम् ।<br>
इतोऽधिकं नरः कृत्वा प्रायश्चित्ती भवेद्ध्रुवम् ॥ ४१ ॥<br>
रक्तेन रजसापूर्य श्रीचक्रं भुवि पूजयेत् ।<br>
नश्यन्ति सर्वविघ्नानि प्राप्यते च यथेप्सितम् ॥ ४२ ॥<br>
दशभागं सुवर्णस्य ताम्रस्य द्वादशन्तथा ।<br>
षड्दशं रजतस्यार्थ चैतल्लोहत्रयं भवेत् ॥<br>
चक्रेऽस्मिन् पूजयेद्यो हि स सौभाग्यमवाप्नुयात् ।<br>
अणिमाद्यष्टसिद्धीनामधिपो जायतेऽचिरात् ॥ ४३ ॥<br>
विद्रुमै रचिते यज्ञे पद्मरागेऽथवा प्रिये ।<br>
इन्द्रनीलेऽथ वैदूर्ये स्फाटिके मरकतेऽपि वा ॥<br>
धनं पुत्रं तथा दारान् यशांसिलभते ध्रुवम् ।<br>
ताम्रन्तु कान्तिदं प्रोक्तं सुवर्णं शत्रुनाशनम् ॥<br>
राजतं क्षेमदञ्चैव स्फाटिकं सर्वसिद्धिदम् ।<br>
एतद्यन्त्रमात्रे ज्ञेयम् ॥ ४४ ॥</p>
<p>अथ श्रीचक्रनाशे प्रायश्चित्तम्&ndash;</p>
<p>दग्धञ्च स्फुटितं यन्त्रं हृतं चौरेण वा प्रिये ।<br>
उपवासं प्रकूर्वीत दिनमेकमतन्द्रितः ।<br>
लक्षमात्रं जपेद्विद्यां होमतर्पणपूर्वकम् ।<br>
सद्भक्त्या च गुरुं तोष्य ब्राह्मणानपि भोजयेत् ।<br>
लक्षं जपत्वा दशांशतो होमं तद्दशांशं तर्पणञ्च<br>
कुर्यात् ।<br>
लक्षमयुतमित्येके ॥ ४५ ॥<br>
कदाचिल्लप्तचिह्नं वा स्फुटितादिविदूषणम् ।<br>
भग्नं करोति यो मर्त्त्यो मृत्युस्तस्य ध्रुवं भवेत् ॥<br>
तस्माच्च तीर्थराजे वा गङ्गादिसरितां वरे ।<br>
समुद्रे वा क्षिपेद्देवि चान्यथा दुःखमाप्नुयात् ॥<br>
इदन्तु यन्त्रमात्र विषयम् ॥ ४६ ॥</p>
<p>अथ श्रीचक्रपादोदकमाहात्म्यम्&ndash;</p>
<p>गङ्गापुष्करनर्मदाषु यमुना-गोदावरी गोमती-गङ्गाद्वार<br>
� गया-प्रयागबदरी-वाराणसी-सिन्धुषु ।<br>
रेवा-सेतु-सरस्वती प्रभृतिषु ब्रह्माण्डभाण्डोदरे तीर्थस्नान<br>
� सहस्रकोटिफलदं श्रीचक्रपादोदकम् ॥ ४७ ॥</p>
<p>अथ श्रीक्रदर्शनफलम्&ndash;</p>
<p>सम्यक् शतक्रतून् कृत्वा यत्फलं समवाप्नुयात् ।<br>
तत्फलं लभते भक्त्वा कृत्वा श्रीचक्रदर्शनम् ॥ ४८ ॥ षोडशम्बा<br>
महादानं कृत्वा यल्लभते फलम् ।<br>
तफलं समवाप्नोति कृत्वा श्रीचक्रदर्शनम् ॥ ४९ ॥<br>
सार्द्धत्रिकोटितीर्थषु स्नात्वा यल्लभते फलम् ।<br>
तत्फलं लभते भक्त्या कृत्वा श्रीचक्रदर्शनम् ॥ ५० ॥</p>
<p>अथ सङ्क्षेपश्रीविद्यापद्धतिः&ndash;</p>
<p>प्रातःकृत्यादि प्राणायामान्तं कर्म विधाय ऋष्यादिन्यासं<br>
कुर्यात् ।</p>
<p>यथा&ndash;</p>
<p>अस्य त्रिपुरसुन्दरीमन्त्रस्य दक्षिणामूर्तिर्-ऋषिः पङ्क्तिच्छन्दः<br>
त्रिपुरसुन्दरी देवता वाग्भवं बीजं कामराजं कीलकं<br>
तार्तीयं शक्तिः पुरुषार्थचतुष्टयसिद्ध्यर्थे विनियोगः ।</p>
<p>तथा च ज्ञानार्णवे&ndash;</p>
<p>बीजञ्च वाग्भवं शक्तिस्तार्तीयं कीलकं ततः ।<br>
कामराजं मेशानि वीजन्यासस्ततः परम् ॥</p>
<p>तद्यथा&ndash;</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि त्रिपुरसुन्दर्यै देवतायै नमः ।<br>
गुह्ये वाग्भवाय बीजाय नमः ।<br>
पादयोस्तार्तीयाय शक्तये नमः ।<br>
सर्वाङ्गे कामराजाय कीलकाय नमः ।</p>
<p>तथा समयाङ्के&ndash;</p>
<p>त्रिपुरसुन्दरीमन्त्रस्य दक्षिणामूर्तये तथा ।<br>
ऋषये नमः शिरसि पङ्क्तये छन्दसे नमः ॥<br>
मुखे त्रिपुरसुन्दर्यै देवायै नमो हृदि ॥ ५१ ॥</p>
<p>वाग्भवादिस्वरूपं दक्षिणमूर्तौ&ndash;</p>
<p>निःसरन्ति महामन्त्रा महाग्नेश्च स्फुलिङ्गवत् ।<br>
तथैव मातृकावर्णा निःसृता वाग्भवात्प्रिये ।<br>
अत एव तदेवास्या वाग्भवं बीजमुच्यते ॥ ५२ ॥<br>
योषिं पुरुषरूपेण स्फुरन्ती विश्वमातृका ।<br>
महामोहेन देवेशि कीलयन्ति जगत्त्रयम् ।<br>
अतस्तत्कीलकं देवि तेन सौभाग्यगर्विता पालयन्ती जगत्सर्वं<br>
तेनेयं शक्तिरुच्यते ॥ ५३ ॥</p>
<p>अथ वशिन्यादिन्यासः यथा&ndash;</p>
<p>अम् आम् इम् ईम् उम् ऊम् ऋं ॠम् ऌं ॡम् एम् ऐं ॐ औम् अम् अः<br>
रवलुं वशिनी-वाग्देवतायै नमः ब्रह्मरन्ध्रे ।<br>
कं खं गं घं ङं कलह्रीं कामेश्वरीवाग्देवतायै नमो<br>
ललाटे ।<br>
चं छं जं झं ञं नवलीं मोदिनी वाग्देवतायै नमो<br>
भ्रूमध्ये ।<br>
टं ठं डं ढं णं यलूं विमलावाग्देवतायै नमः<br>
कण्ठे ।<br>
तं थं दं धं नं जमलीम् अरुणावाग्देवतायै नमो हृदि ।<br>
पं फं बं भं मं ह स ल व यूं जयिनी वाग्देवतायै नमो<br>
नाभौ ।<br>
यं रं लं वं झं मरयूं सर्वेश्वरीवाग्देवतायै नमो<br>
मूलाधारे ।<br>
शं षं सं हं लं क्षं क्षमरीं कौलिनीवाग्देवतायै नमः<br>
सर्वाङ्गे ।</p>
<p>तथा च ज्ञानार्णवे&ndash;</p>
<p>अवर्गान्ते लिखेद्बीजं वह्निफान्तक्षमान्वितम् ।<br>
वामकर्ण-विभूषाढ्यं विन्दुनादान्तिकं प्रिये ।<br>
वशिनीं पूजयेद्वाचां देवतां देविसुव्रते ।<br>
कवर्गान्ते महेशानि कलह्रीं बीजमुत्तमम् ।<br>
कामेश्वरीं समुच्चार्य वाग्देवीं पूजयेत्ततः ।<br>
चवर्गान्ते धान्तफान्तक्षमातूर्यस्वरान्वितम् ।<br>
मोदिनीं पूजयेद्वाचां नादविन्दुविभूषिताम् ॥ ५४ ॥<br>
टवर्गान्ते वायुबीजं भूमिपूर्वं महेश्वरि ।<br>
वामकर्णेन्दुविन्द्वाढ्यं विमलां वागधीश्वरीम् ॥ तवर्गान्ते<br>
जमक्ष्मान्तं वामनेत्रविभूषितम् ।<br>
विन्दुनादान्वितं बीजं वाग्देवीमरुणां यजेत् ॥<br>
पवर्गान्ते व्योमचन्द्रक्ष्मातोयानिलसंयुतम् ।<br>
ऊकारस्वरसंयुक्तं विन्दुनादकलान्वितम् ॥<br>
जयिनीं पूजयेद्वाचां देवतां वीरवन्दिते ।<br>
यवर्गान्ते जान्तकालरेफवायुसमन्वितम् ॥<br>
वामकर्णेन्दुशोभाढ्यं सर्वेशीं परिपूजयेत् ।<br>
क्षमवह्निगतं तूर्यस्वरेण परिवेष्टितम् ॥<br>
नादविन्दुकलाक्रान्तं कौलिनीं वाचमर्चयेत् ।<br>
शवर्गान्ते महेशानि न्यसेत्सर्वार्थसिद्धये ॥<br>
शिरोललाटभ्रूमध्यकण्ठहृन्नाभिदेशके ।<br>
आधारे व्यूहके न्यासान्वर्गैरष्टभिराचरेत् ॥ ५४क ॥</p>
<p>ततः कराङ्गन्यासौ&ndash;</p>
<p>अं मध्यमाभ्यां नमः ।<br>
आम् अनामिकाभ्यां नमः ।<br>
सौः कनिष्ठाभ्यां नमः ।<br>
अः अङ्गुष्ठाभ्यां नमः ।<br>
आं तर्जनीभ्यां नमः ।<br>
सौः करतलपृष्ठाभ्यां नमः ।<br>
एवम् ऐं हृदयाय नमः ।<br>
क्लीं शिरसे स्वाहा ।<br>
सौः शिखायै वषट् ।<br>
ऐं कवचाय हुम् ।<br>
क्लीं नेत्रत्रयाय वौषट् ।<br>
सौः अस्त्राय फट् ।<br>
ततो मूलेन व्यापकं कृत्वा ध्यायेत् ॥ ५५ ॥</p>
<p>बालार्कमण्डलाभासां चतुर्बाहुं त्रिलोचनाम् ।<br>
पाशाङ्कुशशरांश्चापं धारयन्तीं शिवां श्रये ।<br>
एवं ध्यात्वा मानसैः सम्पूज्य आनन्दोऽहमिति विभाव्य<br>
शङ्खस्थापनं कुर्यात् ॥ ५६ ॥</p>
<p>यथा&ndash;</p>
<p>श्रीचक्रपुरतः स्ववामे षट्कोणमध्ये त्रिकोणं विलिख्य, तत्र<br>
त्रिपदिकां संस्थाप्य मूलेन षट्कोणं पूजयेत् ।<br>
ततः फडिति शङ्खं प्राक्षाल्य, तत्र गन्धपुष्पादिकं निक्षिप्य,<br>
मूलेन जलेनापूर्य, मण्डलादिकं पूजयेत् ।<br>
मं वह्निमण्डलाय दशकलात्मने नमः, इति त्रिपदिकायाम्, अं<br>
सूर्यमण्डलाय द्वादशकलात्मने नमः इति शङ्खे, उं<br>
सोममण्डलाय षोडशकलात्मने नमः इति जले ।</p>
<p>तथा च निबन्धे&ndash;</p>
<p>प्रणवस्य त्रिभिर्भागैर्वह्निसूर्येन्दुमण्डलान् ।<br>
ततो गङ्गे च यमुने चैव गोदावरि सरस्वति ।<br>
नर्मदे सिन्धुकावेरि जलेऽस्मिन् सन्निधिं कुरु ।<br>
इति सूर्यमण्डलात्तीर्थमावाह्य हुमित्यवगुण्ठ्य षडङ्गेन<br>
पूजयेत् ।<br>
ततो धेनुमुद्रां प्रदर्श्य मूलमष्टधा जप्त्वा तज्जलं<br>
किञ्चित्प्रोक्षणीतोये निक्षिप्य, तेनोदकेनात्मनं<br>
पूजोपकरणञ्चाभ्युक्षयेत् ।<br>
तद्दक्षिणे पाद्यादिपात्रं संस्थाप्यासनपूजामारभेत् ॥ ५७ ॥</p>
<p>यथा&ndash;</p>
<p>उपर्युपरि यन्त्रस्य ॐ आधारशक्तये नमः, एवं प्रकृतये,<br>
कूर्माय, अनन्ताय, पृथिव्यै, रसाम्बुधये, रत्नद्वीपाय,<br>
नन्दनोद्यानाय, रत्नमण्डपाय, कल्पवृक्षाय, मणिवेदिकायै,<br>
रत्नसिंहासनाय ।<br>
सर्वत्र ओङ्कारादि-नमोऽन्तेन पूजयेत् ।<br>
पीठोपरि वैन्दवे चक्रे ह्सोः सदाशिवमहाप्रेतपद्मासनाय नमः<br>
।<br>
ततो वैन्दवे ह स् रैं, ह स क् ल् रीं, ह्सौम् इति मन्त्रेण मूर्ति<br>
सङ्कल्प्य, त्रिखण्डा मुद्रां बद्धा पुनर्ध्यात्वा,<br>
प्रवहन्नासापुटेन तेजोमयं पुष्पाञ्जलावानीय, ॐ<br>
महापद्मवनान्तःस्थे कारणानन्द विग्रहे ।<br>
सर्वभूतहिते मातरेह्येहि परमेश्वरि ।<br>
इति मूर्तौ संस्थाप्य, आवाहनादि यथाशक्त्युपचारेण पूजां<br>
विधाय षडङ्गानि पूजयेत् ॥ ५८ ॥<br>
अग्नीशासुरवायव्यमध्ये दिक्षु च वाग्भवकूटमुच्चार्य<br>
हृदयाय नमः, कारराजमुच्चार्य शिरसे स्वाहा,<br>
शक्तिकूटमुच्चार्य शिखायै वषट्, पुनर्वाग्भवमुच्चार्य<br>
कवचाय हुं, कामराजमुच्चार्य नेत्रत्रया वौषट्,<br>
शक्तिकूटमुच्चार्य अस्त्राय फट् ।</p>
<p>तथा च ज्ञानार्णवे&ndash;</p>
<p>अथाङ्गावरणं कुर्यात् श्रीविद्यामन्त्रसम्भवम् ।<br>
ततो मध्यप्राक्त्र्यस्रमध्ये गुरुपङ्क्तिपूजयेत् ।</p>
<p>यथा&ndash;</p>
<p>ऐं ह्रीं श्रीं गुरुभ्यो नमः, एवम् ऐं ह्रीं श्रीं<br>
गुरुपादुकाभ्यो नमः, ऐं ह्रीं श्रीं परमगुरुभ्यो नमः, ऐं<br>
ह्रीं श्रीं परमगुरुपादुकाभ्यो नमः, ऐं ह्रीं श्रीं<br>
परापरगुरुभ्यो नमः, ऐं ह्रीं श्रीं परमेष्ठिगुरुभ्यो नमः,<br>
ऐं ह्रीं श्रीं परमेष्ठिगुरुपादुकाभ्यो नमः, ऐं ह्रीं श्रीम्<br>
आचार्येभ्यो नमः, ऐं ह्रीं श्रीम् आचार्यपादुकाभ्यो नमः ।<br>
सर्वत्र ऐं ह्रीं श्रीमिति बीजत्रयपूर्वकं पूजयेत् ।<br>
ततश्चतुरस्रस्य प्रथमरेखायाम् ऐं ह्रीं श्रीम्<br>
अणिमाद्यष्टसिद्धिश्रीपादुकां पूजयामि नमः ।<br>
एवं मध्यरेखायाम् ऐं ह्रीं श्रीं<br>
ब्रह्माण्याद्यष्टदेवीश्रीपादुकां पूजयामि नमः ।<br>
अन्तरेखायाम् ऐं ह्रीं श्रीं<br>
सर्वसङ्क्षोभिण्यादिमुद्राश्रीपादुकां पूजयामि नमः ।<br>
सर्वत्रावरणपूजायां श्रीपादुकापदप्रयोगः ।</p>
<p>तथा च ज्ञानार्णवे&ndash;</p>
<p>श्रीपदं पूर्वमुच्चार्य पादुकापदमुद्धरेत् ।<br>
पूजयामि नमः पश्चात्पूजयेदङ्गदेवताः ॥<br>
चक्राग्रे ऐं ह्रीं श्रीं त्रिपुराचक्रनायिकाश्रीपादुकां<br>
पूजयामि नमः ।<br>
अत्र त्रैलोक्यमोहनचतुरस्रचक्रे त्रिपुराचक्रनायिकाधिष्ठिते एता<br>
अणिमाद्याः प्रकटयोगिन्यः समुद्राः सायुधाः सपरिवाराः<br>
सवाहनाः पूजितास्तर्पिताः सन्तु, इत्यर्घ्यजलेन मूलदेव्यै<br>
समर्पयेत् ॥ ५९ ॥</p>
<p>त्रिपुरापदव्युत्पत्तिस्तु वाराहीये&ndash;</p>
<p>ब्रह्मविष्णुमहेशाद्यैस्त्रिदशैरर्चिता पुरा ।<br>
त्रिपुरेति तदा नाम कथितं दैवतैरपि ॥ ६० ॥<br>
तर्पणन्तु वामहस्तकृततत्त्वमुद्रया ।</p>
<p>तथा च स्वतन्त्रे&ndash;</p>
<p>अङ्गुष्ठानामिकायोगाद्वामहस्तेन पार्वति ।<br>
तर्पयेत्सुन्दरीं देवीं समुद्राञ्च सवाहनाम् ॥ ६१ ॥<br>
ततः षोडशपत्रेषु ऐं ह्रीं श्रीम् अम् आम् इम् ईम् उम् ऊम् ऋं<br>
ॠम् ऌं ॡम् एम् ऐं ॐ औम् अम् अः<br>
कामाकर्षिण्यादिषोडशनित्याकलाश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरेशीश्रीचक्रनायिकाश्रीपादुकां<br>
पूजयामि नमः ।<br>
अथ सर्वाशापरिपूरके षोडशदलचक्रे<br>
त्रिपुरेशीचक्रनायिकाधिष्ठिते एताः कामकर्षिण्याद्या<br>
गुप्तयोगिन्यः समुद्रा इत्यादि पुनर्मूलदेव्यै समर्पयेत् ।<br>
ततोऽष्टदले ऐं ह्रीं श्रीम् अनङ्गकुसुमाद्यष्टदेवीं<br>
श्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरसुन्दरीचक्रनायिकाश्रीपादुकां<br>
पूजयामि नमः ।<br>
अत्र सर्वसङ्क्षोभकरे अष्टदलचक्रे<br>
त्रिपुरसुन्दरीचक्रनायिकाधिष्ठिते एत अनङ्गकुसुमाद्या<br>
गुप्ततरयोगिन्यः समुद्रा इत्यादि मूलदेव्यै समर्पयेत् ।<br>
ततश्चतुर्दशारचक्रे ऐं ह्रीं श्रीं<br>
सर्वसङ्क्षोभिण्यादिचतुर्दशदेवी श्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरवासिनीचक्रनायिकाश्रीपादुकां<br>
पूजयामि नमः ।<br>
अत्र सर्वसौभाग्यदायके चतुर्दशारचक्रे<br>
त्रिपुरवासिनीचक्रनायिकाधिष्ठिते एताः<br>
सर्वसङ्क्षोभिण्यादिशक्तयः सम्प्रदाययोगिन्यः समुद्रा इत्यादि<br>
मूलदेव्यै समर्पयेत् ।<br>
बहिर्दशारचक्रे ऐं ह्रीं श्रीं सर्वसिद्धिप्रदादेवीश्रीपादुकां<br>
पूजयामि नमः ।<br>
चक्राग्रे ऐं ह्रीं श्रीं त्रिपुरा श्रीचक्रनायिकाश्रीपादुकां<br>
पूजयामि नमः ।<br>
अत्र सर्वार्थसाधके बहिर्दशारचक्रे त्रिपुराचक्रनायिकाधिष्ठिते<br>
एताः सर्वसिद्धिप्रदादिदेव्यःकुलकौलिनीयोगिन्या समुद्रा इत्यादि<br>
मूलदेव्यै समर्पयेत् ।<br>
अर्न्तदशारचक्रे ऐं ह्रीं श्रीं सर्वज्ञादिदेवीश्रीपादुकं<br>
पूजयामि नमः ।<br>
चक्राग्रे ऐं ह्रीं श्रीं त्रिपुरमालिनीचक्रनायिकाश्रीपादुकां<br>
पूजयामि नमः ।<br>
अत्र सर्वरक्षाकरान्तर्दशारचक्रे<br>
त्रिपुरमालिनीचक्रनायिकाधिष्ठिते एताः सर्वज्ञाद्या देव्यो<br>
निगर्वयोगिन्यः समुद्रा इत्यादि मूलदेव्यै समर्पयेत् ।<br>
अष्टारचक्रे ऐं ह्रीं श्रीं<br>
वशिन्याद्यष्टवाग्देवताश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरसिद्धाचक्रनायिकाश्रीपादुकां<br>
पूजयामि नमः ।<br>
अत्र सर्वरोगहरागहराष्टारचक्रे<br>
त्रिपुरसिद्धाचक्रनायिकाधिष्ठिते एता वशिन्याद्या रहस्ययोगिन्यः<br>
समुद्रा इत्यादि मूलदेव्यै समर्पयेत् ।<br>
तत्रान्तरालत्र्यस्रे मूलषडङ्गानि पूजयेत् ।<br>
ततोऽग्रकोणे ऐं ह्रीं श्रीं कामेश्वरीनित्याश्रीपादुकां<br>
पूजयामि नमः ।<br>
दक्षिणकोणे ऐं ह्रीं श्रीं वज्रेश्वरीनित्याश्रीपादुकां<br>
पूजयामि नमः ।<br>
वामकोणे ऐं ह्रीं श्रीं भगमालिनीनित्याश्रीपादुकां<br>
पूजयामि नमः ।<br>
चक्राग्रे ऐं ह्रीं श्रीं त्रिपुराम्बिका श्रीपादुकां पूजयामि<br>
नमः ॥ ६२ ॥<br>
अत्र सर्वसिद्धिप्रदेत्र्यस्रचक्रे<br>
वाणचापपाशाङ्कुशविभूषितान्तराले<br>
त्रिपुराम्बिकाचक्रनायिकाधिष्ठिते एताः कामेश्वर्याद्याः<br>
रहस्यातिरहस्ययोगिन्यः समुद्रा इत्यादि मूलदेव्यै समर्पयेत् ।<br>
ततो विन्दुमध्ये ऐं ह्रीं श्रीं<br>
श्रीमहात्रिपुरसुन्दरीनित्याश्रीपादुकां पूजयामि नमः ।<br>
इति त्रिवारं पूजयेत् ।<br>
वामे ऐं ह्रीं श्रीं योनिमुद्राश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरभैरवीचक्रनायिकाश्रीपादुकां<br>
पूजयामि नमः ।<br>
अत्र सर्वानन्दमये परम्ब्रह्मस्वरूपिणी वैन्दवे चक्रे<br>
त्रिपुरभैरवीचक्रनायिकाधिष्ठिते एताः सर्वचक्रेश्वरीयोगिन्यः<br>
समुद्राः सायुधाः सवाहनाः सपरिवाराः पूजितास्तर्पिताः सन्तु<br>
इति मूलदेव्यै समर्पयेत् ॥ ६२क ॥<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च वामकेश्वरतन्त्रे&ndash;</p>
<p>तत्र स्थित्वा जपेल्लक्षं सक्षाद्देवीस्वरूपधृक् ।<br>
किंशुकैर्वहवं कुर्याद्दशाशञ्च वरानने ।<br>
कुसुम्भकुसुमैर्वापि मधुरत्रयमिश्रितैः ॥ ६३ ॥</p>
<p>अथ श्रीविद्याविशेषपद्धतिः</p>
<p>यथा&ndash;</p>
<p>ब्राह्म्ये मुहूर्ते उत्थाय मुक्तस्वापो रात्रिवासः परित्यज्य, गुरुं<br>
यथोक्तरूपं ध्यात्वा, ऐं ह्रीं श्रीं हसखफ्रें हसक्षमल<br>
वरयूं सहक्षलवरयीं ह्सौः श्री<br>
अमुकानन्दनाथश्रीपादुकां पूजयामि, स्त्री चेद्गुरुः<br>
अमुशक्त्यम्बाश्रीपादुकां पूजयामीति स्मृत्वा,<br>
मानसैर्गन्धादिभिं पूजयेत् ।</p>
<p>यथा&ndash;</p>
<p>ऐं ह्रीं श्रीं लं पृथिव्यात्मकं गन्धं समर्पयामि नमः ।<br>
इति कनिष्ठाभ्याम् ।<br>
एवम् ऐं ह्रीं श्रीं हम् आकाशात्मकं पुष्पं समर्पयामि<br>
नमः ।<br>
इति अङ्गुष्ठाभ्याम् ।<br>
ऐं ह्रीं श्रीं यं याव्यात्मकं धूपं समर्पयामि नमः ।<br>
इति तर्जनीभ्याम् ।<br>
ऐं ह्रीं श्रीं रं वह्नयात्मकं दीपं समर्पयामि नमः ।<br>
इति मध्यमाभ्याम् ।<br>
ऐं ह्रीं श्रीं वम् अमृतात्मकं नैवेद्यं समर्पयामि नमः ।<br>
इति अनामिकाभ्याम् ।<br>
ऐं ह्रीं श्रीम् ऐं ताम्बूलं समर्पयामि नमः ।<br>
इत्यञ्जलिना ताम्बूलम् ।</p>
<p>यथा विशुद्धेश्वरे&ndash;</p>
<p>एवं ध्यात्वा पुनश्चैवं पञ्चभूतात्मकैर्यजेत् ।<br>
गन्धतत्त्वं पार्थिवञ्च कनिष्ठाङ्गुलियोगतः ॥<br>
शब्दमयं महापुष्पं प्रथमाङ्गुलियोगतः ।<br>
वायव्यात्मकं मधाधूपं तर्जनीभ्यां नियोजयेत् ॥ तेजोरूपं<br>
महादीपं मध्यमाद्वययोगतः ।<br>
नमस्कारेणाञ्जलिना ताम्बूले वाग्भवं स्मृतम् ॥<br>
सर्वत्र स्वस्वबीजान्ते नमस्कारेण योजयेत् ।<br>
प्रथमाङ्गुलिर्वृद्धा ।<br>
स्वस्वबीजान्ते तत्तद्भूतबीजान्ते ॥ ६४ ॥<br>
ततो योन्यञ्जलिमुद्रे प्रदर्श्य, नमस्कृत्य, स्तुतिं कुर्यात् ।<br>
अखण्डमण्डलाकारमित्यादि ।<br>
शेष सामान्यपूजापद्धत्युक्तक्रमेण कुर्यात् ॥ ६५ ॥</p>
<p>अथ श्रीविद्यायां विशेषस्नानम्&ndash;</p>
<p>वैदिकस्नानं विधाय, आचमनं कृत्वा, षडङ्गानि विधाय,<br>
क्रोमित्यङ्कुशमुद्रया सवितृमण्डलात्तीर्थमावाह्य,<br>
मूलविद्याशक्तिबीजमुचार्य, योनिमुद्रां तज्जले निक्षिप्य,<br>
धेनुयोनिमुद्रे प्रदर्श्य, मूलवाग्भवबीजेन<br>
दशवारमभिमन्त्र्य, आनन्दामृतवारिमध्यस्थां देवीं<br>
विचिन्त्य, मूलविद्यया सप्तवारमभिमन्त्र्य,<br>
तन्मुखारविन्दनिर्गतामृतधाराबुद्ध्या मूलेन<br>
सप्तवारमात्मानभिषिच्य, पुनरेकविंशतिवारं<br>
मूलविद्यामुच्चरन् तज्जले देवीपादारविन्दाधोगलदमृतधारया<br>
त्रिवारं निमज्य, उत्थाय पुनर्योनिमुद्रया सप्तवारं त्रिवारं वा<br>
शिरस्यभिषेकं विधाय, तथैवाचम्य तीरमागत्य अनुपहते<br>
वाससी परिधाय, मूलमन्त्राभिमन्त्रितशुद्धयज्ञीयभस्मना<br>
त्रिपुण्ड्रं त्रिरेखात्मकमर्द्धचन्द्ररूपं विधाय, पूर्ववत्<br>
श्रीगुरुं स्मृत्वा, तान्त्रिकाघमर्षणान्तं कर्म कृत्वा, तर्पणं<br>
कुर्यात् ॥ ६६ ॥</p>
<p>तध्यथा&ndash;</p>
<p>षडङ्गान्यपि विन्यस्य तीर्थमङ्कुशमुद्रया ।<br>
क्रों-मन्त्रेण समाकृष्य ततः सवितृमण्डलात् ॥<br>
शक्तिबीजं समुच्चार्य निक्षिपेद्योनिमुद्रया ।<br>
धेनुमुद्रां योनिमुद्रां ततस्तत्र प्रदर्शयेत् ॥ ६७ ॥<br>
मूलवाग्भवबीजेन मन्त्रयित्वाथ देवताम् ।<br>
आनन्दामृतवारीणां मध्यस्थां परिचिन्तयेत् ।<br>
मूलेन विद्यया देवि सप्तवाराभिमन्त्रणम् ।<br>
देवीमुखारविन्दाच्च निर्गतामृतधारया ।<br>
सप्तकृत्वो जपेद्विद्याम् अभिषिञ्चेत् स्वकां तनूम् ॥ ६८ ॥<br>
एकविंशतिवाराणि जपेद्विद्यामनन्तरम् ।<br>
देवीपादारविन्दाधो निमज्योत्तीय साधकः ।<br>
योनिना च तथा देवि मूर्ध्निसेकं समाचरेत् ।<br>
त्रिःसप्त वा तथा वारान्सेचयेत्साधकाग्रणीः ॥ ६९ ॥<br>
ततस्तीरं समासाद्य कर्म कुर्याद्यथेप्सितम् ।<br>
उचिते वाससी पश्चात्परिदध्यादनन्तरम् ॥ ७० ॥<br>
आचम्य प्राङ्मुखो भूत्वा मूलमन्त्राभिमन्त्रितम् ।<br>
धृत्वा भालतले भस्म पूर्ववत् श्रीगुरुं स्मरेत् ॥ ७१ ॥<br>
सूर्यमण्डलवासिन्यै देवतायै नमः परम् ।<br>
अर्घ्यमञ्जलिमादाय गायत्र्या च त्रिरुत्क्षिपेत् ॥<br>
यथाशक्ति जपेद्देवीं गायत्रीं तदनन्तरम् ॥ ७२ ॥<br>
तर्पणार्थ समाचम्य प्राणानायम्य साधकः ।<br>
वसून् रुद्रांस्तथादित्यांस्तथैवाङ्गिरसं ततः ।<br>
देवान् गाश्च ततो ब्रह्मविष्णुरुद्रान् ग्रहानपि ।<br>
लोपामुद्रामहल्याञ्चानसूयामृषितीर्थकैः ।<br>
नक्षत्रराशियोगांश्च करणानि यथाक्रमम् ।<br>
चतुर्थीवह्निजायान्तं देवतीर्थेन तर्पयेत् ॥ ७३ ॥<br>
मरीचिमत्रिं पुलहं पुलस्त्यं क्रतुमेव च ।<br>
वसिष्ठञ्च भरद्वाजं गौतमागस्त्यनामकौ ।<br>
अग्निष्वात्ता वर्हिषदः स्वपितॄंश्च पितृक्रमात् ॥<br>
त्रिधा ङेऽन्तान् हृदन्तांश्च पितृतीर्थेन तर्पयेत् ॥ ७४ ॥<br>
भैरवान्क्षेत्रपालांश्च कुमारीयोगिनीगणम् ।<br>
भूतानि सर्वसत्वानि तृप्यन्त्वतानि तर्पयेत् ।<br>
ततो देवीं तर्पयेत् ॥ ७५ ॥</p>
<p>दक्षिणामूर्तिसंहितायाम्&ndash;</p>
<p>तर्पणन्तु शुचिः कुर्याद्देवर्षिपितृपूर्वकम् ॥ ७६ ॥<br>
तस्मिन् जले त्रिकोणवृत्तं चतुरस्रं विभाव्य गणेशवटुकौ<br>
चक्रवामदक्षिणतः सन्तर्प्य, त्रिकोण वृत्तचतुरस्रान्तराले<br>
ईशानादिवायव्यान्तां वक्ष्यमाण गुरुपङ्क्तिं तर्पयेत् ।<br>
ततस्त्रिकोणमध्ये साध्यसिद्धासनमन्त्रैर्वक्ष्यमाणैः सन्तर्प्य,<br>
जले भगवतीमावाह्य, परमामृतधारया त्रिवारं<br>
पूर्वोक्तक्रमेण सन्तर्प्य त्रिकोणेषु कामेश्वर्यादिदेवीत्रयं<br>
वक्ष्यमाणसमयविद्यया सन्तर्प्य ॥<br>
चतुरस्रकोणेष्वङ्गदेवतास्तर्पयेत् ।<br>
तत आवरणदेवतानां तर्पणम् ।<br>
ततः सूर्यायार्घ्यं दत्त्वा हंसः सोऽहमित्युपस्थानं कृत्वा,<br>
सवितृमण्डले तीर्थं विसृज्य नियतवचनो यागस्थानमागच्छेदिति ॥<br>
७७ ॥</p>
<p>यागस्थानन्तु कालीकुलसद्भावे&ndash;</p>
<p>अरण्यं स्वल्पकामानां स्रिद्ध्यर्थ पूजने हितम् ।<br>
निष्कामानां मुमुक्षुणां गृहे शस्तं सदार्चनम् ।<br>
ऋषीणां मुनिमुख्यानां दीक्षितानां द्विजन्मनाम् ।<br>
गृहेऽपि यजनं शस्तं रसैर्वार्क्षेक्षु सम्भवैः ॥ ७८ ॥</p>
<p>कुलार्णवे&ndash;</p>
<p>एकान्ते निर्जने रम्ये देशे वाधाविवर्जिते ।<br>
सुखासन समासीनः प्राङ्मुखो वाप्युदङ्मुखः ॥ ७९ ॥ तत्रादौ<br>
सूर्यपूजा- तदुक्तं रुद्रयामले- आदित्यं पूजयेदादौ<br>
प्रत्यक्षं लोकसाक्षिणम् ।<br>
अन्यथा नैव सिद्धिः स्यात् कल्पकोटिशतैरपि ॥ ८० ॥</p>
<p>बृहत्स्तवराजेऽपि&ndash;</p>
<p>स्नानन्तु विधिवत् सन्ध्यां तर्पणं सूर्यपूजनम् ।<br>
कृत्वा पूजलाये चात्र पञ्चमीं पूजयाम्यहमिति ॥ ८१ ॥<br>
ततो गृहद्वारि गत्वा ॐ आत्मतत्त्वाय स्वाहा ।<br>
ॐ विद्यातत्त्वाय स्वाहा ।<br>
ॐ शिवतत्त्वाय स्वाहा ।<br>
इत्याचम्य सामान्यार्घ्यं विधाय द्वारपूजां कुर्यात् ।</p>
<p>तद्यथा&ndash;</p>
<p>बालया द्वारमभ्युक्ष्य, दक्षिणवामपार्श्वेयोरुपर्यधः ऐं<br>
ह्रीं श्रीं गां गणपतये नमः ।<br>
ऐं ह्रीं श्रीं दुं दुर्गायै नमः ।<br>
एवम् ऐं ह्रीं श्रीं वां वटुकाय नमः ।<br>
ऐं ह्रीं श्रीं क्षां क्षेत्रपालाय नमः ।<br>
ऐं ह्रीं श्रीं द्वारश्रियै नमः ।<br>
ऐं ह्रीं श्रीं देहल्यै नमः ।<br>
ततो वामपदपुरःसरं गृहं प्रविश्याग्न्यादिकोणेषु ऐं ह्रीं<br>
श्रीं गां गणपतये नमः ।<br>
एवम् ऐं ह्रीं श्रीं दुं दुर्गायै नमः ।<br>
ऐं ह्रीं श्रीं वां वटुकाय नमः ऐं ह्रीं श्रीं क्षां<br>
क्षेत्रपालाय नमः ।<br>
मध्ये ऐं ह्रीं श्रीं रत्नमण्डपाय नमः ।<br>
दिक्षु ऐं ह्रीं श्रीं कामदेवाय रत्यै नमः ।<br>
ऐं ह्रीं श्रीं वसन्ताय प्रीत्यै नमः ।<br>
ऐं ह्रीं श्रीं सां सरस्वत्यै नमः ।<br>
ऐं ह्रीं श्रीं श्रियै नमः ।</p>
<p>सोमभुजगावल्याम्&ndash;</p>
<p>सरस्वतीं श्रियं मायां दुर्गाञ्च तदनन्तरम् ।<br>
भद्रकालीं ततः स्वस्तिं स्वाहाञ्चैव शुभङ्करीम् ।<br>
गौरीञ्च लोकधात्रीञ्च तथा वागीश्वरीमपि ।<br>
एताः पूजयेत् ॥ ८२ ॥<br>
ततः ऐं ह्रीं श्रीं रक्तद्वादशशक्तियुक्ताय दीपनाथाय नमः<br>
इति पुष्पाञ्जलित्रयं मुञ्चेत् ।</p>
<p>विश्वसारे&ndash;</p>
<p>समुद्रमेखले देवि पर्वतस्तनमण्डले ।<br>
विष्णुपत्नि नमस्तुभ्यं पादस्पर्शं क्षमस्व मे ।<br>
इति प्रसाद्य, पृथ्वित्वया धृता लोका देवि त्वं विष्णुना धृता ।<br>
त्वञ्च धारय मां नित्यं पवित्रं कुरु चासनाम् ।<br>
इति आसनं संस्थाप्य ततोऽस्त्रेण, वामपार्ष्णिघातत्रयेण<br>
भौमान्विघ्नानुत्सार्यास्त्रेण जलेनान्तरीक्षगान्<br>
श्रीबालान्यस्ततीक्ष्ण दृष्ट्या अवलोकनेन दिव्यान् विघ्नानुत्सार्य<br>
सिद्धार्थाक्षतकुसुमान्यादाय ऐं ह्रीं श्रीम् अपसर्पन्तु ते<br>
भूता इत्यादिनाक्षिप्त्वाविघ्नानुसारयेत् ।<br>
ततो नैर्-ऋत्याम् ऐं ह्रीं श्रीं ब्रह्मणे नमः, ऐं ह्रीं श्रीं<br>
वास्त्वधिपतये नमः ।<br>
ऐं ह्रीं श्रीम् आधारशक्तिकमलासनाय नमः इत्यासनं<br>
सम्पूज्य, तत्रोपविष्य, भूतशुद्धिं कुर्यात् ।<br>
यद्यपि कल्पसूत्रे वायव्यग्निसलिलात्मकप्राणायामैः,<br>
शोषणदहनप्लावनञ्च भूतशुद्धिं विधाय त्रिः<br>
प्राणानायम्ये इति तथापि मातृकान्यासानन्तरं प्राणायामो<br>
वोद्धव्यः ।</p>
<p>तथा च तन्त्रान्तरे&ndash;</p>
<p>भूतशुद्धि विधायेत्थं मातृकान्यासमाचरेत् ।<br>
प्राणायामत्रयं कृत्वा न्यासानन्यान् समाचरेत् ।<br>
ततो मातृकान्यासं प्राणायामान्तं विधाय ऋष्यादिन्यास<br>
कुर्यात् ॥ ८३ ॥</p>
<p>तद्यथा&ndash;</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि श्रीत्रिपुरसुन्दर्यै देवतायै नमः ।<br>
गुह्ये वाग्बीजाय नमः ।<br>
पादयोः शक्तिकूटाय शक्तये नमः ।<br>
सर्वाङ्गे कामराजाय कीलकाय नमः ।</p>
<p>तन्त्रान्तरे&ndash;</p>
<p>ऋषिं न्यसेन्मूर्ध्निदेशे छन्दस्तु मुखपङ्कजे ।<br>
देवता हृदये चैव बीजन्तु गुह्यदेशके ।<br>
शक्तिञ्च पादयोश्चैव सर्वाङ्गे कीलकं न्यसेत् ॥ ८४ ॥</p>
<p>ततः कराङ्गन्यासौ ।<br>
यथा&ndash;</p>
<p>अं मध्यमाभ्यां नमः ।<br>
आम् अनामिकाभ्यां नमः ।<br>
सौः कनिष्ठाभ्यां नमः ।<br>
अम् अङ्गुष्ठाभ्यां नमः ।<br>
आं तर्जनीभ्यां नमः ।<br>
सौः करतलपृष्ठाभ्यां नमः ।</p>
<p>तथा च&ndash;</p>
<p>एतद्बीजं द्विरुच्चार्य मध्यमाद्यङ्गुलिषु च ।<br>
शुद्धिं करस्य कुर्वीत तलयोः पृष्ठयोरपि ।<br>
चतुर्थीमतिसंयुक्ताममन्त्रैः पृथक् पृथक् ॥ ८५ ॥</p>
<p>ततो निवृत्त्यादिन्यासः&ndash;</p>
<p>गुह्ये क्रां निवृत्त्यै नमः ।<br>
हृदये क्रीं प्रतिष्ठायै नमः ।<br>
कण्ठे ऐं विद्यायै नमः ।<br>
भ्रूमध्ये हौं शान्त्यै नमः ।<br>
ब्रह्मरन्ध्रे ह्रौम् अमृतायै नमः ।</p>
<p>तथा च कुलामृते भूतशुद्धिमभिधाय&ndash;</p>
<p>ततो दिव्यशरीरोऽसौ साधकः शीघ्रसिद्धिभाक् ।<br>
जायते नात्र सन्देहो न्यासांस्तान् प्रवदाम्यहम् ।<br>
निवृत्तिश्च प्रतिष्ठा च विद्या शान्तिस्तथामृता ।<br>
गुह्यहृत्कण्ठभ्रूमध्यब्रह्मरन्ध्रेषु विन्यसेत् ।<br>
कामाग्निसंयुतौ द्वौ द्वौ आस्यवामदृगन्वितौ ।<br>
वाणी मनुविसर्गाभ्यां युतं व्योमद्वयं पुनः ।<br>
द्वितीयाधो भवेदग्निरेवं पञ्च महेश्वरि ।<br>
अर्द्धचन्द्रेन्दुसर्गानि सर्वाण्येव क्रमेण हि ।<br>
बीजन्यासं नियोज्यानि पूर्वतः परमेश्वरि ।<br>
ततो बालां समुच्चार्य महात्रिपुरसुन्दरि ।<br>
आत्मानं रक्ष रक्ष इति हृदये अञ्जलिं दद्यात् ।<br>
पुनः ऐं क्लौं सौः अस्त्राय फडिति दिग्बन्धनं कुर्यात् ।</p>
<p>तथा च&ndash;</p>
<p>बालाबीजत्रयं पूर्वं महात्रिपुरसुन्दरी ।<br>
आत्मानं रक्ष रक्षेति कुर्याद्रक्षां हृदि स्पृशन् ।<br>
तथैवास्त्रेण मुद्रया कुर्याद्दिग्बन्धनं ततः ।<br>
ततो बालान्ते अमृतार्णवासनाय नमः इति पादयोः ।<br>
बालान्ते त्रिपुरेश्वरीपोताम्बुजासनाय नमः ।<br>
इति जानुद्वये ।</p>
<p>तथा च यामले&ndash;</p>
<p>अमृतार्णवशब्दपूर्व आसनाय महामनुः ।<br>
पादयोर्विन्यसेत् पश्चाद्बालान्ते त्रिपुरेश्वरि ।<br>
पोताम्बुजासनायान्ते नमो जानुनिविन्यसेत् ।<br>
ह्रीं क्लीं सौः त्रिपुरसुन्दरीदेव्यासनाय नमः, इत्यूरुद्वये ।</p>
<p>तथा च&ndash;</p>
<p>ह्रीं क्लीं सौः त्रिपुरेत्युक्त्वा सुन्दरीति पदन्ततः ।<br>
ङेऽन्तं देव्यासनञ्चान्ते नम ऊरुद्वये न्यसेत् ।<br>
ततो हैं ह्क्लीं ह्सौः त्रिपुरवासिनीचक्रासनाय नमः इति स्फिक्द्वये ।<br>
ह्सैं ह स क्लीं ह्सौः ।<br>
त्रिपुराश्रीसर्वमन्त्रासनाय नमः इति गुह्ये ।<br>
ह्रीं श्रीं क्लीं ब्लें त्रिपुरमालिनीसाध्यसिद्धासनाय नमः ।<br>
इति नाभिदेशे ।<br>
ह्स्रैं ह्सक्लीं ह्स्रौः त्रिपुराम्बापर्यङ्कशक्तिपीठासनाय नमः<br>
इति स्ववक्षसि ।<br>
त्रिकूटविद्यानां बीजान्ते<br>
श्रीमहात्रिपुरभैरवीसदाशिवमहाप्रेतपद्मासनाय नमः<br>
ब्रह्मरन्ध्रे ।</p>
<p>तथा च यामले&ndash;</p>
<p>हैं ह्क्लीं ह्सौरन्ते त्रिपुरवासिनीति च ।<br>
चक्रासनाय नमः इत्यमुना स्फिक्द्वये न्यसेत् ।<br>
ह्सैं ह्सक्लीं ह्सौश्चेति त्रिपुराश्रीपदन्ततः ।<br>
सर्वमन्त्रासनायान्ते नमो गुह्ये प्रविन्यसेत् ।<br>
ह्रीं श्रीं क्लीं ब्लें ततो दद्यात्रिपुरमलिनीति च ।<br>
साध्यसिद्धासनं ङेऽन्तं नाभिदेशे प्रविन्यसेत् ।<br>
ह्सैं ह स क्लीं ह्स्रौरन्ते त्रिपुराम्बापदन्ततः ।<br>
पर्यङ्कशक्तिपीठासनाय नमो वक्षसि विन्यसेत् ।<br>
त्रीकूटविद्याबीजान्ते महात्रिपुरभैरवी ।</p>
<p>सदाशिवमहाप्रेतपदात्पद्मासनाय च ।<br>
नम इत्यमुना ब्रह्मरन्ध्र स्थाने प्रविन्यसेत् ॥ ८६ ॥</p>
<p>अथ षडङ्गन्यासः&ndash;</p>
<p>ऐं सर्वज्ञाशक्तिश्रीमहात्रिपुरसुन्दरी हृदयाय नमः ।<br>
क्लीं नित्यसुतृप्तिशक्तिश्रीमहात्रिपुरसुन्दरी शिरसे स्वाहा ।<br>
सौः अनादिबोधशक्तिश्रीमहात्रिपुरसुन्दरी शिखायै वषट् ।<br>
ऐं स्वतन्त्रशक्तिश्रीमहात्रिपुरसुन्दरी कवचाय हुम् ।<br>
क्लीम् अलुप्तशक्ति-श्रीमहात्रिपुरसुन्दरी नेत्रत्रयाय वौषट् ।<br>
सौः अनन्तशक्तिश्रीमहात्रिपुरसुन्दरी अस्त्राय फट् ।</p>
<p>तथा नवरत्नेश्वरे&ndash;</p>
<p>सर्वज्ञता नित्यसुतृप्तता च अनादिबोधश्च स्वतन्त्रता च ।<br>
अलुप्तशक्तित्वमनन्तता च षडाहुरङ्गानि शिवयोः शिवाद्याः ।<br>
बीजान्ते नाम संयोज्य जातियुक्तं षडङ्गकम् ॥ ८७ ॥<br>
ततो वशिन्यादिन्यासः ।<br>
स च सङ्क्षेपप्रयोग उक्तः ।<br>
ततो नवयोन्यात्मकन्यासः ।</p>
<p>तथा च&ndash;</p>
<p>बालायास्त्रिपुरेशान्या नवयोन्यात्मकं न्यसेत् ।<br>
प्रयोगस्तु भैरवीप्रकरणे उक्तः ।<br>
पुनर्बालां समुच्चार्य गोलकत्वेन चिन्तयेत् ।<br>
पुनर्बालां समुच्चार्य चतुरस्रं विचिन्तयेत् ॥ ८८ ॥</p>
<p>अथ पीठतत्त्वन्यासौ &ndash;</p>
<p>यथा&ndash;</p>
<p>मूलवाग्भवमुच्चार्य अग्निचक्रे कामगिर्यालये मित्रीशनाथात्मके<br>
रुद्रात्मशक्तिश्रीकामेश्वरीदेवी श्रीपादुकायै नमः इति आधारे ।<br>
द्वितीयकूटमुच्चार्य सूर्यचक्रे जालन्धरपीठे<br>
षष्ठीशनाथात्मके<br>
विष्ण्वात्मशक्तिश्रीवज्रेश्वरीदेवीश्रीपादुकायै नमो हृदये ।<br>
तृतीयकूटमुच्चार्य सोमचक्रे पूर्णगिरिपीठे उड्डीशनाथात्मके<br>
ब्रह्मात्मशक्तिश्रीभगमालिनीदेवीश्रीपादुकायै नमो ललाटे ।<br>
त्रिकूटमुच्चार्य परम्ब्रह्मचक्रे उड्डीयानपीठे<br>
श्रीचर्यानाथात्मके ब्रह्मात्मशक्ति-<br>
श्रीमहात्रिपुरसुन्दरीदेवीश्रीपादुकायै नमो ब्रह्मरन्ध्रे ।</p>
<p>कलामृते&ndash;</p>
<p>पीठान् सिद्धिप्रदान्मूलप्रथमं बीजमुच्चरन् ।<br>
अग्निचक्रे योजयेच्च कामगिर्यालये पुनः ।<br>
मित्रीशेति ततो नाथात्मकं कामेश्वरी पुनः ।<br>
देवी रुद्रात्मशक्तिश्रीपादुकां पूजयामि च ।<br>
नमः पदं द्वितीयञ्च बीजमूच्चार्य पार्वति ।<br>
सूर्यचक्रे योजयेच्च जालन्धरपदं ततः ।<br>
पीठे च षष्ठीशनाथात्मके वज्रेश्वरीपदम् ।<br>
देवी व्ष्ण्वात्मशक्ति श्रीपादुकां पूजयामि च ।<br>
नमः-पदं तृतीयञ्च बीजमुच्चार्य पार्वति ।<br>
सोमचक्रे योजयेच्च पूर्णागिरपर्द ततः ।<br>
पीठे उड्डीशनाथात्मके भगमालिनीपदम् ।<br>
देवी ब्रह्मात्मशक्तिश्रीपादुकां पूजयामि च ।<br>
नमः-पदं समस्तञ्च मन्त्रमुच्चार्य पार्वति ।<br>
परं ब्रह्मपदं चक्र उड्डीयानपदम् ततः ।<br>
पीठे पदं योजयित्वा चर्यानाथात्मके पदम् ।<br>
महात्रिपुरशब्दान्ते सुन्दरीति पदन्ततः ।<br>
देवीब्रह्मपदात्मान्ते शक्तिश्रीपादुकां ततः ।<br>
पूजयामि नमश्चान्ते पर्यायः प्रथमं शिवे ।</p>
<p>स्थानानि च&ndash;</p>
<p>मूलाधारे च हृदये ललाटे ब्रह्मरन्ध्रके ॥ ८९ ॥</p>
<p>ततस्तत्त्वन्यासः ।</p>
<p>यथा&ndash;</p>
<p>वाग्भवकूटमुच्चार्य आत्मतत्त्वव्यापिकायै<br>
श्रीमहात्रिपुरसुन्दर्यै नमः आधारे ।<br>
द्वितीयकूटमुच्चार्य विद्यातत्त्वव्यापिकायै श्रीमहात्रिपुरसुन्दर्यै<br>
नमः हृदये ।<br>
तृतीयकूटमुचार्य शिवतत्त्वव्यापिकायै श्रीमहात्रिपुरसुन्दर्यै<br>
नमः भ्रूमध्ये ।<br>
त्रिकूटमुच्चार्य सर्वतत्त्वव्यापिकायै श्रीमहात्रिपुरसुन्दर्यै नमो<br>
ब्रह्मरन्ध्रे ॥ ८९क ॥</p>
<p>ततः पञ्चदशीन्यासः ।</p>
<p>तद्यथा&ndash;</p>
<p>मूलाधारे हृदि चक्षुषोः कर्णयोर्नसोः<br>
मुखभुजयुगपृष्ठजानुयुगलनाभिषु प्रत्येकं नमोऽन्तं<br>
मूलमन्त्रवर्णं न्यसेत् ॥ ९० ॥</p>
<p>ततः षोडशीन्यासः &ndash;</p>
<p>निबन्धे&ndash;</p>
<p>ब्रह्मरन्ध्रे पूर्णविद्यां रक्तवर्णां विचिन्तयेत् ।<br>
सौभाग्यदण्डिनीं मुद्रां वामांसे भ्रामयेत्सुधीः ।<br>
रिपुजिह्वाग्रहां मुद्रां वामपादतले न्यसेत् ।<br>
व्यापकान्ते योनिमुद्रां मुखे क्षिप्त्वाभिवन्द्य च ।<br>
पुनर्ब्रह्मरन्ध्रे मणिबन्धे ललाटे मालिकां तां<br>
षोडशवर्णान्न्यसेत् ।</p>
<p>अथ संहारन्यासः &ndash;</p>
<p>ततः पादयोर्जङ्घयोर्जान्वोः कट्यामङ्गुलिपृष्ठके ।<br>
नाभौ पार्श्वद्वये चापि स्तनयोरंसयोस्तथा ।<br>
करयोर्ब्रह्मरन्ध्रे च वदने भ्रुवि पार्वति ।<br>
ततः कर्णप्रदेशे च करवेष्टनयोः क्रमात् ॥<br>
इति संहारन्यासः ॥ ९१ ॥</p>
<p>अथ स्थितिक्रमः&ndash;</p>
<p>करयोरङ्गुलीषु पञ्च ब्रह्मरन्ध्रे मुखे हृदि त्रयम् ।<br>
नाभ्यादिपादपर्यन्तमेकम् ।<br>
कण्ठान्नाभिपर्यन्तमेकम् ।<br>
ब्रह्मरन्ध्रात्कण्ठपर्यन्तमेकम् ।<br>
पादयोरङ्गुलीषु पञ्च ।<br>
इति स्थितिन्यासः ॥ ९२ ॥</p>
<p>अथ सृष्टिन्यासः&ndash;</p>
<p>ब्रह्मरन्ध्रे ललाटे नेत्रे श्रवणे घ्राणे मस्तके ओष्ठे दन्ताध<br>
ऊर्ध्वे जिह्वायां चिबुके पृष्ठे सर्वाङ्गे हृदि स्तनयोः कुक्षौ<br>
लिङ्गे च षोडशवर्णान् प्रविन्यसेत् ॥ ९३ ॥</p>
<p>अथ नादन्यासः&ndash;</p>
<p>शिरसि अविकृन्नादाय नमः, ललाटे शून्यनादाय नमः,<br>
भ्रूमध्ये स्पर्शनादाय नमः, नासायां नादनादाय नमः,<br>
वदने ध्वनिनादाय नमः, कण्ठे विन्दुनादाय नमः, हृदये<br>
शक्तिनादाय नमः, नाभौ जीवनादाय नमः, मूलाधारे<br>
अक्षरात्मकनादाय नमः ।</p>
<p>तथा च कुलामृते&ndash;</p>
<p>प्रथमञ्चाविकृन्नादं शून्यनादमतः परम् ।<br>
स्पर्शनादं नादनादं ध्वनिनादमतः परम् ।<br>
विन्दुनादं शक्तिनादं जीवनादं ततः शिवे ।<br>
अक्षरात्मकनादञ्च नमोऽन्तञ्च क्रमेण हि ।<br>
शिरोललाटभ्रूमध्य-नासावदनकण्ठके ।<br>
हृन्नाभिमूलदेशेषु नवनादं न्यसेत्सुधीः ॥ ९४ ॥</p>
<p>अथ षोढान्यासः &ndash;</p>
<p>ज्ञानार्णवे&ndash;</p>
<p>गणेशो प्रथमो न्यासो द्वितीयश्च ग्रहैर्मतः ।<br>
नक्षत्रैस्तु तृतीयः स्याद्योगिनीभिश्चतुर्थकः ।<br>
राशिभिः पञ्चमो न्यासः षष्ठः पीठैर्निगद्यते ॥ ९५ ॥<br>
षोढान्यासस्त्वयं प्रोक्तः सर्वत्रैवापराजितः ।</p>
<p>एवं&ndash;</p>
<p>योगिन्यस्तस्य गात्रस्थाः स पूज्यः सर्वयोगिभिः ।<br>
नास्त्यस्य पूज्यो लोकेषु पितृमातृमुखोज्ज्वलः ।<br>
स एव पूज्यः सर्वेषां स स्वयं परमेश्वरः ॥ ९६ ॥<br>
षोढान्यासविहीनो यः प्रणमेद्देवि पार्वतीम् ।<br>
सोऽचिरान्मृत्युमाप्नोति नरकञ्च प्रपद्यते ॥ ९७ ॥</p>
<p>बृहदारण्यक-ऋषिरनुष्टुप्छन्दो गणेशो देवता न्यासकर्मणि जपे<br>
विनियोगः ॥ ९८ ॥</p>
<p>एं ह्रीं श्रीम् अं विघ्नेश्वरश्रीभ्यां नमः इति शिरसि ।<br>
३ (ऐं ह्यीं श्रीं) आं विघ्नराजह्रोब्यां नमः इति मुखे ।<br>
३ इं विनायकतुष्टिभ्यां नमः इति दक्षचक्षुषि ।<br>
३ ईं शिवोत्तमशान्तिभ्यां नमः इति वामनेत्रे ।<br>
ए उं विघ्नहृत्पुष्टिभ्यां नमो दक्षकर्णे ।<br>
३ ऊं विघ्नकर्त्तृसरस्वतीभ्यां नमो वामकर्णे ।<br>
३ ऋं विघ्नराड्रतिभ्यां नमो दक्षनसि ।<br>
३ ॠं गणनायकमेधाभ्यां नमो वामनसि ।<br>
३ ऌम् एकदन्तकान्तिभ्यां नमो दक्षगण्डे ।<br>
३ ॡं द्विदन्त-कामिनीभ्यां नमो वामगण्डे ।<br>
३ एं गजवक्त्र-मोहिनीभ्यां नमः ओष्ठे ।<br>
३ ऐं निरञ्जनजटाभ्यां नमोऽधरे ।<br>
३ ॐ कन्दर्पभृत्तीव्राभ्यां नमः ऊर्ध्वदन्ते ।<br>
३ औं दीर्घवक्त्रज्वालिनीभ्यां नमोऽधोदन्ते ।<br>
३ अं सङ्कर्षणनन्दाभ्यां नमो ब्रह्मरन्ध्रे ।<br>
३ अः वृषध्वजसुरसाभ्यां नमो मुखे ।<br>
३ कं गणनाथकामरूपिणीभ्यां नमो दक्षस्कन्धे ।<br>
३ खं गजेन्द्रशुभाभ्यां नमो दक्षकूर्परे ।<br>
३ गं सूर्पकर्णजयिनीभ्यां नमो मणिबन्धे ।<br>
३ घं त्रिनेत्रसत्याभ्यां नमोऽङ्गुलिमूले ।<br>
ङं लम्बोदरविघ्नेशीभ्यां नमोऽङ्गुल्यग्रे ।<br>
३ चं महामोदस्वरूपिणीभ्यां नमो वामस्कन्धे ।<br>
३ छं चतुर्मूर्त्तिकामदाभ्यां नमो वामकूर्परे ।<br>
३ जं सदाशिवमदविह्वलाभ्यां नमो मणिबन्धे ।<br>
३ झम् आमोदविकटाभ्यां नमोऽङ्गुलिमूले ।<br>
३ ञं दुर्मुखघूर्णाभ्यऽम् नमोऽङ्गुल्यग्रे ।<br>
३ टं सुमुखभूतिनीभ्यां नमो दक्षकटाधः ।<br>
३ठं प्रमोदभूमिभ्यां नमो दक्षजानुनि ।<br>
३ डम् एकपादमतिभ्यां नमो गुल्फे ।<br>
३ ढं द्विजिह्वरमाभ्यां नमोऽङ्गुल्यधः ।<br>
३ णं शूरमानुषोभ्यां नमोऽङ्गुल्यग्रे ।<br>
३ तं वीरमकरध्वजाभ्यां नमो वामकट्यधः ।<br>
३ थं षण्मुखविकर्णाभ्यां नमो जानुनि ।<br>
३ दं वरदभृकुटिभ्यां नमो गुह्ये ।३ धं<br>
वामदेवलज्जाभ्यां नमोऽङ्गुल्यधः ।<br>
३ नं वक्रतुण्डदीर्घघोणाभ्यां नमः इति अङ्गुल्यग्रे ।<br>
३ पं द्विरण्डधनुर्धराभ्यां नमो दक्षपार्श्वे ।<br>
३ फं सेनानीयामिनीभ्यां नमो वामपार्श्व ।<br>
३ बं ग्रामणीरात्रिभ्यं नमः पृष्ठे ।<br>
३ भं भत्तचन्द्रिकाभ्यां नमो नामौ ।<br>
३ मं विमलशशिप्रभाभ्यां नमः उदरे ।<br>
३ यं मत्तवाहनलोलाभ्यां नमो हृदि ।<br>
३ रं जटिचपलाक्षिभ्यां नमो दक्षस्कन्धे ।<br>
३ लं मुण्डि-ऋद्धिभ्यां नमः ककुदि ।<br>
३ वं खड्गिदुर्भगाभ्यां नमो वामस्कन्धे ।<br>
३ शं वरेण्यसुभगाभ्यां नमो हृदादिदक्षहस्ते ।<br>
३ षं वृषकेतुशिवाभ्यां नमो हृदादिवामहस्ते ।<br>
३ सं भक्ष्यप्रियदुर्गाभ्यां नमो हृदादिदक्षपादे ।<br>
३ हं मेघानादकामिनीभ्यां नमो हृदादिवामपादे ।<br>
३ लं गजेशकान्यकुब्जाभ्यां नमो हृदाद्युदरे ।<br>
३ क्षं गणेशविघ्नहारिणीभ्यां नमो हृदादिमुखे ।</p>
<p>तथा च ज्ञानार्णवे&ndash;</p>
<p>विश्वेश्वरस्तथा श्रीश्च विघ्नराजस्तथा ह्रिया ।<br>
विनायकस्तथा तुष्टिः शान्तियुक्तः शिवोत्तमः ।<br>
विघ्नहृत्पुष्टियुक्तश्च विघ्नकर्त्तृ सरस्वती ।<br>
विघ्नराड्रतियुक्तश्च मेधा च गणनायकः ।<br>
एकदन्तश्च कान्तिश्च द्विदन्तः कामिनीयुतः ।<br>
गजवक्त्रो मोहिनी च निरञ्जनजटैकतः ।<br>
कन्दर्पभृत्तथा तीव्रा दीर्घ्रवक्त्रस्तथा प्रिये ।<br>
ज्वालिनीसहितः पश्चात् नन्दासङ्कर्षणौ तथा ।<br>
वृषध्वजश्च सुरसा गणनाथेन संयुता ।<br>
कामरूपिणिका पश्चात्गजेन्द्रः शुभया (शुभ्रया) ततः ।<br>
सूर्पकर्णस्तु जयिनी त्रिनेत्रः सत्यया युतः ।<br>
लम्बोदरश्च विघ्नेशी महामोदः स्वरूपिणी ।<br>
चतुर्मूर्तिः कामदा च सदाशिवयुता ततः ।<br>
मदविह्वलनाम्नी च आमोदविकटे तथा ।<br>
दुर्मुखश्च तथा घूर्णा सुमुखो भूतिनी ततः ।<br>
प्रमोदश्च तथा भूमिरेकपादस्तथा मतिः द्विजिह्वश्च<br>
रमायुक्तः शूरश्चैव तु मानुषी ।<br>
वीरेणसहिता पश्चात्शैलजे मकरध्वजा ॥<br>
यन्मुखश्च विकर्णा च वरदो भृकुटी ततः ।<br>
वामदेवस्तथा लज्जा वक्रतुण्डस्ततः परम् ।<br>
दीर्घघोणान्वितः पश्चाद्द्विरण्डकधनुर्धरे ।<br>
सेनानीर्यामिनीयुक्ता ग्रामणी रात्रिसंयुतः ।<br>
मतश्च चन्द्रिकायुक्तो विमलश्च शशिप्रभा ।<br>
मत्तवाहनलोले च जटी च चपलाक्षिणी ।<br>
मुण्डी ऋद्धियुतः पश्चात्खड्गी दुर्भगया युतः ।<br>
वरेण्यश्चैव सुभगा वृषकेतुस्तथा शिवा ।<br>
भक्ष्यप्रियश्च दुर्गा च मेघनादश्च कामिनी ।<br>
गजेशः कान्यकुब्जा च गणेशो विघ्नहारिणी ।<br>
इति गणेशन्यासः ॥ ९९ ॥</p>
<p>अथ ग्रहन्यासः&ndash;</p>
<p>३ (ऐं ह्रीं श्रीं) अम् आम् इम् ईम् उम् ऊम् ऋं ॠम् ऌं ॡम् एम्<br>
ऐं ॐ औम् अम् आम् आदित्यरुचिभ्यां नमो हृदये ।<br>
३ यं रं लं वं सों सोमामराभ्यां नमो भ्रूमध्ये ।<br>
३ कं खं गं घं ङम् अम् अङ्गारकरक्ताभ्यां नमो नेत्रे ।<br>
३ चं छं जं झं ञं बुं बुधज्ञानरूपाभ्यां नमो<br>
हृदयोपरि ।<br>
३ टं ठं डं ढं णं वृं वृहस्पतियशस्विनीभ्यां नमः<br>
कण्ठे ।<br>
३ तं थं दं धं नं शुं शुक्राह्लादिनीभ्यां नमो गले ।<br>
३ पं फं बं भं मं शं शनैश्चरशक्तिभ्यां नमो<br>
नाभौ ।<br>
३ शं षं सं हं रां राहुकृष्णाभ्यां नमो वक्त्रे ।<br>
३ लं क्षं कें केतुवायवीभ्यां नमो गुह्ये ।</p>
<p>तथा च ज्ञानार्णवे&ndash;</p>
<p>स्वरैरर्कं हृदि न्यसेद्यवर्गेण शशी ततः ।<br>
भ्रूमध्ये च कवर्गण भौमं नेत्रत्रये न्यसेत् ।<br>
चवर्गेण बुधो हृदि टवर्गण वृहस्पतिः ।<br>
हृदयोपरि देवेशि तवर्गेण गले भृगुः ।<br>
पवर्गेण शनिर्नाभौ राहुर्वक्त्रे शवर्गगः ।<br>
लक्षाभ्यान्तु गुदे केतुं न्यसदेवं वरानने ॥ १०० ॥</p>
<p>अथ नक्षत्रन्यासः&ndash;</p>
<p>३ (ऐं ह्रीं श्रीं) अम् आम् अश्विन्यै नमो ललाटे ।<br>
३ इम् ईं भरण्यै नमो दक्षनेत्रे ।<br>
३ उम् ऊं कृत्तिकायै नमो वामनेत्रे ।<br>
३ ऋं ॠम् ऌं ॡं रोहिण्यै नमो दक्षकर्णे ।<br>
३ एं मृगशिरायै नमो वामकर्णे ।<br>
३ ऐम् आर्द्रायै नमो दक्षनासायाम ।<br>
३ ॐ औं पुनर्वसवे नमो वामनासायाम् ।<br>
३ कं पुष्यायै नमः कण्ठे ।<br>
३ खं गम् अश्लेषायै नमो दक्षस्कन्धे ।<br>
३ घं ङं मघायै नमो वामस्कन्धे ।<br>
३ चं पूर्वफल्गुन्यै नमो दक्षभुजमध्ये ।<br>
३ छं जम् उत्तरफल्गुन्यै नमो वामभुजमध्ये ।<br>
३ झं ञं हस्तायै नमो दक्षमणिबन्धे ।<br>
३ टं ठं चित्रायै नमो वाममणिबन्धे ।<br>
३ डं स्वात्यै नमो दक्षहस्ततले ।<br>
३ ढं णं विशाखायै नमो वामहस्त्ततले ।<br>
३ तं थं दम् अनुराधायै नमो नाभौ ।<br>
३ धं ज्येष्ठायै नमो दक्षकटिदेशे ।<br>
३ नं पं फं मूलायै नमो वामकटिदेशे ।<br>
३ वं पूर्वाषाढायै नमो दक्षोरौ ।<br>
३ भम् उत्तराषाढायै नमो वामोरौ ।<br>
३ मं श्रवणायै नमो दक्ष जानुनि ।<br>
३ यं रं धनिष्ठायै नमो वामजानुनि ।<br>
३ लं शतभिषायै नमो दक्षजङ्घायाम् ।<br>
३ वं शं पूर्वभाद्रपदायै नमो वामजङ्घायाम् ।<br>
३ षं सं हम् उत्तनभाद्रपदायै नमो दक्षपादे ।<br>
३ लं क्षम् अम् अः रेवत्यै नमो वामपादे ॥ १ ॥</p>
<p>अथा योगिनीन्यासः&ndash;</p>
<p>३ (ऐं ह्रीं श्रीं) अम् आम् इम् ईम् उम् ऊम् ऋम् ऋम् ऌं ॡम् एम्<br>
ऐं ॐ औं डां डीं दुं डं म ल व र यूं डाकिन्यै मां<br>
रक्ष रक्ष त्वगात्मने नमः कण्ठे ।<br>
३ कं खं गं घं ङं चं छं जं झं ञं टं ठं<br>
रां रीं र म ल व र यूं राकिण्यै मां रक्ष रक्षासृगात्मने<br>
नमो हृदये ।<br>
३ डं ढं णं तं थं दं धं नं पं फं नां नीं न<br>
म ल व र यूं लाकिन्यै मां रक्ष रक्ष मांसात्मने नमो<br>
नाभौ ।<br>
३ वं भं मं यं रं लं कां कीं क म ल व र यूं<br>
काकिन्यै मां रक्ष रक्ष मेद आत्मने नमः स्वाधिष्ठाने ।<br>
३ वं शं षं सं सां सीं स म ल व र यूं शाकिन्यै मां<br>
रक्ष रक्ष अस्थ्यात्मने नमो मूलाधारे ।<br>
३ हं लं क्षं हां हीं ह म ल व र यूं हाकिन्यै मां रक्ष<br>
रक्ष मज्जात्मने नमो भ्रूमध्ये ॥ २ ॥</p>
<p>अथ राशिन्यासः&ndash;</p>
<p>३ (ऐं ह्रीं श्रीं) अम् आम् इम् ईं मेषराशये नमो दक्षगुल्फे ।<br>
३ उम् ऊम् ऋं वृषराशये नमो दक्षजानुनि ।<br>
३ रॄम् ऌं ॡं मिथुनराशये नमो दक्षवृषणे ।<br>
३ एम् ऐं कर्कटराशये नमो दक्षकुक्षौ ।<br>
३ ॐ औं सिंहराशये नमो दक्षस्कन्धे ।<br>
३ अम् अः शं षं सं हं लं क्षं कन्याराशये नमो<br>
दक्षमस्तके ।<br>
३ कं खं गं घं ङं तुलाराशये नमो वाममस्तके ।<br>
३ चं छं जं झं ञं वृश्चिकराशये नमो वामबाहुमूले ।<br>
३ टं ठं डं ढं णं धनुराशये नमो वामकुक्षौ ।<br>
३ तं थं दं धं नं मकरराशये नमो वामवृषणे ।<br>
३ पं फं बं भं मं कुम्भराशये नमो वामजानुनि ।<br>
३ यं रं लं वं मीनराशये नमो वामगुल्फे ॥ ३ ॥</p>
<p>अथ पीठन्यासः&ndash;</p>
<p>सितासितारुण - श्याम-हिरित्-पीतान्यनुक्रमात् ।<br>
पुनः पुनः क्रमाद्देवि पञ्चाशत् स्थानसञ्चथः ।<br>
श्यामान् वराभयकरान् सर्वालङ्कारभूषितान् ।<br>
एवं ध्यात्वा पीठे न्यसेत् ।<br>
३ (ऐं ह्रीं श्रीं) अं कामरूपपीठाय नमः शिरसि ।<br>
३ आं वाराणसी पीठाय नमो मुखवृत्ते ।<br>
३ इं नेपालपीठाय नमो दक्षचक्षुषि ।<br>
३ ईं पौण्ड्रवर्द्धनपीठाय नमो वामचक्षुषि ।<br>
उं काश्मीरपीठाय नमो दक्षकर्णे ।<br>
ऊं कान्यकुब्जपीठाय नमो वाकर्णे ।<br>
३ ऋं पुरस्थितपीठाय नमो दक्षिणनसि ।<br>
ऋं चरस्थितपीठाय नमो वामनसि ।<br>
ए ऌं पूर्णशैलपीठाय नमो दक्षगण्डे ।<br>
३ ऌम् अर्बुदपीठाय नमो वामगण्डे ।<br>
३ एम् आम्रातकेश्वरपीठाय नमः ओष्ठे ।<br>
३ ऐम् एकाम्रपीठाय नमोऽधरे ।<br>
३ ॐ त्रिस्रोतःपीठा नमः ऊर्धदन्ते ।<br>
३ औं कामकोट्टपीठाय नमोऽधोदन्ते ।<br>
३ अं कैलासपीठाय नमो ब्रह्मरन्ध्रे ।<br>
३ अः भृगुपीठाय नमो मुखे ।<br>
३ कं केदारपीठाय नमो दक्षबाहुमूले ।<br>
३ खं चन्द्रपुरपीठाय नमः दक्षकूर्परे ।<br>
३ गं श्रीपीठाय नमो दक्षमणिबन्धे ।<br>
३ घम् ओङ्कारपीठाय नमः दक्षिणाङ्गुलिमूले ।<br>
३ ङं जालन्धरपीठाय नमः दक्षाङ्गुल्यग्रे ।<br>
३ चं मानवपीठाय ।<br>
३ छं कूपान्तकपीठाय ।<br>
३ जं देवीकोट्टीपीठाय ।<br>
३ झं गोकर्णपीठाय ।<br>
३ ञं मारुतेश्वरपीठाय-वामबाहुमूलसन्ध्यग्रकेषु ।<br>
३ टम् अट्टहासपीठये नमः दक्षपादमूले ।<br>
३ ठं विजयपीठाय नमो दक्षजानुनि ।<br>
३ डं राजगृहपीठाय नमोदक्षगुल्फे ।<br>
३ ढं कोल्वगिरिपीठाय नमो दक्षपादाङ्गुलिमूले ।<br>
३ णम् एलापुरपीठाय नमो दक्षपादां गुल्यग्रे ।<br>
३ तं कामेश्वरपीठाय नमो वामपादमूले ।<br>
३ थं जयन्तीपीठाय नमः वामजानुनी ।<br>
३ दम् उज्जयिनीपीठाय नमो वामगुल्फे ।<br>
३ धं क्षीरिकापीठाय नमो वामपादाङ्गुलिमूले ।<br>
३ नं हस्तिनापुरपीठाय नमो वामपादाङ्गुल्यग्रे ।<br>
३ पम् उड्डीशपीठाय नमो दक्षपार्श्वे ।<br>
३ फं प्रयोगपीठाय नमो वामपार्श्वे ।<br>
३ बं विन्ध्यपीठाय नमः पृष्ठे ।<br>
३ भं मायापुरपीठाय नमो नाभौ ।<br>
३ मं जलेश्वर पीठाय नमः उदरे ।<br>
३ यं मलयपीठाय नमो हृदये ।<br>
३ रं श्रीशैलपीठाय नमो दक्षिणस्कन्धे ।<br>
३ लं मेरुपीठाय नमः ककुदि ।<br>
३ गिरिपीठाय नमो वामस्कन्धे ।<br>
३ शं महेन्द्रपीठाय नमो हृदादि दक्षिणकरे ।<br>
३ यं वामनपीठाय नमो हृदादिवामकरे ।<br>
३ सं हिरण्यपुरपीठाय नमो हृदादिदक्षिणपादे ।<br>
३ हं महालक्ष्मीपुरपीठाय नमो हृदादिवामपादे ।<br>
३ लम् उड्डीयानपीठाय नमो हृदादि-उदरे ।<br>
३ क्षं छायाछत्रपुरपीठाय नमो हृदादिमुखे ।<br>
सर्वत्र मातृकास्थानेषु नमोऽन्तेन न्यसेत् ।<br>
अयं षोढान्यासो मातृकायन्यासकाले कर्त्तव्यः इति<br>
सम्प्रदायविदः ॥ ४ ॥</p>
<p>अथ त्रिपुरान्यासः ।</p>
<p>तन्त्रे&ndash;</p>
<p>त्रिपुरन्यासं ततः कुर्यात् सर्वकामार्थसिद्धये ।<br>
अस्यास्तु न्यासमात्रेण जीवन्मुक्तो भवेन्नरः ॥</p>
<p>यथा&ndash;</p>
<p>ऐं ह्रीं श्रीम् अं कामिनीत्रिपुरायै नमो ललाटे ।<br>
सर्वत्र एवं क्रमेण त्रिपुरायै नमः इत्यन्तेन मातृकास्थानेषु<br>
न्यसेत् ।<br>
३ आं मालिनी ।<br>
इं मदना ।<br>
३ ईम् उन्मादिनी ।<br>
३ उं द्राविणी ।<br>
३ ऊं खेचरी ।<br>
३ ऋं झटिका ।<br>
३ ॠं कलावती ।<br>
३ ऌं क्लेदिनी ।<br>
३ ॡं शिवदूती ।<br>
३ एं सुभगा ।<br>
३ ऐं भगावहा ।<br>
३ ॐ विद्येश्वरी ।<br>
३ औं महालक्ष्मी ।<br>
३ अं कौलिनी ।<br>
३ अः कालेश्वरी ।<br>
३ कं कुलमालिनी ।<br>
३ खं व्यापिनी ।<br>
गं भगा ।<br>
३ घं वागीश्वरी ।<br>
३ ङं कालिका ।<br>
३ चं पिङ्गला ।<br>
३ छं भगसर्पिगी ।<br>
३ जं सुन्दरी ।<br>
३ झं नीलपताका ।<br>
३ ञं सिद्धेश्वरी ।<br>
३ टं महासिद्धेश्वरी ।<br>
३ ठम् अघोरा ।<br>
३ डं रत्नमाला ।<br>
३ ढं मङ्गला ।<br>
३ णं भगमालिनी ।<br>
३ तं रौद्री ।<br>
थं योगेश्वरी ।<br>
३ दम् अम्बिका ।<br>
३ धम् अट्टहासा ।<br>
३ नं व्योमरूपिणी ।<br>
३ पं वज्रेश्वरी ।<br>
३ फं क्षोभिणी ।<br>
३ बं शाकम्भरी ।<br>
३ भम् अनङ्गा ।<br>
३ मं लोकेश्वरी ।<br>
३ यं रक्ता ।<br>
३ रं सुस्था ।<br>
३ लं शुक्रा ।<br>
३ वम् अपराजिता ।<br>
३ शं सम्वर्ता ।<br>
३ षं विमला ।<br>
३ सम् अघोरा ।<br>
३ हं भैरवी ।<br>
३ लम् अघोरा ।<br>
३ क्षं सर्वाकर्षिणी ।<br>
इति पञ्चाशत्त्रिपुरा मातृकास्थानेषु नमोऽन्तेन न्यसेत् ॥ ५ ॥</p>
<p>अथ कामरतिन्याः ।</p>
<p>ऐं ह्रीं श्रीं क्लीम् अं कामरतिभ्यां नमः ।<br>
सर्वत्र ऐं ह्रीं श्रीं क्लीम् ।<br>
नमोऽन्तेन मातृकास्थानेषु न्यसेत् ।<br>
४ आं कामप्रीतिभ्याम् ।<br>
४ इं कान्तकामिनीभ्याम् ।<br>
४ ईं भ्रान्तमोहिनीभ्याम् ।<br>
४ उं कामधुक्कमलाभ्याम् ।<br>
४ ऊं कामचारिविलासिनीभ्याम् ।<br>
४ ऋं कन्दर्पकल्पलताभ्याम् ।<br>
४ ॠं कोमलश्यामलाभ्याम् ।<br>
४ ऌं कामवर्द्धकशुचिस्मिताभ्याम् ।<br>
४ ॡं कामविजयाभ्याम् ।<br>
४ एं रणविशालाक्षीभ्याम् ।<br>
४ ऐं रमणलेलिहाभ्याम् ।<br>
४ ॐ रतिनाथदिगम्बराभ्याम् ।<br>
४ ऐं रतिप्रियरमाभ्याम् ।<br>
४ अं रात्रिनाथकुब्जिकाभ्याम् ।<br>
४ अः स्मरकान्ताभ्याम् ।<br>
४ कं रमणसत्याभ्याम् ।<br>
४ खं निशाचरकल्याणीभ्याम् ।<br>
४ गं नन्दनभोगिनीभ्याम् ।<br>
४ घं नन्दीशकामदाभ्याम् ।<br>
४ ङं मदनसुलोचनाभ्याम् ।<br>
४ चं नन्दयितृस्वलावण्याभ्याम् ।<br>
४ छं निशाचरमर्दिनीभ्याम् ।<br>
४ जं रतिहंसकलहंस- प्रियाभ्याम् ।<br>
४ झं पुष्पगन्धन्वकाङ्क्षिणीभ्याम् ।<br>
४ अ ञं माहधनुःसुखीभ्याम् ।<br>
४ टं ग्रामणीनलिनीभ्याम् ।<br>
४ ठं भीमजटिनीभ्याम् ।<br>
४ डं भ्रामणज्वालिनीभ्याम् ।<br>
४ ढं भ्रमणशिखिनीभ्याम् ।<br>
४ णं श्याममुग्धाभ्याम् ।<br>
४ तं भ्रामणरमाभ्याम् ।<br>
४ थं भृगुभ्रमाभ्याम् ।<br>
४ दं भ्रान्तकमलाभ्याम् ।<br>
४ धं भ्रमावहसुचञ्चलाभ्याम् ।<br>
४ नं मोहनदीर्घजिह्वाभ्याम् ।<br>
४ पं मेषकमहामतिभ्याम् ।<br>
४ फं मुग्धलोलाक्षीभ्याम् ।<br>
४ बं मोहवर्द्धकभृङ्गिनीभ्याम् ।<br>
४ भं मोहकचपेटाभ्याम् ।<br>
४ मं मन्मथनाथाभ्याम् ।<br>
४ यं मतङ्गमालिनीभ्याम् ।<br>
४ रं भृङ्गीशकलहंसिनीभ्याम् ।<br>
४ लं गायकविश्वतोमुखीभ्याम् ।<br>
४ वं गीतिगजनन्दिकाभ्याम् ।<br>
४ शं नर्तकरञ्जिनीभ्याम् ।<br>
४ षं मेषकान्तिभ्याम् ।<br>
४ सम् उन्मत्तकलकण्ठाभ्याम् ।<br>
४ हं संवर्तकवृकोदरीभ्याम् ।<br>
४ लं मेघश्यामाभ्याम् ।<br>
४ क्षं विमलश्रीमतीभ्याम् ।<br>
मातृकास्थानेष्वेतान्नमोऽन्तान्न्यसेत् ।</p>
<p>ज्ञानार्णवे&ndash;</p>
<p>न्यसेत्कामरती पश्चात्कामप्रीति महेश्वरि ।<br>
कान्तश्च कामिनीयुक्तो भ्रान्ता वै मोहिनीयुतः ।<br>
कामधुक्कमला तद्वत्कामचारो विलासिनी ।<br>
कन्दर्पैः कल्पलतया कोमलश्यामले तथा ।<br>
कामवर्द्धकसंयुक्ता विज्ञेया तु शुचिस्मिता ।<br>
कामश्च विजयायुक्तो विशालाक्षीयुतो रणः ।<br>
रमणो लेलिहायुक्तो रतिनाथदिगम्बरे ।<br>
रतिप्रियरमे चैव रात्रिनाथश्च कुब्जिका ।<br>
स्मरेण संयुता कान्ता रमणः सत्यया युतः ।<br>
निशाचरश्च कल्याणी नन्दनो भोगिनी तथा ।<br>
नन्दीशः कामदायुक्तो मदनश्च सुलोचना ।<br>
स्वलावण्यायुतो देवि तथा नन्दयिता प्रिये ।<br>
निशाचरश्च मर्दिन्या रतिहंसस्ततः परम् ।<br>
कलहंसप्रियायुक्तः पुष्पधन्वा च काङ्क्षिणी ।<br>
महाधनुश्च सुमुखी ग्रामणीर्नलिनीयुतः ।<br>
भीमश्च जटिनीयुक्तो भ्रामणो ज्वालिनीयुतः ।<br>
भ्रामण शिखिनीयुक्तो श्याममुग्धे ततः परम् ।<br>
भ्रामणो रमया युक्तो भृगुर्भ्रमा ततः परम् ।<br>
भ्रान्तः कामकलायुक्तो भ्रमावऽसुचञ्चला ।<br>
मोहिनी दीर्घजिह्वा च मेषकश्च महामतिः ।<br>
तथा मुग्धश्च लोलाक्षी मोहवर्द्धनभृङ्गिनी ।<br>
मोहकश्च चपेटा च मन्मथो नाथया युतः ।<br>
मतङ्गो मालिनीयुक्तो भृङ्गीशः कलहसिनी ।<br>
गायकेन समायुक्तस्ततो वै विश्वतोमुखी ।<br>
गजनन्दिकया युक्तो गीतिश्च तदनन्तरम् ।<br>
नर्त्तकः सह रञ्जिन्या मेषः कान्तिसमन्वितः ।<br>
उन्मत्तः कलकण्ठा च संवर्त्तकवृकोदरी ।<br>
मेघः श्यामान्वितो देवि विमलः श्रीमती प्रिये ।<br>
मातृकाणर्न्यसेद्देवि मातृकास्थान एव च ॥ ६ ॥</p>
<p>अथ षोडशनित्यान्यासः ।</p>
<p>ज्ञानार्णवे&ndash;</p>
<p>प्रथमो सुन्दरी नित्या महात्रिपुरसुन्दरी ।<br>
कामेश्वरी समाख्याता तथैव भगमालिनी ।<br>
नित्यक्लिन्नाः च भेरुण्डा तथैव वह्निवासिनी ।<br>
वज्रेश्वरी च दूती च त्वरिता कुलसुन्दरी ।<br>
नित्या नीलपताका च विजया सर्वमङ्गला ।<br>
ज्वालामाला विचित्रान्ताः पञ्चदश प्रकीर्तिताः ।</p>
<p>एतासां मन्त्रा ज्ञानार्णवे&ndash;</p>
<p>शृणु देवि प्रवक्ष्यामि नित्यामन्त्रमनुत्तमम् ।<br>
बालान्तारञ्च हृत्प्रान्ते कामेश्वरिपदं वदेत् ।<br>
इच्छाकामफलप्रान्ते प्रदे सर्वपदं वदेत् ।<br>
ततः सत्त्ववशं ब्रूयात्करि सर्वजगत्पदम् ।<br>
क्षोभणान्ते करि ब्रूयात् हुङ्कारत्रयमालिखेत् ।<br>
पञ्च बाणान् समालिख्य संहारेण कुमारिकाम् ।<br>
एषा कामेश्वरी नित्या प्रसङ्गात्कथिता शिवे ।<br>
वाग्भवं भगशब्दान्ते भगे भगिनि चालिखेत् ।<br>
भगोदरि भगाङ्गे च भगमाले भगावहे ।<br>
भगगुह्ये भगप्रान्ते योनिप्रान्ते भगान्तिके ।<br>
निपातिनी च सर्वान्ते ततो भगवशङ्करि ।<br>
भगरूपे ततो लेख्यं नीरजायतलोचने ।<br>
नित्यक्लिन्ने भगप्रान्ते स्वरूपे सर्वमालिखेत् ।<br>
भगानि मे ह्यानयान्ते वरदेऽथ समालिखेत् ।<br>
रेते सुरेते च भगक्लिन्ने क्लिन्नद्रवे ततः ।<br>
क्लेदय द्रावयाथो च सर्वसत्त्वान् भगेश्वरि ।<br>
अमोघे भगविच्छे च क्षुभ क्षोभय सर्वं च ।<br>
सत्त्वान् भगेश्वरि ब्रूयाद्वाग्भवं ब्लूं जमादिकम् ।<br>
भें ब्लूं मों हें ब्लूं क्लिन्ने च ततः परम् ।<br>
सर्वाणि च भगान्यन्ते मे वशञ्चानयेति च ।<br>
स्त्री बीजञ्च हरप्रान्ते वेदमात्मकमक्षरम् ।<br>
भुवनेशीं समालिख्य विद्येयं भगमालिनी ।<br>
पराबीजं समुच्चार्य नित्यक्लिन्ने मदद्रवे ।<br>
अग्निजायान्वितो मन्त्रो नित्यक्लिन्नेयमीरिता प्रणवं पूर्वमुच्चार्य<br>
तथाङ्कुशयुगं वदेत् ।<br>
तन्मध्ये विलिखेद्देवि भरोमात्मकमक्षरम् ।<br>
चवर्गमन्त्यहीनन्तु विलिखेद्वह्निसंस्थितम् ।<br>
चतुर्दशस्वरोपेतं विन्दुनादान्वितं पृथक् ।<br>
वह्निजायान्विता विद्या भेरुण्डा देवता भवेत् ॥ ७ ॥<br>
परां विलिख्य वह्न्यन्ते वासिन्यै नम इत्यपि ।<br>
अष्टार्णोऽयं महेशानि देवता वह्निवासिनी ।<br>
प्रणवं भुवनेशानीं फरेमात्मकमक्षरम् ।<br>
सविसर्गः शशी पश्चान्नित्यक्लिन्ने मदद्रवे ।<br>
वह्निजायान्विता विद्या सर्वैश्वर्यम्प्रदायिनी ।<br>
चतुर्दशाक्षरी विद्या ज्ञेया वज्रेश्वरी तथा ।<br>
पराबीजं समुच्चार्य शिवदूती च ङेयुता ।<br>
हृदन्तोऽयं मनुर्देवि दूती सर्वसमृद्धिदा ।<br>
ओङ्कारबीजमुच्चार्य परां कवचमालिखेत् ।<br>
खेचछेक्षं समालिख्य श्रीबीजञ्च समालिखेत् ।<br>
हुङ्कारं क्षे परा चास्त्रं विद्येयं त्वरिता भवेत् ।<br>
सर्वसिंहासनमयी बालैव कुलसुन्दरी ।<br>
बालया पुटितां कुर्यात्तथा वै नित्यभैरवीम् ।<br>
पञ्चबाणांश्च देवेशि नित्या शक्राक्षरी भवेत् ।</p>
<p>अथवा&ndash;</p>
<p>पञ्चाक्षरी बाणबीजैर्नित्येयमपरा भवेत् ।<br>
प्रणवं भुवनेशानीं फरेमात्मकमक्षरम् ।<br>
ब्लूमात्मकं द्वितीयन्तु भुवनेश्यङ्कुशं ततः ।<br>
नित्यशब्दं समुद्धृत्य सम्बोध्या च मदद्रवा ।<br>
कवचं चाङ्कुशं माया नित्या नीलपताकिनी ।<br>
वान्तं कालसमायुक्तं रेफं शक्रस्वरान्वितम् ।<br>
विन्दुनादाङ्कितं देवि विद्येयं विजया भवेत् ।</p>
<p>यद्वा&ndash;</p>
<p>वान्तं कालाग्निवायुश्च शक्रस्वरविभूषितः ।<br>
नादविन्दुकलायुक्तो विद्येयं विजया भवेत् ।<br>
चन्द्रं वरुणसंयुक्तं तारस्थञ्च समालिखेत् ।<br>
चतुर्थ्यन्तं ततो देवि विलिखेत्सर्वमङ्गलाम् ।<br>
हृदन्तोऽयं मनुर्देवि नित्येयं सर्वमङ्गला ।<br>
तारं हृद्भगवत्यन्ते ज्वालामालिनी देवि च ।<br>
द्विरुच्चार्य च सर्वान्ते भूतसंहारिके ।<br>
जातवेदसि संलिख्य ज्वलन्तिपदयुग्मकम् ।<br>
ज्वलेति प्रज्वलद्वन्द्वं हुङ्कारत्रयमालिखेत् ।<br>
वह्निबीजत्रयं कूर्चमन्त्रं स्वाहान्वितो मनुः ।<br>
इयं नित्या महादेवि ज्वालामालिनिका परा ।<br>
कवर्गान्तं स्वरान्तञ्च शक्रस्वरविभूषितम् ।<br>
विन्दुनादकलाक्रान्तं विचित्रा परमेश्वरी ।<br>
अकारादिषु सर्वेषु स्वरेषु क्रमतो यजेत् ।<br>
अः स्वरे परमेशानि श्रीविद्यां विश्वमातृकाम् ।<br>
स्वरवद्विन्यसेद्विद्यां नीरजायतलोचने ।<br>
एताः षोडशस्वरन्यासस्थानेषु विन्यसेत् ॥ ७क ॥</p>
<p>मन्त्रो यथा&ndash;</p>
<p>ऐं ह्रीं श्रीम् अम् ऐं क्लीं सौः ॐ नमः कामेश्वरि<br>
इच्छाकामफलप्रदे सर्वसत्त्ववशङ्करि सर्वजगत्क्षोभणकरि हुं<br>
हुं हुं द्रां द्रीं क्लीं ब्लूं सः सौः क्लीम् ऐं<br>
कामेश्वरीनित्याकलायै नमः (१) ।<br>
ऐं ह्रीं श्रीम् आम् ऐं भगभगे भगिनि भगोदरि भगाङ्गे<br>
भगमाले भगावहे भगगुह्ये भगयोनि भगनिपातिनि<br>
सर्वभगवशङ्करि भगरूपे नित्यक्लिन्ने भगस्वरूपे सर्वभगानि<br>
मे ह्यानय वरदे रेते सुरेते भगक्लिन्ने क्लिन्नद्रवे क्लेदय द्रावय<br>
सर्वसत्त्वान् भगेश्वरि अमोघे भगविच्छे क्षुभ क्षोभय<br>
सर्वसत्त्वान् भगेश्वरि ऐं ब्लूं जं भें ब्लूं मों ब्लूं हें<br>
ब्लूं क्लिन्ने सर्वाणि भगानि मे वशमानय स्त्रीं हर ब्लौं ह्रीं<br>
भगमालिनीनित्याकलायै नमः (२) ।<br>
ऐं ह्रीं श्रीं हं ह्रीं नित्यक्लिन्ने मदद्रवे स्वाहा<br>
नित्यक्लिन्नानित्याकलायै नमः (३) ।<br>
ऐं ह्रीं श्रीम् ईं ॐ क्रों क्रों द्रौं च्रौं छ्रौं ज्रौं<br>
झ्रौं स्वाहा भेरुण्डानित्याकलायै नमः (४) ।<br>
ऐं ह्रीं श्रीम् उं ह्रीं वह्निवासिन्यै नमः वह्निवासिनी-<br>
नित्याकलायै नमः (५) ।<br>
ऐं ह्रीं श्रीम् ऊं ॐ ह्रीं फ्रें सः नित्यक्लिन्ने मदद्रवे<br>
स्वाहा वज्रेश्वरीनित्याकलायै नमः ( ६) ।<br>
ऐं ह्रीं श्रीम् ऋं ह्रीं शिवदूत्यै नमः दृतीनित्याकलायै नमः<br>
(७) ।<br>
ऐं ह्रीं श्रीं ॠं ॐ ह्रीं हुं खेचछेक्ष स्त्रीं हूं क्षे<br>
ह्रीं फट् त्वरितानित्याकलायै नमः (८) ।<br>
ऐं ह्रीं श्रीम् ऌम् ऐं क्लीं सौः कुलसुन्दरीनित्याकलायै नमः<br>
(९) ।<br>
ऐं ह्रीं श्रीं ॡम् ऐं क्लीं सौः ह स क र डैं ह स क ल र<br>
डीं ह स क ल र डौः द्रां द्रीं क्लीं ब्लूं सः सौः क्लीम् ऐं<br>
विमलनित्याकलायै नमः ।<br>
अथवा ऐं ह्रीं श्रीं ॡं द्रां द्रीं क्लीं ब्लूं सः<br>
विमलानित्याकलायै नमः (१०) ।<br>
ऐं ह्रीं श्रीम् एं ॐ ह्रीं फ्रें ब्लूम् आं ह्रीं क्रों नित्ये<br>
मदद्रवे हुं क्रों ह्रीं नीलपताकिनी नित्याकलायै नमः (११) ।<br>
ऐं ह्रीं श्रीं भ्म्रौं विजयानित्याकलायै नमः ।</p>
<p>अथवा&ndash;</p>
<p>ऐं ह्रीं श्रीम् ऐं भ्न्त्र्यौं विजयेत्यादि (१२) ।<br>
ऐं ह्रीं श्रीं ॐ स्वों सर्वमङ्गलायै नमः<br>
सर्वमङ्गलानित्याकलायै नमः (१३) ।<br>
ऐं ह्रीं श्रीम् औं ॐ नमो भगवति ज्वालमालिनि देवि<br>
ज्वालामालिनि देवि सर्वभूतसंहारकारिके जातवेदसि ज्वलन्ति ज्वलन्ति<br>
ज्वल प्रज्वल प्रज्वल हुं हुं हुं रं रं रं हुं फट् स्वाहा<br>
ज्वालामालिनीनित्याकलायै नमः (१४) ।<br>
ऐं ह्रीं श्रीम् अं चं कौं विचित्रानित्याकलायै नमः (१५) ।<br>
ऐं ह्रीं श्रीम् अः मूलविद्यामुच्चार्य<br>
श्रीमहात्रिपुरसुन्दरीनित्याकलायै नमः (१६) ।<br>
यद्वा ऐं ह्रीं श्रीम् अः ॐ कामेश्वरीनित्याकलायै नमः ।<br>
इति षोडशनित्या न्यसेत् ।<br>
अस्मिन् काले वा सृष्टिस्थितिन्यासः ।<br>
इति षोडशमित्यान्यासः ।</p>
<p>अथ प्रकटयोगिनीन्यासः&ndash;</p>
<p>मूलाधारे ऐं ह्रीं श्रीं प्रकटयोगिनीभ्यो नमः ।<br>
स्वाधिष्ठाने ३ गुप्तयोगिनीभ्यो नमः ।<br>
नाभौ ३ गुप्ततरयोगिनीभ्यो नमः ।<br>
हृदये ३ सम्प्रदाययोगिनीभ्यो नमः ।<br>
कण्ठे ३ कुलकौलिनीयोगिनीभ्यो नमः ।<br>
भ्रूमध्ये ३ निगर्वयोगिनीभ्यो नमः ।<br>
नादे ३ रहस्ययोगिनीभ्यो नमः ।<br>
नादान्ते ३ अतिरहस्ययोगिनीभ्यो नमः ।<br>
ब्रह्मरन्ध्रे ३ परमातिरहस्ययोगिनीभ्यो नमः ॥ ८ ॥</p>
<p>अथ आयुधन्यासः&ndash;</p>
<p>द्रां द्रीं क्लीं ब्लूं सः यां रां लां वां शां धं<br>
सम्मोहनाय कामेश्वरधनुषे नमः ।<br>
यां ५ द्रां ५ थं सम्मोहनाय कामेश्वरीधनुषे नमः ।<br>
एतद्द्वयं स्ववामाधोहस्ते ।<br>
द्रां ५ यां ५ जं जम्भलेभ्यः कामेश्वरबाणेभ्यो नमः ।<br>
यां ५ द्रां ५ जं जम्भलेभ्यः कामेश्वरी वाणेभ्यो नमः ।<br>
एतद्द्वयं दक्षिणाधःकरे ।<br>
द्रां ५ यां ५ आं वशीकरणाय कामेश्वरपाशाय नमः ।<br>
द्रां ५ यां ५ ह्रीं वशीकरणाय कामेश्वरीपाशाय नमः ।<br>
एतद्द्वयं वामोर्ध्वहस्ते ।<br>
द्रां ५ यां ५ क्रों सर्वस्तम्भनाय कामेश्वराङ्कुशाय नमः<br>
।<br>
द्रां ५ यां ५ सर्वस्तम्भनाय कामेश्वर्यङ्कुशाय नमः ।<br>
एतद्द्वयं दक्षोर्ध्वे ।<br>
इति तु वक्ष्यमाणक्रमेण कामकला ध्यात्वा न्यसेत् ।</p>
<p>तथा च ज्ञानार्णवे&ndash;</p>
<p>एवं कामकलारूपं देवतामयमात्मनः ।<br>
वपुर्विचिन्त्य शिवयोरायुधन्यासमाचरेत् ।</p>
<p>तथा च&ndash;</p>
<p>द्रां द्रीं क्लीं ब्लूं सः इत्येते कामबाणाः प्रकीर्तिताः ।<br>
यां रां लां वां शाम् इदं कामेश्वरीबाणपञ्चकम् ।<br>
द्रादीनि पश्चाद्यादीनि धं सम्मोहनशब्दतः ।<br>
ङेऽन्तात्कामेश्वरधनुर्ङेऽन्तं नमोऽन्तमुद्धरेत् ।<br>
अनेन च स्ववामाधोहस्ते सन्धारयेद्धनुः ।<br>
यादिद्रादीनि थं ङेऽन्तसम्मोहनपदोपरि ।<br>
कामेश्वरीधनुर्ङेऽन्तं नमोऽन्तमित्यधःकरे ।<br>
वामे देव्यास्तथा मन्त्री धारयेदैक्षवं धनुः ।<br>
द्रादियादीनि जं जम्भलेभ्यः कामेश्वरपदान्तिके ।<br>
वाणेभ्यो नम इत्यन्तं दक्षिणाधःकरे निजे ।<br>
शैवान्प्रविन्यसेद्वाणान् पौष्पान्साधकसत्तमः ।<br>
यादिद्रादीनि जं जम्भलेभ्यः कामेश्वरीपदात्ततः ।<br>
बाणेभ्योनम इत्येतान् दक्षिणाधः करे निजे ।<br>
देव्याः प्रविन्यसेद्वाणान् पौष्पानिति च साधकः ।<br>
द्रादियादीनि भूयोऽपि मुखवृत्तं सविन्दुकम् ।<br>
स्याद्वशीकरणायेति कामेश्वरपदं ततः ।<br>
पाशाय नम इत्येवं वामोर्ध्वे विन्यसेत्करे ।<br>
यादिद्रादीनि गगनं वह्निवामाक्षिविन्दुमत् ।<br>
स्याद्वशीकरणायेति ततः कामेश्वरीति च ।<br>
पाशाय नम इत्येवं वामोर्ध्वे विन्यसेत्करे ॥ ९ ॥<br>
द्रादियादीनि क्रों सर्वस्तम्भनाय पदं ततः ।<br>
कामेश्वरपदात्पश्चादङ्कुशाय नमो लिखेत् ।<br>
दक्षिणोर्ध्वकरे शैवं विन्यसेदङ्कुशं ततः ।<br>
यादिद्रादीनि क्रों सर्वस्तम्भनाय ततः परम् ।<br>
कामेश्वरीपदादूर्ध्वमङ्कुशाय नमो लिखेत् ।<br>
दक्षिणोर्ध्वकरे देव्या विन्यसेदङ्कुशं ततः ॥ ९क ॥<br>
ततो मूलेन व्यापकं नवमुद्राः प्रदर्शयेत् ॥</p>
<p>तद्यथा&ndash;</p>
<p>द्रां सर्वसङ्क्षोभिणीं द्रीं सर्वद्राविणीं क्लीम् आकर्षिणीं<br>
ब्लूं सर्ववेशिनीं सः सर्वोन्मादिनीं क्रों महाङ्कुशां ह स<br>
ख फ्रें खेचरीं ह्सौः बीजमुद्राम् ऐं योगिनीमुद्राम् ॥ १० ॥</p>
<p>न्यासकालस्तु योगिनीहृदये&ndash;</p>
<p>प्रातःकालेऽथवा पूजासमये होमकर्मणि ।<br>
जपकालेऽपि वा तेषां विनियोगः पृथक् पृथक् ।<br>
पूजाकाले समस्तं वा कुर्यात्साधकसत्तमः ॥ ११ ॥</p>
<p>ततो ध्यानम्&ndash;</p>
<p>ततः पद्मनिभां देवीं बालार्ककिरणोज्ज्वलाम् ।<br>
जवाकुसुमसङ्काशां दाडिमीकुसुमोपमाम् ।<br>
पद्मरागप्रतीकाशां कुङ्कुमारुणसन्निभाम् ।<br>
स्फुरन्मुकुटमाणिक्य किङ्किणीजालमण्डिताम् ।<br>
कालालिकुलसङ्काशकुटिलालकपल्लवाम् ।<br>
प्रत्यग्रारुणसङ्काशवदनाम्भोजमण्डलाम् ।<br>
किञ्चिदर्द्धेन्दुकुटिलललाटमृदुपट्टिकाम् ।<br>
पिनाकिधनुराकारभ्रूलतां परमेश्वरीम् ।<br>
आनन्दमुदितोल्लासलीलान्दोलितलोचनाम् ।<br>
स्फुरन्मयूखसङ्काशविलसद्धेमकुण्डलाम् ।<br>
सुगण्डमण्डलाभोग जितेन्द्वन्मृतमण्डलाम् ।<br>
विश्वकर्मविनिर्माणसूत्रसुस्पष्टनासिकाम् ।<br>
ताम्रविद्रुमविम्बाभरक्तोष्ठीममृतोपमाम् ।<br>
स्मितमाधुर्यविजितमाधुर्यरससागराम् ।<br>
अनौपम्यगुणोपेतचिबुकोद्देशशोभिताम् ।<br>
कम्बुग्रीवां महादेवीं मृणालललितैर्भुजैः ।<br>
रक्तोत्पलदलाकारसुकुमारकराम्बुजाम् ॥<br>
रक्ताम्बुजनखज्योतिर्वितानितनभस्तलाम् ।<br>
मुक्ताहारलतोपेतसमुन्नतपयोधराम् ।<br>
त्रिवलीवलयायुक्तमध्यदेशसुशोभिताम् ॥ १२ ॥<br>
लावण्यसरिदावर्ताकारनाभिविभूषिताम् ।<br>
अनर्घरत्नघटिकाञ्चीयुतनितम्बिनीम् ।<br>
नितम्बविम्बद्विरदरोमराजिवराङ्कुशाम् ।<br>
कदलीललितस्तम्भसुकुमारोरुमीश्वरीम् ।<br>
लावण्यकुसुमाकारजानुमण्डलबन्धुराम् ।<br>
लावण्यकदलीतुल्यजङ्घायुग लमण्डिताम् ।<br>
गूढगुल्फपदद्वन्द्वप्रपदाजितकच्छपाम् ।<br>
तनुदीर्घाङ्गुलिस्वच्छनखराजिविराजिताम् ।<br>
ब्रह्मविष्णुशिरोरत्ननिघृष्टचरणाम्बुजाम् ।<br>
शीतांशुशतसङ्काशकान्तिसन्तानहासिनीम् ।<br>
लौहित्याजितसिन्दूरजवदाडिमरूपिणीम् ।<br>
रक्तवस्त्रपरीधानां पाशाङ्कुशकरोद्यताम् ।<br>
रक्तपद्मनिविष्टान्तु रक्ताभरणभूषिताम् ।<br>
चतुर्भुजां त्रिनेत्रान्तु पञ्चबाणधनुर्धराम् ।<br>
कर्पूरशकलोन्मिश्रताम्बूलपूरिताननाम् ।<br>
महामृगमदोद्दामकुङ्कुमारुणविग्रहाम् ।<br>
सर्वशृङ्गारवेशाढ्यं सर्वाभरणभूषिताम् ।<br>
जगदाह्लादजननीं जगद्रञ्जनकारिणीम् ।<br>
जगदाकर्षणकरीं जगत्कारणरूपिणीम् ।<br>
सर्वमन्त्रमयीं देवीं सर्वसौभाग्यसुन्दरीम् ।<br>
सर्वलक्ष्मीमयीं नित्यां सर्वशक्तिमयीं शिवाम् ।<br>
एवं रूपमात्मानं ध्यात्वा मानसैः सम्पूजयेत् ॥ १२क ॥</p>
<p>तद्यथा&ndash;</p>
<p>हृत्पद्ममध्ये देवीं विभाव्य, कुण्डली पात्र-संस्थेन<br>
सहस्रारामृतेन पाद्यं देव्याश्चरणे दद्यात् ।<br>
ततो मनश्चार्घ्यं दत्त्वा<br>
सहस्रदलपद्मभृङ्गारगलितपरमामृतजलेनाचमनीयं मुखे ।<br>
चतुर्विंशतितत्त्वेन गन्धञ्च ।<br>
अहिंसां विज्ञानं क्षमां दयाञ्च अलोभम् अमोहम्<br>
अमात्सर्यम् ।<br>
अमायाम् अनहङ्कारम् अरागमद्वेषम् इन्द्रियाणि च दशैतानि<br>
पुष्पाणि प्रदापयेत् ।<br>
ततो वायुरूपं धूपं तेजोरूपञ्च दीपं दद्यात् ।<br>
अम्बरं चामरं सूर्यं दर्पणं चन्द्रं छत्रं पद्मन्तु<br>
मेखलाम् आनन्दं हारमुत्तमम् ।<br>
अनाहतध्वनिमयीं घण्टां निवेदयेत् ।<br>
ततः सुधारसाम्बुधिं मांसपर्वतं ब्रह्माण्ड<br>
पूरितपायसञ्च दत्त्वा, मनोनर्तकसत्तालैः<br>
शृङ्गारादिरसोद्भवैः ।<br>
नृत्यैर्गीतैश्च वाद्यैश्च तोषयेत् परमेश्वरीम् ।<br>
एवं सम्पूज्याभेदेन जपः कार्यः ।<br>
ततो वहिःपूजामारभेत ततोऽर्घ्यस्थापनम् ॥ १३ ॥</p>
<p>प्रथमं सामान्यार्घ्यम्</p>
<p>तत्र क्रमः&ndash;</p>
<p>आदौ स्ववामे जलेन चतुरस्रं विधाय तदन्तर्वृत्तमालिखेत् ।<br>
ततः ॐ मण्डलाय नमः इति पुष्पैस्तदभ्यर्च्य, तत्र<br>
साधारं पात्रं संस्थाप्य बालया तमभ्यर्च्य शुद्धजलेन<br>
तमापूर्य, ऐं सर्वज्ञाशक्तिश्रीमत्त्रिपुरसुन्दरीहृदयाय नमः<br>
इत्यादिक्रमेण षङ्गानि सम्पूज्य, तदुपरि मूलमष्टधा जप्त्वा<br>
विशेषार्घ्यस्थापनं कुर्यात् ॥ १३क ॥</p>
<p>तत्पात्रन्तु तन्त्रान्तरे&ndash;</p>
<p>पात्रं काञ्चनकाचरूप्यजनितं मुक्ताकपालोद्भवं,<br>
विश्वामित्रमयञ्च कामदमिदं हैमं प्रियं स्फाटिकम् ।<br>
ताम्रं प्रीतिदमिष्टसिद्धिजनकं श्रीनारिकेलोद्भवं, कपालं<br>
स्फुटमन्त्रसिद्धिजनकं मुक्तिप्रदं मौक्तिकम् ॥ १४ ॥</p>
<p>नवरत्नेश्वरे&ndash;</p>
<p>नरपात्रं महेशानि विज्ञेयञ्चोत्तमोत्तमम् ।<br>
नारिकेलोद्भवं पात्रं ज्ञेयञ्चोत्तमकल्पनम् ।<br>
रत्नपात्रञ्च सुश्रोणि ज्ञेयञ्चोत्तममध्यमम् ।<br>
मध्यमोत्तमगं बैल्वं ब्रह्मवृक्षजमेव च ।<br>
कल्पं सुमध्यमं प्रोक्तं मृण्ममयं कल्पमध्यमम् ॥ १५ ॥<br>
वश्याकर्षणकर्माणि हेमपात्रे सुशोभने ।<br>
शान्तिके पौष्टिके वापि राजतं कारयेत् प्रिये ॥ १६ ॥<br>
लौहपात्रं विजानीयान्मारणोच्चाटने तथा ।<br>
स्तम्भकार्येषु पाषाणं विद्वेषे लौहमृण्मयम् ॥ १७ ॥<br>
सर्वकार्येषु कर्त्तव्यं विश्वामित्रञ्च सुव्रते ।<br>
कुलोत्सादनकार्येषु काचपात्रं विशिष्यते ॥ १८ ॥<br>
काष्ठपत्रं विजानीयान्मन्त्राराधनकर्मणि ।<br>
नरपात्रस्तु हृह्णीयाद्भुक्तिमुक्तिप्रदायकम् ॥ १९ ॥<br>
दृष्ट्वार्घ्यपात्रं देवेशि ब्रह्माद्या देवताः सदा ।<br>
नृत्यन्ति सर्वयोगिन्यः प्रीताः सिद्धिं ददत्यपि ॥ २० ॥</p>
<p>सामान्यविशेषार्घ्ययोरावश्यकत्वमाह नवरत्नेश्वर&ndash;</p>
<p>एकपात्रं न कुर्वात यदि साक्षान्महेश्वरः ।<br>
मन्त्राः पराङ्मुखा यान्ति आपदश्च पदे पदे ।<br>
इहलोके द्ररिद्रः स्यान्मृते च पशुतां व्रजेत् ॥ २१ ॥<br>
तत आत्मश्रीचक्रयोर्मध्ये सामान्यार्घ्यजलेन<br>
त्रिकोणवृत्तषट्कोणचतुरस्रमण्डलं कृत्वा, त्रिकोण-मध्ये<br>
मूलविद्यया मध्यं सम्पूज्य, त्रिकोणे प्रत्येककूटैः पूजयेत् ।<br>
अग्न्यादिकोणक्रमेण षट्कोणे मूलविद्यया द्विरावृत्त्या षडङ्गानि<br>
पूजयेत् ।<br>
तत्र त्रिपदिकां संस्थाप्य, ऐं ह्रीं श्रीं मं वह्निमण्डलाय<br>
दशकलात्मने अर्घ्यपात्राधाराय नमः इत्याधारं सम्पूज्य,<br>
तत्र वृत्ताकारेण वह्नेर्दशकलाः पूजयेत् ।</p>
<p>तद्यथा&ndash;</p>
<p>ऐं ह्रीं श्रीं यं धूम्रायै नमः ।<br>
एवं ३ रं नीलायै ।<br>
३ लं कपिलायै ।<br>
३ वं विस्फुलिङ्गिन्यै ।<br>
३ शं ज्वालिन्यै ।<br>
३ यं हैमवत्यै ।<br>
३ सं हव्यवाहिन्यै ।<br>
३ हं कव्यवाहिन्यै ।<br>
३ लं रात्र्यै ।<br>
३ क्षं सङ्कर्षिण्यै ।<br>
इति सम्पूज्य तदुपरि अस्त्रान्तं मूलमुच्चार्य<br>
प्रक्षालितमर्घ्यपात्रं संस्थाप्य, पूर्ववत्तत्र मन्त्रमालिख्य,<br>
सम्पूज्य, ऐं ह्रीं श्रीं क्लीम् अं सूर्यमण्डलाय<br>
द्वादशकलात्मने अर्घ्यपात्राय नमः इति सम्पूज्य वृत्ताकारेण<br>
सूर्यस्य द्वादशकलाः पूजयेत् ।</p>
<p>यथा&ndash;</p>
<p>ऐं ह्रीं श्रीं कं भं तपिन्यै नमः ।<br>
एवं ३ खं बं तापिन्यै ।<br>
३ गं फं धूम्रायै ।<br>
३ घं पं विबुधायै ।<br>
३ ङं नं बोधिन्यै ।<br>
३ चं धं कलिन्यै ।<br>
३ छं दं शोषिण्यै ।<br>
३ जं थं वरेण्यायै ।<br>
३ झं तम् आकर्षिण्यै ।<br>
३ ञं णं मायायै ।<br>
३ टं ढं विवस्वत्यै ।<br>
३ ठं डं हेमप्रभायै ।<br>
नमः सर्वत्र ।<br>
इति सम्पूज्य, मूलेन जलादिनापूर्य, पूर्ववद्यन्त्रमाख्यि, त्रिकोणे<br>
अकथादित्रिरेखां मध्ये हलक्षाणि च चिन्तयेत् ।<br>
ततः पूर्ववत् सम्पूज्य, सौः ऐं ह्रीं श्रीम् उं सोममण्डलाय<br>
षोडशकलात्मने अर्घ्यपात्रामृताय नमः इति सम्पूज्य, सोमस्य<br>
षोडशकला वृत्ताकारेण पूजयेत् ।</p>
<p>यथा&ndash;</p>
<p>ऐं ह्रीं श्रीम् अम् अमृतायै नमः ।<br>
एवं ३ आं मदनायै ।<br>
३ इं तुष्टयै ।<br>
३ ईं पुष्ट्यै ।<br>
३ उं प्रीत्यै ।<br>
३ ऊं रत्यै ।<br>
३ ऋं श्रियै ।<br>
ॠं क्रियायै ।<br>
३ ऌं सुधायै ।<br>
३ ॡं रात्र्यै ।<br>
एं ज्योत्स्नायै ।<br>
३ ऐं हैमवत्यै ।<br>
३ ॐ छायायै ।<br>
३ औं पूर्णिमायै ।<br>
अं विद्यायै ।<br>
३ अः अमावस्यायै ।<br>
नमः सर्वत्र ।<br>
इति सम्पूज्य तीर्थमावाह्य मध्ये हंसात्मने नमः ।<br>
ततो ह स क्ष म ल व र यूम् आनन्दभैरवाय वषट् ।<br>
ह स क्ष म ल व र यीं सुधादेव्यै वषट् ।<br>
इति सम्पूज्य, मत्स्यमुप्रया तज्जलमाच्छाद्य मूलविद्यामष्टधा<br>
जप्त्वा, धूपदीपौ दत्त्वा, नवमुद्राः प्रदर्श्य, ब्रह्ममयं<br>
तज्जलं किञ्चित् पात्रान्तरे प्रक्षिप्य, मूलेनात्मानं पूजाद्रव्याणि<br>
च सम्प्रोक्ष्य, सर्वं ब्रह्ममयं कुर्यात् ।<br>
पूजासमाप्तिर्यावत् स्यात् तावर्दर्घ्यं न चालयेत् ॥ २२ ॥</p>
<p>समयाङ्के&ndash;</p>
<p>सुन्दरीदेवताया अङ्गदेवतापूजनन्त्वर्घ्यस्थापनानन्तरम् ।</p>
<p>तथा च&ndash;</p>
<p>आत्मानं यागवस्तूनि प्रोक्षयित्वा यथाक्रमम् ।<br>
चिन्मयं तत् सदा भक्त्या चिन्तयेन्मन्त्रवित्तमः ।<br>
तस्माच्चक्र-चतुर्दिशिक्रमवशान्निर्मायचक्रं शुभं, सूर्यं<br>
हस्तिमुखं परं स्मरहरं गोपालमेवं तथा ।<br>
ध्यात्वावाह्य च तांस्ततो वहुविधैः पुष्पैश्च<br>
पाद्यादिभिर्नानाद्रव्यसुगन्धिमोदकफलैरुद्वासयेत् स्वेहृदि ।<br>
ततो महाचक्रे ऐं ह्रीं श्रीम् अमृताम्भोनिधये नमः ।<br>
एवं ३ रत्नद्वीपाय ।<br>
३ नानावुक्षमहोद्यानाय ।<br>
३ सन्तानवाटिकायै ।<br>
३ कल्पवृक्षवाटिकायै ।<br>
३ हरिचन्दनवाटिकायै ।<br>
३ मन्दारवाटिकायै ।<br>
३ पारिजातवाटिकायै ।<br>
३ कदम्बवन वाटिकायै ।<br>
३ पुष्परागरत्नप्राकाराय ।<br>
३ पद्मरागरत्नप्राकाराय ।<br>
३ गोमेदरत्नप्राकाराय ।<br>
३ इन्द्रनीलरत्नप्राकाराय ।<br>
३ वज्ररत्नप्राकाराय ।<br>
३ वैदूर्यरत्नप्राकाराय ।<br>
३ मुक्तारत्नप्राकाराय ।<br>
३ विद्रुमरत्नप्राकाराय ।<br>
३ माणिक्यरत्नप्राकाराय ।<br>
३ माणिक्यमण्डपाय ।<br>
३ सहस्रस्तम्भमण्डपाय ।<br>
३ अमृतवापिकायै ।<br>
३ आनन्दवापिकायै ।<br>
३ विमर्षवापिकायै ।<br>
३ बालातपोद्धाराय ।<br>
३ चन्द्रिकोदराय ।<br>
३ महाशृङ्गारपरिखायै ।<br>
३ महापद्माटव्यै ।<br>
३ चिन्तामणिगृहराजाय ।<br>
३ पूर्वाम्नायपूर्वद्वाराय ।<br>
३ दक्षिणाम्नायदक्षिणद्वाराय ।<br>
३ पश्चिमाम्नायपश्चिमद्वाराय ।<br>
३ उत्तराम्नाय-उत्तरद्वाराय ।<br>
३ रत्नद्वीपवलयाय ।<br>
३ महासिंहासनाय ।<br>
३ ब्रह्ममयैकमञ्चपादाय ।<br>
३ विष्णुमयैकमञ्चपादाय ।<br>
३ रुद्रमयैकमञ्चपादाय ।<br>
३ ईश्वरमयैकमञ्चपादाय ।<br>
३ सदाशिवमयैकमञ्चफलकाय ।<br>
३ हंसतुलतनिनाय ।<br>
३ हंसतुलमहोपधानाय ।<br>
३ कौसुम्भास्तरणाय ।<br>
३ महावितानिकायै ।<br>
३ महायमनिकायै ।<br>
सर्वत्र नमोऽन्तेन पूजयेत् ।<br>
तदुपरि ऐं ह्रीं श्रीं ह्सौः सदाशिवमहाप्रेतपद्मासनाय<br>
नमः ॥ २२क ॥</p>
<p>ततः पूर्ववद्ध्यात्वा, त्रिखण्डां मुद्रां कृत्वा तदुपरिशिखरे<br>
मातृकायन्त्रे समानीय ऐं ह्रीं श्रीं सौः त्रिपुरसुन्दरीमूर्तिं<br>
कल्पयामीति विन्दौ कल्पितमूर्तावावाहयेत् ।<br>
ह्स्रैं हसक्ल्रीं हस्रौम् इत्युच्चार्य, ॐ महापद्मवनान्तःस्थे<br>
कारणानन्दविग्रहे ।<br>
सर्वभूतहिते मातरेह्येहि परमेश्वरि ।<br>
इति वैन्दवचक्रे परिचितिमावाह्यावाहनादिप्राणप्रतिष्ठान्तं<br>
कर्म विधाय, वाणकोदण्डपाशाङ्कुशादि मुद्राः प्रदर्शयेत् ।<br>
ततो यथोपचारैः सम्पूज्य त्रिधा सन्तर्पयेत् ॥ २३ ॥</p>
<p>तत्रायं क्रमः&ndash;</p>
<p>सव्यहस्तानामिकाङ्गुष्ठ-नखाग्रेण धृतश्रीपात्राम्भसा<br>
अन्यहस्तक्षिप्तपुष्पाक्षतैः श्रीमहात्रिपुरसुन्दरीं तर्पयामीति<br>
त्रिस्तर्पयेत् ।</p>
<p>तदुक्तं स्वतन्त्रे&ndash;</p>
<p>अङ्गुष्ठानामिकायोगाद्वामहस्तस्य पार्वति ।<br>
तर्पयेत् सुन्दरीं देवीं समुद्राञ्च सवाहनाम् ।<br>
तर्पयामि मुखे देव्यास्त्रिवारं मूलविद्यया ।<br>
अङ्गुष्ठानामिकायोगान्नखैर्निर्दिष्टमुद्धृतम् ।<br>
श्रीपात्रस्योदकं विन्दुं तर्पयेत् कुलनायिकाम् ।<br>
अङ्गुष्ठो भैरवो देवि अनामा चण्डिका प्रिये ।<br>
सव्येन हस्तयोगेन तर्पयेद्वा कुलेश्वरीम् ॥ २४ ॥</p>
<p>विशेषस्तु&ndash;</p>
<p>अङ्गुष्ठानामिकाभ्यान्तु वश्यकर्मणि तर्पयेत् ।<br>
अङ्कुष्ठमध्यमाभ्यान्तु तर्पयेच्छान्तिकर्मणि ।<br>
तर्जन्यङ्गुष्ठयोगेन तर्पयेदभिचारके ।<br>
कनिष्ठाङ्गुयोगेन स्तम्भने तर्पयेत् प्रिये ॥ २५ ॥<br>
ततोऽग्नीशासुरवायव्यमध्ये दिक्षु च देव्या देहे वा षडङ्गानि<br>
पूजयेत् ।</p>
<p>तद्यथा&ndash;</p>
<p>ऐम् अर्वज्ञाशक्तिश्रीमहात्रिपुरसुन्दरी हृदयाय नमः ।<br>
क्लीं नित्यतृप्तिशक्तिश्रीमहात्रिपुरसुन्दरी शिरसे स्वाहा ।<br>
सौः अनादिबोधशक्तिश्रीमहात्रिपुरसुन्दरी शिखायै वषट् ।<br>
ऐं स्वतन्त्रशक्तिश्रीमहात्रिपुरसुन्दरी कवचाय हुम् ।<br>
क्लीम् अलुप्तशक्तिश्रीमहात्रिपुरसुन्दरी नेत्रत्रयाय वौषट् ।<br>
सौः अनन्तशक्तिश्रीमहात्रिपुरसुन्दरी अस्त्राय फट् ।<br>
ततः स्वशरीरे कामकलां भावयेत् ।</p>
<p>तथा च&ndash;</p>
<p>विन्दुं सङ्कल्प्य वक्त्रन्तु तदस्तात् कुचद्वयम् ।<br>
तदधः सपरार्द्धञ्च चिन्तयेत्तदधोमुखम् ।<br>
ततस्तिथिनित्यां पूजयेत् ।<br>
महात्र्यस्रे वामावर्तेन अकारादिपञ्च उकारादिपञ्च<br>
एकारादिपञ्च विभाव्य मध्ये विसर्गं तेषु वामावर्तन<br>
शुक्लपक्षे कामेश्वर्यादिविचित्रान्तं कृष्णपक्षे<br>
विचिदिकामेश्वर्यन्तं पूजयेत् ।</p>
<p>तद्यथा&ndash;</p>
<p>प्रतिपदि अकारे ऐं ह्रीं श्रीं तत्तन्मत्रमुच्चार्य<br>
कामश्वरीनित्यकलाश्रीपादुकां पूजयामि नमः ।<br>
एवमाकारे द्वितीयायां ३ भगमालिनीम् ।<br>
इकारे तृतीयायां ३ नित्यक्लिन्नाम् ।<br>
ईकारे चतुर्थ्यां ३ भेरुण्डाम् ।<br>
उकारे पञ्चम्यां ३ वह्निवासिनीम् ।<br>
ऊकारे षष्ठ्यां ३ महाविद्वेश्वरीम् ।<br>
ऋकारे सप्तम्यां ३ शिवदूतीम् ।<br>
ॠकारे अष्टम्यां ३ त्वरिताम् ।<br>
ऌकारे नवम्यां ३ कुलसुन्दरीम् ।<br>
ॡकारे दशम्यां ३ नित्याम् ।<br>
एकारे एकादश्यां ३ नीलपताकाम् ।<br>
ऐकारे द्वादश्यां ३ विजयाम् ।<br>
ओकारे त्रयोदश्यां ३ सर्वमङ्गलाम् ।<br>
औकारे चतुर्दश्याम् ३ ज्वालामालिनीम् ।<br>
अङ्कारे पौर्णमास्यां ३ विचित्राम् ।<br>
विसर्ग ३ त्रिपुरसुन्दरीं पूजयेत् ।<br>
कृष्णपक्षे विचित्रादिकामेश्वर्यन्तं पूजयेत् ॥ २६ ॥</p>
<p>पूजामन्त्रस्तु तन्त्रान्तरे&ndash;</p>
<p>श्रीपद पूर्वमुच्चार्य पादुकापदमुच्चरेत् ।<br>
पूजयामि नमः पश्चात् पूजयेदङ्गदेवताः ।<br>
ततो मध्यप्राक्त्र्यस्रमध्येषु गुरुपङ्क्ति पूजयेत् ।<br>
आनन्दनाथशब्दान्ता विज्ञयाः परमेश्वरि ।<br>
अन्वान्ता गुरवः प्रोक्ताः स्त्रीलिङ्गा वीरवन्दिते ।</p>
<p>तद्यथा&ndash;</p>
<p>ऐं ह्रीं श्रीं परप्रकाशानन्दनाथश्रीपादुकां पूजयामि<br>
नमः ।<br>
एवं ३ परशिवम् ।<br>
तथा परशक्त्यम्बाश्रीपादुकां पूजयामि नमः ।<br>
एवं ३ कौलेश्वरं शुक्लादेवीम् ।<br>
३ परेशानम् ।<br>
३ कामेश्वर्यम्बिकाम् ।<br>
एते दिव्यौधाः ।<br>
भोगं क्रीडं समयं वेदं सहजम् एते सिद्धौधाः ।<br>
गगनं विश्वं विमलं मदनं भुवनं नीलम् आत्मानं<br>
प्रियम् एते मानवौधाः ।<br>
ततो गुरुं परमगुरुं परापरगुरुं परमेष्ठिगुरुं केवलं<br>
गुरुं वा ।<br>
एते कामराजविद्यायास्तद्घटितायाश्च गुरवः ।<br>
लोपायास्तद्घटितायास्तु परशिवं कामेश्वर्यम्बां दिव्यौघं<br>
महौघं सर्वानन्दं प्रज्ञादेवीं प्रकाशम् ।<br>
एते दिव्यौघाः ।<br>
दिव्यं चित्रं कैवल्यं दिव्याम्बां महोदयम् एते सिद्धौघाः ।<br>
चिद्विश्वशक्ति ईश्वरकमलपरमानन्दमनोहरसुखानन्द<br>
प्रतिभान् ।<br>
एते मानवौधाः ।<br>
इति पूजयेत् ।<br>
ततः पूर्ववद्गुरुत्रयम् एकं वा पूजयेत् ।<br>
अथवा सामान्यगुरुपङ्क्ति पूजयेत् ।</p>
<p>तद्यथा&ndash;</p>
<p>ऐं ह्रीं श्रीं गुरुभ्यो नमः ।<br>
३ गुरुपादुकाभ्यो नमः ।<br>
३ परमगुरुभ्यो नमः ।<br>
३ परमगुरुपादुकाभ्यो नमः ।<br>
३ परापरगुरुभ्यो नमः ।<br>
३ परापरगुरुपादुकाभ्यो नमः ।<br>
३ परमेष्ठिगुरुभ्यो नमः ।<br>
३ परमेष्ठिगुरुपादुकाभ्यो नमः ।<br>
३ आचार्येभ्यो नमः ।<br>
३ आचार्यपादुकाभ्यो नमः ।<br>
३ सर्वत्रादौ द्वितार्या त्रितार्यां वा प्रयोगः ।</p>
<p>तथा च ज्ञानार्णवे&ndash;</p>
<p>मायालक्ष्मीमयं बीजयुग्मं पूर्वक्रमेण हि ।<br>
कथितं योजयेद्देवि त्रयं वा परमेश्वरि ।</p>
<p>कल्पसूत्रेऽपि&ndash;</p>
<p>सर्वत्रादौ त्रितारीप्रयोगः ।</p>
<p>त्रितारी च&ndash;</p>
<p>वाङ्माया कमला चेति त्रितारी समुदाहृता ॥ २६क ॥</p>
<p>ततस्त्रैलोक्यमोहनादिसृष्टिचक्रे ऐं ह्रीं श्रीं हस्रीं स्ह्रीं<br>
श्रीं कलह्रीं पूर्वाम्नाय-उन्मनीदेवी श्रीपादुकां<br>
पूजयामि नमः ।<br>
स्थितिचक्रे ३ ऐं क्लिन्ने क्लीं मदद्रवे कूले ह्सौः दक्षिणाम्नाय-<br>
भोगिनीदेवी श्रीपादुकां पूजयामि नमः ।<br>
ततः सर्वसौभाग्यादिसंहारात्मकत्रिचक्रे ३ ह स ख फ्रें ह्सौः<br>
भगवत्यम्ब ह स ख फ्रें कुब्जिके ह्स्रां ह्स्रीं ह्स्रम् अघोरे घोरे<br>
घोरमुखि चव्रां चव्रीं चब्रूं किलि किलि विलोमतः पूर्वोक्तानि<br>
पञ्चबीजानि पश्चिमाम्नायकुब्जिकादेवीश्रीपादुकां पूजयामि<br>
नमः ।<br>
सर्व चक्रे ३ ह स ख फ्रें महाचण्डयोगेश्वरि<br>
उत्तराम्नायकालिकादेवी श्री पादुकां पूजयामि ।<br>
वैन्दवचक्रे ३ हसैं हसकलरीं ह्सौः ऊर्ध्वाम्नाय<br>
सकलसिद्धिदादेवी श्रीपा० पू० ।<br>
ततोऽग्नीशासुर वायव्यमध्ये दिक्षु च मूलेन षडङ्गानि पूजयेत्<br>
।</p>
<p>तथा च ज्ञानार्णवे&ndash;</p>
<p>अथाङ्गवरणं कुर्यात् श्रीविद्यामनुसम्भवम् ।<br>
अग्नीशासुरवायव्यमध्ये दिक्ष्वङ्गपूजनम् ।<br>
ततो वाह्यचतुरस्रे पश्चिमादिद्वारचतुष्टयेषु अणिमाद्यष्टसिद्धोः<br>
पूजयेत् ॥ २६क ॥</p>
<p>पश्चिमादिदिङ्नियमस्तु गुप्तार्णवे&ndash;</p>
<p>यदाशार्भिमुखो मन्त्री त्रिपुरां परिपूजयेत् ।<br>
देवीपश्चात्तदा प्राची प्रतीची त्रिपुरापुरः ।</p>
<p>विशुद्धेश्वरे च&ndash;</p>
<p>उत्तराभिमुखो मन्त्रो यदि चक्रं प्रपूजयेत् ।<br>
उत्तराशा तदा देवी पूर्वाशैव न संशयः ।<br>
दक्षिणं पश्चिमं प्रोक्तं देव्या दक्षे तथोत्तरम् ।<br>
तद्वामं दक्षिणन्तु स्यात् सर्वत्र नियमः स्मृतः ।<br>
ईशानकोणं देवेशि तदाग्नेयं न संशयः ॥ २७ ॥</p>
<p>ऐं ह्रीं श्रीम् अणिमासिद्धिश्रीपा० पू० ।<br>
एवं ३ लघिमासिद्धिश्रीपा० पू० ।<br>
३ महिमासिद्धिश्रीपा० पू० ।<br>
३ ईशित्वसिद्धिश्रीपा० पू० ।<br>
वायव्यादिकोणचतुष्टयेषु ३ वशित्वसिद्धिश्रीपा० पू० ।<br>
३ प्राकाम्यसिद्धिश्रीपा० पू० ।<br>
३ इच्छासिद्धिश्रीपा० पू० ।<br>
३ भुक्तिसिद्धिश्रीपा० पू० ।<br>
अधः ३ प्राप्तिसिद्धिश्रीपा० पू० ।<br>
ऊर्ध्वे ३ सर्वज्ञानसिद्धिश्रीपा० पू० ।<br>
मध्यचतुरस्रस्य पश्चिमादिद्वारचतुष्टयेषु ३ तां<br>
ब्रह्माणीश्रीपा० पू० ।<br>
एवं ३ ईं माहेश्वरीश्रीपा० पू० ।<br>
३ ऊं कौमारीश्रीपा० पू० ।<br>
३ ॠं वैष्णवीश्रीपा० पू० ।<br>
वायव्यादि चतुष्कोणेषु ३ ॡं वाराहीश्रीपा० पू० ।<br>
३ ऐम् इन्द्रणीश्रीपा० पू० ।<br>
३ औं चामुण्डाश्रीपा० पू० ।<br>
३ अः महालक्ष्मीश्रीपा० पू० ।<br>
अभ्यन्तर चतुरस्रस्य पश्चिमादिद्वारचतुष्टयेषु ३ द्रां<br>
सर्वसङ्क्षोभिणी मुद्राश्रीपा० पू० ॥ २८ ॥ एवं ३ द्रीं<br>
सर्वविद्रावणीमुद्राश्रीपा० पू० ।<br>
३ क्लीं सर्वाकर्षिणीमुद्राश्रीपा० पू० ।<br>
३ ब्लू सर्ववशङ्करीमुद्राश्रीपा० पू० ।<br>
वायव्यादिकोणचतुष्टयेषु ३ सः सर्वोन्मादिनीमुद्राश्रीपा० पू० ।<br>
३ क्रों माहाङ्कुशामुद्राश्रीपा० पू० ।<br>
३ ह स ख फ्रें खेचरीमुद्राश्रीपा० पू० ।<br>
३ ह्सौः सबीजमुद्राश्री पा० पू० ।<br>
अधः ३ ऐं योनिमुद्राश्रीपा० पू० ।<br>
ऊर्ध्वे ३ औं त्रिखण्डामुद्राश्रीपा० पू० ।<br>
चक्राग्रे सम्पूर्णचक्रे ३ त्रैलोक्यमोहनचतुरस्रचक्राय नमः ।<br>
३ अम् आं सौः त्रिपुराश्रीपा० पू० ।<br>
एतस्या दक्षिणे ३ द्रां सर्वसङ्क्षोभिणी मुद्राश्रीपा० पू० ।<br>
देव्या वामे ३ अः अणिमादिसिद्धिश्रीपा० पू० ।<br>
३ चार्वाकदर्शनाय नमः ।<br>
अत्र त्रैलोक्यमोहनचतुरस्रचक्रे त्रिपुराचक्रनायिकाधिष्ठिते एता<br>
अणिमाद्याः प्रकटयोगिन्यः समुद्राः ससिद्धयः सायुधाः<br>
सवाहनाः सपरिवारः सर्वोपचारैः पूजितास्तर्पिताः सन्तु<br>
इत्यर्घ्यजलेन मूलदेव्यै समर्पयेत् ॥ २८क ॥</p>
<p>ततो द्रामिति सर्वसङ्क्षोभिणी मुद्रां प्रदर्श्य, ऐम् आत्मतत्त्वाय<br>
स्वाहा ।<br>
क्लीं विद्यातत्त्वाय स्वाहा ।<br>
सौः शिवतत्त्वाय स्वाहा ।<br>
इति त्रिवारमर्घ्योदकेन तर्पयेत् ॥ २९ ॥</p>
<p>ततः षोडशदलेषु पश्चिमदलादारभ्य वामावर्तेन ३ अं<br>
कामाकर्षिणीनित्याकलाश्रीपा० पू० ।<br>
३ आं बुद्ध्याकर्षिणीनित्याकलाश्रीपा० पू० ।<br>
एवं सर्वत्र नित्यकलाश्रीपादुकां पूजयामिति पदप्रयोगः ।</p>
<p>तथा च नवरत्नेश्वरे&ndash;</p>
<p>विलोमेन यजेदेताः क्रमान्नित्याकलाः पुनः ।<br>
३ (ऐं ह्रीं श्रीं) अहङ्काराकर्षिणी ।<br>
३ ईं शब्दाकर्षिणी ।<br>
३ उं स्पर्शाकर्षिणी ।<br>
३ ऊं रूपाकर्षिणी ।<br>
ऋं रसाकर्षिणी ।<br>
३ ॠं गन्धाकर्षिणी ।<br>
३ ऌं चित्ताकर्षिणी ।<br>
३ ॡं धैर्याकर्षिणी ।<br>
३ एं स्मृत्याकर्षिणी ।<br>
३ ऐं नामाकर्षिणी ।<br>
३ ॐ बीजाकर्षिणी ।<br>
३ औम् आत्माकर्षिणी ।<br>
३ अम् अमृताकर्षिणी ।<br>
३ अः शरीराकर्षिणी ।<br>
चक्राग्रे ३ सर्वाशापरिपुरकषोडदलचक्राय ।<br>
३ ऐं क्लीं सौः त्रिपुरेश्वरीचक्रनायिका श्रीपा० पू० ।<br>
सर्वत्रान्ते श्रीपादुकां पूजयामि, आदौ ऐं ह्रीं श्रीम् ।<br>
एतस्या दक्षिणे ३ द्रीं सर्वविद्राविणीमुद्राश्रीपा० पू० ।<br>
वामे ३ लघिमासिद्धिश्रीपा० पू० ।<br>
वौद्धदर्शनाय नमः ।<br>
अत्र सर्वाशापरिपूरकषोडशदलचक्रे त्रिपुरेश्वरी<br>
चक्रनायिकाधिष्ठिते एताः कामाकर्षिण्याद्याः गुप्तयोगिन्यः<br>
समुद्रा इत्यादि मूलदेव्यै समर्पयेत् ।<br>
द्रीमिति सर्वविद्राविणी मुद्रां प्रदर्श्य, ऐम् आत्मतत्त्वाय स्वाहेति<br>
पूर्ववत् ॥ ३० ॥</p>
<p>अष्टदलचक्रे पूर्वादिचतुर्दलेषु वामावर्तेन ३ कं ५<br>
अनङ्गकुसुमादेवीश्रीपा० पू० ।<br>
३ चं ५ अनङ्गमेखलादेवीश्रीपा० पू० ।<br>
३ टं ५ अनङ्गमदनादेवी श्रीपा० पू० ।<br>
३ तं ५ अनङ्गमदनातुरादेवीश्रीपा० पू० ।<br>
अग्नेयादिदलेषु ३ पं ५ अनङ्गरेखादेवीश्रीपा० पू० ।<br>
३ यं ४ अनङ्गवेगिनीदेवीश्रीपा० पू० ।<br>
३ शं षं सं हम् अनङ्गाङ्कुशादेवीश्रीपा० पू० ।<br>
३ लं क्षम् अनङ्गमालिनीदेवीश्रीपा० पू० ।<br>
चक्राग्रे ३ सर्वसङ्क्षोभणाष्टदलचक्राय नमः ।<br>
३ ह्रीं क्लीं सौः त्रिपुरसुन्दरीचक्रनायिकाश्रीपा० पू० ।<br>
एतस्या दक्षिणे ३ क्लीं सर्वाकर्षिणीमुद्राश्रीपा० पू० ।<br>
वामे ३ महिमासिद्धिश्रीपा० पू० ।<br>
जितेन्द्रदर्शनाय नमः ।<br>
अत्र सर्वसङ्क्षोभणाष्टदलचक्रे<br>
श्रीमहात्रिपुरसुन्दरीचक्रनायिकाधिष्ठिते एता अनङ्गकुसुमाद्या<br>
गुप्ततरयोगिन्यः समुद्रा इत्यादि मूलदेव्यै समर्पयेत् ।<br>
क्लीमिति सर्वाकर्षिणीमुद्रां प्रदर्शयेत् ।<br>
ऐम् आत्मतत्त्वाय स्वाहेत्यादि पूर्ववत् ॥ ३१ ॥</p>
<p>चतुर्दशारचक्राग्रात्समारभ्य वामावर्तेन<br>
पश्चिमादिदक्षिणान्तं यावत् ३ सर्वसङ्क्षोभिणीशक्तिश्रीपा० पू०<br>
।<br>
३ सर्वविद्राविणी ।<br>
३ सर्वाकर्षिणी ।<br>
३ सर्वाह्लादिनी ।<br>
३ सर्वसम्मोहिनी ।<br>
३ सर्वस्तम्भिनी ।<br>
३ सर्वजृम्भणी ।<br>
३ सर्वसत्त्ववशङ्करी ।<br>
३ सर्वरञ्जनी ।<br>
३ सर्वोन्मादिनी ।<br>
३ सर्वार्थसाधिनी ।<br>
३ सर्वसम्पत्तिपूरणी ।<br>
३ सर्वमन्त्रमयी ।<br>
३ सर्वदुःख-क्षयङ्करी ।<br>
सर्वत्र शक्तिश्रीपादुकापदप्रयोगः ।<br>
चक्राग्रे ३ सर्वसौभाग्यदायकचतुर्दशारचक्राय नमः ।<br>
हैं ह क्लीं ह्सौः त्रिपुरवासिनीचक्रनायिकाश्रीपा० पू० ।<br>
एतस्या दक्षिणे ३ ब्लूं सर्ववशङ्करीमुद्राश्रीपा० पू० ।<br>
वामे ३ ईशित्वादिसिद्धिश्रीपा० पू० ।<br>
साङ्ख्यमीमांसान्यायदर्शनेभ्यो नमः ।<br>
अत्र सर्वसौभाग्यदायकचतुर्दशारचक्रे<br>
त्रिपुरवासिनीचक्रनायिकाधिष्ठिते एताः सर्वसङ्क्षोभिण्याद्याः<br>
शक्तयः सम्प्रदाययोगिन्यः समुद्रा इत्यादि मूलदेव्यै समर्पयेत् ।<br>
ब्लूं सर्ववशङ्करीमुद्रां प्रदर्श्य ऐम् आत्मतत्त्वाय<br>
स्वाहेत्यादि पूर्ववत् ॥ ३२ ॥<br>
बहिर्दशारचक्राग्रात्समारभ्य वामावर्तेन<br>
पश्चिमाद्दक्षिणान्तम् ।<br>
३ सर्वसिद्धिप्रदादेवीश्रीपा० पू० ।<br>
एवं सर्वत्र देवीश्रीपा० पू० ।<br>
३ सर्वसम्पत्प्रदा ।<br>
३ सर्वप्रियङ्करी ।<br>
३ सर्वमङ्गलकरी ।<br>
३ सर्वकामप्रदा ।<br>
३ सर्वदुःखविमोचिनी ।<br>
३ सर्वमृत्युप्रशमिनी ।<br>
३ सर्वविघ्ननिवारिणी ।<br>
३ सर्वाङ्गसुन्दरी ।<br>
३ सर्वसौभाग्यदायिनी ।<br>
चक्राग्रे सर्वार्थसाधकवहिर्दशारचक्राय नमः ।<br>
३ हसैं ह स क्लीं ह्सौः त्रिपुराश्रीचक्रनायिकाश्रीपा० पू ।<br>
एतस्या दक्षिणे ३ सः सर्वोन्मादिनीमुद्राश्रीपा० पू० ।<br>
वामे ३ वशित्वादिसिद्धि श्रीपा० पू० ।<br>
ब्राह्म्यवैद्यकदर्शनाय नमः ॥ ३३ ॥</p>
<p>अथ सर्वार्थसाधके वहिर्दशारचक्रे<br>
त्रिपुराश्रीचक्रनायिकाधिष्ठिते एताः सर्वसिद्धिप्रदा देव्यः<br>
कुलकौलिनीयोगिन्यः समुद्रा इत्यादि मूलदेव्यै समर्पयेत् ।<br>
ततः सः सर्वोन्मादिनीं मुद्रां प्रदर्श्य, ऐम् आत्मतत्त्वाय<br>
स्वाहेति पूर्ववत् ॥ ३३क ॥<br>
अन्तर्दशारचक्राच्च समारभ्य पश्चिमाद्दक्षिणान्तं यावत् ऐं<br>
ह्रीं श्रीं सर्वज्ञादेवीश्रीपा० पू० ।<br>
एवं सर्वत्रदेवीश्रीपा० पू० ।<br>
३ सर्वशक्तिमयी ।<br>
३ सर्वैश्वर्यप्रदायिनी ।<br>
३ सर्वज्ञानमयी ।<br>
३ सर्वव्याधिविनाशिनी ।<br>
३ सर्वाधारस्वरूपिणी ।<br>
३ सर्वपापहरा ।<br>
३ सर्वानन्दमयी ।<br>
सर्वरक्षास्वरूपिणी ।<br>
३ सर्वेप्सितफलप्रदा ।<br>
चक्राग्रे ३ सर्वरक्षाकरान्तर्दशारचक्राय नमः ।<br>
ह्रीं क्लीं ब्लूं त्रिपुरमालिनीचक्रनायिकाश्रीपा० पू० ।<br>
एतस्या दक्षिणे ३ क्रों महाङ्कुशमुद्राश्रीपा० पू० ।<br>
वामे ३ ३ प्राकाम्यसिद्धिश्रीपा० पू० ।<br>
३ सौरदर्शनाय नमः ।</p>
<p>अत्र सर्वरक्षाकरान्तर्दशारचक्रे<br>
त्रिपुरमालिनीचक्रनायिकाधिष्ठिते एताः सर्वज्ञाद्या देव्यो<br>
निगर्भयोगिन्यः समुद्रा इत्यादि मूलदेव्यै समर्पयेत् ।<br>
क्रों महाङ्कुशमुद्रां प्रदर्श्य ऐम् आत्मतत्त्वाय स्वाहेति<br>
पूर्ववत् ॥ ३४ ॥</p>
<p>ततोऽष्टारचक्राग्राच्च समारभ्य पश्चिमाद्दक्षिणान्तं यावत् ।<br>
३ अं १६ वरलुं वशिनीवाग्देवताश्रीपा० पू० ।<br>
एवं ३ वाग्देवताश्रीपा० पू० ।<br>
एवं सर्वत्र ३ कं ५ क ल ह्रीं कामेश्वरी ।<br>
३ चं ५ न व लीं मोदिनी ।<br>
३टं ५ य्लूं विमला ।<br>
३ तं ५ ज म रीम् अरुणा ।<br>
३ पं ५ ह स ल व यूं जयिनी ।<br>
३ यं ४ झ म र यूं सर्वेश्वरी ।<br>
३ शं षं सं हं लं क्षमरीं कौलिनीवाग्देवताश्रीपा० पू० ।<br>
चक्राग्रे सर्वरोगहराष्टारचक्राय नमः ।<br>
ह्रीं श्रीं सौः त्रिपुरासिद्धानित्याश्रीपा० पू० ।<br>
एतस्या दक्षिणे ३ ह स ख फ्रें खेचरीमुद्राश्रीपा० पू० ।<br>
वामे भुक्तिसिद्धश्रीपा० पू० ।<br>
वैष्णवदर्शनाय नमः ।<br>
अत्र सर्वरोगहरे अष्टारचक्रे त्रिपुरासिद्धाचक्रनायिकाधिष्ठिते एता<br>
वशिन्याद्या योगिन्यः समुद्रा इत्यादि मूलदेव्यै समर्पयेत् ।<br>
३ ह स ख फ्रें खेचरीमुद्रां प्रदर्श्य ऐम् आत्मतत्त्वाय स्वाहेति<br>
पूर्ववत् ॥ ३५ ॥</p>
<p>त्रिकोणवाह्ये अग्रतः वामावत्रेन पश्चिमादिदक्षिणान्तं यावत् ।<br>
३ द्रां द्रीं क्लीं ब्लूं सः यां रां लां वां शां<br>
कामेश्वरकामेश्वरीजम्भणवाणेभ्यो नमः ।<br>
३ द्रां ५ यां ५ धं थं सर्वसम्मोहनाय<br>
कामेश्वरकामेश्वरीधनुषे नमः ३ द्रां ५ यां ५ आं ह्रीं<br>
वशीकरणाय कामेश्वरकामेश्वरीपाशाय नमः ।<br>
३ द्रां ५ यां ५ क्रों सर्वस्तम्भनाय<br>
कामेश्वरकामेश्वर्यङ्कुशाय नमः ।<br>
ततस्त्रिकोणाग्रदक्षिणवामेषु मूलवाग्भवमुच्चार्याग्निचक्रे<br>
कामगिर्यालये मित्रीशनाथात्मके<br>
रुद्रात्मशक्तिकामेश्वरीदेवीश्रीपा० पू० ।<br>
कामराजमुच्चार्य सूर्यचक्रे जालन्धरपीठे<br>
षष्ठीशनाथात्मके विष्ण्वात्मकशक्तिवज्रेश्वरीदेवीश्रीपा० पू० ।<br>
शक्तिकूटमुच्चार्य सोमचक्रे पूर्णगिरिपीठे उड्डीशनाथात्मके<br>
ब्रह्मात्मशक्तिभगमालिनीदेवीश्रीपा० पू० ।<br>
चक्राग्रे ३ सर्वसिद्धिप्रदाद्यचक्राय नमः ।<br>
ह्स्रैं ह्स्क्ल्रीं ह्स्रौः त्रिपुराम्बानित्याश्रीपा० पू० ॥<br>
एतस्या दक्षिणे ३ ह्सौः बीजमुद्राश्रीपा० पू० ।<br>
वामे ३ इच्छासिद्धिश्रीपा० पू० ।<br>
३ शक्तिदर्शनाय नमः ।<br>
अत्र सर्वसिद्धिप्रदाद्यचक्रे बाणचापपाशाङ्कुशभूषितान्तराले<br>
त्रिपुराम्बाचक्रनायिकाधिष्ठिते एताः कामेश्वर्याद्या<br>
अतिरहस्ययोगिन्यः समुद्रा इत्यादि मूलदेव्यै समर्पयेत् ।<br>
ह्सौः बीजमुद्रां प्रदर्श्य ऐम् आत्मतत्त्वाय स्वाहेति पूर्ववत् ॥ ३६<br>
॥</p>
<p>ततो वैन्दवचक्रे मूलमुच्चार्य श्रीमहात्रिपुरसुन्दरीनित्याश्रीपा<br>
पू० ।<br>
इति त्रिः सम्पूज्य चक्राग्रे सर्वानन्दमयवैन्दवचक्राय नमः ।<br>
मूलमुच्चार्य श्रीमहात्रिपुरसुन्दरीचक्रनायिकाश्रीपा० पू० ।<br>
एतस्या दक्षिणे ऐं योनिमुद्राश्रीपा० पू० ।<br>
वामे ३ प्राप्तिसिद्धिश्रीपा० पू० ।<br>
३ मोक्षसिद्धिश्रीपा० पू० ।<br>
३ शैवदर्शनाय नमः ॥</p>
<p>कुलोड्डीशे यथा&ndash;</p>
<p>ततो मूलं समुच्चर्य महात्रिपुरसुन्दरीम् ।<br>
पूजयेद्देवतारूपां विन्दौ चक्रेश्वरीं पुनः ।</p>
<p>यद्वा नवरत्नेश्वरे&ndash;</p>
<p>बौद्धं ब्राह्मं तथा सौरं शैवं वैष्णवमेव च ।<br>
शाक्तं षष्ठन्तु विज्ञेयं चक्रं षड्दर्शनात्मकम् ॥ ३७ ॥</p>
<p>रुद्रयामलेऽपि&ndash;</p>
<p>चतुरस्रं बौद्धभेदं ब्रह्मं वै षोडशच्छदम् वैष्णवं<br>
शैवभेदञ्च मन्वस्रं सौरमुच्यते ।<br>
अष्टास्रं द्विदशारन्तु मध्यं शाक्तं समीरितम् ।<br>
इत्युक्तस्थाने तत्तदर्शनं पूज्यम् ।<br>
अत्र सर्वानन्दमये वैन्दवचक्रे परब्रह्मस्वरूपिणी<br>
परापरशक्तिमहात्रिपुर-<br>
सुन्दरीसमस्तचक्रनायिकासम्वित्तिरूपचक्रनायिकाधिष्ठिते<br>
त्रैलोक्यमोहनसर्वाशा-परिपूरकसर्वसङ्क्षोभकारक-<br>
सर्वसौभाग्यदायक-सर्वार्थसाधक-सर्वरक्षाकर-<br>
सर्वरोगहर-सर्वसिद्धिप्रद-(सर्वानन्दमय)-<br>
श्रीचक्रसमुन्मीलितसमस्तप्रकट- गुप्तगुप्ततरसम्प्रदाय-<br>
कुलकौलिनी-निगर्भ रहस्यातिरहस्य-परापररहस्य<br>
समस्तयोगिनीपरिवृत्त-श्रीत्रिपुरा-त्रिपुरेशी-त्रिपुरसुन्दरी-<br>
त्रिपुरवासिनी-त्रिपुरा-श्रीत्रिपुरमालिनी-त्रिपुरसिद्धा-<br>
त्रिपुराम्बा तत्तचक्रनायिकावन्दितचरणकमल-<br>
श्रीमहात्रिपुरसुन्दरीनित्यादेवी सर्वचक्रेश्वरी-सर्वमन्त्रेश्वरी-<br>
सर्वविद्येश्वरी- सर्वपीठेश्वरी- सर्वकामेश्वरी- सर्वतत्त्वेश्वरी-<br>
सर्ववीरेश्वरी त्रैलोक्यमोहिनी-जगदुत्पत्तिमातृका-सर्वचक्रमयी</p>
<ul>
<li>तच्चक्रनायिकासहिताः समुद्राः ससिद्धयः सायुधाः<br>
सवाहनाः सपरिवाराः सर्वोपचारैः श्रीमहात्रिपुरसुन्दरी-<br>
परापरया सपर्यया पूजितास्तर्पिताः सन्तु ।<br>
इति विशेषार्घ्योदकाक्षतकुसुमैः प्रधानदेव्या वामहस्ते<br>
समर्पयेत् ।<br>
ततो नवमुद्राः प्रदर्श्य, ऐम् आत्मतत्त्वाय स्वाहेत्यादि<br>
त्रिरर्घ्योदकेन पूर्ववत्तर्पयेत् ॥ ३७क ॥</li>
</ul>
<p>ततो गन्धपुष्पादूर्वाक्षतमालादीन् दत्त्वा, ऐम् इत्युक्त्वा<br>
घण्टां वादयन्, मूलमुचार्य, ॐ वनस्पतिरसो दिव्यो गन्धाढ्यो<br>
गन्ध उत्तमः ।<br>
आघ्रेयः सर्वदेवानां धूपोऽयं प्रतिगृह्यताम् ।<br>
इति धूपं दद्यात् ।<br>
ततो मूलमुच्चार्यः ॐ सुप्रकाशो महादीपः सर्वतस्तिमिरापहः ।<br>
सवाह्याभ्यन्तरं ज्योतिर्दीपोऽयं प्रतिगृह्यताम् ।<br>
इति दीपं दद्यात् ।<br>
ततो मूलमुच्चार्य श्रीमहात्रिपुरसुन्दर्यै नैवेद्यं कल्पयामि<br>
नमः ।<br>
इति नैवेद्यं दद्यात् ।<br>
ततो नित्यहोमं कुर्यात् ।</p>
<p>तद्यथा&ndash;</p>
<p>परिषिच्य भुमौ मूलमुच्चार्य ॐ प्राणाय स्वाहा, ॐ अपानाय<br>
स्वाहा, ॐ समानाय स्वाहा, ॐ उदानाय स्वाहा, ॐ व्यानाय स्वाहा<br>
।<br>
षडङ्गेनापि आहुतिषट्कं दद्यात् ।</p>
<p>तथा च&ndash;</p>
<p>परिषिच्य ततो भूमौ नित्यहोमं समाचरेत् ।<br>
मूलमन्त्रेण देवेशि हुनेत्पञ्चाहुतीं क्रमात् ।<br>
प्राणापानौ तथा व्यान उदानश्च समानकः ।<br>
एतत्स्वरूपं जानीयादाहुतीनाञ्च पञ्चकम् ।<br>
षडाहुतीः षडङ्गेषु नित्यहोमोऽयमीरितः ।</p>
<p>ततः स्ववामे त्रिकोणवृत्तं चतुरस्रं कृत्वा ऐं ह्रीं श्रीं<br>
व्यापकमण्डलाय नमः इति सम्पूज्य, अर्द्धान्नपूर्णसलिलं<br>
स्थापयेत्तत्र भाजनम् ।<br>
त्रिधा पठन् कलावर्णमनुं दद्याद्वलिं ततः ।<br>
ॐ ह्रीं सर्वविघ्नकृद्भ्यः सर्वभूतेभ्यः हूं स्वाहा इति<br>
सामान्यार्घ्योदकेन दत्त्वा तत्त्वमुद्रां प्रदर्शयेत् ॥ ३८क ॥ ततो<br>
वटुकादिभ्यो वलिं दद्यात् ।<br>
ईशाने वायु-निर्-ऋति अग्निकोणेषु त्रिकोणवृत्तमण्डलानि कृत्वा तेषु<br>
वां वटुकाय नमः ।<br>
यां योगिनीभ्यो नमः ।<br>
गां गणपतये नमः ।<br>
क्षां क्षेत्रपालाय नमः ।<br>
इति पाद्यदिभिः सम्पूज्य तेषु द्रव्यभरितपात्राणि निक्षिप्य वलिं<br>
दद्यात् ।</p>
<p>तदुक्तम्&ndash;</p>
<p>वामादिवटुकं ङेऽन्तं नमोऽन्तो मनुरीरितः ।<br>
पाद्यादिभिश्च सम्पूज्य वलिं दद्यादनेन तु ।<br>
एवमन्यत्राऽपि ।<br>
एह्येहि देवोपुत्र वटुकनाथ कपिलजटाभारभास्वरत्रिनेत्र<br>
ज्वालमुख सर्वविघ्नान्नाशय सर्वोपचारसहितं वलिं गृह्ण<br>
गृह्ण स्वाहा इत्यनेन मन्त्रेण वटुकाय बलिं दद्यात् ।<br>
वामाङ्गुष्ठानामायोगेन मुद्रां प्रदर्शयेत् ।<br>
ऊर्ध्वं ब्रह्माण्डतो वा दिवि गगनतले भूतले निष्कले वा, पाताले<br>
वा तले वा पवनसलिलयोर्यत्र कुत्र स्थिता वा ।<br>
क्षेत्रे पीठोपपीठादिषु च कृतपदा धूपदीपादिकेन, प्रीता<br>
देव्यः सदा नः शुभवलिविधिना पान्तु वीरेन्द्रवन्द्याः ।<br>
यां योगिनीभ्यः स्वाहा, सर्वयोगिनीभ्यः हुं फट् स्वाहा इत्यनेन<br>
वलिं दद्यात् ।<br>
वामहस्ताङ्गुष्ठतर्जनीमध्यमानामाभिर्योन्याकारेण<br>
मुद्राः प्रदर्शयेत् ।<br>
क्षां क्षीं क्षूं क्षैं क्षौं क्षेत्रस्थाने क्षेत्रपाल<br>
धूपादिसहितवलिं गृह्ण गृह्ण स्वाहा, इत्यनेन क्षेत्रपालबलिं<br>
हरेत् ।<br>
वामगुष्ठेस्तर्जनीं सरलां कृत्वा मुद्रां प्रदर्शयेत् ।<br>
गां गीं गं गणपतये वरवरद सर्वजनं मे वशमानय<br>
बलिं गृह्ण गृह्ण स्वाहा इत्यनेन गणपतये बलिं हरेत् ।<br>
वामगुष्टेर्मध्यमाङ्गुलिं दण्डवत् कृत्वा मुद्रां प्रदर्शयेत् ।<br>
भैरवीविद्याया अपि एतद्बलिचतुष्टयं कर्त्तव्यम् ।<br>
सर्वान्ते वा सर्वभूतबलिं दद्यात् ।</p>
<p>तन्त्रे वलिमधिकृत्य&ndash;</p>
<p>अदत्त्वा वटुकादीनां यः पूजयति चण्डिकाम् ।<br>
पूजा च विफला तस्य देवीशापः प्रजायते ।<br>
ततो मूलदेव्यै आचमनीयादिकं दत्त्वा सुवासितताम्बूलं दद्यात्<br>
॥ ३९ ॥<br>
ततः आरात्रिकं दद्यात् ।</p>
<p>यथा&ndash;</p>
<p>कांसादिभाजने कुङ्कुमादिना बालायाश्चकं विलिख्य, तत्र<br>
कर्पूरगर्भिण्या वर्त्त्या घृतपूरितानष्टयोनिष्वष्टप्रदीपान्<br>
निधाय मध्ये पिष्टकादिरचितमस्तकोपरि महादीपं संस्थाप्य,<br>
श्री ह्रीं ग्लूं स्लूं, म्लूं, प्लूं, ल्लूं ह्रीं श्रीम् इति मन्त्रेण<br>
चाभ्यर्च्य, तत्पात्रं मस्तकान्तं समुद्धृत्य नववारं<br>
नीराजयेत् ।</p>
<p>तथा च ज्ञानार्णवे&ndash;</p>
<p>आरात्रिकमतः कुर्यात्सर्वकामार्थसिद्धये ।<br>
सौवर्णे राजते कांस्ये स्थानके परमेश्वरि ।<br>
कुङ्कुमेन लिखिद्यन्त्रं नवकोणं मनोहरम् ।<br>
चन्द्ररूपं चरुं कृत्वा तन्मध्ये मस्तके शिवे ।<br>
दीपमेकं विनिक्षिप्य वसुकोणेऽष्टदीपकान् ।<br>
यवगोधूममुद्गादिरचितान् शर्करायुतान् ।<br>
चषकाहितशोभाभिः शोभितान् घृतपूरितान् ।<br>
अभिमन्त्र्य महेशानि रत्नेश्वर्यास्ततः परम् ।<br>
श्रीबीजञ्च पराबीजं संलिख्य वरवर्णिनि ।<br>
गसौ च मपलाः पश्चादिन्द्रस्थाः क्रमतः प्रिये ।<br>
वामकर्णसमायुक्ता नादविन्दुविभूषिताः ।<br>
बीजपञ्चकमेतत्तु, पञ्चरत्नानि सुन्दरि ।<br>
पूर्वबीजविलोमेन रत्नेशीयं नवाक्षरी ॥ ४० ॥</p>
<p>ततो मूलमुच्चार्य&ndash;</p>
<p>समस्तचक्रचक्रेशि शुभे देवि नवात्मिके आरात्रिकमिदं देवि<br>
गृहाण मम सिद्धये ।<br>
ततश्चक्रमुद्रां प्रदर्शयेत् ।<br>
आरात्रिके महादेवि चक्रमुद्रां प्रदर्शयेत् ।<br>
ततो विसर्जनान्तं कर्म समापयेत् ।</p>
<p>इति श्रीविद्याप्रकरणम् ॥ ४१ ॥</p>
<p>अथ प्रचण्डचण्डिकामन्त्राः</p>
<p>प्रचण्डचण्डिकां वक्ष्ये सर्वकामफलप्रदाम् ।<br>
यस्याः प्रसादमात्रेण सदाशिवो भवेन्नरः ॥ १ ॥<br>
अपुत्रो लभते पुत्रमधनो धनवान् भवेत् ।<br>
कवित्वञ्च सुपाण्डित्यं लभते नात्र संशयः ॥ २ ॥</p>
<p>विशसारे यामले च&ndash;</p>
<p>लक्ष्मीं लज्जां ततो मायां मात्रां द्वादशिकामपि ।<br>
वज्रवैरोचनीये द्वे माये फट् स्वाहयायुतः ॥ ३ ॥<br>
लक्ष्मीबीजं यदाद्यं स्यात्तदा श्रीः सर्वतोमुखी ।<br>
लज्जाबीजेन चाद्येन वश्यतां यान्ति योषितः ।<br>
मायाबीजेन चाद्येन महापातकनाशनम् ।<br>
मात्रां द्वादशिकां बीजमाद्यं स्यान्मुक्तिदायकम् ॥ ४ ॥<br>
भैरवोऽस्य ऋषिर्देवि सम्राट उदीरितम् ।<br>
छिन्नमस्ता स्मृता देवि बीजं कूर्चद्वयं पुनः ।<br>
स्वाहा शक्तिरभीष्टार्थे विनियोग उदाहृतः ।<br>
अत्र लज्जापदं कामबीजपरम् ॥ ५ ॥</p>
<p>तथा च&ndash;</p>
<p>अत्र लज्जापदे देवि कामबीजं वितन्यते ।<br>
महाकालमतं ज्ञेयं मन्त्रोद्धारं शुभावहम् ।<br>
पूर्वमायापदेति पाठे मायायाः पूर्वं लज्जाबीजं<br>
तस्मिन्नित्यर्थः ।</p>
<p>तथा च&ndash;</p>
<p>पूर्वमायापदेन लज्जाबीजमुच्यते अन्यथा तापिन्यादि विरोधः ।</p>
<p>तथा च&ndash;</p>
<p>कामाद्यं वाग्भवाद्यां वा मायाद्यां वा जपेत् सुधीः ।<br>
लक्ष्म्याद्यां वा जपेद्विद्यां चतुर्वर्गफलप्रदाम् ।<br>
अन्येषाञ्च मुनीनां मते सर्वत्र मायापदं कूर्चपरम् ॥ ६ ॥</p>
<p>तत्रैव वान्तं वह्निसमायुक्तं रतिविन्दुसमन्वितम् ।<br>
लक्ष्मीबीजमिदं प्रोक्तं सर्वकामार्थसिद्धिदम् ।<br>
वामाक्षिवह्निसंयुक्तं विन्दुनादविभूषितम् ।<br>
शिवबीजं महेशानि लज्जाबीजमुदाहृतम् ।<br>
ईशानमुद्धृत्य पुरारिबीजं, सविन्दुकं नादविभूषितञ्च ।<br>
सवामकर्णं परितः प्रकल्प्य, मायां वन्दन्तीह मनीषिणस्ताम् ।<br>
द्वादशस्वरवर्णं स्यान्नादविन्दुविभूषितम् ।<br>
वाग्भवं बीजमित्युक्तं सर्ववाक्यविशुद्धये ।<br>
इति मन्त्रचतुर्बीजव्याख्यानात् ।<br>
अयन्तु समीचीनः ॥ ७ ॥</p>
<p>भैरवमते तु माया भुवनेश्वर्येव ।<br>
लक्ष्मीः प्रथमबीजऽस्ति लज्जाबीजे मनोभवः ।<br>
तृतीयेऽस्मिन् सदा देवी महापातकनाशिनी ।<br>
चतुर्थे तु गुणातीता मुक्तिविद्याप्रदायिका ।<br>
वकारे वरुणः साक्षाज्जकारे तु सुराधिपः ।<br>
रेफे हुताशनो देवो वकारे वसुधाधिपः ।<br>
ऐकारे त्रिपुरादेवी रेफे त्रिपुरसुन्दरी ।<br>
त्रैलोक्यविजया देवि सदैवौकारसंस्थिता ॥ ८ ॥<br>
चकारे चन्द्रमा देवी नकारे हि विनायकः ।<br>
ईकारे कमला साक्षात् येकारे च सरस्वती ।<br>
मायायुग्मे सदा देवी प्रकृत्या सह सङ्गता ।<br>
वैखरी चैव फट्कारे स्वाकारे कुसुमायुधः ।<br>
हाकारे च रतिस्तिष्ठेदेवं मन्त्रसमुच्चयः ।<br>
इति व्याख्यानच्च ॥ ८क ॥</p>
<p>अथ पूजाप्रयोगः&ndash;</p>
<p>प्रातःकृत्यादिकं कृत्वा मन्त्राचमनं कुर्यात् ।</p>
<p>यथा&ndash;</p>
<p>लक्ष्मीमायाकूर्चबीजैस्त्रिभिः पीत्वाम्बु साधकः ।<br>
वाग्भवेनोष्ठौ सम्मृज्य मायाभ्याञ्च द्विरुन्मृजेत् ।<br>
कूर्चेन क्षालयेत् पाणी एभिर्मन्त्रैश्च विन्यसेत् ।<br>
श्रीमायाकूर्चवाक्कामत्रिपुटाभगवर्णकैः ।<br>
कामकलाङ्कुशाभ्याञ्च वक्त्रनासाक्षिश्रोत्रयोः ।<br>
नाभिहृन्मस्तकञ्चांसौ स्पृष्ट्वाशम्भुर्भवेत् क्षणात् ।<br>
आचम्यैवं छिन्नमस्तां वत्सरात्तां प्रपश्यति ॥ ९ ॥<br>
ततः प्राणायामान्तं विधाय षोढान्यासं कुर्यात् ।<br>
मन्त्रषोढां ततः कुर्यात् त्रैलोक्यवशकारिणीम् ।<br>
श्रीबालात्रिपुटायोनिप्रासादप्रणवैस्तथा ।<br>
कालीवध्वङ्कुशैः कामकलाकूर्चास्त्रकैः क्रमात् ।<br>
षोडशीमनुवर्णैश्च पृथगष्टदशाक्षरैः ।<br>
एभिर्बीजैर्मातृकार्णान् स्वेषु स्थानेषु विन्यसेत् ।<br>
एषा ब्रह्मस्वरूपा हि बीजषोढा प्रकीर्तिता ॥ १० ॥<br>
अस्याश्च न्यसनात्सव वज्रदेहा भवन्ति हि सर्वैश्वर्ययुतास्ते हि<br>
जीवन्मुक्ता दशाब्दतः ॥ ११ ॥</p>
<p>ततः ऋष्यादिन्यासं कुर्यात्&ndash;</p>
<p>अस्य मन्त्रस्य भैरव - ऋषिः सम्राट छन्दश्छिन्नमस्ता देवता<br>
हूङ्कारद्वयं बीजं स्वाहा शक्तिरभीष्टार्थसिद्धये विनियोगः ।</p>
<p>यथा&ndash;</p>
<p>शिरसि भैरवाय ऋषये नमः ।<br>
मुखे सम्राट् छन्दसे नमः ।<br>
हृदि छिन्नमस्तायै देवतायै नमः ।<br>
गुह्ये हूं हूं बीजाय नमः ।<br>
पादयोः स्वाहा शक्तये नमः ॥ १२ ॥</p>
<p>ततः कराङ्गन्यासौ&ndash;</p>
<p>ॐ आं खङ्गाय हृदयाय स्वाहा इति कनीयसि ।<br>
ॐ ईं सुखङ्गाय शिरसे स्वाहा इति अनामा-पवित्राङ्गुल्योः ।<br>
ॐ ऊं सुवज्राय शिखायै स्वाहा इति मध्यमयोः ।<br>
ॐ ऐं पाशाय कवचाय स्वाहा इति तर्जन्योः ।<br>
ॐ औं क्रों नेत्रत्रयाय स्वाहा इति अङ्गुष्ठयोः ।<br>
ॐ अः सुरक्षासुरक्षायास्त्राय फट् ।<br>
इति करतलपृष्ठयोः ।<br>
एवं हृदयादिषु ।</p>
<p>तदुक्तं भैरवतन्त्रे&ndash;</p>
<p>उच्चरेत् पूर्वमाकारं विन्दुलाञ्छितमस्तकम् ।<br>
खङ्गाय हृदयायेति स्वाहा युक्तं कनीयसि ।<br>
ईकारञ्च ततो देवि चन्द्रकोटिसमप्रभम् ।<br>
सुखङ्गाय ततो वाच्यं शिरसे तदनन्तरम् ।<br>
स्वाहायुक्तं ततो वाच्यं पवित्राङ्गुलिसंयुतम् ।<br>
ऊकारञ्च ततो वाच्यं विन्दुलाञ्छितमस्तकम् ।<br>
सुवज्राय ततो वाच्यं शिखायै तदनन्तरम् ।<br>
स्वाहान्तं मध्यमायाञ्च विन्यसेत्तदनन्तरम् ।<br>
मात्रां द्वादशिकां देवीं विन्यसेच्च ततः परम् ।<br>
पाशायेति समुच्चार्य प्रवदेत् कवचाय च ।<br>
स्वाहान्तं विन्यसेन्मन्त्रं तर्जन्यां तदनन्तरम् ।<br>
औङ्काराञ्चततो देवि चाङ्कुशं तदनन्तरम् ।<br>
नेत्रत्रयाय स्वाहान्तमङ्गुष्ठे करयोर्द्वयोः ।<br>
अकारञ्च विसर्गान्तं सुरक्षाक्षरसंयुतम् ।<br>
असुरक्षाय संयुक्तम् अस्त्रायेति ततः परम् ।<br>
कडक्षरसमायुक्तं विन्यसेत् करयोर्द्वयोः ।</p>
<p>अङ्गन्यासस्य प्रमाणम्&ndash;</p>
<p>हृदि मूर्ध्निशिखायाञ्च कवचे नेत्रमण्डले ।<br>
यावदस्त्रं चतुर्दिक्षु विदिक्षु च यथाक्रमम् ।</p>
<p>त्रिशक्तितन्त्रे भैरववाक्यम्&ndash;</p>
<p>उच्चरेत्प्रणवं पूर्वमाकारं विन्दुसंयुतम् ।<br>
इत्यादिवाक्यात्कराङ्गेषु प्रणवसंवलितो न्यासः ॥ १३ ॥</p>
<p>ततो मूलेन मस्तकादिपादपर्यन्तं पादादिमस्तकान्तं<br>
वारत्रयं न्यसेत् ॥ १४ ॥</p>
<p>ततो ध्यानम्&ndash;</p>
<p>स्वनाभौ नीरजं ध्यायेच्छुद्धं विकसितं सितम् ।<br>
तत्पद्मकोषमध्ये तु मण्डलं चण्डरोचिषः ।<br>
जवाकुसुमसङ्काशं रक्तबन्धूकसन्निभम् ।<br>
रजःसत्त्वतमोरेखायोनिमण्डलमण्डितम् ।<br>
मध्ये तु तां महादेवीं सूर्यकोटिसमप्रभाम् ।<br>
छिन्नमस्तां करे वामे धारयन्तीं स्वमस्तकम् ॥ १५ ॥<br>
प्रसारितमुखीं भीमां लेलिहानोग्रजिह्विकाम् ।<br>
पिबन्तीं रौधिरीं धारां निजकण्ठविनिर्गताम् ।<br>
विकीर्णकेशपाशाञ्च नानापुष्पसमन्विताम् ।<br>
दक्षिणे च करे कर्त्री मुण्डमालाविभूषिताम् ।<br>
दिगम्बरीं महाघोरं प्रत्यालीढपदे स्थिताम् ।<br>
अस्थिमालाधरां देवीं नागयज्ञोपवीतिनीम् ।<br>
रतिकामोपविष्टाञ्च सदा ध्यायन्ति मन्त्रिणः ।<br>
सदा षोडशवर्षीयां पीनोन्नतपयोधराम् ।<br>
विपरीतरतासक्तौ ध्यायेद्रतिमनोभवौ ।<br>
डाकिनी वर्णिनीयुक्तां वामदक्षिणयोगतः ।<br>
देवीगलोच्छलद्रक्तधारापानं प्रकुर्वतीम् ।<br>
वर्णिनीं लोहितां सौम्यां मुक्तकेशीं दिगम्बरीम् ।<br>
कपालकर्त्तृकाहस्तां वामदक्षिणयोगतः ।<br>
नगयज्ञोपवीताढ्यं ज्वलत्तेजोमयीमिव ।<br>
प्रत्यालीढपदां दिव्यां नानालङ्कारभूषिताम् ।<br>
सदा द्वादशवर्षीयामस्थिमालाविभूषिताम् ।<br>
डाकिनीं वामपार्श्वस्थां कल्पसूर्यानलोपमाम् ।<br>
विद्युज्जटां त्रिनयनां दन्तपङ्क्तिबलाकिनीम् ।<br>
दंष्ट्राकरालवदनां पीनोन्नतपयोधराम् ।<br>
महादेवीं महाघोरां मुक्तकेशीं दिगम्बरीम् ।<br>
लेलिहानमहाजिह्वां मुण्डमालाविभूषिताम् ।<br>
कपालकर्तृकाहस्तां वामदक्षिणयोगतः ।<br>
देवीगलोच्छद्रक्तधारापानं प्रकुर्वीतम् ।<br>
करस्थितकपालेन भीषणेनातिभीषणाम् ।<br>
आभ्यां विषेव्यमाणां तां ध्यायेद्देवीं विचक्षणः ।<br>
पिवन्तीमिति तेन मुखेनेति शेषः ।</p>
<p>तथा च&ndash;</p>
<p>स्वमस्तकं सखर्परं रक्तधाराभिपूरितम् ।<br>
ललजिह्वं महाभीमं धृतं वामभुजे तथा ।<br>
इति भैरवतन्त्रे पाठः ॥ १५क ॥</p>
<p>ध्यानस्यावश्यकत्वमाह तन्त्रे&ndash;</p>
<p>प्रचण्डचण्डिकामेवमध्यात्वा यस्तु पूजयेत् ।<br>
सद्यस्तस्य शिरश्छित्त्वा देवी पिबति शोणितम् ॥ १६ ॥</p>
<p>अस्याः पूजायन्त्रम् ।</p>
<p>तत्रैव&ndash;</p>
<p>सितं कुर्याद्दलं पूर्वमाग्नेयां रक्तवर्णकम् ।<br>
याम्यं कृष्णमतः पीतं शुक्लं रक्तं सितासितम् ।<br>
ततः पीतां प्रकुर्वीत कर्णिकां तस्य मध्यगाम् ।<br>
तन्मध्ये तु प्रकूर्वीत मण्डलं चण्डरोचिषः ।<br>
रजः सत्त्वतमोरेखा रक्तशुक्लासिताः क्रमात् ।<br>
मायायुग्मं ततो न्यस्य फडक्षरसमन्वितम् ।<br>
वाह्यं तस्य च चक्रस्य कुर्यात्प्राकारवेष्टितम् ।<br>
पूर्वं रक्तं ततः कृष्णं सितं पीतं यथाक्रमात् ।<br>
चतुर्द्वारसमायुक्तं क्षेत्रपालैरधिष्ठितम् ।<br>
इत्यस्याः पूजायन्त्रम् ॥ १७ ॥</p>
<p>अथवा&ndash;</p>
<p>त्रिकोणं विन्यसेदादौ तन्मध्ये मण्डलत्रयम् ।<br>
तन्मध्ये विन्यसेद्योनिं द्वारत्रयसमन्वितम् ।<br>
वहिरष्टदलं पद्मं भुविम्बत्रितयं पुनः ।<br>
कूर्चबीजं लिखेन्मध्ये त्रिकोणे फट्समन्वितम् ।<br>
(चित्र ३३) ।</p>
<p>यथा च&ndash;</p>
<p>अपरञ्च प्रवक्ष्यामि शृणु देवि यथाक्रम ।<br>
स्वनाभौ नीरजं ध्यायेद्भानुमण्डलसन्निभम् ।<br>
योनिचक्रसमायुक्तां गुणत्रितयसंश्रितम् ।<br>
तत्र मध्ये महादेवीं छिन्नमस्तां स्मरेद्यतिः ।<br>
प्रदीपकलिकाकारामद्वितीयव्यवस्थिताम् ।<br>
योनिमुद्रासमायुक्तं हृदयस्थितलोचनाम् ।<br>
ध्येयमेतद्-यतीनाञ्च गृहस्थानं निशामय ॥ १८ ॥</p>
<p>यथा&ndash;</p>
<p>अन्तरे स्वशरीरस्य नाभिनीरजसङ्गताम् ।<br>
निर्लेपां निर्गुणां सूक्ष्मां वा बालचन्द्रसमप्रभाम् ।<br>
समाधिनात्रगम्यान्तु गुणत्रितयवेष्टिताम् ।<br>
कलातीतां गुणातीतां मुक्तिमात्रप्रदायिनीम् ।<br>
एवं ध्यात्वा मानसैः सम्पूज्य तारिणीवच्छङ्खस्थापनं<br>
कुर्यात् ॥ १९ ॥</p>
<p>ततः पीठपूजा&ndash;</p>
<p>आधारशक्तये, प्रकृतये, कूर्माय, अनन्ताय, पृथिव्यै,<br>
क्षीरसमुद्राय, रत्नद्वीपाय, कल्पवृक्षाय, तदधः<br>
स्वर्णसिंहासनाय, आनन्दकन्दाय सम्विन्नालाय,<br>
सर्वतत्त्वात्मकपद्माय, सं सत्त्वाय, रं रजसे, तं तमसे, आम्<br>
आत्मने, अम् अन्तरात्मने, पं परमात्मने, ह्रीं ज्ञानात्मने ।<br>
नमः सर्वत्र ।<br>
पद्ममध्ये रतिकामाभ्याम् ॥ २० ॥</p>
<p>भैरवमते तु&ndash;</p>
<p>आधारशक्तिं कूर्मञ्च नागराजमतःपरम् ।<br>
पद्मनालञ्च पद्मञ्च पूजयेन्मन्त्रविन्नरः ।<br>
मण्डलं चतुरस्रञ्च रजः सत्त्वं तमस्तथा ।<br>
रतिकामौ च सम्पूज्य शक्तिपूजां समाचरेत् ।<br>
इति रतिकामोपरि वज्रवैरोचनीये देहि देहि एहि एहि गृह्ण गृह्ण स्वाहा<br>
मम सिद्धिं देहि देहि मम शत्रून् मारय मारय करालिके हुं<br>
फट् स्वाहा इति पीठमन्त्र ।<br>
सर्वत्र प्रणवादिनमोऽन्तेन पूजयेत् ।<br>
ततः पुनर्ध्यात्वा आवाहयेत् ॥ २१ ॥</p>
<p>यथा सर्वसिद्धिवर्णिनीये सर्वसिद्धिडाकिनीये वज्रवैरोचनीये<br>
इहावह पुनस्तन्मन्त्रमुच्चार्य इह तिष्ट तिष्ट इह सन्निधेहि इह<br>
सन्निरुध्यस्व इत्यनेनावाह्य ॐ ह्रीं क्रों हंसः इत्येनेन<br>
प्राणप्रतिष्ठां कृत्वा ॐ आं खड्गाय हृदयाय स्वाहा<br>
इत्यादिना षडङ्गं विन्यस्य यथाशक्ति पूजां कृत्वा बलिं<br>
दद्यात् ।</p>
<p>यथा&ndash;</p>
<p>वज्रवैरोचनीये देहि देहि एहि एहि गृह्ण गृह्ण इमं बलिं मम<br>
सिद्धिं देहि देहि मम शत्रून् मारय मारय करालिके हुं फट्<br>
स्वाहा इति मन्त्रेण ॥ २२ ॥<br>
ततो देव्या दक्षिणे वर्णिन्यै नमः ।<br>
वामे ॐ डाकिन्यै नमः ।<br>
तृतो देव्यङ्गे षडङ्गं सम्पूज्य, दक्षिणे ॐ शङ्खनिधये<br>
नमः, वामे ॐ पद्मनिधये नमः ।<br>
पूर्वादिदिक्षु लक्ष्मीं लज्जां मायां वाणीञ्च पूजयेत् ।<br>
विदिक्षु ब्रह्मविष्णुरुद्रेश्वरान् ।<br>
मध्ये सदाशिवम् ।<br>
सर्वत्र प्रणवादिनमोऽन्तेन पूजयेत् ।<br>
ततः पञ्चपुष्पाञ्जलीन् दत्त्वा आवरणान् पूजयेत् ।<br>
अग्नीशासुरवायुषु मध्ये दिक्षु च ॐ आं खड्गाय हृदयाय<br>
स्वाहा इत्यादिना षडङ्गानि सम्पूज्य, अष्टपत्रेक्षु<br>
पूर्वादिक्रमेण ॐ ह्रीं काल्यै नमः, एवं वर्णिन्यै डाकिन्यै<br>
भैरव्यै महाभैरव्यै इन्द्राक्ष्यै पिङ्गाक्ष्यै संहारिण्यै;<br>
सर्वत्रैव प्रणवादिनमोऽन्तेन पूजयेत् ॥ २३ ॥</p>
<p>यथा&ndash;</p>
<p>एकां नामाभिधां कालीं वर्णिनीं डाकिनीं तथा ।<br>
भैरवीञ्च महापूर्वा भैरवीं तदनन्तरम् ।<br>
इन्द्राक्षीञ्च सपिङ्गाक्षीं ततः संहारकारिणीम् ।<br>
पूर्वादिके दले पूज्याः शक्तयश्च यथाक्रमम् ।<br>
प्रणवादिनमोऽन्तेन लज्जाबीजं समुच्चरन् ।<br>
पद्ममध्ये हुं फट् नमः ।<br>
स्वाहायै नमः ।<br>
देव्या दक्षिणे सम्राट्छन्दसे नमः ।<br>
देव्या उत्तरे सर्ववर्णभ्यो नमः ।<br>
पुनर्दक्षिणे बीजशक्तिभ्यां नमः ।<br>
पत्राग्रेषु पूर्वादिक्रमेण ब्राह्म्यै माहेश्वर्यै कौमार्यै<br>
वैष्णव्यै वाराह्यै इन्द्राण्यै चामुण्डायै महालक्ष्म्यै ।<br>
सर्वत्र प्रणवादिनमोऽन्तेन पूजयेत् ।<br>
ततश्चतुर्दिक्षु द्वारेषु ॐ करालाय नमः ।<br>
ॐ विकरालाय एवम् अतिकरालाय महाकरालाय ।</p>
<p>यथा भैरवीये&ndash;</p>
<p>पूर्वद्वारे करालञ्च विकरालञ्च दक्षिणे ।<br>
पश्चिमेऽति करालञ्च महाकरालमुत्तरे ।<br>
ततो धूपादिविसर्जनान्तं कर्म समापयेत् ।</p>
<p>विसर्जने त्वयं विशेषः&ndash;</p>
<p>संहारमुद्रां प्रदर्श्य अञ्जलावारोप्य वामनासापुटेन,<br>
योनिमुद्रासमारूढां प्रदीपकलिकोज्ज्वलाम् ।<br>
कृष्णपक्षे विधुमिव क्रमेण क्षीणतां गताम् ।<br>
इमं मन्त्रं समुच्चार्य चण्डरश्मौ निवेशयेत् ।</p>
<p>मन्त्रस्तु&ndash;</p>
<p>उत्तरे शिखरे देवि भूम्यां पर्वतवासिनी ।<br>
ब्रह्मयोनि समुत्पन्ने गच्छ देवि ममान्तरम् ॥ २४ ॥<br>
अस्य पुरश्चरणं लक्षजपः ।<br>
सिद्धविद्यात्वात् ॥ २५ ॥</p>
<p>बलिदाने तु भैरवीये&ndash;</p>
<p>रात्रौ बलिः प्रदातव्यो मत्स्यमांससुरादिभिः ।<br>
अथवा मधुपानाद्यैर्मधुरैर्विभवक्रमैः ॥ २६ ॥</p>
<p>मन्त्रस्तु&ndash;</p>
<p>उच्चरेत्प्रणवं पूर्वं सर्वसिद्धिप्रदेऽन्वितम् ।<br>
वर्णिनीये ततो वाच्यं सर्वसिद्धिप्रदे ततः ।<br>
डाकिनीये ततो वाच्यं देवीनाम ततः परम् ।<br>
एह्येहीति ततो वाच्यम् इमं बलिमनन्तरम् ।<br>
गृह्ण गृह्ण ततः प्रोक्त्वा मम सिद्धिमनन्तरम् ।<br>
देहि देहीति माये च ततः फट् स्वाहया युतः ।<br>
बलिमन्त्रः समाख्यातः पूजितोऽयं सुरेश्वरीति ॥ २७ ॥</p>
<p>मन्त्रान्तरम् &ndash;</p>
<p>भुवनेशी कामबीजं कूर्चबीजञ्च वाग्भवम् ।<br>
भुवनेशी कूर्चबीजं वाग्भवं तदनन्तरम् ।<br>
वज्रवैरोचनीये च हूं फट् स्वाहा ततः परम् ॥ २८ ॥</p>
<p>अस्य पूजाप्रयोगः&ndash;</p>
<p>न्यासपूजादिकं षोडशीवत्कार्यम् ॥ २९ ॥<br>
हृल्लेखा मादनं लक्ष्मीं वाग्भवं कूर्चमेव च ।<br>
अस्त्रान्ता छिन्नमस्ता या महाविद्या प्रकीर्तिता ।<br>
अस्यास्तु सदृशी विद्या जगत्स्वपि न विद्यते ।<br>
षड्वर्णोऽयं मनुः साक्षान्मोक्षदो नात्र संशयः ॥ ३० ॥ अस्या<br>
ध्यानमहं वक्ष्ये शृणुष्व कमलानने ।<br>
प्रत्यालीढपदां सदैव दधतीं छिन्नं शिरः कर्तृकां,<br>
दिग्वस्त्रां स्वकबन्धशोणितसुधाधारां पिबन्तीं मुदा ।<br>
नागावद्धशिरोमणिं त्रिनयनां हृद्युत्पलालङ्कृतां,<br>
रत्यासक्तमनोभवोपरि दृढां ध्यायेज्जवासन्निभाम् ।<br>
दक्षे चातिसिता विमुक्तचिकुरा कर्ती तथा खर्परं, हस्ताभ्यां<br>
दधती रजोगुणभवा नाम्नापि वर्णिनी ।<br>
देव्याश्छिन्नकबन्धतः पतदसृग्धारां पिबन्ती मुदा,<br>
नागावद्धशिरोमणिर्मनुविदा ध्येया सदा सा सुरैः ।<br>
वामे कृष्णतनूस्तथैव दधती खड्गं तथा खर्परं,<br>
प्रत्यालीढपदा कबन्ध-विगलद्रक्तं पिबन्ती मुदा ।<br>
सैषा या प्रलये समस्तभुवनं भोक्तुं क्षमा तामसी, शक्तिः<br>
सापि परात्परा भगवती नाम्ना परा डाकिनी ।<br>
इति ध्यानम् ।<br>
अस्याः पूजादिकं सर्वं षोडशीवत्कार्यम् ॥ ३१ ॥</p>
<p>मन्त्रान्तरम् &ndash;</p>
<p>तारं लज्जाद्वयं वज्रवैरोचनीये हूं फट् स्वाहा ।<br>
अस्यापि ध्यानपूजादिकं सर्वं षोडशीवत्कार्यम् ॥ ३२ ॥<br>
वियत्सूत्रयुतं विन्दुनादयुक्तं ततः प्रिये ।<br>
एकाक्षरी महाविद्या त्रैलोक्यवशकारिणी ।<br>
सूत्रं दीर्घम् ऊकारः ।<br>
ठठान्तैषा महाविद्या त्रैलोक्यमोहकारिणी ।<br>
ताराद्यान्ता भवत्येषा चतुर्वर्गफलप्रदा ॥ ३३ ॥</p>
<p>वज्रवैरोचनीये च कूर्चयुग्मं सफट् ठठः ।<br>
ताराद्यैषा महाविद्या सर्वतेजोऽपहारिणी ।<br>
त्रैलोक्याकर्षिणी विद्या चतुवर्गफलप्रदा ।<br>
ध्यानपूजादिकं सर्वं षोडशीवत्समाचरेत् ॥ ३४ ॥</p>
<p>इदानीं षोडशीविद्याप्रशंसामाह&ndash;</p>
<p>तथा सर्वप्रयत्नेन सर्वोपास्या च षोडशी ।<br>
लक्ष्मीबीजादिका सैव सर्वैश्वर्यप्रदायिनी ॥ ३५ ॥<br>
लज्जाद्या स्वर्गभूनागयोषिदाकर्षिणी परा ।<br>
कूर्चाद्या सर्वजन्तूनां महापातकनाशिनी ॥ ३६ ॥ वाग्भवाद्या<br>
यदा देवी वागीशत्वप्रदायिनी ।<br>
एषा तु षोडशीविद्या वेद्या सप्तदशाक्षरी ॥ ३७ ॥<br>
श्रीबीजपुटिता सा तु लक्ष्मीवृद्धिकरी सदा ।<br>
लज्जया पुटिता विद्या त्रैलोक्याकर्षिणी परा ॥ ३८ ॥<br>
कूर्चेन पुटिता सर्वपापिनां पापहारिणी ।<br>
वाग्बीजपुटिता चैषा वागीशत्वप्रदायिनी ॥ ३९ ॥<br>
चतुर्विधेति विद्यैषा प्रिये सप्तदशाक्षरी ।<br>
ताराद्या षोडशी चान्या भवेत् सप्तदशाक्षरी ।<br>
एषा विद्या महाविद्या भुक्तिमुक्तिकरी सदा ॥ ४० ॥<br>
कमला भुवनेशानी कूर्चबीजं सरस्वती ।<br>
वज्रवैरोचनीये च पूर्वबीजानि चोच्चरेत् ।<br>
फट् स्वाहा च महाविद्या वसुचन्द्राक्षरी परा ।<br>
ताराद्येकोनविंशार्णा ब्रह्मविद्यास्वरूपिणी ।<br>
एते विद्योत्तमे देवि भुक्तिमुक्तिप्रदे शुभे ॥ ४१ ॥<br>
लक्ष्म्यादिपुटिता पूर्वा रन्ध्रचन्द्राक्षरी भवेत् ।<br>
चतुर्द्धा च महाविद्या चतुर्वर्गफलप्रदा ।<br>
प्रणवाद्या यथा चैषा भोगमोक्षकरी सदा ॥ ४२ ॥</p>
<p>मन्त्रान्तरम् &ndash;</p>
<p>विद्यान्तरं प्रवक्ष्यामि सावधानावधारय ।<br>
हृल्लेखाकूर्चवाग्बीजवज्रवैरोचरीये हूम् ।<br>
अस्त्रं स्वाहा ।<br>
महाविद्या चतुर्दशाक्षरी मता ।<br>
सर्वश्वर्यप्रदा चैषा सर्वमोहनकारिणी ॥ ४३ ॥<br>
भुवनेशोत्रितत्त्वञ्च वाग्बीजं प्रणवं ततः ।<br>
वज्रवैरोचनीये च फट् स्वाहा च तथा परा ।<br>
चतुर्दशाक्षरी चैषा चतुर्वर्गफलप्रदा ।<br>
एषा विद्या महाविद्या जन्ममृत्युविनाशिनी ॥ ४४ ॥</p>
<p>तन्त्रान्तरे&ndash;</p>
<p>रमा कामस्तथा लज्जा वाग्भवं वज्र वै पदम् ।<br>
रोचनीये लज्जाद्वन्द्वमन्त्रं स्वाहासमन्वितम् ।<br>
इयं सा षोडशी प्रोक्ता सर्वकामफलप्रदा ॥ ४५ ॥<br>
कथिताः सकला विद्याः सारात्सारतराः शुभाः ।<br>
आसाम् ऋषिर्भैरवोऽहं नाम्ना तु क्रोधभूपतिः ।<br>
सम्राट्छन्दो देवता च छिन्नमस्ता प्रकीर्तिता ।<br>
षड्दीर्घभाक्स्वरेणैव प्रणवाद्येन सुन्दरि ।<br>
खड्गाद्येन ठठान्तानि षडङ्गानि प्रकल्पयेत् ॥ ४६ ॥<br>
नारिदोषादिकञ्चासां ताः सुसिद्धाः सुरासुरैः ।<br>
सकलेषु च वर्णेषु सकलेष्वाश्रमेषु च ।<br>
अन्तिमेषु च वर्णसु भुक्तिमुक्तिप्रदायिका ।<br>
प्राणवाद्याश्च या विद्याः शूद्रादौ न समीरिताः ।<br>
अस्याञ्चैव विशेषोऽयं योषिच्चेत्समुपासयेत् ।<br>
डाकिनी सा भवत्येव डाकिनीभिः प्रजायते ।<br>
पतिहीना पुत्रहीना यथा स्यात् सिद्धयोगिनी ।<br>
इति ते कथितं तत्त्वं रहस्यमखिलं प्रिये ।<br>
अति स्नेहतरङ्गेन भक्त्या दासोऽस्मि ते प्रिये ॥ ४८ ॥</p>
<p>एतासां ध्यानपूजादिकं षोडशीवत्कार्यम् ॥ ४९ ॥</p>
<p>नाभौ शुद्धारविन्दं तदुपरि कमलं मण्डलं चण्डरश्मेः,<br>
संसारस्यैकसारां त्रिभुवनजननीं धर्मकामोदयाढ्याम् ।<br>
तस्मिन्मध्ये त्रिकोणे त्रितयतनुधरां छिन्नमस्तां प्रशस्तां,<br>
तां वन्दे ज्ञानरूपां निखिलभयहरां योगिनीं योगमुद्राम् ॥<br>
५० ॥<br>
इति छिन्नमस्ताप्रकरणम् ॥</p>
<p>अथ श्यामाप्रकरणम् &ndash;</p>
<p>भैरवतन्त्रे&ndash;</p>
<p>अथ वक्ष्ये महाविद्याः कालिकायाः सुदुर्लभाः ।<br>
यासां विज्ञानमात्रेण जीवन्मुक्तो भवेन्नरः ॥ १ ॥<br>
नात्र चिन्ताविशुद्धिः स्यान्न वा मित्रादिदूषणम् ।<br>
न वा प्रयासबाहुल्यं समयासमयादिकम् ।<br>
न वित्तव्ययबाहुल्यं कायक्लेशकरं न च ॥ २ ॥<br>
य एनां चिन्तयेन्मन्त्री सर्वकामसमृद्धिदाम् ।<br>
तस्य हस्ते सदैवास्ति सर्वसिद्धिर्न संशयः ॥ ३ ॥<br>
गद्यपद्यमयी वाणी सभायां तस्य जायते ।<br>
तस्य दर्शनमात्रेण वादिनो निष्प्रभां गताः ॥ ४ ॥<br>
राजानोऽपि च दासत्वं भजन्ते किं परे जनाः ।</p>
<p>दिवारात्रिव्यत्ययञ्च वशीकर्त्तुं क्षमो भवेत् ।<br>
अन्ते च लभते देव्या गणत्व्रं दुर्लभं नरः ॥ ५ ॥</p>
<p>अथ श्यामामन्त्राः &ndash;</p>
<p>तत्र कालीतन्त्रे&ndash;</p>
<p>कामत्रयं वह्निसंस्थं रतिविन्दुविभूषितम् ।<br>
कूर्चयुग्मं तथा लज्जायुगलं तदनन्तरम् ।<br>
दक्षिणे कालिले चेति पूर्वबीजानि चोच्चरेत् ।<br>
अन्ते वह्निवधूं दद्याद्विद्याराज्ञी प्रकीर्तिता ॥ ६ ॥</p>
<p>मन्वर्थमाह यामले&ndash;</p>
<p>ककाराज्जलरूपत्वात्केवलं मोक्षदायिनी ।<br>
ज्वलनार्णसमयोगात्सर्वतेजोमयी शुभा ॥ ७ ॥<br>
मायात्रयेण देवेशि सृष्टिस्थित्यन्तकारिणी ।<br>
विन्दुनां निष्फलत्वाच्च कैवल्यफलदायिनी ॥ ८ ॥<br>
बीजत्रया शाम्भवी सा केवलं ज्ञानचित्कला ।<br>
शब्दबीजद्वयेनैव शब्दराशिप्रबोधिनी ॥ ९ ॥<br>
लज्जाबीजद्वयेनैव सृष्टिस्थित्यन्तकारिणी ।<br>
सम्बोधनपदेनैव सदा सन्निधिकरिणी ।<br>
स्वाहया जगतां माता सर्वापापप्रणाशिनी ॥ १० ॥</p>
<p>अस्याः पूजाप्रयोगः&ndash;</p>
<p>प्रातःकृत्यादिकं कृत्वा मन्त्राचमनं कुर्यात् ।</p>
<p>यथा&ndash;</p>
<p>कालिकाभिस्त्रिभिः पीत्वा काल्यादिभिरुपस्पृशेत् ।<br>
द्वाभ्यामोष्ठौ द्विरुन्मृज्य चैकेन क्षालयेत्करौ ॥ ११ ॥<br>
मुखघ्राणेक्षणश्रोत्रनाभ्युरस्कं भुजौ क्रमात् ।<br>
आचाम्यैवं भवेत्काली वत्सरात्तां प्रपश्यति ।<br>
कं शिरः ।</p>
<p>तद्यथा&ndash;</p>
<p>क्रीमिति त्रिराचमेत् ।<br>
ॐ काल्यै नमः ॐ कपालिन्यै नमः इति ओष्ठो द्विरुन्मृजेत् ।<br>
ॐ कुल्वायै नमः इति करं क्षालयेत् ।<br>
ॐ कुरुकुल्वायै नमः इति मुखे ।<br>
ॐ विरोधिन्यै नमः इति दक्षिणनासायाम् ।<br>
ॐ विप्रचित्तायै नमः इति वामनासायाम् ।<br>
ॐ उग्रायै नमः ॐ उग्रप्रभायै नमः इति नेत्रवोः ।<br>
ॐ दीप्तायै नमः ॐ नीलायै नमः इति श्रोत्रयोः ।<br>
ॐ घनायै नमः इति नाभौ ।<br>
ॐ बलाकायै नमः इति वक्षसि ।<br>
ॐ मात्रायै नमः इति शिरसि ।<br>
ॐ मुद्रायै नमः ॐ मितायै नमः इत्यंसयोः ।<br>
इति मन्त्राचमनम् ॥ ११क ॥<br>
ततो भूतशुद्ध्यन्तं विधाय मायाबीजेन यथाविधि<br>
प्रणायामं कुर्यात् ॥ १२ ॥<br>
ततः ऋष्यादिन्यासः ।</p>
<p>यथा&ndash;</p>
<p>अस्य मन्त्रस्य भैरवऋषिरुष्णिक् छन्दो दक्षिणकालिका देवात ह्रीं<br>
बीजं हूं शक्तिः क्रीं कीलकं पुरुषार्थचतुष्टयसिद्ध्यर्थे<br>
विनियोगः ।</p>
<p>तथा च कालीक्रमे&ndash;</p>
<p>कीलकं चाद्यबीजं स्याच्चतुर्वर्गफलप्रदम् ।<br>
शिरसि भैरवऋषये नमः ।<br>
मुखे उष्णिक्छन्दसे नमः ।<br>
हृदि दक्षिणकालिकायै देवतायै नमः ।<br>
गुह्ये ह्रीं बीजाय नमः ।<br>
पादयोः हूं शक्तये नमः ।<br>
सर्वाङ्गे क्रीं कीलकाय नमः ॥ १३ ॥</p>
<p>ततः कराङ्गन्यासौ ।<br>
तदुक्तं कालीतन्त्रे&ndash;</p>
<p>अङ्गन्यासकरन्यासौ यथावदभिधीयते ।<br>
भैरवोऽस्य ऋषिः प्रोक्त उष्णिक्छन्द उदाहृतम् ।<br>
देवात कालिका प्रोक्ता लज्जा-बीजन्तु बीजकम् ।<br>
कीलकं चाद्यबीजं स्याच्चतुर्वर्गफलप्रदम् ।<br>
शक्तिश्च कूर्चबीजं स्यादनिरुद्धा सरस्वती ।<br>
कवित्वार्थे नियोगः ।<br>
स्यादित्यादि ।<br>
तेन मायया षडङ्गन्यासः ।<br>
षड्दीर्घभाजा बीजेन प्रणवाद्येन कल्पयेत् ।</p>
<p>वीरतन्त्रे&ndash;</p>
<p>दीर्घषट्कयुताद्येन प्राणवाद्येन कल्पयेत् इति वा ।</p>
<p>तद्यथा&ndash;</p>
<p>ॐ ह्राम् अङ्गुष्ठाभ्यां नमः ।<br>
ॐ ह्रीं तर्जनीभ्यां स्वाहा ।<br>
ॐ हूं मध्यमाभ्यां वषट् ।<br>
ॐ ह्रैम् अनामिकाभ्यां हुम् ।<br>
ॐ ह्रौं कनिष्ठाभ्यां वौषट् ।<br>
ॐ ह्रः करतलपृष्ठाभ्यां फट् ।<br>
एवं हृदयादिषु ।<br>
ॐ ह्रां हृदयाय नमः इत्यादि ।<br>
ॐ क्राम् अङ्गुष्ठाभ्यां नमः इत्यादिना वा ॥ १४ ॥</p>
<p>ततो वर्णन्यासः&ndash;</p>
<p>अम् आम् इम् ईम् उम् ऊम् ऋं ॠम् ऌं ॡं नमः इति हृदये ।<br>
एम् ऐं ॐ औम् अम् अः कं खं गं घं नमः इति दक्षिणबाहौ<br>
।<br>
ङं चं छं जं झं ञं टं ठं डं ढं नमः इति<br>
वामबाहौ ।<br>
णं तं थं दं धं नं पं फं बं भं नमः इति<br>
दक्षिणपादे ।<br>
मं यं रं लं वं शं षं सं हं लं क्षं नमः इति<br>
वामपादे ।<br>
विरूपाक्षमते सविन्दुरयं न्यासः ।</p>
<p>यथा वीरतन्त्रे&ndash;</p>
<p>अम् आम् इम् ईम् उम् ऊम् ऋं ॠम् ऌं ॡं वै हृदये न्यसेदित्यादि ।<br>
कालीतन्त्रे पुनर्निर्विन्दुः ।</p>
<p>यथा&ndash;</p>
<p>अ आ इ ई उ ऊ ऋ ॠ ऌ ॡ वै हृदयं स्पृशेदित्यादि ।<br>
किन्तु सविन्दून् वा न्यसेदेतान् निर्विन्दून वाथ वर्णकानित्याचार्य<br>
परिगृहीतभैरवीयवाक्यादुभयमेव युक्तम् ॥ १५ ॥</p>
<p>अथ षोडान्यासः ।</p>
<p>तदुक्तं वीरतन्त्रे&ndash;</p>
<p>केवलां मातृकां कृत्वा मातृकां तारसम्पुटाम् ।<br>
मातृकापुटितं तारं न्यसेत् साधकसत्तमः ।<br>
श्रीबीजपुटितां तान्तु मातृकापुटितन्तु तत् ।<br>
कामेन पुटितां देवीं तत्पुटं काममेव च ।<br>
शक्त्या च पुटितां देवीं शक्तिञ्च तत्पुटां न्यसेत् ।<br>
क्रीं द्वन्द्वञ्च पुनर्न्यस्त्वा ऋ-ॠं-ऌ-ॡञ्च पूर्ववत् ।<br>
मूलेन पुटितां देवीं तत्पुटं मन्त्रमेव च ।<br>
अनुमोल विलोमेन न्यस्य मन्त्रं यथाविधि ।<br>
मूलेनाष्टशतं कुर्याद्व्यापकं तदनन्तरम् ।</p>
<p>यथा&ndash;</p>
<p>ॐ अं ॐ एवं मातृकापुटितं तारम् ।<br>
एवं श्रीबीजपुटितां ताम् ।<br>
तत्पुटितं श्रीबीजम् ।<br>
एवं कामेन पुटितां मातृकाम् ।<br>
मातृकापुटितं कामम् ।<br>
एवं शक्त्या पुटितां मातृकाम् ।<br>
मातृकापुटितां शक्तिं न्यसेत् ।<br>
तथा क्रीं द्वन्द्वञ्च ऋ ॠ ऌ ॡञ्च पूर्ववत् ।<br>
तत्पुटितां मातृकां मातृकापुटितञ्च तन्न्यसेत् ।<br>
मन्त्रपुटितां मातृकां तत्पुटितं मनुम् ।<br>
पुनरनुलोम विलोमेन केवलं मन्त्रं मातृकास्थाने न्यस्य<br>
मूलेनाष्टशतेन व्यापकं कुर्यात् ॥ १६ ॥<br>
अयं न्यासस्ताराया अपि कार्यः ।<br>
इति गुप्तेन दुर्गाया अङ्गषोढा प्रकीर्तिता ।<br>
तारायाः कालिकायाश्च उन्मुख्याश्च तथा परा<br>
कृतेऽस्मिन्न्यासवर्ये तु सर्वं पापं प्रणश्यति ॥ १७ ॥</p>
<p>ततस्तत्त्वन्यासः ।<br>
यथा&ndash;</p>
<p>मूलं त्रिखण्डं विधाय प्रथमखण्डान्ते ॐ आत्मतत्त्वाय<br>
स्वाहेति पादादि-नाभिपर्यन्तम् ।<br>
द्वितीयखण्डान्ते ॐ विद्यातत्त्वाय स्वाहेति नाभ्यादि-हृदयान्तम् ।<br>
तृतीयखण्डान्ते ॐ शिवतत्त्वाय स्वाहेति हृदयादिशिवःपर्यन्तं<br>
न्यसेत् ।</p>
<p>तदुक्तं स्वतन्त्रे&ndash;</p>
<p>मूलविद्यात्रिखण्डान्ते प्रणवाद्यैर्यथाविधि ।<br>
आत्मविद्याशिवैस्तत्त्वैस्तत्त्वन्यासं समाचरेत् ॥ १८ ॥</p>
<p>अथ बीजन्यासः ।<br>
तदुक्तं कुमारीकल्पे&ndash;</p>
<p>ब्रह्मरन्ध्रे भ्रुवोर्मध्ये ललाटे नाभिदेशके ।<br>
गुह्ये वक्त्रे च सर्वाङ्गे सप्तबीजं क्रमान्न्यसेत् ।</p>
<p>तद्यथा&ndash;</p>
<p>आद्यबीजं ब्रह्मरन्ध्रे ।<br>
द्वितीयबीजं भ्रूमध्ये ।<br>
तृतीयबीजं ललाटे ।<br>
चतुर्थबीजं नाभौ ।<br>
पञ्चमबीजं गुह्ये ।<br>
षष्ठबीजं वक्त्रे ।<br>
सप्तबीजं सर्वाङ्गे ।<br>
एतत्त्रयं काम्यम् ॥ १९ ॥<br>
ततो मूलेन सप्तधा व्यापकं कृत्वा यथाविधि मुद्रां प्रदर्श्य<br>
ध्यायेत् ॥ २० ॥</p>
<p>तद्यथा कालीतन्त्रे&ndash;</p>
<p>करालवदनां घोरां मुक्तकेशीं चतुर्भुजाम् ।<br>
कालिकां दक्षिणां दिव्यां मुण्डमालाविभूषिताम् ।<br>
सद्यश्छिन्नशिरःखड्गवामाधोर्ध्वकराम्बुजाम् ।<br>
अभयं वरदञ्चैव दक्षिणोर्ध्वाधः पाणिकाम् ।<br>
महामेघप्रभां श्यामां तथा चैव दिगम्बरीम् ।<br>
कण्ठावसक्तमुण्डालीगलद्रुधिरचर्चिताम् ।<br>
कर्णावतंसतानीतशवयुग्मभयानकाम् ।<br>
घोरदंष्ट्रां करालास्यां पीनोन्नतपयोधराम् ।<br>
शवानां करसङ्घातैः कृतकाञ्चीं हसन्मुखीम् ।<br>
सृक्वद्वयगलद्रक्तधाराविस्फुरिताननाम् ॥ २१ ॥<br>
घोररावां महारौद्रीं श्मशानालयवासिनीम् ।<br>
वालार्कमण्डलाकारलोचनत्रितयान्विताम् ।<br>
दन्तुरां दक्षिणव्यापिमुक्तालम्बिकचोच्चयाम् ।<br>
शवरूपमहादेवहृदयोपरिसंस्थिताम् ।<br>
शिवाभिर्घोररावाभिश्चतुर्दिक्षु समन्विताम् ।<br>
महाकालेन च समं विपरीतरतातुराम् ।<br>
सुखप्रसन्नवदनां स्मेराननसरोरुहाम् ।<br>
एवं सञ्चिन्तयेत् कालीं सर्वकामसमृद्धिदाम् ।<br>
शवयुग्मेति घोरवाणावतंसेति प्रेतकर्णावतंसेति च ।<br>
शकुन्तपक्षसंयुक्तवामकर्णविभूषिताम् ।<br>
विगतासुकिशोराभ्यां कृतकर्णावतंसिनीमिति दर्शनादुभयमेव<br>
पाठः ॥ २१ क ॥</p>
<p>ध्यानान्तरं स्वतन्त्रे&ndash;</p>
<p>अञ्जनाद्रिनिभां देवीं करालवदनां शिवाम् ।<br>
मुण्डमालावलीकीर्णां मुक्तकेशीं स्मिताननाम्<br>
महाकालहृदम्भोजस्थितां पीनपयोधराम् ।<br>
विपरीतरतासक्तां घोरदंष्ट्रां शिरैः सह ।<br>
नागयज्ञोपवीताढ्यां चन्द्रार्द्धकृतशेखराम् ।<br>
सर्वालङ्कारसंयुक्तां मुण्डमालाविभुषिताम् ।<br>
शवहस्तसहस्रैस्तु वद्धकाञ्चीं दिगंशुकाम् ।<br>
शिवकोटिसहस्रैस्तु योगिनीभिर्विराजिताम् ।<br>
रक्तपूर्णमुखाम्भोजां मध्यपानप्रमत्तिकाम् ।<br>
वह्न्यर्कशशिनेत्राञ्च रक्तविस्फुरिताननाम् ।<br>
विगतासुकिशोराभ्यां कृतवर्णावतंसिनीम् ।<br>
कण्ठावसक्तमुण्डालीगलद्रुधिरचर्चिताम् ।<br>
श्मशानवह्निमध्यस्थां ब्रह्मकेशववन्दिताम् ।<br>
सद्यःकृत्तशिरः खड्गवराभीतिकराम्बुजाम् ।</p>
<p>एवं ध्यात्वा मानसैः सम्पूज्य अर्घ्यस्थापनं कुर्यात् ॥ २२ ॥</p>
<p>तद्यथा&ndash;</p>
<p>स्ववामे भूमौ हूङ्कारगर्भं त्रिकोणं विलिख्यार्घ्यपात्रं<br>
संस्थाप्य मूलेन शुद्धजलादिना शङ्खादिपात्रमापूर्य,<br>
गन्धादिकं दत्त्वा, ॐ गङ्गे चेत्यादिना तीर्थमावाह्य, मं<br>
वह्निमण्डलाय दशकलात्मने नमः इत्याधारं, अं<br>
सूर्यमण्डलाय द्वादशकलात्मने नमः इति शङ्खम्, उं<br>
सोममण्डलाय षोडशकलात्मने नमः इति जलं सम्पूज्य, ॐ<br>
ह्रां हृदयाय नमः, ॐ ह्रीं शिरसे स्वाहा, ॐ ह्रूं शिखायै<br>
वषट् ॐ ह्रैं कवचाय हुम् इत्यग्नीशासुरवायुषु ।<br>
अग्र ॐ ह्रौं नेत्रत्रयाय वौषट्, चतुर्दिक्षु ॐ ह्रः अस्त्राय फट् ।<br>
इत्यभ्यर्च्य तदुपरि मत्स्यमुद्रयाच्छाद्य मूलं दशधा जप्त्वा<br>
धेनुमुद्रयामृतीकृत्यास्त्रेण संरक्ष्य, भूतिनीयोनिमुद्रे<br>
प्रदर्श्य, तज्जलं किञ्चित्प्रोक्षणीपात्रे निक्षिप्य, मूलेन<br>
तेनोदकेनात्मानं पूजोपकरणञ्चाभ्युक्ष्य,<br>
पीठपूजामारभेत् ॥ २३ ॥</p>
<p>अस्याः पूजायन्त्रम्&ndash;</p>
<p>आदौ विन्दुं स्वबीजं भुवनेशीञ्च विलिख्य, ततस्त्रिकोणं तद्वाह्ये<br>
त्रिकोणचतुष्टयं वृत्तमष्टदलं पद्मं पुनर्वृत्तं<br>
चतुर्द्वारात्मकं भूगृहं लिखेत् ।<br>
(चित्र ३४-क) ।</p>
<p>तदुक्तं कालीतन्त्रे&ndash;</p>
<p>आदौ त्रिकोणमालिख्य त्रिकोणं तद्बहिर्लिखेत् ।<br>
ततो वै विलिखेन्मन्त्री त्रिकोणत्रयमुत्तमम् ।<br>
ततो वृत्तं समालिख्य लिखेदष्टदलं ततः ।<br>
वृत्तं विलिख्य विधिवल्लिखेद्भूपुरमेककमम् ।</p>
<p>तथा कुमारीकल्पे&ndash;</p>
<p>मध्ये तु वैन्दवं चक्रं बीजमायाविभूषितमिति ॥ २४ ॥</p>
<p>अथ विशेषाधारो मुण्डमालायाम्&ndash;</p>
<p>ताम्रपात्रे कपाले वा श्मशानकाष्ठनिर्मिते ।<br>
शनिभौमदिने वापि शरीरे मृतसम्भवे ।<br>
स्वर्णे रौप्येऽथ लौहे वा चक्रं कार्यं विधानतः ॥ २५ ॥</p>
<p>यन्त्रान्तरमाह तन्त्रे&ndash;</p>
<p>शक्त्याग्निभ्याञ्च षट्कोणं शक्तिभिश्च नवात्मकम् ।<br>
पद्मे वसुदले भूमिपूश्चतुर्द्वार-संयुते इति ॥ २६ ॥ (चित्र ३४-ख)</p>
<p>ततः पीठपूजा ।</p>
<p>कुमारीकल्पे&ndash;</p>
<p>पीठपूजां ततः कुर्यादाधारशक्तिपूर्वकम् ।<br>
प्रकृति कमठं चैव शेषं पृथ्वीं तथैव च ।<br>
सुधाम्बुधिं मणिद्वीपं चिन्तामणिगृहं तथा ।<br>
श्मशानं पारिजातञ्च तन्मूले रत्नवेदिकाम् ।<br>
तस्योपरि मणेः पीठं न्यसेत् साधकसत्तमः ।<br>
चतुर्दिक्षु मुनीन् देवान् शिवाश्चैव समुण्डकाः ।<br>
धर्माद्यधर्मादींश्चेत्यादि ह्रीं ज्ञानात्मने नमः ।<br>
इत्यन्तं सम्पूज्य, केशरेषु पूर्वादिक्रमेण पूजयेत् ।<br>
इच्छा ज्ञाना क्रिया चैव कामिनी कामदायिनी ।<br>
रतीरतिप्रिया नन्दा मध्ये चैव मनोन्मनी ।<br>
सर्वत्र प्रणवादिनमोऽन्तेन पूजयेत् ।<br>
तदुपरि ह्सौः सदाशिवमहाप्रेतपद्मासनाय नमः ।<br>
पीठस्योत्तरे गुरुपङ्क्तिपूजा ॥ २७ ॥</p>
<p>ततः पुनर्ध्यात्वा, पुष्पाञ्जलावानीय,<br>
मूलमन्त्रकल्पितमूर्तावावाहयेत् ।<br>
ॐ देवेशि भक्तिसुलभे परिवारसमन्विते यावत्त्वां पूजयिष्यामि<br>
तावत्वं सुस्थिरा भव ।<br>
ततो मूलमुच्चार्यामुकि देवि इहावह इहावह इह तिष्ठ तिष्ठ इह<br>
सन्निरुध्यस्व इह सन्निहिता भव ।<br>
ततो हुमित्यवगुण्ठ्याङ्गमन्त्रैः सकलीकृत्य, धेनुमुद्रया<br>
अमृतीकृत्य, परमीकरणमुद्रया परमीकृत्य,<br>
भूतिन्याकर्षिणीयोनिमुद्राः प्रदर्श्य, प्राणप्रतिष्ठां विधाय,<br>
मूलेन पाद्यादिभिः पूजयेत् ॥ २८ ॥</p>
<p>तत्र क्रमः&ndash;</p>
<p>आदौ मूलमुच्चार्य एतत्पाद्यम् अमुकदेवतायै नमः ।<br>
एवमर्घ्यं स्वाहा ।<br>
इदमाचमनीयं स्वधा ।<br>
स्नानीयं निवेदयामि ।<br>
पुनराचमनीयं स्वधा ।<br>
एष गन्धो नमः ।<br>
एतानि पुष्पाणि वौषट् ।<br>
ततो मूलेन पञ्चपुष्पाञ्जलिं दत्त्वा धूपदीपौ दद्यात् ।<br>
वनस्पतीत्यादि पठन्मूलमुच्चार्य एष धूपो नमः ।</p>
<p>दीपमन्त्रस्तु&ndash;</p>
<p>सुप्रकाशो महादीपः सर्वतस्तिमिरापहः ।<br>
सवाह्याभ्यन्तरं ज्योतिर्दीपोऽयं प्रतिगृह्यताम् ।<br>
मूलमुच्चार्य एष दीपो नमः ।<br>
तत ॐ जयध्वनि मन्त्रमातः स्वाहेति घण्टां सम्पूज्य,<br>
वामहस्तेन वादयन्, नीचैर्धूपं दत्त्वा दृष्टिपर्यन्तं दीपं<br>
दद्यात् ।<br>
ततो मूलेन पुष्पाञ्जलित्रयं दत्त्वा यथोपपन्नं नैवेद्यं<br>
दद्यात् ॥ २९ ॥</p>
<p>तत आवरणपूजां कुर्यात् ।<br>
श्री-अमुकि देवि आवरणं ते पूजयामि इत्याज्ञां गृहीत्वा,<br>
केशरेषु अग्न्यादिकोणेषु ॐ ह्रां हृदयाय नमः ।<br>
ईशाने ॐ ह्रीं शिरसे स्वाहा ।<br>
नैर्-ऋते ॐ ह्रूं शिखायै वषट् ।<br>
वायौ ॐ ह्रैं कवचाय हुम् ।<br>
अग्रे ॐ ह्रौं नेत्रत्रयाय वौषट् ।<br>
चतुर्दिक्षु ॐ ह्रः अस्त्राय फट् ।<br>
ततः वहिः षट्कोणे ॐ काल्यै नमः ।<br>
सर्वत्र प्रणवादिनमोऽन्तेन पूजयेत् ।<br>
एवं कपालिन्यै कुल्वायै कुरुकुल्वायै विरोधिन्यै विप्रचित्तायै ।<br>
प्रथमत्र्यस्रे उग्रायै, उग्रप्रभायै, दीप्तायै, ।<br>
द्वितीयत्र्यस्रे ॐ नीलायै एवं घनायै वलाकयै ।<br>
तृतीयत्र्यस्रे एवं मात्रायै, मुद्रायै, मितायै ।</p>
<p>तथा च&ndash;</p>
<p>कालीं कपालिनीं कुल्वां कुरुकुल्वां विरोधिनीम् ।<br>
विप्रचित्तां पूजयेच्च वहिःषट्कोणके बुधः उग्रामुग्रप्रभां<br>
दीप्तां तन्मध्ये च त्रिकोणके ।<br>
नीलां घनां बलाकाञ्च मध्ये त्रिकोणके यजेत् ।<br>
मात्रां मुद्रां मिताञ्चैव पूजयेदपरे त्रिके ।<br>
इति ।<br>
सर्वाः श्यामा असिकरा मुण्डमालाविभूषिताः ।<br>
तर्जनीं वामहस्तेन धारयन्त्यः शुचिस्मिताः ।<br>
दिगम्बरा हसन्मुख्यं स्वस्ववाहनभूषिताः ।<br>
एवं ध्यात्वा अर्चयेत् ।</p>
<p>ततोऽष्टपत्रेषु पूर्वादिक्रमेण ॐ ब्राह्म्यै नमः, एवं<br>
नारायण्यै, माहेश्वर्यै, चामुण्डायै, कौमार्यै, अपराजितायै,<br>
वाराह्यै, नारसिंह्यै ।<br>
एता गन्धादिभिः पूजयेत् ।<br>
पत्रात्रे असिताङ्गादिभैवरान्पूजयेत् ।<br>
ततो मूलेन पुष्पाञ्जलित्रयं दत्त्वा पाद्यादिना देव्या दक्षिणे<br>
महाकालं पूजयेत् ॥ ३० ॥</p>
<p>तस्य ध्यानम्&ndash;</p>
<p>महाकाल यजेद्देव्या दक्षिणे धूम्रवर्णकम् ।<br>
विभ्रतं दण्डखट्टाङ्गौ दंष्ट्राभीममुखं शिशुम् ।<br>
व्याघ्रचर्मावृतकटिं तुन्दिलं रक्तवाससम् ।<br>
त्रिनेत्रमूर्ध्वकेशञ्च मुण्डमालाविभूषितम् ।<br>
जटाभारलसच्चन्द्रखण्डमुग्रं ज्वलन्निभम् ॥ ३१ ॥</p>
<p>तथा च कुमारीकल्पे&ndash;</p>
<p>देव्यास्तु दक्षिणे भागे महाकालं प्रपूजयेत् ।<br>
हूं क्ष्रौं यां रां लां वाम् आं क्रों महाकालभैरवं<br>
सर्वविघ्नान्नाशय नाशय ह्रीं श्रीं फट् स्वाहा ।<br>
इत्यनेन पाद्यादिभिराराध्य त्रिस्तर्पयित्वा मूलेन देवीं<br>
पञ्चापचोरैः पूजयेत् ॥ ३२ ॥</p>
<p>तथा च कालीतन्त्रे&ndash;</p>
<p>महाकालं यजेद्यत्नात्पश्चाद्देवीं प्रपूजयेत् ।</p>
<p>कालीकल्पे&ndash;</p>
<p>कवचं क्ष्रौं समुद्धृत्य यां रां लां वाम् आं क्रोन्ततः ।<br>
महाकालभैरवेति सर्वविघ्नान्नाशयेति च ।<br>
नाशयेति पुनः प्रोच्य मायां लक्ष्मीं समुद्धरेत् ।<br>
फट्स्वाहया समायुक्तो मन्त्रः सर्वार्थसाधकः ॥ ३३ ॥<br>
ततो देव्या अस्त्र पूजयेत् ।</p>
<p>तथा च कालीहृदये&ndash;</p>
<p>देवीवामोर्ध्वाधोहस्ते खड्गं मुण्डञ्च पूजयेत् ।<br>
देव्या दक्षहस्तोर्ध्वाधः पूजयेदभयं वरम् ।<br>
ततो देवीं ध्यात्वा यथाशक्ति जप्त्वागुह्यातीत्यादिना देव्या<br>
वामहस्ते जपं समर्प्य आत्मसमर्पणं कुर्यात् ॥</p>
<p>तथा च स्वतन्त्रे&ndash;</p>
<p>ततः पुनर्मूलदेवीं मुद्रातर्पणपूजनैः अर्चयित्वा जपं कृत्वा<br>
नत्वा विसर्जयेधृदि ।<br>
ततः स्तुत्वा, प्रदक्षिणीकृत्याष्टाङ्गप्रणामं कृत्वा,<br>
श्रीजगन्मङ्गलं नाम कवचं पठेत् ।<br>
तत आवरणदेवता देव्या अङ्गे विलाप्य, संहारमुद्रया अमुकि देवि<br>
क्षमस्व इति विसृज्य, तत्तेजः पुष्पेण समं स्वहृद्यारोपयेत् ।</p>
<p>ॐ उत्तरे शिखरे देवि भूम्यां पर्वतवासिनि ।<br>
ब्रह्मयोनिसमुत्पन्ने गच्छ देवि ममान्तरमिति मन्त्रेण ॥ ३४ ॥</p>
<p>ततस्तन्नैवेद्यं किञ्चिदुच्छिष्टचाण्डालिन्यै नमः इत्यैशान्यां<br>
दिशि दत्त्वा, शेषमिष्टेभ्यो दत्त्वा, किञ्चित् स्वीकृत्य, पादोदकं<br>
पीत्वा, निर्माल्यं शिरसि विधृत्य, यथेच्छं विहरेदिति ॥ ३५ ॥</p>
<p>ततो यन्त्रलेपं वामहस्ते कृत्वा सव्यहस्तकनिष्ठया मायाबीजं<br>
विलिख्य तया तिलकं कुर्यात् ।</p>
<p>तथा च&ndash;</p>
<p>वामे कृत्वा यन्त्रलेपं मायां सव्यकनिष्ठया ।<br>
विलिख्य तिलकं कुर्यान्मन्त्रेणानेन साधकः ।<br>
ॐ यं यं स्पृशामि पादाभ्यां यो मां पश्यति चक्षुषा ।<br>
स एव दासतां यातु राजानो दुष्टदस्यवः ।<br>
जपकाले च कर्पूरयुक्ता जिह्वा कार्या ।</p>
<p>तथा च&ndash;</p>
<p>कर्पूराढ्या सदा जिह्वा कर्त्तव्या जपकर्मणि, इति विश्वसारवचनात्<br>
।<br>
इदं काम्यजप एवेति ॥ ३६ ॥<br>
ततो मूलेनाष्टोत्तरशताभिमन्त्रितं पुष्पं चन्दनञ्च धृत्वा<br>
त्रैलोक्यं वशमानयेत् ।<br>
सर्वसिद्धियुतो भूत्वा भैरवो वत्सराद्भवेत् ॥ ३७ ॥</p>
<p>अस्य पुरश्चरणं लक्षद्वयजपः ।</p>
<p>तथा च कालीतन्त्रे&ndash;</p>
<p>लक्षमेकं जपेन्मन्त्री हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ।</p>
<p>व्यवस्थामाह स्वतन्त्रे&ndash;</p>
<p>दिवा लक्षं शुचिर्भूत्वा हविष्याशी जपेन्नरः ।<br>
ततस्तत्तद्दशांशेन होमयेद्धविषा प्रिये ॥ ३८ ॥</p>
<p>अत्राङ्गस्य कालान्तरमाह नीलसारस्वते&ndash;</p>
<p>लक्षमेकं जपेन्मन्त्रं हविष्याशी दिवा शुचिः ।<br>
अशुचिश्च तथा रात्रौ लक्षमेकं तथैव च ।<br>
दशांशं होमयेन्मन्त्री तर्पयेदभिषेचयेत् ।<br>
इति साम्प्रदायिकाः ।</p>
<p>वस्तुतस्तु कुमारीकल्पे&ndash;</p>
<p>लक्षमेकं जपेद्विद्यां हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ॥ ३९ ॥<br>
एवं लक्षद्वयं जप्त्वा तद्दशांशेन मन्त्रवित् ।<br>
अयुतं होमयेद्देवि दिवारात्रिविभेदतः ।<br>
तेन दिवा लक्षं जप्त्वा तद्दशांशं होमं कुर्यात् ॥ ४० ॥ रात्रौ<br>
लक्षं जप्त्वा रात्रौ तद्दशांशं होमं कुर्यादिति रहस्यार्थः ॥<br>
४०क ॥</p>
<p>रात्रिजपे तु कालो मुण्डमालायाम्&ndash;</p>
<p>गते तु प्रथमे यामे तृतीय प्रहरावधि ।<br>
निशायान्तु प्रजप्तव्यं रात्रिशेषे जपेन्न हि ।<br>
अस्य पुरश्चरणं लक्षजपश्च पूर्णानन्दमतेन ।<br>
अत्रेदं बोध्यं विप्राणान्तु दिवा लक्षजपमात्रेणैव<br>
पुरश्चरणम् ।</p>
<p>तथा च फेत्कारीये&ndash;</p>
<p>द्विजातीनाञ्च सर्वेषां दिवाविधरिहोच्यते ।<br>
शूद्राणाञ्च तथा प्रोक्तं रात्राविष्टं महाफलम् ॥ ४१ ॥</p>
<p>कालीरहस्येऽपि&ndash;</p>
<p>दिवैव प्रजपेन्मन्त्रं लक्षमेकं शुचिर्द्विजः पूर्णानन्दमतेन<br>
लक्षजपे पुरश्चरणं तत् सन्दिग्धमतं, नानातन्त्रे<br>
लक्षद्वयदर्शनात् लक्षद्वयेनैव पुरश्चरणं सिद्धमिति ।</p>
<p>अन्यत्र च&ndash;</p>
<p>दिवैव प्रजपेन्मन्त्रं न तु रात्रौ कदाचन ।<br>
श्यामायाः पुरश्चरणाङ्गब्राह्मणभोजनं हविष्यान्तेन<br>
कारयितव्यम् ॥ ४२ ॥</p>
<p>तथा च विश्वसारे&ndash;</p>
<p>लक्षमेकं जपेद्विद्यां हविष्याशी दिवाशुचिः ।<br>
ततस्तु तद्दशांशेन होमयेद्धविषा प्रिये ।<br>
तर्पयेत्तद्दशांशेन तीर्थतोयेन पार्वतीम् ।<br>
मधुना वा सितामिश्रतोयेन परमेश्वरि ।<br>
देवीञ्चाभिषिञ्चेत्तोयैस्तर्पणस्य दशांशतः ।<br>
तद्दशांशं हविष्यान्नैर्भक्तितो भोजयेद्द्विजाम् ।<br>
कालीमन्त्रविदो मन्त्री दक्षिणां गुरवे दिशेत् ।<br>
पाशवं कथितं कल्पं शृणु वीरं ततः प्रिये ।<br>
रात्रौ ताम्बूलपूरास्यः शय्यायां लक्षमानतः ।<br>
जप्त्वा समाहितो मन्त्री होमयेत् कल्पितानले ।</p>
<p>कालीकूलार्णवे&ndash;</p>
<p>पाशवेन तु कल्पेन लक्षं जप्यात् समाहितः ।<br>
दिव्यगुरुमुखाल्लब्ध्वा कालिकां दिव्यरूपिणीम् ।<br>
लक्षं जप्यात्सदा मन्त्री वीरकल्पेन साधकः ।</p>
<p>विश्वसारे&ndash;</p>
<p>प्रजपेत् परया भक्त्या लक्षमेकं दिवानिशम् ।</p>
<p>यत्त कुमारीकल्पे&ndash;</p>
<p>लक्षमेकं जपेन्मन्त्रं हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ।</p>
<p>(एवं लक्षद्वयं जप्त्वा तद्दशांशेन मन्त्रवित् ।<br>
इति वचनात् लक्षद्वयस्य विशिष्टस्य पुरश्चरणमिति ।<br>
तन्न, पूर्वोक्तवचनविरोधात् ।<br>
एतद्वचनस्य पुरश्चरणद्वये तात्पर्यम् ॥ ४२क ॥)</p>
<p>अथ मन्त्रभेदाः&ndash;</p>
<p>वर्गाद्यं वह्निसंयुक्तं रतिविन्दुविभूषितम् ।<br>
एकाक्षरो महामन्त्रः सर्वकामफलप्रदः ॥ ४३ ॥<br>
त्रिगुणा तु विशेषेण सर्वशास्त्रप्रबोधिनी ॥ ४४ ॥</p>
<p>अनयोः पूजाप्रयोगः&ndash;</p>
<p>प्रातः कृत्यादि प्राणायामान्तं विधाय, पूर्वोक्त<br>
ऋषिच्छन्दोदेवता विन्यस्य, वर्णन्यासं कृत्वा, कराङ्गन्यासौ<br>
कुर्यात् ।</p>
<p>यथा&ndash;</p>
<p>ॐ क्राम् अङ्गुष्ठाभ्यां नमः ।<br>
ॐ क्रीं तर्जनीभ्यां स्वाहा इत्यादि ।<br>
एवं ॐ क्रां हृदयाय नमः इत्यादि ॥ ४५ ॥</p>
<p>तथा च वीरतन्त्रे&ndash;</p>
<p>दीर्घषट्कयुताद्येन प्रणवाद्येन कल्पयेत् ।<br>
षडङ्गानि मनोरस्य जातियुक्तेन देशिकः ।<br>
अन्यत् सर्वं पूर्ववत् कार्यम् ॥ ४६ ॥</p>
<p>एकाक्षरस्य ध्यानं सिद्धेश्वरतन्त्रे&ndash;</p>
<p>शवारूढां महाभीमां घोरदंष्ट्रां वरप्रदाम् ।<br>
हास्ययुक्तां त्रिनेत्राञ्च कपालकर्तृकाकराम् ।<br>
मुक्तकेशीं ललज्जिह्वां पिबन्तीं रुधिरं मुहुः ।<br>
चतुर्बाहुयुतां देवीं वराभयकरां स्मरेत् ॥ ४७ ॥</p>
<p>अनयोः पुरश्चरणं लक्षजपः ।</p>
<p>तथा च सिद्धेश्वरतन्त्रे&ndash;</p>
<p>एवं ध्यात्वा जपेन्मन्त्रं लक्षमेकं विधानतः ।<br>
तद्दशांशविधानेन होमयेत् साधकोत्तमः ॥ ४८ ॥</p>
<p>कुलचूडमणौ&ndash;</p>
<p>एवं ध्यात्वा जपेन्मन्त्रं हविष्याषी दिवा शुचिः ।<br>
लक्षं रात्रौ तथा लक्षं महाशौचपरायणः ॥ ४९ ॥<br>
रात्रौ जपैकमात्रेण दक्षिणा सिद्धिदा भवेत् ॥ ५० ॥</p>
<p>मन्त्रान्तरम्</p>
<p>कालीतन्त्रे&ndash;</p>
<p>विद्यारत्नं प्रवक्ष्यामि शृणुष्व कमलानने ।<br>
मायाद्वयं कूर्चयुग्मैन्द्रान्तं मादनत्रयम् ।<br>
मायाद्विन्द्वीश्वरयुतं दक्षिणे कालिके पदम् ।<br>
संहारक्रमयोगेन बीजसप्तकमुद्धरेत् ।<br>
एकविंशाक्षरी ज्ञेयस्ताराद्यः कालिकामनुः ।<br>
इन्द्रस्य समीपम् ऐन्द्रं रेफः ॥ ५१ ॥</p>
<p>तथा च तन्त्रे&ndash;</p>
<p>माये क्रोधौ त्रयः कामा वह्न्यन्ते रतिसंयुताः ।<br>
विन्दुयुक्ता महेशानि सम्बोधनपदद्वयम् ।<br>
सप्तबीजानि संहारैः स्वाहान्तः प्रणवादिकः ॥ ५२ ॥<br>
इत्यत्र स्फुटमाह ।</p>
<p>तथा च&ndash;</p>
<p>प्रणवं मायाद्वयं कूर्चद्वयं निजबीजत्रयं दक्षिणे कालिके<br>
निजबीजत्रयम् ।<br>
कूर्चद्वयं मायाद्वयम् इत्येकविंशाक्षरः ।<br>
अस्याः पूजादिकं दक्षिणावत् कार्यम् ।<br>
पुरश्चरणन्तु लक्षजपः तन्त्रोक्तत्वात् ।<br>
होमस्तु तद्दशांशतः ॥ ५३ ॥</p>
<p>विश्वसारे&ndash;</p>
<p>स्वाहान्तश्च त्रयोविंशत्यक्षरो मन्त्रराजकः ।<br>
विना प्रणवं देवेशि द्वाविंशत्यक्षरी भवेत् ।<br>
स्वाहां विना चैकविंशत्यक्षरः कामदो मौः ।<br>
विंशत्यर्णा महाविद्या स्वाहाप्रणववर्जिता ।<br>
ध्यानपूजादिकं सर्वं दक्षिणावदुपाचरेत् ॥ ५४ ॥</p>
<p>भैरवतन्त्रे&ndash;</p>
<p>कामबीजद्वयं देवि दीर्घहूङ्कारमेव च ।<br>
त्र्यक्षरी सा महाविद्या चामुण्डा कालिका स्मृता ॥ ५५ ॥</p>
<p>तन्त्रे&ndash;</p>
<p>अथ वक्ष्ये महाविद्यां सिद्धविद्यां मयोदयाम् ।<br>
भैरवेण पुरा प्रोक्ता कालीहृदयसञ्ज्ञिता ।<br>
अस्या ज्ञानप्रभावेण कलयामि जगत्त्रयम् ॥ ५६ ॥</p>
<p>प्रणवं पूर्वमुद्धृत्य हृल्लेखाबीजमुद्धरेत् ।<br>
रतिबीजं समुद्धृत्य प-पञ्चमभगान्वितम् ।<br>
ठद्वयेन समायुक्ता विद्याराज्ञी प्रकीर्तिता ।<br>
रतिबीजं निजबीजम् ।</p>
<p>तथा च चामुण्डातन्त्रे&ndash;</p>
<p>रत्याद्या कालिका पातु द्वाविंशाक्षररूपिणी ।<br>
इति चामुण्डातन्त्रस्थ-कवचप्रतिपादनात् ।<br>
तेन प्रणवो मायाबीजं निजबीजं प-पञ्चमो मकारः भग<br>
एकारः वह्निवल्लभा ॥ ५७ ॥</p>
<p>अस्य पूजाप्रयोगः&ndash;</p>
<p>प्रातःकृत्यादि प्राणायामान्तं कर्म विधाय ऋष्यादिन्यासं<br>
कुर्यात् ।</p>
<p>यथा&ndash;</p>
<p>अस्य मन्त्रस्य भैरव-ऋषिर्विराट्छन्दः सिद्धकाली ब्रह्मरूपा<br>
भुवनेश्वरी देवता निजबीजं बीजं लज्जाबीजं शक्तिः ।<br>
वर्णन्यासकराङ्गन्यासौ च दक्षिणावत् ॥ ५८ ॥</p>
<p>ध्यानन्तु&ndash;</p>
<p>खड्गाद्भिन्नेन्दुखण्डस्रवदमृतरसाप्लाविताङ्गी त्रिनेत्रा, सव्ये<br>
पाणौ कपालाद् गलद्सृजमथो मुक्तकेशी पिबन्ती ।<br>
दिग्वस्त्रा बद्धकाञ्ची मणिमयमुकुटाद्यैर्युता, दीप्तजिह्वा,<br>
पायान्नील्लोत्पलाभा रविशशिविलसत्कुण्डलालीढपादा ।<br>
एवं ध्यात्वा दक्षिणावत् सर्वं कार्यम् ॥ ५९ ॥<br>
पुरश्चरणन्तु एकविंशतिसहस्रजपः ।</p>
<p>तदुक्तं कालीतन्त्रे&ndash;</p>
<p>जपेद्विंशतिसाहस्त्र्यं सहस्रैकेन संयुतम् ।<br>
होमयेत्तद्दशांशेन मृदुपुष्पेण मन्त्रवित् ॥ ६० ॥</p>
<p>मन्त्रान्तरम्</p>
<p>विश्वसारे&ndash;</p>
<p>मूलबीजं ततो माया लज्जाबीजं ततः परम् ।<br>
महाविद्या महाकाल्या महाकालेन भाषिता ॥ ६१ ॥<br>
वर्गाद्यं वह्निसंयुक्तं रतिविन्दुसमन्वितम् ।<br>
एतत्त्रयं वह्निवल्लभा ॥ ६२ ॥<br>
निजबीजत्रयं फट् वह्निवल्लभा ॥ ६३ ॥<br>
निजबीजत्रयं कूर्चं लज्जा पुनस्तान्येव वह्निवल्लभा ॥ ६४ ॥<br>
वाग्भवं नमो मूलबीजं पुनस्तदेव कालिकायै वह्निवल्लभा ॥<br>
६५ ॥</p>
<p>एतासां पूजाप्रयोगः&ndash;</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।</p>
<p>यथा दक्षिणामूर्तिर्-ऋषिः पङ्क्तिश्छन्दः कालिका देवाता ।<br>
शिरसि दक्षिणामूर्ति-ऋषये नमः ।<br>
मुखे पङ्क्तिच्छन्दसे नमः ।<br>
हृदि कालिकायै देवतायै नमः ॥ ६६ ॥</p>
<p>ततो ध्यानम्&ndash;</p>
<p>चतुर्भुजा कृष्णवर्णा मुण्डमालाविभूषिता ।<br>
खड्गञ्च दक्षिणे पाणौ विभ्रतीन्दीवरद्वयम् ।<br>
कर्त्रीञ्च खर्परञ्चैव क्रमाद्वामेन विभ्रती ।<br>
द्यां लिखन्तीं जटामेकां विभ्रती शिरसा स्वयम् ।<br>
मुण्डमालाधरा शीर्षे ग्रीवायामथ चापरम् ।<br>
वक्षसा नागहारञ्चविभ्रती रक्तलोचना ।<br>
कृष्णवस्त्रधरा कट्यां व्याघ्राजिनसमन्विता ।<br>
वामपादं शवहृदि संस्थाप्य दक्षिणं पदम् ।<br>
विलाप्य सिंहपृष्ठे तु लेलिहाना शवं स्वयम् ।<br>
साट्टहासा महाघोररावयुक्ता सुभीषणा ।</p>
<p>एवं ध्यात्वा अन्यत् सर्वं दक्षिणावत् कुर्यात् ।<br>
पूर्वोक्तानां मन्त्राणां सर्वं दक्षिणावत् कार्यम् ॥ ६७ ॥<br>
अस्य पुरश्चरणं लक्षद्वयजपः ।<br>
अन्यासां मन्त्रवर्णसङ्ख्यलक्षजपः ॥ ६८ ॥<br>
निजबीजद्वयं मायाद्वयं दक्षिण-कालिके वह्निवल्लभा ॥ ६९ ॥<br>
निजं कूर्चं लज्जा दक्षिणे कालिके फट् ॥ ७० ॥<br>
मूलबीजद्वयं कूर्चद्वयं लज्जाद्वयं दक्षिणे कालिके<br>
पूर्वषड्बीजानि वह्निवल्लभा ॥ ७१ ॥</p>
<p>एतासां पूजाप्रयोगः&ndash;</p>
<p>प्रातःकृत्यादिप्राणायामान्तं विधाय ऋष्यादिन्यासं कुर्यात् ।<br>
एतासां दक्षिणामूर्तिर्-ऋषिः पङ्क्तिश्छन्दः दक्षिणकालिका<br>
देवता ।<br>
अन्यत् सर्वं दक्षिणावत् ॥ ७२ ॥<br>
निजबीजं वह्निवल्लभा ।<br>
भैरवोऽस्य ऋषिः ॥ ७३ ॥<br>
निजबीजद्वयं कूर्चद्वयं लज्जायुगं वह्निवल्लभा ॥ ७४ ॥<br>
निजबीजं कूर्चं लज्जा वह्निवल्लभा ।<br>
अस्य पञ्चवक्त्र ऋषिः ॥ ७५ ॥<br>
मूलत्रयं कूर्चद्वयं लज्जाद्वयं वह्निवल्लभा ॥ ७६ ॥<br>
मूलबीजं दक्षिणे कालिके वह्निवल्लभा ॥ ७७ ॥<br>
निजबीजं कूर्चद्वयं मायां पुनस्तानि वह्निवल्लभा ॥ ७८ ॥<br>
मूलद्वयं कूर्चद्वयं लज्जाद्वयं पुनस्तान्येव वह्निवल्लभा ॥<br>
७९ ॥<br>
निजबीजत्रयं लज्जाद्वयं कूर्चद्वयं पुनस्तान्येव वह्निवल्लभा<br>
॥ ८० ॥<br>
हृदयं वाग्भवं मूलद्वयं कालिकायै ठद्वयम् ॥ ८१ ॥<br>
हृदयं पाशद्वयम् अङ्कुशद्वयं फट् स्वाहा कालिके कूर्चम् ॥<br>
८२ ॥<br>
एतासाम् ऋष्यादिकं पूजादिकञ्च दक्षिणावत् ।<br>
पुरश्चरणं लक्षजपः ॥ ८३ ॥</p>
<p>एतासां विद्यानां प्रमाणं विश्वसारे&ndash;</p>
<p>अथ पञ्चाक्षरीं वक्ष्ये शृणुष्व कमलानने ।<br>
प्रजापतिं समुद्धृत्य वह्न्यारूढं ततः प्रिये ।<br>
चतुर्थस्वरसंयुक्तं नादविन्दुविभूषितम् ।<br>
बीजमत्रयं क्रमेणैव तदन्ते वह्निसुन्दरी ।<br>
पञ्चाक्षरी महाविद्या कथिता पद्मयोनिना ।<br>
षडक्षरीं महाकालीं वक्ष्यामि शृणु पार्वति ।<br>
बीजत्रयं समुद्धृत्य अस्त्रमन्त्रं समुद्धरेत् ।<br>
वह्निजायावधिः प्रोक्ता विद्या त्रैलोक्यमोहिनी ।<br>
अष्टाक्षरी महाविद्या कथ्यते परमेश्वरि ।<br>
बीजत्रयं क्रमेणैव पुनर्बीजत्रयं सुधीः ।<br>
स्वाहान्ता कथिता विद्या चतुर्वर्गफलप्रदा ।<br>
एकादशाक्षरी विद्या कथ्यते परमेश्वरि ।<br>
वाग्भवं हृदयं पश्चाद्वह्न्यारूढं प्रजापतिम् ।<br>
चतुर्थस्वरसंयुक्तं विन्दुनादविभूषितम् ।<br>
द्विगुणञ्च ततः कृत्वा ङेऽन्तञ्च कालिकापदम् ।<br>
स्वाहान्ता कथिता विद्या प्रिये एकादशाक्षरी ।<br>
ऋषिः स्याद्दक्षिणामूर्त्तिश्छन्दः पङ्क्तिरुदाहृतम् ।<br>
परात्परतरा शक्तिः कालिका देवता स्मृता ।<br>
एकादशाक्षरी विद्या कालिकायाः सुदुर्लभा ।<br>
लक्षद्वयं जपेद्विद्यां पुरश्चरणकर्मणि ।<br>
अन्यासां वर्णलक्षं स्यात् कथितं पद्मयोनिना ।<br>
अन्यासामुक्तपञ्चाक्षरीप्रभृतीनाम् ।</p>
<p>अस्या ध्यानम्&ndash;</p>
<p>चतुर्भुजां कृष्णवर्णामित्यादि ॥ ८४ ॥<br>
मूलबीजं ततो मायां लज्जाबीजं ततः परम् ।<br>
दक्षिणे कालिके चेति तदन्ते वह्निसुन्दरी ।<br>
एकादशाक्षरी काली चतुर्वर्गफलप्रदा ॥ ८५ ॥<br>
दशाक्षरी महाविद्या चतुर्वर्गफलप्रदा ।<br>
कवचं मूलबीजाद्यं तदन्ते भुवनेश्वरी ।<br>
दक्षिणे कालिके चेति अस्त्रान्ता समुदीरिता ॥ ८६ ॥<br>
अथापरां प्रवक्ष्यामि विद्यां विंशतिवर्णिकाम् ।<br>
यस्याः प्रसादमात्रेण भवेद्भूमिपुरन्दरः ।<br>
मूलबीजद्वयं ब्रूयात्ततः कूर्चद्वयं वदेत् ।<br>
लज्जाद्वयं समुद्धृत्य सम्बुद्ध्यन्तपदद्वयम् ।<br>
पूर्ववत्षट् तथा बीजान्यन्ते च वह्निसुन्दरी ॥ ८७ ॥<br>
ऋषिः स्याद्दक्षिणामूर्तिः पङ्क्तिश्छन्द उदाहृतम् ।<br>
देवता कथिता सद्भिः काली दक्षिणपूर्विका ॥ ८८ ॥<br>
अथापरां प्रवक्ष्यामि विद्यां त्रिभुवनेश्वरीम् ।<br>
निजबीजं समुद्धृत्य तदन्ते वह्निसुन्दरी ।<br>
भैरवोऽस्य ऋषिः प्रोक्तः सर्वतन्त्रसमन्वितः ॥ ८९ ॥<br>
अष्टाक्षरी तु या प्रोक्ता सर्वतन्त्रेषु गोपिता ।<br>
निजबीजद्वयं कूर्चद्वयं लज्जाद्वयं ततः ।<br>
स्वाहान्ता कथिता विद्या सर्वकामफलप्रदा ॥ ९० ॥<br>
निजं कूर्चं तथा लज्जा तदन्ते वह्निसुन्दरी ।<br>
पञ्चाक्षरी महाविद्या पञ्चवक्त्र-ऋषिः स्मृतः ॥ ९१ ॥<br>
नवाक्षरीं महाविद्यां शृणुष्व कमलानने ।<br>
निजबीजत्रयं कूर्चयुग्मं लज्जायुगं ततः ।<br>
स्वाहान्ता कथिता विद्या सर्वसम्पत्करी मता ॥ ९२ ॥<br>
अथापरां प्रवक्ष्यामि विद्यां ताञ्च नवाक्षरीम् ।<br>
मूलबीजं समुद्धृत्य सम्बुद्ध्यन्तपदद्वयम् ।<br>
स्वाहान्ता कथिता विद्या सर्वशत्रुक्षयङ्करी ॥ ९३ ॥</p>
<p>अथ चाष्टाक्षरीं विद्यां शृणुष्व कमलानने ।<br>
निजबीजं ततः कूर्चं ततो मायां समुद्धरेत् ।<br>
पुनस्तानि समुद्धृत्य स्वाहान्ता मोक्षदायिनी ।<br>
अथापरां प्रवक्ष्यामि दशतत्त्वसमन्विताम् ।<br>
मूलद्वयं कूर्चयुग्मं तथा लज्जाद्वयं ततः ॥ ९४ ॥<br>
पुनस्तान्येव बीजानि तदन्ते वह्निसुन्दरी ।<br>
चतुर्दशाक्षरी विद्या चतुर्वर्गफलप्रदा ॥ ९५ ॥<br>
ब्रह्मत्रयं समुद्धृत्य रतिवह्नि-समन्वितम् ।<br>
नादविन्दुसमायुक्तं लज्जाकूर्चद्वयं ततः ।<br>
पुनः क्रमेण चोद्धृत्य वह्निजायावधिर्मनुः ।<br>
षोडशीयं समाख्याता विद्या कल्पद्रुमोपमा ॥ ९६ ॥</p>
<p>मायातन्त्रे&ndash;</p>
<p>हृदयं वाग्भवं देवि निजबीजयुगं ततः ।<br>
कालिकायै पदं चोक्त्वा तदन्ते वह्निसुन्दरी ॥ ९७ ॥</p>
<p>तन्त्रान्तरे&ndash;</p>
<p>नमः पाशाङ्कुशौ द्वेधा फट् स्वाहा कालि कालिके ।<br>
दीर्घतनुच्छदं कालीमनुः पञ्चदशाक्षरः ॥ ९८ ॥<br>
एतासां पूजनं देवि दक्षिणावत्सुरेश्वरि ।<br>
लक्षसङ्ख्यं जपं कुर्यात्पुरश्चरणसिद्धये ॥ ९९ ॥</p>
<p>एतासां पूजायन्त्रं कालीतन्त्रे&ndash;</p>
<p>आदौ त्रिकोणं विन्यस्य त्रिकोणं तद्वहिर्न्यसेत् ।<br>
ततो वै विलिखेन्मन्त्री त्रिकोणत्रयमुत्तमम् ।<br>
ततो वृत्तं समालिख्य लिखेदष्टदलं ततः ।<br>
वृत्तं विलिख्य विधिबल्लिखेद्भूपुरमेककम् ।</p>
<p>कुमारीकल्पे&ndash;</p>
<p>मध्ये तु वैन्दवं चक्रं बीजमायाविभूषितम् ॥ १०० ॥</p>
<p>अथ गुह्यकाली &ndash;</p>
<p>विश्वसारे&ndash;</p>
<p>अथ वक्ष्ये महेशानि विद्यां सर्वफलप्रदाम् ।<br>
चतुर्वर्गप्रदां साक्षान्महापातकनाशिनीम् ।<br>
सर्वसिद्धिप्रदां नित्यां भुक्तिमुक्तिप्रदायिनीम् ।<br>
गुह्यकालीं महाविद्यां त्रैलोक्य चातिदुर्लभाम् ॥ १ ॥<br>
इन्द्रादिरूढं वर्गाद्यं रतिविन्दुसमन्वितम् ।<br>
त्रिगुणञ्च ततः कृत्वा ईशानञ्च समुद्धरेत् ।<br>
षष्ठस्वरसमायुक्तं नादविन्दुकलान्वितम् ।<br>
द्विगुणञ्च ततः कृत्वा ईशानद्वयमुद्धरेत् ।<br>
वामाक्षिवह्निसंयुक्तं नादविन्दुकलायुतम् ।<br>
तद्गृह्ये कालिके प्रोक्त्वा चाथवा दक्षिणे वदेत् ।<br>
सप्तबीज ततः पूर्वक्रमेण योजयेत्ततः ।<br>
वह्निजायावधिः प्रोक्ता विद्या त्रैलोक्यमोहिनी ।<br>
अथवेत्वि गुह्ये कालिके बीजद्वयं दक्षिणे कालिके वा मन्त्रः ॥ २ ॥<br>
कामबीजं ततः कूर्चं तदन्ते भुवनेश्वरी ।<br>
गुह्ये च कालिके चेति तथा बीजद्वयं भवेत् ।<br>
स्वाहान्ता कथिता विद्या सर्वतन्त्रेषु गोपिता ।<br>
एषा तु षोडशी प्रोक्ता चतुर्वर्गफलप्रदा (गुह्यकाल्यादि यन्त्रम्<br>
चित्र ३५) ।</p>
<p>अस्यार्थः&ndash;</p>
<p>आदौ निजबीजं ततः कूर्चं माया ततः सम्बोधनपदद्वयम् ।<br>
ततो निजबीजद्वयं कूर्चद्वयं मायाद्वयं वह्निवल्लभा ।<br>
कामबीजद्वयं हित्वा भवेविद्या चतुर्दशी ।<br>
अस्य मन्त्रस्येति शेषः ॥ ३ ॥<br>
सप्तबीजं पुरा प्रोक्तं गुह्येऽन्ते कालिके पुनः ।<br>
स्वाहान्ता कथिता विद्या सर्वतन्त्रेषु गोपिता ।<br>
एषापि चतुर्दशाक्षरी ।<br>
अस्या नामादिपदं हित्वा चेत्तदा दक्षिणे पञ्चदशाक्षरी ।</p>
<p>तथा च&ndash;</p>
<p>दक्षिणे पदमाभाष्य भवेत् पञ्चदशाक्षरी ॥ ४ ॥</p>
<p>तथा&ndash;</p>
<p>कामबीजं परित्यज्य षोडशाक्षरी ॥ ४ ॥<br>
एतेन षोडशाक्षर विद्यायाः कामबीजाभावेन पञ्चदशाक्षरी<br>
भवति ॥ ५ ॥<br>
कामबीजं समुद्धृत्य सम्बुद्ध्यन्तपदद्वयम् ।<br>
पुनः कामं तदन्ते च दद्याद्वह्नेश्च सुन्दरीम् ।<br>
एषा नवाक्षरी विद्या गुह्यकाल्याः समीरिता ।<br>
दक्षिणे पदमाभाष्य भवेद्विद्या दशाक्षरी ॥ ६ ॥<br>
एतासां पूजनन्तु तत्रैव ।<br>
पूर्ववन्न्यासवर्गन्तु पूर्ववत्पूजयेच्छिवाम् ।<br>
पूर्ववच्च जपेद्विद्यां सर्व-पूर्ववदेव हि ।<br>
बलिदानं पूर्ववत्परिकल्पयेत् ॥ ७ ॥</p>
<p>बलिमन्त्रस्तु&ndash;</p>
<p>एह्येहि जगन्मातर्जगतां जननि गृह्ण हृह्ण मम बलिं सिद्धिं<br>
देहि देहि शत्रुक्षयं कुरु कुरु हूं हूं ह्रीं ह्रीं फट् फट् ॐ<br>
कालिकायै नमः फट् स्वाहा ।</p>
<p>यद्वा, गुह्याकाल्या अयं बलिमन्त्रः&ndash;</p>
<p>एह्येहि गुह्यकालि मम बलिं गृह्ण गृह्ण मम शत्रून् नाशय<br>
नाशय खादय खादय स्फुर स्फुर छिन्दि छिन्दि सिद्धिं देहि हूं<br>
फट् स्वाहा ।</p>
<p>तथायं वा आसनमन्त्रः&ndash;</p>
<p>ॐ सदाशिवमहाप्रेताय गुह्यकाल्यासनाय नमः ॥ ९ ॥</p>
<p>भद्रकालीमन्त्राः&ndash;</p>
<p>भद्रकाल्यादयो विद्याः कथ्यन्ते शृणु पार्वति ।<br>
कामबीजादिकं बीजं सर्वं पूर्वापरे यजेत् ।<br>
भद्रकालीं तथा ङेऽन्तां बीजमध्ये नियोजयेत् ।<br>
स्वाहान्ता कथिता विद्या विशद्वर्णात्मिका परा ।<br>
चतुर्वर्गप्रदा विद्या भद्रकाली शुभावहा ॥ १० ॥<br>
सप्तबीजं समुद्धृत्य श्मशानकालि चेत्तथा ।<br>
पुनर्बीजं क्रमेणैव स्वाहान्ता सर्वसिद्धिदा ।<br>
विंशत्येकाधिका विद्या श्मशानकालिका मता ॥ ११ ॥<br>
बीजानि चोच्चरेत्पूर्वं महाकालिपदं ततः ।<br>
तदन्ते सप्तबीजानि स्वाहान्ता सर्वसिद्धिदा ।<br>
विंशत्यर्णा महाविद्या महाकाल्याः प्रकीर्तिता ॥ १२ ॥<br>
एतासां पूजनं जपश्च दक्षिणावत् ।<br>
विशेषस्तु भूपुरे इन्द्रादीन्वज्रादींश्च पूजयेत् ।<br>
भूपुरस्य पूर्वादि चतुर्द्वारे ॐ विष्णवे नमः, ॐ शिवाय नमः ॐ<br>
सूर्याय नमः, ॐ गणेशाय नमः इति पूजयेत् ।</p>
<p>तद्यथा,&ndash;</p>
<p>भूगृहे लोकपालांश्च तदस्त्राणि च तद्वहिः ।<br>
भूपुरे च चतुर्दिक्षु पूजयेत् क्रमतः सुधीः ।<br>
विष्णुं शिवं तथा सूर्य गणेशं पूजयेत्ततः ॥ १३ ॥</p>
<p>पूजा यन्त्रम्&ndash;</p>
<p>त्रिकोणञ्चैव षट्कोणं नवकोणं मनोहरम् ।<br>
त्रिवृत्तं साष्टपत्रञ्च सकिञ्जल्कसमन्वितम् ।<br>
भूपुरत्रितयारूढं योनिमण्डलमण्डितम् ।<br>
त्रिपञ्चारमिदं प्रोक्तं सर्वतन्त्रे प्रकीर्तितम् ।<br>
त्रिकोणं त्रिकोणाकारमित्यर्थः ॥ १४ ॥ (चित्र ३५) ।</p>
<p>ध्यानन्तु&ndash;</p>
<p>महामेघप्रभां देवीं कृष्णवस्त्रपिधायिनीम् ।<br>
लोलजिह्वां घोरदंष्ट्रां कोटराक्षीं हसन्मुखीम् ।<br>
नागहारलतोपेतां चन्द्रार्द्धकृतशेखराम् ।<br>
द्यां लिखन्तीं जटामेकां लेलिहानासर्व स्वयम् ।<br>
नागयज्ञोपवीताङ्गीं नागशय्यानिषेदुषीम् ।<br>
पञ्चाशन्मुण्डसंयुक्तवनमालां महोदरीम् ।<br>
सहस्रफण संयुक्तमनन्तं शिरसोपरि ।<br>
चतुर्दिक्षु नागफणावेष्टितां गुह्यकालिकाम् ।<br>
तक्षकसर्पराजेन वामकङ्कणभूषिताम् ।<br>
अनन्तनागराजेन कृतदक्षिणकङ्कणाम् ।<br>
नागेन रशनाहारकल्पितां रत्ननूपुराम् ।<br>
वामे शिवस्वरूपन्तत्कल्पितं वत्सरूपम् ।<br>
द्विभुजां चिन्तयेद्देवीं नागज्ञोपवीतिनीम् ।<br>
नरदेहसमाबद्धकुण्डलश्रुतिमण्डिताम् ।<br>
प्रसन्नवदनां सौम्यां नवरत्नविभूषिताम् ॥ १५ ॥<br>
नारदाद्यैमुनिगणैः सेवितां शिवमोहिनीम् ।<br>
अट्टहासां महाभीमां साधकाभीष्टदायिनीम् ।<br>
द्यां लिखन्तीं जटामेकाम् इति धारयन्तीमिति शेषः ।<br>
अनन्तं शिरसोपरि दधतीमिति शेषः ।<br>
गुह्येत्युपलक्षणम् ॥ १५ क ॥<br>
इति श्यामाप्रकरणम् ॥</p>
<p>अथ तारामन्त्राः &ndash;</p>
<p>अथ मन्त्रान् प्रवक्ष्यामि तारिण्याः सर्वसिद्धिदान् ।<br>
येषां विज्ञानमात्रेण जीवन्मुक्तस्तु साधकः ॥ १ ॥<br>
कवितां लभते शुद्धामनर्गलविजृम्भिणीम् ।<br>
पाण्डित्यं सर्वशास्त्रेषु धनैर्धनपतिर्भवेत् ॥ २ ॥<br>
राजद्वारे सभायाञ्च विवादे व्यवहारके ।<br>
सर्वत्र जयमाप्नोति बृहस्पतिरिवापरः ॥ ३ ॥<br>
मायाबीजं समुद्धृत्य तकारं वह्निसंयुतम् ।<br>
मायाविन्द्वीशरयुतं द्वितीयं बीजमुद्धृतम् ।<br>
कूर्चबीजं तृतीयं स्यात् फट्कारस्तदनन्तरम् ।<br>
सम्पूर्णसिद्धमन्त्रस्तु रश्मिपञ्चक संयुतः ।<br>
रश्मिपञ्चकं वर्णपञ्चकमित्यर्थः ॥ ४ ॥</p>
<p>तथा&ndash;</p>
<p>लीलया वाक्प्रदा चेति तेन नीलसरस्वती ।<br>
तारकत्वात् सदा तारा सुखमोक्षप्रदायिनी ।<br>
उग्रापत्तारिणी यस्मादुग्रतारा प्रकीर्तिता ॥ ५ ॥</p>
<p>तारार्णवे&ndash;</p>
<p>वसिष्ठाराधिता विद्या न तु शीघ्रफला यतः ।<br>
अतस्तेनापि मूनिना शापो दत्तः सुदारुणः ।<br>
ततः प्रभृति विद्येयं फलदात्री न कस्यचित् ॥ ६ ॥</p>
<p>शापोद्धारमाह&ndash;</p>
<p>चन्द्रबीजं त्रपान्तस्थबीजोपरि नियोजितम् ।<br>
ततः प्रभृति विद्येयं वधूरिव यशस्विनी ।<br>
फलिनी सर्वविद्यानां जयिन जयकांशिणाम् ।<br>
विषक्षयकरी विद्या अमृतत्वप्रदायिनी ।<br>
मन्त्रस्य ज्ञानमात्रेण विजयी भुवि जायते ॥ ७ ॥</p>
<p>एकवीराकल्पे&ndash;</p>
<p>लज्जाबीजं वधूबीजं कूर्चबीजं तथा हि फट् ।<br>
एवं पञ्चाक्षरी विद्या पञ्चभूतप्रकाशिनी ।<br>
वधूबीजं स्त्रीङ्कारः ।</p>
<p>तथा च विश्वसारे&ndash;</p>
<p>सतरीञ्च महेशानि वधूबीजं प्रकीर्तितम् ॥ ८ ॥</p>
<p>तथा एकवीराकल्पे&ndash;</p>
<p>षोडशव्यञ्जनं वह्निवामाक्षिविन्दुभूषितम् ।<br>
चन्द्रबीजसमारूढं वधूबीजम्मिदं स्मृतम् ।<br>
चन्द्रः सकारः ॥ ९ ॥</p>
<p>नीलतन्त्रे&ndash;</p>
<p>ताराद्या पञ्चवर्णेयं तथा नीलसरस्वती ।<br>
सर्वभाषामयी शुद्धा सर्वाम्नायैर्नमस्कृता ॥ १० ॥</p>
<p>तारार्णवे&ndash;</p>
<p>अणूत्तरं समुद्धृत्य मायोत्तरमतःपरम् ।<br>
प-पञ्चमसमारूढं पञ्चरश्मिप्रकीर्तितम् ।<br>
जीवनीमध्यगा पश्चादेकाक्षरी तदनन्तरम् ।<br>
उग्रदर्पं ततो दद्यादस्त्रं देवि प्रकाशितम् ।<br>
एकाक्षी स्त्रीं तेन सर्वत्र शापोद्धारः ॥ ११ ॥</p>
<p>पञ्चाक्षरीमधिकृत्य तन्त्रे&ndash;</p>
<p>श्रीबीजाद्या यदा विद्या तदा श्रीः सर्वतोमुखी ।<br>
एषैव हि महाविद्या मायाद्या सकलेष्टदा ।<br>
वाग्भवाद्या यदा विद्या वागीशत्वप्रदायिनी ।<br>
वितारैकजटा चैषा महामुक्तिकरी सताम् ।<br>
तारास्त्ररहिता त्र्यर्णा महानीलसरस्वती ।<br>
कुल्लुकेयं समाख्याता सर्वतन्त्रेषु गोपिता ।<br>
जीवनीमध्यगा माया ॥ १२ ॥</p>
<p>यथा सङ्केतचन्द्रोदये&ndash;</p>
<p>हृल्लेखा भुवनेश्वरी च भुवना देवीश्वरी ह्रीं महामाया<br>
जीवनमध्यगा त्रिजगतां धात्री परेशी परा इति ।<br>
एषा क्रमागता प्राप्ता मतभेदादनेकधा ।<br>
एषा पञ्चाक्षरी ॥ १३ ॥</p>
<p>तदेवाह&ndash;</p>
<p>पञ्चाक्षरी एकजटा ताराभावे महेश्वरी ।<br>
ताराद्या तु भवेद्देवि श्रीमन्नीलसरस्वती ।<br>
उग्रतारा त्र्यक्षरी च महानीलसरस्वती ।<br>
अन्यासां विद्यानाम् एकजटैव देवथा प्रकृतित्वात् ॥ १४ ॥</p>
<p>एतासां विद्यानां साधनस्थानं नीलतन्त्रे महाफेत्कारीये च&ndash;</p>
<p>एकलिङ्गे श्मशाने वा शून्यागारे चतुष्पथे ।<br>
शवस्योपरि मुण्डे वा जले वाकण्ठपूरिते ।<br>
सङ्ग्रामभूमौ यानौ वा स्थले वा विजने वने ।<br>
तत्रस्थः साधयेद्योगी विद्यां त्रिभुवनेश्वरीम् ॥ १५ ॥</p>
<p>तत्रैव&ndash;</p>
<p>पञ्चक्रोशान्तरे यत्र न लिङ्गान्तरमीक्षते ।<br>
तदेव लिङ्गमाख्यातं तत्र सिद्धिरनुत्तमा ॥ १६ ॥</p>
<p>अन्यत्रापि उज्जटे पर्वते वापि निर्जने वा चतुष्पथे ।<br>
देवागारे च शून्ये च निर्जनैकान्तवेश्मनि ॥ १७ ॥</p>
<p>वीरतन्त्रेऽपि&ndash;</p>
<p>शून्यागारे श्मशाने यदि जपति जडस्त्वेकलिङ्गे तडागे,<br>
गङ्गागर्भे गिरौ वा शुचिरमलमतिः सर्वदा भक्तियुतः ।<br>
विद्यां श्रीनीलबाण्या भुवनजनपतिः सर्वशास्त्रार्थवेत्ता,<br>
देहान्ते योगिमुख्यः परमसुखपदं ब्रह्मनिर्वाणमेति ॥ १८ ॥</p>
<p>अथ ताराचमनम् ।</p>
<p>भैरवतन्त्रे&ndash;</p>
<p>ताराभेदैस्त्रिभिः पीत्वा मायया क्षालयेत्करम् ।<br>
स्त्रीं हूमोष्ठौ द्विरुन्मृज्य फट्कारैः क्षालयेत्करम् ।<br>
आस्यनासेक्षण-श्रोत्र-नाभिवक्षःशिरोभुजान् ।<br>
वैरोचनादिभिः स्पृष्ट्वा सर्वपापैः प्रमुच्यते ।<br>
आचम्य भैरवो भूत्वा वत्सरात्तां प्रपश्यति ।<br>
ताराभेदैरिति उग्रतारैकजटानीलसरस्वतीभेदैः ॥ १९ ॥</p>
<p>वैरोचनादयस्तु&ndash;</p>
<p>वैरोचन-शङ्ख-पाण्डव-पद्मनाभामिताभ-नामक-<br>
मामक-तावक-(पाण्डर-असिताभ)-पद्मान्तक-यमान्तक-<br>
विघ्नान्तक-नरान्तकाः ।<br>
सचतुर्थीप्रणवादिनमोऽन्तकाः ॥ २० ॥</p>
<p>अथास्याः पूजाप्रयोगः ।<br>
प्रातःकृत्यादिस्नानान्तं समाप्य यागस्थानं गत्वा, ॐ वज्रोदके<br>
हूं फट् स्वाहेतिमन्त्रेण जलमधिष्ठाय, तज्जलं पूजार्थं<br>
विधाय, किञ्चिदन्यजले निःक्षिप्य, तेनैव वारिणा ॐ ह्री<br>
विशुद्धसर्वपापानि शमयाशेषविकल्पमपनय हूं फट्<br>
स्वाहेति हस्तौ पादौ च प्रक्षाल्य<br>
कुलकुशान्सुवर्णरजतरूपान्यथाक्रमं तर्जन्यनामासु दत्त्वा ॐ<br>
ह्रीं स्वाहेत्याचम्य, पीठं चिन्तयेत् ॥</p>
<p>विषेषः कुमारीतन्त्रे&ndash;</p>
<p>स्नानाच्च तीर उत्थाय वस्त्रे द्वे परिधाय च ।<br>
तिलकं कुलवत्कृत्वा आचम्यैवं सुरेश्वरि ।</p>
<p>तथा&ndash;</p>
<p>जलशङ्खं करे कृत्वा गत्वा द्वारि महेश्वरि ।<br>
क्षालयेद्धस्तपादौ च वक्ष्यमाणेन वर्त्मना ।</p>
<p>मत्स्यसूक्ते&ndash;</p>
<p>तारं वज्रोदके हूं फट् स्वाहा जलमधिष्ठितम् ॥</p>
<p>तथा&ndash;</p>
<p>तारं लज्जाविशुद्धान्ते सर्वपानि चैव हि ।<br>
शमयान्ते स्वशेषान्ते विकल्पपदमुच्चरेत् ।<br>
अपनयान्ते धर्म फट् स्वाहा पदविशुद्धये ।<br>
तारं माया च वह्निजाया स्मृतमाचमने मनुः ।</p>
<p>कुलकुशास्तु&ndash;</p>
<p>सुवर्णं रजतञ्चैव जपपूजादिकर्मसु ।<br>
कुशकार्यकरं प्रोक्तं न तु वन्याः कुशाः कुशाः ।<br>
तर्जन्या रजतं धार्यं स्वर्णं धार्यमनामया ।</p>
<p>पीठं यथा&ndash;</p>
<p>श्मशानं तत्र सञ्चिन्त्य तत्र कल्पद्रुमं स्मरेत् ।<br>
तन्मूले मणिपीठञ्च नाना-मणिविभूषितम् ।<br>
नानालङ्कारभूषाढ्यं मुनिदेवैश्च भूषितम् ।<br>
शिवाभिर्बहुमांसास्थिमोदमानाभिरन्ततः ।<br>
चतुर्दिक्षु शवमुण्डचिताङ्गारास्थिभूषितम् ।<br>
तन्मध्ये भावयेद्देवं यथोक्तध्यानयोगतः ।<br>
इति ध्यात्वा ॐ मणिधरि वज्रिणि महाप्रतिसरे रक्ष रक्ष हूं फट्<br>
स्वाहा इति शिखां वध्नीयात् ।<br>
ॐ रक्ष रक्ष हूं फट् स्वाहेति जलसेकाद्भूमिं शोधयेत् ।<br>
ॐ सर्वान् विघ्नानुत्सारय हूं फट् स्वाहेति नाराचमुद्रया<br>
अक्षतप्रक्षेपेण त्रिविधविघ्नान् ।<br>
दिव्यान्तरीक्षभौमानुत्सारयेत् ।<br>
ॐ पवित्रवज्रभूमे हूं फट् स्वाहा इति भूमिमभिमन्त्र्य तत्र<br>
कम्बलकोमलविष्टराद्यासनानि यथा साधनान्यास्तीर्य, ॐ आः<br>
सुरेखे वज्ररेखे हूं फट् स्वाहेति पुष्पादिना तदभ्यर्च्य,<br>
स्वस्तिकादिक्रमेण तत्रोपविशेत् ॥ २१ ॥</p>
<p>तदुक्तं मतस्यसूक्ते&ndash;</p>
<p>मृदुकोमलमासीनश्चान्येषु कम्बलेषु च ।<br>
विष्टरं वा समासीनः साधयेत्सिद्धिमुत्तमाम् ।</p>
<p>कोमलादिलक्षणमाह श्रीक्रमे&ndash;</p>
<p>पञ्चवर्णान्तरं यावन्मृतं बालमचूडकम् ।<br>
षण्मासानन्तरं यावद्दशमासाच्च पूर्वतः ।<br>
गर्भयुतं मृतं बालं गर्भाष्टमपुरःसरम् ।<br>
एतत्कोमलमित्याहुर्विष्टरेषु कुशेषु वा ।</p>
<p>तथा च नीलतन्त्रे&ndash;</p>
<p>निवृत्तचूडको बालो हीनोपनयनः पुमान् ।<br>
यो मृतः पञ्चमे वर्षे तमेव कोमलं विदुः ।<br>
पञ्चमे वर्षे पञ्चमवर्षपूर्णे ।</p>
<p>आसनपरिमाणमाह&ndash;</p>
<p>एकहस्तं द्विहस्तं वा चतुरस्रं समन्ततः ।<br>
विशुद्धे आसने कुर्यात्सङ्कारं पूजनं ततः ।<br>
कृष्णसारव्याघ्राद्यजिनमप्यासनम् ।</p>
<p>तदुक्तं तन्त्रे&ndash;</p>
<p>कृष्णसारद्वीपिचर्म अचूडमित्यादि ।<br>
विष्टरेष्वित्यादि ।<br>
कुशपत्रशतेन वटुकं निर्माय तत्र शवप्राणप्रतिष्ठां कुर्यात्<br>
।</p>
<p>तथा&ndash;</p>
<p>ओङ्कारम् आः सुरेखे वज्ररेखे ततः परम् ।<br>
हूं फट् स्वाहेति कुर्यात्तु मण्डलन्तु शवासने ।<br>
वीरासनेनोपविश्य सम्पूज्यासनमेव च ।<br>
चतुरस्रं चतुर्द्वारमेवं मण्डलमालिखेत् ।<br>
ततः ॐ मणिधरि वज्रिणि महाप्रतिसरे रक्ष रक्ष हूं फट् स्वाहा<br>
इति वस्त्रान्ते रक्षाग्रन्थिं बन्धयेत् ।<br>
ॐ आः हूं फट् स्वाहा इति व्यापकतया कायवाक्चित्तं शोधयेत् ।<br>
ॐ पुष्पकेतुराजार्हते शताय सम्यक्सम्बन्धाय ॐ पुष्पे पुष्पे<br>
महापुष्पे सुपुष्पे पुष्पभूषिते ।<br>
पुष्पचयावकीर्णे हूं फट् स्वाहेति पुष्पमभिमन्त्रयेत् ।<br>
ततः सुवर्णादिपीठे गोरोचनाकुङ्कुमादिलिप्ते ॐ आः सुरेखे<br>
वज्ररेखे हूं फट् स्वाहेति<br>
मन्त्रेणाधोमुखत्रिकोणगर्भाष्टदलपद्मं वृत्तं चतुरस्रं<br>
चतुर्द्वारयुक्तं यन्त्रमुद्धरेत् ।<br>
पद्मस्य पूर्वादिदले मन्त्राक्षराणि लिखेत् ॥ २१क ॥ (चित्र ३६)</p>
<p>तथा च कुलचुडामणौ&ndash;</p>
<p>ततः कुलरसेनैव पीठं निर्माय यत्नतः ।<br>
आः सुरेखे वज्ररेखे हुं-फट् स्वाहासमन्वितम् ।<br>
मन्त्रेणानेन संलिख्य वसुपत्रं मनोरमम् ।<br>
चतुरस्रं चतुर्द्वारमेवं मण्डलमालिखेत् ।<br>
कुलरसेन स्वयम्भूरसेन ॥ २१ ख ॥</p>
<p>वर्णलिखनप्रकारमाह-फेत्कारीये&ndash;</p>
<p>स्वयोनिं चन्दनेनाष्टदलं वृत्तं लिखेत्ततः ।<br>
मृद्वासनं समासाद्य मायां पूर्वदले लिखेत् ।<br>
मध्यबीजं द्वितीये फमुत्तरे पश्चिमे तु टम् ।<br>
मध्ये बीजं लिखेत्तारं भूतशुद्धिमथाचरेत् ।<br>
द्वितीये दक्षिणे तारं हूकारं ताराप्रणवत्वात् ।<br>
टं पश्चिमे भागे कूर्चं पत्रान्ते भूपुरद्वयमिति ।<br>
भेरवीयवाक्याच्च ।<br>
मध्ये षट्कोणान्वितपद्ममिति केचित् ।</p>
<p>तदुक्तम्&ndash;</p>
<p>षट्कोणान्तर्गतं पद्मं भूविम्बद्वित्तयं पुनः ।<br>
चतुरस्रं चतुर्द्वारमेवं वा यन्त्रमालिखेत् ।<br>
बीजलिखनन्तु पूर्ववत् ॥ २२ ॥</p>
<p>नीलतन्त्रेऽपि सारस्वतार्थिनां विशेषयन्त्रमाह&ndash;</p>
<p>व्योमेन्द्वौ रसनार्णं कर्णिकमचां द्वन्द्वैः स्फुरत्केशरं,<br>
वर्गोल्लासिवसुच्छदं वसुमतीगेहेन सवेष्टितम् ।<br>
ताराधीश्वरवारिवर्णविलसद्दिक्कोणसंशोभितं, यन्त्रं<br>
नीलतनोः परं निगदितं सर्वार्थसिद्धिप्रदम् ॥ २३ ॥<br>
एवं वा यन्त्रं विखिख्य पीठमर्चयेत् ।<br>
(चित्र ३७)</p>
<p>तथा च कुमारीकल्पे&ndash;</p>
<p>ततोऽर्घ्यपात्रं विन्यस्य द्वारपालान् समर्चयेत् ।<br>
गाम्बीजाद्यं गणेशानं वामाद्यं वटुकं तथा ।<br>
क्षामाद्यं क्षेत्रपालञ्च यामाद्यां योगिनीं तथा ।<br>
पूर्वे पश्चिमे दक्षिणे उत्तरे पूजयेत् सुधीः ।<br>
सर्वत्र प्रणवादिनमोऽन्तेन पूजयेत् ॥ २४ ॥</p>
<p>तन्त्रे&ndash;</p>
<p>ते सर्वे ध्रुवदीर्घाढ्याः शक्तिबीजपुरःसराः ।</p>
<p>यथा&ndash;</p>
<p>पीठस्य पूर्वद्वारे ॐ ह्रीं गां गणेशाय नमः, पीठस्य<br>
दक्षिणे ॐ ह्रीं वां वटुकाय नमः, पीठस्य पश्चिमे ॐ ह्रीं<br>
क्षां क्षेत्रपालाय नमः ।<br>
पीठस्योत्तरे ॐ ह्रीं यां योगिनीभ्यो नमः ।<br>
मध्ये ॐ श्मशानाय नमः, ॐ कल्पवृक्षाय नमः ।<br>
तन्मूले मणिपीठाय नमः ।<br>
एवं नानालङ्कारेभ्यो नमः ।<br>
नाना मुनिभ्यः, नानादेवेभ्यः,<br>
बहुमांसास्थिमोदमानशिवाभ्यः ।<br>
चतुर्दिक्षु शवमुण्डचिताङ्गारास्थिभ्यः ।<br>
ततोऽग्न्याद्यष्टदलेषु ॐ लक्ष्म्यै नमः एवं सरस्वत्यै रत्यै<br>
प्रीत्यै कीर्त्यै शान्त्यै तुष्ट्यै पुष्ट्यै; मध्ये ह्सौः<br>
सदाशिवमहाप्रेतपद्मासनाय नमः ।</p>
<p>तदुक्तं सिद्धसारस्वते&ndash;</p>
<p>लक्ष्मीः सरस्वती चैव रतिः प्रीतिस्तथैव च ।<br>
कीर्तिः शान्तिश्च तुष्टिश्च पुष्टिरित्यष्टशक्तयः ।<br>
देव्या नीलसरस्वत्याः पठीशक्तय ईरिताः ।</p>
<p>वीरतन्त्रे&ndash;</p>
<p>तन्मध्ये पूजयेद्देव्या वाहनं शवमेव च ॥ २५ ॥<br>
ततो भूतशुद्धिं कुर्यात् ।</p>
<p>तद्यथा&ndash;</p>
<p>स्वाङ्के उत्तानौ करौ कृत्वा हंस इति मन्त्रेण कुलकुण्डलिनीं<br>
जीवात्मानं वैलोम्येन चतुर्विंशतितत्त्वानि सुषुम्नावर्त्मना<br>
शिरोऽवस्थित परमात्मनि परमशिवे संयोज्य, ह्रीङ्कारं<br>
रक्तवर्णं नाभौ ध्यायन, पूरकेण तस्य षोडशवारजपेन<br>
तदुद्भूतेनाग्निना लिङ्गशरीरं सन्दह्य, स्त्रीङ्कारं,<br>
पीतवर्णं हृदि विचिन्त्य, कुम्भकेन तस्य चतुःषष्टिवारजपेन<br>
तदुद्भूतेन वायुना भस्म प्रोत्सार्य, हूङ्कारं श्वेतवर्णं<br>
शिरसि विचिन्त्य, रेचकेण तस्य द्वात्रिन्द्वारजपेन<br>
तदुद्भूतेनामृतेन तदस्थि प्लावितं कृत्वा, समस्तमपगतव्यथं<br>
विश्वं शरीरमाप्लावयेत् ।</p>
<p>तथा च श्रुतिः&ndash;</p>
<p>षट्त्रिंशत्तत्त्वानि शरीरमिति ।<br>
तत आत्मानमपगतव्यथं निर्मलं देवताऽभेदेन विचिन्तयेत् ।<br>
तस्मिन् विश्वव्यापके वारिणि आः-कराद्रक्तपङ्कजं तदुपरि<br>
टाङ्कारात्श्वेतपङ्कजं तदुपरि नीलसन्निभं हूङ्कारं<br>
ध्यात्वा तदुपरि हूङ्कारभूषितां कर्तृकां ध्यायेत् ॥ २६ ॥<br>
तदुपरि देवतां ध्यात्वा, आं ह्रीं क्रों स्वाहेत्येकादशवारं<br>
जपन् प्राणान् प्रतिष्ठाप्य ध्यायेत ।</p>
<p>तदुक्तं फेत्कारीये&ndash;</p>
<p>मायां नाभौ रक्तवर्णं ध्यात्वा तज्जातवह्निना ।<br>
शुक्लं कर्मात्मकं देहं दग्धं सञ्चिन्तयेत्ततः ।<br>
स्त्रीङ्कारं हृदि पीताभं तदुद्भूतेन वायुना ।<br>
भस्म प्रोत्सारितं कृत्वा ललाटे चिन्तयेत्ततः ।<br>
कूर्चं तुषारवर्णाभं तदुद्भूतामृतेन च ।<br>
तदस्थि प्लावितं कृत्वा तदात्मानं विचिन्तयेत् ।<br>
सर्वव्यथाविनिर्मुक्तं निर्मलं देवतामयम् ।<br>
भूतशुद्धिं विधायेत्थं शून्यं विश्वं विचिन्तयेत् ।<br>
निर्लेपं निर्गुणं शुद्धमात्मानं देवतामयम् ।<br>
अन्तरीक्षे ततो ध्यायेदाःकाराद्रक्तपङ्कजम् ।<br>
भूयस्तस्योपरि ध्यायेत् टाङ्कारात् श्वेतपङ्कजम् ।<br>
तस्योपरि पुनर्ध्यायेत् हूङ्कारं नीलसन्निभम् ।<br>
ततो हूङ्कारजां पश्येत् कर्तृकां बीजभूषिताम् ।<br>
कर्तृकोपरि ध्यायेदात्मानं तारिणीमयम् ॥ २६क ॥</p>
<p>प्रत्यालीढपदां घोरां मुण्डमाला-विभूषिताम् ।<br>
खर्वां लम्बोदरीं भीमां व्याघ्रचर्मावृतां कटौ ।<br>
नवयौवनसम्पन्नां पञ्चमुद्राविभूषिताम् ।<br>
चतुर्भुजां ललज्जिह्वां महाभीमां वरप्रदाम् ।<br>
खड्गकर्तृसमायुक्त सव्येतरभुजद्वयाम् ।<br>
कपालोत्पल-संयुक्त-सव्यपाणि-युगान्विताम् ।<br>
पिङ्गोग्रैकजटां ध्यायेन्मौलावक्षोभ्यभूषिताम् ।<br>
बालार्कमण्डलाकार लोचनत्रयभूषिताम् ।<br>
ज्वलच्चितामध्यगतां घोरदंष्ट्रां करालिनीम् ।<br>
सावेशस्मेरवदनां स्त्र्यलङ्कारविभूषिताम् ।<br>
विश्वव्यापकतोयान्तःश्वेतपद्मोपरि स्थिताम् ।<br>
अक्षोभ्यो देवीमूर्द्धन्यस्त्रिमूर्तिनागरूपधृक् ।<br>
पञ्चमुद्राविभूषितामिति ललाटे श्वेतास्थि-पट्टिकाचतुष्टयान्वित<br>
� कपालपञ्चकभूषितामित्यर्थः ।<br>
श्वेतास्थिपट्टिकायुक्त-कपालपञ्चशोभितामिति तन्त्रचूडामणौ ।</p>
<p>श्रीशङ्कराचार्येणाप्युक्तम्&ndash;</p>
<p>विचित्रास्थिमालां ललाटे करालां कपालञ्च पञ्चान्वितं<br>
धारयन्तीमिति ॥ २७ ॥</p>
<p>ततः प्राणायामः&ndash;</p>
<p>वामनासपुटे मूलं चतुर्वारं जप्त्वा वायुं पूरयेत् ।<br>
तदनु नासापुटौ धृत्वा षोडशवारेण कुम्भयेत् ।<br>
तदनु दक्षिणनासापुटेन वाराष्टकावर्तेन रेचयेत् ।<br>
पुनर्दक्षिणेनापूर्य कुम्भयित्वा वामेन रेचयेत् ।<br>
पुनर्वामेनापूर्य कुम्भयित्वा दक्षिणेन रेचयेत् ।<br>
इति प्राणायामत्रयं भवति ॥ २८ ॥</p>
<p>ततः ऋष्यादिन्यासः&ndash;</p>
<p>शिरसि अक्षोभ्य-ऋषये नमः ।<br>
मुखे वृहतीच्छन्दसे नमः ।<br>
हृदि श्रीमदेकजटायै नमः ।<br>
मूलाधारे हूं बीजाय नमः ।<br>
पादयोः फट् शक्तये नमः ।<br>
शेषाण्यक्षराण्युच्चार्य सर्वाङ्गे कीलकाय नमः ।</p>
<p>तथा च वीरतन्त्रे&ndash;</p>
<p>अक्षोभ्य-ऋषिरेतस्या वृहतीच्छन्द ईरितम् ।<br>
नीलसरस्वती देवी त्रिषु लोकेषु गोपिता ।<br>
हूं बीजं मन्त्रशक्तिः स्याच्चतुर्वर्गफलप्रदा ॥ २९ ॥<br>
ततः कालीतन्त्रोक्तमातृकान्यासः ।</p>
<p>तथा चोक्तम्&ndash;</p>
<p>यथा काली तथा नीला तत्क्रमान्मातृकां न्यसेत् ।</p>
<p>तद्यथा ।<br>
अम् आम् इम् ईम् उम् ऊम् ऋ ॠम् ऌं ॡं नमो हृदि ।<br>
एम् ऐं ॐ औम् अम् अः कं खं गं घं नमो दक्षभुजे ।<br>
ङं चं छं जं झं ञं टं ठं डं ढं नमो<br>
वामभुजे ।<br>
णं तं थं दं धं नं पं फं बं भं नमो<br>
दक्षिणजङ्घायाम् ।<br>
मं यं रं लं वं शं षं सं हं लं क्षं नमो<br>
वामजङ्घायाम् ॥ ३० ॥</p>
<p>ततः कराङ्गन्यासौ&ndash;</p>
<p>ह्राम् अखिलवाग्रूपिण्यै अङ्गुष्ठाभ्यां नमः ह्रीम्<br>
अखण्डवाग्रूपिण्यै तर्जनीभ्यां स्वाहा ।<br>
ह्रूं ब्रह्मवाग्रूपिण्यै मध्यमाभ्यां वषट् ।<br>
ह्रैं विष्णुवाग्रूपिण्यै अनामिकाभ्यां हूम् ।<br>
ह्रौं रुद्रवाग्रूपिण्यै कनिष्ठाभ्यां वौषट् ।<br>
ह्रः सर्ववाग्रूपिण्यै करतलपृष्ठाभ्यां फट् ।<br>
एवं हृदयादिषु ।<br>
अङ्गुलिनियमस्तु पूर्वम् एवोक्तः ।<br>
अयन्तु नीलसरस्वतीपक्षे ।</p>
<p>तथा च तामधिकृत्य सिद्धसारस्वते&ndash;</p>
<p>अखिलवाग्रूपिणीं प्रोच्य हृदयाय नमो वदेत् ।<br>
वाग्रूपिणीति शिरसे वह्निवल्लभा ।<br>
ब्रह्मवाग्रूपिणीमुक्त्वा शिखायै वषडित्यपि ।<br>
विष्णुवाग्रूपिणीं प्रोच्य कवचाय हूमुच्चरेत् ।<br>
रुद्रवाग्रूपिणीं नेत्रत्रयाय वौषडित्यपि ।<br>
सर्ववाग्रूपिणीमुक्त्वा अस्त्राय फडिति स्मरेत् ॥ ३१ ॥<br>
षड्दीर्घभाजबीजान्ते ङेऽन्तं नामाभियोजयेत् ।<br>
अयन्तु नीलसरस्वतीपक्षे ।<br>
अन्यत्र तु ह्राम् एकजटायै अङ्गुष्ठाभ्यां नमः ।<br>
ह्रीं तारिण्यै तर्जनीभ्यां स्वाहा ।<br>
ह्रूं वज्रोदके मध्यमाभ्यां वषट् ।<br>
ह्रैम् उग्रजटे अनामिकाभ्यां हूम् ।<br>
ह्रौं महाप्रतिसरे कनिष्ठाभ्यां वौषट् ।<br>
ह्रः पिङ्गोग्रैकजटे करतलपृष्ठाभ्यां फट् ।<br>
एवं हृदयादिषु ।</p>
<p>तथा च एकजटामधिकृत्य नीलतन्त्रे&ndash;</p>
<p>बीजान्ते एकजटायै हृदयं परिकीर्तितम् ।<br>
तारिण्यै शिरसे तद्वद्वज्रोदके शिखा तथा ।<br>
उग्रजटे तु कवचं महाप्रतिसरे तथा ।<br>
पिङ्गोग्रैकजटे तद्वन्नेत्रास्त्रे परिकीर्तिते ।<br>
षड्दीर्घभाजबीजान्ते ङेऽन्तं नामाभियोजयेत् ॥ ३१क ॥<br>
अनुक्तत्वादत्र पीठन्यासमातृकान्यासौ न लिखितौ ।</p>
<p>तथा च फेत्कारीये&ndash;</p>
<p>अत्रोक्तमाचरेत् सम्यक्नान्यत् सञ्चारयेद्बुधः ।<br>
ततः फलार्थिना ताराषोढान्यासः कर्त्तव्यः ॥ ३२ ॥ ताराषोढां<br>
प्रवक्ष्यामि सर्वतन्त्रेषु गोपिताम् ।<br>
सर्वविघ्नोपशमनीं सर्वपापप्रणाशिनीम् ॥ ३३ ॥<br>
महादारिद्र्यशमनीं सर्वसम्पत्प्रदायिनीम् ।<br>
सर्वकामप्रदां नित्यं सर्वसाम्रज्यदायिनीम् ॥ ३४ ॥<br>
शिष्याय भक्तियुक्ताय विनीताय महात्मने ।<br>
वदान्याय कुलीनाय शुद्धाचाररताय च ॥ ३५ ॥<br>
एवं विधाय देवेशि साधकाय प्रकाशयेत् ॥ ३६ ॥<br>
अन्यथा सिद्धिहानिः स्यादित्याज्ञा शङ्करैः कृता ॥ ३७ ॥<br>
रुद्रैस्तु प्रथमो न्यासो द्वितीयस्तु ग्रहैर्मतः ।<br>
लोकपालैस्तृतीयः स्याच्छिवशक्त्या चतुर्थकः ।<br>
तारादिभिः पञ्चमः स्यात् षष्ठः पीठैर्निगद्यते ।<br>
एकेन सहिता रुद्राः पञ्चाशत् परिकीर्तिताः ॥ ३८ ॥<br>
विन्दुयुक्तैर्मातृकार्णैस्त्र्यक्षरीबीजपूर्वकेः ।<br>
ङेऽन्तैर्नमोन्तैर्देवेशि विन्यसेत्तान् क्रमात् सुधीः ।<br>
तारिणी त्र्यक्षरी प्रोक्ता भवबन्धविनाशिनी ।<br>
नीलवर्णां त्रिनयनां शवासनसमायुताम् ।<br>
विभ्रतीं विविधां भूषां मौलावक्षोभ्यभूषिताम् ।<br>
एवं ध्यात्वा तारिणीन्तु समाहितमनाश्चिरम् ॥ ३९ ॥</p>
<p>अथ रुद्रन्यासः&ndash;</p>
<p>ह्रीं स्त्रों ह्रूम् अं श्रीकण्ठेशाय नमः ।<br>
इत्यादिना मातृकान्न्यसेत् ।<br>
ह्रीं स्त्रीं हूम् आम् अनन्तेशाय नमः, ह्रीं स्त्रीं हूम् इं<br>
सूक्ष्मेशाय नमः, ह्रीं स्त्रीं हूम् ईं त्रिमूर्तीशाय नमः,<br>
ह्रीं स्त्रीं हूम् उम् अमरेशाय नमः ।<br>
ह्रीं स्त्रीं हूम् ऊम् अर्घीशाय नमः ।<br>
एवं ३ ऋं भारभूतीशाय , ३ ॠम् अतिथीशाय, ३ ऌं<br>
स्थाणुकेशाय, ३ ॡं हरेशाय, ३ एं झिण्टीशाय, ३ ऐं<br>
भौतिकेशाय, ३ ॐ सद्योजातेशाय, ३ औम् अनुग्रहेशाय, ३ अम्<br>
अक्रूररेशाय, ३ अः महासेनेशाय, ३ कं क्रोधीशाय, ३ खं<br>
चण्डेशाय, ३ गं पञ्चान्तकेशाय, ३ घं शिवोत्तमेशाय, ३<br>
ङम् एकरुद्रेशाय, ३ चं कूर्मेशाय, ३ छम् एकनेत्रेशाय, ३ जं<br>
चतुराननेशाय, ३ झम् अजेशाय, ३ ञं सर्वेशाय, ३ टं<br>
सोमेशाय, ३ ठं लाङ्गलीशाय, ३ डं दारुकेशाय, ३ ढम्<br>
अर्द्धनारीश्वरेशाय, ३ णम् उमाकान्तेशाय, ३ तम्<br>
आषाढीशाय, ३ थं दण्डीशाय, ३ दम् अद्रीशाय, ३ धं<br>
मीनेशाय, ३ नं मेषेशाय, ३ पं लोहितेशाय, ३ फं शिखीशाय,<br>
३ बं छगलण्डेशाय, ३ भं द्विरण्डेशाय, ३ मं<br>
महाकालेशाय, ३ यं बालीकाय, ३ रं भुजङ्गेशाय, ३ लं<br>
पिनाकीशाय, ३ वं खड्गीशाय, ३शं वकेशाय, ३ यं<br>
श्वेतेशाय, ३ सं भृग्वीशाय, ३ हं नकुलीशाय, ३ लं शिवेशाय,<br>
३ क्षं संवर्तकेशाय ।<br>
इति रुद्रन्यासः ॥ ४० ॥</p>
<p>अथ ग्रहन्यासः&ndash;</p>
<p>स्वरैर्हृदिन्यसेदर्कं रक्तं त्र्यक्षरपूर्वकैः ।<br>
भ्रुवोर्मध्ये अवगण सोमं शुक्लन्तु विन्यसेत् ।<br>
नेत्रत्रये कवर्गेण लोहितं मङ्गलं न्यसेत् ।<br>
हृन्मण्डले तथा श्यामं चवर्गेण बुधं न्यसेत् ।<br>
कण्ठकूपे पीतवर्णं टवर्गेण बृहस्पतिम् ।<br>
पाण्डाराभं तवर्गेण शुक्रन्तु गलदेशके ।<br>
नाभिदेशे नीलवर्णं पवर्गेण शनैश्चरम् ।<br>
यवर्गेण धूर्मवर्णं राहुं वक्त्रेन्यसेत्ततः ।<br>
लक्षाभ्यां गुददेशे च केतुं धूम्रं वरानने ॥ ४१ ॥</p>
<p>प्रयोगस्तु&ndash;</p>
<p>हृदि रक्तवर्णं सूर्यं ध्यात्वा ह्रीं स्त्रीं हूम् अं १६ सूर्याय<br>
नमः ।<br>
भ्रूमध्ये शुक्लवर्णं सोमं ध्यात्वा ३ यं रं लं वं<br>
सोमाय नमः ।<br>
नेत्रत्रये लोहितं मङ्गलं ध्यात्वा ३ कं खं गं घं ङं<br>
मङ्गलाय नमः ।<br>
हृदयमण्डले श्यामं बुधं ध्यात्वा ३ चं ५ बुधाय नमः ।<br>
कण्ठकूपे पीतवर्णं बृहस्पतिं ध्यात्वा ३ टं ५ बृहस्पतये<br>
नमः ।<br>
गलदेशे पाण्डरं शुक्रं ध्यात्वा ३ तं ५ शुक्राय नमः ।<br>
नाभिदेशे नीलवर्णं शनैश्चरं ध्यात्वा ३ पं ५ शनैश्चराय<br>
नमः ।<br>
मुखे धूम्रवर्णं राहुं ध्यात्वा ३ यं रं लं वं शं<br>
षं सं हं राहवे नमः ।<br>
गुदे धूम्रवर्णं केतुं ध्यात्वा ३ लं क्षं केतवे नमः ।<br>
इति ग्रहन्यासः ॥ ४१ क ॥</p>
<p>अथ लोकपालन्यासः इन्द्रमग्निं यमं रक्षो वरुणं पवनं<br>
विभुम् ।<br>
ईशानमात्मनो मूर्ध्नि दिक्षु चाष्टास्वनुक्रमात् ।<br>
अधोऽनन्तमूर्ध्वदेशे ब्रह्माणञ्च ततो न्यसेत् ।<br>
ह्रस्वदीर्घस्वरैश्चाष्टवर्गेस्त्र्यक्षरपूर्वकेः ।<br>
आत्मनो मूर्ध्नि देशेऽष्टदिक्ष्वध-ऊर्ध्वञ्च विन्यसेदित्यर्थः ।</p>
<p>तत्र प्रयोगः&ndash;</p>
<p>ह्रीं स्त्रीं हूम् अम् आं कं ५ इन्द्राय नमः ।<br>
नमः सर्वत्र ।<br>
३ इम् ईं चं ५ अग्नये ।<br>
३ उम् ऊं टं ५ यमाय ।<br>
३ ऋं ॠं तं ५ नैर्-ऋताय ।<br>
३ ऌं ॡं पं ५ वरुणाय ।<br>
एम् ऐं यं रं लं वं वायवे ।<br>
३ ॐ औं शं षं सं हं कुबेराय ।<br>
३ अम् अः लं क्षम् ईशानाय ।<br>
३ अधः अनन्ताय ।<br>
३ ऊर्ध्व ब्रह्मणे ।<br>
इति लोकपालन्यासः ॥ ४२ ॥</p>
<p>अथ शिवशक्तिन्यासः&ndash;</p>
<p>ब्रह्मा विष्णुश्चरुद्रश्च ईश्वरश्च सदाशिवः ।<br>
ततः परशिवो देवि षट्शिवाः परिकीर्तिताः ॥ ४३ ॥<br>
मूलाधारे तु ब्रह्माणं डाकिनीसहितं न्यसेत् ।<br>
सर्वत्र त्र्यक्षरीमुक्त्वा वादिसान्तं सविन्दुकम् ॥ ४४ ॥<br>
स्वाधिष्ठानाख्यचक्रेण सविष्णुराकिणीं तथा ।<br>
वादिलान्तं प्रविन्यस्य नाभौ तु मणिपूरके ॥ ४५ ॥<br>
डादिफान्तार्णसहितं रुद्रञ्च लाकिनीन्तथा ।<br>
अनाहते कादिठान्तम् ईश्वरं काकिनीं न्यसेत् ॥ ४६ ॥<br>
विशुद्धाख्यमहाचक्रे षोडशस्वरसंयुतम् ।<br>
सदाशिवं शाकिनीन्तु विन्यसेत्पूर्ववत्ततः ॥ ४७ ॥<br>
आज्ञाचक्रे तु देवेशि हक्षवर्ण-समन्वितम् ।<br>
परं शिवं ब्रह्मरूपं हाकिनीसहितं न्यसेत् ॥ ४८ ॥</p>
<p>अथ प्रयोगः&ndash;</p>
<p>मूलाधारे ह्रीं स्त्रीं हूं वं शं षं सं डाकिनी<br>
सहितब्रह्मणे नमः ।<br>
स्वाधिष्ठाने ३ वं भं मं यं रं लं वं<br>
राकिणीसहितविष्णवे नमः ।<br>
मणिपूरे ३ डं ढं णं तं थं दं धं नं पं फं<br>
लाकिनीसहितरुद्राय नमः ।<br>
अनाहते ३ कं खं गं घं ङं चं छं जं झं ञं टं<br>
टं ठं काकिनीसहितेश्वराय नमः ।<br>
विशुद्धाख्ये ३ अं १६ शाकिनीसहैतसदाशिवाय नमः ।<br>
अज्ञाचक्रे ३ हं क्षं हाकिनीसहितपरशिवाय नमः ।<br>
इति शिवशक्तिन्यासः ॥ ४९ ॥</p>
<p>अथ तारादिन्यासः&ndash;</p>
<p>तारा चोग्रा महोग्रा च वज्रा काली सरस्वती ।<br>
कामेश्वरी च चामुण्डा इत्यष्टौ तारिणी मता ।<br>
सर्वादौ तारिणीवर्णं समुच्चार्य क्रमेण तु ।<br>
स्वरादिवसुवर्गेण भूषितेन च विन्दुना ।<br>
ङेऽन्ता नमोऽन्ता न्यस्तव्यास्तराद्या ध्यानपूर्विकाः ।<br>
ब्रह्मरन्ध्रे ललाटे च भ्रूमध्ये कण्ठगह्वरे ।<br>
हृदये नाभिदेशे च लिङ्गे चाधारके न्यसेत् ।</p>
<p>प्रयोगस्तु&ndash;</p>
<p>ब्रह्मरन्ध्रे ह्रीं स्त्रीं हूम् अं १६ तारायै नमः ।<br>
ललाटे ३ कं ५ उग्रायै नमः ।<br>
भ्रूमध्ये ३ चं ५ महोग्रायै नमः ।<br>
कण्ठगह्वरे ३ टं ५ वज्रायै नमः ।<br>
हृदये ३ तं ५ काल्यै नमः ।<br>
नाभिदेशे ३ पं ५ सरस्वत्यै नमः ।<br>
लिङ्गे ३ यं रं लं वं कामेश्वर्यै नमः ।<br>
मूलाधारे ३ शं षं सं हं लं क्षं चामुण्डायै नमः ।<br>
इति तारादिन्यासः ॥ ५० ॥</p>
<p>अथ पीठन्यासः&ndash;</p>
<p>मूलाधारे कामरूपं हृदि जालन्धरं तथा ।<br>
ललाटे पूर्णगिर्याख्यम् उड्डीयानं तदूर्ध्वके ।<br>
वाराणसीं भ्रूवोर्मध्ये ज्वलन्तीं लोचनत्रये ।<br>
मायावतीं मुखवृत्ते कण्ठे मधुपुरीं ततः ।<br>
अयोध्यां नाभिदेशे च कट्यां काञ्चीं विनिर्दिशेत् ।<br>
दशैतानि प्रधानानि पीठानि क्रमशो विदुः ।<br>
ह्रस्वदीर्घस्वरैर्भिन्नैर्नमोऽन्तैः क्रमतो न्यसेत् ।</p>
<p>अथ प्रयोगः&ndash;</p>
<p>मूलाधारे ह्रीं स्त्रीं हूम् अम् आं कं ५ कामरूपीठाय<br>
नमः ।<br>
हृदि ३ इम् ईं चं जालन्धरपीठाय नमः ।<br>
ललाटे ३ उम् ऊं टं ५ पूर्णगिरिपीठाय नमः ।<br>
ललाटोर्ध्वे ३ ऋं ॠं तं ५ उड्डीयानपीठाय नमः ।<br>
भ्रूवोर्मध्ये ३ ऌं ॡं पं ५ वाराणसीपीठाय नमः ।<br>
लोचनत्रये ३ एम् ऐं यं रं लं वं ज्वलन्तीपीठाय नमः ।<br>
मुखवृत्ते ३ ॐ औं शं षं सं हं मायावतीपीठाय नमः ।<br>
कण्ठे ३ अम् अः लं क्षं मधुपुरीपीठाय नमः ।<br>
नाभिदेशे ३ अयोध्यापीठाय नमः ।<br>
कट्यां ३ काञ्चीपीठाय नमः ॥ ५१ ॥<br>
इति षोडा प्रकथिता तारायाः सर्वसिद्धिदा ।<br>
अक्षोभ्यः सर्वजन्तूनां न्यासस्यास्य प्रसादतः ॥ ५२ ॥<br>
इति रुद्रयामले तारोषोडा समाप्ता ।</p>
<p>प्रकारान्तरम् ।</p>
<p>कालीतन्त्रे&ndash;</p>
<p>मन्त्रेणान्तरितान्कृत्वा षड्धा च मातृकां न्यसेत् ।<br>
क्रमोत्क्रमाद्वरारोहे ताराषोढा प्रकीर्तिता ॥ ५३ ॥<br>
कृतेऽस्मिन्न्यासवर्ये च सर्वं पापं प्रणश्यति ।<br>
योगिनीनां भवेत्पूज्यः न देवो स तु मानुषः ॥ ५४ ॥<br>
यं नमन्ति महेशानि षोढापुटितविग्रहाः ।<br>
अल्पायुः स भवेत्सद्यो देवता कम्पते भिया ।<br>
नास्त्यस्य पूज्यो लोकेषु पितृमातृमुखोज्ज्वलः ॥ ५५ ॥</p>
<p>तदुक्तं तन्त्रान्तरे&ndash;</p>
<p>न्यसेत्सर्गान्वितां सृष्ट्या हृत्या विन्द्वन्तिकां न्यसेत् ।<br>
विन्दुसर्गान्वितां न्यस्येत् डाद्यर्णान् स्थितिवर्त्मना ॥ ५६ ॥<br>
संहृतेर्दोडसंहारः सृष्टेस्तु सुतपुष्टयः ।<br>
स्थितेस्तु शान्तिविन्यासस्तस्मात्कार्यस्त्रिधा मतः ॥ ५७ ॥<br>
न्यासः संहारान्तो मस्करिवैखानसेषु विहितोऽयम् ।<br>
स्थित्यन्तो गृहमेधिषु सृष्टयन्तो वर्णिमामिति प्राहुः ॥ ५८ ॥<br>
वैराग्ययुजि गृहस्थे संहारान्तं केचिदाहुराचार्यः ।<br>
सहजानौ वनवासिनि स्थितिञ्च विद्यार्थिनां सृष्टिम् ॥ ५९ ॥<br>
एतेन सृष्टिस्थितिसंहृतिक्रमेण कर्त्तव्यम् ।<br>
षडधा चेति सृष्टिस्थितित्याद्युत्क्रमेणेत्यर्थः ।<br>
सृष्टिरकारादिक्षकारान्तः ।<br>
स्थितिर्डादिठान्तः ।<br>
संहृतिः क्षकाराद्यकारान्तः ॥ ६० ॥</p>
<p>अथ षोढान्तरम् ।<br>
तदुक्तं यामले&ndash;</p>
<p>शृणु देवि प्रवक्ष्यामि गुह्यषोढार्त्वियं प्रिये ।<br>
न प्रकाश्यमिदं क्वापि मन्त्रिणः कायशोधने ।<br>
प्रणवं मातृकावर्णेः पुटितं मातृकास्थले ॥ ६१ ॥<br>
तेनैव पुटितं वर्णं न्यसेत्तत्रैव पार्वति ।<br>
मायाबीजं तथा देवि विन्यस्तव्यं प्रयत्नतः ॥ ६२ ॥<br>
वधूबीजं तथा चैव विन्यसेत्सुसमाहितः ।<br>
कूर्चबीजं तथा देवि न्यसनीयमशेषतः ॥ ६३ ॥<br>
अस्त्रं चैव तथा न्यस्त्वा सकलं तदनन्तरम् ।<br>
गुह्यषोढा त्वियं देवि न प्रकाश्या कदाचन ।<br>
अवश्यं प्रत्यहं कार्या न पूजा न जपस्तथा ॥ ६४ ॥<br>
अथवा कालीषोढा कर्तव्या ।</p>
<p>तदुक्तं यामले&ndash;</p>
<p>गुह्यषोढा सदा कार्या तारिण्या मन्त्रसिद्धये ।<br>
कालीषोढाथवा देवि न पूजा न जपस्तथा ॥ ६५ ॥<br>
ततो मूलमुच्चार्य शिर आदि पादपर्यन्तं पादादि शिरोऽन्तं<br>
हृदादि मुखपर्यन्तं व्यापकत्रयं न्यसेत् ।<br>
अथवा प्रणवपुटितमूलेन व्यापकन्यासं सप्तधा पञ्चधा वा<br>
कुर्यात् ।</p>
<p>तदुक्तं फेत्कारीये&ndash;</p>
<p>ओङ्कारपुटितं कृत्वा मनुना व्यापकं न्यसेत् ॥ ६६ ॥</p>
<p>ततोऽर्घ्यस्थापनम् ।</p>
<p>यथा&ndash;</p>
<p>स्ववामे त्रिकोणवृत्तचतुरस्रमण्डलं कृत्वा तत्र साधारं<br>
पात्रं निधाय मूलविद्यया जलादिनापूर्य जलमन्त्रेण<br>
जलमधिष्ठाय रक्तचन्दनविल्वपत्रादीन्निक्षिप्य<br>
अर्घ्यस्याग्नीशासुरवायुषु मध्ये दिक्षु च ह्रीम् अखिलवाग्रूपिण्यै<br>
हृदयाय नमः इत्यादिना ह्राम् एकजटायै इत्यादिना वा षडङ्गानि<br>
विन्यस्य अर्घ्यपात्रं मत्स्मुद्रयाच्छाद्य मूलं दशधा जपेत् ।</p>
<p>तथा च कालीतन्त्रे&ndash;</p>
<p>दशकृत्वो जपेद्विद्यां देवताभावसिद्धये ।<br>
ततोऽस्त्रेण संरक्ष्य धुनेयोनिमुद्रे प्रदर्श्य तेजोमयं तज्जलं<br>
विभाव्य किञ्चित्प्रोक्षणीपात्रे निक्षिप्य तेनोदकेनात्मानं<br>
पूजोपकरणञ्चाभ्युक्ष्य पूजामारभेत् ।<br>
भूतशुद्ध्यनन्तरं वा ।</p>
<p>तथा च फेत्कारीये&ndash;</p>
<p>भूतशुद्धिं विधायाथ अर्घ्यादिस्थापनञ्चरेत् ।<br>
प्राणायामं ततः कृत्वा ऋष्यादिन्यासमाचरेत् ।<br>
ततः पुष्पाञ्जलिं विरच्यात्माभेदेन देवतां ध्यायेत् ॥ ६७ ॥</p>
<p>यथा&ndash;</p>
<p>प्रत्यालीढपदार्पिताङ्घ्रि-शवहृद्घोराट्टहासा परा,<br>
खड्गेन्दीवरकर्तृखर्परभुजा हूङ्कारबीजोद्भवा ।<br>
खर्वा नीलविशालपिङ्गलजटाजूटैकनागैर्युता, जाड्यं न्यस्य<br>
कपालके त्रिजगतां हन्त्युग्रतारा स्वयम् ॥ ६८ ॥</p>
<p>एवं विभाव्य करकलितदूर्वाक्षतरक्तचन्दनमिलितदिन-<br>
करकिरणारुणकुसुमाञ्जलौ मातृकायन्त्रं ध्यात्वा<br>
हृदयान्मूलमन्त्रतेजोमयीं शुद्धज्ञानचैतन्यमयीं<br>
षट्चक्रभेदेन<br>
शिरःस्थितसहस्रदलकमलकर्णिकान्तर्गतपरमशिवं प्रापय्य<br>
क्रियासमभिव्याहारेण तदमृताम्बुधौ विश्राम्य<br>
तदमृतलोलीभूतां चैतन्यानन्दमयीं तां<br>
प्रवहन्नासापुटादानीय मूलेन कल्पितमूर्तावावाहयेत् ।</p>
<p>तथा च तन्त्रान्तरे&ndash;</p>
<p>देवीं सुषुम्नामार्गेण चानीय ब्रह्मरन्ध्रकम् ।<br>
वहन्नासापुटे ध्यात्वा निर्यान्तीं स्वाञ्जलिस्थिताम् ।<br>
पुष्पे आरोप्य तत्पुष्पं प्रतिमादौ निधापयेत् ।<br>
ॐ देवेशि भक्तिसुलभे परिवार-समन्विते ।<br>
यावत्त्वं पूजयिष्यामि तावत्त्वं सुस्थिरा भव ।<br>
पूर्वोक्तक्रमेण आवाहनादिकं कृत्वा योन्यादिपञ्चमुद्रा<br>
बीजसहिता दर्शयेत् ।<br>
आवाहनादिमुद्राभिः पञ्चमुद्राः प्रदर्शयेत् ।<br>
इति भैरवीये आह ।<br>
तास्तु मुद्राप्रकरणे अनुसन्धेयाः ॥ ६९ ॥<br>
आं ह्रीं क्रों स्वाहेति प्राणप्रतिष्ठां कृत्वा मूलमुच्चार्य<br>
श्रीमदेकजटे वज्रपुष्पं प्रतीच्छ हूं फट् स्वाहेति<br>
षोडशोपचारेण पञ्चोपचारेण वा पूजयेत् ।</p>
<p>अस्याः प्रयोगस्तु&ndash;</p>
<p>आदौ मूलं तत एतन्मन्त्रमुच्चार्य इदं द्रव्यममुकदेवतायै<br>
नमः ।</p>
<p>तथा च फेत्कारिण्याम्&ndash;</p>
<p>श्रीमदेकजटे उक्त्वा वज्रपुष्पं प्रतीच्छ च ।<br>
तारादिवह्निजायान्तमुदीर्य यजनं चरेत् ।<br>
तारः कूर्चं तदादि हूं फटित्यर्थः ।<br>
स च वह्निजायान्तश्चेति ।<br>
कस्याञ्चित् प्राचिनपद्धतौ ॐ भगवत्येकजटे ह्रीं<br>
विशुद्धधर्मगात्रि सर्वपापानि शमय सर्वविकल्पानपनय हूं<br>
फट् स्वाहा पाद्मं नमः ।<br>
ॐ तारिणि ह्रीम् इदमाचमनीयं स्वधा ।<br>
ॐ ह्रीं मणिधरि वज्रिणि महाप्रतिसरे इदमर्घ्यं स्वाहा ।<br>
ॐ ह्रीं कपालिके मधुपर्कः स्वधा ।<br>
श्रीमदेकजटे इदमाचमनीयं सुगन्धिजलं नमः ।</p>
<p>गन्धपुष्पयोर्विशेषस्त्वयं&ndash;</p>
<p>ॐ परमानन्दसौरभ्यपरिपूर्णदिगन्तरम् ।<br>
गृहाण परमं गन्धं कृपया परमेश्वरि ।<br>
श्रीमदेकजटे एष गन्धो नमः ।<br>
एवं ॐ तुरीयवनसम्भूतं नानागुणमनोहरम् ।<br>
आनन्दसौरभं पुष्पं गृह्यतां परमेश्वरि ।<br>
इयं वचोरचना विद्याधराचार्यसम्मता ॥ ७० ॥</p>
<p>तारिणीनिर्णये&ndash;</p>
<p>प्रणवं भगवत्येकजटे माया ततः परम् ।<br>
विशुद्धधर्मगात्रितः सर्वपापानि तत्परम् ।<br>
शमय सर्वविकल्पानपनय हूं फट् शिरः ।<br>
अयं पाद्यमनुर्देवि आचमनीयमनुं शृणु ।<br>
तारं वज्रिणि मायेति तारो माया ततः परम् ।<br>
मणिधरि वज्रिणीति महाप्रतिसरे मनुः ।<br>
माया कपालिके मन्त्रो मधुपर्के सुरेश्वरि ।<br>
ततो योनिमुद्रां प्रदर्श्य देवि आज्ञापयभवत्याः परिवारान्<br>
पूजयामिति प्रर्थ्याकरणान पूजयेत् ।</p>
<p>तद्यथा&ndash;</p>
<p>केशरेष्वग्नीशासुरवायुषु मध्ये दिक्षु च षडङ्गानि पूजयेत् ।</p>
<p>यथा&ndash;</p>
<p>ह्राम् एकजटायै हृदयाय नमः ।<br>
ह्रीं तारिण्यै शिरसे स्वाहा ।<br>
हूं वज्रोदके शिखायै वषट् ।<br>
ह्रैम् उग्रजटे कवचाय हुम् ।<br>
ह्रौं महाप्रतिसरे नेत्रत्रयाय वौषट् ।<br>
चतुर्दिक्षु ह्रः पिङ्गोग्रैकजटे अस्त्राय फट् ।<br>
नील सरस्वतीपक्षे तु ह्रीम् अखिलवाग्रूपिण्यै हृदयाय नमः<br>
इत्यादिना षडङ्गानि सम्पूज्य देव्या मौलौ अक्षोभ्यवज्रपुष्पं<br>
प्रतीच्छ हूं फट् स्वाहेति मन्त्रेणाक्षोभ्यं पूजयेत् ।<br>
ततः पीठस्योत्तरे वायव्यादीशान पर्यन्तं गुरुपङ्क्तिः पूजयेत् ।</p>
<p>यथा&ndash;</p>
<p>ऊर्ध्वकेशानन्दनाथ वज्रपुष्पं प्रतीच्छ हूं फट् स्वाहेति ।</p>
<p>तथा प्रोक्तं फेत्कारीये&ndash;</p>
<p>वज्रपुष्पं प्रतीच्छेति हूं फट् स्वाहेति मन्त्रतः ।<br>
एकमन्त्रे नाममात्रं भिन्नञ्चैव न संशयः ।<br>
अनेन मनुना सर्वान् परिवारान् समर्चयेत् ।</p>
<p>एवं व्योमकेशानन्दनाथ-नीलकण्ठानन्दनाथ-<br>
वृषध्वजानन्दनाथान् पूजयेत् ।<br>
एते दिव्यौघाः ।<br>
वसिष्ठानन्दनाथ-कूर्मनाथानन्दनाथ-<br>
मीननाथानन्दनाथ-महेश्वरानन्दनाथ-<br>
हरिनाथानन्दनाथान् पूजयेत् ।<br>
एते सिद्धौघाः ।</p>
<p>एवं तारावत्यम्बा-भानुमत्यम्बा-जयाम्बा-विद्याम्बा-<br>
महोदर्यम्बा-सुखानन्दनाथ-परानन्दनाथ-<br>
पारिजातानन्दनाथ-कुलेश्वरानन्दनाथ-<br>
विरूपाक्षानन्दनाथ-फेरव्यम्बाः पूजयेत् ।<br>
एते मानवौघाः ॥ ७० क ॥</p>
<p>तथा च तारातन्त्रे&ndash;</p>
<p>अथ तारागुरून् वक्ष्ये दृष्टादृष्टफलप्रदान् ।<br>
ऊर्ध्वकेशो व्योमकेशे नीलकण्ठो वृषध्वजः ।<br>
दिव्यौघाः सिद्धिदाः वत्स सिद्धौघान् शृणु तत्त्वतः ।<br>
वसिष्ठः कूर्मनाथश्च मीननाथो महेश्वरः ।<br>
हरिनाथो मानवौघान् शृणु वक्ष्यामि तद्गुरुन् ।<br>
तारावती भानुमती जया विद्या महोदरी ।<br>
सुखानन्दः परानन्दः पारिजातः कुलेश्वरः ।<br>
विरूपाक्षः फेरवो च कथितं तारिणीकुलम् ।<br>
आनन्दनाथशब्दान्ता गुरवः सर्वसिद्धिदाः ।<br>
स्त्रियोऽपि गुरुरूपास्तु अम्बान्ताः परिकीर्तिताः ।<br>
अशक्तश्चेदक्षोभ्यमात्रं पूजयेत् ।<br>
मम मौलिस्थितं देवमवश्यं परिपूजयेत् ।<br>
इति फेत्कारीये देवीवाक्यात् ।</p>
<p>ततः पूर्वादिदले&ndash;</p>
<p>महाकाल्यथ रुद्राणी उमा भीमा तथैव च ।<br>
घोरा च भ्रामरी चैव महारात्रिश्च सप्तमी ।<br>
अष्टमी भैरवी प्रोक्ता योगिनीस्ताः प्रपूजयेत् ।<br>
ततः पूर्वादि चतुर्दले वामावर्तेन वैरोचन-शङ्खपाण्डव-<br>
पद्मनाभानसिताभान् पूजयेत् ।<br>
अग्न्यादिकोणदलेषु नामकमामकपाण्डव-तारकान् पूजयेत् ।<br>
पूर्वादिद्वारचतुष्टयेषु नामावर्तेन पद्मान्तकयमान्तक<br>
विघ्नान्तक-नरान्तकान् वज्रपुष्पेत्यादिना पूजयेत् ।</p>
<p>तथा च सिद्धसारस्वते&ndash;</p>
<p>वैरोचनं तथा शङ्खं पाण्डवं पद्मनाभकम् ।<br>
असिताभं यजेन्मन्त्री दिक्ष्विन्द्रतश्चचतुर्दले ।<br>
नामकं मामकञ्चैव पाण्डवं तारकं तथा ।<br>
वह्न्यादिकचतुष्कोणे मन्त्रैः स्वैः क्रमाद्यजेत् ।</p>
<p>नीलतन्त्रे&ndash;</p>
<p>वामावर्तक्रमेणैव पूजयेदङ्गदेवताः ।<br>
द्वारपूर्वादितस्तद्वं पद्मान्तकयमान्तकौ ।<br>
विघ्नान्तकमथाभ्यर्च्य पूजयेन्नरकान्तकमिति ॥ ७० ख ॥</p>
<p>ततो बलिदानम् ।</p>
<p>तदुक्तं फेत्कारीये&ndash;</p>
<p>पूजान्ते भोजनादौ च बलिं मन्त्रेण दापयेत् ॥ ७१ ॥</p>
<p>तत्र क्रमः&ndash;</p>
<p>स्वावामे त्रिकोणवृत्तचतुरस्रमण्डलं कृत्वा पुष्पैस्तमभ्यर्च्य<br>
तत्र विहितबलिद्रव्यभरितं साधारं पात्रं निधाय<br>
तद्वामाङ्गुष्ठानामिकाभ्यां धृत्वा ॐ ह्रीम् एकजटे<br>
महायक्षाधिपतये मयोपनीतं बलिं गृह्ण गृह्ण गृह्णापय<br>
गृह्णापय मम सर्वशान्ति कुरु कुरु परविद्यामाकृष्याकृष्य त्रुट<br>
त्रुट छिन्धि छिन्धि सर्वजगद्वशमानय ह्रीं स्वाहा इति त्रिः<br>
पठित्वा बलिं दद्यात् ॥ ७२ ॥</p>
<p>तदुक्तं मत्स्यसूक्ते&ndash;</p>
<p>इति सम्पूज्य वामे च व्यापकं मण्डलं लिखेत् ।<br>
कुसुमैरर्चयेत्तत्तु तत्र पात्रं निधाय च ।<br>
पात्रे विनिहितं द्रव्यं निधाय साधकोत्तमः ।<br>
अङ्गुष्ठानामिकाभ्यान्तु बलिं दद्यात् प्रयत्नतः ।<br>
इति ।</p>
<p>तथा च सिद्धसारस्वते&ndash;</p>
<p>प्रणवं पूर्वमुद्धृत्य हृल्लेखाञ्च ततःपरम् ।<br>
एकजटे पदान्ते च महाशब्दमुदीरयेत् ।<br>
यक्षाधिपदमाभाष्य पतये पदतो मया ।<br>
उपनीतं पदं चोक्त्वा बलिं गृह्णेति च द्विधा ।<br>
गृह्णापय द्विधा प्रोक्त्वा मम सर्वपदं तथा ।<br>
शान्तिं कुरु पदद्वन्द्वं परविद्यामनन्तरम् ।<br>
द्विधाकृष्येति च ब्रूयात् त्रुट छिन्धीति च द्विधा ।<br>
सर्वादि च ततो जगद्वशमानय शब्दतः ।<br>
मायया स्वाहया युक्तो मन्त्रो बलिविधौ स्मृतः ततो रहस्यमालया<br>
निगदेनोपांशुना मानसेन वा अष्टोत्तरसहस्रं शतं वा जपेत् ।</p>
<p>तथा च&ndash;</p>
<p>अष्टोत्तरशतं जाप्यं यावज्जीवितसङ्ख्यया ।<br>
सहस्रं वा जपेद्देवि नित्यपूजाविधौ पुनः ।<br>
अशक्तश्चेद्विंशत्या न्यूनं न जपेत् ।</p>
<p>तथा च&ndash;</p>
<p>सहस्रं शतं विंशं वा जपेद्रहस्यमालया ॥ ७४ ॥</p>
<p>तत्र जपरहस्यम् यथा&ndash;</p>
<p>मूलाधारस्वाधिष्ठानमणिपूरकेषु यथाक्रमं<br>
बीजत्रयव्याप्तिं तडित्कोटिभास्वरां परस्परानुस्यूतां विभाव्य<br>
सर्वतेजोमयं फट्कारं विश्रान्तिमयं हृदि ध्यात्वा उच्चरेत् ।</p>
<p>तथा नीलतन्त्रे&ndash;</p>
<p>मन्त्रध्यानं प्रवक्ष्यामि जपात् सार्वज्ञदायकम् ।<br>
मन्त्रध्यानान्महेशानि शुध्यते ब्रह्महा यतः ।<br>
मूलचक्रे तु हृल्लेखां सूर्यकोटिसमप्रभाम् ।<br>
स्वाधिष्ठाने पीतवर्णं द्वितीयन्तु विभावयेत् ।<br>
नाभौ जीमूतसङ्काशं कूर्चबीजं महाप्रभम् ।<br>
अस्त्रवीबीजं हृदि ध्यायेत् कालाग्निसदृशप्रभम् ।<br>
मूलादिब्रह्मरन्ध्रे तु सर्वां विद्यां विभावयेत् ।<br>
सूर्यकोटिप्रतीकाशां योगिभिर्दृष्टपूर्विकाम् ।<br>
एवं यथाशक्ति जप्त्वा जपसमर्पणादि विसर्जनान्तं कर्म<br>
समापयेत् ॥ ७५ ॥</p>
<p>जपसमर्पणक्रमस्तु फेत्कारीये&ndash;</p>
<p>ततश्चार्घ्योदकेनैव देव्याश्च वामहस्तके ।<br>
जपं समर्पयेद्धीमान् गुह्यातिगुह्यमन्त्रकै ॥ ७६ ॥<br>
अस्य पुरश्चरणं लक्षजपः ।</p>
<p>तथा च एवं कृत्वा हविष्याशी जपेल्लक्षमनन्यधीः ।</p>
<p>तथा&ndash;</p>
<p>रहस्यमालामादाय लक्षमेकं सदा जपेत् ॥ ७७ ॥</p>
<p>रहस्यमाला यथा&ndash;</p>
<p>अकस्माद्विहिता सिद्धिर्महाशङ्खाख्यमालया ।<br>
पञ्चाशन्मणिभिर्माला निर्मिता सर्वसिद्धिदा ।</p>
<p>तथा&ndash;</p>
<p>कान्तेन रचिता सिद्धिर्महाशङ्खाख्यमालया ।<br>
महाशङ्खाभावे स्फाटिकी माला कर्त्तव्या ।</p>
<p>तथा च&ndash;</p>
<p>महाशङ्खेऽप्यशक्तश्चेत् स्फाटिकीमालया जपेत् ॥ ७८ ॥</p>
<p>महाशङ्खस्तु तन्त्रान्तरे&ndash;</p>
<p>नृललाटास्थिखण्डेन रचिता जपमालिका ।<br>
महाशङ्खमयीमाला ताराविद्याजपेप्रिया ।<br>
केर्णनेत्रान्तरस्थास्थि महाशङ्खः प्रकीर्तितः ।<br>
तुलसीगोमयस्पृष्टं तथा गङ्गोदेकेन च ।<br>
अस्पृश्यं तच्च जानीयात् शालग्रामशिलादिभिः ।<br>
तारामन्त्रेषु कुल्लुकाज्ञानमावश्यकम् ।</p>
<p>तथा च मत्स्यसूक्ते&ndash;</p>
<p>कुल्लुकां यो न जानाति महामन्त्रं जपेन्नरः ।<br>
पञ्चत्वं जायते तस्य अथवा वातुलो भवेत् ॥ ७९ ॥</p>
<p>मायातन्त्रे&ndash;</p>
<p>कुल्लुकां धारयेच्छीर्षे लिखित्वा भूर्जपत्रके ।<br>
राजद्वारे सभायाञ्च विजयी भवति ध्रुवमिति ॥ ८० ॥<br>
एवमुक्तेन जप्त्वा तु तद्दसांशेन होमयेत् ।<br>
तर्पणञ्चाभिषेकञ्च दशांशं विप्रभोजनम् ॥ ८१ ॥<br>
तर्पयेच्च परां देवीं तत्प्रकार इहोच्यते ॥ ८२ ॥</p>
<p>तथा च सिद्धसारस्वते&ndash;</p>
<p>एवं जपं पुरा कृत्वा दशांशमसितोपलैः ।<br>
आज्याक्तैर्जुहुयान्मन्त्रि तद्दशांशेन तर्पणम् ॥ ८३ ॥</p>
<p>तत्रैव&ndash;</p>
<p>एवं जपं पुरा कृत्वा दशांशमसितोपलैः ।<br>
आज्याक्तैर्जुहुयान्मन्त्री विल्वैर्वा जुहुयात्ततः ।<br>
कालागुरुद्रवोपेतैर्विमलैर्गन्ध वारिभिः ।<br>
तर्पयेच्च परां देवीं तत्प्रकार इहोच्यते ॥ ८४ ॥<br>
जले चावाह्य विधिवत् पाद्याद्यैरुदकात्मकैः ।<br>
सन्तर्प्य विधिवद्देवीं परिवारान्पृथक्पृथक् ॥ ८५ ॥</p>
<p>अभिषेको यथा&ndash;</p>
<p>देवीबुद्ध्या स्वमात्मानं सम्पूज्य साधकोत्तमः ।<br>
वारिणीं सिञ्चयामिति जलं मूर्ध्नि विनिक्षिपेत् ॥ ८६ ॥</p>
<p>अथ मन्त्रभेदाः &ndash;</p>
<p>एकवीराकल्पे&ndash;</p>
<p>लिखेत् खं कूर्चसंयुक्तं रोद्रं त्रैगुण्यमेव च ।<br>
विधिविष्णुमहेशानां स्वशक्त्या क्रमयोगतः ।<br>
एषा विद्या महाविद्या सर्वसिद्धिप्रदा मता ।</p>
<p>अस्यार्थः,&ndash;</p>
<p>खं खस्वरूपं न त्वाकाशबीजम् ।</p>
<p>तथा च तन्त्रे&ndash;</p>
<p>ऋद्धिसञ्ज्ञं समुद्धृत्य विन्दुनादविभूषितमिति वचनात् ।<br>
रौद्रं प्रासादं त्रैगुण्यं प्रणवं, विधिशक्तिर्वाग्भवं<br>
विष्णुशक्ती रमाबीजं महेशशक्तिर्भुवनेशीबीजम् ।<br>
ध्यानार्चन प्रकारश्च तारिण्याः पूर्ववद्भवेत् ॥ ८७ ॥ प्रणवं<br>
भुवनेश्वरीं हां कूर्चबीजं नमस्तारायै सकलदुस्तरं<br>
तारय तारय प्रणवयुग्मं वह्निजाया ।</p>
<p>तथा च नीलतन्त्रे&ndash;</p>
<p>प्रणवं पूर्वमुद्धृत्य हृल्लेखावीञ्जमुद्धरेत् ।<br>
गगनं शेषसंयुक्तं विन्दुनादविभूषितम् ।<br>
कूर्चबीजञ्च हृदयं तारायै च समुद्धरेत् ।<br>
सकलदुस्तरं तारय तारयेति ततः पुनः ।<br>
तारयुग्मं वह्निजाया मन्त्रोऽयं सुरपादपः ।<br>
ध्यानपूजादिकं सर्वं पूर्ववत्समुपाचरेत् ॥ ८८ ॥</p>
<p>अस्य पुरश्चरणं चतुर्लक्षजपः ।</p>
<p>तदुक्तं तत्रैव&ndash;</p>
<p>चतुर्लक्षजपेनास्याः सिद्धयोऽष्टौ भवन्ति हि ॥ ८९ ॥</p>
<p>मायातन्त्रे&ndash;</p>
<p>श्रीभगवानुवाच ।<br>
तारा चोग्रा महोग्रा च वज्रा काली सरस्वती ।<br>
कामेश्वरी भद्रकाली इत्यष्टौ तारिणी स्मृता ॥ ९० ॥</p>
<p>एतासां मन्त्रमाह&ndash;</p>
<p>उष्मवर्णगतोऽजीवो निगमस्वरसंयुतः ।<br>
नादविन्दुसमाक्रान्तस्तत्त्वरश्मिसमन्वितः ।<br>
कपिलो वामकर्णस्थो नादाढ्यो विन्दुशेखरः ।<br>
पार्श्वान्तञ्च तथा ञान्तं शरान्तं परिकीर्तितम् ॥ ९१ ॥<br>
मध्यादिमायाकवचं द्वितीयं मन्त्रमुद्धृतम् ॥ ९२ ॥ विपरीतं<br>
त्रिधा ज्ञेयं कूर्चाद्यञ्च तुरीयकम् ॥ ९३ ॥ मायादिकवचान्तञ्च<br>
पञ्चमं परिकीर्तितम् ॥ ९४ ॥ मायामध्यगतं षष्ठं<br>
द्वितीयान्तञ्च सप्तमम् ॥ ९५ ॥ अष्टमं कवचं मध्यमेकं<br>
भेदाष्टकं भवेत् ॥ ९६ ॥</p>
<p>अस्यार्थः&ndash;</p>
<p>उष्मवर्णोरेफः, अजीवो हकारः, निगमस्वर ईकारः,<br>
तत्त्वरश्मिर्वधूबीजं, कपिलो हकारः, पार्श्वः पकारः,<br>
तस्यान्तः फकारः, ञान्तष्टकारः, शरान्तं फडन्तं तेन<br>
पञ्चाक्षरः प्रकृतिः ।<br>
मध्यादीति तेन वधूर्माया कूर्चं फट् ।<br>
विपरीतमिती आद्यन्तबीजयोर्वैपरीत्यमत्र ।<br>
तेन कूर्चं वधूर्माया फट् ।<br>
कूर्चेति कूर्चं माया वधूः फट् ।<br>
मायादीति ।<br>
तेन माया वधूः फट् कूर्चम् ।<br>
मायेति तेन वधुर्माया फट् कूर्चम् ।<br>
द्वितीयेति तेन माया कूर्चं वधूः फट् ।<br>
अष्टमेति वधूः कूर्चं माया फट् ॥ ९७ ॥</p>
<p>ऋषि स्यादष्टकश्छन्दोऽनुष्टुप् च देवता तथा ।<br>
शम्भुपत्नी महेशानि चतुवर्गेषु योजयेत् ॥ ९८ ॥<br>
काललक्षं जपेन्मन्त्रमेवमुक्तेन वर्त्मना ॥ ९९ ॥<br>
ध्यानपूजादिकं सर्वं पूर्ववत्समुपाचरेत् ॥ १०० ॥<br>
त्र्यक्षरस्यैव भदोऽयं फटौ यत्र न तत्र वै ।<br>
जप्ये तु त्र्यक्षरं ज्ञेयं न्यासे सर्वं प्रतिष्ठितम् ।</p>
<p>मन्त्रान्तरम्&ndash;</p>
<p>प्रणवं तारे तु तारे तत्ता वह्निवल्लभा ।</p>
<p>तदुक्तं गान्धर्वे&ndash;</p>
<p>प्रणवं पूर्वमुद्धृत्य तारे तु तारे तथा ।<br>
तत्ता स्वाहेति मन्त्रोऽयं दशाक्षर उदाहृतः ॥ २ ॥</p>
<p>अस्या ध्यानं स्वतन्त्रतन्त्रे&ndash;</p>
<p>श्यामवर्णा त्रिनयनां द्विभुजां वरपङ्कजे ।<br>
दधानां बहुवर्णाभिर्बहुरूपाभिरावृताम् ।<br>
शक्तिभिः स्मेरवदनां स्मेरमौक्तिकभूषणाम् ।<br>
रत्नपादुकयोर्न्यस्तपादाम्बुजयुगां स्मरेत् ॥ ३ ॥<br>
अस्य पूजादिकं पूर्ववत्कार्यम् ।<br>
पुरश्चरणन्तु दशलक्षजपः ।</p>
<p>तदुक्तं तत्रैव&ndash;</p>
<p>वर्णलक्षं जपेद्धीमान्नियमेन यथाविधि ।<br>
दशांशं जुहुयान्मन्त्री घृताक्तै रक्तपुष्पकैः ॥ ४ ॥<br>
वाग्भवं भुवनेशानी प्रणवं पुनर्वाग्भवः भुवनेश्वरी<br>
फट् स्वाहा ।</p>
<p>तदुक्तं मातृकार्णवे&ndash;</p>
<p>वाग्भवं कुलदेवीञ्च तारकं वाग्भवं तथा ।<br>
हृल्लेखा चास्त्रमन्त्रान्ते वह्निजायावधिर्मनुः ।<br>
अष्टाक्षरो मनुः प्रोक्तौ वेदमातुरनुत्तमः ॥ ५ ॥ पञ्चाङ्गान्यस्य<br>
मन्त्रस्य पञ्चबीजैः प्रकल्पयेत् ।<br>
अस्त्रं शेषाक्षरैर्न्यस्य कृतकृत्यो भवेन्नरः ।<br>
ध्यानपूजादिकं सर्वं पूर्ववच्च समाचरेत् ॥ ६ ॥</p>
<p>मत्स्यसूक्ते&ndash;</p>
<p>प्रणवं पूर्वमुद्धृत्य पद्मे-युग्मं तथैव च ।<br>
महापद्मे पद्मं ब्रूयात्पद्मावति पदं ततः ।<br>
माये स्वाहेति मन्त्रोऽयं प्रोक्तः सप्तदशाक्षरः ॥ ७ ॥<br>
पूर्ववदुद्दिष्टा अर्द्धरात्रे चतुष्पथे ।<br>
जपमस्याश्चरेद्यस्तु स स्यादद्रुतकविस्तथा ॥ ८ ॥<br>
हंसः प्रणवं माया वधूबीजं कूर्चबीजं हंसः ।</p>
<p>तदुक्तं स्वच्छन्दसङ्ग्रहे&ndash;</p>
<p>शिवबीजं महेशानि शक्तिबीजं ततः परम् ।<br>
विन्दुसर्गसमायुक्तं वेदाद्यं तदधः क्रमात् ।<br>
माया स्त्री वर्गवीजान्ते हंसबीजमुदाहृतम् ।<br>
एषा अष्टाक्षरी विद्या कथिता भुवि दुर्लभा ॥ ९ ॥<br>
पञ्चाक्षरी च या विद्या हिंसाद्यन्ता महोदया ।<br>
केवलं त्वत्प्रसादेन तव स्नेहात् प्रकीर्तिता ।<br>
अनयोर्जपपूजादीन् पञ्चाक्षरीवदाचरेत् ॥ १० ॥</p>
<p>तन्त्रान्तरे&ndash;</p>
<p>लज्जायुगं वधूबीजं ततो दीर्घतनुच्छदम् ।<br>
सारेस्वतोऽपरो मन्त्रः सम्प्रोक्तश्चतुरक्षरः ।<br>
तदन्ते यदि फट्कारो मनुः पञ्चाक्षरो भवेत् ॥ ११ ॥</p>
<p>तथा&ndash;</p>
<p>तारशक्तिवधूबीजान्यन्ते दीर्घतनुच्छदम् ।<br>
अस्त्रमग्निवधूरन्ते मनुः सप्ताक्षरो भवेत् ।<br>
मन्त्रमात्रेष्वयं प्रोक्तस्तथा दीर्घेण वर्मणा पुटितञ्च<br>
वधूबीजमपरोऽसौ गुणाक्षरः ॥ १२ ॥</p>
<p>रहस्यपुरश्चरणम् ।</p>
<p>यथा&ndash;</p>
<p>अशक्तानाञ्च मे देव पुरश्चरणमुच्यताम् ।<br>
अथवान्यप्रकारेण पुरश्चरणमुच्यते ॥ १३ ॥<br>
कुजे वा शनिवारे वा नरमुण्डं समाहृतम् ।<br>
पञ्चगव्येन मिलितं चन्दनाद्यैर्विशेषतः ।<br>
निक्षिप्य भूमौ हस्तार्द्धमानतः कानने वने ॥ १४ ॥<br>
तत्र तद्दिवसे रात्रौ सहस्रं यदि मानतः ।<br>
एकाकी प्रजपेन्मन्त्री स भवेत् कल्पपादपः ॥ १५ ॥<br>
अथवान्यप्रकारेण पुरश्चरणमिष्यते ।<br>
शवमानीय तद्वारे तेनैव परिखन्यते ।<br>
तद्दिनात्तद्दिनं यावत्तावदष्टोत्तरं शतम् ।<br>
स भवेत् सर्वसिद्धीशो नात्र कार्या विचारणा ॥ १६ ॥<br>
अथवान्यप्रकारेण पुरश्चरणमिष्यते ।<br>
अष्टम्याक्ष चतुर्दश्यां पञ्चयोरुभयोरपि ।<br>
सूर्योदयं समारभ्य यावत् ।<br>
सूर्योदयान्तरम् ।<br>
तावज्जप्त्वा निरातङ्कः सर्वसिद्धिश्वरो भवेत् ॥ १७ ॥<br>
अथवान्यप्रकारेण पुरश्चरणमिष्यते ।<br>
शरत्काले चतुर्थ्यादि नवम्यन्तं विशेषतः ।<br>
भक्तितः पूजयित्वा तु रात्रौ तावत् सहस्रकम् ।<br>
जपेदेकाकी विजने केवलं तिमिरालये ।<br>
अष्टम्यादिनवम्यन्तमुपवासपरो भवेत् ॥ १८ ॥</p>
<p>मुण्डमालतन्त्रे&ndash;</p>
<p>कृष्णाष्टमीं समारभ्य यावत्कृष्णाष्टमी भवेत् ।<br>
सहस्रसङ्ख्यजप्तेन पुरश्चरणमिष्यते ॥ १९ ॥<br>
कृष्णां चतुर्दशीं प्राप्य नवम्यन्तं महोत्सवे अष्टमी-<br>
नवमीरात्रौ पूजां कुर्याद्विशेषतः ॥ २० ॥<br>
दशम्यां पारणं कुर्यान्मत्स्यमांसादिभिर्युतम् ।<br>
षटसहस्रं जपेन्नित्यं भक्तिभावपरायणः ॥ २१ ॥<br>
चतुर्दशीं समारभ्य यावदन्या चतुर्दशी ।<br>
तावज्जप्ते महेशानि पुरश्चरणमिष्यते ।<br>
केवलं जपमात्रेण मन्त्राः सिद्धा भवन्ति हि ॥ २२ ॥<br>
सूर्योदयं समारभ्य यावत् सूर्योऽस्तगो ।<br>
भवेत्तावज्जप्त्वामहेशानि पुरश्चरणमिष्यते ॥ २३ ॥</p>
<p>अथ वीरसाधनम्</p>
<p>तदुक्तं वीरतन्त्रे&ndash;</p>
<p>ऽष्टम्याञ्च चतुर्दश्यां पक्षयोरुभयोरपि ।<br>
कृष्णपक्षे विशेषेण साधयेद्वीरसाधनम् ॥ २४ ॥ तत्सार्द्धप्रहरे<br>
यामे गते च सुरसुन्दरि ।<br>
शवं वापि चितां वापि नीत्वा गत्वा यथासुखम् ।<br>
साधयेत् स्वहितं मन्त्री मन्त्रध्यानपरायणः ॥ २५ ॥<br>
भयं नैव तु कर्तव्यं हास्यं तत्र विवर्जयेत् ।<br>
चतुर्दशिं न वीक्षेत मन्त्रमेव समभ्यसेत् ॥ २६ ॥</p>
<p>अथ पूजाद्रव्यम्&ndash;</p>
<p>सामिषान्नं गुडं छागं सुरापायसपिष्टकम् ।<br>
नानाफलञ्च नैवेद्यं स्वस्वकल्पोक्तसाधितम् ॥ २७ ॥ चिन्तास्थानं<br>
समानीय सुहृद्भिः शस्त्रपाणिभिः ।<br>
समामगुणसम्पन्नैः साधयेद्वीतभीः स्वयम् ॥ २८ ॥</p>
<p>तथा च योगिनीहृदये&ndash;</p>
<p>बल्यर्थं सामिषान्नञ्च गुडं छागं तथा मधु ।<br>
पिष्टक परमान्नञ्च पयो मूलं फलं तथा ॥ २९ ॥ सप्तपात्रं<br>
बलिं कृत्वा चतुःपात्रं चतुर्दिशि ।<br>
पात्रत्रयं सदा मध्ये स्थापयेन्मनुनामुना ।<br>
गुरुं वा भ्रातरं वापि ब्राह्मणान् वापि सुव्रतान् ।<br>
अन्यानपि च रक्षार्थं किञ्चिद्दूरे निवेशयेत् ॥ ३० ॥</p>
<p>चितालक्षणम् ।</p>
<p>यथा&ndash;</p>
<p>असंस्कृता चिता ग्राह्या न तु संस्कारसंस्कृता ।<br>
चाण्डालादिषु सम्प्राप्ता केवलं शीघ्रसिद्धिदा ॥ ३१ ॥</p>
<p>अथाधिकारिलक्षणम् यथा&ndash;</p>
<p>महाबलो महाबुद्धिर्महासाहसिकः शुचिः ।<br>
महास्वच्छो दयावांश्च सर्वभूतहिते रतः ॥ ३२ ॥<br>
ततः सामान्यार्घ्यं विधाय स्वस्तिवाचनपूर्वकं सङ्कल्पं<br>
कुर्यात् ।</p>
<p>यथा&ndash;</p>
<p>ओमेद्येत्यादि अमुकगोत्रः श्री-अमुकदेवशर्मा<br>
अमुकमन्त्रसिद्धिकामः श्मशानसाधनमहं करिष्ये ।<br>
इति सङ्कल्प्य-वस्त्रालङ्कारभूषणाद्यैर्भूषितः<br>
पूर्वदिङ्मुखः ।<br>
अस्त्रान्तमूलमन्त्रेण प्रोक्षणं यागभूमिषु मूलमन्त्रेण<br>
फट्कारान्तेनेत्यर्थः ।<br>
गुरुपादरजो ध्यात्वा गणेशं वटुकं तथा ।<br>
योगिनीं मातृकाञ्चैव वामपादपुरःसरम् ।</p>
<p>तथा च&ndash;</p>
<p>गणेशादिकं सम्पूज्य अस्त्रमन्त्रेणात्मानं संरक्ष्य ।</p>
<p>तथा च&ndash;</p>
<p>अस्त्रमन्त्रेण मन्त्रज्ञो रक्षामात्मनि कारयेत् ।<br>
ततः पुष्पाञ्जलित्रयं चितायां क्षिपेत् ।</p>
<p>तदुक्तं वारतन्त्रेण&ndash;</p>
<p>ये चात्र संस्थिता देवा राक्षसाश्च भयानकाः ।<br>
पिशाचाः सिद्धयो यक्षा गन्धर्वाप्सरसां गुणाः ।<br>
योगिन्यो मातरो भूताः सर्वाश्च खेचरा स्त्रियः ।<br>
सिद्धिदास्ता भवन्त्यत्र तथा च मम रक्षकाः ।<br>
प्रणम्य मनुनानेन पुष्पाञ्जलित्रयं क्षिपेत् ॥ ३३ ॥<br>
श्मशानाधिपतिं पश्चाद्भैरवं कालभैरवम् ।<br>
महाकालं यजेत् पश्चात् पूर्वादिदिक्चतुष्टये ।<br>
शब्दबीजं ततः पश्चात् श्मशानाधिप तत्परम् ।<br>
इममन्ते सामिषान्नबलिं गृह्ण ततः परम् ।<br>
गृह्ण गृह्णापयद्वन्द्वं विघ्ननिरावरणं ततः ।<br>
कुरु सिद्धिं ममान्तञ्च प्रयच्छ स्वाहयान्वितम् ।<br>
प्रणवाद्येन मनुना प्रथमो बलिरोरितः ।<br>
(१) मायास्ते भैरवात् पश्चाद्भयानक ततः परम् ।<br>
पूर्ववद्बलिमुद्धृत्य दक्षिणे बलिमाहरेत् ।<br>
(२) पश्चिमे कालदेवाय प्रणवाद्येन कल्पयेत् ।<br>
शवान्ते कालशब्दान्ते भैरवेति ततः परम् ।<br>
श्मशानाधिप इत्येवं पूर्ववच्चोत्तरे हरेत् ॥<br>
(३) हूमन्ते च महाकालात्पश्चात् पूर्ववदुच्चरेत् ।<br>
श्मशानाधिप इत्येवः पूर्ववद्बलिमाहरेत् (४) ।<br>
पाद्यादिभिश्च मन्त्रज्ञो बलिं पश्चान्निवेदयेत् ।</p>
<p>तद्यथा&ndash;</p>
<p>श्मशानाधिपतिं पञ्चोपचारैः सम्पूज्यानेन मन्त्रेण बलिं<br>
दद्यात् ।</p>
<p>तद्यथा&ndash;</p>
<p>ॐ हूं श्मशानाधिप इमं सामिषान्नबलिं गृह्ण गृह्ण<br>
गृह्णापय गृह्णापय विघ्ननिवारणं कुरु सिद्धिं मम प्रयच्छ<br>
स्वाहा ।<br>
ततो भैरवं पूर्ववत् सम्पूज्य दक्षिणस्यां ह्रीं भैरव<br>
भयानक इमं सामिषान्नबलिमित्यादि ।<br>
ततः पश्चिमे कालभैरवं सम्पूज्य हूं कालभैरव<br>
श्मशानाधिप इमं सामिषान्नबलिमित्यादि ।<br>
उत्तरे महाकालमभ्यर्च्य हूं महाकाल श्मशानाधिप इमं<br>
सामिषान्नबलिमित्यादि ।<br>
चितामध्ये ततो दद्याद्वलित्रयमनुत्तमम् ।<br>
कालरात्रि महाकालि कालिके घोरनिःस्वने ।<br>
गृहाणेमं बलिं मातर्देहि सिद्धिमनुत्तमाम् ।<br>
कालिकायै बलिं दत्त्वा भूतनाथाय दापयेत् ।<br>
शब्दान्ते भूतनाथान्ते श्मशानाधिप इत्यपि ।<br>
प्रणवाद्येन मनुना दापयेद्वलिमुत्तमम् ।<br>
शब्दान्ते तु सर्वगणनाथान्ते चाधिपाय च ।<br>
श्मशानमस्तके दत्त्वा पूर्ववच्च समुद्धरेत् ।<br>
ताराद्येन बलिं दत्त्वा पञ्चगव्येन सुन्दरि ।<br>
अद्भिश्च प्रोक्षणं कृत्वा पीतवस्त्रं न्यसेत्ततः ।<br>
भूर्जे वा वटपत्रे वा तत्र पीठमनुं न्यसेत् ।<br>
पीठमास्तीर्य तस्मिन् वै वद्धवीरासनस्ततः ।<br>
वीरार्दनेन मनुना रक्षां दिक्षु प्रकल्पयेत् ।</p>
<p>अस्यार्थः&ndash;</p>
<p>श्मशानास्थ्यादिकं पञ्चगव्येन सम्प्रोक्ष्य, भूर्जपत्रादौ<br>
तत्तत्कल्पोक्तपीठमन्त्रं लिखित्वा तत्र<br>
व्याघ्रचर्मादिपीठमास्तीर्यं तत्र वीरासनक्रमेणोपविश्य,<br>
वीरार्दनेन मन्त्रेणचतुर्दिक्षु रक्षां कुर्यात् ॥ ३४ ॥</p>
<p>वीरार्दनमन्त्रस्तु&ndash;</p>
<p>हूं हूं ह्रीं ह्रीं कालिके घोरदंष्ट्रे प्रचण्डे चण्डनायिके<br>
दानवान् दारय हन हन शव-शरीरे महाविघ्नं छेदय छेदय<br>
स्वाहा हूं फडिति ।<br>
अनेन मन्त्रितं लोष्ट्रं दशदिक्षु विनिक्षिपेत् ।<br>
तन्मध्ये भैरवो देवो न विघ्नैः परिभूयते ।</p>
<p>नीलतन्त्रे&ndash;</p>
<p>कूर्चद्वयं ततो देवि मायायुग्मं ततः परम् ।<br>
कालिके घोरदंष्ट्रे च प्रचण्डे चण्डनायिके ।<br>
दानवान् दारयेत्युक्त्वा हनेति द्वितयं पुनः ।<br>
शवशरीरे महाविघ्नं छेदयं द्वितयं पुनः ।<br>
द्विठान्तो वर्म चास्त्रान्तो वीरार्दनमनुर्मतः ॥ ३४ क ॥<br>
यदि प्रमादाद्देवेशि साधको भयविह्वलः ।<br>
ततस्तैस्तैः सुहृद्वर्गै रक्षितो नाभिभूयते ॥ ३५ ॥<br>
सितार्ककर्पूरसितवाट्यालकतूलैवेर्तिकां निर्माय, तत्र प्रदीपं<br>
संस्थाप्य, देव्यस्त्रेभ्यो नमः इत्यस्त्रं सम्पूज्य,<br>
अधस्थात्ज्वलत्प्रदीपं निखनेत् ।</p>
<p>तथा च&ndash;</p>
<p>अर्केन्दुसितवाट्यालतूलैर्निर्मितवर्तिकाम् ।<br>
प्रदीपं तत्र संस्थाप्य अस्त्रं तत्र प्रपूजयेत् ।<br>
हते तस्मिन् महादीपे विघ्नैश्च परिभूयते ।<br>
तदधश्चास्त्रमन्त्रेण निखनेत्कुलदीपकम् ॥ ३६ ॥<br>
ततस्तत्कल्पोक्तभूतशुद्ध्यादिन्यासजालं विधाय इष्टदेवतां<br>
सम्पूज्य, सङ्कल्पमन्त्रं जपेत् ।</p>
<p>सङ्कल्पस्तु&ndash;</p>
<p>अद्येत्यादि अमुकगोत्रः श्री-अमुदेवशर्मा अमुकमन्त्रसिद्धिकामः<br>
अमुकमन्त्रस्यामुकसङ्ख्यकजपमहं करिष्ये इति सङ्कल्प्य,<br>
देवताध्यानपुरःसरं मन्त्रं जपेत् ॥</p>
<p>तथा च&ndash;</p>
<p>तत्तत्कल्पविधानेन भूतशुद्ध्यादिकं चरेत् ।<br>
षोढां वा तारकं वापि विन्यस्य पूजयेत्ततः मन्त्रध्यानपरो<br>
भूत्वा जपेन्मन्त्रमनन्यधीः ॥ ३७ ॥</p>
<p>जपनियमस्तु&ndash;</p>
<p>एकाक्षरी यदि भवेद्दिक्सहस्रं ततो जपेत् ।<br>
द्व्यक्षरेऽष्टसहस्रं स्यात्त्र्यक्षरे चायुतार्द्धकम् ।<br>
अतःपरन्तु मन्त्रज्ञो गजान्तकसहस्रकम् ।<br>
निशायां वा समारभ्य उदयान्तं समाचरेत् ।<br>
गजान्तकमिति अष्टोत्तरसहस्रमित्यर्थः ॥ ३८ ॥<br>
यद्यसह्यभयं जायते कर्णे नेत्रे वस्त्रेण बन्धयेत् ।<br>
ततोऽर्द्धरात्रिपर्यन्तं यदि किञ्चिन्न लक्ष्यते ।<br>
जयदुर्गाख्यमनुना तेनैव सर्षपान् क्षिपेत् ।</p>
<p>जयदुर्गामन्त्रस्तु&ndash;</p>
<p>ॐ दुर्गे दुर्गे रक्षणि स्वाहा ।<br>
ॐ तिलोऽसि सोमदेवत्यो गोसवस्तृप्तिकारकः ।<br>
पितॄणां स्वर्गदाता त्वं मर्त्यानां मम रक्षकः ।<br>
भूतप्रेतपिशाचानां विघ्नेषु शान्तिकारकः ।<br>
इति पठित्वा ईशानादिचतुर्दिक्षु तिलांश्च निक्षिपेत् ।<br>
ततः सप्तपदं गत्वा तत्रैव संविशेत् ।<br>
पुनर्देवता सम्पूज्य जपेत् ॥ ३९ ॥<br>
ततो यदि वरं वरयेति वदेत्तदा सत्यं कारयेत् ।</p>
<p>तथा च&ndash;</p>
<p>वरं वरय चेत्युक्ते साधकः स्थिरमानसः ।<br>
सत्यन्तु कारयित्वा च वरयेद्वरमुत्तमम् ॥ ४० ॥<br>
जपादौ तु बलिं दत्त्वा पश्चादपि बलिं हरेत् ।<br>
जपान्ते जपमध्ये वा देहि देहीति भाषिते ।<br>
तदापि च बलिं दद्यान्महिषं वापि छागलम् ।<br>
बलिञ्च यवापिष्टमयेन ॥ ४१ ॥<br>
यदा बलिं प्रार्थयते नरं कुञ्जरमेव वा ।<br>
दिनान्तरेऽपि दास्यामि स्वीकृत्य स्वगृहं व्रजेत् ॥ ४२ ॥<br>
अपरेऽह्नि ततो दद्यात्पिष्टेन नरकुञ्जरान् ।<br>
पिष्टेनेति यवधान्योद्भवेनेत्यर्थः ॥ ४३ ॥</p>
<p>तथा च तन्त्रान्तरे&ndash;</p>
<p>यवक्षोदमयं वापि शालिक्षोदमयन्तथा ।<br>
चन्द्रहासेन विधिवत्तत्तन्मन्त्रेण घातयेत् ॥ ४४ ॥</p>
<p>योगिनीहृदये&ndash;</p>
<p>जपान्ते तु बलिं दद्याद्देवतायै यथाविधि ।<br>
महिषं छागलं वापि गृहीत्वा वरमेव च ।<br>
गृहं गच्छेत्स्वसुहृदा सार्द्धं संहृष्टमानसः ।<br>
ततो दक्षिणां दद्यात् ।<br>
समाप्य साधनं देवि दक्षिणां विभवावधि ।<br>
गुरवे गुरुपुत्राय तत्पत्न्यै वा निवेदयेत् ॥ ४५ ॥</p>
<p>अथ शवसाधनम् &ndash;</p>
<p>तत्र स्थाननियममाह भावचूडामणौ&ndash;</p>
<p>शून्यागारे नदीतीरे पर्वते निर्जनेऽपि वा ।<br>
विल्वमूले श्मशाने वा तत्समीपे वनस्थले ॥ ४६ ॥<br>
अष्टम्याञ्च चतुर्दश्याम् पक्षयोरुभयोरपि ।<br>
भौमवारे तमिस्रायां साधयेत् सिद्धिमुत्तमाम् ॥ ४७ ॥<br>
माषभक्तञ्च बल्यर्थं धूपदीपादिकन्तथा ।<br>
तिलाः कुशाः सर्षम्पाश्च स्थापनीयाः प्रयत्नतः ॥ ४८ ॥<br>
ततः पूर्वोक्तान्यतमस्थानं गत्वा सामान्यार्घ्यं विधाय,<br>
पूर्वमुखो मूलान्ते फट्कारं दत्त्वा, यागभूमिं सम्प्रोक्ष्य,<br>
गुरुं गणेशं वटुकं योगिनीञ्च चतुर्दिक्षु पूर्वादितः<br>
सम्पूज्य, पूर्वोक्तवीरार्दनमन्त्रं भूमौ विलिख्य, ये चात्रेत्यादि<br>
� पूर्वोक्त-क्रमेण पुष्पाञ्जलित्रयं दत्त्वा प्रणम्य<br>
श्मशानाधिपतिभ्यः पूर्वोक्तक्रमेण पूर्ववद्बलिं दत्वा<br>
अघोरमन्त्रेण शिखाबन्धनं विधाय, सुदर्शनमन्त्रान्ते<br>
आत्मानं रक्ष रक्षेति हृदि हस्तं दत्त्वा, आत्मरक्षां कुर्यात् ।</p>
<p>अघोरसुदर्शनमन्त्रौ तु&ndash;</p>
<p>ॐ ह्रीं स्फुर स्फुर प्रस्फुर प्रस्फुर घोर घोरतर तनुरूप चट<br>
चट प्रचट प्रचट कह कह वम वम बन्ध बन्ध घातय<br>
घातय हूं फट् ॐ सहस्रारे हूं फट् ॥ ४९ ॥<br>
ततः पूर्वोक्तक्रमेण भूतशुद्धिं न्यासजालञ्च विधाय,<br>
जयदुर्गा मन्त्रेण दिक्षु सर्षपान्विकीर्य तिलोऽसीति मन्त्रेण तिलांश्च<br>
विकीर्य, विहितशवसमीपं गच्छेत् ॥ ५० ॥</p>
<p>विहितशवो यथा भावचूडामणौ&ndash;</p>
<p>यष्टिविद्धं शूलविद्धं खड्गविद्धं जले मृतम् ।<br>
वज्रविद्धं सर्पदष्ष्टं चाण्डालञ्चाभिभूतकम् ।<br>
तरुण सुन्दरं शूरं रणे नष्टं समुज्ज्वलम् ।<br>
पलायनविशून्यन्तु सम्मुखे रणवर्तिनाम् ॥ ५१ ॥</p>
<p>भैरवतन्त्रेऽपि&ndash;</p>
<p>यष्टिप्रभृतिविद्धं वा चाभिभूतं जले मृतम् ।<br>
शवमानीयं कर्तव्यं नाहरेत्स्वेच्छाया मृतम् ।<br>
स्त्रीवश्यं पतितास्पृश्यं नयवर्जं हि तूवरम् अव्यक्तलिङ्गं<br>
कुष्ठिं वा वृद्धभिन्नं शवं हरेत् ।<br>
न दुर्भिक्षमृतञ्चापि न पर्युषितमेव वा ।<br>
स्त्रीजनञ्चेदृशं रूपं सर्वथा परिवर्जयेत् ॥ ५२ ॥</p>
<p>कालीतन्त्रेऽपि&ndash;</p>
<p>ब्राह्मणं गोमयं त्यक्त्वा साधयेद्वीरसाधनम् ।<br>
महाशवाः प्रशस्ता स्युः प्रधाने वीरसाधने ।<br>
क्षुद्रप्रयोगकर्तृणां प्रशस्ताः सर्वसिद्धये ॥ ५३ ॥<br>
एवमुक्तं शवं गृहीत्वा मूलमन्त्रेण पूजास्थानमानयेत् ।<br>
तत्समीपं गत्वा ॐ फट् इति शवमभ्युक्ष्य ॐ हूं मातृकाय<br>
नमः फडिति पुष्पाञ्जलित्रयं दत्त्वा शवं स्पृष्ट्वा प्रणमेत् ।</p>
<p>तदुक्तं भावचूडामणौ&ndash;</p>
<p>प्रणवाद्यस्त्रमन्त्रेण शवस्य प्रोक्षणञ्चरेत् ।<br>
प्रणवं कूर्चबीजञ्च मृतकाय नमश्च फट् ।<br>
पुष्पाञ्जलित्रयं दत्त्वा प्रणमेत् स्पर्शपूर्वकम् ॥ ५४ ॥</p>
<p>प्रणाममन्त्रस्तु&ndash;</p>
<p>वीरेश परमानन्द शिवानन्द कुलेश्वर ।<br>
आनन्दभैरवाकार देवीपर्यङ्कशङ्कर ।<br>
वीरोऽहं (शिवोऽहं) त्वां प्रपद्यामि उत्तिष्ठ चण्डिकार्चने ।<br>
अनेन शवमन्त्रेण प्रणम्य क्षालयेत्शवम् ।<br>
ॐ हूं मृतकाय नमः अनेन क्षालयित्वा, सुगन्धिजलेन<br>
स्नापयित्वा, वाससा जलमुत्तोल्य, धूपैर्धूपयित्वा चन्दनादिना<br>
शवं प्रलिप्य, शवस्य कटिदेशं घृत्वा, पूजास्थानं<br>
समानयेत् ।</p>
<p>तदुक्तं कालीतन्त्रे&ndash;</p>
<p>तारं शब्दं मृतकाय नमोऽन्तं मन्त्रमुच्चरेत् ।<br>
शवस्य स्नानमन्त्रोऽयमित्यादि ।</p>
<p>भावचूडामणौ&ndash;</p>
<p>धूपेन धूपितं कृत्वा गन्धादिना विलिख्य च ।<br>
रक्ताक्तो यदि देवेशि भक्षयेत्कुलसाधकम् ॥ ५५ ॥<br>
ततः कुशशय्यां कृत्वा पूर्वशिरसं कृत्वा शवं स्थापयेत् ।</p>
<p>तदुक्तं तत्रैव&ndash;</p>
<p>कुशशय्यां परिष्कृत्य तत्र संस्थापयेच्छवम् ।<br>
तत-एला-लवङ्ग-कर्पूर-जाती-खादिरामार्द्रकम् ।<br>
ताम्बूलं तन्मुखे दत्त्वा शवं कुर्यादधोमुखम् ।<br>
तत्पृष्ठ चन्दनेनापि विलिप्य प्रयतः सुधीः ।<br>
बाहुमूलादिकट्यन्तं चतुरस्रं विधाय च ।<br>
मध्ये पद्मे पद्मं चतुर्द्वारं दलाष्टकसमन्वितम् ।<br>
पीठमन्त्रं लिखेन्मध्ये तत्तत्कल्पविधानतः ।<br>
ततः ॐ ह्रीं फडिति मन्त्रेण तत्तत्कल्पोक्तपीठमन्त्रं लिखेत्तदुपरि<br>
कम्बलाद्यासनं न्यसेत् ।</p>
<p>तन्त्रान्तरे&ndash;</p>
<p>गत्वा शवस्य सान्निध्यं धारयेत्कटिदेशतः ।<br>
यद्युपद्रावयेत्तस्य दद्यान्निष्ठीवनं शवे ।<br>
पुनः प्रक्षालनं कृत्वा जपस्थाने समानयेत् ॥ ५६ ॥<br>
ततो द्वादशाङ्गुल-यज्ञकाष्ठानि दशदिक्षु पूर्ववत्<br>
संस्थाप्य, इन्द्रादिदशदेवताः सम्पूज्य सामिषान्नेन बलिं<br>
दद्यात् ।</p>
<p>तदुक्तं तन्त्रान्तरे&ndash;</p>
<p>द्वादशाङ्गुलमानानि यज्ञकाष्ठानि दिक्षु च ।<br>
संस्थाप्य पूजयेत्तत्र क्रमादिन्द्रादिदेवताः ॥ ५६ क ॥</p>
<p>तत्रायं क्रमः&ndash;</p>
<p>ॐ लाम् इन्द्राय सुराधिपतये ऐरावत वाहनाय वज्रहस्ताय<br>
सशक्तिपारिषदाय सपरिवाराय नमः, इति पाद्यादिभिः सम्पूज्य<br>
बलिं दद्यात् ।<br>
बीजमिन्द्राय संलिख्य सुराधिपतये ततः ।<br>
इमं बलिं गृह्ण-युग्मं गृह्णापय युगं ततः ।<br>
विघ्ननिवारणं कृत्वा सिद्धं प्रयच्छ ठद्वयम् ।<br>
अनेन मनुना पूर्वे बलि दद्याच्च सामिषम् ।<br>
स्वस्वनामादिकं कृत्वा पूर्ववद्बलिमाहरेत् ।<br>
सर्वेषां लोकपालानां ततः साधकसत्तमः ।<br>
ॐ लाम् इन्द्राय सुराधिपतये इमं बलिं गृह्ण गृह्ण गृह्णापय<br>
गृह्णापय विघ्ननिवारणं कृत्वा मम सिद्धिं प्रयच्छ स्वाहा ।<br>
एष माषभक्तबलिः ॐ लाम् इन्द्राय स्वाहा ।<br>
ॐ राम् अग्नये तेजोऽधिपतये मेषवाहनाय सपरिवाराय<br>
शक्तिहस्ताय सायुधाय नमः ।<br>
इति सम्पूज्य ॐ राम् अग्नये तेजोऽधिपतये इत्यादिना बलिं दद्यात् ।<br>
ॐ यां यामाय प्रेताधिपतये दण्डहस्ताय महिषवाहनाय<br>
सायुधायेत्यादिना सम्पूज्य ॐ यां यमाय प्रेताधिपतये बलिं<br>
दद्यात् ।<br>
ॐ क्षां निर्-ऋतये रक्षोऽधिपतये असिहस्ताय सवाहनाय<br>
सपरिवाराय इत्यादिना सम्पूज्य, ॐ क्षां निर्-ऋतये रक्षोऽधिपतये<br>
इत्यादिना बलिं दद्यात् ।<br>
ॐ वां वरुणाय जलाधिपतये पाशहस्ताय मकरवाहनाय<br>
सायुधाय इत्यादिना सम्पूज्य, ॐ वां वरुणाय जलाधिपतये<br>
इत्यादिना बलिं दद्यात् ।<br>
ॐ यां वायवे प्राणाधिपतये हरिणवाहनायाङ्कुशहस्ताय<br>
इत्यादिना सम्पूज्य, ॐ यां वायवे प्राणाधिपतये इत्यादिना बलिं<br>
दद्यात् ।<br>
ॐ कुबेराय यक्षाधिपतये गदाहस्ताय नरवाहनाय सपरिवाराय<br>
इत्यादिना सम्पूज्य, ॐ कुबेराय यक्षाधिपतये इत्यादिना बलिं<br>
दद्यात् ।<br>
ॐ हाम् ईशानाय भूताधिपतये शूलहस्ताय वृषवाहनाय<br>
सपरिवाराय इत्यादिना पूर्ववत् सम्पूज्य, ॐ हाम् ईशानाय<br>
भूताधिपतये इत्यादिना बलिं दद्यात् ।<br>
इन्द्रेशानयोर्मध्ये ॐ हां ब्रह्मणे प्रजाधिपतये<br>
हंसवाहनाय पद्महस्ताय सपरिवाराय इत्यादिना सम्पूज्य, ॐ<br>
आं ब्रह्मणे प्रजाधिपतये हंसवाहनाय इत्यादिना बलिं दद्यात्<br>
।<br>
नैर्-ऋतवरुणयोर्मध्ये ॐ अम् अनन्ताय नागाधिपतये चक्रहस्ताय<br>
रथवाहनाय सपरिवाराय इत्यादिना सम्पूज्य, ॐ अम् अनन्ताय<br>
नागाधिपतये सायुधाय इत्यादिना सम्पूज्य बलिं दद्यात् ।<br>
ततः सर्वभूतबलिं दद्यात् ।<br>
सर्वत्र सामिषान्नेन ।</p>
<p>ततः&ndash;</p>
<p>अधिष्ठातृदेवताभ्यो बलिञ्च स्मारयेत्ततः ।<br>
चतुःषष्टियोगिनीभ्यो डाकिनीभ्योऽपि सन्दिशेत् ॥ ५७ ॥</p>
<p>अथ पूजासामग्रीं समीपे दूरे चोत्तरसाधकं संस्थाप्य,<br>
मूलान्ते ह्रीं फट् शवासनाय नमः इति शव सम्पूज्य, ह्रीं<br>
फडन्तमूलमुच्चार्य, अश्वारोहणक्रमेण शवोपर्युपविश्य,<br>
स्वपदतले कुशान्दत्त्वा शवकेशान् प्रसार्य, जुटिकां बद्ध्वा,<br>
गुरुं गणपति देवञ्च नमस्कृत्य प्राणायामषडङ्गन्यासौ<br>
कृत्वा, पूर्ववत् वीरार्दनमन्त्रेण दशदिक्षु लोष्ट्रान्निक्षिप्य<br>
सङ्कल्पं कुर्यात् ।<br>
अद्येत्यादि अमुकगोत्रः श्री-अमुदेवशर्मा अमुकदेवतायाः<br>
सन्दर्शनकामः अमुकमन्त्रस्यामुकसङ्ख्यजपमहं करिष्ये ।<br>
इति सङ्कल्प्य ॐ ह्रीम् आधारशक्तिकमलासनाय नमः इत्यासनं<br>
सम्पूज्य, स्ववामतः शवसमीपे अर्घ्यपात्रादिकं संस्थाप्य,<br>
शवजुटिकायां पीठपूजां कृत्वा, षोडशोचारैर्दशोपचारैः<br>
पञ्चोपचारैर्वा देवीं सम्पूज्य, शवमुखे देवीं गन्धादिना<br>
सन्तर्पयेत् ।<br>
ततः शवादुत्थाय सम्मुखे गत्वा मन्त्रं पठेत् ।<br>
ॐ वशो मे भव देवेश मम वीरासिद्धिं देहि देहि महाभाग<br>
कृताश्रयपरायण ।</p>
<p>ततः शवचरणौ पट्टसूत्रेण वद्धा मूलेन दृढं बन्धयेत् ।<br>
ॐ मद्वशो भव देवेश वीरसिद्धिकृतास्पद ।<br>
भीम भीरुभयाभाव भवमोचन भावुक ।<br>
त्राहि मां देवदेवेश शूराणामधिपाधिप ।</p>
<p>इत्यनेन शवस्य पादमूले त्रिकोणं यन्त्रं लिखेत् ।<br>
ततः शवोपर्युपविश्य हस्तद्वयं पार्श्वयोः प्रसार्य, तदुपरि<br>
कुशान् दत्त्वा, तत्र स्वपादौ निधाय पुनः प्राणायामत्रयं<br>
कृत्वा, शिरसि गुरुं विभाव्य, हृदये देवीं ध्यात्वा, ओष्ठौ<br>
सम्पुटौ कृत्वा, विहितमालया मौनी भूत्वा विगतभीर्जपेत् ।<br>
अत्र श्मशानसाधनक्रमेण जपः कार्यः ॥ ५८ ॥<br>
यद्यर्द्धरात्रपर्यन्त किञ्चिन्न लक्ष्यते, तदा<br>
पूर्ववत्सर्षपतिलविकिरणं सप्तपदगमनञ्च कृत्वा जपं कुर्यात्<br>
।<br>
भये जाते सति एवं फठेत् ॥ ५८ क ॥<br>
चलच्छवाद्भयं नास्ति भये जाते वदेत्ततः ।<br>
यत्प्रार्थय बलित्वेन दातव्यं कुञ्जरादिकम् ।<br>
दिनान्तरे च दास्यामि स्वनाम कथयस्व मे ।<br>
इत्युक्त्वा संस्कृतेनैव निर्भयश्च पुनर्जपेत् ततश्चेन्मधुरं वक्ति<br>
वक्तव्यं मधुरं ततः ।<br>
ततः सत्यं करयित्वा वरञ्च प्रार्थयेत्ततः ।<br>
यदि सत्यं न कुरुते वरं वा न प्रयच्छति ।<br>
तदा पुनर्जपेद्धीमानेकाग्रमानसस्तथा ।</p>
<p>अस्यार्थः&ndash;</p>
<p>यदि जपकाले आकाशगत्या कुञ्जरादिकं प्रार्थयते तदा दिनान्तरे<br>
दास्यामि मम स्थाने स्वनाम कथय इत्युक्त्वा पुनर्जपेत् ।<br>
यदि स्वनाम मधुरं कथयति, तदा त्वम् अमुक इति सत्यं कुरु ।<br>
कृते सत्ये वरं प्रार्थयेत् ।<br>
यदि कदाचिदपि सत्यं न करोति वरं वा न प्रयच्छति, तदा<br>
पुनर्जपेत् ।</p>
<p>तथा च&ndash;</p>
<p>सत्ये कृते वरं लब्ध्वा सन्त्यजेच्चजपादिकम् ।<br>
फलं जातमिति ज्ञात्वा जुटिकां मोचयेत्ततः ।<br>
शवं प्राक्षाल्य संस्थाप्य मोचयेत्पादबन्धनम् ।<br>
पादचक्रं मोचयित्वा पूजाद्रव्यं जले क्षिपेत् ।<br>
शवं जले तु गर्ते वा निक्षिप्य स्रानमाचरेत् ॥ ६० ॥<br>
ततस्तु स्वगृहं गत्वा बलिं दद्याद्दिनान्तरे ।</p>
<p>बलिमन्त्रस्तु&ndash;</p>
<p>अग्रिमरात्रौ येषां यजमानोऽहं ते गृह्णन्त्विमं बलिम् ।<br>
अथ यैर्याचितानश्वान् नरकुञ्जरशूकरान् ।<br>
दत्त्वा पिष्ठमयानन्ते कर्तव्यं समुपोषणम् ॥ ६१ ॥<br>
ततः परेऽह्नि नित्यक्रियां कृत्वा पञ्चगव्यं पिबेत् ।<br>
पञ्चविंशतिसङ्ख्यकानपि ब्राह्मणान् भोजयेत् ॥ ६२ ॥</p>
<p>यथा&ndash;</p>
<p>परेऽह्नि नित्यमाचर्य पञ्चगव्यं पिबेत्ततः ।<br>
ब्राह्मणान् भोजयेत्तत्र पञ्चवविंशति सङ्ख्यकान् ।<br>
सप्तपञ्चविहीनान् वा क्रमेणैव दशावधि ।<br>
ततः स्नात्वा च भुक्त्वा च निवसेदुत्तमस्थले ॥ ६३ ॥<br>
यदि न स्याद्विप्रभोज्यं तदा निर्धनतां ब्रजेत् ।<br>
तेन चेन्निर्धनत्वं स्यात्तदा देवी प्रकुप्यति ।<br>
त्रिरात्रं वाथ षड्रात्रं नवरात्रन्तु गोपयेत् ॥ ६४ ॥<br>
स्त्रीशय्यां यदि गच्छेत्तु तदा व्याधिं विनिर्दिशेत् ।<br>
गीतं श्रुत्वा च वधिरो निश्चक्षुर्नृत्यदर्शनात् ।<br>
यदि वक्ति दिने वाक्यं तदास्य मूकता भवेत् ॥ ६५ ॥ पञ्चदशदिनं<br>
यावद्देहे देवस्य संस्थितिः ।<br>
न स्वीकार्ये गन्धपुष्पे वहिर्याति यदा तदा ।<br>
तदा वस्त्रं परित्यज्य गृह्णीयाद्वसनान्तरम् ॥ ६६ ॥<br>
गोब्राह्मणविनिन्दाञ्च न कुर्याच्च कदाचन ।<br>
दुर्जनं पतितं क्लीवं न स्पृशेच्च कदाचन ॥ ६७ ॥<br>
देवगोब्राह्मणादींश्च प्रत्यहं संस्पृशेच्छुचिः ।<br>
प्रातर्नित्यक्रियान्ते च विल्वपत्रोदकं पिबेत् ॥ ६८ ॥<br>
ततः स्नात्वा तु गङ्गायां प्राप्ते षोडशवासरे ।<br>
स्वाहान्तं मन्त्रमुच्चार्य तर्पणान्ते ममः पदम् ।<br>
एवं शतत्रयादूर्ध्वं देवान् सन्तर्पयेज्जलैः ।<br>
स्नानतर्पणशून्यस्य न स्याद्देवस्य तर्पणम् ।<br>
इत्यनेन विधानेन सिद्धिं प्राप्नोति साधकः ।<br>
इह भुक्त्वा वरान् भोगान्ते याति हरेः पदम् ।<br>
ततो दक्षिणां दत्त्वाच्छिद्रावधारणं कुर्यात् ॥ ६९ ॥<br>
इति शवसाधनम् ।</p>
<p>चण्डोग्रशूलपाणिमन्त्राः</p>
<p>अथ विद्याभेदाः ।</p>
<p>कुब्जिकातन्त्रे&ndash;</p>
<p>प्रणवञ्च ततो मायां कूर्चबीजं समुद्धरेत् ।<br>
शिवायेति फडन्तञ्च चण्डोग्रोऽयं महामनुः ।<br>
चण्डोग्रशूलपाणेश्च मन्त्रः सर्वार्थसाधकः ॥ ७० ॥<br>
अस्य ब्रह्मा ऋषिर्गायत्रीच्छन्दो माया बीजं देवश्चण्डोग्र ईरितः ।<br>
षड्दीर्घभाजा बीजेन ताराद्येन षडङ्गकम् ॥ ७१ ॥</p>
<p>ध्यानन्तु&ndash;</p>
<p>शुद्धस्फटिकसङ्काशं चतुर्बाहुं किरीटिनम् ।<br>
शूलं कपालं दक्षे तु वामे तु पाशमङ्कुशम् ।<br>
सुरापानरसाविष्टं साधकाभीष्टदायकम् ॥ ७२ ॥</p>
<p>ध्यात्वा सम्पूज्य देवेशं पञ्चसहस्रं जपेन्मनुम् ।<br>
दशांशं संस्कृते वह्नौ हुनेद्रक्तोत्पलेन च ॥ ७३ ॥</p>
<p>अथात्र प्रयोगः&ndash;</p>
<p>त्रिमध्वक्तेन लभते कवितां धनभाग्भवेत् ।<br>
रक्तपद्मस्य होमेन महतीं श्रियामाप्नुयात् ॥ ७३ ॥<br>
पायसेन तु होमेन शत्रून् नाशयतेऽचिरात् ।<br>
कुसुम्भतैलहोमेन रिपून् हन्यान्न संशयः ॥ ७५ ॥<br>
करवीरस्य होमेन वाकस्तम्भो जायते ध्रूवम् ।<br>
शुक्लपद्मस्य होमेन मोहयेदखिलं जगत् ॥ ७६ ॥ षट्कोणाष्टदलं<br>
पद्मं मध्ये मूलं प्रपूजयेत् ।<br>
केवलं शुद्धभावेन हविष्याशी दिवा जपेत् ॥ ७७ ॥<br>
अस्य पुरश्चरणमात्रेण न च विघ्नैर्विलिप्यते ।<br>
अस्यैव जपमात्रेण सर्वसिद्धिमुपालभेत् ॥ ७८ ॥</p>
<p>(चण्डोग्रशूलपाणियन्त्रम् चित्र ३८)</p>
<p>इति चण्डोग्रशूलपाणिप्रकरणम्</p>
<p>अथ मातङ्गीमन्त्रः</p>
<p>वामकेश्वरतन्त्रे&ndash;</p>
<p>अथ वक्ष्ये महादेवीं मातङ्गीं सर्वसिद्धिदाम् ।<br>
अस्योपासनमात्रेण वाक्सिद्धिं लभतेऽचिरात् ॥ ७९ ॥<br>
प्रणवञ्च ततो मायां कामबीजञ्च कूर्चकम् ।<br>
मातङ्गी ङेयुता चास्त्रं वह्निजायावधिर्मनुः ॥ ८० ॥<br>
ऋषिः स्याद्दक्षिणामूर्तिर्विराटछन्दः प्रकीर्तितम् ।<br>
मातङ्गी देवता देवी सर्वकार्यप्रदायिनी ॥ ८१ ॥<br>
अङ्गन्यासकरन्यासौ कुर्यान्मन्त्री समाहितः ।<br>
षड्दीर्घभाजा बीजेन प्रणवाद्येन कल्पयेत् ॥ ८२ ॥</p>
<p>अस्या यन्त्रं यथा&ndash;</p>
<p>षट्कोणाष्टदलं पद्मं लिखेद्यन्त्रं मनोहरम् ।<br>
तत्र पूजा प्रकर्तव्या जवापुष्पेण मन्त्रवित् ।<br>
अष्टशक्तीश्चाष्टदले पूजयेत् सुसमाहितः ।<br>
रतिः प्रीतिर्मनोभवा क्रिया श्रद्धा च शक्तयः ।<br>
अनङ्गकुसुमानङ्गमदना मदनालसा ।<br>
इत्यस्टशक्तीः सम्पूज्य उपहारसमन्वितः ।</p>
<p>ततो देवीं परां ध्यायेत् साधकः स्थितमानसः ॥ ८३ ॥ (चित्र ३८)</p>
<p>तद्यथा&ndash;</p>
<p>श्यामाङ्गीं शशिशेखरां त्रिनयनां रत्नसिंहासनस्थिताम् ।<br>
वेदैर्बाहुदण्डैरसिखेटकपाशाङ्कुशधराम् ॥ ८४ ॥<br>
एवं ध्यात्वा महादेवीं गन्धपुष्पैर्मनोरमैः ।<br>
नैवेद्यन्तु महादेव्यै पायसं शर्करान्वितम् ।<br>
पुरश्चरणकाले तु षट्सहस्रं मनुं जपेत् ।<br>
तद्दशांशं हुनेदाज्यैः शर्करामधुभिः सह ।<br>
ब्रह्मवृक्षोद्भवैः काष्ठैः साधकः शक्तिभिः सह ।<br>
एवं पुरस्क्रियां कृत्वा प्रयोगविधिमाचरेत् ॥ ८५ ॥<br>
चतुष्पथे श्मशाने वा कलामध्ये च मान्त्रिकः ।<br>
मत्स्यं मांसं पायसञ्च दद्याद्धूपञ्च गुग्गुलुम् ।<br>
रात्रियोगेन कर्तव्यं सदा पूर्णश्च साधकः ॥ ८६ ॥<br>
एवं प्रयोगमात्रेण कविता जायते ध्रुवम् ।<br>
अग्निस्तम्भं जलस्तम्भं वाक्स्तम्भम् कारयेद् ध्रुवम् ।<br>
मन्त्री जयति शत्रूंश्च तार्क्ष्यो भोगिकुलं यथा ।<br>
शास्त्रे वादे कवित्वे च बृहस्पतिरिवापरः ॥ ८७ ॥<br>
अनेनैव विधानेन मातङ्गी सिद्धिदायिनी ।<br>
नूनं तद्गृहमागत्य कुबेरैर्दीयते वसु ।<br>
विना मत्स्यैर्विना मांसैर्नार्चयेत् परदेवताम् ॥ ८८ ॥</p>
<p>अथ उच्छिष्टचाण्डालिनी-मन्त्राः</p>
<p>उच्छिष्टचाण्डालिनी सुमुखी देवी महापिशाचिनी लज्जाबीजं ठंः<br>
ठंः ठंः ।</p>
<p>तदुक्तं फेत्कारिण्याम्&ndash;</p>
<p>उक्त्वा उच्छिष्टशब्दन्तु तथा चाण्डालिनीति च ।<br>
सुमुखी तु ततो देवीं कीर्तयेत्तदनन्तरम् ।<br>
महापिशाचिनीं पश्चाल्लज्जा बीजं ततः परम् ।<br>
नादविन्दुसमाक्रान्तं ठकारत्रितयं पुनः ।<br>
सविसर्गं महादेवि सर्वसिद्धिप्रदायकम् ॥ ८९ ॥</p>
<p>मन्त्रान्तरम्&ndash;</p>
<p>उच्छिष्टचाण्डालि मातङ्गि सर्ववशङ्करि नमः स्वाहा ।</p>
<p>तदुक्तं तन्त्रान्तरे अथवोच्छिष्टचाण्डालि मातङ्गिपदमीरयेत् ।<br>
ततः सर्ववशं चान्ते करि हृद्वह्निवल्लभा ।<br>
एकोनविंशत्यर्णोऽयं सर्वाभीष्टकरो भवेत् ॥ ९० ॥</p>
<p>मन्त्रान्तरम्&ndash;</p>
<p>मन्त्रदेवप्रकाशिकायाम्-वाग्भवं माया कामः सौः ऐं<br>
ज्येष्ठमातङ्गि नमामि उच्छिष्टचाण्डालि त्रैलोक्यवशङ्करि<br>
स्वाहा ।<br>
इमां विद्यां महेशानि चापरां हूं-समन्विताम् ।<br>
इयं विद्या महाविद्या सर्वपापाहारिणी ।<br>
सुखदा मोक्षदा चैव राज्यसौभाग्यदायिका ।<br>
यां यां प्रार्थयते सिद्धिं हठात्तां तामवाप्नुयात् ॥ ९१ ॥<br>
विधानञ्च प्रवक्ष्यामि शृणु देवि वरानने ।<br>
भोजनानन्तरं देवि विनैवाचमने कृते ।<br>
बलिं दद्यात् प्रथमतो मूलमन्त्रेण साधकः ।<br>
ततो मन्त्रं जपेद्ध्यात्वा देवीं तामिष्टसिद्धये ।<br>
वलिमपि उच्छिष्टेन ॥ ९२ ॥</p>
<p>तथा च&ndash;</p>
<p>न तिर्थिन च नक्षत्रं न चाङ्गन्यासमेव च ।<br>
नारिदोषे न वा विघ्नं नाशौचं नियमो न च ।<br>
यस्य तिष्ठति मन्त्रोऽयं न च विघ्नैः स बाध्यते ॥ ९३ ॥</p>
<p>ध्यानस्तु&ndash;</p>
<p>शवोपरि समासीनां रक्ताम्बरपरिच्छदाम् ।<br>
रक्तालङ्कारसंयुक्तां गुञ्जाहारविभूषिताम् ।<br>
षोडशाब्दाञ्च युवतीं पीनोन्नतपयोधराम् ।<br>
कपालकर्तृकाहस्तां परां ज्योतिःस्वरूपिणीम् ।<br>
वामदक्षिणयोगेन ध्यायेन्मन्त्रविदुत्तमः ॥ ९४ ॥<br>
उच्छिष्टेन बलिं दत्त्वा जपेत्तद्गतमानसः ।<br>
उच्छिष्टेन तु कर्तव्यो जपोऽस्याः सिद्धिमिच्छता ।<br>
उच्छिष्टे जपमानस्य जायन्ते सर्वसिद्धयः ॥ ९५ ॥<br>
अपरञ्च प्रवक्ष्यामि शृणु देवि फलप्रदम् ।<br>
होमञ्च तर्पणञ्चैव सर्वकामार्थसिद्धये ।<br>
स्थण्डिले मण्डलं कृत्वा चतुरस्रं समन्ततः ।<br>
पूजयेन्मण्डलं देवि मूलमन्त्रेण साधकः ।<br>
ततो मूलमुच्चार्य मण्डलाय नमः इति मन्त्रेण वह्निस्वरूपां<br>
देवतां ध्यात्वा होमयेत् ।</p>
<p>तथा च&ndash;</p>
<p>ततो देवीं समाधाय वह्निस्वरूपां व्यवस्थिताम् ।<br>
देवीं ध्यात्वा चरेद्धोमं दधिसिद्धार्थतण्डुलैः ।<br>
सहस्रमात्रहोमेन राजा च वशगो भवेत् ।<br>
मार्जारस्य तु मांसेन देव्या होमं समाचरेत् ।<br>
स प्राप्नोति परां विद्यां सर्वशास्त्रवशीकृताम् ।<br>
कुर्याच्छागस्य मांसेन होमं मधुसमन्वितम् ।<br>
सहस्रैकविधानेन भवन्ति कुलसिद्धयः ॥ ९६ ॥<br>
विद्याकामश्चरेद्धोमं शर्करायुतपायसैः ।<br>
नूनं तस्य भवन्त्येव सद्यो विद्याश्चतुर्दश ॥ ९७ ॥<br>
बिल्वपत्रैस्त्रिमध्वक्तैर्मासमेकं समाहितः ।<br>
वन्ध्यापि लभते पुत्रं चिरजीविनमुत्तमम् ॥ ९८ ॥ कर्कन्धुकुसुमं<br>
हुत्वा छागरक्तसमन्वितम् ।<br>
दुर्भगाया हठाद्देवि सौभाग्यं शुभदायकम् ॥ ९९ ॥<br>
रजस्वलाया वस्त्रेण मधुना पायसेन च ।<br>
होमं कृत्वा महादेवि त्रैलोक्यं वशमानयेत् ॥ १०० ॥<br>
इत्येषा कथिता देवि सर्वपापप्रणाशिनी ।<br>
मन्त्रस्योच्चारणाद्देवि सर्वपापप्रणाशिनी ।<br>
उच्छिष्टदूषणं त्यक्त्वा स पवित्रो जपेद् ध्रुवम् ॥ १ ॥<br>
अस्य यद्यपि पुरश्चरणं नोक्तं तथापि अष्टोत्तरसहस्रजपः ।<br>
तद्दशांशेन होमादिकं बोध्यम् ।</p>
<p>तथा च&ndash;</p>
<p>येषां जपे च होमे च सङ्ख्या नोक्ता मनीषिभिः ।<br>
तेषामष्टसहस्रन्तु सङ्ख्या स्याज्जपहोमयोः ।<br>
इत्यभिधानात् ।<br>
अष्टसहस्रमष्टोत्तरसहस्रमिति सम्प्रदायः ।<br>
वस्तुवस्तु आसां सिद्धविद्यत्वात् पुरश्चरणं नास्तीति<br>
निबन्धकाराः ॥ २ ॥</p>
<p>अथ धूमावती मन्त्राः</p>
<p>फेत्कारिण्याम्&ndash;</p>
<p>दान्तावर्घीशविन्द्वन्तौ बीजं धूमावती द्विठः ।<br>
धूमावतीमनुः प्रोक्तो वैरिनिग्रहकारकः ॥ ३ ॥</p>
<p>अस्याः पूजा&ndash;</p>
<p>प्रातःकृत्यादिकं कृत्वा भूतशुद्ध्यादि-प्राणायामौ च कृत्वा<br>
ऋष्यादिन्यासं कुर्यात् ।</p>
<p>यथा&ndash;</p>
<p>शिरसि पिप्पलाद-ऋषये नमः, मुखे निवृच्छन्दसे नमः, हृदि<br>
धूउमावत्यै देवतायै नमः ॥ ४ ॥</p>
<p>ततः कराङ्गन्यासौ&ndash;</p>
<p>धाम् अङ्गुष्ठाभ्यां नमः, धीं तर्जनीभ्यां स्वाहा इत्यादि ।<br>
एवं धां हृदयाय नमः इत्यादि ॥ ५ ॥</p>
<p>ततो ध्यानम्&ndash;</p>
<p>विवर्णा चञ्चला रुष्टा दीर्घा च मलिनाम्बरा ।<br>
विवर्णकुन्तला रुक्षा विधवा विरलद्विजा ।<br>
काकध्वजरथारूढा विलम्बितपयोधरा ।<br>
सूर्पहस्तातिरुक्षाक्षी धूतहस्ता वरान्विता ।<br>
प्रवृद्धघोणा तु भृशं कुटिला कुटिलेक्षणा ।<br>
क्षुत्पिपासार्दिता नित्यं भयदा कलहप्रिया ।<br>
विरलद्विजा विरलदन्ता ॥ ६ ॥<br>
जपेत् कृष्णचतुर्दश्यां पुरश्चरणसिद्धये ।<br>
उपवासरतो मन्त्री शून्यागारे दिवानिशम् ।<br>
श्मशाने विपिने वापि जपेल्लक्षञ्च वाग्यतः ।<br>
सोञ्चीष आर्द्रवासाश्च पुरश्चरणकर्मणि ।<br>
आख्योपरि लिखेन्मन्त्रं तस्मिन् स्थाप्य शिवं यजेत् ।</p>
<p>तथा च&ndash;</p>
<p>अवष्टभ्य शिवं शत्रुनाम्ना तु प्रजपेन्मनुम् ।<br>
सहस्रस्यार्द्धतः शत्रुर्ज्वरेण परिगृह्यते ।<br>
पञ्चगव्येन शान्तिः स्याज्ज्वरस्य पयसापि वा ।<br>
(ततः पूर्ववत् पञ्चोपचारैः सम्पूज्य जपेत् ॥ ७ ॥<br>
तथा कृत्वा मन्त्रे रिपोराख्यामारण्ये यामिनीदले ।<br>
उत्सादो जायते शत्रोर्मनोरयुतजापतः ।<br>
दग्ध्वा काकं श्मशानाग्नौ तद्भस्मादाय मन्त्रितम् ।<br>
विरोधिनामष्टाशासु सद्य उच्चाटनं रिपोः ।<br>
मन्त्रितमित्यष्टोत्तरशतमिति ।<br>
अष्टाशासु क्षिपेदित्यर्थः ॥ ७क ॥<br>
श्मशानभस्मना कृत्वा शिवं तस्योपरि न्यसेत् ।<br>
विरोधिनामसंरुद्धं कृष्णपक्षे समर्चयेत् ।<br>
महिषीक्षीरधूपञ्च यद्यच्छक्रविपत्करम् ।<br>
महिषीरूपमासाद्य स्वप्ने शत्रुं विनाशयेत् ।<br>
मन्त्रेणानेन विखनेत्तद्भस्म रिपुमन्दिरे ।<br>
शत्रूनुच्चाटयेन्नूनं नात्र कार्या विचारणा ॥ ८ ॥<br>
श्मशानभस्मना लिङ्गं कृत्वा पुष्पादिनार्चयेत् ।<br>
भगवन्निति समाभाष्य मनसा कर्म चिन्तयन् ।<br>
निम्बकाकच्छदावेकीकृत्य चाष्टशतं जपेत् ।<br>
दद्याद्धूपं साध्यनाम्ना सद्यो विद्वेषयेदरीन् ।</p>
<p>अस्यार्थः&ndash;</p>
<p>निम्बकाकच्छदावेकीकृत्य तदुपरि अष्टोत्तरशतं जप्त्वा तेन<br>
द्रव्येणामुकं द्वेषय द्वेषय ।<br>
मूलमुच्चार्य धूपं दद्यात् ।</p>
<p>तथा च&ndash;</p>
<p>चितिकाष्ठानले क्षीरहोमाच्छान्तिः सदा भवेत् ।</p>
<p>तथा च रजोधूपप्रदानेन गृध्ररूपेण कालिका ।<br>
मारयत्यरिमागत्य शान्तिर्निर्माल्यधूपतः ।<br>
वराहकर्णधूपेन हन्याच्छूकररूपिणी ।<br>
अश्वत्थपत्रधूपेन शान्तिर्भवति नान्यथा ।<br>
शान्तिः सर्वाभिचारस्य पञ्चगव्येन जायते ।<br>
क्षीरेण वापि देवेशि मधुरत्रितयेन वा ।<br>
कीले क्षीरतरोर्विदर्भ्य विलिखेन्मन्त्रेण नामाक्षरं, जप्त्वालिख्य<br>
पदद्वये तु निखनेदुच्चाटनं विद्विषाम् ।<br>
तत्पादद्वयधूलिकीर्णहविषा दद्याद्द्विजेभ्यो बलिं, तज्जप्त्वा<br>
चितिभस्मकीलितमरेर्गेहे तदुच्चाटनमित्यादि प्रयोगः ॥ ९ ॥</p>
<p>अथ भद्रकालीमन्त्रः</p>
<p>प्रासादबीजमुद्धृत्य कालीतिपदमुद्धरेत् ।<br>
महाकालिं-पदं चोक्त्वा किलियुग्ममतः परम् ।<br>
अस्त्रमग्निप्रियान्तोऽयं भद्रकालीमहामनुः ॥ १० ॥<br>
आराध्य प्रजपेन्नित्यमष्टोत्तरशतं जपेत् ।<br>
जपमाला विधातव्या अष्टोत्तरशतेन च ।<br>
ध्यातव्येयं महादेवी भरकाली भयापहा ।<br>
आराध्येति भूतशुद्ध्यादिप्राणायामौ कृत्वा पञ्चोपचारैः<br>
शिवलिङ्गे सम्पूज्येत्यर्थः ॥ ११ ॥</p>
<p>ध्यानं यथा&ndash;</p>
<p>क्षुत्क्षामा कोटराक्षरी मसिमलिनमुखी मुक्तकेशी रुदन्ती नाहं<br>
तृप्ता वदन्ती जगदखिलमिदं ग्रासमेकं करोमि ।<br>
हस्ताभ्यां धारयन्ती ज्वलदनलशिखासन्निभं पाशयुग्मं<br>
दन्तैर्जम्बुफलाभैः परिहरतु भयं पातु मां भद्रकाली ॥ १२ ॥<br>
प्रयोगमात्रं कर्तव्यं वैरिनिग्रहकारकम् ।<br>
इयं देवी महादेवी शत्रुनिग्रहकारिणी ।<br>
यथेष्टचिन्तया चिन्त्या धर्मकामार्थसिद्धिदा ॥ १३ ॥<br>
अस्य पुरश्चरणादिकं दक्षिणकालीमन्त्रवदिति केचित्, वस्तुवस्तु<br>
पुरश्चरणमष्टोत्तरसहस्रजपः ॥ १४ ॥</p>
<p>अथ उच्छिष्टगणेशमन्त्रः</p>
<p>ॐ हस्तिपिशाचि लिखे ठद्वयम् ।</p>
<p>तन्त्रान्तरे&ndash;</p>
<p>हस्तिपदं समुच्चार्यं पिशाचीतिपदं ततः ।<br>
देवराजं सनेत्रञ्च कान्तमीशस्वरान्वितम् ।<br>
वह्निजायावधिर्मन्त्रस्ताराद्यः सर्वकामदः ।<br>
प्रणवस्थाने गमिति केचित् ।<br>
हस्तिपिशाचि लिखेऽग्निवनिता गं तदादित इति तत्त्वबोधात् ॥ १५ ॥</p>
<p>तथा&ndash;</p>
<p>सारभूतमिदं मन्त्रं न देयं यस्य कस्यचित् ।<br>
गुह्यं सर्वागमेष्वेव हितबुद्ध्या प्रकाशितम् ॥ १६ ॥</p>
<p>तथा च&ndash;</p>
<p>तिथिर्न च नक्षत्रं नोपवासो विधीयते । यथेष्टचिन्तया मन्त्रः<br>
सर्वकामफलप्रदः ॥ १७ ॥</p>
<p>अस्या पूजाप्रयोगः&ndash;</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।<br>
शिरसि सुधीर-ऋषये नमः, मुखे निवृद्गायत्रीच्छन्दसे नमः, हृदि<br>
उच्छिष्टगणपतये देवतायै नमः ।<br>
ततः प्रणवेन कराङ्गन्यासौ कृत्वा ध्यायेत् ॥ १८ ॥</p>
<p>ध्यानं यथा&ndash;</p>
<p>रक्तमूर्तिं गणेशञ्च सर्वाभरणभूषितम् ।<br>
रक्तवस्त्रं त्रिनेत्रञ्च रक्तपद्मासने स्थितम् ।<br>
चतुर्भुजं महाकालं द्विदन्तं सस्मिताननम् ।<br>
इष्टञ्च दक्षिणे हस्ते दन्तञ्च तदधःकरे ।<br>
पाशाङ्कुशौ च हस्ताभ्यां जटामण्डलवेष्टितम् ।<br>
ललाटचन्द्ररेखाढ्यं सर्वालङ्कारभूषितम् ।<br>
एवं ध्यात्वा करस्थपुष्पैर्मूलेन शिरसि सम्पूज्य<br>
बहिःपूजामारभेत् ॥ १९ ॥<br>
(अष्टदलपद्मं लिखित्वा पूजयेत् ।) तत्र प्रथमं मूलेनार्घ्यं<br>
संस्थाप्य दशधा मूलं प्रजप्य, तेनोदकेनात्मानं<br>
पूजोपकरणञ्चाम्भ्युक्ष्य, पुनर्ध्यात्वा, अष्टदलपद्ममध्ये<br>
स्थापयेत् ।<br>
ततः पञ्चोपचारैः सम्पूज्य पत्रेषु पूर्वादि ॐ वक्रतुण्डाय<br>
स्वाहा ।<br>
एवम् एकदन्ताय स्वाहा, लम्बोदराय विकटाय विघ्नेशाय<br>
गजवक्त्राय विनायकाय गणपतये, मध्ये हस्तिमुखाय ।<br>
सर्वत्र स्वाहान्तता ।<br>
पुनर्देवं त्रिः सम्पूज्य, यथाशक्ति जपं कृत्वा समर्प्यं,<br>
बलिरूपनैवेद्यमुपनीय, ॐ उच्छिष्टगणेशाय महाकालाय एष<br>
बलिर्नमः इति बलि दत्त्वा, आचमनीयादिकं दद्यात् ।<br>
विशेषफलाकाङ्क्षिभिः पुनः ॐ ह्रां ह्रीं ह्रैं ह्रूं स्वाहा<br>
इत्यनेन बलिं दद्यात् ।<br>
ततः पुष्पमेकं दक्षिणदिशि क्षिप्त्वा क्षमस्वेति विसर्जयेत् ॥ २० ॥<br>
(उच्छिष्ट गणेशयन्त्रम् चित्र ३९)</p>
<p>अस्य पुरश्चरणं षोडशसहस्रजपः ।</p>
<p>तथा च&ndash;</p>
<p>कृष्णां चतुर्थीमारभ्य यावत्शुक्लचतुर्थिका ।<br>
सहस्रं हि जपेन्नित्यं योषिन्नियमपूर्वकम् ।<br>
स्नापयेन्मधुना नित्यं नैवैद्यं गुडपायसम् ।<br>
भुक्तोच्छिष्टो जपेन्नित्यं गणेशोऽहं सदा प्रियः ।<br>
श्वेतर्केणाकृतिं कृत्वा रक्तचन्दनकेन वा ।<br>
अङ्गुष्ठमात्रं प्रतिष्ठाप्य द्विजाग्निगुरुसन्निधौ ।<br>
जप्त्वा षोडशसाहस्त्र्यं सिद्धमन्त्रो भवेद्ध्रुवम् ।<br>
योषिदिति योषिदुपगमने नियमपुरःसरमित्यर्थः न तु त्यागनियमः<br>
।<br>
अप्रसङ्गादनौचित्यादनाचान्त इति दर्शनात् ॥ २१ ॥<br>
उच्छिष्टश्चाशुचिर्भूत्वा जपपूजनमाचरेत् ।<br>
अनुच्छिष्टे न सिध्येत तस्मादेवं समाचरेत् ।<br>
इति तन्त्रान्तरवचनाच्च ।<br>
केषाञ्चिन्मते पूजा नास्ति मनसा जपेत् ।<br>
केषाञ्चिन्मते कराङ्गन्यासौ न स्तः गणेशोऽहमिति ।<br>
पूर्वोक्तं चिन्तयेत् ।<br>
गर्गमते विजने वने स्थित्वा रक्तचन्दनानुलिप्तताम्बूलमुखोच्छिष्ट<br>
� मुखो जपेत् ।<br>
केषाञ्चिन्मते सर्वालङ्कारभूषितः सर्वावस्थानु जपेत् ।<br>
अन्यमते सम्पूज्य मोदकं चर्वयन्, भृगुमते फलमश्नन् ।<br>
विभीषणमते मांसनैवेद्यं दत्त्वा तदेव खादयन् ॥ २२ ॥</p>
<p>अथ विशेष प्रयोगः&ndash;</p>
<p>राजद्वारे तथारण्ये सभायां गोत्रसंसदि ।<br>
विवादे व्यवहारे च सङ्ग्रामे शत्रुसङ्कटे ।<br>
नौकायां विपिने वापि द्यूते च च व्यसने तथा ।<br>
ग्रामदाहे चौरविद्धे सिंहव्याघ्रादिसङ्कटे ।<br>
स्मरणादेव देवस्य सर्वं वै विद्रुतं भवेत् ।<br>
तत् सर्वं नश्यति क्षिप्रं सूर्येणैव तमो यथा ॥ २३ ॥</p>
<p>तथा&ndash;</p>
<p>सद्योच्छिष्टगणेशानो यक्षराजेन धीमता ।<br>
आराधितं सोपहारैः सम्यगिष्टफलप्रदः ।<br>
एवं कृत्वा व्ययस्थान्तु तद्धनेश्वरतां गतः ॥ २४ ॥<br>
अपामार्गसमिद्धोमे सौभाग्यं लभते ध्रुवम् ।<br>
अष्टोत्तरशतैर्मन्त्री मूलमन्त्राभिमन्त्रितम् ॥ २५ ॥</p>
<p>तथा&ndash;</p>
<p>वानरास्थिसमुद्भूतं कीलकञ्चाभिमन्त्रितम् ।<br>
निखनेन्मन्दिरे यस्य भवेदुच्चाटनं परम् ॥ २६ ॥<br>
अथ वीथ्यां खनेद्यस्य क्रयविक्रयणं हरेत् ।<br>
निखनेच्छौण्डिकागारे तन्मद्यं विकृतं भवेत् ॥ २७ ॥ वेश्यागृहे<br>
तु निखनेद्ग्राहकं लभते न सा ।<br>
कन्यागृहे तु निखनेन्न विवाहो भवेद्ध्रुवम् ॥ २८ ॥<br>
मनुषास्थिसमुद्भूतं कीलकञ्चाभिमन्त्रितम् ।<br>
निखनेन्मन्दिरे यस्य मरणं तस्य निश्चितम् ॥ २९ ॥<br>
उद्धृते तु भवेत्स्वास्थ्यमिति सर्वस्व सम्मतम् ।<br>
यस्य नाम्ना जपेन्मन्त्रं सहस्रं स वशो भवेत् ॥ ३० ॥<br>
पञ्चसहस्रहोमेन उद्वहेत वरां स्त्रियम् ।<br>
सहस्रदशहोमेन राजा सद्यो वशो भवेत् ॥ ३१ ॥<br>
लक्षजापेन राजैव द्विलक्षे राजपङ्क्तयः ।<br>
दशलक्षेण तद्राष्ट्रं वश्यं तस्य च सर्वथा ॥ ३२ ॥<br>
अणिमादिमहासिद्धिः कोटिजपान्न संशयः ।<br>
खेचरत्वं भवेन्नित्यं सर्वज्ञत्वञ्च जायते ॥ ३३ ॥<br>
मन्त्रं लिखित्वा शिरसि कण्ठे वा धारयेद्यदि ।<br>
सौभाग्यं सर्वरक्षा च भवेत्तत्र सुनिश्चितम् ॥ ३४ ॥</p>
<p>अथ धनदामन्त्रः &ndash;</p>
<p>तु-तूर्यं विन्दुसंयुक्तं लज्जाबीजं समुद्धरेत् ।<br>
लक्ष्मीबीजं ततो देवि सम्बोध्या च रतिप्रिया ।<br>
वह्निजायावधिः प्रोक्तो मन्त्रराजोत्तमोत्तमः ॥ ३५ ॥</p>
<p>तन्त्रान्तरे&ndash;</p>
<p>तु-तूर्यं विन्दुसंयुक्तं लक्ष्मीप्रणवमेव च ।<br>
मायाबीजं समुद्धृत्य सम्बोध्या च रतिप्रिया ।<br>
वह्निजायावधिः प्रोक्तो मन्त्रराजोत्तमोत्तमः ।<br>
लक्ष्मीप्रणवं श्रीबीजं कुबेरानुमतोऽयं मन्त्रः ॥ ३६ ॥</p>
<p>अस्य पूजा&ndash;</p>
<p>प्रातःकृत्यादि प्राणायामान्तं कृत्वा ऋष्यादिन्यासं कुर्यात् ।<br>
शिरसि कुबेर-ऋषये नमः, मुखे पङ्क्तिछन्दसे नमः,<br>
हृदिधनदायै देवतायै नमः ॥ ३७ ॥</p>
<p>ततः कराङ्गन्यासौ &ndash;</p>
<p>ह्राम् अङ्गुष्ठाभ्यां स्वाहा इत्यादि ।<br>
एवं हृदयादिषु ॥ ३८ ॥</p>
<p>ततो ध्यानम्&ndash;</p>
<p>कुङ्कुमोदर-गर्भाभां किञ्चिद्यौवनशालिनीम् ।<br>
मृणालकोमलभुजां केयूराङ्गभूषणाम् ।<br>
तुलाकोटिपरिभ्रान्तपादपद्मद्वयान्वितम् ।<br>
माणिक्यहारमुकुटकुण्डलादिविभूषिताम् । <br>
नीलोत्पलदृशं किञ्चिदुद्यत्कुचविराजिताम् ।<br>
कराभ्या भ्राम्यत्कमलां रक्तवस्त्राङ्गरागिणीम् ।<br>
हेमप्राकारमध्यस्थां रत्नसिंहासनोपरि ।<br>
ध्यायेत्कल्पतरोर्मूले देवतां धनदायिकाम् ।<br>
एवं ध्यात्वा मानसैः सम्पूज्य वहिःपूजामारभेत् ॥ ३९ ॥</p>
<p>पूजायन्त्रम्&ndash;</p>
<p>नवयोन्यात्मकं चक्रं विलिखेत्कर्णिकोपरि ।<br>
दिग्दलं पद्ममालिख्य चतुरस्रं लिखेद्वहिः ।<br>
कोणेषु वज्रान संलिख्य मध्ये बीजं समुल्लिखेत् ॥ ४० ॥ (चित्र ४०)</p>
<p>ततोर्ऽर्घ्यस्थापनम्&ndash;</p>
<p>फडिति पात्रं प्रक्षाल्य, नमः इत्यनेन जलेनापूर्य, तत्र प्रणवेन<br>
गन्धपुष्पे निक्षिप्य, तीर्थमावाह्य धेनुमुद्रां प्रदर्श्य,<br>
तदुपरि मूलं दशधा जप्त्वा तज्जलं किञ्चित् प्रोक्षणीपात्रे<br>
निक्षिप्य, तेनोदकेनात्मानं पूजोपकरणञ्च मूलेन त्रिरभ्युक्ष्य,<br>
आधारशक्त्यादि ह्रीं ज्ञानात्मने नमः इत्यन्तं पीठपूजां<br>
विधाय, ॐ पद्मासनाय नमः इति मध्ये सम्पूज्य<br>
पुनर्ध्यात्वावाह्य पञ्चापचारैः पूजयेत् ॥ ४१ ॥<br>
ततो योनिमुद्रां प्रदर्श्य, केशरेष्वग्न्यादिकोणेषु मध्ये दिक्षु च<br>
ह्रां हृदयाय नमः इत्यादिना षडङ्गेन पूजयेत् ।<br>
ततो दलेषु पूर्वादि ॐ लक्ष्म्यै नमः, एवं पद्मायै पद्मालयायै<br>
श्रियै हरिप्रियायै तारायै कमलायै चञ्चलायै अजायै लोलायै,<br>
मध्ये देवीञ्च पुनः पूजयेत् ।<br>
ततो यथाशक्ति जप्त्वा जपं समर्प्य, क्षमस्वेति विसर्जयेत् ॥ ४१क ॥</p>
<p>अस्य पुरश्चरणं लक्षजपः ।</p>
<p>तथा च&ndash;</p>
<p>प्रजपेदक्षसूत्रेण रत्नादिकृतकेन तु ।<br>
लक्षे जप्ते मन्त्रसिद्धिं पुरश्चर्यां समाचरेत् ॥ ४२ ॥<br>
विनियोगान् यथा कुर्यात्साधकः सुमनोहरान् ।<br>
रात्रौ चेज्जप्यते चाष्टसहस्रं सप्तवासरान् ।<br>
एतेनैव सुसिद्धः स्यात् पुरश्चर्यादिको विधिः ॥ ४३ ॥<br>
किमिह दुर्लभं देवि साधयेद्यदि मानवः ।<br>
भुक्त्वा वाप्यथवाभुक्त्वा पायसान्नं प्रदाय च ।<br>
दशकृत्तोऽथवा शौचमकृत्वा वा कुचेलताम् ।<br>
यः स्मरेद्देवि विद्यां तां दारिद्र्यैर्नाभिभूयते ॥ ४४ ॥<br>
कामदेवं यजेत् पार्श्वे देव्याः प्रत्यहमादरात् ।<br>
तेन देव्यां महाप्रीतिर्वाञ्छितार्थं ददाति च ॥ ४५ ॥<br>
पूजान्ते च समायाति रात्रौ देवी धनेश्वरी ।<br>
सर्वालङ्कारमुत्सृज्य दत्त्वा याति निजालयम् ॥ ४६ ॥<br>
धनञ्च विपुल दत्त्वा साधकस्य मनोरथान् ।<br>
पुरयित्वा महेशानि वशगा जायते शुभा ॥ ४७ ॥<br>
यद्वा भक्त्या महेशानि चन्दनेनानुलेपनम् ।<br>
दातव्यं सर्वदा तस्मै नित्यं दारिद्र्यशान्तये ॥ ४८ ॥<br>
पूजा कार्या महादेव्याश्चन्दनेनानुलेपिता ।<br>
नैवेद्यञ्च प्रदातव्यं नित्यं दारिद्र्यशान्तये ॥ ४९ ॥<br>
यक्षिणी स्वयमाहेति यो मां स्मरति मानवः ।<br>
तस्य दारिद्र्यसन्न्यासं दासीवत् करवाण्यहम् ॥ ५० ॥<br>
सहस्रं सप्तभिर्यावत् पुरश्चरणमिष्यते ।<br>
तथा घृतेन खण्डेन मधुना च दशांशतः ।<br>
होमोऽपि च विधातव्यः क्षणाद्दारिद्र्यशान्तये ॥ ५१ ॥<br>
पूजा कार्या महादेव्याश्चन्दनेनानुलेपिते ।<br>
ताम्रपात्रे तथा कार्यं मण्डलं सुमनोहरम् ॥ ५२ ॥<br>
तत्र पूजा विधातव्या देव्या एवं मनीषिणा ।<br>
कुतो दारिद्र्यशङ्कास्य स हि कोटीश्वरो भवेत् ॥ ५३ ॥<br>
अङ्गन्यासकरन्यासौ चाङ्गे चैवास्य देवता ।<br>
कुबेरस्य मतेनास्याः पूजादि क्रियते सदा ॥ ५४ ॥</p>
<p>अथ श्मशानकालीमन्त्रः</p>
<p>कालीतन्त्रे&ndash;</p>
<p>वाणीं मायां ततो लक्ष्मीं कामबीजमतः परम् ।<br>
कालिके सम्पुटत्वेन चतुष्कं बीजमालिखेत् ।<br>
एकादशार्णा देवेशि चतुर्वर्गप्रदायिनी ॥ ५५ ॥ (श्मशानकाली<br>
यन्त्रम् चित्र ४१)</p>
<p>अस्यायन्त्रम्&ndash;</p>
<p>पद्ममष्टदलं वृत्तं तद्वाह्ये धरणीतलम् ।<br>
चतुर्द्वारसमायुक्तं मध्ये मूलं समालिखेत् ।<br>
दलेष्वष्टसु विलिखेत् कवर्गाद्यष्टवर्गकम् ।<br>
धरण्यां विलेखेदाद्यं चतुष्कञ्च चतुष्कके ।<br>
पूर्वादि-उत्तरान्तञ्च मध्ये देवीं प्रपूजयेत् ॥ ५६ ॥</p>
<p>पूजाक्रमः&ndash;</p>
<p>प्रातःकृत्यादि प्रणायामायान्तं कर्म कृत्वा ऋष्यादिन्यासं<br>
कुर्यात् ।<br>
शिरसि भृगु-ऋषये नमः, मुखे निवृच्छन्दसे नमः, हृदि<br>
श्मशानकालिकायै देवतायै नमः, गुह्ये वाग्बीजाय नमः,<br>
पादयोः ह्रीं शक्तये नमः, सर्वाङ्गे कामबीजकीलकाय नमः ॥<br>
५७ ॥</p>
<p>ततः कराङ्गन्यासौ&ndash;</p>
<p>ऐम् अङ्गुष्ठाभ्यां नमः, ह्रीं तर्जनीभ्यां स्वाहा, श्रीं<br>
मध्यमाभ्यां वषट्, क्लीम् अनामिकाभ्यां हूं, कालिके<br>
कनिष्ठाभ्यां वौषट् ।<br>
क्लीं, आदिवाग्भवान्तं करतलपृष्ठाभ्यां फट् । एवं<br>
हृदयादिषु ॥ ५८ ॥</p>
<p>ततो ध्यानम्&ndash;</p>
<p>अञ्जनाद्रिनिभां देवीं श्मशानालयवासिनीम् ।<br>
रक्तनेत्रां मुक्तकेशीं शुद्धमांसातिभैरवाम् ।<br>
पिङ्गाक्षीं वामहस्तेन मद्यपूर्णं समांसकम् ।<br>
सद्यःकृत्तशिरो दक्षहस्तेन दधतीं शिवाम् ।<br>
स्मितवक्त्रां सदा चाममांसचर्वणतत्पराम् ।<br>
नानालङ्कारभूषाङ्गीं नग्नां मत्तां सदासवैः ॥ ५९ ॥<br>
एवं ध्यात्वा जपेद्देवीं श्मशाने तु विशेषतः ।<br>
गृहे वापि गृहस्थोऽपि मत्स्यमांससुभोजनैः ।<br>
नग्नो भूत्वा महापूजां कुर्याद्रात्रौ विशेषतः ॥ ६० ॥</p>
<p>पूजनन्तु&ndash;</p>
<p>ध्यात्वा मानसैः सम्पूज्यार्घ्यस्थापनं कुर्यात् । पुनर्ध्यात्वा<br>
पञ्चोपचारैः सम्पूज्य, पत्रेषु ब्राह्म्यादिकाः पूजयेत् ।<br>
तद्वहिरसिताङ्गादिभैरवान् पूजयेत् ॥ ६१ ॥</p>
<p>अस्याः पुरश्चरणम् एकादशलक्षजपः ।</p>
<p>तथा च&ndash;</p>
<p>वर्णलक्षं जपेन्मन्त्रं तद्दशांशेन होमयेत् ॥ ६२ ॥</p>
<p>मन्त्रान्तरं तत्रैव&ndash;</p>
<p>कामबीजं समालिख्य कालिकायै समालिखेत् ।<br>
नमोऽन्तेन च देवेशि सप्तार्णो मनुरुत्तमः ।<br>
षडङ्गं कालिकादेव्या अन्यत् सर्वन्तु पूर्ववत् ।<br>
कालिका देव्या इति निजबीजेन इत्यर्थः ॥ ६३ ॥</p>
<p>बगलामुखीमन्त्रः &ndash;</p>
<p>तदुक्तं तन्त्रान्तरे&ndash;</p>
<p>ब्रह्मास्त्रं सम्प्रवक्ष्यामि सद्यः प्रत्ययकारकम् ।<br>
साधकानां हितार्थाय स्तम्भनाय च वैरिणाम् ।<br>
यस्याः स्मरणमात्रेण पवनोऽपि स्थिरायते ॥ ६४ ॥<br>
प्रणवं स्थिरमायाञ्च ततश्च बगलामुखि ।<br>
तदन्ते सर्वदुष्टानां ततो वाचं मुखं पदम् ।<br>
स्तम्भयेति ततो जिह्वां कीलयेति पदद्वयम् ।<br>
बुद्धिं नाशाय पश्चात्तु स्थिरमायां समालिखेत् ।<br>
लिखेच्च पुनरोङ्कारं स्वाहेति च पदन्ततः ।<br>
षट्त्रिंशदक्षरी विद्या सर्वसम्पत्प्रदायिनी ।<br>
स्थिरयमायां ह्लीम् ।</p>
<p>तथा च&ndash;</p>
<p>वह्निहीनेन्द्रयुङ्माया स्थिरमाया प्रकीर्तिता ॥ ६५ ॥</p>
<p>तन्त्रान्तरे&ndash;</p>
<p>वह्निहीनेन्द्रयुङ्माया बगलामुखि सर्वयुक् ।<br>
दुष्टानां वाचमित्युक्त्वा मुखं स्तम्भय कीर्तयेत् ।<br>
जिह्वां कीलय बुद्धिन्तु विनाशयपदं वदेत् ।<br>
पुनर्बीजं ततस्तारं वह्निजायावधिर्भवेत् ।<br>
तारादिका चतुर्स्त्रिंशदक्षरा बगलामुखी ।<br>
इत्यपि मन्त्रान्तरम् ॥ ६६ ॥</p>
<p>अनयोः पूजा&ndash;</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।</p>
<p>यथा&ndash;</p>
<p>शिरसि नारद-ऋषये नमः, मुखे तृष्टुप्छन्दसे नमः, हृदि<br>
बगलामुख्यै देवतायै नमः, गुह्ये ह्लीं बीजाय नमः, पादयोः<br>
स्वाहा शक्तये नमः ।<br>
नारदोऽस्य ऋषिमूर्ध्नि तृष्टुप्छन्दश्च तन्मुखे ।<br>
श्रीबगलामुखीं देवीं हृदये विन्यसेत्ततः ।<br>
ह्लीं बीजं गुह्यदेशे तु स्वाहाशक्तिस्तु पादयोः ॥ ६७ ॥</p>
<p>ततः कराङ्गन्यासौ&ndash;</p>
<p>ॐ ह्लीम् अङ्गुष्ठाभ्यां नम, बगलामुखि तर्जनीभ्यां स्वाहा,<br>
सर्वदुष्टानां मध्यमाभ्यां वषट्, वाचं मुखं स्तम्भय<br>
अनामिकाभ्यां हुं, जिह्वां कीलय कीलय कनिष्ठाभ्यां वौषट्,<br>
बुद्धिं विनाशय ह्लीं ॐ स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च दिव्यतन्त्रे&ndash;</p>
<p>युग्मबाणेषुसप्ताहिशेषार्णश्च मनुद्भवैः ।<br>
करशाखासु तलयोः कराङ्गन्यासमाचरेत् ॥ ६८ ॥<br>
ततो मूलान्ते आत्मतत्त्वव्यापिनीबगलामुखी श्रीपादुकां<br>
पूजयामि इति मूलाधारे ।<br>
मूलान्ते विद्यातत्त्वव्यापिनीबगलमुखी श्रीपादुकां पूजयामि इति<br>
शिरसि ।<br>
मूलान्ते सर्वतत्त्वव्यापिनी बगलामुखी श्रीपादुकां पूजयामि इति<br>
सर्वाङ्गे ।</p>
<p>तथा च&ndash;</p>
<p>मूर्ध्नि भाले दृशोः श्रोत्रे गण्डयोर्नसयोः पुनः ।<br>
ओष्ठयोर्मुखवृत्ते च दक्षिणांसे च कूर्परे ।<br>
मण्डिबन्धेऽङ्गुलेर्मूले गले च कुचयोर्हृदि ।<br>
नाभौ कट्यां गुह्यदेशे वामांसे कूर्परे तथा ।<br>
मणिबन्धेऽङ्गुलेर्मूले ततश्च विन्यसेत्पुनः ।<br>
दक्षवामे चोरुजान्वोर्गुल्फे चाङ्गुलिमूलके ।<br>
क्रमेण मन्त्रवर्णांस्तु न्यस्य ध्यायेद्यथाविधि ॥ ६९ ॥</p>
<p>ततो ध्यानम्&ndash;</p>
<p>मध्ये सुधाब्धिमणिमण्डपरत्नवेदीसिंहासनोपरिगतां<br>
परिपीतवर्णाम् ।<br>
पीताम्बराभरणमाल्यविभूषिताङ्गीं देवीं स्मरामि<br>
धृतमुद्गरवैरिजिह्वाम् ।<br>
जिह्वाग्रमादाय करेण देवीं वामेन शत्रून्परिपीडयन्तीम्,<br>
गदाभिघातेन च दक्षिणेन पीताम्बराढ्यां द्विभुजां नमामि<br>
।</p>
<p>एवं ध्यात्वा मानसैः सम्पूज्य बहिःपूजामारभेत् ॥ ७० ॥<br>
तत्र प्रथमतोऽर्घ्यस्थापनम् ।</p>
<p>यथा&ndash;</p>
<p>अष्टाङ्गुलं चतुरस्र विधाय ईशानादिकोणेषु पूर्वादिदिक्षु च<br>
कुसुमाक्षतरक्तचन्दनैः ग्लौं गणपतये नमः इत्यनेन<br>
गजदानेन सम्पूज्य तेन मधुना वा अर्घ्यपात्रमापूरये ।<br>
ततो वारत्रयं मूलविद्यया सम्पूज्याङ्गानि विन्यसेत् ।<br>
ततो धेनुयोनिमुद्रां प्रदर्श्य तेनोदकेनात्मानं<br>
पूजोपकरणञ्चाभ्युक्षयेत् ॥ ७१ ॥</p>
<p>अस्या यन्त्रम्&ndash;</p>
<p>त्र्यस्रं षडस्रं वृत्तमष्टदलपद्मं भूपुरान्वितम् ॥ ७२ ॥ ततो<br>
मूलमुच्चार्य ॐ आधारशक्तिकमलासनाय नमः एवं<br>
शक्तिपद्मासनाय नमः ।<br>
ततः पूर्ववद्ध्यात्वा पीठे आवाह्य षडङ्गानि विन्यसेत् ।<br>
ततो मुद्राः प्रदर्श्य, पुरतः षडङ्गेन मण्डलं यजेत् ।<br>
ततो मूलेन मन्त्रयित्वा धेनुयोनिमुद्रे प्रदर्श्य,<br>
आत्मविद्याशिवैस्तत्त्वैर्विन्दुत्रयं मुखे क्षिप्त्वा<br>
तर्जन्याङ्गुष्ठयोगेन साङ्गावरणां बगलामुखी तर्पयेत् ॥ ७३ ॥<br>
ततो यथासम्भवमुपचारैः सम्पूज्यावरणपूजामारभेत् ।<br>
षट्कोणेषु पूर्वे ॐ सुभगायै नमः, एवमग्निकोणे भगसर्पिण्यै,<br>
ईशाने भगवहायै, पश्चिमे भगसिद्धायै, नैर्-ऋते<br>
भगनिपातिन्यै, वायौ भगमालिन्यै ।<br>
ततोऽष्टदलपत्रेषु ब्राह्म्यद्याः पूज्याः पत्राग्रेषु ।<br>
ॐ जयायै नमः एवं विजयायै अजितायै अपराजितायै स्तम्भिन्यै<br>
जम्भिन्यै मोहिन्यै आकर्षिण्यै ।<br>
ततो द्वारेषु ॐ भैरवाय नमः ।<br>
तद्बाह्ये इन्द्रादीन्वज्रादींश्च पूजयेत् ।<br>
ततो धूपादिकं दत्त्वा यथाशक्ति जपं विधाय, त्रिशूलमुद्रां<br>
प्रदर्श्य, पुष्पाञ्जलित्रयं दत्त्वा, देव्यै योनिमुद्रां प्रदर्शयेत् ।<br>
ततो भैरवाय बलिं दद्यात् ।<br>
ततो विसर्जनान्तं कर्म समापयेत् ॥ ७३क ॥<br>
(बगलामुखी यन्त्रम् चित्र ४२)</p>
<p>अस्य पुरश्चरणं लक्षजपः ।</p>
<p>तथा च&ndash;</p>
<p>पीताम्बरधरो भूत्वा पूर्वाभिमुखसंस्थितः ।<br>
लक्षमेकं जपेन्ममन्त्रं हरिद्राग्रन्थिमालया ।<br>
ब्रह्मचर्यरतो नित्यं प्रयतो ध्यानतत्परः ।<br>
प्रियङ्गुकुसुमेनापि पीतपुष्पैश्च होमयेत् ॥ ७४ ॥<br>
द्वितीयमन्त्रे न्यासादिकं सर्वं पूर्ववत् ।</p>
<p>ध्यानस्तु&ndash;</p>
<p>गम्भीराञ्च मदोन्मत्तां स्वर्णकान्तिसमप्रभाम् ।<br>
चतुर्भुजां त्रिनयनां कमलासनसंस्थिताम् ।<br>
मुद्गरं दक्षिणे पाशं वामे जिह्वाञ्च वज्रकम् ।<br>
पीताम्बरधरां देवीं दृढपीनपयोधराम् ।<br>
हेमकुण्डलभूषाञ्च पीतचन्द्रार्द्धशेखराम् ।<br>
पीतभूषणभूषाञ्च रत्नसिंहासने स्थिताम् ॥ ७५ ॥</p>
<p>अथ प्रयोगः&ndash;</p>
<p>कुरुते वाग्गतिस्तम्भं दुष्टानां बुद्धिनाशनम् ।<br>
जपहोमप्रयोगे च मन्त्रं चाप्ययुतं जपेत् ॥ ७६ ॥<br>
हरिद्राहरितालाभ्यां लवणं जुहुयान्निशि ।<br>
स्तम्भयेत्परसैन्यानि नात्र कार्या विचारण ॥ ७७ ॥<br>
अथवा पीतपुष्पैश्च त्रिमध्वक्तैश्च होमयेत् ।<br>
स्तम्भनेषु च सर्वेषु प्रयोगः प्रत्ययावहः ॥ ७८ ॥</p>
<p>यन्त्रस्तु&ndash;</p>
<p>ॐ कारयोः सम्मुखयोरुर्ध्वाधः शिरसो लिखेत् ।<br>
मध्यगं नाम साध्यस्य तद्बाह्ये चाक्षरत्रयम् ।<br>
बीजं द्वितीयवर्गस्य तृतीयं विन्दुभूषिताम् ।<br>
चतुर्दशस्वरोपेतं संलिखेत्पृथिवीगतम् ।<br>
ठकारेण समावेष्ट्य चतुष्कोणपुटं बहिः ।<br>
तत्कोणरेखासंसक्तैः शून्यैर्वज्राष्टकं लिखेत् ।<br>
त्रिशूलमध्यरेखायाः पृथिवीबीजानि पार्श्वयोः ।<br>
अष्टस्वपि च कोणेषु तद्बहिर्वगलां लिखेत् ।<br>
पृथिव्यन्तरितं वाये मातृकापरिमण्डलम् ।<br>
आवेष्ट्य चाष्टधा पश्चात्तद्वाह्ये स्थिरमायया ।<br>
निरुद्धाङ्कुशबीजेन नादसम्मिलिताङ्घ्रिणा ।<br>
लिखेत्पूर्ववदावेष्ट्य पश्चाच्च वगलमुखीम् ।<br>
पट्टे पाषाणपट्टे वा हरिद्रोन्मत्ततालकैः ।<br>
दिव्यस्तम्भने मुखस्तम्भे लिखित्वा गाढमाक्रमेत् ।<br>
विवादे यन्त्रमालिख्य भूर्जे तैरेव वस्तुभिः ।<br>
कुम्भकारस्य चक्रस्य भ्रमतो विपरीततः ।<br>
मृत्तिकां समुपादाय वृषभं कारयेत्ततः ।<br>
यन्त्रं तस्योपरि न्यस्य तालकेन विलिप्य च ।<br>
तन्नासायां विनिक्षिप्य पीतरज्जुं निजे गृहे ।<br>
अर्चयेत्तं चतुष्कोणं नित्यं पीतोपचारतः ।<br>
दुष्टस्य स्तम्भत्येव मुखं वाचस्पतेरपि ॥ ७९ ॥ (बगलामुखी<br>
धारणयन्त्रम् चित्र ४३ )</p>
<p>विश्वसारे&ndash;</p>
<p>काली तारा महाविद्या षोडशी भुवनेश्वरी ।<br>
भैरवो छिन्नमस्ता च विद्या धूमावती तथा ।<br>
बगला सिद्धिविद्या च मातङ्गी कमलात्मिका ।<br>
एता दश महाविद्या सिद्धविद्याः प्रकीर्तिताः ॥ ८० ॥</p>
<p>इति कृष्णानन्दभट्टाचार्यविरचिते तन्त्रसारे द्वितीयः परिच्छेदः<br>
॥ २ ॥</p>
<p>तृतीयः परिच्छेदः</p>
<p>अथ कर्णपिशाची मन्त्रः</p>
<p>तदुक्तं तन्त्रान्तरे &ndash;</p>
<p>कर्णास्येक्षणलोहितोरकगतोऽनन्तश्चिकारोवदातीतानागतशब्दयु<br>
क्तभुवनेशीवह्निजायान्विता ।<br>
ताराद्यो मनुरेष लक्षजपतो व्यासेन संसेवितः, सार्वज्ञं<br>
लभतेऽचिरेण नियतं पैशाचिकी भक्तितः ॥ १ ॥</p>
<p>मन्त्रान्तरम् &ndash;</p>
<p>कहयुग्मं कालिके च गृह्णयुग्मं तथैव च ।<br>
पिण्डं पिशाचि स्वाहेति नृपार्णः कथितः प्रिये ॥ २ ॥</p>
<p>ध्यानं यथा &ndash;</p>
<p>कृष्णां रक्तविलोचनां त्रिनयनां खर्वाञ्च लम्बोदरीं,<br>
बन्धूकारुणजिह्विकां वरकराभीयुक्करामुन्मुखीम् ।<br>
धूमार्चिर्जटिलां कपालविलसत्पाणिद्वयां चञ्चलां,<br>
सर्वज्ञां शवहृत्कृताधिवसतीं पैशाचिकीं तां नुमः ॥ ३ ॥</p>
<p>अथ पूजा &ndash;</p>
<p>निशायामर्द्धरात्रौ च हृदि न्यस्य पिशाचिकीम् ।<br>
दग्धमीनं बलिं दत्त्वा रात्रौ सम्पूज्य सञ्जपेत् ॥ ४ ॥<br>
ॐ कर्णपिशाचि दग्धमीनबलिं गृह्ण गृह्ण मम सिद्धिं कुरु कुरु<br>
स्वाहेति दग्धमीनबलिं दद्यात् ॥ ५ ॥<br>
रक्तचन्दनबन्धूकजवापुष्पादिकञ्च यत् ।<br>
अमृतं कुरु देवेशि स्वाहेति प्रोक्षयेज्जलैः ॥ ६ ॥<br>
पूर्वाह्णे किञ्चिञ्जप्त्वा मध्याह्ने एकभक्तं निरामिषं<br>
भुक्त्वा रात्रावपि तत्सङ्ख्यं जपेत् ।<br>
अन्यत्किञ्चिन्न भोक्तव्यं ताम्बूलकादिकं विना ।<br>
जपस्य दशांशं तर्पणम् ।<br>
ॐ कर्णपिशाचीं तर्पयामि ह्रीं स्वाहा ।<br>
एवं क्रमेण लक्षमेकं पुरश्चरणं कृत्वा दशांशं<br>
होमयेत् ।<br>
तदभावं दशांशं तर्पणं कृत्वा वरं प्रार्थयेत् ।<br>
मूलं रक्तचन्दनेन लिखित्वा यन्त्रोपरि इष्टदेवतां पूजयेत् ॥ ७ ॥</p>
<p>अथ सिद्धिलक्षणमुच्यते &ndash;</p>
<p>गगने हूङ्कारादिश्रवणदीर्घाग्निशिखारूपसन्दर्शनात्-<br>
सिद्धिर्भविष्यतीति ज्ञात्वा तथा विधमाचरेत् ॥ ८ ॥</p>
<p>मन्त्रान्तरम् &ndash;</p>
<p>प्रणवं माया कर्णपिशाचि मे कर्णे कथय हूं फट् स्वाहेति ।<br>
प्रदीपतैलं पादयोर्दत्त्वा रात्रौ लक्षं जपेत् ।<br>
ततः सर्वज्ञो भवति नास्य पूजाध्यानम् ॥ ९ ॥</p>
<p>तथा &ndash;</p>
<p>तारं कामबीजं जयादेवि स्वाहा ।<br>
अस्यापि ऋष्यादिन्यासादेरभावः पूर्वं लक्षं जप्त्वा<br>
गृहगोधिकां निपात्य तदुपरि जयादेवीं यथाशक्ति सम्पूज्य<br>
तावज्जपेद् यावत् सा जीवति, ततः सिध्यति ।<br>
सिद्धिस्तु मानसादिप्रश्ने कृते सा आयाति, ततस्तस्याः पृष्ठे सर्वं<br>
भूतभविष्यादिकं पश्यति ॥ १० ॥</p>
<p>अथ मञ्जुघोषमन्त्राः &ndash;</p>
<p>जाड्यौघतिमिरध्वंसी संसारार्णवतारकः ।<br>
श्रीमञ्जुघोषो जयतां साधकानां सुखावहः ॥ ११ ॥</p>
<p>तत्र आगमोत्तरे &ndash;</p>
<p>मातृकादिं समुद्धृत्य वह्निबीजं समुद्धरेत् ।<br>
वामांशं कूर्मसञ्ज्ञञ्च ततो मेघेसमुद्धरेत् ।<br>
मीनेशञ्च ततः कुर्याद् वामनेत्रेन्दुसंयुतम् ।<br>
षडक्षरो मनुः प्रोक्तो मञ्जुघोषस्य शम्भुना ।<br>
मातृकादिरकारः वामांशोऽन्तस्थचतुर्थः कूर्मश्चकारः<br>
मेषेशो लकारः मीनेशो धकारः ।<br>
ईयन्तु दीपनी प्रोक्ता मूलमन्त्रस्तु कथ्यते ॥ १२ ॥<br>
अङ्कुशं शक्ति बीजञ्च रमाबीजं ततः प्रिये ।<br>
बीजत्रयात्मको मन्त्रो जाड्यौघध्वान्तनाशनः ।<br>
शक्तिबीजं रमाबीजं कामबीजं ततः प्रिये ।<br>
विद्या श्रुतिधरी प्रोक्ता एषा वर्णत्रयात्मिका ॥ १३ ॥<br>
हकारो वह्निमारूढो वामनेत्रेन्दुभूषितः प्रोक्ता<br>
सर्वज्ञविद्येयमेकर्णात्मिका प्रिये ॥ १४ ॥<br>
सिद्धः साध्यः सुसिद्धो वा साधकस्य रिपूश्च वा ।<br>
तदा मन्त्रो भवेद्भक्त्या शुभदो बुद्धिदो भवेत् ॥ १५ ॥ मध्याह्ने<br>
सलिले चैव भोजने�भाजने तथा ।<br>
गोमये तु बहिर्देशे मैथुने रमणीकूचे ।<br>
गोष्ठे च निशि गोमुण्डे यन्त्रं डमरुसन्निभम् ।<br>
विलिख्य मन्त्रवर्णांश्च त्रिश ऊर्ध्वे अथस्तथा ।<br>
लिखेच्चन्दनलेखन्या प्रयत्नात् साधकोत्तमः ॥ १६ ॥<br>
उच्चाटने लिखेद्यन्त्रं (मन्त्रं) गोचर्मणि विशेषतः ।<br>
सलिले विजयी नित्यं भोजने च महेश्वरः गोमये वावदूकः<br>
स्याद्गोष्ठे सर्वज्ञतां व्रजेत् ।<br>
कुचे श्रुतिधरो नित्यं गोमुण्डे च महाकविः ॥ १७ ॥<br>
गोमूत्रं बदरीमूलं चन्दनं पांशुमेव च ।<br>
एकीकृत्याष्टधा जप्त्वा तिलकं धारयेत् सदा ।<br>
नमस्कृत्य वरं श्रेष्ठं प्रार्थयेद्भक्तितत्परः ।<br>
वरं प्राप्य च तस्माद्वै विहरेत् यथासुखम् ॥ १८ ॥<br>
नान्यदेवार्च्चनं स्नानं प्रणवोच्चारणं न तु ।<br>
वस्त्राञ्चलेन दन्तानां शोधनं लवणेन वा रात्रिवासो न<br>
मुञ्चेत न शुचिः स्यात्कदाचन ।<br>
एवं कृत्वा प्रयत्नेन ज्ञात्वा गुरुमुखात् सुधीः ।<br>
मासैकेन कवीन्द्रः स्याद् द्विमासेनैव ईश्वरः ।<br>
त्रिभिर्मासैर्भवेन्मर्त्त्यः सर्वशास्त्रविशारदः ॥ १९ ॥<br>
पुत्रार्थी लभते पुत्रं धनार्थी विपुलं धनम्<br>
आयुरारोग्यकामस्तु सर्वान् कामानवाप्नुयात् ॥ २० ॥ (चित्र ४४)</p>
<p>ततः कराङ्गन्यासौ &ndash;</p>
<p>क्षां शाम् अङ्गुष्ठाभ्यां नमः ।<br>
एवं हृदयादिषु ।</p>
<p>तथा च तन्त्रे &ndash;</p>
<p>संवर्त्तको वकेशश्च द्वौ वर्णौ कथितौ प्रिये ।<br>
षड्दीर्घभाग्भ्यामेताभ्यां षडङ्गानि समाचरेत्<br>
संवर्त्तकः क्षकारः ।<br>
वकेशः शकारः ॥ १ ॥</p>
<p>ध्यानम् &ndash;</p>
<p>शशधरमिव शुभ्रं खड्गपुस्ताङ्गपाणिं,<br>
सुरुचिरमतिशान्तं पञ्चचूडं कुमारम् ।<br>
पृथुतरवरमुख्यं पद्मपत्रायताक्षं, कुमतिदहनदक्षं<br>
मञ्जुघोषं नमामि ॥ २ ॥<br>
पीठपूजां ततः कुर्याद् आधाराद्यादिशक्तित ।<br>
भूतप्रेतादिभिः कुर्यात् पीठासनमनन्तरम् ।<br>
ज्ञानदात्रे नमः पाद्यं बुद्धिकर्त्रे तथा च मम् ।<br>
जाड्यानाशाय गन्धः स्याद् अर्घ्यं यक्षाधिपाय वै ।<br>
सर्वसिद्धि प्रदायेति पुष्पं दद्याद् विचक्षणः ॥ ३ ॥<br>
कुन्दपुष्पं समादाय भैरवान् पूजयेत् ततः ।<br>
असिताङ्गो रुरुश्चण्डः क्रोध�उन्मत्तसञ्ज्ञकः ।<br>
कपाली भीषणश्चैव संहारश्चाष्टमः स्मृतः ॥ ४ ॥<br>
ततो धूपादिकं दत्त्वा प्रसूनानि विसर्जयेत् ।<br>
तैः पुष्पैः पूजयेद् अष्टौ यक्षिणीश्च विशेषतः ।<br>
सुरादिसुन्दरी चैव मनोहारिण्यनन्तरम् ।<br>
कनकावती तथा कामेश्वरी च रतिवर्यथ ।<br>
पद्मिनी च नटी चैव अनुरागिण्यनन्तरम् ।<br>
पूजा एतास्तु योगिन्यो हृल्लेखाबीजपूर्विकाः ॥ ५ ॥<br>
एवं सम्पूज्य देवेशं लक्षषट्कं जपेन्मनुम् ।<br>
धृताक्तकुन्दपुष्पैश्च एकादशशतानि च ।<br>
जुहुयादेधिते वह्नौ कान्तारे पितृवेश्मनि ।<br>
एवं सिद्धमनुर्मन्त्री महायोगीश्वरो भवेत् ॥ ६ ॥</p>
<p>कुक्कुटेश्वरतन्त्रे &ndash;</p>
<p>मेरुपृष्ठे सुखासीनं देवदेव जगद्गुरुम् ।<br>
शङ्करं परिपप्रच्छ पार्वती परमेश्वरम् ॥ ७ ॥</p>
<p>श्रीपार्वत्युवाच &ndash;</p>
<p>भगवान् सर्वधर्मज्ञ सर्वशास्त्रागमादिषु ।<br>
वाञ्छितार्थप्रदंलोके मञ्जुघोषं ब्रवीहि मे ॥ ८ ॥<br>
विशेषतोऽपि जप्त्वा किं कवित्वपदं नृणाम् ।<br>
सर्वकामप्रदं चैव मनःसिद्धिप्रदन्तथा ।<br>
भक्तानां कामदं मन्त्रं कल्पवृक्षमिवापरम् ॥ ९ ॥</p>
<p>श्रीशङ्कर उवाच &ndash;</p>
<p>शृणु देवी महामन्त्रं साधकानां सुखावहम् ।<br>
यज्ज्ञात्वा जडधीः प्रायो वाचस्पति समोभवेत् ॥ १० ॥<br>
अङ्गन्यासकरन्यासवहिर्न्याससमन्वितम् ।<br>
जपात् सिद्धिप्रदं मन्त्रं विना होमार्चनादिभिः ॥ ११ ॥<br>
जपेद् वा जापयेद् वापि साधको विधिपूर्वकम् ।<br>
सर्वज्ञत्वमवाप्नोति सत्यं सत्यं हि पार्वती ॥ १२ ॥<br>
कार्त्तिकेयमुखं यावत् तावल्लक्षं जपेन्मनुम् ।<br>
सर्वशास्त्रेषु सोऽप्युच्चैर्बृहस्पतिसमो भवेत् ॥ १३ ॥</p>
<p>श्रीपार्वत्युवाच &ndash;</p>
<p>कोऽप्यत्रापि ऋषिश्छन्दः पूज्यते कात्र देवता ।<br>
ध्येयः को वात्र तत्सर्वं ब्रूहि मे भक्तवत्सल ॥ १४ ॥</p>
<p>ईश्वर उवाच &ndash;</p>
<p>वृहदारण्यको नामर्षिर्विराट्छन्दः एव च ।<br>
स एव मञ्जुघोषाख्यो भक्तिदानेन मुक्तिदः ॥ १५ ॥<br>
ध्यात्वा भैरवरूपेण जपेन्मन्त्रमनन्यधीः ।<br>
तदा मुक्तिप्रदो मन्त्रो नात्र कार्या विचारणा ॥ १६ ॥<br>
ध्यानं तत्र प्रवक्ष्यामि भैरवस्य महात्मनः ।<br>
यथा ध्यात्वा जपेन्मन्त्रं तन्मे निगदतः शृणु ॥ १७ ॥<br>
सात्विकं राजसञ्चैव तामसं तदनन्तरम् ।<br>
ध्यानं वक्ष्ये महेशानि क्रमेण हितकाम्यया ॥ १८ ॥<br>
सद्यः सिद्धिकरं रूपं ध्यात्वा जपेच्च सात्विकम् ।<br>
सिद्धिप्रदं साधकानां भक्तानां चिन्तितप्रदम् ॥ १९ ॥<br>
मन्त्रोद्धारमिमं देवि त्रैलोक्यस्यापि दुर्लभम् ।<br>
अप्रकाश्यं परं गुह्यं न देयं यस्य कस्यचित् ॥ २० ॥<br>
मन्त्रोद्धारं प्रवक्ष्यामि गुह्याद्गुह्यतरं प्रिये ।<br>
विष्ण्वग्निपाशिशशियुक्-चलधीस्वरूपषड्वर्णमन्त्र उदितो जगतां<br>
सुखाय ।<br>
सर्वज्ञतां सदसि वाक्पटुतां प्रसूते वेदान्तवेदनिरतस्य<br>
वसुप्रदः स्यात् ॥ २१ ॥<br>
आद्यमन्त्रं जपेन्मन्त्री अयुतं यदि साधकः ।<br>
बलिनैवेद्यभुक् साक्षाद्बृहस्पतिरिवापरः ॥ २२ ॥<br>
मासमात्रेण यः कुर्यात्पुरश्चरणवान्नरः ।<br>
तस्यापि वदनाद्बाणी निःसरेद्रसवर्तिनी ।<br>
मासत्रयेण सततं कविरेव न संशयः ॥ २३ ॥<br>
गोमुण्डे गवि पृष्ठे च चक्रे वापि च गोमये ।<br>
यन्त्रे मन्त्रं लिखेदादौ पश्चान्मन्त्रं जपेत् पुनः ॥ २४ ॥<br>
ध्यानमात्रं विधायादौ भावयित्वा चिरं सुधीः ।<br>
निर्जनं स्थानमागत्य जपेन्नन्मत्रमधोमुखः ॥ २५ ॥<br>
पौर्णमासीं समारभ्य कुन्दस्य कुसुमैः शतैः ।<br>
अष्टाधिकैश्च सम्पूज्य जपेन्मन्त्रं चतुष्पथे ॥ २६ ॥<br>
त्रिमुण्डारोहणं कृत्वा निशीथे मुक्तकुन्तलः ।<br>
षण्मासमात्रं हि जपेद्यति कृत्वा विधानवित् ।<br>
बृहस्पतिसमो वक्ता नात्र कार्या विचारणा ॥ २७ ॥<br>
कुक्कुरस्य च मुण्डैकं मुण्डं क्रोष्टुर्वृषस्य च ।<br>
त्रिमुण्डमेतद्विख्यातं साधकानां सुखावहम् ॥ २८ ॥<br>
आसनञ्चैव गोमुण्डे वामे कुक्कुरमुण्डकम् ।<br>
दक्षिणे च शिवामुण्डं कृत्वा पूजां समाचरेत् ॥ २९ ॥<br>
अर्द्धचन्द्राकृतिं साक्षाद्वालचन्द्रोपमं स्फुटम् ।<br>
यन्त्रं लिखेत् तत्र पूजा कुन्दस्य कुसुमेन च ॥ ३० ॥ (चित्र ४५)<br>
सव्येन पाणिकमलेन जपादिपूजां शृङ्गारशीलनविधौ खलु<br>
दक्षिणेन ।<br>
राकासुधाकरतुषारमरीचिगौरं, ध्यात्वा चतुष्पथतटे<br>
वृषमस्तकस्थः ॥ ३१ ॥<br>
सञ्चिन्त्य कुक्कुरशिवाशिरसाधिरूढः, कुन्देन साधकतभो<br>
जपतिप्रकामम् ।<br>
गोचर्मणा विरचितं रसकोणमात्रं, चक्रं ततोऽपि<br>
नवकुङ्कुमरोचनाभिः ॥ ३२ ॥<br>
निर्माय सव्यविधिना विजने श्मशाने, सम्पूजयेद् वनभवैश्च<br>
नवैः पलाशैः ।<br>
सम्पूर्णमण्डलतुषारमरीचिमध्ये, बालं विचिन्त्य धवलं<br>
वरखड्गहस्तम् ॥ ३३ ॥<br>
उद्दामकेशनिवहं वरपुस्तकाढ्यं नग्नं जपेत्<br>
क्षतजपद्मदलायताक्षम् ।<br>
अरिष्टगेहे निशि तैलमेवमादाय यत्नात्करपल्लवेन ॥ ३४ ॥<br>
तेनाञ्चितं काञ्चनपुष्पमेव, निवेद्य तस्यै जपति प्रकामम् ।<br>
आकिंशुकाक्षोडतरोश्चमूले, विलिप्य पादौ वदनामृतेन ॥ ३५ ॥<br>
त्रिमुण्डमात्राश्रित एव रात्रौ, जपेद्यथाशक्ति तु पौर्णमास्याम् ।<br>
लकुचतरुतलस्थो मुण्डमात्रैकरूढो, हिमकरकरगौरं<br>
चिन्तयित्वा निशीथे ।<br>
यदि जपति जडो वा मन्त्रमेनं त्रिलक्षं, भवति जगति<br>
साक्षाद्गीष्पतिर्नात्र चित्रम् ॥ ३६ ॥<br>
भुक्तान्नशेषकदलीतरुमूलसंस्थ<br>
आस्तीर्णपुष्परचितासनसन्निविष्टः ।<br>
एकाविधूद्गममुपेत्य करोति पूजां, यः सोऽप्यजेय इह<br>
वाक्पतिरीश्वरः स्यात् ॥ ३७ ॥<br>
जिह्वां विमृज्य निजपाणिसरोरुहाभ्यां रास्नाप्रसूनशतकैः<br>
परिपूज्यगोष्ठे ।<br>
यो वै जपेदनुदिनं रसलक्षमात्रम् ईशं जयेत् किमुत वाक्पतिमेव<br>
चित्रम् ॥ ३८ ॥<br>
स्थित्वा निशीथसमये रजकस्य काष्ठे, खड्गान्वितो जपति यद्यपि<br>
पौर्णमास्याम् ।<br>
सम्पूर्णमासमथवा तरसापि तस्य, वक्त्राद्विनिःसरति<br>
गीरमृतायमाना ॥ ३९ ॥<br>
यो दन्तधावनकरश्च करञ्जकाष्ठैस्तस्यापि गीष्पतिवचो नियतं<br>
सुलभ्यम् ॥ ४० ॥<br>
तिलतैलेन मतिमान् कुन्दकैरवपुष्पकैः ।<br>
जुहुयाद्यत्नतो मन्त्री सर्वसिद्धिमवाप्नुयात् ॥ ४१ ॥<br>
मञ्जिष्ठतोयदवचासितभानुमूलैः स्वीयाङ्गशोणितयुतैः<br>
समकुष्ठकैश्च ।<br>
कृत्वा ललाटफलके तिलकं जपस्थो, विद्याप्रबोधविषये<br>
नवगीष्पतिः स्यात् ॥ ४२ ॥</p>
<p>भैरवतन्त्रेऽपि &ndash;</p>
<p>मञ्जुघोषाख्यममलं मन्त्रमाकर्णय प्रिये ।<br>
धनवंशप्रदं रम्यं सार्वज्ञवाग्मिताप्रदम् ॥ ४३ ॥<br>
अदोषकवितामूलं सर्वत्र प्रतिभाप्रदम् ॥ ४४ ॥</p>
<p>देव्युवाच &ndash;</p>
<p>भगवान् गिरिजानाथ कथयस्व यथोचितम् ।<br>
मञ्जुघोषः स कः कीदृक्तस्यानुष्ठानमेव हि ॥ ४५ ॥</p>
<p>ईश्वर उवाच &ndash;</p>
<p>श्रूयतां देवि मे वाक्यं नात्र कार्या विचारणा ।<br>
मञ्जुघोषस्तु यो देवः सोऽहं देवि न संशयः ॥ ४६ ॥<br>
एकोऽहंशङ्करो देवि नानामूर्तिधरः स्वयम् ।<br>
तस्यानुष्ठानमधुना श्रूयतां मम तत्त्वतः ॥ ४७ ॥<br>
मन्त्रः षडक्षरः सारः सद्यः कुमतिनाशनः ।<br>
रसलक्षावधिस्तस्य जाप्य एव सुरेप्सितः ॥ ४८ ॥<br>
त्रिपक्षजपनाद्देवि वाग्मी भवति मानवः ।<br>
सुकवित्वं भवेत् तस्य प्रतिभा विश्वजित्वरी ॥ ४९ ॥<br>
मासत्रयं जपेद्यस्तु पण्डितोऽपण्डितो यदि ।<br>
षण्मासं यस्तुजपति स सर्वज्ञः कुशाग्रधीः ॥ ५० ॥<br>
अब्देन सिद्धयः सर्वा भवन्ति सत्यमीश्वरि ।<br>
आहारोऽस्य नृणांवर्चो नैवेद्यं चक्षुषोर्मलम् ।<br>
मूत्रैः पाद्यं ददेत् तस्य गन्धो विट्खदिरोद्भवः ।<br>
आरण्यकस्य पत्राणि पुष्पाण्यैव सुनिश्चितम् ।<br>
एरण्डमूलैः कार्पासबीजमर्घ्यं प्रचक्षते ।<br>
तुण्डकीनालदानेन भवेदाचमनीयकम् ॥ ५१ ॥<br>
ध्यानं वक्ष्ये महादेवि सर्वसिद्धिप्रदायकम् ।<br>
शशधरमिव शुभ्रं खड्गपुस्ताङ्गपाणिं सुरुचिरमतिशान्तं<br>
पञ्चचूडं कुमारम् ।<br>
पृथुतरवरमुख्यं पद्मपत्रायताक्षं, कुमति दहनदक्षं<br>
मञ्जुघोषं नमामि ॥ ५२ ॥<br>
मन्त्रोद्धारं प्रवक्ष्यामि नमस्कारोपदेशतः ।<br>
शृणु देवि महाभागे कलौ सद्यः फलप्रदम् ॥ ५३ ॥<br>
मन्त्रं सर्वार्थदं सारं वशीकरणरूपकम् ।<br>
अमलं निर्गुणं सारं गुणिनं सर्वकामदम् ।<br>
तं नमामि हितं नाथं मञ्जुघोषं नमाम्यहम् ॥ ५४ ॥<br>
रवीशं परमं सारं स्तुतं ब्रह्मादिभिः सुरैः ।<br>
रक्तं रजोगुणैर्युक्तं मञ्जुघोषं नमाम्यहम् ॥ ५५ ॥<br>
वचनेन न जानन्ति न कायेन च कोविदाः ।<br>
तं शान्तं तमसायुक्तं पीतवस्त्रं नमाम्यहम् ॥ ५६ ॥<br>
चरणे पतिता देवा दैत्यानां जयहेतवे ।<br>
चरणे पतितो जीवो बुद्धये तं नमाम्यहम् ॥ ५७ ॥<br>
न जानन्ति सुरा यस्य तत्त्वं सत्त्वगुणेन वै ।<br>
हृष्टं समस्तसारञ्च मञ्जुघोषं नमाम्यहम् ॥ ५८ ॥<br>
धीशं विश्वेश्वरञ्चैव प्रतिपत्त्यादिहेतुकम् ।<br>
सकलं निष्फलञ्चैव तं नमामि हितप्रदम् ॥ ५९ ॥<br>
ऋषिः कण्।वो भवेत् पङ्क्तिश्छन्दोऽङ्गानि षडक्षरैः ।<br>
दक्षिणां शक्तितो दद्याद्गुरुतुष्टिर्यथा भवेत् ॥ ६० ॥<br>
गुरुसन्तोषमात्रेण सिद्धिर्भवति निश्चितम् ।<br>
पिता गुरुर्न कार्यो वै दीक्षाकर्मणि पार्वति ।<br>
यावत् कार्ल सुतो दुःखी पिता तु नरकं व्रजेत् ॥ ६१ ॥</p>
<p>अथ तारिणी कल्पः</p>
<p>तारिणीतन्त्रे &ndash;</p>
<p>ईश्वर उवाच श्रूयतां शैलतनये जाड्यनाशकरी परा ।<br>
चतुर्वर्गफला विद्या सर्वसिद्धिप्रदायिका ॥ ६२ ॥<br>
वर्गाद्यं वह्निसंयुक्तं वामाक्षिपरिभूषितम् ।<br>
नादबिन्दुसमायुक्तं वसुसिद्धिप्रदायकम् ।<br>
पूनश्चतुर्मुखं देवि लकारेण विभूषितम् ।<br>
स्वरेणैव चतुर्थेन चन्द्रखण्डेन च प्रिये ।<br>
लाञ्छितं वै महाबीजं चतुर्वर्गफलप्रदम् ।<br>
ततः कृष्णपदं चोत्क्वा ततो देविपदं स्मृतम् ।<br>
ह्रीङ्कारञ्च ततो दद्यात् खपूर्वमुद्धरेत् ततः ।<br>
ईकारेण च रेफेण मकारेण विभूषितम् ।<br>
ततो वाग्भवमुच्चार्य मन्त्रमेनं समुद्धरेत् ।<br>
नवाक्षरो मनुर्दवि तारिण्याः समुदीरितः ॥ ६३ ॥<br>
ईयमेव महाविद्या स्वर्गे मर्त्त्ये च दुर्लभा ॥<br>
अष्टसिद्धिप्रदा देवी चतुर्वर्गफलप्रदा ॥ ६४ ॥<br>
अनया सदृशी विद्या अनेन सदृशो मनुः ।<br>
अनया सदृशी सिद्धिर्न भूता न भविष्यति ॥ ६५ ॥<br>
यो विद्यां लभते देवि किं नु तस्य न जायते ।<br>
अचिराल्लभते वाणीं गद्यपद्यप्रमोदिनीम् ।<br>
ज्ञानमात्रेण विद्यायाः क्षिप्रं द्रुतकविर्भवेत् ।<br>
बिना छन्दो बिना शिक्षां बिनाभ्यासेन पार्वति ॥ ६६ ॥<br>
बिना ज्ञानं बिना यत्नं बिनालापं कवेरपि ।<br>
जिह्वायां जायते तस्य कवित्वं रसनिर्मितम् ॥ ६७ ॥</p>
<p>तत्र पूजाप्रयोगः &ndash;</p>
<p>प्रथमं जलमादाय पादप्रक्षालनं स्मृतम् ।<br>
द्विराचम्य शिखां बद्धा ततो भूमिविशोधनम् ॥ ६८ ॥<br>
विघ्नानुत्सारणं कृत्वा ततः पुष्पविशोधनम् ।<br>
करौ संशोध्य देवेशि चास्त्रमन्त्रेण तत्परम् ॥ ६९ ॥<br>
गुरून् गणपतिं नत्वा भूतशुद्धिं समाचरेत् ।<br>
स्वाधिष्ठाने स्थितं बीजं वाग्भवं सर्वसिद्धिदम् ।<br>
तदुद्भुताग्निबलिभिः शरीरं दह्यते बुधैः ॥ ७० ॥<br>
तद्भस्म पुञ्जमुत्सार्य ह्रीं समुद्भूतवायुना ।<br>
ललाटे कामबीजन्तु तदुद्भूतामृतेन च ।<br>
तदस्थि प्लावितं कृत्वा दृढीभूतं चरेत्ततः ।<br>
निर्लेपं निर्गुणं शुद्धमात्मानं देवतामयम् ।<br>
सर्वपापविनिर्मुक्तं देहं सञ्चिन्त्य साधकः ।<br>
शरीरस्य विशोधेन प्राणायामं चरेत् ततः ॥ ७१ ॥<br>
आद्येन मूलबीजेन प्राणायामत्रयञ्चरेत् ।<br>
मन्त्रन्यासस्ततो देवि श्रूयतां मन्त्रसिद्धिदः ॥ ७२ ॥<br>
शङ्करोऽस्य ऋषिः प्रोक्तो बृहतीच्छन्द ईरितम् ।<br>
तारिणी देवता प्रोक्ता ह्रीङ्कारं बीजमुच्यते ।<br>
वाग्भवं शक्तिरित्युक्तमिति ऋष्यादिकं न्यसेत् ।</p>
<p>प्रयोगः &ndash;</p>
<p>शिरसि शङ्कर-ऋषये नमः ।<br>
मुखे बृहतीच्छन्दसे नमः ।<br>
हृदि तारिण्यै देवतायै नमः ।<br>
गुह्ये ह्रीं बीजायः नमः ।<br>
पादयोः वाग्भवशक्तये नमः ॥ ७३ ॥</p>
<p>ततः कराङ्गन्यासौ &ndash;</p>
<p>क्रीम् अङ्गुष्ठाभ्यां नमः, क्लीं तर्जनीभ्यां स्वाहा,<br>
कृष्णदेवि मध्यमाभ्यां वषट्, ह्रीम् अनामिकाभ्यां हुं,<br>
क्रीं कनिष्ठाभ्यां वौषट्, ऐं करतलपृष्ठाभ्यां फट्,<br>
एवं हृदयादिषु ।<br>
तथा बीजेन तु षडङ्गानि प्रकल्पयेत् ॥ ७४ ॥<br>
धर्मादि विन्यसेद्देवि ततोऽधर्मादि विन्यसेत् ।<br>
उपर्युपरि मध्ये च क्रमेणैतान्न्यसेत् ततः ।<br>
कल्पवृक्षं समुच्चार्य मणिपीठं ततः स्मरेत् ।<br>
शवमुच्चारयित्वा तु तत्रोपरि कपालकम् ।<br>
चतुर्दिक्षु न्यसेद्देवि चितामग्निसमन्विताम् ।<br>
हृत्पद्माष्टदले तत्र चाष्टशक्तीर्न्यसेत् ततः ।<br>
दुर्गा जया ततो मेधा विजया सुप्रभा मता ।<br>
काली गौरी शिवा चैव इत्यष्टौ शक्तयः स्मृताः ॥ ७५ ॥<br>
तत एव स्वदेहेषु पञ्चयोनिं न्यसेद्बुधः ।<br>
केशान्ते दक्षिणे भागे यो न वीरां न्यसेत् ततः ।<br>
केशान्ते वामभागे च योनिविश्वां ततो न्यसेत् ।<br>
नासामूले च देविशि योनिरूपां विभागतः ।<br>
योनिकामां योनिहारां नेत्रयोः सव्यवामयोः ।<br>
योनिरूपां न्यसेदोष्ठे सर्वकामार्थसिद्धये ।<br>
मुखकोणे च देविशि दक्षवामादिभेदतः ।<br>
चिबुके च महादेवी विन्यसेत् साधकोत्तमः ।<br>
योनिच्छायां योनिकामां योनिरूपां तत परम् ।<br>
बाहुमूले तथा वामे हृदि चैव वरानने ।<br>
योनिचिन्तां योनिनित्यां योनिरूपां स्मरेद्बुधः ।<br>
स्तनयोर्नाभिदेशे च योनिस्थानं सदा स्मरेत् ।<br>
योनिसिद्धां योनिविद्धां योनिरूपां न्यसेद्बुधः ।<br>
एताः स्मृताश्चतुर्थ्यन्ता नमोऽन्ताश्च विचक्षणैः ।<br>
देहपीठे ततो देवीं ध्यायेत्सुस्थिरमानसः ॥ ७६ ॥</p>
<p>ध्यानमाह &ndash;</p>
<p>कृष्णां लम्बोदरीं भीमां नागकुण्डलशोभिताम् ।<br>
रक्तमुखीं ललज्जिह्वां रक्ताम्बरधरां कटौ ।<br>
पीनोन्नतस्तनीमुग्रां महानागेन वेष्टिताम् ।<br>
शवस्योपरि देवेशि तस्योपरि कपालके ।<br>
नासाग्रध्याननिरतां महाघोरां वरप्रदाम् ।<br>
चतुर्भुजां दीर्घकेशीं दक्षिणस्योर्ध्वबाहुना ।<br>
विभ्रतीं नलिनीमेकां वामोर्ध्वे पानपात्रकम् ।<br>
वराभयधरां देवीमधस्ताद्दक्षवामयोः ।<br>
पिबन्तीं रौधिरीं धारां पानपात्रे सदाशिवे ।<br>
सर्वसिद्धिप्रदां देवीं नित्यां गिरिनिवासिनीम् ।<br>
लोचनत्रयसंयुक्तां नागयज्ञोपवीतिनीम् ।<br>
दीर्घनासां दीर्घजङ्घां दीर्घाङ्गी दीर्घजिह्विकाम् ।<br>
चन्द्रसूर्याग्निभेदेन त्रिलोचन-समन्विताम् ॥ ७७ ॥<br>
शत्रुनाशकरीं देवीं महाभीमां वरप्रदाम्<br>
व्याघ्रचर्मशिरोवद्धां जगत्त्रयविभाविनीम् ।<br>
साधकानां सुखं कर्त्रीं सर्वलोकभयङ्करीम् ।<br>
एवं भूतां महादेवीं तारिणीं प्रणमाम्यहम् ।<br>
एवं ध्यात्वा मानसैः सम्पूज्य शङ्खस्थापनं<br>
तारावत्कुर्यात् ॥ ७७क ॥</p>
<p>अस्याः पूजायन्त्रम् &ndash;</p>
<p>यन्त्रं निर्माय देवेशि स्थापयेन्मन्त्रमध्यतः ।<br>
रक्तमलयजेनापि वसुपत्रं लिखेत् ततः ।<br>
तद्बाह्ये वसुपत्राणि लिखेत् साधकसत्तमः ।<br>
वह्निमण्डलयुग्मञ्च यन्त्रमध्ये लिखेत् ततः ।<br>
पूर्वदले च देवेशि आद्यं बीजं लिखेत् ततः ।<br>
द्वितीयं दक्षिणे तृतीयं पश्चिमे दले ।<br>
उत्तरे च दले देवि फट् वाणीञ्च ततो लिखेत् ।<br>
चतुर्द्वारसमायुक्तम् अष्टवज्रसमन्वितम् ॥ ७८ ॥<br>
तत्र पूर्वोक्तमन्त्रेण पीठं सम्पूज्य, पूर्ववद्ध्यात्वा<br>
तत्रावाह्य महेशानीं यजेद्वै मन्त्रमुच्चरन् । (चित्र ४६)<br>
षडङ्गेनैव देवेशि पूजयित्वा तु पार्वतीम् ।<br>
क्षेत्रपालं भैरवञ्च गणनाथं महान्तकम् ।<br>
एतच्चतुष्टयं देविं यजेद् द्वारचतुष्टये ।<br>
पूर्वाद्यष्टदले देवि एताः सम्पूज्य साधकः ।<br>
अणिमानङ्गमदना लघिमा मदनातुरा ।<br>
अनङ्गकुसुमा देवि ततोऽष्टकर्णिका तथा ।<br>
कपालिका च देवेशि ततोऽष्टयोगिनीस्तथा ।<br>
तथा षोडशपत्रेषु पूजपेत् परिचारिकाः ।<br>
सुखदां मोक्षदां तत्र भुक्तिदां भोगदां तदा ।<br>
मुक्तिदां सिद्धिदां चैव कामदां धनदां तथा ।<br>
क्षेमदां शिवदां वापि वरदामात्मदां तथा ।<br>
योगदां भोगदां देवि भक्तिदां सर्वसिद्धिदाम् ।<br>
अणिमाद्यष्टसिद्धीश्च पूर्वद्वारे यजेत् ततः ।<br>
वह्नेर्दशकला देवि द्वारे च दक्षिणे तथा ।<br>
पाश्चात्यद्वारे देवेशि कलाश्चन्द्रस्य पूजयेत् ।<br>
उत्तरे च तथा देवि रवेरपि कलास्ततः ।<br>
षडङ्गेन यजेद् देवि ततश्चास्त्राणि पूजयेत् ।<br>
एतास्तु देवदेवेशि चतुर्थ्यन्ताः समीरिताः ।<br>
नमोऽन्ताश्च महादेवि प्रोक्ताः सकलसिद्धिदाः ।<br>
पुष्पैर्बहुविधैश्चैव रक्तचन्दनचर्चितैः ।<br>
रक्तपुष्पैर्महादेवि नानागन्धसमन्वितैः ॥ ७९ ॥<br>
बिल्वपत्रैस्तथा गन्धैर्जवापुष्पैर्विशेषतः ।<br>
श्वेतरक्तपलाशैश्च करवीरैर्मरूवकैः ।<br>
बिल्वपुष्पैः कुन्दपुष्पैर्लवङ्गकुसुमैः शुभैः ।<br>
अपराजितापुष्पैश्च चम्पकैः केशरैस्तथा ।<br>
एभिः पुष्पैर्महादेवि पूजयेन्नित्यतारिणीम् ।<br>
मालतीवकपुष्पैश्च सदूर्वैर्वनार्चयेत् तथा ।<br>
कदम्बैः श्वेतकुसुमैः कुङ्कुमैः काञ्चनैस्तथा ।<br>
एवं सम्पूजयित्वा तु एभिर्द्रव्यैर्महेश्वरि ।<br>
लक्षमात्रं जपेन्मन्त्रं हविष्याशी जितेन्द्रियः ॥ ७९-क ॥</p>
<p>अथ सारस्वतकल्पः &ndash;</p>
<p>नारद उवाच &ndash;</p>
<p>केनोपायेन देवेश विद्योत्पत्तिर्भवेन्नृणाम् ।<br>
वेदविद्याप्रकाशस्तु तन्मे ब्रूहि जगत्पते ॥ ८० ॥</p>
<p>ब्रह्मोवाच &ndash;</p>
<p>साधु साधु त्वया पृष्ठं लोकानां हितकारकम् ।<br>
एतदेव पुरा पृष्ठं कल्पादौ विष्णवे मया ॥ ८१ ॥<br>
ब्रह्मशब्दस्वरूपेण प्रसन्नेनान्तरात्मना ।<br>
यत्प्रोक्तं तेन मे ब्रह्मन् तत्ते वक्ष्यामि यत्नतः ॥ ८२ ॥</p>
<p>भगवानुवाच &ndash;</p>
<p>शृणु ब्रह्मन् परं गुह्यं कल्पं सारस्वतं मम ।<br>
यस्या विज्ञानमात्रेण जाड्यापहरणं भवेत् ॥ ८३ ॥<br>
सर्वशास्त्र प्रकाशश्च सर्वज्ञो जायतेऽचिरात् ।<br>
अभ्यासाच्च भवेद्यस्य वाचश्चित्रा भवन्ति हि ॥ ८४ ॥<br>
अवापुस्त्रिदशा व्याप्तिं वागीशत्वं वृहस्पतिः ।<br>
द्वैपायनोऽपि यं ज्ञात्वा वेदव्यासोऽभवन्मुनिः ॥ ८५ ॥<br>
मन्त्रोद्धारं प्रवक्ष्यामि साङ्गावरणपूजनैः ।<br>
अनन्त बिन्दुना युक्तं वामगण्डान्तभूषितम् ।<br>
जपेद् द्वादशलक्षन्तु मूकोऽपि वाक्पतिर्भवेत् ॥ ८६ ॥<br>
नाभौ शुद्धरविन्दञ्च ध्यायेद् दशदलं सुधीः ।<br>
तन्मध्ये भावयेन्मन्त्री मण्डलानान्त्रयं चिरम् ।<br>
रत्नसिंहासनं ध्यायेद्वर्णं ज्योत्स्नामयं पुनः ।<br>
तस्योपरि पुनर्ध्यायेद् देवीं वागीश्वरीं ततः ॥ ८७ ॥<br>
मुक्ताकान्तिनिभां देवीं ज्योत्स्नाजालविकाशिनीम् ।<br>
मुक्ताहरयुतां शुभ्रां शशिखण्ड विमण्डिताम् ।<br>
विभ्रतीं दक्षहस्ताभ्यां व्याख्यां वर्णस्य मालिकाम् ।<br>
अमृतेन तथा पूर्णं घटं दिव्यञ्च पुस्तकम् ।<br>
दधतीं वामहस्ताभ्यां पीनस्तनभरान्विताम् ।<br>
मध्ये क्षीणां तथा स्वच्छां नानारत्नविभूषिताम् ।<br>
आत्माभेदेन ध्यात्वैवं ततः सम्पूजयेत् क्रमात् ॥ ८८ ॥<br>
आद्येन दीर्घयुक्तेन कुर्यादङ्गानि हस्तयोः ।<br>
हृदयादौ तथा कुर्याद् बीजेनाङ्गक्रिया पुनः ।<br>
भ्रुवोर्मध्ये तथा नाभौ गुह्ये च देशिकस्तथा ।<br>
न्यसेद्बीजं पुनर्वस्तौ व्यापकं विन्यसेत् ततः ।<br>
पीठन्यासं तनौ कुर्याद् देवताभावसिद्धये ।<br>
मातृकायास्तु यत्प्रोक्तं पीठमभ्यर्च्य यत्नतः ।<br>
वर्णाब्जेनासनं कुर्यान्मूर्ति मूलेन कल्पयेत् ।<br>
आवाह्य पूजयेत् तस्यां देवीं वागीश्वरीं ततः ॥ ८९ ॥<br>
अङ्गैः प्रथमा वृत्तिः स्याद् द्वितीया शक्तिभिस्ततः ।<br>
दलाग्रेषु समभ्यर्च्य ब्रह्माण्याद्या यथाविधि ।<br>
लोकपाला बहिः पूज्यास्तेषामस्त्राणि तद्बहिः ।<br>
एवं सम्पूजयेन्मन्त्री जपपूजारतः सदा ॥ ९० ॥<br>
कवित्वं लभते वाग्मी लक्षैर्द्वादशभिर्ध्रुवम् ।<br>
प्रातर्जप्त्वा सहस्रन्तु पिवेद् ब्राह्मीं वचान्विताम् ।<br>
न विस्मरति मेधावी श्रुतान् वेदागमानपि ॥ ९१ ॥<br>
कण्ठमात्रोदके स्थित्वा ध्यायेन्मार्त्तण्डमण्डले ।<br>
ज्योतिः पुञ्जनिभां देवीं परिवारसमन्विताम् ।<br>
वराभययुतां हस्ते मूद्रापुस्तकधारिणीम् ।<br>
जपन् सहस्रमानेन षण्मासं विजितेन्द्रियः ।<br>
भीमां सम्प्राप्य वाक्सिद्धिं कवीनामग्रणीर्भवेत् ॥ ९२ ॥<br>
अथ प्रयोगं वक्ष्यामि जाड्यनाशकरं परम् ।<br>
रात्रिशेषे समुत्थाय शुचिर्भूत्वा समाहितः ।<br>
शुद्धभावेन चात्मानं गुरुञ्च परिकल्पयेत् ।<br>
तत्प्रभापटलं व्याप्तं जगत्सर्वं विचिन्तयेत् ॥ ९३ ॥<br>
मूलाधारे स्थितां देवीं कुण्डलीं परदेवताम् ।<br>
सुप्तां प्रोत्थाप्य तां शक्त्या क्रमाच्चक्राणि भेदयेत् ।<br>
ततः परशिवे नीत्वा सौधीञ्च प्रापयेत् ततः ।<br>
ऊर्ध्वग्रन्थिं विनिर्भिद्यजित्वा दीपस्वरूपिणीम् ।<br>
बीजरूपस्वशक्त्या तु प्रोल्लसन्तीं परात्मिकाम् ।<br>
शब्दब्रह्मस्वरूपाञ्च निश्चलां चिन्तयेत् ततः ।<br>
तत्प्रभापटलव्याप्तं शरीरं चिन्तयेत् ततः ।<br>
नित्यं सहस्रमानेन जपेत् संवत्सरं यदि ।<br>
ततः सञ्जायते मन्त्री वाचस्पतिरिवापरः ।<br>
छन्दोऽलङ्कार-तर्कादि-नानाशास्त्रार्थविद्भवेत् ।<br>
कवित्वं ज्ञानशक्त्या तु पाण्डित्यमधिकं भवेत् ॥ ९४ ॥<br>
अथापरं प्रवक्ष्यामि योगं भुवि सुदुर्लभम् ।<br>
नाभिचक्रे स्थितां सौम्यां रक्ताकारां विचिन्तयेत् ।<br>
क्षौमावद्धनितम्बाञ्च रक्ताभरणभूषिताम् ।<br>
पाशाङ्कुशधरां दिव्यां वराभययुतां पुनः ।<br>
दृष्ट्या चामृतवर्धिण्या पूरयन्तीं मनोरथान् ।<br>
एवं ध्यात्वा जपेल्लक्षं मनुजो विहितं ततः ।<br>
होमं कुर्यात् त्रिमध्वक्तं रक्तोत्पलयुतैर्द्विजः ।<br>
ततः सन्तर्पयेद् देवीं दुग्धयुक्तेन सर्पिषा ।<br>
पायसेन बलिं दद्याद् दधिपिष्टैर्मधुप्लुतैः ।<br>
एवं कृत्वा विधानन्तु साक्षाद्वैश्रवणो भवेत् ॥ ९६ ॥<br>
सिद्धार्थैस्त्रिमधुपेतैर्हुत्वा जगद्वशं नयेत् ।<br>
पद्महोमेन महतीं प्राप्नुयात्श्रियमुर्ज्जिताम् ॥ ९६ ॥<br>
देवी हृदयविद्याया नास्ति किञ्चित् सुदुर्लभम् ।<br>
स्नेह भावेन सम्प्रोक्तं न देयं यस्य कस्यचित् ॥ ९७ ॥<br>
एतत् ते कथितं गुह्यं विद्योत्पत्तेश्च कारणम् ।<br>
विष्णुना दत्तमस्मभ्यं मया तुभ्यं द्विजोत्तम ॥ ९८ ॥<br>
सिद्धमन्त्री यदा मन्त्री बालीशस्यापि मूर्ध्नि ।<br>
हस्तं दत्त्वा स्पृशेत् सोऽपि सौधीं वाचमनर्गलम् ।<br>
गद्यपद्यमयीं ब्राह्मीं सिद्धविद्याप्रसादः ॥ ९९ ॥<br>
इति स्वायम्भुवमातृकातन्त्र सारस्वतः पटलः ।</p>
<p>कात्यायनीकल्पः &ndash;</p>
<p>भगवानुवाच &ndash;</p>
<p>अतिगुह्यतरं मन्त्रं पृष्ठवत्यसि पार्वति ।<br>
भक्तिभावेन ते देवि कथयामि शुचिस्मिते ॥ १०० ॥<br>
प्रसन्नतां यदा याति देवि कात्यायनी तदा ।<br>
कवितामतुलैश्वर्यं ददाति पदमुत्तमम् ॥ १ ॥<br>
स्त्रीणामाकर्षणञ्चैव मारणोच्चाटने रिपोः ।<br>
नृपाणां वश्यता चैव जायते च तथा प्रिये ॥ २ ॥<br>
कथयामि तथा सर्वं भक्त्यां कलय मद्वचः ।<br>
आदौ शृणु महामन्त्रं वाग्भवादि-नमोऽन्तकम् ।<br>
वह्न्यासनं शिवं वान्तं बिन्दुशान्तिविभूषितम् ।<br>
चकारं बिन्दुना युक्तं चतुर्द्दशस्वरान्वितम् ।<br>
ङेयुता चण्डिका चैव मन्त्रः प्रोक्तो दशाक्षरः ॥ ३ ॥<br>
चिन्तामणिरिति ख्यातो मायाद्यापि विचिन्त्यिते ।<br>
देवता चण्डिका छन्दो गायत्री कपिलो मुनिः ।<br>
लक्षमेकं जपेन्मन्त्रं दशांशं जुहुयात् ततः ।<br>
मातृकोक्ते यजेत् पीठे बीजेनाङ्गक्रिया मता ।<br>
आदावङ्गानि सम्पूज्य शस्त्रपूजा ततः परम् ॥ ४ ॥<br>
लोकपालास्ततः पूज्यास्तेषामस्त्राणि तद्बहिः ।<br>
डाकिनी�योगिनी चैव खेचरी शाकिनी तथा ।<br>
दिक्षु पूज्या इमा देव्यः सुसिद्धाः फलदायिकाः ॥ ५ ॥</p>
<p>ततो ध्यानम् &ndash;</p>
<p>सव्यपादसरोजेनालङ्कृतोरुभृगाधिपाम् ।<br>
वामपादाग्रदलितमहिषासुरनिर्भराम् ।<br>
सुप्रसन्नां सुवदनां चारुनेत्रत्रयान्विताम् ।<br>
हारनूपुरकेयूरजटामुकुटमण्डिताम् ।<br>
विचित्रपट्टवसनामर्द्धचन्द्रविभूषिताम् ।<br>
खड्गखेटकवज्राणि त्रिशूलं विशिखं तथा ।<br>
धारयन्तीं धनुः पाशं शङ्खं घण्टां सरोरुहम् ।<br>
बाहुभिर्ललितैर्देवीं कोटिचन्द्र-समप्रभाम् ।<br>
समावृतैर्दिविषदैर्देवैराकाशसंस्थितैः ।<br>
स्तूयमानां मोदमानैर्लोकपालादिभिः सदा ।<br>
एवं सञ्चिन्तयेद् देवीं जायते नरपुङ्गवः ॥ ६ ॥<br>
क्षत्रियेषु यथा रामो देवेषु च पुरन्दरः ।<br>
भुजङ्गेषु यथा तार्क्ष्यः क्रूरकार्यो यथा शनिः ॥ ७ ॥<br>
शकुन्तेषु यथा श्येनो मन्त्रज्ञो बलवांस्तथा ।<br>
इदन्त परमं गुह्यं सङ्क्षेपात्कथितं मया ॥ ८ ॥<br>
इदानीं जपहोमानां विधानञ्च शृणु प्रिये ।<br>
मन्त्रोऽयं चिन्त्यते देवि सभायां पुरतो यदि ।<br>
कोटिसूर्यप्रतीकाशो दृश्यते वादिभिस्तथा ।<br>
पलायन्ते महादेवि साध्वसेन क्षणात्ततः ॥ ९ ॥<br>
इषेमास्यसिते पक्षे नवम्यामारभेज्जपम् ।<br>
सहस्रं प्रत्यहं प्रत्यहं कृत्वा सम्प्राप्य नवमीं सिताम् ।<br>
विजयं खड्गमादाय पूजयित्वा यथाविधि ।<br>
अर्द्धरात्रे बलिं दत्त्वा प्रातर्यात्रां समाचरेत् ।<br>
रणभूमिं समासाद्य सहस्रं प्रजपेन्मनुम् ।<br>
तं दृष्ट्वा पुरुषं देवि हृत्क्षोभो जायते रिपोः ॥ १० ॥<br>
सदूतं यममायातं मन्यमाना नराधिपाः ।<br>
पलायन्ते महादेवि नात्र कार्या विचारणा ॥ ११ ॥<br>
शुक्लाम्बरधरो मौनी ब्रह्मचारिव्रते स्थितः ।<br>
शुक्लवर्णां महादेवीं ध्यात्वा शुक्लविभूषणाम् ।<br>
सहस्रं मासमेकन्तु जपेन्नित्यं यथाविधि ।<br>
मालतीबकुलैः कुन्दैर्मन्त्री मधुरसंयुतैः ।<br>
सहस्रत्रितयं हुत्वा वागीशो जायतेऽचिरात् ॥ १२ ॥<br>
हेलया कवितां देवि विशदां कुरुते द्रुतम् ।<br>
जपं वा कुरुते नित्यं शतशो वत्सरावधि ।<br>
बन्ध्यापि लभते पुत्रः कार्त्तिकेयपराक्रमम् ।<br>
दुर्भगा च भवेत्पत्युः सुभगातिमनोरमा ॥ १३ ॥<br>
रूपं विचिन्त्य पूर्वोक्तं लक्षं जप्त्वायुतं ततः ।<br>
नीलोत्पलैः सरोजैर्वा हुत्वा वै श्रवणायते ॥ १४ ॥<br>
व्याघ्रचर्मपरीधानां मुण्डमालाविभूषिताम् ।<br>
रक्तवर्तुलभीमाक्षी जिह्वया लीलयासुरान् ।<br>
चर्वयन्तीं महाकालीं कालरात्रिमिवापराम् ।<br>
क्षोभयन्तीं जगत्सर्वं ससुरासुरपर्वतम् ।<br>
एवं ध्यात्वा जपेद् देवीं श्मशाने वा चतुष्पथे ।<br>
सप्ताहं त्रिशतं कृत्वा व्रतस्थः स्थिरमानसः जपेत् यो नियतं<br>
देवि स रिपून्नाशयेद्ध्रुवम् ॥ १५ ॥<br>
अनेनैव विधानेन बलिं दद्याच्चतुष्पथे ।<br>
दग्धमत्स्यं सरक्तान्नं पुण्डी कृत्य समाहितः ।<br>
आममांसं हरिद्राक्तं यं विचिन्त्य प्रदापयेत् ।<br>
सप्ताहाल्लभते शत्रुर्यमसद्म न संशयः ।<br>
हरिर्वा शङ्करो वापि न शक्तो रक्षितुं क्वचित् ॥ १६ ॥</p>
<p>बलिमन्त्रस्तु &ndash;</p>
<p>उमाबीजयुगञ्चादौ चामुण्डाबीजयुग्मकम् ।<br>
कालिकालि पदञ्चोक्त्वा खादय द्वितयं ततः ।<br>
वशीकुरु महासत्त्वानादिद्वन्द्वं पुनर्वदेत् ।<br>
वह्निजायां ततः प्रोक्त्वा बलिमन्त्रः शुभावहः ।<br>
उमाबीजं हृल्लेखाबीजं चामुण्डाबीजं श्यामाबीजम् ॥ १७ ॥<br>
एणाजिनं परिधाय उपविश्य निजाङ्गने ।<br>
आत्मानं घोररूपञ्च चिन्तयित्वा समाहितः ।<br>
अङ्गारकदिने चैव निन्दितासु तिथिष्वपि ।<br>
पूजितं खड्गमादाय निशीथे बलिमाहरेत् ।<br>
प्रहारशोणितञ्चास्य दद्याद्देव्यै यथाविधि ।<br>
अच्छेद्याभेद्यकायः स्यात् रिपूणां नात्र संशयः ॥ १८ ॥<br>
मायाबीजं समुद्धृत्य रमाबीजं ततः परम् ।<br>
कत्यायनीपदं ङेऽन्तं वह्नेर्भार्या ततः परम् ।<br>
अष्टाक्षरी महाविद्या सर्वकामफलप्रदा ।<br>
ध्यानपूजादिकं सर्वं पूर्ववच्च समाचरेत् ।<br>
इति कात्यायनीकल्पः ॥ १९ ॥</p>
<p>अथ दुर्गामन्त्राः &ndash;</p>
<p>विश्वसारे &ndash;</p>
<p>अथ दुर्गामनुं वक्ष्ये शृणुष्व कमलानने ।<br>
यस्याः प्रसादमात्रेण भवेद् गङ्गाधरः स्वयम् ॥ २० ॥<br>
थान्तबीजं समुद्धृत्य वामकर्णाभिभूषितम् ।<br>
इन्दुबिन्दुसमायुक्तं बीजं परमदुर्लभम् ।<br>
चतुर्वर्गप्रदं साक्षान्महापातकनाशनम् ।<br>
एकाक्षरीसमा नास्ति विद्या त्रिभुवने प्रिये ॥ २१ ॥<br>
विना गन्धैर्बिना पुष्पैर्बिना होमपुरःसरैः ।<br>
विनायासैर्महादेवि जपमात्रेण सिद्धिदा ॥ २२ ॥<br>
मन्त्रस्यास्य ऋषिर्देवि नारदः परिकीर्त्तितः ।<br>
गायत्रीच्छन्दः आख्यातं जगद्धात्री च देवता ।<br>
चतुर्वर्गप्रदा दुर्गा सर्वसत्त्वेषु संस्थिता ॥ २३ ॥<br>
विविधा सा महाविद्या तत्शृणुष्व गणेश्वरि ।<br>
कूर्चाद्यां वा जपेद्विद्यां तदन्ते वह्निसुन्दरी ।<br>
लज्जाद्यां वा जपेद्विद्यां फडन्तां वा जपेत् सुधीः ।<br>
वधूबीजयुतां वापि स्वाहान्तां वा जपेत् पुनः ।<br>
लक्षम्याद्यां वा जपेद्विद्यां चतुर्वर्गफलाप्तये ।<br>
वाग्भवाद्यां जपेद्वापि प्रणवाद्यां जपेत् पुनः ।<br>
कामबीजादिकं वापि फडन्तां वा जपेत् सुधीः ।<br>
त्र्यक्षरी विविधा विद्या कथिता ब्रह्मणा पुरा ॥ २४ ॥<br>
दीर्घस्वरसमायुक्तनिजबीजानि पार्वति ।<br>
विन्यसेदात्मनो देहे हृदयादिषु पूर्ववत् ।<br>
पूर्ववन्न्यासवर्गन्तु पूर्ववत्कर्म चाचरेत् ।<br>
कालीवदाचरेद्विद्यां जपेद्विद्यामहर्निशम् ॥ २५ ॥<br>
लक्षैर्द्वादशकैर्देवि पुरश्चरणमीरितम् ।<br>
यथास्थाने यथाकाले यथाचारविधानतः ।<br>
प्रजपेत्परया भक्त्या दुर्गां दुर्गतिनाशिनीम् ॥ २६ ॥<br>
मत्स्यमांसैः सूपपूपैर्मृगैः शशकशल्लकैः ।<br>
पूजयेत्परया भक्त्या दुर्गा दुर्गतिहारिणीम् ॥ २७ ॥<br>
स्वयम्भूकुसुमैः शुक्रैः सुगन्धिकुसुमान्वितैः ।<br>
जवायावकसिन्दूरैः रक्तचन्दनसंयुतैः ।<br>
नानामांसैर्नानाद्रव्यैः पूजयेत् परमेश्वरीम् ॥ २८ ॥<br>
काकैः शुकैश्च महिषैश्छागैर्मोषैर्नरैस्तथा ।<br>
गजैरुष्ट्रैः खरैर्गृध्रैः पूजयेद् विधिनामुना ।<br>
तदा भवेन्महासिद्धिर्नात्र कार्या विचारणा ॥ २९ ॥</p>
<p>ध्यानन्तु &ndash;</p>
<p>सिंहस्कन्धाधिरूढां नानालङ्कारभूषिताम् ।<br>
चतुर्भुजां महादेवीं नागयज्ञोपवीतिनीम् ।<br>
सङ्खशार्ङ्गसमायुक्तवामपाणिद्वयान्विताम् ।<br>
चक्रञ्च पञ्चवाणांश्च धारयन्तीञ्च दक्षिणे ।<br>
रक्त वस्त्रपरीधानां बालार्कसदृशीतनुम् ।<br>
नारदाद्यैर्मुनिगणैः सेवितां भवसुन्दरीम् ।<br>
त्रिवलीवलयोपेत-नाभिनाल-मृणालिनीम् ।<br>
रत्नद्वीप-मयद्वीपे सिंहासनसमन्विते ।<br>
प्रफुल्लकमलारूढां ध्यायेत् तां भवगेहिनीम् ॥ ३० ॥<br>
दुर्गायन्त्रं प्रवक्ष्यामि शृणुस्व हरवल्लभे ।<br>
त्रिकोणं विन्यसेत्पूर्वं नवकोणसमन्वितम् ।<br>
त्रिविम्ब सहितं कार्यम् अष्टपत्रसमन्वितम् ।<br>
त्रिरेखासहितं कार्यं रुद्रभूपुरसंयुतम् ।<br>
समीकृत्य यथोक्तेन विलिखेद्विधिनामुना ।<br>
नानास्त्रसंयुतं लेख्यं चक्रं मन्त्रसमन्वितम् ।<br>
तत्र तां पूजयेद् देवीं मूलप्रकृतिरूपिणीम् ।<br>
पद्मस्थां पूजयेद् दुर्गां सिंहपृष्ठनिषेदुषीम् ।<br>
प्रभाद्याः शक्तयः पूज्या गन्धाद्यैर्नवकोणके ॥ ३१ ॥<br>
प्रभा माया जया सूक्ष्मा विशुद्धा नन्दिनी पुनः ।<br>
सुप्रभा विजया सर्वसिद्धिदा नव शक्तयः ॥ ३२ ॥<br>
ह्रीमाद्याः पूजयेत्तास्तु गन्धचन्दनवारिणा ।<br>
ओङ्कारं पूर्वमुच्चार्य ह्रीङ्कारं तदनन्तरम् ।<br>
यथा पदं चतुर्थ्यन्तं पूजयेत् क्रमतः प्रिये ।<br>
शङ्खपद्मनिधी देव्या वामदक्षिणयोगतः ।<br>
पूजयेत् परया भक्त्या रक्तचन्दनपूर्वकैः ।<br>
अर्घ्यदानं सदा कुर्यात् पूजान्ते पर्वतात्मजे ।<br>
अङ्गावृत्तिः पुनः पूज्याः पत्रकोणेषु-मातरः ।<br>
वज्राद्यायुधसंयुक्ता भूपुरे लोकपालकाः ॥ ३३ ॥ (चित्र ४७)</p>
<p>इति दुर्गामन्त्राः</p>
<p>अथ विशालाक्षीमन्त्राः</p>
<p>आदियामले &ndash;</p>
<p>ईश्वर उवाचः ध्रुवमाद्यं समुद्धृत्य मायाबीजं समुद्धरेत्<br>
।<br>
विशालाक्षीपदं ङेऽन्तं हृदन्तं मन्त्रमुद्धरेत् ।<br>
अष्टाक्षरी महाविद्या अष्टसिद्धिप्रदा शिवे ।<br>
प्रसङ्गात् कथिता विद्या त्रैलोक्यदुर्लभा प्रिये ॥ ३४ ॥<br>
ऋषिरस्य महेशानि सदाशिवो महाप्रभुः पङ्क्तिच्छन्दश्च<br>
कथितं विशालाक्षी च देवता ।<br>
शक्तिः प्रणवमित्युक्तं लज्जाबीजञ्च बीजकम् ।<br>
धर्मार्थकाममोक्षेषु विनियोगः प्रकीर्त्तितः ॥ ३५ ॥<br>
अङ्गन्यासकरन्यासौ यथावदभिधीयते ।<br>
षड्दीर्घभाजा बीजेन प्रणवाद्येन कल्पयेत् ।<br>
वाक्यन्तु ॐ ह्रां हृदयाय नमः इत्यादि ॥ ३६ ॥<br>
मूलेन व्यापकं न्यस्य ध्यायेद् देवीं परां शिवाम् ।<br>
ध्यायेद् देवीं विशालाक्षीं तप्तजाम्बुनदप्रभाम् ।<br>
द्विभुजान्विकां चण्डीं खड्गखेटकधारिणीम् ।<br>
नानालङ्कारसुभगां रक्ताम्बरधरां शुभाम् ।<br>
सदा षोडशवर्षीयां प्रसन्नास्यां त्रिलोचनाम् ।<br>
मुण्डमालावलीरम्यां पीनोन्नतपयोधराम् ।<br>
शवोपरि महादेवीं जटामुकुटमण्डिताम् ।<br>
शत्रुक्षयकरीं देवीं साधकाभीष्टदायिकम् ।<br>
सर्वसौभाग्यजननीं महासम्पत्प्रदां स्मरेत् ।<br>
एवं ध्यात्वा महादेवीमुपचारैः प्रपूजयेत् ॥ ३७ ॥<br>
पुरश्चरणकाले तु वर्णलक्षं जपेत् सुधीः ।<br>
यन्त्रमध्ये समावाह्य प्रतिष्ठां कारयेत् ततः ।<br>
त्रिकोणं चाष्टपत्रञ्च ततो वृत्तं समालिखेत् ।<br>
चतुरस्रं चतुर्द्वारमेवं मण्डलमालिखेत् ।<br>
तत्रावाह्य यजेद् देवीं सर्वसौभाग्यसुन्दरीम् ।<br>
विशालाक्षीं विशालास्यां यथाविधि प्रपूजयेत् ।<br>
त्रिकोणान्तर्महादेवीं सम्पूज्य मातरः क्रमात् ।<br>
पङ्कजाक्षी विरूपाक्षी रक्ताक्षो च सुलोचना ।<br>
एकनेत्रा द्विनेत्रा च कोटराक्षी त्रिलोचना ।<br>
एताः पूज्या महेशानी पत्राग्रेष्वष्टयोगिनीः ।<br>
पश्चिमादिक्रमेणैव अष्टसिद्धिस्वरूपिणीः ।<br>
चतुरस्रे महादेवी लोकपालान् समर्चयेत् ।<br>
तद्बहिश्चैव वज्राद्यान् पूजयेद्भाग्य हेतवे ।<br>
ततो यथाशक्ति जप्त्वा पूर्ववच्च समाचरेदिति ॥ ३८ ॥<br>
(विशालाक्षीयन्त्रम् चित्र ४८) ।</p>
<p>अथ गौरीमन्त्राः</p>
<p>तन्त्रे &ndash;</p>
<p>ह्रीं गौरी रुद्रदयिते योगेश्वरि सवर्म फट् ।<br>
द्विठान्तः षोडशार्णोऽयं मन्त्रः सद्भिरुदाहृत ॥ ३९ ॥</p>
<p>अस्या पूजा &ndash;</p>
<p>प्रातःकृत्यादि प्राणायामान्तं कर्म समाप्य ऋष्यादिन्यासं<br>
कुर्यात् ।</p>
<p>यथा &ndash;</p>
<p>शिरसि पर्वत-ऋषये नमः ।<br>
मुखेगायत्रीच्छन्दसे नमः ।<br>
हृदि श्रीगौर्यै देवतायै नमः ।</p>
<p>ततः कराङ्गन्यासः &ndash;</p>
<p>ह्राम् अङ्गुष्ठाभ्यां नमः इत्यादि ।<br>
ह्रां हृदयाय नमः इत्यादि ॥ ४० ॥</p>
<p>ततो ध्यानम &ndash;</p>
<p>हेमाभां विभ्रतीं दोभिर्दर्पणाञ्जनसाधने ।<br>
पाशाङ्कुशौ सर्व भूषां तां गौरीं सर्वदा भजे ।<br>
एवं ध्यात्वा मानसैः सम्पूज्य, शङ्खस्थापनादि<br>
पीठमन्वन्तं सम्पूज्य, पुनर्ध्यात्वावाह्य, देवीं पूजयेत् ॥ ४१ ॥<br>
ततोऽग्न्यादिकोणेषु ह्रां हृदयाय नमः इत्यादिना षडङ्गानि<br>
पूजयेत् ।<br>
पत्रेषु पूर्वादि ॐ सुभगायै नमः एवं रति-कामिनी-कामदायिनी-<br>
पाशाङ्कुशदर्पणाञ्जनशलाकाः पूजयेत् ।<br>
तद्बहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ४२ ॥<br>
अस्य पुरश्चरणं लक्षजपः ।<br>
आज्येन दशांशहोमः ।</p>
<p>तथा च &ndash;</p>
<p>लक्षमेकं जपेन्मन्त्रं हविष्याशी जितेन्द्रियः ।<br>
दशांशं होमयेदाज्यैः पुरश्चरणसिद्धये ॥ ४३ ॥</p>
<p>फलन्तु &ndash;</p>
<p>गन्धपुष्पाञ्जनभक्ष्यचन्दनादिकं मूलमन्त्राभिमन्त्रितं<br>
यस्मै कस्मै दीयते स वश्यो भवति निश्चितम् ॥ ४४ ॥<br>
यथा रात्रौ हरिद्रया वामोरुमध्ये प्रियस्त्रीनामाभिलिख्य,<br>
वामकरेण पिधाय, शतं सहस्रं वा जपन्निष्ठां<br>
स्त्रियमाकर्षयति ।<br>
एतत् पूजादिकं सौभाग्यवश्यसर्वसम्पत्करम् ॥ ४५ ॥</p>
<p>अथ ब्रह्मश्रीमन्त्रः &ndash;</p>
<p>स च मन्त्रदेवप्रकाशिन्याम् &ndash;</p>
<p>हृल्लेखा नमस्कारादि ब्रह्मश्रीः राजिते राजपूजिते जये-विजये गौरि<br>
गान्धारि त्रिभुवनवशङ्करि सर्वलोकवशङ्करि<br>
सर्वस्त्रीपुरुषवशङ्करि सुयुद्धदुर्घोरां ह्रीं स्वाहा ॥ ४६ ॥</p>
<p>अङ्गन्यासश्च &ndash;</p>
<p>राजिते राजपूजिते अङ्गुष्ठाभ्यां नमः ।<br>
जये विजये गौरि गान्धारि तर्ज्जनीभ्यां स्वाहा ।<br>
त्रिभुवनवशङ्करि मध्यमाभ्यां वषट् ।<br>
सर्वलोकवशङ्करि अनामिकाभ्यां हूम् ।<br>
सर्वस्त्रीपुरुषवशङ्करि कनिष्ठाभ्यां वौषट् ।<br>
सुयुद्धदुर्घोररावे ह्रीं स्वाहा अस्त्राय फट् ।<br>
राजिते राजपूजिते हृदयाय नमः ।<br>
जये विजये गौरि गान्धारि शिरसे स्वाहा ।<br>
त्रिभुवनवशङ्करि शिखायै वषट् ।<br>
सर्वलोकवशङ्करि कवचाय हुम् ।<br>
सर्वस्त्रीप्रुषवशङ्करि नेत्रत्रयाय वौषट् ।<br>
सुयुद्धदुर्घोररावे ह्रीं स्वाहा अस्त्राय फट् ॥ ४७ ॥</p>
<p>ततो ध्यानम् &ndash;</p>
<p>अविकलशशिराजन्मौलिरावद्धपाशाङ्कुशरूचिरकराब्जा<br>
बन्धुजीवारुणाङ्गी ।<br>
अमरनिकरवन्द्या त्रीक्षणा शोणलेपांशुकुसुमयुता स्यात् सम्पदे<br>
पार्वती वः ।<br>
अस्याङ्गैर्लोकपालैर्मातृकाभिस्त्रीण्यावरणानि ॥ ४८ ॥<br>
तस्या पुरश्चरणमयुतजपः ।<br>
पायसेन दशांशहोमः ।<br>
मधुत्रययुतैस्तिलतण्डुलैर्लवर्णैर्वा दिनत्रयम् ।<br>
सहस्रहोमः शीघ्रवशङ्करः ।<br>
प्रातःकाले सूर्यमण्डलस्थां देवीं सम्पूज्य अष्टोत्तरशतं<br>
जपन्त्रिभुवनवश्यकरः ॥ ४९ ॥</p>
<p>अथ राजमुखीमन्त्रः &ndash;</p>
<p>स च द्विचत्वारिंशदक्षरः अङ्गन्यासे विविच्यते ।</p>
<p>यथा &ndash;</p>
<p>ॐ राजमुखि हृदयाय नमः ।<br>
वश्यमुखि ह्रीं ह्रीं क्लीं शिरसे स्वाहा ।<br>
देवि देवि शिखायै वषट् ।<br>
महादेवि कवचाय हुम् ।<br>
देवाधिदेवि नेत्रत्रयाय वषट् ।<br>
सर्वजनस्य मुखं मम वशं कुरु कुरु स्वाहा अस्त्राय फट् ।<br>
सर्व श्रीमनोरिव ।<br>
जपादौ सर्वजनस्थाने साध्यनाम देयमिति ॥ ५० ॥</p>
<p>अथ इन्द्रमन्त्रः &ndash;</p>
<p>मन्त्रदेवप्रकाशिकायाम् &ndash;</p>
<p>इम् इन्द्राय हृत् ।<br>
अस्य ब्रह्मा-ऋषि पङ्क्तिश्छन्द इन्द्रो देवता इं बीजम् आयेति शक्तिः ।<br>
बीजेनाङ्गन्यासः ।</p>
<p>यथा &ndash;</p>
<p>इम् अङ्गुष्ठाभ्यां नमः इत्यादि ।<br>
इं हृदयाय नमः इत्यादि ॥ ५१ ॥</p>
<p>ततो ध्यानम् ।</p>
<p>पीतवर्णं सहस्राक्षं वज्रपद्मकरं विभुम् ।<br>
सर्वालङ्कारसंयुक्तं नौमीन्द्रं दिक्पतीश्वरम् ।<br>
एवं ध्यात्वावाह्य पूजयेत् ॥ ५२ ॥<br>
ततोऽग्न्यादिकोणे मध्ये दिक्षु च इं हृदयाय नमः इत्यादिना<br>
षडङ्गानि पूजयेत् ।<br>
ततः पत्रेषु पूर्वादि कं कार्त्तिकेयाय नमः एवं रम् अग्नये,<br>
यं यमाय, क्षं निर्-ऋतये, वं वरुणाय, यं वायवे, सं<br>
सोमाय, ईम् ईशानाय ।<br>
ततो वज्रादीन्पूजयेत् ॥ ५३ ॥<br>
अस्य पुरश्चरणं लक्षजपः ।<br>
आज्येन तिलैरयुत होमः ॥ ५४ ॥</p>
<p>अथ प्रयोगः &ndash;</p>
<p>चतुष्कोणस्थपद्मे नववस्त्रवेष्टितं जलकुम्भं स्थापयित्वा,<br>
गन्धोदकेन सम्पूर्य, तत्र सपरिवारमिन्द्रमाराध्य, सहस्रं<br>
जप्त्वा तज्जलाभिषेकेण भ्रष्टराज्यस्य राज्यप्राप्तिरन्येषां<br>
परमा श्रीर्भवति ॥ ५५ ॥</p>
<p>अथ गरुडमन्त्रः &ndash;</p>
<p>निबन्धे &ndash;</p>
<p>संवर्त्तको नेत्रयुतः पार्श्वस्तारोऽग्निसुन्दरी ।<br>
गारुडो मनुराख्यातो विषद्वयविनाशकः ।<br>
स्मरन्गरुडमात्मानं मन्त्रमेनं जपेन्नरः ।<br>
विषमालोकनेनैव हन्यान्नागकुलोद्भवम् ॥ ५६ ॥</p>
<p>अस्य पूजा &ndash;</p>
<p>प्रातःकृत्यादि वैष्णवोक्तपीठमन्वन्तं विन्यस्य ऋष्यादिन्यासं<br>
कुर्यात् ।</p>
<p>यथा &ndash;</p>
<p>शिरसि रुद्र-ऋषये नमः, मुखे पङ्क्तिच्छन्दसे नम, हृदि<br>
पक्षीन्द्राय देवतायै नमः ।<br>
प्रणवो बीजं, स्वाहा शक्तिः ॥ ५७ ॥</p>
<p>ततः कराङ्गन्यासौ &ndash;</p>
<p>ज्वल ज्वल महामते स्वाहा अङ्गुष्ठाभ्यां नमः,<br>
गरुडचूडामणे स्वाहा तर्जनीभ्यां स्वाहा, गरुडशिखिशिखे<br>
स्वाहा मध्यमाभ्यां वषट्, गरुड प्रभञ्जन प्रभञ्जन<br>
प्रभेदन प्रभेदन विद्रावय विद्रावय विमर्द्दय स्वाहा<br>
अनामिकाभ्यां हूं, ॐ उग्ररूपधर सर्वविषहर भीषय<br>
भीषय स्वाहा कनिष्ठाभ्यां वौषट्, सर्वं दह दह भस्मीकुरु<br>
स्वाहा करतलपृष्ठाभ्यां फट् ।<br>
हृदयादिष्वेवम् ॥ ५८ ॥<br>
ततः करद्वयाङ्गुष्ठादिकनिष्ठाङ्गुलिषु मन्त्रवर्णान्विन्यस्य<br>
पादकटिहृदयवक्त्रमूर्द्धसु पञ्चवर्णान्न्यसेत् ॥ ५९ ॥</p>
<p>ततो ध्यानम् &ndash;</p>
<p>वर्मान्तर्वह्नियुग्माक्षरकमलगतं पञ्चभूताद्यवर्णं,<br>
कॢप्ताकल्पं फणीन्द्रैरभयवरकरं पद्मनेत्रं सुवक्त्रम् ।<br>
दुष्टाहिच्छेदितुण्डं स्मरदखिलविषप्रोषणं प्राणभूतं,<br>
प्राणाग्रण्यं त्रिवेदोतनुममृतमयं पक्षिराजं भजेऽहम् ।<br>
एवं ध्यात्वा मानसैः सम्पूज्य, शङ्खस्थापनं कृत्वा<br>
वैष्णवोक्तं पीठमन्वन्तं पीठं सम्पूज्य<br>
पुनर्ध्यात्वावाह्य, रेफद्वयं हुङ्कारमध्यस्थं<br>
क्षकारेकार-बिन्द्वात्मकबीजयुक्त-कर्णिकं स्वरद्वन्द्वाष्टकेशरे<br>
कचटतपय-शलाष्टवर्गयुक्ताष्टदले मातृकापद्मे पक्षिराजं<br>
पूजयेत् ॥ ६० ॥<br>
अङ्गैः प्रथमावरणम् अनन्तवासुकि-तक्षक-कर्कोटक-पद्म-<br>
महापद्म-शङ्ख-कुलिकाष्ट-नागैर्द्वितीयम्, इन्द्रादिभिस्तृतीयम् ।<br>
अस्या पुरश्चरणं पञ्चलक्ष-जपः ।<br>
अथवा पुरश्चरणार्थं मूलमयुतं<br>
प्रत्येकमक्षरसङ्ख्यसहस्रं मालामन्त्रं जपेत् ।<br>
घृताक्तैः कृष्णपुष्पैर्दशांशहोमः ॥ ६१ ॥</p>
<p>मालामन्त्र उच्यते &ndash;</p>
<p>ॐ नमो भगवते गरुडाय कालाग्निवर्णाय एह्येहि कालानललोल-<br>
जिह्वाय पातय पातय मोहय मोहय विद्रावय विद्रावय भ्रम<br>
भ्रम भ्रामय भ्रामय हन हन दह दह पच पच हूं फट्<br>
स्वाहा ॥ ६२ ॥<br>
क्षिराब्धिमध्ये तत्रोत्पन्न-पूर्वोक्त-<br>
मातृकाक्षरमयममृतात्मकं श्वेतवर्णं विचिन्त्य, तत्पद्मे<br>
दष्टं विचिन्त्य, दष्टस्य मूर्द्ध-वक्त्र-हृदय-नाभिषु रं हं<br>
ठं वमिति बीजचतुष्टयम् अमृतस्रावित्वेन सञ्चिन्त्य, दष्टशिरस<br>
उपरिचन्द्रकान्तवर्णं सुधामयं गरुडं ध्यात्वा,<br>
तद्धस्तस्थितामृतपूरितशङ्खनिर्गलदमृतधारया दष्टं<br>
प्लावयन्तं गरुडं ध्यायन् मन्त्रं जपेत् । (चित्र ४९)<br>
एवं ध्यानमात्रेण दष्टो निर्विष्यः समुत्थाय चिरं जीवेत् ॥ ६३ ॥<br>
ॐ नमो भगवते गरुडाय महेन्द्ररूपाय<br>
पर्वतशिखराकाररूपाय संहर संहर मोचय मोचय चालय<br>
चालय पातय पातय निर्विष निर्विष विषमप्यमृतं<br>
चाहारसदृशं रूपमिदं प्रज्ञापयामि स्वाहा नमः नल नल<br>
वर वर दुन दुन क्षिप क्षिप हर हर स्वाहा ।<br>
अनेन गरुडमन्त्रेण मन्त्री गरुडो भूत्वा अभिमन्त्रितं<br>
स्थावरविषं भक्षितमप्यमृतं भवति किमुतान्नपानादिकमिति ॥<br>
६४ ॥<br>
इति गरुडमन्त्रः ।</p>
<p>अथ गरुडस्तवः &ndash;</p>
<p>सुपर्णं वैनतेयञ्च नागारिं नागभीषणम् ।<br>
जितान्तकं विषारिञ्च अजितं विश्वरूपिणम् ।<br>
गरुत्मन्तं खगश्रेष्ठं तार्क्ष्यं कश्यपनन्दनम् ।<br>
द्वादशैतानि नामामि गरुडस्य महात्मनः ।<br>
यः पठेत् प्रातरुत्थाय स्नाने वा शयनेऽप् वा ।<br>
विषं नाक्रामते तस्य न च हिंसन्ति हिंसकाः ।<br>
सङ्ग्रामे व्यवहारे च विजयस्तस्य जायते ।<br>
बन्धनान्मुक्तिमाप्नोति यात्रायां सिद्धिरेव च ।<br>
इति गरुडस्तोत्रम् ॥ ६५ ॥</p>
<p>अथ हनूमत्कल्पः &ndash;</p>
<p>देव्युवाच &ndash;</p>
<p>शैवानि गाणपत्यानि शाक्तानि वैष्णवानि च ।<br>
साधनानि च सौराणि चान्यानि यानि तानि च ।<br>
श्रुतानि तानि देवेश त्वद्वक्त्रान्निःसृतानि च ।<br>
किञ्चिदन्यत् तु देवानां साधनं यदि कथ्यताम् ॥ ६६ ॥</p>
<p>शङ्कर उवाच &ndash;</p>
<p>शृणु देवि प्रवक्ष्यामि सावधानावधारय ।<br>
हनूमत्साधनं पुण्यं महापातकनाशनम् ।<br>
एतद्गुह्यतमं लोके शीघ्रसिद्धिकरं परम् ।<br>
जयो यस्य प्रसादेन लोकत्रयजितोऽभवत् ।<br>
तत्साधनविधिं वक्ष्ये नृणां सिद्धिकरं द्रुतम् ॥ ६७ ॥<br>
वियत्सनरकं हनूमते तदनन्तरम् ।<br>
रुद्रात्मकाय कवचं फडिति द्वादशाक्षरः ।<br>
एतन्मन्त्रं मयाख्यातं गोपनीयं प्रयत्नतः ।<br>
तव स्नेहेन भक्त्या च दासोऽस्मि तव सुन्दरि ।<br>
एतन्मन्त्रमर्जुनाय प्रदत्तं हरिणा पुरा ।<br>
जयेन साधनं कृत्वा जितं सर्वं चराचरम् ॥ ६८ ॥<br>
नदीकूले विष्णुगृहे निर्जने पर्वते वने ।<br>
एकाग्रचित्तमाधाय साधयेत् साधनं महत् ॥ ६९ ॥</p>
<p>ध्यानमाह &ndash;</p>
<p>महाशैलं समुत्पाट्य धावन्तं रावणं प्रति ।<br>
तिष्ठ तिष्ठ रणे दुष्ट घोररावत् समुत्सृजन् ।<br>
लाक्षारसारुणं रोद्रं कालान्तकयमोपमम् ।<br>
ज्वलदग्निलसन्नेत्रं सूर्यकोटिसमप्रभम् ।<br>
अङ्गदाद्यैर्महादेवीरैर्वेष्टितं रुद्ररूपिणम् ।<br>
एवं रूपं हनूमन्तं ध्यात्वा यः प्रजपेत् मनुम् ।<br>
लक्षजपात् प्रसन्नः स्यात् सत्यं ते कथितं मया ॥ ७० ॥<br>
ध्यानैकमात्रतः पुंसां सिद्धिरेव न संशयः ।<br>
प्रातः स्नात्वा नदीतीरे उपविश्य कुशासने ।<br>
प्राणायामं षडङ्गञ्च मूलेन सकलञ्चरेत् ।<br>
पुष्पाञ्जल्यष्टकं दत्त्वा ध्यात्वा रामं ससीतकम् ।<br>
ताम्रपात्रे ततः पद्ममष्टपत्रं सकेशरम् ।<br>
रक्तचन्दनघृष्टेन लिखेत् तस्य शलाकया ।<br>
कर्णिकायां लिखेन्मत्रं तत्रावाह्य कपिप्रभुम् ।<br>
कर्णिकायाः हनुमन्तं ध्यात्वा पादादिकं ततः । (चित्र ५०)<br>
गन्धपुष्पादिकञ्चैव निवेद्य मूलमन्त्रतः ।<br>
सुग्रीव लक्ष्मणञ्चैव अङ्गदं नलनीलकम् ।<br>
जाम्बवन्तञ्च कुमुदं केशरिणं दले दले ।<br>
पूर्वादिक्रमतो देवि पूजयेद् गन्धचन्दनैः ।<br>
पवनञ्चाञ्जनाञ्चैव पूजयेद् दक्षवामतः ।<br>
दलाग्रेषु कपिभ्योऽपि पुष्पाञ्जल्यष्टकं ततः ।<br>
ध्यात्वा तु मन्त्रराजं वै लक्षं यावत् तु साधकः ।<br>
लक्षान्तदिवसं प्राप्य कुर्याच्च पूजनं महत् ।<br>
एकाग्रचित्तमनसा तस्मिन्पवननन्दने ।<br>
दिवारात्रो जपं कुर्याद् यावत् सन्दर्शनं भवेत् ॥ ७१ ॥<br>
सुदृढं साधकं मत्वा निशीथे पवनात्मजः ।<br>
सुप्रसन्नस्ततो भूत्वा प्रयाति साधकाग्रतः ॥ ७२ ॥<br>
यथेप्सितं वरं दत्त्वा साधकाय कपिप्रभुः ।<br>
वरं लब्ध्वा साधकेन्द्रो विहरेदात्मनः सुखम् ॥ ७३ ॥<br>
एतद्धि साधनं पुण्यं देवानामपि दुर्लभम् ।<br>
तव स्नेहान्मयाख्यातं भक्तासि मयि पार्वति ।<br>
इति गरुडतन्त्रे देवीश्वरसंवादे हनूमत्साधनम् ॥ ७४ ॥</p>
<p>अथ वीरसाधनम् &ndash;</p>
<p>हनूमतोऽतिगुह्यन्तु लिख्यते वीरसाधनम् ।<br>
ब्राह्म्ये मुहूर्ते उत्थाय कृतनित्यक्रियो द्विजः ।<br>
गत्वा नदीं ततः स्नात्वा तीर्थमावाह्य चाष्टधा ।<br>
मूलमन्त्रं ततो जप्त्वा सिञ्चेदादित्यसङ्ख्यया ॥ ७५ ॥<br>
ततो वाससी परिधाय गङ्गा तीरे पर्वते वा उपविश्य, हाम्<br>
अङ्गुष्ठाभ्यां नमः, हां हृदयाय नमः इत्यादिना च<br>
कराङ्गन्यासौ कुर्यात् ॥ ७६ ॥</p>
<p>ततः प्राणायामः &ndash;</p>
<p>अकारादिवर्णान् उच्चार्य वामनासापुटेन वायुं पूरयेत् ।<br>
पञ्चवर्गानुच्चार्य वायुं कुम्भयेत् यकारादिवर्णान् उच्चार्य<br>
दक्षिणनासापुटेन वायुं रेचयेत् ।<br>
एवं वारत्रयं कृत्वा मन्त्रवर्णैरङ्गन्यासं कृत्वा ध्यायेत् ॥<br>
७७ ॥<br>
ध्यायेद्रणे हनूमन्तं कोटिकपिसमन्वितम् ।<br>
धावन्तं रावणं जेतुं दृष्ट्वा सत्वरमुत्थितम् ।<br>
लक्ष्मणञ्च महावीरं पतितं रणभूतले ।<br>
गुरुञ्च क्रोधमुत्पाद्य गृहीत्वा गुरुपर्वतम् ।<br>
हाहाकारैः सदर्पैश्च कम्पयन्तं जगत्त्रयम् ।<br>
आब्रह्माण्डं समाव्याप्य कृत्वा भीमं कलेवरम् ।<br>
इति ध्यात्वा षट्सहस्रं जपेत् ॥ ७८ ॥</p>
<p>अस्य मन्त्रः &ndash;</p>
<p>स्वबीजं पूर्वमुच्चार्य पवनञ्च ततो वदेत् ।<br>
नन्दनञ्च ततो देयं ङेऽवसानेऽनलप्रिया ।<br>
दशार्णोऽयं मनुः प्रोक्तो नराणां सुरपादपः ॥ ७९ ॥<br>
सप्तमदिवसे दिवारात्रिं व्याप्य जपेत्, ततो महाभयं दत्त्वा<br>
त्रिभागशेषासु निशासु नियतमागच्छति ।<br>
साधको यदि मायां तरति तदेप्सितं वरं प्राप्नोति ॥ ८० ॥ विद्यां<br>
वापि धनं वापि राज्यं वा शत्रुनिग्रहम् ।<br>
तत्क्षणादेव चाप्नोति सत्यं सत्यं सुनिश्चितम् ॥ ८१ ॥<br>
इति हनूमत्कल्पः ।</p>
<p>अथ विषराग्निमन्त्रः</p>
<p>स च विसर्गबिन्दुयुक्तः खकारद्वयस्वरूपः ॥ ८२ ॥</p>
<p>अथ पूजाप्रयोगः &ndash;</p>
<p>प्रातःकृत्यादिकं कृत्वा ऋष्यादिन्यासं कुर्यात् ।</p>
<p>यथा &ndash;</p>
<p>शिरसि अग्नये ऋषये नमः ।<br>
मुखे पङ्क्तिच्छन्दसे नमः ।<br>
हृदि अग्नये देवतायै नमः ।<br>
गुह्ये खं बीजाय नमः ।<br>
पादयोः बिन्दुशक्तये नमः ॥ ८३ ॥<br>
षड्दीर्घयुक्तखकारेण कराङ्गन्यासकल्पना ।<br>
ध्यानार्चने शारदोक्तवैश्वानरमन्त्रवत् ॥ ८४ ॥<br>
अस्य पुरश्चरणं द्वादशलक्षजपः आज्येन दशांशहोमः ॥ ८५<br>
॥<br>
स्ववामहस्ततले पञ्चदलं श्वेतपद्मं ध्यात्वा,<br>
तत्कर्णिकायां सविसर्गं खकारं तत्पञ्चदलेषु सानुस्वारं<br>
खकारञ्च ध्यात्वा, रक्तवर्णामृतमयं विचिन्त्य, तत्स्पर्शनात्<br>
सर्वं विषं नाशयेत् ।<br>
इत्थम्भूतकरेण विषरोगग्रस्तं स्पृष्ट्वा अष्टोत्तरशतं जपेत् ।<br>
सर्ववृश्चिकादिविषज्वराजीर्ण-विसर्पदन्तादिशूलनेत्ररोग-<br>
सर्ववेदनाञ्च नाशयेत् ॥ ८६ ॥</p>
<p>अथ वृश्चिकादिविषहरमन्त्रः</p>
<p>स च ॐ स व ह स्फुः ॐ हिलि मिलि चिलि हस्फुः, ॐ हिलि हिलि चिलि चिलि हस्फुः ।<br>
ब्रह्मणे फुः विष्णवे फुः इन्द्राय फुः सर्वेभ्यो देवेभ्यो स्फुः ।<br>
एते वृश्चिकविषहराः ।<br>
ॐ गेरि ठः ।<br>
इति मूषिकविषहरमन्त्रः ॥ ८७ ॥<br>
ॐ सरणे स्फुः ॐ असरणे स्फुः ॐ विषहरणे स्फुः ।<br>
एतन्मन्त्रं जप्त्वा श्वेतसर्षपविक्षेपेण मूषिकविनाशनम् ।<br>
इति मूषिकविनाशनमन्त्रः ॥ ८८ ॥<br>
ॐ ह्रां ह्रीं हूं हूं ॐ स्वाहा गरुड हूं फट् ।<br>
इति दुर्गामन्त्रो लूताविषहरः ॥ ८९ ॥<br>
ॐ नमो भगवते विष्णवे सर सर हन हन हूं फट् स्वाहा ।<br>
इति विष्णुमन्त्रः सर्वकीटजातिविषहरः ॥ ९० ॥</p>
<p>अथार्द्रपटी &ndash;</p>
<p>प्रणवो हृदयं भगवति चामुण्डे रक्तवाससे<br>
अप्रतिहतरूपपराक्रमे अमुकवधाय विचेतसे वह्निवल्लभा ।<br>
आर्द्ररक्तपटेनावृतः समुद्रगामि-नदीतीरे ऊषरभूमौ वा<br>
दक्षिणामुख ऊर्ध्वबाहुजपेत् ।<br>
यावत्पटः शुष्यति, तावत्प्राणा शुष्यन्ति शत्रोः ।<br>
इत्यार्द्रपटी ॥ ९१ ॥</p>
<p>अथ श्मशानभैरवीमन्त्रः</p>
<p>श्मशानभैरवि नररूधिरास्थिरसभक्षिणि सिद्धिं मे देही मम<br>
मनोरथान् पूरय हूं फट् स्वाहा ॥ ९२ ॥</p>
<p>अथ महाकालीमन्त्रः</p>
<p>ॐ फ्रें फ्रें क्रों क्रों पशून् गृहाण हुं फट् स्वाहा ।<br>
श्मशानभैरवीमन्त्रेण यावत् क्रूरकर्मणि प्रयोगः कर्त्तव्यः ॥<br>
९३ ॥</p>
<p>अथ महाकालीमन्त्रप्रयोगः</p>
<p>तत्र न न्यासादिकं कर्त्तव्यम् ।</p>
<p>तथा च &ndash;</p>
<p>न्यासशुद्ध्यादिकं किञ्चिन्नात्र कार्या विचारणा ॥ ९४ ॥<br>
कृष्णतोयैश्च सम्पूर्णे कृष्णकुम्भेऽथ कालिकाम् ।<br>
पूजयेत् कृष्णपुष्पेण श्मशाने दक्षिणामुखः ।<br>
पञ्चवक्त्रां महारौद्रीं प्रतिवक्त्रत्रिलोचनाम् ।<br>
शक्तिशूलधनुर्वाण-खड्गखेटवराभयान् ।<br>
दक्षादक्षभुजैर्देवीं विभ्राणां भूरिभूषणाम् ।<br>
ध्यात्वैवं साधकः साध्यं साधयेन्मनसि स्थितम् ॥ ९५ ॥<br>
ब्राह्मी माहेश्वरी चैव कौमारी वैष्णवी तथा ।<br>
वाराही च तथा चैन्द्री चामुण्डा चण्डिकाष्टमी ।<br>
पूर्वादीशान पर्यन्तं कुम्भस्थाने स्थिता इमाः ॥ ९६ ॥</p>
<p>तत्र क्रमः &ndash;</p>
<p>देवीं ध्यात्वा यथा विध्युपचारेण सम्पूज्य<br>
ब्राह्म्याद्यष्टशक्तीः पूर्वादिक्रमेण पूजयेत् ॥ ९७ ॥</p>
<p>तथा &ndash;</p>
<p>नामोच्चारणसंरब्धं वह्नौ प्रज्वलितेऽम्बरे ।<br>
जुहुयाद्वैरिणां शुद्धौ देवीमन्त्रं जपस्तथा ।<br>
समिधः पिचुमर्द्दस्य तथा विभीतकाष्ठिका ।<br>
गृहधूमं श्मशानान्त विभीताङ्गारहोमतः ।<br>
सप्ताहाद्वैरिणं हन्ति कालीमन्त्रप्रयोगतः ॥ ९८ ॥<br>
ऊच्चाटनं चापराह्णे सन्धायां मारणं तथा ।<br>
दक्षिणस्यां दिशि स्थित्वा ग्रामादेर्दक्षिणामुखः ॥ ९९ ॥</p>
<p>अथ ज्वालामालिनी-मन्त्रः</p>
<p>ॐ नमो भगवति ज्वालामालिनि गृध्रगणपरिवृते हूं फट् स्वाहा ।<br>
तत्र प्रयोगः ।<br>
तत्राङ्गन्यासः &ndash;</p>
<p>ॐ नमो हृदयं प्रोक्तं भगवतीति शिरः स्मृतम् ।<br>
ज्वालामालिनी च शिखा गृध्रगणपरिवृते ततः ।<br>
वर्म स्वाहास्त्रमित्युक्तं जातियुक्तं न्यसेत् तनौ ।</p>
<p>प्रयोगस्तु &ndash;</p>
<p>ॐ नमो हृदयाय नमः इत्यादि ॥ १०० ॥<br>
अभुक्त्वा नियतं चैव जपेन्मन्त्रं जपाज्जयी ।<br>
जपेदष्टसहस्रन्तु त्रयोविंशतिवासरान् ।<br>
प्रत्यहं साधनं सिद्धिं ददाति च न संशयः ।<br>
स्मृतिमात्रेण वै मन्त्री रिपून सर्वान् विनाशयेत् ॥ १ ॥</p>
<p>प्रयोगान्तरम् &ndash;</p>
<p>फेत्कारीयेः ॐ ठं ठां ठिं ठीं ठुं ठूं ठें ठैं<br>
ठों ठौं ठं ठः ।<br>
अमुकं गृह्ण गृह्ण हूं हूं ठः ठः ।<br>
अनेन मन्त्रेण शृगालास्थिमयं कीलकं पञ्चाङ्गुलं<br>
सहस्रेणाभिमन्त्रितं यस्य गेहे निखनेत्, यस्य नाम्ना श्मशाने<br>
वा निखनेत्, स उन्मत्तो भवति ॥ २ ॥<br>
ॐ डं डां डिं डीं डुं डूं डें डैं डों डौं डं<br>
डः अमुकं गृह्ण गृह्ण हूं हूं ठः ठः ।<br>
अनेन मन्त्रेण मनुष्यास्थिमयं कीलकं वितस्तिप्रमाणं<br>
सहस्रेणाभिमन्त्रितं यस्य गृहे निखनेत्, यस्य नाम्ना श्मशाने<br>
वा निखनेत् तस्य समस्तपरिवारा नश्यन्ति ॥ ३ ॥<br>
उद्धृते खलु शान्तिः ।</p>
<p>शान्तिमन्त्रो यथा &ndash;</p>
<p>ॐ सः सं सं हः अमुकस्य शान्तिर्भवतु स्वाहा ।<br>
अनेन मन्त्रेण धृतमधुसिक्तं क्षीर हुनेत् ।<br>
तेन शान्तिर्भवति ॥ ४ ॥<br>
ॐ ढं ढां ढिं ढीं ढुं ढूं ढें ढैं ढों<br>
ढौं ढं ढः अमुकं मारय मारय ठः ठः ।<br>
अनेन मन्त्रेण गर्द्दभास्थिमयं कीलकं त्रयोदशाङ्गुलं<br>
सहस्रेणाभिमन्त्रितं यस्य गेहे निखनेत्, स ज्वरेण विनश्यति ॥ ५ ॥<br>
ॐ णं णां णिं णीं णुं णूं णें णैं णों णौं णं<br>
णः अनेन खदिरकाष्ठमयं कीलकं षडङ्गुलं<br>
सहस्रेणाभिमन्त्रितं यस्य गृहे निखनेत्, यस्य नाम्ना श्मशाने<br>
वा निखनेत्, तस्य सर्वान्नाशयति ॥ ६ ॥</p>
<p>अथ निगडबन्धनमोक्षणम्<br>
ॐ नमः निर्-ऋते निर्-ऋते तिग्मतेजो यन्मयं विव्रेता बन्धमेत यमेन<br>
दत्तं तस्य सम्विदा नोत्तमे नाके अघोरोह वैरम् ॥ ७ ॥<br>
अस्य निगडभञ्जनमन्त्रस्य प्रजापतिर्-ऋषिर्निर्-ऋतिर्देवता<br>
तुष्टुप्छन्दो बन्धनादिव्यसनपरिहारे विनियोगः ॥ ८ ॥<br>
एवम् ऋष्यादिकं नयस्य अयुतं प्रजपेत् सुधीः ।<br>
ततो बन्धनाद्व्यसनाच्च मुक्तो भवति नान्यथा ॥ ९ ॥</p>
<p>अथ चिटिमन्त्रः</p>
<p>तारं चिटिद्वयं ब्रूयाचाण्डालि च ततः परम् ।<br>
महदाद्यां ततो ब्रूयादमुकं मे ततः परम् ।<br>
वशमानय ठद्वन्द्वं चिटिमन्त्रः उदाहृतः ।<br>
सप्तभिर्दिवसैर्भूपान् वशयेद्विधिनामुना ॥ १० ॥</p>
<p>विधिमाह &ndash;</p>
<p>विलिख्य तालपत्रे तं साध्यनाम्ना विदर्भितम् ।<br>
निक्षिप्य क्षीरसम्मिश्रे जले तत् क्वाथयेन्निशि ।<br>
वश्यो भवति साध्यश्च नात्र कार्या विचारणा ॥ ११ ॥<br>
तालपत्रे लिखित्वैनं भद्रकाली गृहे खनेत् ।<br>
वश्याय सर्वजन्तुनां प्रयोगोऽयमुदाहृतः ॥ १२ ॥</p>
<p>अथ त्र्यम्बकमन्त्रः</p>
<p>त्र्यम्बकं यजामहे सुगन्धिं पुष्टि वर्द्धनम् ।<br>
उर्वारुकमिव बन्धनान्मृत्योर्मुक्षीयमामृतात् ॥ १३ ॥<br>
वसिष्ठोऽस्य मुनिः प्रोक्तश्छन्दोऽनुष्टुवुदाहतम् ।<br>
देवतास्य समुद्दिष्टा त्र्यम्बकः पार्वतीपतिः ।<br>
विभक्तैर्मन्त्रवर्णैश्च षडङ्गानाञ्च कल्पनम् ॥ १४ ॥</p>
<p>तत्र प्रयोगः &ndash;</p>
<p>भूतशुद्ध्यादिपीठन्यासान्तं कर्म समाप्य ऋष्यादिन्यासं<br>
कुर्यात् ।</p>
<p>यथा &ndash;</p>
<p>शिरसि वसिष्ठ-ऋषये नमः, मुखे अनुष्टुप्छन्दसे नमः, हृदि<br>
त्र्य्म्बकाय देवतायै नमः ।<br>
अमुकस्यामुकशान्तये विनियोगः ॥ १५ ॥<br>
ततः कराङ्गन्यासौ ।</p>
<p>यथा &ndash;</p>
<p>त्र्यम्बकम् अङ्गुष्ठाभ्यां नमः, यजामहे तर्जनीभ्यां<br>
स्वाहा, सुगन्धिं पुष्टिवर्द्धनं मध्यमाभ्यां वषट्,<br>
उर्वारुकमिव बन्धनात् अनामिकाभ्यां हुं, मृत्योर्मुक्षीय<br>
कनिष्ठाभ्यां वौषट्, मामृतात् करतलपृष्ठाभ्यां फट् ।<br>
एवं हृदयादिषु ।</p>
<p>यथा &ndash;</p>
<p>त्रिभिस्तु वर्णैर्हृदयं शिरश्चतुर्भिरीरितम् ।<br>
अष्टाभिश्च शिखा प्रोक्ता नवार्णैः कवचं तथा ।<br>
तथाक्षि पञ्चाक्षरैस्त्र्यक्षरं करतले स्मृतम् ।<br>
ततः पूर्वपाश्चात्ययाम्योत्तरवक्त्रेषु तदनन्तरम् ।<br>
उरोगलास्येषु पुनर्नाभिहृत्पृष्ठकुक्षिषु ।<br>
लिङ्गपायूरुमूलान्तर्जानुजङ्घायुगेषु तत्परम् ।<br>
तद्वृत्तयुग्मे स्तनयोः पार्श्वयोः पादयोः पुनः ।<br>
पाण्योर्नासिकयोः शीर्षे मन्त्रवर्णान्न्यसेत्क्रमात् ॥ १६ ॥<br>
ततः पदान्येकादश न्यसेत् ।<br>
शिरोभ्रूयुगलाक्षिषु वक्त्रे गण्डद्वये भूयो हृदये जठरे पुनः ।<br>
गुह्योरुजानुपदेषु न्यासमेवं समाचरेत् ॥ १७ ॥</p>
<p>ततो ध्यानम् &ndash;</p>
<p>हस्ताभ्यां कलसद्वयामृतरसैराप्लावयन्तं शिरो द्वाभ्यां<br>
तौ दधतं मृगाक्षवलये द्वाभ्यां वहन्तं परम् ।<br>
अङ्गन्यस्तकरद्वयामृतघटं कैलासकान्तं शिवं,<br>
स्वच्छाम्भोजगतं नवेन्दुमुकुट देवं त्रिनेत्रं भजे ।<br>
एवं ध्यात्वा मानसैः सम्पूज्य अर्घ्यस्थापनं कुर्यात् ॥ १८ ॥<br>
ततः शैवोक्तपीठपूजां विधाय, पुनर्ध्यात्वा, आवाहनादि<br>
पञ्चपुष्पाञ्जलिदान पर्यन्तं विधाय, आवरणपूजामारभेत् ।<br>
अग्न्यादिकोणे केशरेषु मध्ये दिक्षु च त्र्यम्बकं हृदयाय नमः<br>
इत्यादिना षडङ्गैः पूजयेत् ।<br>
ततोऽष्टपत्रेषु ॐ अर्काय नमः, एवम् इन्दवे वसुधायैः जलाय<br>
वह्नये वायवे वियते यजमानाय ॥ १९ ॥</p>
<p>तद्बाह्ये पूर्वादि &ndash;</p>
<p>रमा राका प्रभा ज्योत्स्ना पूर्णा पूषा पूरणी सुधा ।</p>
<p>वाक्यन्तु &ndash;</p>
<p>रमायै नमः इत्यादि ।</p>
<p>तद्बाह्ये &ndash;</p>
<p>विश्वा विद्या सिता प्रज्ञा सारा सन्ध्या शिवा निशा ।</p>
<p>तद्बाह्ये &ndash;</p>
<p>आर्द्रा प्रज्ञा प्रभा मेधा कान्तिः शान्तिर्धृतिर्मतिः ।</p>
<p>तद्बाह्ये &ndash;</p>
<p>परा उमा पावनी पद्मा शान्ता अमोघा जया अमला एताः पूजयेत् ।<br>
ततो धूपादिविसर्जनान्तं कर्म समापयेत् ॥ १९-क ॥<br>
अस्य पुरश्चरणं लक्षजपः ॥</p>
<p>तथा च शारदायाम् &ndash;</p>
<p>जपेन्मन्त्रमिमं लक्षमेवं ध्यायञ्जितेन्द्रियः ।<br>
जुहुयाद्दशभिर्द्रव्यैरयुतं घृतसम्प्लुतैः ।<br>
बिल्वं पलाशं खदिरं वटञ्च तिलसर्षपौ ।<br>
दौग्धं दुग्धं दधि पुनर्दूर्वास्तानि विदुर्बुधाः ॥ २० ॥</p>
<p>प्रयोगस्तु &ndash;</p>
<p>शनैश्चरदिने अन्यदिवसे वा अश्वत्थमूलं स्पृष्ट्वा सहस्रं जपेत्<br>
।</p>
<p>तथा च &ndash;</p>
<p>शनिवारे दिनेऽश्वत्मूलं संस्पृश्य यो जपेत् ।<br>
साक्षान्मृत्योर्विमुच्येत किमन्याः क्षुद्रिकाः क्रियाः ॥ २१ ॥</p>
<p>तथा &ndash;</p>
<p>स्नात्वा सहस्रं प्रजपेदादित्याभिमुखो मनुम् ।<br>
आधिव्याधिविनिर्मुक्तो दीर्घमायुरवाप्नुयात् ॥ २२ ॥<br>
प्रत्यहं जुहुयान्मन्त्री दूर्वयाष्टोत्तरं शतम् ।<br>
आमयानखिलाञ्जित्वा दीर्घमायुरवाप्नुयात् ॥ २३ ॥<br>
वटवृक्षस्य समिधो जुहुयादयुतावधि ।<br>
धनधान्यसमृद्धिः स्यादचिरेणैव सिध्यति ॥ २४ ॥</p>
<p>अथ अमृतसञ्जीवनी &ndash;</p>
<p>आदौ प्रासादबीजं तदनु मृतिहरं तारकं व्याहृतिश्च,<br>
प्रोच्चार्य त्र्यम्बकं यो जपति च सततं सम्पुटं चानुलोमात् ।<br>
मृतिहरं त्र्यक्षरमृत्युञ्जयमन्त्रम् ।<br>
ॐ जूं सः ।<br>
अस्य जपात्सर्वसिद्धिर्भवति ॥ २५ ॥<br>
अथ शुक्रोपासिता मृतसञ्जीवनी विद्या गायत्र्याः प्रथमः<br>
पादस्त्र्यम्बकपादैकं तथा ।<br>
गायत्र्याः द्वितीयः पादः त्र्यम्बकस्य द्वितीयः पादः ।<br>
गायत्र्याः तृतीयः पादः त्र्यम्बकशेषपादः ।</p>
<p>मन्त्रो यथा &ndash;</p>
<p>ॐ तत्सवितुर्वरेण्यं त्र्यम्बकं यजामहे सुगन्धिं<br>
पुष्टिवर्द्धणं भर्गो देवस्य धीमहि उर्वारुकमिवबन्धनात्<br>
धियो यो नः प्रचोदयात् मृत्योर्मुक्षीयमामृतात् ॥ २६ ॥</p>
<p>ध्यानम् &ndash;</p>
<p>स्वच्छं स्वच्छारविन्दस्थितमुभयकरे संस्थितौ पूर्णकुम्भौ<br>
द्वाभ्यामेणाक्षमाले निजकरकमले द्वौ घटौ नित्यपूर्णौ ।<br>
द्वाभ्यां तौ च स्रवन्तौ शिरसि शशिकलां चामृतैः प्लावयन्तं,<br>
देहं देवो दधानः प्रदिशतु विशदाकल्पजालः श्रियं वः ।<br>
एवं ध्यात्वावाह्य त्र्यम्बकाय महारुद्राय नमः इत्यनेन<br>
पूजयेत् ।<br>
अस्य जपात् सवसिद्धिभवति ॥ २७ ॥</p>
<p>आथाकर्षणम् &ndash;</p>
<p>आकर्षणविधानानि कथयामि समासतः ।<br>
यद्दृष्टं त्रिपुरातन्त्रे यद्दृष्टं भूतडामरे ॥ २८ ॥<br>
श्रीबीजं मान्मथं बीजं लज्जाबीजं समुद्धरेत् ।<br>
प्रथमं प्रणवं दत्त्वा त्रिपुरादेविपदं ततः ।<br>
अमुकीमिति पदद्वन्द्वम् आकर्षय द्विधा पदम् ।<br>
स्वाहान्तं मन्त्र मुद्धृत्य जपेद् दशसहस्रकम् ॥ २९ ॥<br>
षट्कोणञ्च समालिख्य रक्तचन्दनकुङ्कुमैः ।<br>
षडङ्गं कारयेन्मन्त्री लज्जाबीजसमन्वितम् ।<br>
षड्दीर्घभावस्वरेणैव नादविन्दुविभूषितम् ।<br>
रक्तपुष्पाक्षतधूपादिनैवेद्यैः परिपूज्यताम् ।<br>
भावयञ्चेतसा देवीं त्रिनेत्रां चन्द्रशेखराम् ।<br>
बालार्ककिरणप्रख्यां सिन्दूरारुणविग्रहाम् ।<br>
पद्मञ्च दक्षिणे पाणौ जपमालाञ्च वामके ।<br>
मन्त्रस्यास्य प्रसादेन रम्भामपि तथोर्वशीम् ।<br>
आकर्षयेन्न सन्देहः किं पुनर्मानुषीमिह ॥ ३० ॥<br>
भूर्ज्जपत्रे समालिख्य कुङ्कुमालक्तवारिणा ।<br>
काश्मीरागुरुकस्तूरीरोचनामिलितेन तु ।<br>
अनामारक्तमिश्रेण कमलाक्षीमनुं जपेत् ।<br>
ॐ श्रीं कमलाक्षि अमुकीमाकर्षयाकर्षय ॐ फट् ।<br>
इमं मन्त्रं जपेदादौ सहस्रैकं ततः पुनः ।<br>
भूर्जपत्रे समादाय गुलिकां कारयेत् सुधीः ।<br>
तेनैव साध्यपादोत्थं मृत्तिकापङ्कवेष्टाम् ।<br>
शोषितां तेजसा भानोर्वेष्टयेत् त्रिकटुकैः पुनः ।<br>
प्रतिमां स्त्रीनिभां कृत्वा तस्याः क्षिपेत् तयोदरे ।<br>
गुलिकां पातयेत्पात्रे प्रतिमां साध्यरूपिणीम् ।<br>
तादृशाभिमुखो भूत्वा निर्जने निशि साधकः ।<br>
यावद्गच्छति चित्तञ्च तावद्रूपं जपेन्मनुम् ।<br>
यावदायाति सन्त्रस्ता मदनालसविग्रहा ॥ ३१ ॥</p>
<p>अथ वशीकरणम्</p>
<p>तत्र चामुण्डामन्त्रः &ndash;</p>
<p>तारं चामुण्डे जय चामुण्डे मोहय वशमानयामुकं स्वाहा<br>
॥ ३२ ॥</p>
<p>ध्यानम् &ndash;</p>
<p>दंष्ट्राकोटिविशङ्कटा सुवदना सान्द्रान्धकारे स्थिता,<br>
खट्टाङ्गाशनिगूढदक्षिणकरा वामेन पाशं शिरः ।<br>
श्यामा पिङ्गलमूर्द्धजा भयकरी शार्दूलचर्मावृता,<br>
चामुण्डा शववाहिनी जपविधौ ध्येया सदा साधकैः ॥ ३३ ॥<br>
लक्षं जप्त्वा दशांशं किंशुककुसुमैर्वह्निमध्ये च देवी ।<br>
चामुण्डा साधकानां भवति च फलदा नाममात्रेण शीघ्रम् ॥<br>
३४ ॥</p>
<p>अथ विद्वेषणम्</p>
<p>अन्योन्यसमसंरम्भात्-रोषितो समरे युतौ ।<br>
तदीयनखरोड्डीन धूलिमादाय साधकः ।<br>
धूलिना तेन विद्वेषस्ताडनादभिजायते ।<br>
परस्परं रिपोर्वैरं मिश्रेण सह निश्चितम् ।<br>
महिषाश्वपुरीषाभ्यां गोमूत्रेण समालिखेत् ।<br>
ययोर्नाम तयोः शीघ्रं विद्वेषञ्च परस्परम् ॥ ३५ ॥<br>
रक्तेन महिषाश्वेन श्मशानवस्त्रके लिखेत् ।<br>
यस्य नाम भवेत् तस्य विद्वेषञ्च परस्परम् ॥ ३६ ॥<br>
षट्कोणचक्रमध्ये तु रिपोर्नामसमन्वितम् ।<br>
मन्त्रन्तु सम्प्रवक्ष्यामि महाभैरवसञ्ज्ञकम् ॥ ३७ ॥<br>
ॐ नमो महाभैरवाय श्मशानवासिने अमुकामुकयोर्विद्वेषं<br>
कुरु कुरु हूं फट् ।<br>
एतन्मन्त्रं लिखेत्तत्र विद्वेषो जायते ध्रुवम् ॥ ३८ ॥<br>
अन्ययोगमहं वक्ष्ये दुर्लभं वसुधातले ।<br>
ज्ञानमात्रेण शत्रूणां विद्वेषो जायते ध्रुवम् ॥ ३९ ॥<br>
ॐ नमो भगवति श्मशानकालिके अमुकं विद्वेषय विद्वेषय हन<br>
हन पच पच मथ मथ हूं फट् स्वाहा ।<br>
अमुना मन्त्रराजेन होमयेत् प्रयतः सुधीः ।<br>
वह्निकुण्डे निम्बपत्रेण कटुतैलान्वितेन च ।<br>
प्रज्वाल्य खादिरं वह्निं श्मशानजं ततः पुनः ।<br>
दशसाहस्रसंयुक्तं तिलयवाक्षतान्वितम् ।<br>
भावयन् कालिकां देवीम् इन्द्रनीलसमप्रभाम् ।<br>
व्योमनीलां महाचण्डां सुरासुरविमर्द्दिनीम् ।<br>
त्रिलोचनां महारावां सर्वाभरणभूषिताम् ।<br>
कपालकर्त्तृकाहस्ता चन्द्रसूर्योपरि स्थिताम् ।<br>
शरजालगतां चैव प्रेतभैरववेष्टितम् ।<br>
वसन्तीं पितृकान्तारे सर्वसिद्धिप्रदायिनीम् ।<br>
होमयेद्विविधैः पुष्पैर्वलिच्छागोपहारकैः ।<br>
पूजयित्वा महेशानीं भक्तियुक्तेन चेतसा ।<br>
तद्भस्म च समादाय धारयेदभिमन्त्रितम् ।<br>
भस्मना तेन यं हन्याद्विद्वेषस्तद्भवेन्नृणाम् ॥ ४० ॥<br>
वह्निः शीतलतां याति पतेद्भूमौ यदा रविः ।<br>
यदा शुष्यति पाथोधिश्चन्द्रमाः पतते यदि ।<br>
यदा मिथ्या भवेद्देवि योगराजः सुदुर्लभः ॥ ४१ ॥<br>
षट्कोणं चक्रराजन्तु शत्रूणां नामटङ्किटतम् ।<br>
पूर्वद्रव्येण विद्वेषं कारयेदथ साधकः ॥ ४२ ॥<br>
ॐ द्रां विद्वेषिणि अमुकामुकयोः परस्परं विद्वेषं कुरु कुरु<br>
स्वाहा ।<br>
यन्त्रवाह्ये लिखेन्मन्त्रमिमं पूर्वोक्तवस्तुभिः ।<br>
परस्परं भवेद्द्वेषी योगोऽयं कुब्जिकामते ॥ ४३ ॥</p>
<p>अथा उच्चाटनम् &ndash;</p>
<p>उच्चाटनविधिं वक्ष्ये यथोक्तं श्रीमतोत्तरे ।<br>
निम्बपत्रे लिखेन्नाम महिषाश्वरपुरीषकैः ।<br>
ॐ नमः काकतुण्डि धवलामुखि अमुकमुच्चाटय हूं फट् ।<br>
एतन्मन्त्रं समभ्यर्च्य लिखित्वा पूर्ववस्तुभिः ।<br>
निम्बवृक्षस्थितं सर्वं काकालयं हुनेदथ ।<br>
श्मशानवह्निमानीय धुस्तुरकाष्ठदीपितम् ।<br>
वह्निं हुत्वा महातैलैरथवा कटुवस्तुभिः ।<br>
पूर्वोक्तमनुना तस्य पत्रं राजिकटुप्लुतम् ।<br>
सम्पूज्य धवलामुखीं पञ्चोपचारपूजया ।<br>
तद्भस्म प्रक्षिपेच्छत्रोर्मन्दिरोपरि मन्त्रवित् ।<br>
ध्यानयुक्तेन मनसा शत्रोरुच्चाटनं भवेत् ॥ ४४ ॥<br>
धूम्रवर्णां महादेवीं त्रिनेत्रां शशिशेखराम् ।<br>
जटाजूटसमायुक्तां व्याघ्रचर्मपरिच्छदाम् ।<br>
कृशाङ्गीमस्थिमालाढ्यकर्त्तृकाढ्यकराम्बुजाम् ।<br>
कोटराक्षीं सुदंष्ट्राञ्च पातालसन्निभोदराम् ।<br>
एवं विधं धिया भाव्यं कार्यमुच्चाटनं रिपोः ॥ ४५ ॥<br>
एष योगविधिं प्रोक्तो वीरतन्त्रे महेश्वरि ।<br>
गोपनीयं प्रयत्नेन न प्रकाश्यं कदाचन ॥ ४६ ॥</p>
<p>तथा &ndash;</p>
<p>सौरारयोर्दिने ग्राह्यं नरास्थिचतुरङ्गुलम् ।<br>
निशारमेन संलिख्य प्रधानभवने क्षिपेत् ।<br>
सप्ताहाभ्यन्तरे शत्रोरुच्चाटनकरं भवेत् ।</p>
<p>मन्त्रस्तु &ndash;</p>
<p>हूम् अमुकस्य उच्चाटनं कुरु कुरु स्वाहा ।<br>
हूम् अमुकं हन हन स्वाहा ॥ ४७ ॥</p>
<p>रिपुमल�रोधनम् &ndash;</p>
<p>रिपोर्मलं वृश्चिकञ्च खनित्वा भुवि निक्षिपेत् ।<br>
म्रियते मलरोधेन उद्धृते च सुखावहम् ।<br>
मन्त्रस्तु-ॐ स्तम्भिनि अमुकस्य मलं स्तम्भय स्तम्भय हूं फट् ॥<br>
४८ ॥</p>
<p>अथ अभिचारः &ndash;</p>
<p>ॐ विरुद्धे रूपिणि चण्डिके वैरिणममुकं देहि देहि स्वाहा ।<br>
इति खड्गमभिमन्त्र्य खड्गमन्त्रांश्च पठित्वा खड्गं<br>
सम्पूज्य छागादिकममुकोऽसि इति वैरिनाम्नाभिमन्त्र्य,<br>
रक्तसूत्रेण त्रिधा मुखं वद्धा, वैरिनाम्ना प्राणप्रतिष्ठां<br>
कृत्वा, ॐ अयं स वैरी यो द्वेष्टि तमिमं पशुरूपिणम् ।<br>
विनाशय महादेवि स्फें स्फें खादय खादय इति पठित्वा,<br>
वलिशिरसि पुष्पं दत्त्वा, बलिमन्त्रं पठित्वा बलिं सम्पूज्य,<br>
अद्याश्विने मासि महानवम्याम् अमुकगोत्रः श्री-अमुकदेवशर्मा<br>
अमुकशत्रुं नाशय इमं छागं महिषं वा अमुकदैवतं<br>
भगवत्यै दुर्गायै तुभ्यमहं सम्प्रददे ।<br>
इत्युत्सृज्य आं हूं फट् इति छित्वा, भूलं पठित्वा, एतद्रुधिरं<br>
दुर्गायै नमः इति रक्तं शिरश्च दत्त्वा, अष्टाङ्गमांसैर्होमं<br>
मूलमन्त्रेण कुर्यादिति ॥ ४९ ॥</p>
<p>अथ सुखप्रसवमन्त्रः &ndash;</p>
<p>ॐ मन्मथ मन्मथ वाहि वाहि लम्बोदर मुञ्च मुञ्च स्वाहा ।<br>
ॐ मुक्ताः पाशा विपाशाश्च मुक्ता सूर्येण रश्मयः ।<br>
मुक्तः सर्वभयाद्गर्भ एह्येहि मारीच स्वाहा ।<br>
एतदन्यतरेणाष्टवारं जलमभिमन्त्र्य पेयम् ।<br>
ततः सुखप्रसवोभवति ॥ ५० ॥</p>
<p>अथ अदर्शन�प्रकारः &ndash;</p>
<p>अर्कशाल्मलिकार्पासपट्टपङ्कज�तन्तुभिः ।<br>
पञ्चभिर्वर्त्तिकाभिश्च नृकपालेषु पञ्चसु ।<br>
नरतैलेन दीपाः स्युः कज्जलं नृकपालकैः ।<br>
ग्राहयेत् पञ्चभिर्यत्नात् पूर्ववच्च शिवालये ।<br>
पञ्चस्थानीय�जायन्तु एकीकुर्याच्च तं पुनः ।<br>
मन्त्रयित्वाञ्जयेन्नेत्रे देवैरपि न दृश्यते ॥ ५१ ॥</p>
<p>मन्त्रस्तु &ndash;</p>
<p>ॐ हूं फट् कालि कालि महाकालि मांसशोणितं खादय खादय<br>
देवि मा पश्यतु मानुषेति हूं फट् स्वाहेति<br>
मन्त्रेणाष्टोत्तरसहस्रजप्तेन मन्त्रयेत् ।<br>
अथ मूलमन्त्रेणाष्टोत्तरसहस्राभिमन्त्रितम् कृत्वा, तत्कज्जलं नेत्रे<br>
दत्त्वा, त्रैलोक्यादृश्यो भवति ॥ ५२ ॥</p>
<p>अथ योगिनीसाधनम् &ndash;</p>
<p>भूतडामरे &ndash;</p>
<p>अथातः सम्प्रवक्ष्यामि योगिनीसाधनोत्तमम् ।<br>
सर्वार्थसाधनं नाम देहिनां सर्वसिद्धिदम् ।<br>
अतिगुह्या महाविद्या देवानामपि दुर्लभा ॥ ५३ ॥<br>
यासामभ्यर्च्चनं कृत्वा यक्षेशोऽभूद्धनाधिपः ।<br>
तासामाद्यां प्रवक्ष्यामि सुराणां सुन्दरीं प्रिये ।<br>
अस्या अभ्यर्चनेनैव राजत्वं लभते नरः ॥ ५४ ॥<br>
अथ प्रातः समुत्थाय कृत्वा स्नानादिकं शुभम् ।<br>
प्रासादञ्च समासाद्य कुर्यादाचमनं ततः ।<br>
प्रणवान्ते सहस्रार हूं फट् दिग्बन्धनञ्चरेत् ।<br>
प्राणायामं ततः कुर्यान्मूलमन्त्रेण मन्त्रवित् ।<br>
षडङ्गं मायया कुर्यात् पद्ममष्टदलं लिखेत् ।<br>
तस्मिन् पद्मे महामन्त्रं जीवन्यासं समाचयेत् ।<br>
पीठदेवीः समावाह्य ध्यायेद् देवीं जगत् प्रियाम् ।<br>
पूर्णचन्द्रनिभां गौरीं विचित्राम्बरधारिणीम् ।<br>
पीनोत्तुङ्गकुचां वामां सर्वेषामभयप्रदाम् ।<br>
इति ध्यात्वा च मूलेन दद्यात् पाद्यादिकं शुभम् ।<br>
पुनर्धूपं निवेद्यैव नैवेद्यं मूलमन्त्रतः ।<br>
गन्धचन्दनताम्बूलं सकर्पूरं सुशोभनम् ।<br>
प्रणवान्ते भुवनेशीमागच्छ सुरसुन्दरि ।<br>
वह्नेर्भार्या जपेन्मन्त्रं त्रिसन्ध्यञ्च दिने दिने ।<br>
सहस्रैकप्रमाणेन ध्यात्वा देवीं सदा बुधः ।<br>
मासान्ते दिवसं व्याप्य बलिपूजां सुशोभनाम् ।<br>
कृत्वा च प्रजपेन्मन्त्रं निशीथे याति सुन्दरी ॥ ५५ ॥<br>
सुदृढं साधकं मत्वा याति सा साधकालये ।<br>
सुप्रसन्ना साधकाग्रे सदा स्मेरमुखी ततः ।<br>
दृष्ट्वा देवीं साधकेन्द्रो दद्यात् पाद्यादिकं शुभम् ।<br>
सुचन्दनं सुमनसो दत्त्वाभिलषितं वदेत् ॥ ५६ ॥<br>
मातरं भगिनीं वापि भार्यां वा भक्तिभावतः ।<br>
यदि माता तदा वित्तं द्रव्यञ्च सुमनोहरम् ।<br>
भूपतित्वं प्रार्थितं यत् तद् ददाति दिने दिने ॥ ५७ ॥<br>
पुत्रवत् पालितं लोके सत्यं सत्यं सुनिश्चितम् ।<br>
स्वसा ददाति द्रव्यञ्च दिव्यवस्त्रं तथैव च ।<br>
दिव्यकन्यां समानीय नागकन्यां दिने दिने ।<br>
यद्यत्प्रार्थयते सर्वं सा ददाति दिने दिने ।<br>
भातृवत् पालितं लोके कामनाभिर्मनोगतैः ॥ ५८ ॥<br>
भार्या स्याद्यदि सा देवी साधकस्य मनोहरा ।<br>
राजेन्द्रः सर्वराजानां संसारे साधकोत्तमः ।<br>
यद्यद्भवति भूतञ्च भविष्यतीति यत्पुनः ।<br>
तत्सर्वं साधकेन्द्राय निवेदयति निश्चितम् ॥ ५९ ॥<br>
स्वर्गे मर्त्त्ये च पाताले गतिः सर्वत्र निश्चितम् ।<br>
यद्यद् ददाति सा देवी कथितुं नैव शक्यते ।<br>
तथा सार्द्धञ्च सम्भोगं करोति साधकोत्तमः ।<br>
अन्यस्त्रीगमनं त्यक्त्वा अन्यथा नश्यति ध्रुवम् ॥ ६० ॥<br>
ततोऽन्यत् साधनं वक्ष्ये निर्मितं ब्रह्मणा पुरा ।<br>
नदीतीरं समासाद्य कुर्यात् स्नानादिकं ततः ।<br>
पूर्ववत् सकलकार्यं चन्दनैर्मण्डलं लिखेत् ॥ ६१ ॥<br>
स्वमन्त्रं तत्र संलिख्यावाह्य ध्यायेन्मनोहराम् ।<br>
कुरङ्गनेत्रां शरविन्दुवक्त्रां विम्बाधरां<br>
चन्दनगन्धलिप्ताम् ।<br>
चीनांशुकां पीनकुचां मनोज्ञां श्यामां सदा<br>
कामदुघां विचित्राम् ।<br>
एवं ध्यात्वा जपेद् देवीमगुरुधूपदीपकैः ।<br>
गन्धं पुष्परसञ्चैव ताम्बूलादींश्च मूलतः ॥ ६२ ॥<br>
तारं माया गच्छ मनोहरे पावकवल्लभा ।<br>
कृत्वायुतं प्रतिदिनं जपेन्मन्त्रं प्रसन्नधीः ।<br>
मासान्ते व्याप्य दिवसं कुर्याच्च जपमुत्तमम् ।<br>
आनिशीथं जपेन्मन्त्रं ज्ञात्वा च साधकं दृधम् ।<br>
गत्वा च साधकाभ्यासे सुप्रसन्ना मनोहरा ।<br>
वरं वरय शीघ्रं र्त्व यत्ते मनसि वर्त्तते ॥ ६३ ॥<br>
साधकेन्द्रोऽपि तां ध्यात्वा पाद्याद्यैर्रर्चयेन्मुदा ।<br>
प्राणायामं षडङ्गञ्च मायया च समाचरेत् ॥ ६४ ॥<br>
सद्योमांसं बलिं दत्त्वा पूजयेच्च समाहितः ।<br>
चन्दनोदकपुष्पेण फलेन च मनोहराम् ।<br>
ततोऽर्चिता प्रसन्ना स पुष्णाति प्रार्थितञ्च यत् ॥ ६५ ॥<br>
स्वर्णशतं साधकाय ददाति सा दिने दिने ।<br>
स चाशेषं व्ययं कुर्यात् स्थिते तत्तुन दास्यति ॥ ६६ ॥<br>
अन्यस्त्रीगमनन्तस्य न भवेत् सत्यमीरितम् ।<br>
अव्याहतगतिस्तस्य भवतीति न संशयः ॥ ६७ ॥<br>
इयं ते कथिता विद्या सुगोप्या या सुरासुरैः ।<br>
तव स्नेहेन भक्त्या च वद्धोऽहं परमेश्वरि ॥ ६८ ॥<br>
ततोऽन्यात् साधनं वक्ष्ये शृणुष्वैकमनाः प्रिये ।<br>
गत्वा वटतलं देवीं पूजयेत् साधकोत्तमः ।<br>
प्राणायामं षडङ्गञ्च माययाथ समाचरेत् ॥ ६९ ॥<br>
सद्योमांसं बलिं दत्त्वा पूजयेत् तां समाहितः ।<br>
अर्घ्यमुच्छिष्टरक्तेन दद्यात् तस्यै दिने दिने ॥ ७० ॥<br>
प्रचण्डवदनां देवीं पक्वविम्बाधरं प्रिये ।<br>
रक्ताम्बरधरां वालां सर्वकामप्रदां शुभाम् ।<br>
एवं ध्यात्वा जपेन्मन्त्रमयुतं साधकोत्तमः ।<br>
सप्तदिनं समभ्यर्च्य चाष्टमे विधिवच्चरेत् ।<br>
कायेन ममसा वाचा पूजयेच्च दिने दिने ॥ ७१ ॥<br>
तारं माया तथा कूर्च्चं रक्ष कर्मणि तद्बहिः ।<br>
आगच्छ कनकान्ते तु वति स्वाहा महामनुः ।<br>
आनिशीथं जपेन्मन्त्रं बलिं दत्त्वा मनोहरम् ॥ ७२ ॥<br>
साधकेन्द्रं दृधं मत्वा आयाति साधकालये ।<br>
साधकेन्द्रोऽपि तां दृष्ट्वा दद्यादर्घ्यादिकं ततः ॥ ७३ ॥<br>
ततः सपरिवारेण भार्या स्यात् कामभोजनेः ।<br>
वस्त्रभूषादिकं त्यक्त्वा याति सा निजमन्दिरम् ॥ ७४ ॥<br>
एवं भार्या भवेन्नित्यं साधकाज्ञानुरूपतः ।<br>
आत्मभार्यां परित्यज्य भजेत् ताञ्च विचक्षणः ॥ ७५ ॥</p>
<p>कामेश्वरी &ndash;</p>
<p>ततः कामेश्वरीं वक्ष्ये सर्वकामफलप्रदाम् ।<br>
प्रणवं भूवनेशानीं चागच्छ कामेश्वरि ततः ।<br>
वह्नेर्भार्या महामन्त्रः साधकानां सुखावहः ॥ ७६ ॥<br>
पूर्ववत् सकलं कृत्वा भूर्जपत्रे सुशोभने गोरोचनाभिः<br>
प्रतिमां विनिर्माय स्वलङ्कृताम् ।<br>
शय्यामारुह्य प्रजपेन्मन्त्रमेकमनास्ततः ।<br>
सहस्रैकप्रमाणेन मासमेकं जपेद्बुधः ।<br>
घृतेनमधुना दीपं दद्याच्च सुसमाहितः ।<br>
कामेश्वरीं शशाङ्कास्यां खेलत्खञ्जनलोचनाम् ।<br>
सदा लोलगतिं कान्तां कुसुमास्त्रशिलीमुखीम् ।<br>
एवं ध्यात्वा जपेन्मन्त्रं निशीथे याति सा तदा ॥ ७७ ॥<br>
दृष्ट्वा तु साधकश्रेष्ठमाज्ञां देहीति तं वदेत् ।<br>
स्त्रीभावेन तदा तस्यै दद्यात् पाद्यादिकं ततः ॥ ७८ ॥<br>
सुप्रसन्ना मुदा देवी साधकं तोषयेत् सदा ।<br>
अन्नाद्यै रतिभोगेन पतिवत् पालयेत सदा ॥ ७९ ॥<br>
नीत्वा रात्रौ सुखैश्वर्यं दत्त्वा च विपुलं धनम् ।<br>
वस्त्रालङ्कारद्रव्यादीन्प्रभाते याति निश्चितम् ।<br>
एवं प्रतिदिनम् तस्य सिद्धिः स्यात् कामरूपतः ॥ ८० ॥</p>
<p>रतिसुन्दरी &ndash;</p>
<p>ततः पटे विनिर्माय पुत्तलीं ध्यानरूपः सुवर्णवर्णां<br>
गौराङ्गीं सर्वालङ्कारभूषिताम् ।<br>
नूपुराङ्गदहाराढ्यां रम्याञ्च पुष्करेक्षणाम् ।<br>
एवं ध्यात्वा जपेन्मन्त्रं दत्त्वा च पाद्यमुत्तमम् ।<br>
सचन्दनेन पुष्पेण जातीपुष्पेण साधकः ।<br>
गुग्गुलु-धूपदीपौ च दद्यान्मूलेन साधकः ।</p>
<p>मन्त्रन्तु &ndash;</p>
<p>तारं माया तथा गच्छ रतिसुन्दरी पदं ततः ।<br>
वह्निजायाष्टसहस्त्र्यं जपेन्मन्त्रं दिने�दिने ॥ ८१ ॥<br>
मासान्ते दिवसं व्याप्य कुर्यात् पूजादिक शुभम् ।<br>
घृतदीपं तथा गन्धं पुष्पताम्बूलमेव च ।<br>
तावन्मन्त्रं जपेद्विद्वान् यावदायाति सुन्दरी ।<br>
ज्ञात्वा दृढं साधकेन्द्रं निशीथे याति निश्चितम् ॥ ८२ ॥<br>
ततस्तामर्चयेद् भक्त्या जातीकुसुममालया ।<br>
सुसन्तुष्टा साधकेन्द्रं तोषयेद् रतिभोजनैः ॥ ८३ ॥<br>
भूत्वा भार्या च सा तस्मै ददाति वाञ्छितं वरम् ।<br>
भूषादिकम् परित्यज्य प्रभाते याति सा ध्रुवम् ।<br>
साधकाज्ञानुरूपेण प्रयाति सा दिने दिने ।<br>
निर्जने प्रान्तरे देवि सिद्धिः स्यान्नात्र संशयः ।<br>
त्यक्त्वा भार्यां भजेताञ्च अन्यथा नश्यति ध्रुवम् ॥ ८४ ॥</p>
<p>पद्मिनी &ndash;</p>
<p>ततोऽन्यत् साधनं वक्ष्ये स्वगृहे शिवसन्निधौ ।<br>
वेदाद्यं भुवनेशीञ्चागच्छ पद्मिनी वल्लभा ।<br>
पावकस्य महामन्त्रं पूर्ववत्सकलं ततः ।<br>
मण्डलं चन्दनैः कृत्वा मूलमन्त्रं लिखेत् ततः ।<br>
पद्मासनां श्यामवर्णां पीनोत्तुङ्गपयोधराम् ।<br>
कोमलाङ्गीं स्मेरमुखीं रक्तोत्पलदलेक्षणाम् ।<br>
एवं ध्यात्वा जपेन्मन्त्रं सहस्रञ्च दिने दिने ।<br>
मासान्ते पूर्णिमां प्राप्य विधिवत् पूजयेत् सदा ।<br>
आनिशीथं जपेन्मन्त्रं दृढाभ्यासेन साधकः ।<br>
सर्वत्र कुशलं ज्ञात्वा याति सा साधकालयम् ॥ ८५ ॥<br>
भूत्वा भार्या साधकं हि साधयेद् विविधैरपि ।<br>
भोज्यैर्दिव्यैर्भूषणाद्यैः पद्मिनी सा दिने दिने ।<br>
पतिवत् पालितं लोके नित्यं स्वर्गे च सर्वदा ।<br>
त्यक्त्वा भार्यां भजेत् ताञ्च साधकेन्द्रः सदा प्रिये ॥ ८६ ॥</p>
<p>नटिनी &ndash;</p>
<p>ततो वक्ष्ये महाविद्यां विश्वामित्रेण धीमता ।<br>
ज्ञात्वा यां साधिता विद्या बला चातिबला प्रिये ॥ ८७ ॥</p>
<p>मन्त्रस्तु &ndash;</p>
<p>प्रणवान्ते महामाया नटिनि पावकप्रिया ।<br>
महाविद्येति कथितां गोपनीया प्रयत्नतः ॥ ८८ ॥<br>
अशोकस्य तटं गत्वा स्नानं पूर्ववदाचरेत् ।<br>
मूलमन्त्रेण सकलं कुर्याच्च सुसमाहितः ॥ ८९ ॥<br>
त्रैलोक्यमोहिनीं गौरीं विचित्राम्बरधारिणीम् ।<br>
विचित्रालङ्कृतां रम्यां नर्त्तकीवेशधारिणीम् ।<br>
एवं ध्यात्वा जपेन्मन्त्रं सहस्रञ्च दिने दिने ॥ ९० ॥<br>
मांसोपहारैः सम्पूज्य धूपदीपौ निवेदयेत् ।<br>
गन्धचन्दनताम्बूलं दद्यात् तस्यै सदा बुधः ॥ ९१ ॥<br>
मासमेकन्तु तां भक्त्या पूजयेत् साधकोत्तमः ।<br>
मासान्ते दिवसं प्राप्य कुर्याच्च पूजनं महत् ।<br>
अर्द्धरात्रौ भयं दत्त्वा किञ्चित् साधकसत्तमे ।<br>
सुदृढं साधकं मत्वा याति सा साधकालयम् ॥ ९२ ॥<br>
विद्याभिः सकलाभिश्च किञ्चित् स्मेरमुखी ततः ।<br>
वरं वरय शीघ्रं त्वं यत्ते मनसि वर्त्तते ।<br>
तत्श्रुत्वा साधकश्रेष्ठो भावयेन्मनसा धिया ।<br>
मातरं भगिनीं वापि भार्यां वा प्रीतिभावतः ।<br>
कृत्वा सन्तोषयेद् भक्त्या नटिनी ततत्करोत्यलम् ॥ ९३ ॥<br>
माता स्याद्यदि सा देवी पुत्रवत् पालितं मुदा ।<br>
स्वर्णशतं सिद्धिद्रव्यं ददाति सा दिने दिने ॥ ९४ ॥<br>
भगिनी यदि सा कन्यां देवस्य नागकन्यकाम् ।<br>
राजकन्यां समानीय ददाति सा दिने दिने ।<br>
अतीतानागतां वार्त्तां सर्वां जानाति साधकः ॥ ९५ ॥<br>
अन्नाद्यैरुपचारैस्तु ददाति कामभोजनम् ।<br>
स्वर्णशतं सदा तस्मै ददाति सा ध्रुवं प्रिये ।<br>
यद्यद्वाञ्छति तत्सर्वं ददाति नात्र संशयः ॥ ९६ ॥</p>
<p>अथ मधुमती &ndash;</p>
<p>महाविद्यां प्रवक्ष्यामि सावधानावधारय ।<br>
कुङ्कुमेन समालिख्य भूर्जपत्रे स्त्रियं मुदा ।<br>
ततोऽष्टदलमालिख्य कुर्यान्न्यासादिकं प्रिये ।<br>
जीवन्यासादिकं कृत्वा ध्यायेत् तत्र प्रसन्नधीः ॥ ९७ ॥<br>
शुद्धस्फटिकसङ्काशां नानालङ्कारभूषिताम् ।<br>
मञ्जीरहारकेयूररत्नकुण्डलमण्डिताम् ।<br>
एवं ध्यात्वा जपेन्मन्त्रं सहस्रन्तु दिने दिने ॥ ९८ ॥<br>
प्रतिपद्दिनमारभ्य पूजयेत् कुसुमादिभिः ।<br>
धूपदीपविधानैश्च त्रिसन्ध्यं पूजयेन्मुदा ॥ ९९ ॥<br>
पूर्णिमां प्राप्य गन्धाद्यैः पूजयेत् साधकोत्तमः ।<br>
घृतदीपं तथा धूपं नैवेद्यञ्च मनोरमम् ।<br>
रात्रौ च दिवसे जाप्यं कुर्याच्च सुसमाहितः ।<br>
प्रभातसमये याति साधकस्यान्तिकं ध्रुवम् ॥ १०० ॥<br>
प्रसन्नवदना भूत्वा तोषयेद्रति भोजनैः ।<br>
देवदानवगन्धर्वविद्याधृग्यक्षरक्षसाम् ।<br>
कन्याभीरत्नभूषाभिः साधकेन्द्रं मुहुर्मुहुः ।<br>
चर्व्यं चोष्यादिकं द्रव्यं दिव्यं ददाति सा ध्रुवम् ॥ १ ॥<br>
स्वर्गे मर्त्त्ये च पाताले यद्वस्तु विद्यते प्रिये ।<br>
आनीय दीयते सत्यं साधकाशानुरूपतः ॥ २ ॥<br>
स्वर्णशतं सदा तस्मै ददाति सा दिने दिने ।<br>
साधकाय वरं दत्वा याति सा निजमन्दिरम् ॥ ३ ॥<br>
तस्या वरप्रसादेन चिरजीवी निरामयः ।<br>
सर्वज्ञः सुन्दरः श्रीमान् सर्वगो भवति ध्रुवम् ।<br>
रेमे सार्द्धं तया देवी साधकेन्द्रो दिने दिने ॥ ४ ॥</p>
<p>मन्त्रस्तु &ndash;</p>
<p>तारं माया तथा गच्छानुरागिणि मैथुन प्रिये ।<br>
वह्निभार्या मनुः प्रोक्तः सर्वसिद्धिप्रदायकः ॥ ५ ॥<br>
एषा मधुमती तु स्यात् सर्वसिद्धिप्रदा प्रिये ।<br>
गुह्याद्गुह्य ह्येषा तव स्नेहात्प्रकीर्तिता ॥ ६ ॥<br>
योगिनी साधनस्य कालपात्रस्थानादिनिर्णयः ।</p>
<p>देव्युवाच &ndash;</p>
<p>श्रुतञ्च साधनं पुण्यं यक्षिणीनां सुखप्रदम् ।<br>
कस्मिन् काले प्रकर्त्तव्यं विधिना केन वा प्रभो ।<br>
अथाधिकारिणः के वा समासेन वद प्रभो ॥ ७ ॥</p>
<p>ईश्वर उवाच &ndash;</p>
<p>वसन्ते साधयेद्धीमान् हविष्याशी जितेन्द्रियः ।<br>
सदा ध्यानपरो भ्हूत्वा तद्दर्शनमहोत्सुकः ॥ ८ ॥<br>
उज्जटे प्रान्तरे वापि कामरूपे विशेषतः ।<br>
स्थानेष्वेकतमं प्राप्य साधयेत्सुसमाहितः ।<br>
अनेन विधिना साक्षाद्भविष्यति न संशयः ॥ ९ ॥<br>
देव्याश्च सेवकाः सर्वे परं चात्राधिकारिणः ।<br>
तारकब्रह्मणो भृत्यं विनाप्यत्राधिकारिणः ।<br>
इति योगिनी साधन प्रकरणम् ॥ १० ॥</p>
<p>अथ पूजाधारनिरूपणम् &ndash;</p>
<p>तत्र नारदीये &ndash;</p>
<p>आपोग्निर्हृदयं चक्रं विष्णोः क्षेत्रसमुद्भवम् ।<br>
यन्त्रञ्च प्रतिमास्थानमर्चने सर्वदा हरेः ॥ ११ ॥</p>
<p>गौतमीये &ndash;</p>
<p>शालग्रामे मणौ यन्त्रे प्रतिमामण्डलेषु वा नित्यं पूजा हरेः<br>
कार्या न तु केवलभूतले ॥ १२ ॥<br>
शालग्रामशिलास्पर्शात्कोटिजन्माघनाशनम् ।<br>
किं पुनश्चार्चनं तत्र हरिसान्निध्यकराणम् ॥ १३ ॥<br>
बहुभिर्जन्मभिः पुण्यैर्यदि कृष्णां शिलां लभेत् ।<br>
गोष्पदेनैव चिह्नेन तेन जन्म समाप्यते ।<br>
एतेन विष्णुपूजायां शिलाया अपि प्राधान्यम् ।<br>
मण्डलादीनान्तु सर्वसाधारणत्वात् ॥ १४ ॥</p>
<p>योगिनीतन्त्रे &ndash;</p>
<p>लिङ्गस्यथां पूजयेद् देवीं पुस्तकस्थां तथैव च ।<br>
मण्डलस्थां महामायां यन्त्रस्थां प्रतिमासु च । जलस्थां<br>
वा शिलास्थां वा पूजयेत् परमेश्वरीम् ॥ १५ ॥</p>
<p>कौलावलीये &ndash;</p>
<p>यत्रापराजितापुष्पं जवापुष्पञ्च विद्यते ।<br>
करवीरे शुक्लरक्ते द्रोणं वा यत्र तिष्ठति ।<br>
तत्र देवी वसेन्नित्यं तद्यन्त्रे चण्डिकार्चनम् ।<br>
एतत् सर्वं यन्त्राभावे ॥ १६ ॥</p>
<p>तथा च &ndash;</p>
<p>यन्त्रं मन्त्रमयं प्रोक्तं मन्त्रं वा देवतेति च ।<br>
देहात्मनो यथा भेदो यन्त्र देवतयोस्तथा ।<br>
तथादौ विलिखेद् यन्त्रं देवतायाश्च विग्रहम् ॥ १७ ॥<br>
कामक्रोधादि दोषोत्थं सर्वदुःखनियन्त्रणात् ।<br>
यन्त्रमित्याहुरेतस्मिन् देवः प्रीणाति पूजितः ॥ १८ ॥<br>
विना यन्त्रेण देवता न प्रसीदति ।<br>
दुःखनियन्त्रणाद्ययन्त्रमित्याहुस्तन्त्रवेदिनः ।<br>
इति यन्त्रस्य पूजयां प्राधान्यमिति ॥ १९ ॥</p>
<p>अथ यन्त्रसंस्कारः &ndash;</p>
<p>वामकेश्वरतन्त्रे &ndash;</p>
<p>भैरव्युवाच ।</p>
<p>चक्रभेदं महादेव त्वत्प्रसादान्मयाश्रुतम् ।<br>
इदानीं श्रोतुमिच्छामि प्रतिष्ठाकर्मनिर्णयम् ॥ २० ॥</p>
<p>श्रीशङ्कर उवाच ।</p>
<p>शृणु देवि महाभागे जगत्कारिणी कौलिनि ।<br>
तस्योद्यापनकर्माङ्गं सर्ववर्णविनिर्णयम् ॥ २१ ॥<br>
स्नात्वा सङ्कल्पयेन्मन्त्री गुरोरर्चनमाचरेत् ।<br>
पञ्चगव्यं ततः कृत्वा शिवमन्त्रेण मन्त्रितम् ।<br>
तत्र चक्रं क्षिपेन्मन्त्री प्रणवेन समाकुलम् ।<br>
तदुद्धृत्य ततश्चक्रं स्थापयेत् स्वर्णपात्रके ।<br>
पञ्चामृतेन दुग्धेन शीतलेन जलेन च ।<br>
चन्दनेन सुगन्धेन कस्तूरीकुङ्कुमेन च ।<br>
पयोदधिघृतक्षौद्रशर्कराद्यैरनुक्रमात् ।<br>
तोयधूपान्तरैः कुर्यात् पञ्चामृत विधिं बुधः ॥ २२ ॥<br>
हाटकैः कलसैर्देवीमष्टाभिर्वारिपूरितैः ।<br>
कषायजलसम्पूऋनैः कारयेत् स्नानमुत्तमम् ॥ २३ ॥<br>
स्नानं समाप्य तां देवीं स्थापयेत् स्वर्णपीठके ।<br>
यन्त्रराजाय विद्महे महायन्त्राय धीमहि तन्नो यन्त्रः प्रचोदयात्<br>
।<br>
स्पृष्ट्वा यन्त्रं कुशाग्रेण गायत्र्या चाभिमन्त्रयेत् ।<br>
अष्टोत्तरशतं देवि देवताभावसिद्धये ॥ २४ ॥<br>
आत्मशुद्धिं ततः कृत्वा षडङ्गैर्देवतां यजेत् ।<br>
तत्रावाह्य यजेद् देवीं जीवन्यासं समाचरेत् ।<br>
उपचारैः षोडशभिर्महामुद्रादिभिः सदा ।<br>
फलताम्बूलनैवेद्यैर्देवीं तत्र समर्चयेत् ॥ २५ ॥<br>
पट्टसूत्रादिकं दद्याद्वस्त्रालङ्कारमेव च ।<br>
मुद्गरं चामरं घण्टां यथा योग्यं महेश्वरि ।<br>
सर्वमेतत् प्रयत्नेन दद्यादात्महिते रतः ॥ २६ ॥<br>
ततो जपेत् सहस्रन्तु सकलेप्सितसिद्धये ।<br>
बलिदानं ततः कृत्वा प्रणमेद्यन्त्रराजकम् ॥ २७ ॥<br>
अष्टोत्तरशतं हुत्वा सम्पाताज्यं विनिक्षिपेत् ।<br>
होमकर्मण्य शक्तश्चेद् द्विगुणं जपमाचरेत् ॥ २८ ॥<br>
धेनुमेकां समानीय स्वर्णशृङ्गाद्यलङ्कृताम् ।<br>
गुरवे दक्षिणां दद्यात् ततो देव्या विसर्जनम् ॥ २९ ॥</p>
<p>तन्त्रप्रदीपे &ndash;</p>
<p>फले भित्तौ तथा पट्टे स्थापयेद् यन्त्रमीश्वरि ।<br>
धनधान्य-पुत्र-पौत्र-यश-आयूंषि मुञ्चति ॥ ३० ॥</p>
<p>अन्यत्रापि &ndash;</p>
<p>न भित्तौ स्थापेयेद् यन्त्रं न पटे फलके तथा ।<br>
यस्य वै ममता देवि पुत्र-पौत्रगृहादिषु ॥ ३१ ॥</p>
<p>अथ यन्त्रसंस्कार प्रयोगः &ndash;</p>
<p>कृतनित्यक्रियः स्वास्तिवाचनपूर्वकं सङ्कल्पं कुर्यात् &ndash;</p>
<p>अद्येत्यादि अमुकगोत्रः श्री-अमुकदेवशर्मा अमुकदेवतायाः<br>
प्रीत्यर्थं यन्त्रसंस्कारमहं करिष्ये इति सङ्कल्प्य<br>
पञ्चगव्यमानीय हौमिति मन्त्रेणाष्टोत्तरशतमभिमन्त्र्य<br>
प्रणवेन तत्र यन्त्रं निक्षिपेत् ।<br>
तत उत्तोल्य स्वर्णादिपात्रे स्थापयेत् ।<br>
ततः शीतलजल-चन्दन-गन्धकस्तूरीकुङ्कुमैः ।<br>
स्नापयित्वा पञ्चामृतमानीय हौमिति<br>
मन्त्रेणाष्टोत्तरशतमभिमन्त्र्य पूर्ववत् शोधयित्वा स्नापयेत् ॥ ३२<br>
॥</p>
<p>तत्र क्रमः &ndash;</p>
<p>प्रथमं क्षीरेण स्नापयित्वा पुनर्जलेन स्नापयित्वा धूपं<br>
दद्यात् ।<br>
एवं दध्ना धृतेन मधुना शर्करया च ।<br>
ततो दुग्धेन शीतलजलेन (सुगन्धेन चन्दनेन कस्तूरीकुङ्कुमेन च)<br>
स्नापयेत् ।<br>
ततो हाटकैरष्टभिः कलसैः कुङ्कुम-रोचना-मिश्रितैस्तोयैः<br>
स्नापयेत् ।<br>
सर्वत्र स्नानं मूलमत्रेण ॥ ३३ ॥<br>
ततो यन्त्रमुत्तोल्य पात्रान्तरे स्थापयित्वा कुशाग्रेण यन्त्रं<br>
स्पृष्ट्वा यन्त्रराजाय विद्महे महायन्त्राय धीमहि तन्नो यन्त्रः<br>
प्रचोदयात् ।<br>
इति गायत्र्या चाष्टोत्तरशतमभिमन्त्र्य प्राणप्रतिष्ठां कुर्यात् ॥<br>
३४ ॥</p>
<p>विश्वसारतन्त्रे &ndash;</p>
<p>प्राणप्रतिष्ठामन्त्रस्य देवता ब्राह्मणादयः ।<br>
ब्रह्माविष्णुश्च रुद्रश्च ऋषयः परिकीर्त्तिताः ।<br>
ततः ऋग्-यजुः सामानि छन्दांसि च तदा चरेत् ।<br>
अस्य प्राणप्रतिष्ठामन्त्रस्य ब्रह्मविष्णुमहेश्वरा-ऋषयः ।<br>
ऋग्-यजुः सामानि छन्दांसि चैतन्यं देवता प्राणप्रतिष्ठायां<br>
विनियोगः ॥ ३५ ॥</p>
<p>तद्यथा &ndash;</p>
<p>आं ह्रीं क्रों यं रं लं वं शं षं सं हौं हंसः<br>
अमुकदेवताया प्राणा इह प्राणाः, एवम् आमित्यादि अमुकदेवताया<br>
जीव इह स्थितः, एवम् आमित्यादि अमुकदेवतायाः सर्वेन्द्रियाणि, एवम्<br>
आमित्यादि अमुकदेवताया वाङ्मनश्चक्षुःश्रोत्र-घ्राणप्राणा<br>
इहागत्य सुखं चिरं तिष्ठन्तु स्वाहा ।<br>
इति प्राणान् प्रतिष्ठाप्य तत्र देवतामावाह्यषोडशोपचारैः<br>
पञ्चोपचारैर्वा पूजयेत् ॥ ३५-क ॥</p>
<p>तथा च भैरवतन्त्रे &ndash;</p>
<p>मूर्त्ति मूलेन सङ्कल्प्य जीवन्यासं समाचरेत् ।<br>
मायां पाशाङ्कशाद्यन्तां यादीन्सप्त सबिन्दुकान् ।<br>
वियत्सत्येन्दुसंयुक्तं तदन्ते हंस उच्चरेत् ।<br>
अस्याः प्राणा इह प्राणाः पुनर्जीव इह स्थितः ।<br>
पुनरुच्चार्य तस्या वै सर्वेन्द्रियाणि पूनर्वदेत् ।<br>
तस्याश्च वाङ्गमनश्चक्षुः-श्रोत्रघ्राणपदान्यपि ।<br>
प्राणा इहागत्य सुखं चिरं तिष्ठन्तु ठद्वयम् ।<br>
इति प्राणान् प्रतिष्ठाप्य देवीमावाह्येत् ततः ॥ ३६ ॥<br>
ततः षडङ्गानि पूजयेत् ।<br>
ततः पट्टसूत्रादिकं दत्त्वा अष्टोत्तरसहस्रं जप्त्वा<br>
शक्तश्चेद्बलिं दद्यात् ।<br>
ततोऽष्टोत्तरशतं हुत्वा प्रत्याहुतिसम्पातं दद्यात् ।<br>
होमाभावे द्विगुणजपः कार्यः ।<br>
ततो दक्षिणां दत्त्वा अच्छिद्रावधारणं कुर्यात् ॥ ३७ ॥</p>
<p>इति यन्त्रसंस्कारविधिः &ndash;</p>
<p>इति महामहोपाध्याय श्रीकृष्णानन्द भट्टाचार्यविरचिते<br>
तन्त्रसारे तृतीयः परिच्छेदः ॥ ३ ॥</p>
<p>चतुर्थः परिच्छेदः</p>
<p>अथ प्रकीर्णकम् ।</p>
<p>तत्र पूजायां दिग्विधानम् ।</p>
<p>विष्णुविषये नारदीये &ndash;</p>
<p>स्नातः शुक्लाम्बरधरश्चाचान्तः पूर्वदिङ्मुखः ।<br>
शुद्धासनं समासाद्य भूतोत्सारणमाचरेत् ॥ १ ॥</p>
<p>अन्यत्र तु निबन्धे &ndash;</p>
<p>उपविश्यासने मन्त्री प्राङ्मुखो वाप्युदङ्मुखः ।<br>
बद्धपद्मासनो मन्त्री समाहितजितेन्द्रियः ॥ २ ॥</p>
<p>सारसमुच्चयेऽपि &ndash;</p>
<p>प्रागाननो धनददिग्बदनोऽथ वापीति ।<br>
रात्रो पूजने नायं निमयः ॥ ३ ॥</p>
<p>तथा च स्मृतिः &ndash;</p>
<p>रात्रावुदङ्मुखः कुर्यात् देवकार्यं सदैव हि ।<br>
शिवार्चनं सदाप्येवं शुचिः कुर्यादुदङ्मुखः ॥ ४ ॥</p>
<p>अथ पूजायां विहितनिषिद्धानि &ndash;</p>
<p>यन्त्रतन्त्रप्रकाशे &ndash;</p>
<p>लिङ्गद्वयं तथा नार्च्यं गणेशद्वयमेव च ।<br>
शक्तिद्वयं तथा सूर्यद्वयमेकत्र नार्चयेत् ॥ ५ ॥<br>
द्वे चक्रे द्वारकायान्तु शालग्रामशिलाद्वयम् ।<br>
एतेषामर्चनान्नित्यमुद्वेगं प्राप्नुयाद्गृही ॥ ६ ॥</p>
<p>लैङ्गे &ndash;</p>
<p>एकीकृत्य च लिङ्गानि दशपञ्चशतानि च ।<br>
प्रत्येकेनाथवा देवि बिल्वपत्रैः प्रपूजयेत् ॥ ७ ॥<br>
एकं पाशुपतं लिङ्गं मृच्छिलादिविनिर्मितम् ।<br>
शालग्रामशिलामेकां गृहस्थोऽपि प्रपूजयेत् ॥ ८ ॥</p>
<p>यामले &ndash;</p>
<p>नाक्षतैरर्चयेद्विष्णुं न तुलस्या विनायकम् ।<br>
न दूर्वया यजेद् दुर्गां बिल्वपत्रैर्दिवाकरम् ॥ ९ ॥<br>
उन्मत्तमर्कपुष्पञ्च विष्णोर्वर्ज्य सदा बुधैः ॥ १० ॥</p>
<p>गौतमीये &ndash;</p>
<p>न रक्तचन्दनं जातु गृह्णीयाद्रक्तपुष्पकम् ।<br>
विल्वपत्रैस्तत्प्रसूनैर्नार्चयेद्देवकीसुतम् ॥ ११ ॥</p>
<p>यत्तु तत्रैव &ndash;</p>
<p>कमले करवीरे द्वे तुलस्यौ जातिकेतके ।<br>
नागकेशर पावन्ती कह्लारं चम्पकोत्पले ।<br>
नान्द्यावर्त्तञ्च यूथी च मल्लिका नवमल्लिका ।<br>
कुन्दं मन्दारकञ्चैव सौगन्धिकञ्च केशरम् ।<br>
कुरुण्टाशोकसर्जानि बिल्वञ्च मुनिपुष्पकम् ।<br>
पत्रमामलकं शुद्धं कर्णिकारं पलाशजम् ।<br>
एतान्यन्यानि पुष्पाणि यथालाभं समर्चयेत् ।<br>
इति यद्बिल्वविधानं तद्विहितपुष्पाभावे ॥ १२ ॥</p>
<p>तन्त्रान्तरे &ndash;</p>
<p>देवीनामर्क-मन्दारावादित्ये तगरं तथा ।<br>
गणेशाय च सूर्याय रक्तपुष्पमतिप्रियम् ।<br>
शिवे कुन्दं मदन्तीञ्च यूथीं बन्धूककेतके ।<br>
रक्तां जवां त्रिसन्ध्यो द्वे मालतीं केतकीन्तथा ।<br>
घुसृणं कुमुदं रक्तं हयारिञ्च विसर्जयेत् ॥ १३ ॥</p>
<p>तथा &ndash;</p>
<p>उग्रगन्धमगन्धञ्च कृमिकेशादिदूषितम् ।<br>
वासोभिः सम्भृतं नीतं मतिमान्नार्चयेच्छिवे ॥ १४ ॥<br>
कलिकाभिस्तथा नार्च्यं विना चम्पकपद्मकैः ।<br>
शुष्कैश्च नार्चयेद्विष्णुं पत्रैः पुष्पैः फलैरपि ।<br>
स्नात्वानीतैः पर्युषितैर्याचितैः कुष्णवर्णकैः ।<br>
स्वयं विकसितैः पुष्पैः स्वयञ्च पतितैर्भुवि ।<br>
वर्जयेद् वृहतीपुष्पमगन्धञ्च विशेषतः ।<br>
स्वयं विकसितैरिति पुरुषेण स्वयं विकासितैरित्यर्थः ॥ १५ ॥<br>
त्रिपत्रन्यूनकुसुमैर्नार्चयेत् तु कदाचन ।<br>
भूगतञ्चाङ्गसंस्पृष्टं केशकीटादिदूषितम् ।<br>
कुमुदं पाटलञ्चैव शिरीषं परिवर्जयेत् ।<br>
भूगतं वर्जयेत् पुष्पं शेफालीं वकुलं विना ॥ १६ ॥</p>
<p>तथा &ndash;</p>
<p>बिल्वस्य खादिरस्यैव तथा धात्रीदलस्य च ।<br>
तमालस्य च पद्मस्य छिन्नभिन्ने न दूष्यति ॥ १७ ॥</p>
<p>गौतमीये &ndash;</p>
<p>मलिनं भूमिसंस्पृष्टं कृमिकेशादिदूषितम् ।<br>
पर्युषितानि पुष्पानि वर्जयेद् देवतार्चने ।<br>
तिष्ठेद् दिनद्वयं शुद्धं पद्ममामलकं तथा ।<br>
तुलसी सर्वदा शुद्धा तथा बिल्वदलानि च ।<br>
दिनैकं करवीराणि योग्यानि च तपोधन ॥ १८ ॥</p>
<p>ज्ञानार्णवे &ndash;</p>
<p>पुष्पैः पर्य्युषितैर्देवि, नार्चयेत् स्वर्णजैरपि ।<br>
निर्माल्यभूतैः कुसुमैरुच्छिष्टैः परमेश्वरि ॥ १९ ॥</p>
<p>त्रिपुरामधिकृत्य वाराहीये &ndash;</p>
<p>पलाशकाशकुसुमैर्नार्चयेद् दूरतस्त्यजेत् ।<br>
धात्रीतमालजैः पत्रैस्तुलसीद्वितयैस्तथा ।<br>
पूजनात् पातको तु स्याल्लग्नैश्चापि श्रियं हरेत् ।<br>
त्रिपुरापूजने वर्ज्या तुलसी सर्वदा बुधैः ।<br>
तुलसीघ्राणमात्रेण क्रुद्धा भवति सुन्दरी ॥ २० ॥</p>
<p>कौलावलीये &ndash;</p>
<p>रक्तमार्घ्यं श्वेतदूर्वां नीलकण्ठङ्कुरुण्टकम् न दद्यात् तु<br>
महादेव्यै यदीच्छेच्छुभमात्मनः ॥ २१ ॥</p>
<p>योगिनीतन्त्रेऽपि &ndash;</p>
<p>देवीमधिकृत्य &ndash;</p>
<p>झिण्टीपुष्पेण पीतेन-श्वेतेन तगरेण च ।<br>
श्वेतोड्रेण च पुष्पेण वर्जयेत् पूजनं सदा ।<br>
तुलस्यौ द्वे च मन्दारकह्लारज-तमालजैः ।<br>
नार्चयेत् तु महादेवीं कुशकाशोद्भवेन च ॥ २२ ॥</p>
<p>तथा सर्वमधिकृत्य &ndash;</p>
<p>बकुलस्य त्वशोकस्य अर्जुनस्य महेश्वरी ।<br>
पूजयेद् वृन्तवर्ज्येन सवृन्तेन च वर्जयेत् ।<br>
विष्णुक्रान्ता जवा नागकेशरं नागवल्लभम् ।<br>
वन्धूकञ्चैव मन्दारं सवृन्तेन समर्चयेत् ।<br>
न स्पृशेदहस्तवर्जञ्च भूगतञ्च न संस्पृशेत् ।<br>
शेफालिबकुले भद्रे भूगतेऽपि समर्चयेत् ।<br>
मालूरं भूगतं देयं तस्य काष्ठस्य चन्दनम् ।<br>
बिल्वस्य मूलकं वर्ज्यं कदल्या पत्रकं तथा ।</p>
<p>तथा &ndash;</p>
<p>बिल्वपत्रञ्च माध्यञ्च तमालामलकीदलम् ।<br>
कह्लारं तुलसीञ्चैव पद्मञ्च मुनिपुष्पकम् ।<br>
एतत् पर्युषितं स्याद्यच्चान्यत् कलिकात्मकम् ।<br>
नीरजस्य च बिल्वस्य तुलस्या दलमेव च ।<br>
न दूष्येच्छिन्न-भिन्नञ्च जातीपुष्पञ्च शङ्करि ॥ २३ ॥</p>
<p>तथा नक्षत्रविद्यादौमत्स्यसूक्ते &ndash;</p>
<p>पुष्पं श्रेष्ठं रक्तकोकं बन्धूकं शतपत्रकम् ।<br>
वर्वराद्वितरञ्चैव कर्णिकाद्वयन्तथा ।<br>
वकमन्दारचूतानि करवीराणि शस्यते ।<br>
मल्लिकाद्वितयं जाती क्षौमपुष्पं जयन्तिका ।<br>
बिल्वपत्रं कुरुवकं मुनिपुष्पञ्च केशरम् ।<br>
वासन्तीद्वितञ्चैव काशपुष्पं मरूवकम् ।<br>
मदनञ्च लवङ्गञ्च यूथीं शेफालिकान्तथा ।<br>
सुगन्धिश्वेतलौहित्यकुसुमैरर्चयेद्दलैः ।<br>
बिल्वैर्मरूवकाद्यैश्च तुलसीदलवर्जितैः ॥ २४ ॥</p>
<p>यद्यपि &ndash;</p>
<p>तुलसीवर्जिता पूजा न जातु भवेत् ।<br>
इति तथापि तान्नियमस्तु न त्रिपुरादौ ॥ २५ ॥</p>
<p>तथा च &ndash;</p>
<p>सुन्दरी भैरवी-काली-ब्रह्मविघ्न-विवस्वताम् ।<br>
तुलसीवर्जिता पूजा सा पूजा विफला भवेत् ।<br>
इति अविफला सफला इत्यर्थः ।<br>
तेन भैरव्यादिपूजायां तुलसी सदैव त्याज्या पूर्ववचनात् ।<br>
इतरासान्तुं पूजायां तदसत्त्वे सत्त्वे वा न दोषः ॥ २६ ॥<br>
नाक्षतैरर्चयेद्विष्णुम् इति पुष्पाभावेऽतिदेशप्राप्तस्य तण्डुलस्य<br>
निषेधपरम् ॥ २७ ॥</p>
<p>तथा हि &ndash;</p>
<p>पुष्पाभावे जलेनापि दूर्वया तण्डुलेन वा ।<br>
नित्यं पूजा प्रकर्त्तव्या पुष्पाभावेन सुन्दरि ।<br>
न त्वर्घ्यादिनिषेधपरम् ॥ २८ ॥</p>
<p>तथा च &ndash;</p>
<p>गन्ध-पुष्पाक्षत-यव-कुशाग्र-तिलसर्षपैः ।<br>
सदूर्वैः सर्वदेवानामेतदर्घ्यमुदाहृतम् ।<br>
एवं न दूर्वया यजेद् दुर्गामित्यादि ॥ २९ ॥<br>
विना वै दूर्वया देवि पूजा नास्तीह कर्हिचित् ।<br>
तस्माद्दूर्वा ग्रहीतव्या सर्वपुष्पमयी शिवे ।<br>
इति श्रीक्रमीयवाक्यात् ॥ ३० ॥</p>
<p>तथा च राघवभट्टः &ndash;</p>
<p>सर्वैः पुष्पैः सदा पूज्या विहिताविहितैरपि ।<br>
कर्तव्या सर्वदेवानां भक्तियोगोऽत्र कारणम् ॥ ३१ ॥</p>
<p>तथा तन्त्रान्तरे &ndash;</p>
<p>देवीपूजा सदा कार्या जलजैः स्थलजैरपि ।<br>
विहितैरविहितैर्वापि भक्तियुक्तेन चेतसा ।<br>
इदन्तु विहितपुष्पाभावे अत्यन्त भक्तिविषयम् ॥ ३२ ॥</p>
<p>तथा कालीतन्त्रे &ndash;</p>
<p>अपामार्गैश्च भृङ्गैश्च तुलसीवर्जितैः शुभैः ॥ ३३ ॥</p>
<p>मुण्डमालातन्त्रे &ndash;</p>
<p>धुस्तूराशोकबकुलश्वेतकृष्णापराजिता ।<br>
इत्यादि पुष्पनियमो बोद्धव्यः ॥ ३४ ॥</p>
<p>अथ जपविशेषः &ndash;</p>
<p>तत्र सेतुं विना जपस्य व्यर्थत्वात्तन्निरूप्यते ॥ ३५ ॥</p>
<p>तत्र कालिकापुराणे &ndash;</p>
<p>शास्त्राणां प्रणवः सेतुर्मन्त्राणां प्रणवः स्मृतः ।<br>
स्रवत्यनोङ्कृतः पूर्वं परस्ताच्च विशीर्यति ।<br>
निःसेतुसलिलं यद्वत्क्षणान्निम्नं प्रगच्छति ।<br>
मन्त्रस्तथैव निःसेतुः क्षणात् क्षरति यज्वनाम् ॥ ३६ ॥<br>
चतुर्दशः स्वरो योऽसौ सेतुरौकारसञ्ज्ञकः ।<br>
स चानुस्वारनादाभ्यां शूद्राणां सेतुरुच्यते ॥ ३७ ॥</p>
<p>अथ पञ्चाङ्गशुद्धिः &ndash;</p>
<p>पञ्चाङ्गशुद्धिं विना पूजाया निष्फलत्वात्तन्निरूप्यते ।</p>
<p>तत्र कुलार्णवे &ndash;</p>
<p>आत्म-स्थान-मन्त्र-द्रव्य-देवशुद्धिस्तु पञ्चमी ।<br>
यावन्न कुरुते देवि तस्य देवार्चनं कुतः ।<br>
पञ्चशुद्धिं विना पूजा अभिचाराय कल्पते ॥ ३८ ॥<br>
सुस्नातैर्भूतशुद्ध्या च प्राणायामादिभिस्तथा ।<br>
षडङ्गाद्यखिलन्यासैरात्मशुद्धिरुदीरिता ॥ ३९ ॥<br>
सम्मार्जनानुलेपाद्यैर्दर्पणोदरवत् शुभम् ।<br>
वितान-धूप-दीपादि-पुष्पमाल्यादिशोभितम् ।<br>
पञ्चवर्णरजोभिश्च स्थानशुद्धिरितीरिता ॥ ४० ॥<br>
ग्रथित्वा मातृकावर्णैर्मूलमन्त्राक्षराणि च ।<br>
क्रमोत्क्रमाद् द्विरावृत्त्या मन्त्रशुद्धिरितीरिता ॥ ४१ ॥<br>
पूजाद्रव्याणि सम्प्रोक्ष्य मूलास्त्रैश्च विधानतः ।<br>
दर्शयेद्धेनुमुद्रादीन् द्रव्यशुद्धिः प्रकीर्तिता ॥ ४२ ॥<br>
पीठे देवीं प्रतिष्ठाप्य सकलीकृत्य मन्त्रवित् ।<br>
मूलमन्त्रेण माल्यादीन् धूपादीनुदकेन च ।<br>
त्रिवारं प्रोक्षयेद्विद्वान् देवशुद्धिरितीरिता ।<br>
पञ्चशुद्धिं विधायेत्थं पश्चात्पूजां समाचरेत् ॥ ४३ ॥</p>
<p>अथमन्त्रसिद्धेरूपायः &ndash;</p>
<p>तदुक्तं गौतमीये &ndash;</p>
<p>सम्यगनुष्ठितो मन्त्रो यदि सिद्धिर्न जायते ।<br>
पुनस्तेनैव कर्त्तव्यं ततः सिद्धो भवेद्ध्रुवम् ॥ ४४ ॥<br>
पुनरनुष्ठितो मन्त्रो यदि सिद्धो न जायते ।<br>
पुनस्तेनैव कर्त्तव्यं ततः सिद्धो न संशयः ॥ ४५ ॥<br>
पुनः सोऽनुष्ठितो मन्त्रो यदि सिद्धो न जायते ।<br>
उपायास्तत्र कर्त्तव्यः सप्त शङ्करभाषिताः ॥ ४६ ॥<br>
भ्रामणं रोधन वश्यं पीडनं पोषशोषणे ।<br>
दहनान्तं क्रमात् कुर्यात् ततः सिद्धो भवेन्मनुः ॥ ४७ ॥<br>
भ्रामणं वायुबीजेन ग्रथनं क्रमयोगतः ।<br>
तन्मन्त्रं यन्त्रे त्वालिख्य शिह्लकर्पूरकुङ्कुमैः ।<br>
उशीरचन्दनाभ्यान्तु मन्त्रं सङ्ग्रथितं लिखेत् ॥ ४८ ॥<br>
क्षीराज्यमधुतोयानां मध्ये तल्लिखितं भवेत् ।<br>
पूजनाज्जपनाद्धोमात्भ्रामितः सिद्धिदो भवेत् ॥ ४९ ॥<br>
भ्रामितो यदि न सिद्धयेद्रोधनं तस्य कारयेत् ।<br>
सारस्वतेन बीजेन सम्पुटीकृत्य सञ्जपेत् ।<br>
एवं रुद्धो भवेत् सिद्धो न चेदेतद्वशीकुरु ॥ ५० ॥<br>
अलक्तं चन्दनं कुष्ठं हरिद्रा मादनं शिला ।<br>
एतैस्तु मन्त्रमालिख्य भूर्जपत्रे सुशोभने ।<br>
धार्यं कण्ठे भवेत् सिद्धिः पीडनं वास्य कारयेत् ॥ ५१ ॥<br>
अधोरोत्तरयोगेन पदानि परिजप्य वै ।<br>
ध्यायेच्च देवता तद्वद्धरोत्तर रूपिणीम् ।<br>
विद्यामादित्यदुग्धेन लिखित्वाक्रम्य चाङ्घ्रिणा ।<br>
तथा भूतेन मन्त्रेण होमः कार्यो दिने�दिने ।<br>
पीडितो लज्जयाविष्टः सिद्धः स्यादथ पोषयेत् ॥ ५२ ॥<br>
बालायाः त्रितयं बीजमाद्यन्ते तस्य योजयेत् ।<br>
गोक्षीरमधुनालिख्य विद्याम्पाणौ विभावयेत् ।<br>
पोषितोऽयं भवेत् सिद्धो न चेत्कुर्वीत शोषणम् ॥ ५३ ॥<br>
द्वाभ्यान्तु वायुबीजाभ्यां मन्त्रः कुर्याद् विदर्भितम् ।<br>
एषा विद्या गले धार्या लिखित्वा वरभस्मना ।<br>
शोषितश्चाप्यसिद्धश्चेद्दहनीयोऽग्निबीजतः ॥ ५४ ॥<br>
आग्नेयेन तु बीजेन मन्त्रेष्वेकैकमक्षरम् ।<br>
आद्यन्तमध-ऊर्ध्वञ्च योजयेद् दाहकर्मणि ।<br>
ब्रह्मवृक्षस्य तैलेन मन्त्रमालिख्य धारयेत् ।<br>
कण्ठदेशे ततो मन्त्रः सिद्धः स्याच्छङ्करोदितम् ॥ ५५ ॥<br>
शिव उवाचः इत्येवं कथितं सम्यक् केवलं तव भक्तितः ।<br>
एकेनैव कृतार्थः स्याद्बहुभिः किमु सुव्रते ॥ ५६ ॥<br>
अथान्यत् सम्प्रवक्ष्यामि मन्त्रसिद्धेस्तु कारणम् ।<br>
मातृकापुटितं कृत्वा मन्त्रञ्च प्रजपेत् सुधीः ।<br>
क्रमोत्क्रमाच्छतावृत्या तदन्ते केवलं मनुम् ।<br>
एवन्तु प्रत्यहं कुर्यात् यावल्लक्षं समाप्यते ।<br>
निश्चितं मन्त्रसिद्धिः स्यादित्युक्तं तन्त्रवेदिभिः ॥ ५७ ॥</p>
<p>अथ सिद्धिलक्षणम् &ndash;</p>
<p>मनोरथानामक्लेशः &ndash;</p>
<p>सिद्धिरुत्तम-लक्षणम् ।<br>
मृत्युनां हरणं तद्वद्देवतादर्शनन्तथा ।<br>
प्रयोगोऽस्याक्लेशसिद्धिः सिद्धेस्तु लक्षणं परम् ॥ ५८ ॥<br>
परकायप्रवेशश्च पुरप्रवेशनं तथा ।<br>
ऊर्ध्वोत्क्रमणमेवं हि चराचरपुरे गतिः ।<br>
खेचरीमेलनञ्चैव तत्कथाश्रवणादिकम् ।<br>
भूच्छिद्राणि प्रपश्येत् तु तदुत्तमस्य लक्षणम् ।<br>
ख्यातिर्वाहनभूषादिलाभः सुचिरजीवनम् ।<br>
नृपाणां तद्गणानाञ्च वशीकरणमुत्तमम् ।<br>
सर्वत्र सर्वलोकेषु चमत्कारकरः सुखी ।<br>
रोगापहरणं दृष्ट्या विषापहरणन्तथा ।<br>
पाण्डित्यं लभते मन्त्री चतुर्विधमयत्नतः ।<br>
वैराग्यञ्च मुमुक्षुत्वं त्यागिता सर्ववश्यता ।<br>
अष्टाङ्ग योगाभ्यासनं भोगेच्छापरिवर्जनम् ।<br>
सर्वभूतेष्वनुकम्पा सार्वज्ञादिगुणोदयः ।<br>
इत्यादिगुणसम्पत्तिर्मध्यसिद्धेस्तु लक्षणम् ॥ ५९ ॥<br>
ख्यातिर्वाहनभूषादिलाभः सुचिरजीवनम् ।<br>
नृपाणां तद्गणानाञ्च वात्सल्यं लोकवश्यता ।<br>
महैश्वर्यं धनित्वञ्च पुत्रदारादिसम्पदः ।<br>
अधमाः सिद्धयः प्रोक्ता मन्त्रिणां प्रथमभूमिका ।<br>
सिद्धमन्त्रस्तु यः साक्षात् स शिवो नात्र संशयः ॥ ६० ॥</p>
<p>मन्त्राणां दोषाः &ndash;</p>
<p>मुण्डमालातन्त्रे शङ्कर उवाच &ndash;</p>
<p>भुवनेशी महाविद्या देवराजेन वै पुरा ।<br>
आराधिता महाविद्या वीर्यहीनाभवत् तदा ॥ ६१ ॥<br>
एकाक्षरी वीर्यहीना वाग्भवेनोज्वलीकृता ।<br>
कामराजाख्यविद्या या विद्या सा पुष्पधन्वना ।<br>
शरेण पीडिता पूर्वं भुवनेश्याः प्रतिष्ठिता ॥ ६२ ॥<br>
कुमारी या च विद्येयं त्वया शप्ता पतिव्रते ।<br>
केवलं शिवरूपेण शक्तिरूपेण केवलम् ।<br>
मया प्रतिष्ठिता विद्या तारा चन्द्रस्वरूपिणी ॥ ६३ ॥</p>
<p>भैरव्यादिविद्यामधिकृत्य &ndash;</p>
<p>सुप्ता दग्धा कीलिता च सैव संहाररूपिणी ।<br>
मदोन्मत्ता मूर्च्छिता च हीनवीर्या च स्तम्भिता ।<br>
छिन्ना रुद्धा च वृद्धा च निर्वीजा शक्तिहीनका ॥ ६४ ॥</p>
<p>तथा विश्वसारे &ndash;</p>
<p>छिन्नो रुद्धः शक्तिहीनः पराङ्मुखः उदीरितः ।<br>
वधिरो नेत्रहीनश्च कीलितः स्तम्भितस्तथा ।<br>
दग्धः स्रस्तश्च भीतश्च मलिनश्च तिरस्कृतः ।<br>
भेदितश्च सुषुप्तश्च मदोन्मत्तश्च मूर्च्छितः ।<br>
हृतवीर्यश्च हीनश्च प्रध्वस्तो बालकः पुनः ।<br>
कुमारस्तु युवा प्रौढो वृद्धो निस्त्रिंशकस्तथा ।<br>
निर्वीजः सिद्धिहीनश्च मन्दः कूटस्तह्ता पुनः ।<br>
निरंशकः सत्त्वहीनः केकरो जीवहीनकः ।<br>
धूमितालिङ्गितौ स्यातां मोहितश्च क्षुधार्त्तकः ।<br>
अतिदृप्तोऽङ्गहीनः स्यादतिक्रुद्धः समीरितः ।<br>
अतिकूरश्च सव्रीडः शान्तमानस एव च ।<br>
स्थानभ्रष्टश्च विकलो निःस्नेहः परिकीर्त्तितः ।<br>
अतिवृद्धः पीडितश्च वक्ष्याम्येषाञ्च लक्षणम् ॥ ६५ ॥<br>
मनोर्यस्यादिमध्यान्तेष्वानिलं बीजमुच्यते ।<br>
संयुक्तं वा वियुक्तं वा स्वराक्रान्तं त्रिधा पुनः ।<br>
चतुर्द्धा पञ्चधा वापि स मन्त्रश्छिन्नसञ्ज्ञकः ॥ ६६ ॥<br>
आदिमध्यावसाने तु भूबीजद्वयलाञ्छितः ।<br>
रुद्धमन्त्रः स विज्ञेयो भूक्तिमुक्तिविवर्जितः ॥ ६७ ॥<br>
मायात्रितत्त्वश्रीबीजरावहीनश्च यो मनुः ।<br>
शक्तिहीनः स कथितो यस्य मध्ये न वर्त्तते ॥ ६८ ॥<br>
कामबीजं मुखे माया शिरस्यङ्कुशमेव च ।<br>
असौ पराङ्मुखः प्रोक्तो हकारो बिन्दुसंयुतः ॥ ६९ ॥<br>
आद्यन्तमध्येष्विन्दुर्वा स भवेद्बधिरः स्मृतः ।<br>
पञ्चवर्णो मनुर्यः स्याद्रेफार्केन्दुविवर्जितः ।<br>
नेत्रहीनः स विज्ञेयो दुःख शोकामयप्रदः ॥ ७० ॥<br>
आदिमध्यावसानेषु हंसः प्रासादवाग्भवौ ।<br>
हकारो बिन्दुमाञ्जीवो रावश्चापि चतुष्फलः ।<br>
माया नमामि च पदं नास्ति यस्मिन् स कीलितः ॥ ७१ ॥<br>
एकं मध्ये द्वयं मूर्ध्नि यस्मिन्नस्त्रपुरन्दरौ ।<br>
न विद्येते स मन्त्रस्तु स्तम्भितः सिद्धिवर्जितः ॥ ७२ ॥<br>
वह्निवायुसमायुक्तो यस्य मन्त्रस्य मूर्ध्नि ।<br>
सप्तधा दृश्यते तन्तु दग्धमन्त्रं प्रचक्षते ॥ ७३ ॥<br>
अस्त्रं द्वाभ्यां त्रिभिःषड्भिरष्टभिर्दृश्यतोऽक्षरैः ।<br>
स्रस्तः स कथितो मन्त्रः सर्वसिद्धिविवर्जितः ॥ ७४ ॥<br>
यस्य मुखे नास्ति माया प्रणवो वा विधानतः ।<br>
शिवो वा शक्तिरथवा भीताख्यः स प्रकीर्त्तितः ॥ ७५ ॥<br>
आदौ मध्ये तथा चान्ते यस्य मार्णचतुष्टयम् ।<br>
स एव मलिनो मन्त्रः सर्वविघ्न समन्वितः ॥ ७६ ॥<br>
यस्य मध्ये दकारो वा कवचं मूर्ध्नि द्विधा ।<br>
अस्त्रं तिष्ठति मन्त्रः स तिरस्कृत उदाहृतः ॥ ७७ ॥<br>
द्योद्वयं हृदये शीर्षे वषट् वौषट् च मध्यतः ।<br>
स एव भेदितो मन्त्रः सर्वशास्त्रविवर्जितः ॥ ७८ ॥<br>
त्रिवर्णो हंसहीनो यः सुषुप्त उदाहृतः ॥ ७९ ॥<br>
मन्त्रो वाप्यथवा विद्या सप्ताधिकदशाक्षरः ।<br>
फट्कारपञ्चकादिर्यो मदोन्मत्त उदाहृतः ।<br>
तद्वदस्त्रं स्थितं मध्ये यस्य मन्त्रः स मूर्च्छितः ॥ ८० ॥<br>
विरामेऽङ्गस्य ये मन्त्रो हृतवीर्य स उच्यते ॥ ८१ ॥<br>
आदौ मध्ये तथा चान्ते चतुरस्त्रयुतो मनुः ।<br>
ज्ञातव्यो भीम इत्येव यः स्यादष्टादशाक्षरः ॥ ८२ ॥<br>
एकोनविंशत्यर्णो वा यो मन्त्रस्तारसंयुतः ।<br>
हृल्लेखाङ्कुशबीजाढ्यः प्रध्वस्तस्तं प्रचक्षते ॥ ८३ ॥<br>
सप्तवर्णः स्मृता बालः कुमारोऽष्टाक्षरः स्मृतः ।<br>
षोडशार्णो युवा प्रौढश्चत्वारिंशल्लिपिमनुः ॥ ८४ ॥<br>
त्रिंशदर्णश्चतुःषष्टिवर्णो मन्त्रः शताक्षरः ।<br>
चतुःशताक्षरश्चपि वृद्धः स परिकीर्त्तितः ॥ ८५ ॥<br>
नवाक्षरो ध्रुवयुतो मनुनिस्त्रिंश ईरितः ।<br>
यस्यावसाने हृदयं शिरोमन्त्री च मध्यतः ।<br>
शिखा वर्म च न स्यातां वौषट् फट्कार एव वा ।<br>
शिवशक्त्यर्णहीनो वा स निर्बीज उदाहृतः ॥ ८६ ॥<br>
एषु स्थानेषु फट्कारः प्रौढा यस्मिन्प्रदृश्यते ।<br>
स मन्त्रः सिद्धिहीनः स्यात्मन्दः पङ्क्त्यक्षरो मनुः ॥ ८७ ॥<br>
कूट एकाक्षरो मन्त्रः स एवोक्तो निरंशकः ।<br>
द्विवर्णः सत्त्वहीनः स्याच्चतुर्ववर्णस्तु केकरः ॥ ८८ ॥<br>
षडक्षरो जीवहीनः सार्द्धसप्ताक्षरो मनुः ।<br>
सार्द्धद्वादशवर्णोऽपि धूमितः सतु निन्दितः ॥ ८९ ॥<br>
सार्द्धबीजद्वयं तद्वत् एकविंशतिवर्णकः ।<br>
विंशत्यर्णस्त्रिंशदर्णो यः स्यादालिङ्गितः स्मृतः ॥ ९० ॥<br>
द्वाविंशत्यक्षरो मन्त्रो मोहितः परिकीर्त्तितः ।<br>
द्वात्रिंशद्वर्णो मन्त्रो यः सप्तविंशतिवर्णकः ।<br>
क्षुधात्तः स तु विज्ञेयो चतुर्विंशतिवर्णकः ॥ ९१ ॥<br>
एकादशाक्षरो वापि पञ्चविंशतिवर्णकः ।<br>
त्रयोविंशतिवर्णो वा मन्त्रो दृप्त उदाहृतः ॥ ९२ ॥<br>
षड्विंशत्यक्षरो मन्त्रोः षट्त्रिंशदर्णकस्तथा ।<br>
त्रिंशदेकोनवर्णो वा त्वङ्गहीनः स एव हि ॥ ९३ ॥<br>
अष्टाविंशदक्षरो वा एकत्रिंशदथापि वा ।<br>
अतिक्रुद्धः स विज्ञेयो निन्दितः सर्वकर्मसु ॥ ९४ ॥<br>
त्रिंशदक्षरको मन्त्रस्त्रयस्त्रिंशदथापि वा ।<br>
अतिक्रूरः स विज्ञेयो निन्दितः सर्वकर्मसु ॥ ९५ ॥<br>
चत्वारिंशतमारभ्य त्रिषष्टिर्यावता भवेत् ।<br>
तावत्सङ्ख्या निगदिता मन्त्राः सव्रीडसञ्ज्ञकाः ॥ ९६ ॥<br>
पञ्चषष्ट्यक्षरा ये र्स्युमन्त्रास्ते शान्तमानसाः ।<br>
एकोनशतपर्यन्तं पञ्चषष्ट्यक्षरादितः ।<br>
ते सर्वे कथिता मन्त्राः स्थानभ्रष्टा न शोभनाः ॥ ९७ ॥<br>
त्रयोदशाक्षरा ये र्स्युमन्त्राः पञ्चदशाक्षराः ।<br>
ते सर्वे विकला ज्ञेयाः शतं सार्द्धं शतन्तथा ॥ ९८ ॥<br>
शतद्वयं द्विनवतिरेकहीना तथापि वा ।<br>
यावत् शतत्रयं सङ्ख्या निःस्नेहास्ते प्रकीर्त्तिताः ॥ ९९ ॥<br>
चतुःशतमथारभ्य यावद्वर्ण-सहस्रकम् ।<br>
अतिवृद्धः स मन्त्रस्तु सर्वशास्त्रविवर्जितः ॥ १०० ॥<br>
सहस्रार्णाधिका मन्त्रा दण्डकाः पीडिताह्वयाः ।<br>
द्विसहस्राक्षरा मन्त्राः खण्डशः सप्तधा कृताः ।<br>
ज्ञातव्याः स्तोत्ररूपास्ते मन्त्रा एते यथा स्थिताः ।<br>
तथा विद्याश्च बोद्धव्या मन्त्रिभिः सर्वकर्मसु ।<br>
दोषानिमानविज्ञाय यो मन्त्रं भजते बुधः ।<br>
सिद्धिर्न जायते तस्य कल्पकोटिशतैरपि ॥ १ ॥</p>
<p>अथ मन्त्राणां दोषशान्तिः &ndash;</p>
<p>तत्रैव &ndash;</p>
<p>छिन्नादिदुष्टा ये मन्त्रास्तन्त्रे तन्त्रे निरूपिताः ।<br>
ते सर्वे सिद्धिमायान्ति मातृकार्णप्रभावतः ॥ २ ॥<br>
मातृकार्णैः पुटिकृत्य मन्त्रं विद्यां विशेषतः ।<br>
शतमष्टोत्तरं पूर्वं प्रजपेत् फलसिद्धये ।<br>
तदा मन्त्रो महाविद्या यथोक्तफलदा भवेत् ॥ ३ ॥<br>
मातृकापुटितं कृत्वा मध्ये वर्णं निधाय च ।<br>
मन्त्रवर्णांस्ततः कुर्यात् शोधनः तन्त्रसम्मतम् ॥ ४ ॥<br>
बद्धा च योनिमुद्रां तां सङ्कोच्याधारपङ्कजम् ।<br>
तदुत्पन्नान्मन्त्रवर्णान् कुर्वतश्च गतागतान् ।<br>
ब्रह्मरन्ध्रावधि ध्यात्वा वायुमापूर्य कुम्भयेत् ।<br>
सहस्रं प्रजपेन्मन्त्री मन्त्रदोषप्रशान्तये ॥ ५ ॥</p>
<p>तथा &ndash;</p>
<p>एषु दोषेषु पत्रेषु मायां काममथापि वा ।<br>
क्षिप्त्वा चादौ श्रियञ्चैव तद्दूषणविमुक्तये ॥ ६ ॥</p>
<p>तथा &ndash;</p>
<p>तारसम्पुटितो वापि दुष्टमन्त्रोऽप् सिध्यति ।<br>
यस्य यत्र भवेद्भक्तः सोऽपि मन्त्रोऽस्य सिध्यति ॥ ७ ॥</p>
<p>तथा &ndash;</p>
<p>प्रणवो मातृका देवी हृल्लेखेत्यमृतत्रयम् ।<br>
अमृतत्रयसंयोगाद्दुष्टमन्त्रोऽपि सिध्यति ॥ ८ ॥</p>
<p>अथ होमार्थं कुण्डनियमः &ndash;</p>
<p>तत्र कुण्डपदव्युत्पत्तिमाह सारावलीधृतविश्वसारे &ndash;</p>
<p>कौ पृथिव्यां विलं देवि दृश्यते सुमनोहरम् ।<br>
तस्मात्कुण्डं समाख्यातं साधकानां हिताय वै ।<br>
बिलं गर्त्तम् ।<br>
सुमनोहर-मेखलायोन्यादिविशिष्टमित्यर्थः ॥ १ ॥<br>
तत्र तावत् गृहनिर्णयः ।</p>
<p>तत्रापि प्रथमं भूमिनिर्णयः &ndash;</p>
<p>गौतमीये &ndash;</p>
<p>भूमेः परिग्रहं कुर्याद्यावदायतनं भवेत् ॥ २ ॥<br>
शुक्लमृत्स्ना तु या भूमिर्ब्राह्मी सा परिकीर्त्तिता ।<br>
क्षत्रियां रक्तमद्भूमिर्हरिद्वैश्या प्रकीर्त्तिता ।<br>
कृष्णाभूमिर्भवेत्शूद्रा चतुर्द्धा भूःप्रकीर्त्तिता ।<br>
ब्राह्मी सर्वार्थ सिद्धिः स्यात् क्षत्रिया राज्यदा मता ।<br>
धन्यधान्यकरीं वैश्या शूद्रा तु निन्दिता भवेत् ॥ ३ ॥</p>
<p>गणेशविमर्षिण्याम् &ndash;</p>
<p>आदौ भूमिं परीक्षेत वास्तुशास्त्रविशारदः ।<br>
शल्यादिशोधनं कुर्यात् पौरुषं वा खनेत् ततः ॥ ४ ॥<br>
वास्तोः संयोज्य पूर्वस्याम् ऐशान्यामुत्तरेऽपि वा ।<br>
दिशि सङ्कल्पयेन्मन्त्री मण्डपञ्च विभागतः ॥ ५ ॥<br>
नवहस्तप्रमाणं वा सप्तहस्तमथापि वा ।<br>
पञ्चहस्तप्रमाणं वा चतुरस्रं समन्ततः ।<br>
पञ्चहस्तन्तु एककुण्डपक्षे ॥ ६ ॥</p>
<p>तदुक्तं तत्रैव &ndash;</p>
<p>एककुण्डमतेनान्यत् पञ्चहस्तगृहं भवेत् ।<br>
तदेककुण्डं गृहस्योत्तरभागे प्रशस्तम् ॥ ७ ॥</p>
<p>यथा &ndash;</p>
<p>अथोत्तरे तथा कुण्डमेकं वेदास्रमुद्धरेत् ।<br>
लक्षहोमे तु तत्कुर्यात् गृहमध्ये न दूषणम् ॥ ८ ॥</p>
<p>तथा वसिष्ठसंहितायाम् &ndash;</p>
<p>वास्तोरीशानभागे तु मण्डलं रचयेत् सुधीः ।<br>
षड्द्वादशाष्टभिर्हस्तैः षोडशैर्वा समन्ततः<br>
चतुर्द्वारसमायुक्तं तोरणाद्यैरलङ्कृतम् ॥ ९ ॥</p>
<p>निबन्धे &ndash;</p>
<p>तत्त्रिभागमिते क्षेत्रेऽरत्निमात्रसममुन्नतम् ।<br>
चतुरस्रां ततो वेदीं मण्डलाय प्रकल्पयेत् ॥ १० ॥</p>
<p>अथ प्रसङ्गान्नवकुण्डानि &ndash;</p>
<p>तत्र शारदायाम् &ndash;</p>
<p>प्राक्प्रोक्ते मण्डपे विद्वान्वेदिकाया बहिस्त्रिधा ।<br>
क्षेत्रं विभज्य मध्येऽंशे पूर्वादि परिकल्पयेत् ॥ १ ॥<br>
अष्टाशास्वष्टकुण्डानि रम्याकाराण्यनुक्रमात् ॥ २ ॥</p>
<p>तथा च वसिष्ठसंहितायाम् &ndash;</p>
<p>अष्टकुण्डप्रकारमाह ।<br>
चतुरस्रं योनिमर्द्धचन्द्रं त्र्यस्रं सुवर्त्तुलम् ।<br>
षडस्रं पङ्कजाकारमष्टास्रं तानि नामतः ॥ ३ ॥<br>
(कुण्डप्रकाराणिः चित्र ५१)<br>
आचार्यकुण्ड मध्ये स्याद्गौरीपतिमहेन्द्रयोः ।<br>
हस्तमात्रमितां भूमिं पूर्ववत्परिसूत्रयेत् ।<br>
समन्तात्कुण्डमेतत् तु चतुरस्रं शुभावहम् ॥ ४ ॥<br>
चतुरस्रीकृतं क्षेत्रं पञ्चधा विभजेत् सुधीः ।<br>
न्यसेत् पुरस्तादेकांशं कोणार्द्धार्द्ध प्रमाणतः ॥ ५ ॥<br>
भ्रामयेत् तेन मानेन तथान्यदपि मन्त्रवित् ।<br>
सूत्रयुग्मं ततो दद्यात् कुण्डं योनिनिभं भवेत् ॥ ६ ॥<br>
चतुरस्रीकृतं क्षेत्रं दशधा विभजेत् सुधीः ।<br>
एकमेकं त्यजेदंशम् अध ऊर्द्ध्वञ्च तन्त्रवित् ।<br>
ज्यासूत्रं पातयेदग्रे तन्मानाद्भ्रामयेत् ततः ।<br>
अर्द्धचन्द्रनिभं कुण्डं रमणीयमिदं भवेत् ॥ ७ ॥<br>
अग्रे सम्मुखे प्रक्षिप्त-शरधनुर्वदिति भट्टव्याख्यानात् ।</p>
<p>तथा च &ndash;</p>
<p>ज्यासूत्रं पातयेदग्रे शरावार्द्धतया यतः ॥ ८ ॥<br>
चतुर्द्धा भेदिते क्षेत्रे न्यसेदुभयपार्श्वयोः ।<br>
एकैकमंशं तन्मानादग्रतो लाञ्छयेत् ततः ।<br>
सूत्रत्रयं बुधः कुर्यात् त्र्यस्रं कुण्डमुदाहृतम् ॥ ९ ॥<br>
अष्टादशांशो क्षेत्रेऽंशं न्यसेदेकं बहिर्बुधः ।<br>
भ्रामयेत् तेन मानेन वृत्तं कुण्डमुदाहृतम् ॥ १० ॥<br>
अष्टधा विभजेत् क्षेत्रं मध्ये सूत्रस्य पार्श्वयोः ।<br>
भागं न्यसेदेकमेकं मानेनानेन मध्यतः ॥ ११ ॥<br>
कुर्यात् पार्श्वद्वये मत्स्यचतुष्कं मन्त्रवित्तमः ।<br>
सूत्रषट्कं ततो दद्यात् षडस्रं कुण्डमीरितम् ॥ १२ ॥<br>
चतुरस्रीकृतं क्षेत्रं विभज्याष्टादशांशतः ।<br>
एकं भागं बहिर्न्यस्य भ्रामयेत् तेन वर्त्तुलम् ॥ १३ ॥<br>
वृत्तानि कर्णिकादीनां बहिस्त्रीणि प्रकल्पयेत् ।<br>
पद्मकुण्डमिति प्रोक्तं विलोचनमनोहरम् ।<br>
बहिरिति मध्ये, वहिःशब्दो मध्यवाचकः अव्ययानामनेकार्थ-<br>
त्वादिति गुरवः ।<br>
कर्णिकादीनां वृत्तानि बहिर्बहिः कुर्यादिति भट्टः ।<br>
अन्यथा मानाधिक्यापद्येः ॥ १४ ॥<br>
चतुरस्रेऽष्टवा भक्ते कुर्याद् वृत्तचतुष्टयम् ।<br>
कर्णिकाकेशरौ मध्ये तृतीये पत्रकाण्यथ ।<br>
तदग्राणि चतुर्थे स्युर्वृत्तान्येवं प्रकल्पयेदिति भट्टः ॥ १५ ॥<br>
पूर्वोक्तं विभजेत् क्षेत्रं चतुर्विंशतिभागतः ।<br>
एकं भाग बहिर्न्यस्य चतुरस्रं प्रकल्पयेत् ।<br>
अन्तःस्थचतुरस्रस्य कोणार्द्धार्द्धप्रमाणतः ।<br>
वाह्यस्य चतुरस्रस्य कोणाभ्यां परिकल्पयेत् ।<br>
दिशं प्रति यथान्यायमष्टौ सूत्राणि पातयेत् ।<br>
अष्टास्रं कुण्डमेतद्धि तन्त्रविद्भिरुदीरितम् ॥ १६ ॥<br>
यावान्कुण्डस्य विस्तारः खननं तावदेव हि ।<br>
कुण्डानां यादृशं रूपं मेखलानाञ्च ताऋशम् ।<br>
कुण्डानां मेखलास्तिस्रो मुष्टिमात्रेण ताः क्रमात् ।<br>
एवं प्रोक्तानि कुण्डानि कथ्येते स्रुक्स्रुवौ ततः ॥ १७ ॥<br>
प्रकल्पयेत् स्रुवं यागे वक्ष्यमाणेन वर्त्मना ।<br>
श्रीपर्णी-शिंशपा-क्षीर-शाखिष्वेकतमं गुरुः ॥ १८ ॥<br>
गृहीत्वा विभजेद्धस्तमात्रं षट्त्रिंशता पुनः ।<br>
हस्तमात्रं बाहुमात्रम् ॥ १९ ॥</p>
<p>तथागस्त्यो &ndash;</p>
<p>स्रुचं बाहुप्रमाणेन होमार्थं विदधीत वै ।<br>
विंशत्यंशैर्भवेद् दण्डो वेदी तैरष्टाभिर्भवेत् ॥ २० ॥<br>
एकांशेन मितः कण्ठः सप्तांशेन मितं मुखम् ।<br>
वेदीत्र्यंशेन विस्तारः कण्ठस्य परिकीर्त्तितः ॥ २१ ॥<br>
मुखं कण्ठप्रमाणं स्यात् मुखे मार्गं प्रकल्पयेत् ।<br>
कनिष्ठाङ्गुलिमानेन सर्पिषो निर्गमाय च ॥ २२ ॥<br>
वेदीमध्ये विधातव्या भागेनैकेन कर्णिका ।<br>
विदधीत बहिस्तस्या एकांशेनाभितोऽवटम् ॥ २३ ॥<br>
तस्य खातं त्रिभिर्भागैर्वृत्तमर्द्धांशतो बहिः ।<br>
अंशेनैकेन परितो दलानि परिकल्पयेत् ॥ २४ ॥<br>
मेखला मुखवेद्योः स्यात् परितोऽर्द्धांशमानतः ।<br>
दण्डमूलाग्रयोः कुम्भौ गुणवेदाङ्गुलैः क्रमात् ॥ २५ ॥<br>
गण्डीयुग्मं समांशं स्याद् दण्डस्यानाह ईरितः ।<br>
षड्भिरंशैः पृष्ठभागो वेद्याः कूर्माकृतिर्भवेत् ॥ २६ ॥<br>
हंसस्य वा हस्तिनो वा पौत्रिणो वा मुखं लिखेत् ।<br>
मुखस्य पृष्ठभागेऽस्याः सम्प्रोक्तं लक्षणं स्रुचः ॥ २७ ॥<br>
स्रुचश्चतुर्विंशतिभिर्भागैरारचयेत् स्रुवम् ।<br>
द्वाविंशत्या दण्डमानम् अंशैरेतस्य कीर्त्तितम् ॥ २८ ॥<br>
चतुर्भिरंशैरानाहः कर्षाज्यग्राहि-तच्छिरः ।<br>
अंशद्वयेन विलिखेत् पङ्के मृगपदाकृतिम् ॥ २९ ॥<br>
दण्डमूलाग्रयोर्गण्डी भवेत् कङ्कणभूषिता ।<br>
स्रुवस्य विधिराख्यातः सर्वतन्त्रसमन्वितः ।<br>
गण्डी कुम्भः कङ्कणञ्च ।<br>
गण्डी कङ्कणकुम्भयोरिति भागुरिः ॥ ३० ॥</p>
<p>तयोरभावे तु वसिष्ठे &ndash;</p>
<p>पलाशपत्रे निश्छिद्रेरुचिरे स्रुक्स्रुवौ ततः ।<br>
विदध्यात्वाश्वत्थपत्रे सङ्क्षिप्ते होमकर्मणित ॥ ३१ ॥</p>
<p>अथ कुण्डानां विशेषफलानि &ndash;</p>
<p>निबन्धे &ndash;</p>
<p>सर्वसिद्धिकरं पुंसां चतुरस्रमुदाहृतम् ।<br>
पुत्रप्रदं योनिकुण्डमर्द्धेन्द्वाभं शुभप्रदम् ॥ ३२ ॥<br>
शत्रुक्षयकरं त्र्यस्रं वर्त्तुलं शान्तिकर्मणि ।<br>
छेदमारणयोः कुण्डं षडस्रं पद्मसन्निभम् ।<br>
दृष्टिदं रोगशमनं कुण्डमष्टास्रमीरितम् ॥ ३३ ॥</p>
<p>अथ काम्य-होमार्थं कुण्डनिर्णयः &ndash;</p>
<p>तदुक्तं सिद्धसारस्वते &ndash;</p>
<p>सान्तौ पुष्टौ तथारोग्ये कुण्डञ्च चतुरस्रकम् ।<br>
आकर्षणे त्रिकोणं स्यादुच्चाटे वर्त्तुलं तथा ।<br>
मारणे च तथा योज्यं वर्त्तुलं मन्त्रिभिः सदा ॥ ३४ ॥</p>
<p>तन्त्रान्तरे &ndash;</p>
<p>उदीच्यां पौष्टिके कुण्डं वारुणे शान्तिकादिषु ।<br>
उच्चाटे चानिले कुण्डं याम्ये च मारणं भवेत् ॥ ३५ ॥</p>
<p>तथा च &ndash;</p>
<p>विप्राणां चतुरस्रं स्याद्राज्ञां वर्त्तुलमिष्यते ।<br>
वैण्यानामर्द्धचन्द्राभं शूद्राणां त्र्यस्रमीरितम् ॥ ३६ ॥<br>
चतुरस्रन्तु सर्वेषां केचिदिच्छन्ति तान्त्रिकाः ।<br>
चतुरस्रे महेशानि सर्वकर्माणि साधयेत् ।</p>
<p>तथा &ndash;</p>
<p>सर्वाधिकारिकं कुण्दं सर्वदं चतुरस्रकम् ॥ ३७ ॥</p>
<p>गृहादिकरणे हस्तनियमः &ndash;</p>
<p>गौतमीये &ndash;</p>
<p>रथादिदोलिका चैव पोतं शकटमेव च ।<br>
मानाङ्गुलेन कर्त्तव्यं नान्येनापि कदाचन ॥ ३८ ॥<br>
मुष्ट्यरत्निप्रमाणानि यत्किञ्चित् कथितानि च ।<br>
यजमानस्य कर्त्तव्यं नान्यस्यापि कदाचन ॥ ३९ ॥</p>
<p>तथा &ndash;</p>
<p>मानक्रियायामुक्तायामनुक्ते मानकर्त्तरि ।<br>
मानकृद्यजमानः स्याद्विदुषामेव निर्णयः ॥ ४० ॥<br>
चतुर्विंशत्यङ्गुलाढ्यं हस्तं तन्त्रविदो विदुः ।<br>
कर्त्तुर्दक्षिणहस्तस्य मध्यमाङ्गुलिपर्वणः ।<br>
मध्यस्व दैर्घ्यमानेन मानाङ्गुलमुदाहृतम् ॥ ४१ ॥</p>
<p>तन्त्रान्तरे &ndash;</p>
<p>कर्मकर्त्तुनिजाङ्गुष्ठतिर्यङ्मानेन मध्यमम् ।<br>
प्रमाणाङ्गुष्ठमेतत् तु सर्वकर्मणि चापरे ॥ ४२ ॥<br>
यजमानासन्निधाने पुनः ।<br>
यवानां तण्डुलैरेकमङ्गुलं चाष्टभिर्भवेत् ।<br>
अदीर्घयोजितैर्हस्तश्चतुर्विंशतिभिर्भवेत् ॥ ४३ ॥</p>
<p>वययोऽनुक्रमे पुनः &ndash;</p>
<p>अष्टभिस्तैर्भवेज्ज्येष्ठं मध्यमं सप्तभिर्यवैः ।<br>
कन्यसं षड्भिरुद्दिष्टमङ्गुलं मुनिसत्तमैः ॥ ४४ ॥<br>
सहस्रे खलु होतव्ये कुर्यात् कुण्डं करात्मकम् ।<br>
द्विहस्तमयुते तच्च लक्षहोमे चतुष्करम् ॥ ४५ ॥<br>
षट्करे वेदलक्षञ्चाष्टकरे दशलक्षकम् ।<br>
दशहस्तन्तु कोट्यां वै हस्तसङ्ख्या व्यवस्थिता ।<br>
दशहस्तात् परं कुण्डं नास्ति होमे महीतले ॥ ४६ ॥</p>
<p>शारदायाम् &ndash;</p>
<p>कोट्यामष्टकरं स्मृतमिति द्रव्यस्य गुरुत्वाऽगुरुत्वेन बोद्धव्यम् ।</p>
<p>तथा च &ndash;</p>
<p>एकहस्तमितं कुण्डं लक्षहोमे विधीयते ।<br>
अत्राप्याज्यहोमे मधु-घृत-दूर्वा-करवीरादिहोमे च बोद्धव्यम् ॥<br>
४७ ॥</p>
<p>तथा &ndash;</p>
<p>मुष्टिमात्रमितं कुण्डं शतार्द्धे च प्रचक्षते ।<br>
शतहोमेऽरत्निमात्रं हस्तमात्रं सहस्रके ।<br>
द्विहस्तमयुते लक्षे चतुर्हस्तमुदाहृतम् ।<br>
दशलक्षे तु षडहस्तं कोट्यामष्टकरं स्मृतम् ।<br>
एकहस्तमिते कुण्डे लक्षमेकं विधीयते ।<br>
लक्षाणां दशकं यावत् तावद्धस्तेन वर्द्धयेत् ॥ ४८ ॥</p>
<p>द्विहस्तादिकुण्डमानं तु गौतमीये &ndash;</p>
<p>पूर्वपूर्वस्य कुण्डस्य कोणसूत्रन्तु यद्भवेत् ।<br>
उत्तरोत्तरकुण्डानां मानं तत् परिकीर्त्तितम् ।<br>
कर्णसूत्रप्रमाणेन द्विहस्तं कुण्डमाहरेत् ।<br>
सर्वकुण्डेषु सर्वत्र वर्द्धयेद् विधिनामुना ॥ ४९ ॥</p>
<p>कुण्डप्रकरणे विशेषमाह गौतमीये &ndash;</p>
<p>ततः कुण्डं खनेन्मन्त्री यथा शास्त्रविधानतः ।<br>
त्यक्त्वा सर्पस्य गात्रञ्च शिरोदेशं प्रयत्नतः ।<br>
शिरोघाते भवेन्मृत्युः पिण्डेषु पिण्डघातनम् ।<br>
पूच्छे तु दुखसम्भूतिः क्रोडे सर्वार्थसाधनम् ॥ ५१ ॥</p>
<p>नागशिर-आदि-निर्णयो यथा &ndash;</p>
<p>वास्तुप्रमाणेन तु गात्रकेण, वमेन शेते खलु नित्यकालम् ।<br>
त्रिभिस्तु मासैः परिवृत्य भूमौ, तं वास्तुनागं प्रवदन्ति<br>
सिद्धाः ॥ ५२ ॥<br>
भाद्रादिके वासवदिक्शिराः स्यात्, मार्गादिकेषु त्रिषु<br>
याम्यमूर्द्धा ।<br>
प्रत्यक्शिराः स्यात्खलु फाल्गुननादौ, ज्येष्ठादिकौवेरशिराः स<br>
नागः ॥ ५३ ॥<br>
यावान्कुण्डस्य विस्तारः खननं तावदिष्यते ।<br>
खाताधिके भवेद्रोगी खातहीने धनक्षयः ॥ ५४ ॥<br>
वक्रकुण्डे तु सन्तापो मरणं छिन्नमेखले ।<br>
मेखलारहिते शोको ह्यधिके वित्तसङ्क्षयः ॥ ५५ ॥<br>
भार्याविनाशकं प्रोक्तं कुण्डं योन्या विना कृतम् ।<br>
अपत्यध्वंसनं प्रोक्तं कुण्डं कण्ठविवर्जितम् ॥ ५६ ॥<br>
सात्विकी मेखला पूर्वा द्वितीया राजसी स्मृता ।<br>
तृतीया तामसी प्रोक्ता मेखलानां विनिर्णयः ॥ ५७ ॥<br>
कुण्डानां मेखलास्त्रिस्रो मुष्टिमात्रे तु ताः क्रयात् ।<br>
उत्सेधायामतो ज्ञेयात्वेकार्द्धाङ्गुलि सम्मिता ॥ ५८ ॥<br>
अरत्निमात्रकुण्डे तु तास्त्रिद्व्येकाङ्गुलात्मिकाः ।<br>
हस्तमात्रमिते कुण्डे वेदाग्निनयनाङ्गुलाः ॥ ५९ ॥<br>
कुण्डे द्विहस्ते ता ज्ञेया रसवेदगुणाङ्गुलाः ।<br>
चतुर्हस्ते तु ता ज्ञेया वसुतर्कयुगाङ्गुलाः ॥ ६० ॥<br>
कुण्डे रसकरे तास्तु पङ्क्त्यष्टर्त्वङ्गुलाः क्रमात् ।<br>
वसुहस्तमिते कुण्डे भानुपङ्क्त्यष्टकाङ्गुलाः ।<br>
दश हस्तमिते कुण्डे मनुभानुदशाङ्गुलाः ।<br>
विस्तारोत्सेधतो ज्ञेया मेखलाः सर्वतो बुधैः ॥ ६२ ॥<br>
होतुरग्रे योनिरासामुपर्यश्वत्थपत्रवत् ।<br>
मेखलानां भवेदन्तः परितो नेमिरङ्गुला ॥ ६३ ॥<br>
एकहस्तस्य कुण्डस्य वर्द्धयेत् ताः क्रमात् सुधीः ।<br>
दशहस्तान्तमन्येषामर्द्धाङ्गुलवशात्पृथक् ।<br>
एकहस्तस्य एकहस्तान्तस्य ।<br>
नाभियोन्योरेकमानस्य दृष्टत्वात् ॥ ६४ ॥</p>
<p>गौतमीये &ndash;</p>
<p>प्रथमे मेखले योनिं कुण्डोष्ठीं होतुरग्रतः ।<br>
कुर्यात् गजोष्ठवत्तान्तु कुण्डवित्सर्वलक्षणम् ॥ ६५ ॥<br>
मुष्ट्यरत्न्येकहस्तानां कुण्डानां योनिरीरिता ।<br>
षट्-चतुर्द्व्यङ्गुलायामविस्तारोन्नतिशालिनी ॥ ६६ ॥<br>
एकाङ्गुलन्तु योन्यग्रं कुर्यादीषदधोमुखम् ।<br>
एकैकाङ्गुलतो योनिं कुण्डेष्वन्येषु वर्द्धयेत् ।<br>
यवद्वयप्रमाणेन योन्यग्रमपि वर्द्धयेत् ॥ ६७ ॥</p>
<p>गणेशविमर्षिण्याम् &ndash;</p>
<p>मेखलानां बहिःस्थानं स्थलमित्यभिधीयते ।<br>
चतुरस्रस्थलारब्धं नालं मध्ये सरन्ध्रकम् ।<br>
स्थूलमूलन्तु सूक्ष्माग्रं तन्नालं स्यान्मनोहरम् ।<br>
बाह्यस्थमेखलावाह्यस्थलादारभ्य कारयेत् ॥ ६८ ॥</p>
<p>तथा &ndash;</p>
<p>स्थलादारभ्य नालं स्यात् योन्या मध्ये सरन्ध्रकम् ।<br>
सरन्ध्रकमित्युभयत्र संवध्यते ॥ ६९ ॥</p>
<p>तदुक्तं गौतमीये &ndash;</p>
<p>स्थलादारभ्य नालं स्यात् सरन्ध्रं योनिमध्यतः ।<br>
सूक्ष्माग्रं स्थलमूलञ्च सरन्ध्रं नालमिष्यते ।<br>
योन्या मध्ये विलं कुर्यात् तदाज्यग्राहिसञ्ज्ञकम् ।<br>
मध्यतो मध्यपर्यन्तमित्यर्थः ॥ ७० ॥</p>
<p>तथा वसिष्ठे &ndash;</p>
<p>पृष्ठोन्नता गजोष्ठीव सच्छिद्रा मध्यमोन्नता ।<br>
सरन्ध्रमिति मध्यमेखलायामित्यर्थः ।</p>
<p>तथा च &ndash;</p>
<p>नालमेखलयोर्मध्ये परिधेः स्थापनाय च ।<br>
रन्ध्रं कुर्यात् तथा विद्वान् द्वितीयमेखलोपरि ॥ ७१ ॥</p>
<p>परिधिस्तु &ndash;</p>
<p>बाहुमात्राः परिधय ऋजवः सत्वचोऽब्रणाः ।<br>
त्रयो भवन्त्यशीर्णाग्रा एकेषान्तु चतुर्द्दिशम् ।<br>
मुष्ट्यरत्न्येकहस्तानां नाभिरुत्सेक भावतः ।<br>
नेत्रवेदाङ्गुलोपेता कुण्डेष्वन्येषु वर्द्धयेत् ।<br>
यवद्वयक्रमेणैव नाभिं पृथगुदारधीः ।<br>
योनिकुण्डे योनिमब्जकुण्डे नाभिञ्च वर्जयेत् ।<br>
नाभिक्षेत्रं त्रिधा भित्वा मध्ये कुर्वीत कर्णिकाम् ।<br>
बहिरंशद्वयेनाष्टौ पत्राणि परिकल्पयेत् ॥ ७२ ॥</p>
<p>नवकुण्डपक्षे योनिनियममाह सिद्धान्तशेखरे &ndash;</p>
<p>इन्द्राग्नियमदिक्कुण्डे योनिः सौम्यमुखी स्थिता ।<br>
योनिः पूर्वमुखान्येषु पूर्वेशामुत्तरामता ।<br>
हस्तमात्रं स्थण्डिलं वा सङ्क्षिप्ते होमकर्मणि ।<br>
अङ्गुलोत्सेधसंयुक्तं चतुरस्रं समन्ततः ।<br>
आदाय दक्षिणे पाणौ स्रुवं त्रिमधुरः हविः ।<br>
प्राङ्मुखो वह्निजायान्ते जुहुयान्न्युब्जपाणिना ।<br>
नमोऽन्तेन नमो दद्यात् स्वाहान्ते द्विठमेव च ।<br>
पूजायामाहुतौ चैव सर्वत्रायं विधिः स्मृतः ।<br>
नमोऽन्त इति पौराणिकमन्त्रपरम् ॥ ७३ ॥</p>
<p>तथा च ब्रह्मपुराणम् &ndash;</p>
<p>ओङ्कारादिसमायुक्तं नमस्कारान्त-कीर्त्तितम् ।<br>
स्वनाम सर्वसत्वानां मन्त्र इत्यभिधीयते ।</p>
<p>यथा &ndash;</p>
<p>इदं पाद्यं ॐ आदित्याय नमः ।<br>
इदमर्घ्यं ॐ आदित्याय नमः इत्यादि ।<br>
द्रव्यादीनि समुल्लिख्य पश्चादुल्लेखयेत् सुरानित्यादिवचनात् ।<br>
न तु ॐ आदित्याय नमः, एतत् पाद्यं सूर्याय नमः इत्यादि ॥ ७४ ॥<br>
तान्त्रिके नायं नियमः, अर्घ्यादौ वैषम्यं स्यात् ।<br>
मन्त्रेणोङ्कारपूतेन स्वाहान्तेन विचक्षणः ।<br>
स्वाहावसाने जुहुयात् ध्यायन् वै मन्त्रदेवताम् ।<br>
ओङ्कारपूतेनेत्यादि इदमपि वेदिकमन्त्रपरम् ।<br>
अन्यथा मन्त्रान्तरप्रसङ्गः ।<br>
तेनस्वाहान्तमन्त्रे स्वाहान्तरं न वक्तव्यम् ॥ ७५ ॥<br>
स्रुवस्य पञ्चाङ्गुलं त्यक्त्वा शङ्खमुद्रया धारणम् ।</p>
<p>तदाह &ndash;</p>
<p>पञ्चाङ्गुलं बहिस्त्यक्त्वा धारयेत् शङ्खमुद्रयेति ॥ ७६ ॥</p>
<p>यत्र होमसङ्ख्या नोक्ता तत्र च &ndash;</p>
<p>सङ्ख्याऽनुक्तौ शतं साष्टं सहस्रं वा जपादिषु ।<br>
अनुक्ते तु हविर्द्रव्ये तिलाज्यं हविरुच्यते ॥ ७७ ॥</p>
<p>अथ नित्यहोमः &ndash;</p>
<p>तदुक्तं सोमभुजगावल्याम् &ndash;</p>
<p>नाजप्तः सिध्यते मन्त्रो नाहुतश्च फलप्रदः ।<br>
नानिष्टो यच्छते कामान् तस्मात् त्रितयमर्चयेत् ।<br>
पूजया लभते पूजां जपात्सिद्धिर्न संशय ।<br>
विभूतिञ्चाग्निकार्येण सर्वसिद्धिञ्च विन्दति ॥ ७८ ॥</p>
<p>नीलतन्त्रेऽपि &ndash;</p>
<p>नित्यहोमं प्रवक्ष्यामि सर्वार्थं येन विन्दति ।<br>
सपर्यां सम्यगापाद्य बलिपूर्वं चरेद्विधिम् ।<br>
ततो होमं तर्पणञ्च चरेत् साधकसत्तमः ।<br>
बलिवैश्यादिकञ्चैव ब्राह्मणः समुपाचरेत् ॥ ७९ ॥<br>
अर्घ्योदकेन सम्प्रोक्ष्य तिस्रो रेखाः समालिखेत् ।<br>
विधिवदग्निमानीय क्रव्यादेभ्यो नमस्तथा ।<br>
मूलमन्त्रं समुच्चार्य कुण्डे वा स्थण्डिलेऽपि वा ।<br>
भूमौ वा संस्तरेद्वह्निं व्याहृतित्रितयेन च ।<br>
स्वाहान्तेन त्रिधा हुत्वा षडङ्गहवनं चरेत् ।<br>
ततो देवीं समावाह्य मूलेन षोडशाहुतिम् ।<br>
हुत्वा स्तुत्वा नमस्कृत्य विसृजेदिन्दुमण्डले ॥ ८० ॥</p>
<p>श्यामादौ विशेषः &ndash;</p>
<p>भैरवांश्च हुनेदष्टौ आज्यान्विततिलैः शुभैः ।<br>
पूर्वादिदिक्क्रमेणैव ततो होमं समाचरेत् ॥ ८१ ॥</p>
<p>अथ सङ्क्षेपहोमप्रयोगः &ndash;</p>
<p>कुण्डे वा स्थण्डिले वापि वीक्षणादिभिः संस्कृते ॥ १ ॥</p>
<p>तथा च &ndash;</p>
<p>वीक्षणं मूलमन्त्रेण शरेण ताडनं मतम् ।<br>
तेनैव प्रोक्षणं प्रोक्तं वर्मणाभ्युक्षणं मतम् ॥ २ ॥<br>
प्रागग्रा उदगग्राश्च तिस्रो रेखाः समालिखेत् ।<br>
ततो मूलमुच्चार्य ॐ कुण्डाय नमः इति सम्पूज्य प्रागग्रा<br>
उदगग्रास्तिस्रस्तिस्रो रेखाः कर्त्तव्याः ।<br>
प्रागग्रेषु मुकुन्देशपुरन्दरान् प्रादक्षिण्येन सम्पूज्य<br>
उदगग्रेषु ब्रह्मवैवस्वतेन्दून्पूजयेत् ॥ ३ ॥<br>
सुन्दरी पक्षे तु सर्वत्र षट्तारीप्रयोगः ।</p>
<p>षट्तारी च &ndash;</p>
<p>ऐं ह्रीं श्रीम् ऐं क्लीं सौः ब्रह्मणे नमः ।<br>
एवं क्रमेण पूजयेत् ॥ ४ ॥</p>
<p>तथा ब्रह्मसंहितायां होमकाण्डे &ndash;</p>
<p>ऐशान्यां वेदिकां हस्तविस्तारोन्नतिशालिनीम् ।<br>
कृत्वास्मिन् स्थापयेत् कुम्भं यथोक्तक्रमयोगतः ।<br>
ततः सम्पूज्येद् देवं यथा विध्युपचारकैः ।<br>
ततो होमं प्रकूर्वीत देवतासन्निधानतः ॥ ५ ॥<br>
ततः कुण्डमध्ये षट्कोणवृत्त-त्रिकोणं तद्बहिरष्टदलपद्मं<br>
तद्बहिश्चतुरस्रं चतुर्द्वारसमेतं लिखित्वा तदुपरि मूलेन<br>
पुष्पाञ्जलीन् दद्यात्, सुन्दरी पक्षे तु बालया ॥ ६ ॥<br>
ततः सर्वाणि प्रणवेनाभ्युक्ष्य वह्नेर्योगपीठमार्चयेत् ।</p>
<p>तद्यथा &ndash;</p>
<p>कर्णिकोपर्याधारशक्त्यादीन् सम्पूज्याग्न्यादिकोणचतुष्केषु ॐ<br>
धर्माय नमः एवं ज्ञानाय वैराग्याय ऐश्वर्याय ।<br>
पूर्वादिदिक्षु अधर्माय अज्ञानाय अवैराग्याय अनैश्वर्याय ।<br>
मध्ये ॐ अनन्ताय एवं पद्माय अम् अकर्मण्डलाय<br>
द्वादशकलात्मने नमः, ॐ सोममण्डलाय षोडशकलात्मने<br>
नमः, रं वह्निमण्डलाय द्वादशकलात्मने नमः ।<br>
ततः केशरेषु पूर्वादिमध्ये च ॐ पीतायै नमः एवं श्वेतायै<br>
नमः अरुणायै नमः कृष्णायै धूम्रायै तीव्रायै स्फुलिङ्गिन्यै<br>
रुचिरायै ज्वालिन्यै ।<br>
ततो रं वह्न्यासनाय नमः ॥ ७ ॥<br>
ततो वागीश्वरीमृतुस्नातां नीलेन्दीवरलोचनाम् ।<br>
वागीश्वरेण संयुक्ताम् इति ध्यात्वा ॐ ह्रीं वागीश्वराय नमः<br>
ॐ ह्रीं वागीश्वर्ये नमः ।<br>
इति पञ्चोपचारैः सम्पूज्य सूर्यकान्तादिसम्भूतं<br>
श्रोत्रियगेहजं वा वह्निमानयेत् ।<br>
सुन्दरी पक्षे तु कामेश्वरं कामेश्वरीं पूजयेत् ॥ ८ ॥</p>
<p>गौतमीये &ndash;</p>
<p>पाषाणभवमग्निञ्च यदि वाऽरुणिसम्भवम् ।<br>
श्रोत्रियाणां गेहजञ्च वनस्थं वाथवा हरेत् ॥ ९ ॥<br>
निरग्निब्राह्मणाल्लब्धो ह्यर्द्धलाभकरो भवेत् ।<br>
क्षत्रबन्धोश्चतुर्थांशं फलं दद्याद्धुताशनः ।<br>
वैश्याच्छूद्राच्च विफलं जायते होमकर्मणि ।<br>
तस्मात् सर्वप्रयत्नेन वह्निमुक्तं समाहरेत् ॥ १० ॥</p>
<p>तन्त्रान्तरे &ndash;</p>
<p>द्विजातिभवनाद्वापि वह्निमानीय साधकः ।<br>
वौषडन्तेन मूलेन मन्त्रितं तं विलोकयेत् ।<br>
अग्निमावाहयेदस्त्रमन्त्रेण तदनन्तरम् ।<br>
हुं-फडन्तेन मूलेन क्रव्यादांशं परित्यजेत् ॥ ११ ॥<br>
ततः ॐ वह्नेर्योगपीठाय नमः ।<br>
चतुर्दिक्षु ॐ वामायै नमः ।<br>
एवं ज्येष्थायै रौद्र्यै अम्बिकायै ।<br>
ततो मूलमूचार्य अमुकदेवताकुण्डाय नमः इति कुण्डं<br>
सम्पूज्य तदधो वागीश्वरीं तत्तदेवतारूपाम् ऋतुमतीं<br>
ध्यात्वा यथोक्तं वह्निमानीय वीक्षणादिभिः संस्कृत्य रमिति<br>
तस्माद् वह्निमुद्धृत्य मूलमुच्चार्यं हुं फट् क्रव्यादेभ्यः<br>
स्वाहा इत्यनेन क्रव्यादांशं परित्यज्य वह्निमन्त्रेण संरक्ष्य<br>
हुमित्यवगुण्ठ्य धेनुमुद्रयामृतीकृत्य बाहुभ्यां समुद्धृत्य<br>
कुण्डोपरि त्रिः परिभ्राम्य जानुस्पृष्टमहीतलः शिवबीजबुद्ध्या<br>
आत्मनोऽभिमुखं देव्या योनावेनं क्षिपेत् ॥ १२ ॥<br>
ततो ह्रीं वह्निमूर्तये नमः इत्यभ्यर्च्य रं वह्निचैतन्याय नमः<br>
इति चैतन्यं संयोज्य ॐ चित्पिङ्गल हन हन दह दह पच पच<br>
सर्वज्ञाज्ञापय स्वाहा ज्वालयेत् ।</p>
<p>ततः &ndash;</p>
<p>अग्निं प्रज्वलितं वन्दे जातवेदं हुताशनम् ।<br>
सुवर्णवर्णममलं समिद्धं विश्वतोमुखम् इत्युपतिष्ठेत् ॥ १३ ॥<br>
ततोऽग्ने त्वममुकदेवतानामासि इति नाम कृत्वा ॐ वैश्वानर<br>
जातवेद इहावह लोहिताक्ष सर्वकर्माणि साधय स्वाहा ।<br>
अनेनार्घ्यादिभिः सम्पूज्य ॐ अग्नेर्हिरण्यादिसप्तजिह्वाभ्यो नमः ।<br>
ॐ सहस्रार्चिषे हृदयाय नमः इत्यादि अग्निषडङ्गेभ्यो नमः ।<br>
ॐ अग्नये जातवेदसे इत्याद्यष्टमूर्तिभ्यो नमः, तद्बाह्ये ॐ<br>
ब्राह्म्याद्यष्टशक्तिभ्यो नमः तद्बहिः ॐ पद्माद्यष्टनिधिभ्यो<br>
नमः, तद्बाह्ये ॐ इन्द्रादिलोकपालेभ्यो नमः, तद्बाह्ये ॐ<br>
वज्राद्यस्त्रेभ्यो नमः ॥ १४ ॥<br>
ततः प्रादेशमात्रं कुशपत्रद्वयं घृतमध्ये निक्षिप्य<br>
सव्यापसव्यमध्यभागेषु इडां पिङ्गलां सुषुम्नां ध्यात्वा<br>
होमं कुर्यात् ।<br>
स्रुवेण दक्षिण भागादाज्यं गृहीत्वा ॐ अग्नये स्वाहेति<br>
अग्नेर्दक्षिणनेत्रे जुहुयात् ।<br>
तथा वामभागादाज्यं गृहीत्वा ॐ सोमाय स्वाहा इति वामनेत्रे<br>
जुहुयात् ।<br>
ततो मध्यभागादाज्यं गृहीत्वा ॐ अग्नीषोमाभ्यां<br>
स्वाहेत्यग्नेर्ललाटनेत्रे जुहुयात् ।<br>
पुनर्दक्षिणतः ॐ नमः इति घृतं गृहीत्वा ॐ अग्नये स्विष्टिकृते<br>
स्वाहेति अग्निमुखे ॥ १५ ॥</p>
<p>ततो महाव्याहृतिहोमः &ndash;</p>
<p>ॐ भूः स्वाहा ॐ भुवः स्वाहा ॐ स्वः स्वाहा ।<br>
ॐ वैश्वानर जातवेद इहावह लोहिताक्ष सर्वकर्माणि साधय<br>
स्वाहेत्यनेन त्रिवारं जुहुयात् ।<br>
ततोऽग्नौ मूलेन पीठपूर्वकं देवतां सम्पूज्य तन्मुखे<br>
घृतेन मूलमन्त्रेण पञ्चविंशतिवारं जुहुयात् ।<br>
आत्मना सह वह्निदेवतयोरैक्यं विभाव्य<br>
मूलमन्त्रेनैकादशाहुतीर्जुहुयात् ।<br>
ततो मूलमन्त्रस्याङ्गदेवताभ्यः स्वाहा एवम्<br>
आवरणदेवताभ्यः स्वाहा ।<br>
शक्तश्चेत् प्रत्येकमेकैकाहुतिं जुहुयात् ।<br>
ततः सङ्कल्पं विधाय तत्तत्कल्पोक्तद्रव्येण होमं कुर्यात् ॥ १६ ॥<br>
ततो मूलमन्त्रेण पूर्णाहुतिं दत्त्वा संहारमुद्रया<br>
स्वेष्टदेवतां हृदये समानीय क्षमस्वेति विसृज्य दक्षिणां<br>
दत्त्वा अच्छिद्रावधारणं कुर्यात् ।<br>
इति सङ्क्षेपहोमविधिः ॥ १७ ॥</p>
<p>अथ बृहद्धोमपद्धतिः &ndash;</p>
<p>आचार्योऽलङ्कृतो यागमण्डपद्वारमागत्य सामान्यार्घ्यं<br>
विधाय द्वारपूजां कृत्वा गृहं प्रविश्य तत्तत्कल्पोक्तदेवताम्<br>
सम्पूज्य ऐशान्यं दिशि हस्तप्रमाणां वेदिकां विधाय तदुपरि<br>
घटं संस्थाप्य यथाशक्ति सम्पूज्य वीक्षणादिभिः कुण्डं<br>
संस्कुर्यात् ।</p>
<p>एतदुक्तं ब्रह्मसंहितायां होमकाण्डे &ndash;</p>
<p>ऐशान्यां वेदिकां हस्तविस्तारोन्नतिशालिनीम् ।<br>
कृत्वास्मिन् स्थापयेत् कुम्भं यथोक्त क्रमयोगतः ।<br>
तत्र सम्पूजयेद् देवं यथाविध्युपचारकैः ।<br>
ततो होमं प्रकुर्वीत देवतासन्निधानतः ॥ १ ॥<br>
वीक्षणं मूलमन्त्रेण शरेण ताडनं मतम् ।<br>
तेनैव प्रोक्षणं दर्भैर्वर्मणाभ्युक्षणं मतम् ।<br>
अस्त्रेण रक्षणं कृत्वा ततः संस्कारमारभेत् ।<br>
ततो मूलमुच्चार्य ॐ कुण्डाय नमः इति कुण्डं सम्पूजयेत् ॥ २ ॥<br>
तारादौ तु तत्तद्देवतानामोच्चार्य कुण्डाय नमः इति वदेत् ।<br>
ततः कुण्डमध्ये प्रागग्रा उदगग्रास्तिस्रस्तिस्रो रेखा विलिखेत् ।<br>
ततः सङ्क्षेपहोमपद्धत्युक्तक्रमेण सर्वं करणीयम् ।</p>
<p>तन्त्रे &ndash;</p>
<p>द्विजातिभवनाद्वापि वह्निमानीय साधकः ।<br>
वौषडन्तेन मूलेन मन्त्रितं तं विलोकयेत् ।<br>
अग्निमावाहयेदस्त्रमन्त्रेण तदनन्तरम् ।<br>
हुम्फडन्तेन मूलेन क्रव्यादांशं परित्यजेत् ॥ ३ ॥<br>
ततोऽग्निं वीक्षणादिभिः संस्कृत्य औदर्यवैन्दवाग्निभ्यां<br>
भौमस्य वह्नेरैक्यं विभाव्य रं वह्निचैतन्यं कल्पयामीति<br>
पावके चैतन्यं विधाय ओङ्कारेणाष्टोत्तरशतमभिमन्त्र्य<br>
धेनुमुद्रया अमृतीकृत्य फडिति सम्प्रोक्ष्य हुमित्यवगुण्ठ्य रं<br>
वह्निमूर्त्तये नमः इति गन्धपुष्पादिभिः सम्पूज्य कुण्डस्योपरि<br>
त्रिः परिभ्राम्य प्रणवोच्चारण पूर्वकं जानुस्पृष्टमहीतलः<br>
शिवबीज-बुद्ध्या आत्मनोऽभिमुखं देव्या योनावेनं क्षिपेत् ।</p>
<p>ततो वागीश्वरवागीश्वरीभ्याम् आचमनीयादिकं दत्त्वा &ndash;</p>
<p>तथा गर्भे धृतां ध्यायेत्वह्निरूपान्त वेवताम् ।<br>
पश्चाद्गर्भस्य रक्षार्थं प्रदद्याद्दर्भकङ्कणम् ।<br>
चित्पिङ्गल हन हन पच पच दह दह सर्वज्ञाज्ञापय स्वाहा इति<br>
मन्त्रेण वह्निं ज्वालयेत् ॥ ४ ॥</p>
<p>ततो बद्धाञ्जलिः सन् &ndash;</p>
<p>ॐ अग्निं प्रज्वलितं वन्दे जातवेदं हुताशनम् ।<br>
सुवर्णवर्णममलं समिद्धं विश्वतोमुखम् ।<br>
इत्यनेन वह्निमुपतिष्ठेत् ॥ ५ ॥<br>
ततो स्वदेहे वह्नेर्जिह्वान्यासं कुर्यात् ।</p>
<p>तद्यथा &ndash;</p>
<p>लिङ्गे सरयूं हिरण्यायै नमः ।<br>
पायौ षरयूं कनकायै नमः ।<br>
मूर्ध्निं शरयूं रक्तायै नमः ।<br>
वक्त्रे वरयूं कृष्णायै नमः ।<br>
घ्राणे लरयूं सुप्रभायै नमः ।<br>
नेत्रे ररयूं बहुरूपायै नमः ।<br>
सर्वगात्रे यरयूम् अतिरक्तायै नमः ।<br>
एताः सात्त्विकयागकर्मणि ॥ ६ ॥<br>
काम्यकर्मणि तु उक्तबीजेन सह पद्मरागा सुवर्णा भद्रलोहिता<br>
रोहिता श्वेता धूमिनी करालिका एता राजस्यः ।<br>
क्रूरकर्मणि तु पूर्वबीजेन सह विश्वमूर्त्तिः स्फुलिङ्गिनी<br>
धूम्रवर्णा मनोजवा लोहिता कराला कालो एतस्तामस्यः ।<br>
न्यासन्तु बीजयोगेन पूर्ववत् कर्मभेदेन सर्वत्र बोद्धव्यः ॥ ७ ॥</p>
<p>तथा च शारदायाम् &ndash;</p>
<p>लिङ्गपायुशिरोवक्त्रघ्राणनेत्रेषु सर्वतः ।<br>
वह्नियार्घीशसंयुक्ताः सादियान्ताः सविन्दवः ।<br>
वह्निमन्त्राः समुद्दिष्टा जिह्वानां सप्तदेशिकैः ॥ ८ ॥</p>
<p>ततः कराङ्गन्यासौ यथा &ndash;</p>
<p>सहस्रार्चिषे अङ्गुष्ठाभ्यां नमः स्वस्तिपूर्णाय तर्जनीभ्यां<br>
स्वाहा उत्तिष्ठपुरुषाय मध्यमाभ्यां वषट् धूमव्यापिने<br>
अनामिकभ्यां हुं सप्तजिह्वाय कनिष्ठाभ्यां वौषट्<br>
धनुर्द्धराय करतलपृष्ठाभ्यां फट् ।<br>
एवं हृदयादिषु सहस्रार्चिषे हृदयाय नमः इत्यादि ॥ ९ ॥</p>
<p>ततो मूर्तिन्यासः यथाः &ndash;</p>
<p>मूर्ध्नि ॐ अग्नये जातवेदसे नमः, दक्षांसे ॐ अग्नये सप्तजिह्वाय<br>
नमः, दक्षपार्श्वे ॐ अग्नये हव्यवाहनाय नमः, दक्षकट्यां<br>
ॐ अग्नये अश्वोदरजाय नमः, लिङ्गे ॐ अग्नये वैश्वानराय नमः,<br>
वामकट्यां ॐ अग्नये कौमारतेजसे नमः, वामपार्श्वे ॐ अग्नये<br>
विश्वमुखाय नमः, वामांसे ॐ अग्नये देवमुखाय नमः ।<br>
सर्वत्र आदौ प्रणवः ॥ १० ॥</p>
<p>तथा च &ndash;</p>
<p>मूर्त्तीरष्टौ ततो न्यस्येद्देशिको जातवेदसः ।<br>
मूर्द्धांशपार्श्वकट्यन्धुकटिपार्श्वांसकेषु च ।<br>
जातवेदाः सप्तजिह्वो हव्यवाहनसञ्ज्ञकः ।<br>
अश्वोदरजसञ्ज्ञोऽन्यः पुनर्वैश्वानराह्वयः ।<br>
कौमारतेजाः स्याद्विश्वमुखी देवमुखः स्मृतः ।<br>
ताराद्यग्निपदाद्याः स्युर्नत्यन्ता वह्निमूर्त्तयः ॥ ११ ॥<br>
ततो रं वह्न्यासनाय नमः इति वह्नेरासनं कल्पयित्वा मूर्त्तिं<br>
तत्र विचिन्तयेत् ।<br>
इष्टं शक्तिं स्वस्तिकाभीतिमुञ्चैर्दीर्घैर्दोभिधारयन्तं<br>
जवाभम् ।<br>
होमाकल्पं पद्मसंस्थं त्रिनेत्रं ध्यायेद्वह्नि बद्धमौलिं<br>
जटाभिः ॥ १२ ॥<br>
ततो मेखलानामुपरि बालया विशुद्धैस्तोयैः परिषिच्य<br>
मेखलायां गर्भशून्यैर्दर्भैरग्रेण मूलमाच्छादयन्<br>
त्रिस्त्रिः परिवेष्टयेत् ।<br>
तत प्राचीवर्ज्यं दिक्षु परिधीन् विनिक्षिप्य तत्र प्रादक्षिण्येन<br>
ब्रह्मादिदेवताः पूज्याः ॥ १३ ॥<br>
पुनर्वह्निं ध्यात्वा तत्र पीठे आवाह्यानेन मन्त्रेण<br>
गन्धादिभिः पूजयेत् ।<br>
ॐ वैश्वानर जातवेद इहावह लोहिताक्ष सर्वकर्मणि साधय<br>
स्वाहा इदं पाद्यम् अग्नेय नमः इत्यादिक्रमेण ।<br>
मेखलायां वामां ज्येष्ठां रौद्रीम् अम्बिकाञ्च पूजयेत् ।<br>
मध्ये षट्कोणे सरयूं हिरण्यायै नमः षरयूं कनकायै<br>
नमः शरयूं रक्तायै नमः वरयूं कृष्णायै नमः<br>
लरयूं सुप्रभायै नमः ररयूं बहुरूपायै नमः यरयूम्<br>
अतिरक्तायै नमः ।<br>
एतासामधिष्ठातृदेवतास्तन्त्रान्तरे-<br>
अमर्त्त्यपितृगन्धर्वयक्षनागपिशचकाः ।<br>
राक्षसः सप्तजिह्वानामीरिता अधिदेवताः ।<br>
एवं काम्ये सरयूं पद्मरागायै नमः इत्यादि ।<br>
क्रूरे सरयूं विश्वमूर्तये नमः इत्यादि ॥ १४ ॥</p>
<p>यदा गणेशविमर्षिण्याम् &ndash;</p>
<p>हिरण्या सप्तहेमाभा शूलपाणेर्दिशि स्थिता ।<br>
वैदूर्यवर्णा कनका प्राच्यां दिशि समाश्रिता ।<br>
तरुणादित्यसङ्काशा रक्ता जिह्वाग्निसंस्थिता ।<br>
कृष्णानीलाभ्रसङ्काशा नैर्-ऋत्यां दिशि संस्थिता ।<br>
सुप्रभा पद्मरागाभा वारुण्यां दिशि संस्थिता ।<br>
अतिरक्ता जवाभा सा वायव्यां दिशि संस्थिता ।<br>
बहुरूपा यथाख्याता दक्षिणोत्तर संस्थिता ॥ १५ ॥<br>
ततः केशरेषु अग्नयादिकोणे मध्ये दिक्षु च ॐ सहस्रार्चिषे<br>
हृदयायः नमः ॐ स्वस्तिपूर्णाय शिरसे स्वाहा, ॐ उत्तिष्ठ<br>
पुरुषाय शिखायै वषट्, ॐ धूमव्यापिने कवचाय हुं, ॐ<br>
सप्तजिह्वाय नेत्रत्रयाय वौषट्, ॐ धनुर्द्धराय अस्त्राय फट् ।<br>
ततः पूर्वादिदलेषु ॐ अग्नये जातवेदसे नमः, ॐ अग्नये सप्तजिह्वाय<br>
नमः, ॐ अग्नये हव्यवाहनाय नमः, ॐ अग्नये अश्वोदरजाय<br>
नमः, ॐ अग्नये वैश्वानराय नमः, ॐ अग्नये कौमारतेजसे नमः,<br>
ॐ अग्नये विश्वमुखाय नमः, ॐ अग्नये देवमुखाय नमः ।<br>
इति वह्निमूर्त्तीः शक्तिस्वस्तिकधारिणी सम्पूज्य लोकपालान्<br>
स्वस्वदिक्षु पूजयेत् ॥ १६ ॥<br>
ततो हस्ताभ्यां स्रुक्स्रुवौ गृहीत्वा अधोमुखौ कृत्वा वह्नौ<br>
त्रिवारं प्रतप्य दर्भानादाय यथा क्रमं<br>
तदग्रमूलमध्यानि शोधयित्वा दक्षिणहस्तेन सम्प्रोक्षः पुनः<br>
प्रतप्य दर्भानग्नौ प्रक्षिप्य आत्मनो दक्षिणभागे कुशान्तरे<br>
स्थापयेत् ॥ १७ ॥<br>
ततः आज्यस्थालीमात्मसम्मुखमानीय अस्त्रजप्तेन वारिणा तां<br>
संशोध्य तस्यामाज्यं निक्षिप्य वीक्षणादिभिस्तत्तत् संस्कुर्यात् ॥<br>
१८ ॥<br>
ततो वायव्यऽङ्गारमुद्धृत्य तेषु नमः इति मन्त्रेणाज्यस्थालीं<br>
निवेशयेत् ।<br>
ततो दर्भयुग्मं सन्दीप्याज्ये क्षिप्त्वा अनेन निक्षिपेत् ।<br>
नमः इति मन्त्रेण दीप्तदर्भयुग्मेनाज्यं नीराज्य<br>
तद्दर्भयुग्मम् अग्नौ विसर्जयेत् ॥ १९ ॥<br>
ततः फडिति मन्त्रेण घृते प्रज्वलितान्दर्भान् प्रदर्श्य तानग्नौ<br>
क्षिपेत् ।<br>
ततो घृतं गृहीत्वा पुनरङ्गारं वह्नौ संयोज्य जलं स्पृष्ट्वा<br>
दक्षिणहस्तोपरिभावेनाधोमुखेनाङ्गुष्ठोपकनिष्ठाभ्यां<br>
प्रादेशसम्मितौ दर्भौ धृत्वा अस्त्रेण घृतं पवित्रीकृत्य नमः इति<br>
मन्त्रेण तत्कुशाभ्याम् आत्मसम्मुखे धृतसम्प्लवं कुर्यात् ॥ २० ॥<br>
ततः प्रादेशमात्रं सग्रन्थिदर्भयुग्मं धृतान्तरे क्षिप्त्वा<br>
द्वौ भागौ कृत्वा शुक्लकृष्णपक्षौ स्मरेत् ।<br>
ततो वामे इडानाडी दक्षिणे पिङ्गलां मध्ये सुषुम्नां ध्यात्वा<br>
होमं कुर्यात् ॥ २१ ॥</p>
<p>तद्यथा &ndash;</p>
<p>नमः इति मन्त्रेण स्रुवेणदक्षिणभागादाज्यमादाय<br>
अग्नेर्दक्षिणलोचने ॐ अग्नये स्वाहा इति जुहुयात् ।<br>
तद्वद्वामतः आज्यमादाय ॐ सोमाय स्वाहा इति अग्नेर्वमलोचने<br>
जुहुयात् ।<br>
तन्मध्यभागादाज्यमादाय अग्नेर्भाललोचने ॐ अग्नीषोमाभ्यां<br>
स्वाहा इति जुहुयात् ।<br>
ततो नमः इति मन्त्रेण स्रुवेणाज्यं दक्षिणभागादादाय<br>
वह्निमुखे ॐ अग्नये स्विष्टिकृते स्वाहा इति जुहुयात् ।<br>
सर्वत्राहुतिसम्पातः पात्रान्तरे ॥ २२ ॥</p>
<p>ततो महाव्याहृतिहोमः &ndash;</p>
<p>ॐ भूं स्वाहा ॐ भुवः स्वाहा ॐ स्वः स्वाहा ।<br>
ततो वैश्वानर जातवेद इहावह लोहिताक्ष सर्वकर्माणि साधय<br>
स्वाहा, इत्यनेन त्रिवारं हुत्वा अग्नेर्गर्भाधानादिक्रियाः<br>
सम्पादयेत् ॥ २३ ॥</p>
<p>तद्यथा &ndash;</p>
<p>गर्भाधानं पुंसवनं सीमन्तोन्नयनं जातकर्म<br>
नामकरणं निष्क्रमणम् अन्नप्राशनं चूडाकरणम्<br>
उपनयनं महाव्रतम् उपनिषत्स्नानं गोदानम् उद्वाहाख्यम् ।<br>
क्रूरकर्मणि माराणन्तम् ।</p>
<p>तथा च &ndash;</p>
<p>शुभेषु स्युर्ध्विवाहान्ता मृत्व्यन्तोः क्रूरकर्मसु ॥ २४ ॥</p>
<p>तत्र क्रमः &ndash;</p>
<p>ॐ अग्नेर्गर्भाधानं सम्पादयामि स्वाहा ।<br>
इति प्रतिकर्माणि क्रमेणाज्याहुतीर्जुहुयात् ॥ २५ ॥<br>
सुन्दरीपक्षे तु ॐ अग्नेर्?गर्भाधानं कल्पयामि ऐं नमः ।<br>
३६०) इत्येकैकाहुतिं दद्यात्, इति कल्पसूत्रप्रतिपादितम् ॥ २६ ॥<br>
नामकरणे तु मूलदेवीं समभ्यर्च्य तन्नामकरणाय च ।<br>
हुनेत् पञ्चमबाणेन आहुतीनां त्रयं तथा ।<br>
कामाग्निस्तवं हुताशनेति नाम कुर्यादनन्तरम् ।<br>
ततो वह्नेः पितरौ (वागीश्वरवागीश्वर्यौ) सम्पूज्यात्मनि योजयित्वा<br>
मूलाग्रमध्येषु धृतप्लुताः समिधः पञ्च मनसा ध्यात्वा<br>
जुहुयात् ॥ २७ ॥<br>
ततो वह्नेः पूर्वोक्तजिह्वाङ्गमूर्त्तीनाम् एकैकाहुतिं दत्त्वा<br>
स्रुवेण चतुर्वारमाज्यमादाय स्रुचि निधाय स्रुवेण तां पिधाय<br>
उत्तिष्ठन् ॐ वैश्वानर जातवेद इहावह लोहिताक्ष सर्वकर्माणि<br>
साधय स्वाहा ।<br>
वौषडित्यनेन जुहुयात् ॥ २८ ॥<br>
ततो विघ्नेश्वरमन्त्रेण दशाहुतीर्जुहुयात् ।</p>
<p>तद्यथा &ndash;</p>
<p>ॐ स्वाहा, ॐ शीं स्वाहा, ॐ शीं ह्रीं स्वाहा, ॐ श्रीं ह्रीं क्लीं<br>
स्वाहा, ॐ श्रीं ह्रीं क्लीं ग्लौं स्वाहा, ॐ श्रीं ह्रीं क्लीं<br>
ग्लौं गं स्वाहा, ॐ श्रीं ह्रीं क्लीं ग्लौं गं गणपतये<br>
स्वाहा, ॐ श्रीं ह्रीं क्लीं ग्लौं गं गणपतये वर-वरद स्वाहा<br>
।<br>
ॐ श्रीं ह्रीं क्लीं ग्लौं गं गणपतये वर-वरद सर्वजनं<br>
स्वहा ।<br>
ॐ श्रीं ह्रीं क्लीं ग्लौं गं गणपतये वरवरद सर्वजनं मे<br>
वशमानय स्वाहा ।</p>
<p>तथा च प्रपञ्चसारे &ndash;</p>
<p>ताराद्यैर्दशभिर्देवि पूर्वपूर्वसमन्वितैः ।<br>
मनुना गाणपत्येन हुनेत्पूर्वं दशाहुतीः ॥ २९ ॥<br>
ततो देवतायाः पीठं वह्नौ समभ्यर्च्य वह्निरूपां तां<br>
विचिन्त्य पञ्चोपचारादिभिः पूजयेत् ॥ ३० ॥<br>
सुन्दरीपक्षे तु षडाननमन्त्रेण अङ्गमन्त्रेण च सम्पूज्य ॐ<br>
ह्रीं श्रीं समस्तप्रटकगुप्ततरसम्प्रदायकुलकौलिनि-गर्भ-<br>
रहस्यातिरहस्यपरमातिरहस्ययोगिनीचक्र�श्रीपादुकां<br>
पूजयामीति विशेषः ॥ ३१ ॥<br>
तारादौ तु ब्राह्म्यादि�लक्ष्म्यादि�इन्द्रादि�वज्रादींश्च पूजयेत् इति<br>
विशेषः ॥ ३२ ॥<br>
ततो वह्निमुखे मूलमन्त्रेण घृतेन पञ्चविंशाहुतीर्जुहुयात् ।<br>
ततो वह्निदेवतयोरात्मना सह ऐक्यं विभाव्य मूलेनाज्येन<br>
एकादशाहुतीर्जुहुयात् ।<br>
ततस्तत्तद्देवताया आवरणदेवतानां प्रत्येकैकाहुतीर्जुहुयात् ॥ ३३<br>
॥<br>
ततः सङ्कल्पिततत्तत्कल्पोक्तविहितद्रव्यैर्होमं कुर्यात् ।</p>
<p>तद्यथा &ndash;</p>
<p>बहुरूपाख्यजिह्वायां जुहुयात् सर्वकर्मणि ।<br>
यतः समस्तसिद्धीनां सावित्री बहुरूपिकेति ॥ ३४ ॥</p>
<p>यामले &ndash;</p>
<p>कुण्डमध्ये हिरण्याख्या वश्याकर्षण कर्मणि ।<br>
कनकाख्या स्तम्भनादौ रक्ताख्या द्वेषणे तथा ।<br>
कृष्णाख्या मारणे शस्ता सुप्रभा शान्तिकर्मनि ।<br>
उच्चाटनेऽतिरक्ताख्या बहुरूपा सुसिद्धिदा ॥ ३५ ॥<br>
ॐ भूरग्नये पृथिव्यै महते च स्वाहा ।<br>
ॐ भूवो वायवे अन्तरीक्षाय च दिवे महते च स्वाहा ।<br>
ॐ स्वश्चन्द्रमसे नक्षत्रेभ्यो दिग्भ्यो महते च स्वाहा ।<br>
ॐ भूर्भुवः स्वश्चन्द्रमसे नक्षत्रेभ्यो दिग्भ्यो महते च स्वाहा ॥<br>
३६ ॥</p>
<p>काम्यहोमे अङ्गुलिनियमस्तु &ndash;</p>
<p>तर्जन्यङ्गुष्ठयोगात् तु शान्त्यर्थं जुहुयान्नरः ।<br>
दाहज्वराभिचाराणामनामाङ्गुष्ठमुद्रया ।<br>
विद्वेषोच्चाटने चैव मारणे च प्रशस्यते ।<br>
प्रादेशिनीमध्यमाभ्यां वधोपशमनं भवेत् ।<br>
वपुर्मेधा तथा कान्तिर्नीन्तिपुष्ट्यादिके तथा ।<br>
आकर्षणानि सर्वाणि दूरादर्थगातानि च ।<br>
तर्जन्यनामिकायोगात्सद्य एव भवन्ति हि ।<br>
मोहनं वश्यकामञ्च प्रीतिसंवर्द्धनन्तथा ।<br>
प्रदेशिनी कनिष्ठाभ्यां सर्वमेतत् प्रसिद्ध्यति ।<br>
मोहनाकर्षणञ्चैव क्षोभणोच्चाटनं तथा ।<br>
कनिष्ठामध्यमाङ्गुष्ठसंयोगेन तु लीलया ।<br>
विधियुक्तेन होमेन तथा द्रव्यानुयोगतः ।<br>
सर्वे मन्त्राः प्रसिद्ध्यन्ति मुद्रामन्त्रप्रयोगतः ॥ ३७ ॥<br>
ततो होमद्रव्याणि स्रुवेण स्रुचि निधाय, तेनाच्छाद्य, तौ नाभौ<br>
(नाभिसमीपे) संस्थाप्य, इतः पूर्वमित्यादिमन्त्रेण<br>
मूलमन्त्रेण च पूर्णाहुतिं दत्त्वा संहारमुद्रया<br>
आत्मन्युद्वास्य पुनर्व्याहृतिभिर्हुत्वा,<br>
अग्नेर्जिह्वाङ्गमूर्त्तीनामेकैकाहुतिं दद्यात् ॥ ३८ ॥<br>
ततः पूर्ववन्मेखलोपरि अद्भिः परिषिच्यात्मनि संहारमुद्रया<br>
पावकं योजयित्वा परिधीन्सपरिस्तरान् अग्नौ क्षिपेत् ।<br>
विशेषस्तु नैमित्तिके कर्मणि एतान्दहेत् ।<br>
नित्ये कर्मणि न दहेत् ।</p>
<p>तथा च शारदायाम् &ndash;</p>
<p>नैमित्तिके दहेन्मन्त्री नित्ये न तु दहेदिमान् ॥ ३९ ॥<br>
ततो दक्षिणां दद्यात् ।</p>
<p>तथा च ज्ञानमालायाम् &ndash;</p>
<p>सुवर्णमयुते दद्यात् लक्ष्ये दशसुवर्णकम् ।<br>
दक्षिणा तु प्रदातव्या यथा होमे तथा जपे ।<br>
अलाभे दक्षिणा ज्ञेया गुरुसन्तोषकारिणीति ॥ ४० ॥<br>
यदि दीक्षाङ्गहोमस्तदा देवताया आवरणदेवतायाश्च<br>
होमानन्तरम् ।<br>
आज्यान्वितैस्तिलैः कल्पविहितैर्द्रव्यैर्वा देवताया अष्टोत्तर सहस्रं<br>
शतं वा जुहुयात् ॥ ४१ ॥<br>
ततः सुधौतदन्ताढ्यं शिष्यं स्नातं कुण्डान्तिकमानीय<br>
दिव्यदृष्ट्या तं विलोक्य-तच्चैतन्यं गुरुरात्मनि संयोज्य,<br>
अध्वविशोधनं कुर्यात् ।</p>
<p>तद्यथा &ndash;</p>
<p>कुशगुच्छेन शिष्यस्य पादं स्पृशन् ॐ शोधयामि कलाध्वनिं<br>
स्वाहेति आज्यान्वितैस्तिलैरष्टाहुतीर्जुहुयात् ।<br>
एवमन्धुं (पायुं) स्पृष्ट्वा ॐ शोधयामि तत्त्वाध्वानं स्वाहा<br>
।<br>
नाभिं स्पृष्ट्वा ॐ शोधयामि भुवनाध्वानं स्वाहा ।<br>
हृदयं स्पृष्ट्वा शोधयामि वर्णाध्वनं स्वाहा ।<br>
भालं स्पृष्ट्वा ॐ शोधयामि पदाध्वानं स्वाहा ।<br>
मूर्द्धानं स्पृष्ट्वा ॐ शोधयामि मन्त्राध्वानं स्वाहा ।<br>
सर्वत्राष्टाहुतीर्जुहुयात् ।<br>
एवं क्रमेण तत् परशिवे संहृत्य पुनः सृष्टिवर्त्मना<br>
तत्तदाहुतिभिः क्रमेण जनयेत् ।</p>
<p>तद्यथा &ndash;</p>
<p>मन्त्राध्वनं पदाध्वा पदाध्वनो वर्णाध्वा वर्णाध्वनो<br>
भुवनाध्वा भुवनाध्वनस्तत्त्वाध्वा तत्त्वाध्वनः कलाध्वा ।<br>
एवं क्रमेण जुहुयात् ।<br>
ततो दिव्यदृष्ट्या तं शिष्यं विलोकयन् आत्मस्थितं तच्चैतन्यं<br>
शिष्ये नियोजयेत् ।<br>
ततः स्रुचा पूर्णाहुतिदनादि कर्म समाप्य, पूर्वोक्त, क्रमेण<br>
दीक्षां कारयेत् ।<br>
इति वृहद्धोमपद्धतिः ॥ ४२ ॥</p>
<p>अथ होमद्रव्याणां परिमाणम् &ndash;</p>
<p>कर्षमात्रं घृतं होमे शुक्तिमात्रं पयःस्मृतम् ।<br>
उक्तानि पञ्चगव्यानि तत्समानि मनीषिभिः ।<br>
तत्समं मधुदुग्धान्नमक्षमात्रमुदाहृतम् ।<br>
दधि प्रसृतिमात्रं स्याल्लाजाः स्युर्मुष्टिसम्मिताः ।<br>
पृथुकास्तत्प्रमाणाः स्युः शक्तयोऽपि तथोदिताः ।<br>
गुडपलार्द्धमानं स्यात् शर्करापि तथा स्मृता ।<br>
ग्रासार्द्धं चरुमानं स्यादिक्षुः पर्वावधिः स्मृतः ।<br>
एकैकं पत्रपुष्पाणि तथा पूपानि कल्पयेत् ।<br>
कदलीफलनारङ्गं फलान्येकैकशो विदुः ।<br>
मातुलुङ्गं चतुःखण्डं पनसं दशधा कृतम् ॥ ४३ ॥<br>
अष्टधा नारिकेलानि खण्डितानि विदुर्बुधाः ।<br>
त्रिधाकृतं फलं बिल्वं कपित्थं ख्ण्डितं द्विधा ।<br>
उर्वारुकफलं होमे कथितं खण्डितं त्रिधा ।<br>
फलान्यन्यान्यख्ण्डानि समिधः स्युर्दशाङ्गुलाः ।<br>
दूर्वात्रयं समुद्दिष्टं गुडूची चतुरङ्गुला व्रीहयो<br>
मुष्टिमात्राः स्युर्मुद्गा माषा यवा अपि ।<br>
तण्डुलाः स्युस्तदर्द्धांशाः कोद्रवा मुष्टिसम्मिताः ।<br>
गोधूमा रक्तकमला विहिता मुष्टिमानतः ।<br>
तिलाश्चुल्लुकमात्राः स्युः सर्षपास्तत्प्रमाणतः ।<br>
शुक्तिप्रमाणं लवणं मरिचान्यपि विंशतिः ।<br>
पुरं (गुग्गुलु) वदरमानं स्याद्रामठं (हिङ्गु) तत्समं<br>
स्मृतम् ।<br>
चन्दनागुरुकर्पूरकस्तूरीकुङ्कुमानि च ।<br>
तिन्तिडीबीजमानानि समुद्दिष्टानि देशिकैः ॥ ४३-क ॥<br>
वैश्वानरं स्थितं ध्यायेत् समिद्धोमेषु देशिकः ।<br>
शयानमाज्यहोमेषु निषण्णं शेषवस्तुषु ॥ ४४ ॥<br>
अस्यान्तर्जुहुयाद्वह्नेर्विपश्चित्सर्वकर्मसु ।<br>
कर्णहोमे भवेद्व्याधिर्नेत्रेऽन्धत्वं समीरितम् ।<br>
नासिकायां मनःपीडामस्तके धनसंशयः ॥ ४५ ॥<br>
यतः काष्ठं ततः श्रोत्रं यतो धूमोऽत्र नासिका ।<br>
यत्राल्पज्वलनं नेत्रं यतोऽङ्गारस्ततः शिरः ।<br>
यत्र प्रज्वलिता ज्वाला सा जिह्वा जातवेदसः ॥ ४६ ॥<br>
स्वर्णसिन्दूरबालार्ककुङ्कुमक्षौद्रसन्निभः ।<br>
सुवर्णरेतसो वर्णः शोभनः परिकीर्त्तितः ॥ ४७ ॥<br>
भेरीवारिदहस्तीन्द्रनिनादोऽग्निः शुभावहः ।<br>
नाशचम्पकपुन्नागपाटलायूथिकानिभः ।<br>
पद्मेन्दीवरकह्लारसर्पिर्गुग्गुलुसन्निभः ।<br>
पावकस्य शुभो गन्ध इत्युक्तस्तन्त्रवेदिभिः ॥ ४८ ॥<br>
प्रदक्षिणास्त्यक्तकम्पाश्छत्राभाः शिखिनः शिखाः ।<br>
सुखदा यजमानस्य राज्यस्यापि विशेषतः ॥ ४९ ॥<br>
कुन्देन्दु धवलो धूमो वह्नेः प्रोक्तः शुभावहः ।<br>
कृष्णः कृष्णगतेर्वर्णो यजमानं विनाशयेत् ।<br>
श्वेतो राज्यं निहन्त्याशु वायसस्वरसन्निभः ।<br>
स्वरस्वरसमो वह्नेर्ध्वनिः सर्वविनाशकृत् ।<br>
पूतिगन्धो हुतभुज्यो होतुर्दुःखप्रदो भवेत् ॥ ५० ॥<br>
छिन्ना वृत्ता शिखा कुर्यात्मृत्युं धनपरिक्षयम् ।<br>
शुकपक्षनिभो धूमः पारावतसमप्रभः ।<br>
हानिं तुरगजातीनां गवाञ्च कुरुतेऽचिरात् ।<br>
एवंविधेषु दोषेषु प्रायश्चित्ताय देशिकः ।<br>
मूलेनाज्येन जुहुयात् पञ्चविंशतिमाहुतीः ।<br>
इति होमप्रकरणं समाप्तम् ॥</p>
<p>अथ षट्कर्मलक्षणम् &ndash;</p>
<p>शारदायाम् &ndash;</p>
<p>अथाभिधास्ये तन्त्रेऽस्मिन्सम्यक् षट्कर्मलक्षणम् ।<br>
सर्वतन्त्रानुसारेण प्रयोगफलसिद्धिदम् ॥ १ ॥<br>
शान्तिवश्यस्तम्भनानि विद्वेषोच्चाटने ततः ।<br>
मारणान्तानि शंसन्ति षट्कर्माणि मनीषिणः ॥ २ ॥<br>
रोगकृत्याग्रहादीनां निरासः शान्तिरीरिता ।<br>
वश्यं जनानां सर्वेषां विधेयत्वमुदीरितम् ॥ ३ ॥<br>
प्रवृत्तिरोधः सर्वेषां स्तम्भनं तदुदीरितम् ।<br>
स्निग्धानां द्वेषजननं मिथो विद्वेषणं मतम् ॥ ४ ॥<br>
उच्चाटनं स्वदेशादेर्भ्रंशनं परिकीर्त्तितम् ।<br>
प्राणिनां प्राणहरणं मारणं तदुदाहृतम् ।<br>
स्वदेवतादिक्कालादीन् ज्ञात्वा कर्माणि साधयेत् ॥ ५ ॥<br>
रतिर्वाणी रमां ज्येष्ठा दुर्गा काली यथाक्रमम् ।<br>
षट्कर्मदेवताः प्रोक्ताः कर्मादौ ताः प्रपूजयेत् ॥ ६ ॥<br>
कालीभद्रकाली ।<br>
ईशचन्द्रेन्द्रनिर्-ऋतिवायव्यग्नानां दिशो मताः ।<br>
सूर्योदयं समारभ्य घटिकादशकं क्रमात् ।<br>
ऋतवः स्युर्वसन्ताद्या अहोरात्रं दिने दिने ।<br>
बसन्तग्रीष्मवर्षाख्य-शरद्धेमन्तशैशिराः ॥ ७ ॥<br>
अत्र घटिका दण्डाः ।<br>
यद्वा अर्द्धरात्रं शरत्कालो हेमन्तश्च प्रभातकः ।<br>
पूर्वाह्नो वै बसन्तः स्यान्मध्याह्नो ग्रीष्म एव च ।<br>
प्रावृट्कालोऽपराह्नः स्यात् प्रदोषः शिशिर स्मृतः ॥ ८ ॥</p>
<p>अथवा &ndash;</p>
<p>ऊषायोगे च हेमन्तः प्रभाते शिशिरागमः ।<br>
प्रहरार्द्धे बसन्तः स्यात्ग्रीष्मो मध्यन्दिनागमे ।<br>
तुर्ययामे च वर्षाख्यः शरदस्तं गते रवौ ॥ ९ ॥<br>
हेमन्तः शान्तिके प्रोक्तो बसन्तो वश्यकर्मणि ।<br>
शिशिरः स्तम्भने ज्ञेयो विद्वेषे ग्रीष्म ईरितः प्रावृडुच्चाटने<br>
ज्ञेय शरन्मारणकर्मणि ॥ १० ॥</p>
<p>अथ तिथिनियमः &ndash;</p>
<p>पञ्चमी च द्वितीया च तृतीया सप्तमी तथा ।<br>
बुध्येज्यवारसंयुक्ता विज्ञेया शान्ति कर्मणि ।<br>
गुरुचन्द्रयुता षष्ठी चतुर्थी च त्रयोदशी ।<br>
नवमी पौष्टिके शस्ता चाष्टमी नवमी तथा ।<br>
दशम्येकादशी चैव भानुशुक्रदिनान्विता ।<br>
आकर्षणे त्वमावस्या नवमी प्रतिपत्तथा ।<br>
पौर्णमासी मन्दभानौ विज्ञेया द्वेषकर्मणि ॥ ११ ॥<br>
कृष्णा चतुर्दशी तद्वदष्टमी मन्दवारकाः ।<br>
उच्चाटने तिथिः शस्ता प्रदोषे च विशेषतः ॥ १२ ॥<br>
चतुर्दश्यष्टमी कृष्णा अमावस्या तथैव च ।<br>
मन्द भौमदिनोपेता शस्ता मारणकर्मणि ॥ १३ ॥<br>
बुधचन्द्रदिनोपेता पञ्चमी दशमी सिता ।<br>
पौर्णमासी तु विज्ञेया तिथिः स्तम्भनकर्मणि ॥ १४ ॥<br>
शुभग्रहोदये कुर्यात् शुभानि च शुभोदये ।<br>
रोद्रकर्मणि रिक्तार्के मृत्युयोगे च मारणम् ॥ १५ ॥</p>
<p>चामुण्डा तन्त्रे &ndash;</p>
<p>जपेत् पूर्वमुखो वश्ये दक्षिणञ्चाभिचारके ।<br>
पश्चिमे स्तम्भनं विद्यादुत्तरे शान्तिकं भवेत् ॥ १६ ॥<br>
आकर्षणमथाग्नेये नैर्-ऋते मारणं तथा ।<br>
उच्चाटनन्तु वायव्ये ऐशान्यां मोक्षदायकम् ।<br>
तथाभिचारे कार्या च दक्षिणप्लवना मही ॥ १७ ॥<br>
बसनं लोहितं प्रोक्तम् ऊष्णीषं लोहितं स्मृतम् ।<br>
भूषणं लौहद्रव्येण वामेन पूजनादिकम् ॥ १८ ॥<br>
नरस्नायुविशेषेण मारणे रज्जुरीरिता ।<br>
मृतस्य युद्धशून्यस्य दन्तेन गर्दभस्य वा ।<br>
कृत्वाक्षमालां जप्तव्यं शत्रूणां वधमिच्छता ।<br>
भग्नेभदन्तमणिभिर्जपेदाकर्षकर्मणि ।<br>
साध्यकेशसूत्रप्रोतैस्तुरङ्गदशनोद्भवः ।<br>
अक्षमालां समालोक्य विद्वेषोच्चाटने जपेत् ॥ १९ ॥</p>
<p>अथ आसनादिकथनम् &ndash;</p>
<p>पद्माख्यं स्वस्तिकं भूयो विकटं कुक्कुटं पुनः ।<br>
वज्रं भद्रकमित्याहुरासनानि मनीषिणः ॥ २० ॥<br>
पद्मासनन्तु संयोज्य जानूर्वोरन्तरे करौ ।<br>
निवेश्य भूमौ संस्थाप्य व्योमस्थं कुक्कुटासनम् ।<br>
अन्यानि वक्तव्यानि ॥ २१ ॥<br>
षण्मुद्राः क्रमतो ज्ञेयाः पद्मपाश गदाह्वयाः ।<br>
मूषलाशनिखड्गाख्याः शान्तिकादिषु कर्मसु ॥ २२ ॥<br>
जलं शान्तिर्विधौ शस्तं वश्ये वह्निरुदीरितः ।<br>
स्तम्भने पृथिवीशस्ता विद्वेषे व्योम कीर्त्तितम् ।<br>
उच्चाटने स्मृतो वायुर्भूयोऽग्निर्मारणे स्मृतः ॥ २३ ॥<br>
तत्तद्भूतोदये सम्यक्तत्तन्मण्डलसंयुतम् ।<br>
तत्तत्कर्म विधातव्यं मन्त्रिणा निश्चितात्मना ॥ २४ ॥<br>
शितांशुसलिल-क्षौणी-व्योम-वायु-हविर्भुजाम् ।<br>
वर्णाः स्युर्मन्त्र बीजानि षट्कर्मसु यथाक्रमम् ॥ २५ ॥<br>
ग्रथनञ्च विदर्भञ्च सम्पुटो रोधनन्तथा ।<br>
योगः पल्लव इत्येते विन्यासाः षट्सु कर्मसु ॥ २६ ॥<br>
मन्त्रेणान्तरितान् कुर्यान्नामवर्णान् यथाविधि ।<br>
ग्रथनं तद्विजानीयात् प्रशस्तं शान्तिकर्मणि ॥ २७ ॥<br>
मन्त्रार्णद्वयमध्यस्थं साध्यनामाक्षरं लिखेत् ।<br>
विदर्भ एष विज्ञेयो मन्त्रिभिर्वश्यकर्मणि ॥ २८ ॥<br>
आदावन्ते च मन्त्रः स्यान्नाम्नोऽसौ सम्पुटः स्मृतः ।<br>
एष स्यात् स्तम्भने शस्त इत्युक्तो मन्त्रवेदिभिः ॥ २९ ॥<br>
नाम्न आद्यन्तमध्येषु मन्त्रः स्याद्रोधनं मतम् ।<br>
विद्वेषणविधानेषु प्रशस्तमिदमुत्तमम् ॥ ३० ॥<br>
मन्त्रस्यान्ते भवेन्नाम योगः प्रोच्चाटने मतः ।<br>
अन्ते नाम्नो भवेन्मन्त्रः पल्लवो मारणे मतः ॥ ३१ ॥<br>
सितरक्तपीतमिश्रकृष्णधूम्राः प्रकीर्त्तिताः ।<br>
वर्णतो मन्त्रसम्प्रोक्ता देवताः षट्सु कर्मसु ॥ ३२ ॥<br>
मन्त्राणां लेखनद्रव्यं चन्दनं रोचनं निशा ।<br>
गृहधूमश्चिताङ्गारो मारणेऽष्टविषाणि च ।<br>
श्येनाग्नि लोणपित्तानि धुस्तूरकरसः शुभः ।<br>
गृह धूमस्त्रिकटुकं विषाष्टकमुदीरितम् ॥ ३३ ॥<br>
देवता कालमुद्रादीन् सम्यक् ज्ञात्वा विचक्षणः ।<br>
षट्कर्माणि प्रयुञ्जयोत यथोक्तफलसिद्धये ॥ ३४ ॥</p>
<p>कुलार्णवे &ndash;</p>
<p>उच्चाटने वषट्प्रोक्तं हूं फडन्तश्च मारणे ।<br>
स्तम्भने च नमः प्रोक्तं स्वाहा शान्तिकपौष्टिके ॥ ३५ ॥<br>
होमतर्पणयोः स्वाहा न्यासपूजनयोर्नमः ।<br>
मन्त्रान्ते योजयेन्मत्री जपकाले यथा स्थिति ।</p>
<p>अस्यार्थः &ndash;</p>
<p>एतानि तत्तत्कर्माणि जपकाले मन्त्रान्ते योजयित्वा मन्त्रं जपेत् ।<br>
होमादिषु नायं नियमः ।<br>
इत्याह होमे नेति इति केचित् ।<br>
तन्न ।<br>
अग्निकार्ये जपेत् स्वाहा नमः ।<br>
सर्वत्र चार्च्चने ।<br>
शान्ति-पुष्टि वशद्वेषाकर्षोच्चाटनमारणे ।<br>
स्वाहा स्वधा वषट् हुञ्च वौषट् फट् योजयेत् क्रमात् ।<br>
वश्याकर्षणसन्तापज्वरे स्वाहा प्रकीर्त्तिता ।<br>
क्रोधोपशमने शान्तौ प्रीतौ योज्यं नमो बुधैः ।<br>
वौषट् सम्मोहनोद्दीप-पुष्टि-मृत्युञ्जयेषु च ।<br>
हुङ्कारं प्रीतिनाशे च मारणेच्छेदने तथा ।<br>
उच्चाटने च विद्वेषे वौषट्पङ्गुकृतौ वषट् ।<br>
मन्त्रोद्दीपन कार्येषु लाभालाभे वषट् स्मृतः ।<br>
इति विशेषवचनाद्धोमेऽप्ययं विधिः ॥ ३६ ॥</p>
<p>शान्तिकादौ मन्त्रलिखने पात्रादिनियमस्तु तत्रैव &ndash;</p>
<p>शान्तिके राजतं ताम्रं भूर्जपत्रन्तु वश्यके ।<br>
सर्वकार्येषु सौवर्णं क्रूरे स्यात् प्रेतकर्पटम् ॥ ३७ ॥<br>
त्रिगन्धं शान्तिके प्रोक्तं पञ्चगव्यन्तु वश्यके ।<br>
सर्वकार्येऽष्टगन्धः स्यात् क्रूरे चाष्टविषाणि च ॥ ३८ ॥<br>
शान्तिके लेखनीदूर्वा वश्यादौ शिखिपुच्छिका ।<br>
हेम्ना सर्वाणि कार्याणि क्रूरे स्यात् काकपुच्छिका ॥ ३९ ॥<br>
गृहेषु शान्किर्म स्यात्वश्यञ्च चण्कागृहे ।<br>
देवालये च सर्वाणि श्मशाने क्रूरकर्म च ॥ ४० ॥</p>
<p>अथ भूतानामुदयः &ndash;</p>
<p>दण्डकारा गतिर्भूमेः पुटयोरुभयोरपि ।<br>
तोयस्यपावकस्योर्ध्वे गातस्तिर्यक् नभस्वतः ।<br>
गतिर्व्योम्नो भवेन्मध्ये भूतानामुदयः स्मृतः ।<br>
धरणेरुदये कुर्यात् स्तम्भनं वशमात्मवित् ।<br>
शान्तिकं पौष्टिकं कर्म तोयस्य समये वसोः ।<br>
मारणादीनि मरुतो विपक्षोच्चाटनादिकम् ।<br>
क्ष्वेडादिनाशने शस्तमुदये च विहायसः ॥ ४१ ॥</p>
<p>अथ भूतानां मण्डलानि &ndash;</p>
<p>वृत्तं दिवस्तत्षड्विन्दुलाञ्छितं मातरिश्वनः ।<br>
त्रिकोणं स्वस्तिकोपेतं वह्नेरर्द्धेन्दुसंयुतम् ।<br>
अम्भोजमम्भसो भूमेश्चतुरस्रं सवज्रकम् ।<br>
तत्तद्भूतसमाभानि मण्डलानि विदुर्बुधाः ।<br>
वर्णैः स्वै रञ्जितान्याहुः स्वस्वनामावृतान्यापि ।<br>
स्वच्छं वियत्मरुत्कृष्णो रक्तोऽग्निर्विशदं पयः ।<br>
पीता भूमिरित्यादि ॥ ४३ ॥</p>
<p>प्रयोगान्तरं कुलार्णवे &ndash;</p>
<p>एकलक्षं जपेन्मन्त्रं ध्यानन्याससमन्वितः ।<br>
प्रयोगदोष शान्त्यर्थमात्मरक्षार्थकारणम् ।<br>
नचेत्फलञ्च नाप्नोति देवताशापमाप्नुयात् ॥ ४३ ॥</p>
<p>यत्तुः &ndash;</p>
<p>न कुर्यात् मारणं कर्म कुर्याच्चेदयुतं जपेत् ।<br>
तत्तु प्रायश्चित्तपरमिति ।</p>
<p>अथ स्तवकवचानि</p>
<p>वाराहीतन्त्रे &ndash;</p>
<p>प्रणवञ्चादिमे जप्त्वा स्तोत्रं वा संहितां पठेत् ।<br>
अन्ते च प्रणवं दद्यादित्युवाचादिपुरुषः ।<br>
एवं सर्वत्र विज्ञेयमन्यथा विफलं भवेत् ॥ ४५ ॥</p>
<p>अथादौ भुवनेश्वरीस्तोत्रम्</p>
<p>ईश्वर उवाच &ndash;</p>
<p>अथानन्दमयीं साक्षाच्छब्दब्रह्मस्वरूपिणीम् ।<br>
ईडे सकलसम्पत्त्यै जगत्कारणमम्बिकाम् ॥ १ ॥<br>
आद्यामशेषजननीमरविन्दयोनेर्विष्णोः शिवस्य च वपुः<br>
प्रतिपादयित्रीम् ।<br>
सृष्टिस्थितिक्षयकरीं जगतां त्रयाणां, स्तुत्वा गिरं<br>
विमलयाम्यहमम्बिके त्वाम् ॥ २ ॥<br>
पृथ्व्या जलेन शिखिना मरुतां वरेण होत्रेन्दुना दिनकरेण च<br>
मूर्त्तिभाजः ।<br>
देवस्य मन्मथरिपोरपि शक्तिमत्ताहेतुस्त्वमेव खलु पर्वतराजपुत्रि<br>
॥ ३ ॥<br>
तिस्रोतसः सकलदेवसमर्च्चिताया वैशिष्ट्यकारणमवैमि तदेव<br>
मातः ।<br>
त्वत्पादपङ्कजपरागपवित्रितासु शम्भोर्जटासु नियतं<br>
परिवर्तनं यत् ॥ ४ ॥<br>
आनन्दयेत् कुमुदिनीमधिपः कलानां नान्यामिनः कमलिनीमथ<br>
नेतरां वा ।<br>
एकस्य मोदनविधौ परमेक ईष्टे त्वं तु प्रपञ्चमभिनन्दयसि<br>
स्वदृष्ट्या ॥ ५ ॥<br>
आद्याप्यशेषजगतां नव यौवनासि<br>
शैलाधिराजतनयाप्यतिकोमलासि ।<br>
त्रयाः प्रसूरपि यथा न समीक्षितासि ध्येयासिगौरि मनसो न पथि<br>
स्थितासि ॥ ६ ॥<br>
आसाद्य जन्म मनुजेषु चिराद्दुरापं तत्रापि पाटवमवाप्य<br>
निजेन्द्रियाणाम् ।<br>
नाभ्यर्चयन्ति जगतां जनयित्रि ये त्वां निःश्रेणिकाग्रमधिरुह्य<br>
पुनः पतन्ति ॥ ७ ॥<br>
कर्पूरचूर्णहिमवारिविलोडितेन ये चन्दनेन कुसुमैश्च<br>
सुजातगन्धैः ।<br>
आराधयन्ति हि भवानि समुत्सुकास्त्वां ते<br>
खल्वशेषभुवनादिभुवः प्रथन्ते ॥ ८ ॥<br>
आविश्यमध्यपदवीं प्रथमे सरोजे सुप्ताहिराजसदृशी विरचय्य<br>
विश्वम् ।<br>
विद्युल्लतावलयविभ्रममुद्वहन्ती पद्मानि पञ्च विदलय्य<br>
खमश्नुवाना ॥ ९ ॥<br>
तन्निगतामृतरसैः परिषिक्तगात्रमार्गेण तेन निलयं<br>
पुनरप्यवाप्ता ।<br>
येषां हृदि स्फुरसिजातु न ते भवेयुर्मातर्महेश्वरकुटुम्बिनि<br>
गर्भभाजः ॥ १० ॥<br>
आलम्बिकुण्डलभरामभिरामवक्त्रामापीवरस्तनतटीं<br>
तनुवृत्तमध्याम् ।<br>
चन्ताक्षसूत्रकलसां लिखिताढ्यहस्तामावर्तयामि मनसा तव<br>
गौरि मूर्त्तिम् ॥ ११ ॥<br>
आस्थाय योगमवजित्य च वैरिषट्कमाबध्य चेन्द्रियगणं मनसि<br>
प्रसन्ने ।<br>
पाशाङ्कुशाभयवराढ्यकरां सुवक्त्रामालोकयन्ति<br>
भुवनेश्वरि योगिनस्त्वाम् ॥ १२ ॥<br>
उत्तप्तहाटकनिभा<br>
करिभिश्चतुर्भिरावर्जितामृतघटैरभिषिच्यमाना ।<br>
हस्तद्वयेन नलिने रुचिरे वहन्ती पद्मापि साभयवरा भवसि त्वमेव<br>
॥ १३ ॥<br>
अष्टाभिरुग्रविविधायुधवाहिनीभिर्दोर्वल्लरीभिरधिरुह्य<br>
मृगाधिराजम् ।<br>
दूर्वादलद्युतिरमर्त्यविपक्षपक्षान्न्यक्कुर्वती त्वमसि देवि<br>
भवानि दुर्गा ॥ १४ ॥<br>
आविर्निदाघजलशीकरशोभिवक्त्रां गुञ्जाफलेन<br>
परिकल्पितहारयष्टिम् ।<br>
पीतांशुकामसितकान्तिमनङ्गतन्द्रामाद्यां<br>
पुलिन्दतरुणीमसकृत्स्मरामि ॥ १५ ॥<br>
हंसैर्गतिक्वणितनूपुरदूरकृष्टै<br>
मूर्तैरिवाप्तवचनैरनुगम्यमानौ ।<br>
पद्माविवोर्ध्व मुखरूढसुजातनालौ श्रीकण्ठपत्निश्रिरसा<br>
विदधे तवाङ्घ्री ॥ १६ ॥<br>
द्वाभ्यां समीक्षितुमतृप्तिमतेव दृग्भ्यामुत्पाट्य भालनयनं<br>
वृषकेतनेन ।<br>
सान्द्रानुरागतरलेन निरीक्ष्यमाणे जङ्घै शुभे अपि भवानि<br>
तवानतोस्मि ॥ १७ ॥<br>
ऊरू स्मरामि जितहस्तिकरावलेपौ स्थौल्येन मार्द्दवतया<br>
परिभूतरम्भौ ।<br>
श्रोणीभरस्य सहनौ परिकल्प्य दत्तौ स्तम्भाविवाम्बरवसा तव<br>
मध्यमेन ॥ १८ ॥<br>
श्रोण्यौस्तनौ च युगपत्प्रथरिष्यतोच्चैर्बाल्यात्परेण वयसा<br>
परिहृष्टसारः ।<br>
रोमावलीविलसितेन विभाव्य मूर्ति मध्यं तव स्फुरतु मे हृदयस्य<br>
मध्ये ॥ १९ ॥<br>
सख्यः स्मरस्य हरनेत्रहुताशभीरोलर्वाण्यवारिभरितं<br>
नवयौवनेन ।<br>
आपाद्य दत्तमिव पल्लवमप्रविष्।यं नाभि कदापि तव देवि न<br>
विस्मरेयम् ॥ २० ॥<br>
ईशोपि गेहपिशुनं भसितं दधाने काश्मरी<br>
कर्द्दममनुस्तनपङ्कजे ते ।<br>
स्नातोत्थितस्य करिणः क्षणलक्ष्यफेनौ सिन्दूरितौ स्मरयतः<br>
समदस्य कुम्भौ ॥ २१ ॥<br>
कण्ठातिरिक्तगलदुज्वलकान्तिधाराशोभौ भुजौ<br>
निजरिपोर्मकरध्वजेन ।<br>
कण्ठग्रहाय रुचितौ किल दीर्घपाशौ मातर्मम स्मृतिपथं न<br>
विलङ्घयेताम् ॥ २२ ॥<br>
नात्यायतं रचितकम्बुविलासचौर्यं भूषाभरेण विविधेन<br>
विराजमानम् ।<br>
कण्ठं मनोहरगुणं गिरिराजकन्ये सञ्चिन्त्य तृप्तिमुपयामि<br>
कदापि नाहम् ॥ २३ ॥<br>
अत्यायताक्षमभिजातललाटपट्टं मन्दस्मितेन दरफुल्लकपोल<br>
रेखम् ।<br>
बिम्बाधरं बदनमुन्नतदीर्घनासं यस्ते स्मरत्यसकृदम्ब स<br>
एव जातः ॥ २४ ॥<br>
आविस्तुषारकरलेखमनल्पगन्धपुष्पोपरिभ्रमदलिव्रजनिर्विशेषम् ।<br>
यश्चेतसा कलयते तव केशपाशं तस्य स्वयं गलति देवि<br>
पुराणपाशः ॥ २५ ॥<br>
श्रुतिसुरचितपाकं धीमतां स्तोत्रमेतत् पठति य इह मर्त्यो<br>
नित्यमार्द्रान्तरात्मा ।<br>
स भवति पदमुच्चैः सम्पदं<br>
पादनम्रक्षितिपमुकुटलक्ष्मीलक्षणानां चिराय ॥ २६ ॥</p>
<p>इति भुवनेश्वरीस्तोत्रं समाप्तम् ।</p>
<p>अथ भुवनेश्वरीकवचम् ।</p>
<p>श्रीदेव्युवाच &ndash;</p>
<p>भुवनेश्वर्याश्च देवेश या या विद्याः प्रकाशिताः ।<br>
श्रुताश्चाधिगताः सर्वाः श्रोतुमिच्छामि साम्प्रतम् ॥ १ ॥<br>
त्रैलोक्यमङ्गलं नाम कवचं यत्पुरोदितम् ।<br>
कथयस्व महादेव प्रीतिकरं परम् ।</p>
<p>ईश्वर उवाच &ndash;</p>
<p>शृणु पार्वति वक्ष्यामि सावधानावधारय ।<br>
त्रैलोक्य मङ्गलं नाम कवचं मन्त्रविग्रहम् ॥ ३ ॥<br>
सिद्धविद्यामयं देवि सर्वैश्वर्य समन्वितम् ।<br>
पठनाद्धारणान्मर्त्यस्त्रैलोक्यैश्वर्यभाग्भवेत् ॥ ४ ॥<br>
त्रैलोक्यमङ्गलस्यास्य कवचस्य ऋषिः शिवः ।<br>
छन्दो विराट् जगद्धात्री देवता भुवनेश्वरी ।<br>
धर्मार्थकाममोक्षेषु विनियोगः प्रकीर्त्तितः ॥ ५ ॥<br>
ह्रीं बीजं मे शिरः पातु भुवनेशी ललाटकम् ।<br>
ऐं पातु दक्षनेत्रं मे ह्रीं पातु वामलोचनम् ॥ १ ॥<br>
श्रीं पातु दक्षकर्णं मे त्रिवर्णान्ता महेश्वरी ।<br>
वामकर्णं सदा पातु ऐं घ्राणं पातु मे सर्वदा ॥ २ ॥<br>
ह्रीं पातु वदनं देवि ऐं पातु रसनां मम ।<br>
वाक्पुटा च त्रिवर्णात्मा कण्ठं पातु परात्मिका ॥ ३ ॥<br>
श्रीं स्कन्धौ पातु नित्यं ह्रीं भुजौ पातु सर्वदा ।<br>
क्लीं करौ त्रिपुटेशानी त्रिपुरैश्वर्यदायिनी ॥ ४ ॥<br>
आं पातु हृदयं ह्रीं मे मध्यदेशं सदावतु ।<br>
क्रौं पातु नाभिदेशं मे त्र्यक्षरी भुवनेश्वरी ॥ ५ ॥<br>
सर्वबीजं सदा पृष्ठं पातु सर्ववशङ्करी ।<br>
ह्रीं पातु गुह्यदेश मे नमोभगवति कटिम् ॥ ६ ॥<br>
माहेश्वरी सदा पातु सक्थिनी जानुयुग्मकम् ।<br>
अन्नपूर्णा सदा पातु स्वाहा पातु पदद्वयम् ॥ ७ ॥<br>
सप्तदशाक्षरी पायादन्नपूर्णाखिलं वपुः ।<br>
तारं माया रमा कामः षोडशार्णास्ततः परम् ॥ ८ ॥<br>
शिरःस्था सर्वदा पातु विंशत्यर्णात्मिका परा ।<br>
तारन्दुर्गेयुगंरक्षणीस्वाहेति च दशाक्षरी ॥ ९ ॥<br>
जयदुर्गा घनश्यामा पातु मां सर्वतो मुदा ।<br>
मायाबीजादिका चैषा दशर्णा च ततः परा ॥ १० ॥<br>
उत्तप्तकाञ्चनाभासा जयदुर्गाऽनलेऽवतु ।<br>
तारं ह्रीं दुं च दुर्गायै नमोऽष्टार्णात्मिका परा ॥ ११ ॥<br>
शङ्खचक्रधनुर्बाणधरा मां दक्षिणेऽवतु ।<br>
महिषमर्दिनि स्वाहा वसुवर्णात्मिका परा ॥ १२ ॥<br>
नैर्-ऋत्यां सर्वदा पातु महिषासुरनाशिनी ।<br>
माया पद्मावती स्वाहा सप्तार्णा परिकीर्त्तिता ॥ १३ ॥<br>
पद्मावती पद्मसंस्था पश्चिमे मां सदाऽवतु ।<br>
पाशाङ्कुश पुटा मायेहि परमेश्वरि स्वाहा ॥ १४ ॥<br>
त्रयोदशार्णा ताराद्या साश्वारूढाऽनलेऽवतु ।<br>
सरस्वति पञ्चस्वरे नित्यक्लिन्ने मदद्रवे ॥ १५ ॥<br>
स्वाहा वस्वक्षरी विद्या मामुत्तरे सदाऽवतु ।<br>
तारं माया तु कवचं खे रक्षेत्सततं वधूः ॥ १६ ॥<br>
हूं क्षें ह्रीं फट् महाविद्या द्वादशार्णाखिलप्रदा ।<br>
त्वरिताष्टाहिभिः पायाच्छिवकोणे सदा च माम ॥ १७ ॥<br>
ऐं क्लीं सौः सततं बालामूर्द्धदेशे ततोऽवतु ।<br>
बिन्द्वन्ता भैरवी बाला भूमौ मां सर्वदाऽवतु ॥ १८ ॥<br>
इति ते कथितं पुण्यं त्रैलोक्यमङ्गलं परम् ।<br>
सारात्सारतरं पुण्यं महाविद्यौघविग्रहम् ॥ १९ ॥<br>
अस्यापि पठनात् सद्यः कुबेरोपि धनेश्वरः ।<br>
इन्द्राद्याः सकला देवा धारणात्पठनाद्यतः ।<br>
सर्वसिद्धीश्वराः सन्तः सर्वैश्वर्यमवाप्नुयुः ।<br>
पुष्पाञ्जल्यष्टकं दत्त्वामूलेनैव सकृत्पठेत् ॥ २० ॥<br>
संवत्सरकृतायास्तु पूजायाः फलमाप्नुयात् ।<br>
प्रीतिमन्योन्यतः कृत्वा कमला निश्चला गृहे ॥ २१ ॥<br>
बाणी च निवसेद्वक्त्रे सत्यं सत्यं न संशयः ।<br>
यो धारयति पुण्यात्मा त्रैलोक्यमङ्गलाभिधम् ॥ २२ ॥<br>
कवचं परमं पुण्यं सोऽपि पुण्यवतां वरः ।<br>
सर्वैश्वर्ययुतो भूत्वा त्रैलोक्यविजयी भवेत् ॥ २३ ॥<br>
पुरुषो दक्षिणे बाहौ नारी वामभुजे तथा ।<br>
बहुपुत्रवती भूयाद्वन्ध्यापि लभते सुतम् ॥ २४ ॥<br>
ब्रह्मास्त्रादीनि शस्त्राणि नैव कृन्तन्ति तं जनम् ।<br>
एतत् कवचमज्ञात्वा यो भजेद्भुवनेश्वरीम् ॥ २५ ॥<br>
दारिद्र्यं परमं प्राप्य सोऽचिरान्मृत्युमापुन्यात् ॥ २७ ॥</p>
<p>इति श्रीरुद्रयामले देवीश्वरसंवादे त्रैलोक्यमङ्गलं नाम<br>
भुवनेश्वरीकवचं समाप्तम् ।</p>
<p>अथ अन्नपूर्णास्तोत्रम् ।</p>
<p>ॐ नमः कल्याणदे देवि नमः शङ्करवल्लभे ।<br>
नमो भक्तिप्रिये देवि ह्यन्नपूर्णे नमोऽस्तु ते ॥ १ ॥<br>
नमो मायागृहीताङ्गी नमः शङ्करवल्लभे ।<br>
माहेश्वरि नमस्तुभ्यमन्नपूर्णे नमोऽस्तु ते ॥ २ ॥<br>
अन्नपूर्णे हव्यवाहपत्नीरूपे हर प्रिये ।<br>
कलाकाष्ठास्वरूपे च ह्यन्नपूर्णे नमोऽस्तु ते ॥ ३ ॥<br>
उद्यद्भानुसहस्राभे नयनत्रयभूषिते ।<br>
चन्द्रदूडे महादेवि ह्यन्नपूर्णे नमोऽस्तु ते ॥ ४ ॥<br>
विचित्रवसने देवि त्वन्नदानरतेऽनघे ।<br>
शिवनृत्यकृतामोदे ह्यन्नपूर्णे नमोऽस्तु ते ॥ ५ ॥<br>
षट्कोणपद्ममध्यस्थे षडङ्गयुवतीमये ।<br>
ब्रह्माण्यादिस्वरूपे च ह्यन्नपूर्णे नमोऽस्तु ते ॥ ६ ॥<br>
देवि चन्द्रकलापीठे सर्वसाम्राज्यदायिनी ।<br>
सर्वानन्दकरे देवि ह्यन्नपूर्णे नमोऽस्तु ते ॥ ७ ॥<br>
साधकाभीष्टदे देवि भवदुःख विनाशिनि ।<br>
कुचभारनते देवि ह्यन्नपूर्णे नमोऽस्तु ते ॥ ८ ॥<br>
इन्द्राद्यर्चित पादाब्जे रुद्रादिरूपधारिणि ।<br>
सर्वसम्पत्प्रदे देवि ह्यन्नपूर्णे नमोऽस्तु ते ॥ ९ ॥<br>
पूजाकाले पठेद्यस्तु स्तोत्रमेतत् समाहितः ।<br>
तस्य गेहे स्थिरा लक्ष्मीर्जायते नात्र संशयः ॥ १० ॥<br>
प्रातःकाले पठेद्यस्तु मन्त्रजापपुरःसरम् ।<br>
तस्यैवान्नसमृद्धिः स्याद्बर्द्धमाना दिने दिने ॥ ११ ॥<br>
यस्मै कस्मै न दातव्यं न प्रकाश्यं कदाचन ।<br>
प्रकाशात् सिद्धिहानिस्तद्गोपायेद्यत्नतः सुधीः ॥ १२ ॥</p>
<p>इत्यन्नपूर्णास्तोत्रं समाप्तम् ।</p>
<p>अथ अन्नपूर्णाकवचम् ।</p>
<p>श्रीदेव्युवाच &ndash;</p>
<p>कथिताश्चान्नपूर्णाया या या विद्याः सुदुर्लभाः ।<br>
कृपया कथिताः सर्वाः श्रुताश्चाधिगता मया ॥ १ ॥<br>
साम्प्रतं श्रोतुमिच्छामि कवचं यत्पुरोदितम् ।<br>
त्रैलोक्यमङ्गलं नाम कवचं मन्त्रविग्रहम् ॥ २ ॥</p>
<p>ईश्वर उवाच &ndash;</p>
<p>शृणु पार्वति वक्ष्यामि सावधानवधारय (त्रैलोक्यमङ्गलं<br>
नामकवचं ब्रह्मनामकम्) ।<br>
ब्रह्मविद्यास्वरूपञ्च महदैश्वर्यदायकम् ।<br>
पठनाद्धारणान्मर्त्त्यस्त्रैलोक्यैश्वर्यभाग्भवेत् ॥ ३ ॥<br>
त्रैलोक्य-रक्षणस्यास्य कवचस्य ऋषिः शिवः ।<br>
छन्दो विराडन्नपूर्णा देवता सर्वसिद्धिदा<br>
धर्मार्थकाममोक्षेषु विनियोगः प्रकीर्त्तितः ॥ ४ ॥<br>
ह्रीं नमो भगवत्यन्ते माहेश्वरि पदं ततः ॥ ५ ॥<br>
अन्नपूर्णे ततः स्वाहा चैषा सप्तदशाक्षरी ।<br>
पातु मामन्नपूर्णा सा या ख्याता भुवनत्रये ॥ ६ ॥<br>
विमाया प्रणवाद्यैषा तथा सप्तदशाक्षरी ।<br>
पात्वन्नपूर्णा सर्वाङ्गे रत्नकुम्भान्नपात्रदा ॥ ७ ॥<br>
श्रीबीजाद्या तथैवैषा द्विरन्ध्रार्णा तथा मुखम् ।<br>
प्रणवाद्या भ्रुवौ पातु कण्ठं वाग्बीजपूर्विका ॥ ८ ॥<br>
कामबीजादिका चैषा हृदयं तु महेश्वरी ।<br>
तारं श्रीं ह्रीं च नमोन्ते च भगवतीपदं ततः ॥ ९ ॥<br>
माहेश्वरी पदं चान्नपूर्णे स्वाहेति पातु मे ।<br>
नाभिमेकार्णविंशर्णा पायान्माहेश्वरी सदा ॥ १० ॥<br>
तारं माया रमा कामः षोडशार्णास्ततः परम् ।<br>
शिरःस्था सर्वदा पातु विंशत्यर्णात्मिका परा ॥ ११ ॥<br>
करौ पादौ सदा पातु रमा कामो ध्रुवस्तथा ।<br>
ध्वजञ्च सर्वदा पातु विंशत्यर्णात्मिका च या ॥ १२ ॥<br>
अन्नपूर्णा महाविद्या ह्रीं पातुभुवनेश्वरी ।<br>
शिरः श्रीं ह्रीं तथा क्लीं च त्रिपुटा पातु मे गुदम् ॥ १३ ॥<br>
षट्दीर्घभाजा बीजेन षडङ्गानि पुनन्तु माम् ।<br>
इन्द्रो मां पातु पूर्वे च वह्निकोणेऽनलोऽवतु ॥ १४ ॥<br>
यमो मां दक्षिणे पातु नैर्-ऋत्यां निर्-ऋतिस्तथा ।<br>
पश्चिमे वरुणः पातुवायव्यां पवनोऽवतुस्तथा ॥ १५ ॥<br>
कुबेरश्चोत्तरे पातु मामैशान्यं शङ्करोऽवतु ।<br>
ऊर्ध्वाधः पातु सततं ब्रह्मानन्तो यथा क्रमात् ॥ १६ ॥<br>
पान्तु वज्राद्ययुधानि दशदिक्षु यथा क्रमात् ।<br>
इति ते कथितं पुण्यं त्रैलोक्यरक्षणं परम् ॥ १७ ॥<br>
यद्धृत्वा पठनाद्देवाः सर्वैश्वर्यमवाप्नुयुः ।<br>
ब्रह्मा विष्णुश्च रुद्रश्च धारणात्पठनाद्यतः ॥ १८ ॥<br>
सृजत्यवति कल्पे-कल्पे पृथक् पृथक् ।<br>
पुष्पाञ्जल्यष्टकं देव्यै मूलेनैव समर्पयेत् ॥ १९ ॥<br>
कवचस्यास्य पठनात् पूजायाः फलमाप्नुयात् ।<br>
वाणी वक्त्रे वसेत् तस्य सत्यं सत्यं न संशयः ॥ २० ॥<br>
अष्टोत्तरशतं चास्य पुरश्चर्याविधिः स्मृतः ।<br>
भूर्जे विलिख्य गुटिकां स्वर्णस्थां धारयेद्यदि ॥ २१ ॥<br>
कण्ठे वा दक्षिणे बाहौ सोपि पुण्यवतां वरः ।<br>
ब्रह्मास्त्रादीनि शस्त्राणि तद्गात्रं प्राप्य पार्वति ।<br>
माल्यानि कुसुमान्येव सुखदानि भवन्ति हि ॥ २२ ॥</p>
<p>इति भैरवतन्त्रे भैरवभैरवीसंवादे अन्नपूर्णा कवचं<br>
समाप्तम् ।</p>
<p>अथ त्रिपुटास्तोत्रम् &ndash;</p>
<p>वाराभीतिहस्तं द्विबाहुं प्रसन्नं, शिवं सुप्रसन्नं<br>
स्वशक्त्योपविष्टम् ।<br>
प्रसन्नास्यविम्बं प्रकाशस्वरूपं शिरः पद्ममध्ये गुरुं<br>
भावयामि ॥ १ ॥<br>
बकं वह्निसंस्थं त्रिमूर्त्त्या प्रजुष्टं, शशाङ्केन युक्तं<br>
तवाद्यं स्वबीजम् ।<br>
सुवर्णप्रभं ये जपन्ति त्रिशक्ते, श्रियं सौभगत्वं लभन्ते<br>
नरास्ते ॥ २ ॥<br>
नभोवायुमित्रं ततो वामनेत्रं, सुधाधामविम्बं<br>
नियोज्यैकवक्त्रम् ।<br>
द्वितीयं स्वबीजं सुरश्रेणिवन्द्यं त्वदीयं विभाव्य श्रियं<br>
प्राप्नुवन्ति ॥ ३ ॥<br>
विरिञ्चिं क्षितिस्थं ततो वामनेत्रं विधुं नादयुक्तं<br>
दिनेशाभबीजम् ।<br>
विभाव्यैव सम्मोहयन्ति त्रिलोकीं जपादीश्वरत्वं लभन्ते<br>
नरेन्द्राः ॥ ४ ॥<br>
त्रयं सन्नियोज्य स्मरारिप्रिये ये, त्रिसन्ध्यं जपन्ति त्वदङ्गं<br>
विभाव्य ।<br>
न तेषां रिपुर्वाक्प्रयोग करोति, स्मरास्तेऽङ्गनानां गृहे श्रीस्तु<br>
तेषाम् ॥ ५ ॥<br>
मुखे भारती गद्यपद्यप्रबन्धा, न हिंसन्ति हिंस्राः<br>
सुरास्तान्नमन्ति ।<br>
तदङ्घ्रिद्वयं भूषणं मूर्ध्नि राज्ञां करे सिद्धयो<br>
दुर्ग्रहास्तांस्त्यजन्ति ॥ ६ ॥<br>
वने पारिजातद्रुमाणां वृथिव्यां सुवर्णप्रभायां<br>
मणिव्यूहगेहे ।<br>
स्मरेद्वेदिकायां लसद्रत्नसिंहासने पद्ममष्टारकं<br>
संविचिन्त्य ॥ ७ ॥<br>
स्फुरत्कर्णिकायां परं योनियुग्मं<br>
तदन्तर्गतामुञ्चहेमप्रभां याम् ।<br>
लसत्कुण्डलामिन्दुवक्त्रां त्रिनेत्रां स्फुरत्कम्बुकण्ठां<br>
सुवक्षोजनभ्राम् ॥ ८ ॥<br>
महारत्नवज्रोल्लसद्बाहुवृन्दैः सुपद्मद्वयं पाशकं<br>
कार्मुकञ्च ।<br>
सुवर्णाङ्कुशं पुष्पबाणान् ।<br>
दधानां बृहद्रत्न भूषां सुमध्यां सुकाञ्चीम् ॥ ९ ॥<br>
तुलाकोटिरस्यस्फुरत्पादपद्मां किरीटद्यलङ्कारयुक्तां<br>
प्रसन्नाम् ।<br>
सिते चामरे दर्पणं तत्करण्डं समुद्गं सुकर्पूरपूर्णं<br>
धृताभिः ॥ १० ॥<br>
त्रिलोकीविधात्रीं जगत्तापहर्त्रीं, जगत्क्षोभकर्त्रीम्<br>
जगल्लोकधात्रीम् ।<br>
सदानन्दपूर्णां हकारार्द्धवर्णां त्रिबिन्दुस्वरूपां<br>
त्रिशक्तिं भजामि ॥ ११ ॥<br>
चिरं चिन्तयित्वा तदेतत् स्वरूपां, पूरो यन्त्रमध्ये समावाह्य<br>
भक्त्या ।<br>
स्वयम्भूप्रसूनादिभिः पूजयित्वा, चतुवर्गसिद्धिं लभेत्<br>
पामरोऽपि ॥ १२ ॥<br>
श्रियं श्रीपतिं पार्वतीमीश्वरञ्च, रतिं कामदेवं षडङ्गेन<br>
सार्द्धम् ।<br>
स्वयोनौ तथा मन्त्रमुक्त्वा भवानीं क्रमात् पूजयित्वा नरेन्द्रो<br>
भवेत् सः ॥ १३ ॥<br>
निधी द्वौ च पार्श्वद्वये संविभाव्य, प्रपूज्या महिष्यस्ततो<br>
लोकपालाः ।<br>
तदस्त्राणि तत्तद्दलाग्रे प्रपूज्य, भवस्याष्टसिद्धिं<br>
लभेन्मानवोऽपि ॥ १४ ॥<br>
क्षितिस्तवं विधात्री जगत्सृष्टिकर्त्री, त्वमापोऽपि विष्णुर्जगत्पालिका<br>
च ।<br>
त्वमग्निस्तु रुद्रौ जगत्क्षोभकर्त्री, त्वमैश्वर्ययुक्ता<br>
जगद्वायुरूपा ॥ १५ ॥<br>
त्वमाद्या शिवे शम्भुकान्ते शरण्ये, जगद्ब्रह्मरन्ध्रे सदारं<br>
भ्रमीषि ।<br>
निराधारगम्या भवस्यैकपूण्या, त्वमाकाशकल्पा भवानि<br>
प्रसीद ॥ १६ ॥<br>
भवाम्भोधिमध्ये निपात्यैव सर्वं, मुनीनाञ्च गर्वं<br>
सुखर्वं करोषि ।<br>
अतस्तां न जाने चिदानन्दरूपे, प्रकाशस्वरूपे भवानि प्रसीद ॥<br>
१७ ॥<br>
जपित्वा भक्त्या जनो मन्दचेता, जपन्नेकलक्षं कवित्वं करोति ।<br>
विचिन्त्य स्वरूपं त्वदीयं त्रैलोक्यां, लभेद्दुर्लभत्वं भवानि<br>
प्रसीद ॥ १८ ॥<br>
त्वमाधारशक्तिस्त्वमाधेयरूपा, जगद्व्यापिका त्वं<br>
जगद्व्याप्यरूपा ।<br>
अभावस्त्वमेका गुणातीतरूपा त्वमेवासि भावो भवानि प्रसीद ॥<br>
१९ ॥<br>
अणुस्त्वं विभुस्त्वं त्वमेवासि विश्वं, स्तुतिः का भवत्या<br>
जगत्यां विभाति ।<br>
तथापि त्वदीया गुणा मां दिशन्ति, स्तुतिं कर्त्तुमेवं भवानि<br>
प्रसीद ॥ २० ॥<br>
इदं स्तोत्रमत्यन्तगुह्यं नरा ये, पठन्ति त्रिसन्ध्यं कुलान्ते<br>
जपित्वा ।<br>
न तेषामसाध्यं त्रिलोकीजनानां, लभन्ते स्वरूपं भवानि<br>
प्रसीद ॥ २१ ॥</p>
<p>इति त्रिपुटास्तोत्रं समाप्तम् ।</p>
<p>अथ त्रिपुटाकवचम् &ndash;</p>
<p>श्रीदेव्युवाच &ndash;</p>
<p>भगवन्-सर्वधर्मज्ञ सर्वशास्त्रार्थपारग ।<br>
त्रिशक्तिरूप लक्ष्म्याश्च कवचं यत्प्रकाशितम् ।<br>
सर्वार्थसाधनं नाम कथयस्व मयि प्रभो ॥ १ ॥</p>
<p>ईश्वर उवाच &ndash;</p>
<p>शृणु देवि प्रवक्ष्यामि कवचं परमाद्भुतम् ।<br>
सर्वार्थसाधनं नाम त्रैलोक्ये चातिदुर्लभम् ॥ २ ॥<br>
सर्वसिद्धिमयं देवि सर्वैश्वर्यप्रदायकम् ।<br>
पठनाद्धारणान्मर्त्त्यस्त्रैस्लोकैश्वर्यभाग्भवेत् ॥ ३ ॥<br>
सर्वाथसाधनस्यास्य कवचस्य ऋषिः शिवः ।<br>
छन्दो विराट् त्रिशक्तिः श्रीर्जगद्धात्री च देवता ।<br>
धर्मार्थकाममोक्षेषु विनियोगः प्रकीर्त्तित ॥ ४ ॥<br>
श्री बीजं मे शिरः पातु लक्ष्मीरूपा ललाटकम् ।<br>
ह्रीं पातु दक्षनेत्रं मे वामनेत्रं सुरेश्वरी ॥ ५ ॥<br>
क्लीं पातुदक्षपार्श्वे मे वामं कामेश्वरी तथा ।<br>
लक्ष्मीर्घ्राणं सदा पातु वदनं केशवः ॥ ६ ॥<br>
गौरी तु रसनां पातु कण्ठं पातु महेश्वरः ।<br>
स्कन्धदेश रतिः पातु भुजौ तु मकरध्वजः ॥ ७ ॥<br>
शङ्खनिधिः करौ पातु वक्षः पद्मनिधिस्तथा ।<br>
ब्राह्मी कुक्षिं सदा पातु नाभि पातु महेश्वरी ॥ ८ ॥<br>
कौमारी पृष्ठदेशं मे गुह्यं रक्ष तु वैष्णवी ।<br>
वाराही सक्थिनी पातु ऐन्द्री पातु पदद्वयम् ॥ ९ ॥<br>
भार्यां रक्षतु चामुण्डा लक्ष्मी रक्षतु पुत्रकान् ।<br>
इन्द्रः पूर्वे सदा पातु आग्नेयामग्निदेवता ॥ १० ॥<br>
याम्ये यमः सदा पातु नैर्-ऋत्यां निर्-ऋतिस्तथा ।<br>
पश्चिमे वरुणः पातु वायव्यां वायुदेवता ॥ ११ ॥<br>
सौम्ये सोमः सदा पातु ऐशान्यामीश्वरोऽवतु ।<br>
ऊर्ध्वं प्रजापतिः पातु अधश्चानन्तदेवता ॥ १२ ॥<br>
राजद्वारे श्मशाने च अरण्ये प्रान्तरे तथा ।<br>
जले स्थले चान्तरीक्षे शत्रूणां निचये तथा ॥ १३ ।<br>
एताभिः सहिता देवी त्रिबीजात्मा महेश्वरी ।<br>
त्रिशक्तिश्च महालक्ष्मीः सर्वत्र मां सदावतु ॥ १४ ॥<br>
इति ते कथितं देवि सारात्सारतर परम् ।<br>
सर्वार्थसाधनं नाम कवचं परमाद्भुतम् ॥ १५ ॥<br>
अस्यापि पठनात्सद्यः कुबेरोऽपि धनेश्वरः ।<br>
इन्द्राद्याः सकला देवा धारणात् पठनाद्यतः ।<br>
सर्वसिद्धिश्वराः सन्तः सर्वैश्वर्यमवाप्नुयुः ॥ १६ ॥<br>
पुष्पाञ्जल्यष्टकं दद्यान्मूलेनैव पठेत्सकृत् ।<br>
संवत्सरकृतायास्तु पूजायाः फलमाप्नुयात् ॥ १७ ॥<br>
प्रीतिमन्योन्यतः कृत्वा कमला निश्चला गृहे ।<br>
वाणी च निवसद्वक्त्रे सत्यं सत्यं न संशयः ॥ १८ ॥<br>
यो धारयति पुण्यात्मा सर्वार्थसाधनाभिधम् ।<br>
कवचं परमं पुण्यं सोऽपि पुण्यवतां वरः ।<br>
सर्वैश्वर्ययुतो भूत्वा त्रैलोक्यविजयी भवेत् ॥ १९ ॥<br>
पुरुषो दक्षिणे बाहौ नारी वामभुजे तथा ।<br>
बहुपुत्रवती भूत्वा बन्ध्यापि लभते सुतम् ॥ २० ॥<br>
ब्रह्मास्त्रादीनि शस्त्राणि नैव कृन्तन्ति तत्तनुम् ।<br>
एतत् कवचमज्ञात्वा यो जपेत् परमेश्वरी ।<br>
दारिद्र्यं परमं प्राप्य सोऽचिरान्मृत्युमाप्नुयात् ॥ २ ॥</p>
<p>इति रुद्रयामले त्रिशक्त्याः सर्वार्थ साधनं नाम कवचं<br>
समाप्तम् ।</p>
<p>अथ दुर्गायाः शतनामस्तोत्रम् ।</p>
<p>ईश्वर उवाच &ndash;</p>
<p>शतनाम प्रवक्ष्यामि शृणुष्व कमलानने ।<br>
अस्य प्रसादमात्रेण दुर्गा प्रीता भवेत् सती ॥ १ ॥<br>
ॐ सती साध्वी भव प्रीता भवानि भवमोचिनी ।<br>
आर्या दुर्गा जया आद्या त्रिनेत्रा शूलधारिणी ॥ २ ॥<br>
पिनाकधारिणी चित्रा चन्द्रघण्टा महातपाः ।<br>
मनोबुद्धिरहङ्कारा चित्तरूपा चिता चितिः ॥ ३ ।<br>
सर्वमन्त्रमयी सत्या सत्यानन्दस्वरूपिणी ।<br>
अनन्ता भाविनी भाव्या भव्याऽभव्या सदागतिः ॥ ४ ॥<br>
शम्भुपत्नी देवमाता च चिन्ता रत्नप्रिया सदा ।<br>
सर्वविद्या दक्षकन्या दक्षयज्ञविनाशिनी ॥ ५ ॥<br>
अपर्णा चैकवर्णा च पाटला पाटलावती ।<br>
पट्टाम्बरपरीधाना कलमञ्जीररञ्जिनी ॥ ६ ॥<br>
अमेयविक्रमा त्रूरा सुन्दरी कुलसुन्दरी ।<br>
वनदुर्गा च मतङ्गी मतङ्गमुनिपूजिता ॥ ७ ॥<br>
ब्राह्मी माहेश्वरी चैन्द्री कौमारी वैष्णवी तथा ।<br>
चामुण्डा चैव वाराही लक्ष्मीश्च पुरुषाकृतिः ॥ ८ ॥<br>
विमलोत्कर्षिणी ज्ञाना क्रिया सत्या च वाक्प्रदा ।<br>
बहुला बहुलप्रेमा सर्ववाहनवाहना ॥ ९ ॥<br>
निशुम्भशुम्भहनिनी महिषासुरमर्दिनी ।<br>
मधुकैटभहन्त्री च चण्डमुण्डविनाशिनी ॥ १० ॥<br>
सर्वासुरविनाशा च सर्वदानवघातिनी ।<br>
सर्वशास्त्रमयी विद्या सर्वास्त्रधारिणी तथा ॥ ११ ॥<br>
अनेकशस्त्रहस्ता च अनेकास्त्रस्य धारिणी ।<br>
कुमारी चैक कन्या च कैशोरी युवती यतिः ॥ १२ ॥<br>
अप्रौढा चैव प्रौढा च वृद्धमाता बलप्रदा ।<br>
महादेवी मुक्तकेशी घोररूपा महाफला ॥ १३ ॥<br>
अग्निज्वाला रौद्रमुखी कालरात्रिस्तपस्विनी ॥ १४ ॥<br>
नारायणी भद्रकाली विष्णुमाया जलोदरी ॥ १५ ॥<br>
शिवदूती कराली च अनन्ता परमेश्वरी ।<br>
कात्यायनी च सावित्री प्रत्यक्षा ब्रह्मवादिनी ॥ १६ ॥<br>
य इदं प्रपठेन्नित्यं दुर्गानामशताष्टकम् ।<br>
नासाध्यं विधते देवि त्रिषु लोकेषु पार्वति ॥ १७ ॥<br>
धनं धान्यं सुतं जायां द्वयं हस्तिमेव च ।<br>
चतुरङ्गं तथा चान्ते लाभेन्मुक्तिञ्च शाश्वतीम् ॥ १८ ॥<br>
कुमारीं पूजयित्वा तु ध्यात्वा देवीं सुरेश्वरीम् ।<br>
पूजयेत् परया भक्त्या पठन्नामशताष्टकम् ॥ १९ ॥<br>
तस्या सिद्धिर्भवेद्देवि सर्वैः सुरवरैरपि ।<br>
राजानो दासतां यान्ति राज्यश्रियमवाप्नुयात् ॥ २० ॥<br>
गोरोचनालक्तककुङ्कुमेन, सिन्दूरकर्पूरमधुत्रयेण ।<br>
विलिख्य यन्त्रं विधिना विधिज्ञो, भवेत्सदा धारयते पुरारिः ॥ २१ ॥<br>
भौमावास्यानिशाभागे चन्द्रे शतभिषां गते ।<br>
विलिख्य प्रपठेत् स्तोत्रं स भवेत् सम्पदा प्रदम् ॥ २२ ॥</p>
<p>इति विश्वसारतन्त्रे दुर्गानामस्तोत्रं समाप्तम् ।</p>
<p>अथ श्रीदुर्गाकवचम् ।</p>
<p>ईश्वर उवाच ।</p>
<p>शृणु देवि प्रवक्ष्यामि कवचं सर्वसिद्धिदम् ।<br>
पठित्वा धारयित्वा च नरो मुच्येत सङ्कटात् ॥ १ ॥<br>
अज्ञात्वा कवचं देवि दुर्गामन्त्रञ्च यो जपेत् ।<br>
स नाप्नोति फलं तस्य परे च नरकं व्रजेत् ॥ २ ॥<br>
इदं गुह्यतमं देवि कवचं तव कथ्यते ।<br>
गोपनीयं प्रयत्नेन सावधानावधारय ॥ ३ ॥<br>
उमा देवी शिरः पातु ललाटं शूलधारिणीम् ।<br>
चक्षुषो खेचरी पातु कर्णौ चत्वरवासिनी ॥ ४ ॥<br>
सुगन्धा नासिके पातु वदनं सर्वसाधिनी ।<br>
जिह्वां च चण्डिका पातु ग्रीवां सौभद्रिका तथा ॥ ५ ॥<br>
अशोकवासिनी चेतो द्वौ बाहू वज्रधारिणी ।<br>
कण्ठ पातु महावाणी जगन्माता स्तनद्वयम् ॥ ६ ॥<br>
हृदयं ललिता देवी उदरं सिंहवाहिनी ।<br>
कटिं भगवती देवी द्वावूरू विन्ध्यवासिनी ॥ ७ ॥<br>
महाबला च जङ्घे द्वे पादौ भूतलवासिनी ।<br>
एवं स्थितासि देवि त्वं त्रैलोक्य रक्षणात्मिके ।<br>
रक्ष मां सर्वगात्रेषु दुर्गे देवि नमोऽस्तु ते ॥ ८ ॥<br>
इत्येत्कवचं देवि महाविद्याफलप्रदम् ।<br>
यः पठेत् प्रातरुत्थाय सर्वतीर्थफलं लभेत् ॥ ९ ॥<br>
यो न्यसेत् कवचं देहे तस्य विघ्नं न कुत्रचित् ।<br>
भूतप्रेतपिशाचेभ्यो भयन्तस्य न विद्यते ॥ १० ॥<br>
रणे राजकुले वापि सर्वत्र विजयी भवेत् ।<br>
सर्वत्र पूजामाप्नोति देवीपुत्र इव क्षितौ ॥ ११ ॥</p>
<p>इति कुब्जिका तन्त्रे दुर्गाकवचं समाप्तम् ॥</p>
<p>अथ महिषमर्दिनीस्तोत्रम् ।</p>
<p>भैरव उवाच &ndash;</p>
<p>मच्चित्ते चर चण्डि चूर्णितदुराचारप्रचण्डासुरे, स्वैरं दारय<br>
भूरिदुर्द्दरदरद्रोहोर्मिमर्मापदः ।<br>
तोनायं निरुपद्रुतो निरुपम श्रीपादपद्माटवी<br>
प्राप्तानन्तरसार्णवे मम मनोहंसश्चिरं नन्दतु ॥ १ ॥<br>
हित्वा चण्डि हिरण्यदारण<br>
पटुप्रोद्दामहस्ताङ्गुलिस्फायत्कम्रसुमेरुसोदरशटाटोपं<br>
नृसिंहं सुराः ।<br>
मातस्त्वत्पशुपाशपेषणपटु-श्रीपादसंसेविनं, सेवन्ते<br>
करिवैरिण किमरिभिर्भीतिर्भवत्सेविनाम् ॥ २ ॥<br>
चण्डि त्वद्विषयान्तराक्षरपदं श्रोत्रान्तरञ्चेद्गतं, तत्तत्त्वं<br>
पुरुषप्रकृत्यनुगतं ब्रह्मादिभिर्गीयते ।<br>
तस्माद्देवि समस्तदैवतसुधासारैकधामस्फुरत्-श्रीमत्पादप-<br>
योजचुम्बनपरं मामद्य सम्भावय ॥ ३ ॥<br>
मन्निन्दा यदि वास्तु ते कुलपथाचाराद्वरं मास्तु वा, किर्त्तिः<br>
केशवकौशिकार्च्चनचरी नैवास्तु मत्सन्निधिः ।<br>
मातर्ब्रह्महरिस्मरारि हुतभुग्दैत्यारिसेवास्पदं,<br>
श्रीमत्पादपयोजचिन्तनविधौ चित्तं सदैवास्तु नः ॥ ४ ॥<br>
निर्दिष्टोऽस्मि यदि तदीयपदयुक्पूर्वापरीभावने, निर्द्दिष्टस्य तदा<br>
ममापि विरलं किं वास्तु सिद्धास्पदम् ।<br>
तस्माद्देवि कृपाभराञ्चिततरं श्रीपादपद्मद्वयं,<br>
मच्चित्तेऽक्षतसम्पदं प्रसरतु क्षेमङ्करि क्षम्यताम् ॥ ५ ॥<br>
स्वात्मानं परिरभ्य भूतपतिरप्युन्मादमासादितः, स्फारं<br>
जीवनरक्षणे स च कृती नैवाभविष्यत् प्रभुः ।<br>
दैवाद्विच्युतचन्द्रचन्दनरस<br>
प्रागल्भ्यगर्भस्रवन्माध्वीपूर्णभवत्पदैककमलामोदेन<br>
नास्वादितः ॥ ६ ॥<br>
हाहा मातरनादि-<br>
मोहजलधिव्याहारसिद्धाखिलब्रह्मानन्दरसाभिषेक<br>
विलसत्स्वान्तोदरे मादृशि ।<br>
युष्माकं सुरवृन्दनिर्भरमनस्तापाभिभूतिक्षमः<br>
श्रीमद्भक्तिरसातिदुर्द्दिनपरीवाहः सदा सर्पतु ॥ ७ ॥<br>
तत्पादस्फुरदंशुजालजठराच्चण्डांशुकोटिस्खलद्ध्वान्तस्वा-<br>
न्तविसारिनिर्मलचिदानन्दत्रयं दैवतम् ।<br>
सर्गं संसृजति स्थितिं वितनुते सृष्टिं पुनर्लुम्पति,<br>
प्रोद्भिन्नाञ्जन नीलनीरदमहश्चित्ते सदैवास्तु नः ॥ ८ ॥<br>
या शस्वन्महिषच्छलस्फुटमिलद्गर्जद्विधावत्स्खलद्वक्त्रान्तः<br>
प्रसरत्तमस्तमशिरोदैत्यं समालम्बते ।<br>
सा दुर्गा भयदुर्ग दुर्गतिहरा लक्षान्तरत्रासिनी,<br>
दृष्यद्दैवतवैरिदारणपटुर्जीयाज्जयाह्लादिनी ॥ ९ ॥<br>
नृत्यत्खेटकचामराञ्चलचलच्छक्राद्यखर्वावरस्फायत्सैन्य-<br>
शिलीमुखोच्छलदनल्पाजिह्मताम्राम्बुधौ ।<br>
झञ्झावातविसर्पिनर्त्तितशिरः-साटोपदुष्टासुरक्रट्यत्-<br>
खण्डविखण्डताखिलशकुन्तक्षुत्पिपासोज्ज्वले ॥ १० ॥<br>
चञ्चत्कम्रविरामकालकालतीव्रास्फालसम्पादकोन्माद्यन्माहिष<br>
-तिर्यगानतशिरः-शृङ्गान्तराले स्थले ।<br>
वस्वर्णैर्वसुपत्रमध्यकलितैर्वद्धा श्रुतीर्मातृभिः सेव्ये<br>
चारुणाङ्गने रणमुदा घूर्णायमानां स्मरेत् ॥ ११ ॥<br>
ऊर्ध्वाधः क्रमसव्यवामकरयोश्चक्रं दरं कर्तृकां,<br>
खेटं बाणधनुस्त्रिशूलभयहृन्मुद्रां दधानां शिवाम् ।<br>
श्यामां नीलघनोच्चकुन्तलचयप्रोन्नद्धजूटां<br>
स्खलद्वीरास्फाललसत्करालवदनां घोराट्टहासोद्भटाम् ॥ १२ ॥<br>
एवं ये तव देवि मूर्त्तिमनघां ध्यायन्ति दुर्गादिभिः,<br>
शक्राद्यैरभिपूजितां परपुरक्षोभादिकं कुर्वते ।<br>
राज्यं शत्रुजयः सदर्थधीषणा<br>
काव्यामृतादर्शनस्तम्भोच्चटनमारणादिकृतिनां तेषां<br>
स्वयं जायते ॥ १३ ॥<br>
स्तोत्रं ते चरणारविन्दयुगलध्यानावधानाग्मया<br>
मन्त्रोद्धारकुलोपचारचरितं गूढोपदिष्टं यदि ।<br>
ये शृण्वन्ति पठन्ति देवि तरसा श्रीमोक्षकामादयस्तेषां<br>
हस्तगता भवन्ति जगतां मातर्नमस्ते जयः ॥ १४ ॥</p>
<p>इति महिषमर्द्दिनीस्तोत्रं समाप्तम् ।</p>
<p>अथ महिषमर्द्दिनीकवचम् ।</p>
<p>ईश्वर उवाच &ndash;</p>
<p>अथवक्ष्ये महेशानि कवचं सर्वकामदम् ।<br>
यस्य प्रसादमासाद्य भवेत्साक्षात्सदाशिवः ॥ १ ॥<br>
ओङ्कारं पूर्वमुच्चार्य मन्त्री मन्त्रस्य सिद्धये ।<br>
प्रपठेत्कवचं नित्यं मन्त्रवर्णस्य सिद्धये ॥ २ ॥<br>
महिषमर्द्दिन्याः कवचस्य भगवान्महाकाल-<br>
ऋषिरनुष्टुप्छन्दः ।<br>
आद्याशक्तिर्देवता चतुर्वर्गफलप्राप्तये विनियोगः ॥ ३ ॥<br>
क्लीं पातु मस्तके देवी कामिनी कामदायिनी ।<br>
मकारः पातु मां देवी चक्षुर्युग्मे महेश्वरी ॥ ४ ॥<br>
हिकारः पातु वदनं हिङ्गुलासुरनायिका ।<br>
षकारः पातु मां श्वेता जिह्वायाञ्चापराजिता ॥ ५ ॥<br>
मकारः पातु मां देवी मर्द्दिनि सुरनायिका ।<br>
र्द्दिकारः पातु मां देवी सावित्री कालनाशिनी ॥ ६ ॥<br>
निकारः पातु मां नित्या हृदये बाहुपार्श्वयोः ।<br>
नाभौ लिङ्गे गुदे कण्ठे कर्णयोः पृष्ठस्तथा ।<br>
शिखायां कवचे पादे मुखे जङ्घायुगे तथा ॥ ७ ॥<br>
सर्वाङ्गे पातु मां स्वाहा सर्वशक्ति समन्विता ।<br>
कामाद्या पातु मां स्वाहा सर्वाङ्गे मर्द्दिनी शिरः ॥ ८ ॥<br>
दशाक्षरी महाविद्या सर्वाङ्गे पातु मर्द्दिनी ।<br>
मर्द्दिनी पातु सततं मर्द्दिनी रक्षयेत् सदा ॥ ९ ॥<br>
राजस्थाने तथा दुर्गे सिंहव्याघ्रभयादिषु ।<br>
श्मशाने प्रान्तरे दुर्गे नौकायां वह्निमध्यतः ।<br>
मर्द्दिनी पातु सततं मर्द्दिनी रक्षयेत् सदा ॥ १० ॥<br>
दुर्गा पातु सदा देवी आर्या पातु सदा मम ।<br>
प्रभा पातु महेशानि कनका सर्वदावतु ॥ ११ ॥<br>
कृत्तिका पातु सततम् अभया सर्वदावतु ।<br>
प्रभा पातु महामाया माया पातु सदा मम् ॥ १२ ॥<br>
प्रभा पातु महेशानि विमला पातु सर्वदा ।<br>
नन्दिनी पातु सततं सुप्रभा सर्वदावतु ॥ १३ ॥<br>
विजया पातु सर्वत्र देव्यङ्गे नवशक्तयः ।<br>
शक्तयः पान्तु सततं मुद्रां पान्तु सदा मम् ॥ १४ ॥<br>
जया पातु सदा सूक्ष्मा विशुद्धा पातु सर्वदा ।<br>
योगिन्यः पान्तु सततं खेचर्यः पान्तु सर्वदा ॥ १५ ॥<br>
डाकिन्यः पान्तु सततं सिद्धाः पान्तु सदा मम् ।<br>
सर्वत्र सर्वदा पातु देवी महिषमर्द्दिनी ॥ १६ ॥<br>
इति ते कथितं दिव्यं कवचं सर्वकामदम् ।<br>
यत्र तत्र न वक्तव्यं गोपितव्यं प्रयत्नतः ॥ १७ ॥<br>
गोपितं सर्वतन्त्रेषु विश्वसारे प्रकीर्त्तितम् ।<br>
सर्वत्र सुलभा विद्या कवचं दुर्लभं महत् ॥ १८ ॥<br>
शठाय भक्तिहीनाय निन्दकाय महेश्वरि ।<br>
न्यूनाङ्गे अतिरिक्ताङ्गे क्रूरेमिथ्याभिभाषणे ।<br>
न स्तवं दर्शयेद्दिव्यं कवचं सुरदुर्लभम् ॥ १९ ॥<br>
यत्र तत्र न वक्तव्यं शङ्करेण च भाषितम् ।<br>
दत्त्वा तेभ्यो महेशानि नश्यन्ति सिद्धयः क्रमात् ॥ २० ॥<br>
मन्त्राः पराङ्मुखा यान्ति शापं दत्त्वा सुदारुणम् ।<br>
अशुभञ्च भवेत् तस्य तस्माद्यत्नेन गोपयेत् ॥ २१ ॥<br>
गोरोचना कुङ्कुमेन भूर्जपत्रे महेश्वरि ।<br>
लिखित्वा शुभयोगे च ब्रह्मेन्द्रे वैधृतौ तथा ॥ २२ ॥<br>
आयुष्मत् सिद्धियोगे वा ववे वा कौलवे तथा ।<br>
वणिजे श्रवणायाञ्च रेवत्यां वा पुनर्वसौ ॥ २३ ॥<br>
उत्तरात्रययोगे हि तथा पूर्वात्रयेषु च ।<br>
अश्विन्यां वा रोहिण्यां वा तृतीयानवमीतिथौ ॥ २४ ॥<br>
अष्टम्यां वा चतुर्द्दश्यां षष्ठ्यां वा पञ्चमीतिथौ ।<br>
कुह्वां वा पूर्णिमायां वा निशायां प्रान्तरे तथा ॥ २५ ॥<br>
एकलिङ्गे श्मशाने च शून्यागारे शिवालये ।<br>
गुरुणा वैष्णवौर्वपि स्वयम्भूकुसुमैस्तथा ॥ २६ ॥<br>
शुक्लैर्वा रक्तकुसुमैश्चन्दनैः रक्तसंयुतैः ।<br>
शवाङ्गारैश्चितावस्त्रे लिखित्वा धारयेत् पुनः ।<br>
तस्य सर्वार्थसिद्धिः स्यात्शङ्करेण च भाषितम् ।<br>
कुमारीं पूजयित्वा तु देवी सूक्तं निवेद्य च ।<br>
पठित्वा भोजयेद्विप्रान् प्रवरान्वेदपारगान् ।<br>
आखेटकमुपाख्यानं कुर्याच्चैव दिनत्रयम् ।<br>
तदा धरेन्महारक्षां कवचं सर्वकामदम् ॥ २८ ॥<br>
नाधयो व्याधयस्तस्य दुःखशोकभयं क्वचित् ।<br>
वादी मूको भवेद्दृष्ट्वा राजा च सेवकायते ॥ १९ ॥<br>
मासमेकं पठेद्यस्तु प्रत्यहं नियतः शुचिः ।<br>
दिवा भवेद्धविष्याशी रात्रौ शक्तिपरायणः ।<br>
षट्सहस्रप्रमाणेन प्रत्यहं प्रजपेत् सदा ।<br>
षण्मासैर्वा त्रिभिर्मासैः खेचरो भवति ध्रुवम् ॥ ३० ॥<br>
अपुत्रो लभते पुत्रधनो धनवान्भवेत् ।<br>
अरोगी बलवांश्चैव राजा च दासतामियात् ॥ ३१ ॥<br>
रजस्वलाभगे नित्यं जपेद्विद्यां विशेषतः ।<br>
य एवं कुरुते धीमान् स एव श्रीसदाशिवः ॥ ३२ ॥</p>
<p>इति विश्वसारतन्त्रे महिषमर्द्दिनीकवचं समाप्तम् ।</p>
<p>अथ लक्ष्मीस्तोत्रम् ।</p>
<p>ईश्वर उवाच &ndash;</p>
<p>त्रैलोक्यपूजिते देवि कमले विष्णुवल्लभे ।<br>
यथा त्वमचला कृष्णे तथा भव मयि स्थिरा ॥ १ ॥<br>
ईश्वरी कमला चञ्चला लक्ष्मीश्चला भूतिर्हरिप्रिया ।<br>
पद्मा पद्मालया सम्पदुच्चैः श्रीपद्मधारिणी ॥ २ ॥<br>
द्वादशैतानि नामानि लक्ष्मीं सम्पूज्य यः पठेत् ।<br>
स्थिरा लक्ष्मीर्भवेत् तस्य पुत्रदारादिभिः सह ॥ ३ ॥</p>
<p>इति विश्वसारतन्त्रे लक्ष्मीस्तोत्रं समाप्तम् ।</p>
<p>अथ अक्ष्मीकवचम् ।</p>
<p>ईश्वर उवाच &ndash;</p>
<p>अथ वक्ष्ये महेशानि कवचं सर्वकामदम् ।<br>
यस्य विज्ञानमात्रेण भवेत् साक्षात्सदाशिवः ॥ १ ॥<br>
नार्चनं तस्य देवेशि मन्त्र मात्रं जपेन्नरः ।<br>
स भवेत् पार्वतीपुत्रः सर्वशास्त्रपुरस्कृतः ॥ २ ॥<br>
विद्यार्थिनां सदा सेव्या धनदात्री विशेषतः ।<br>
विद्यार्थिभिस्सदा सेव्या कमला विष्णुवल्लभा ॥ ३ ॥</p>
<p>अस्याश्चतुरक्षरीविष्णुवनितायाः कवचस्य श्रीभगवान् शिव<br>
ऋषिरनुष्टुप्छन्दो वाग्भवी देवता वाग्भवं बीजं लज्जा शक्तिः<br>
रमा कीलकं कामबीजात्मकं कवचं मम<br>
सुकवित्वसुपाण्डित्यसर्वसिद्धिसमृद्धये विनियोगः ।</p>
<p>ऐङ्कारो मस्तके पातु वाग्भवी सर्वसिद्धिदा ।<br>
ह्रीं पातु चक्षुषोर्मध्ये चक्षुर्युग्मे च शाङ्करी ॥ ४ ॥<br>
जिह्वायां मुखवृत्ते च कर्णयोर्गण्डयोर्नसि ।<br>
ओष्ठाधारे दन्तपङ्क्तौ तालुमूले हनौ पुनः ॥ ५ ॥<br>
पातु मां विष्णुवनिता लक्ष्मीः श्रीवर्णरूपिणी ।<br>
कर्णयुग्मे भुजद्वन्द्वे स्तनद्वन्द्वे च पार्वती ॥ ६ ॥<br>
हृदये मणिबन्धे च ग्रीवायां पार्श्वयोर्द्वयोः पुनः ।<br>
पृष्ठदेशे तथा गुह्ये वामे च दक्षिणे तथा ॥ ७ ॥<br>
उपस्थे च नितम्बे च नाभौ जङ्घाद्वये पुनः ।<br>
जानुचक्रे पदद्वन्द्वे घुटिकगुलिमूलके ॥ ८ ॥<br>
स्वधा तु प्राणशक्त्यां वा सीमन्यां मस्तके तथा ।<br>
सर्वाङ्गे पातु कामेशी महादेवी समुन्नतिः ॥ ९ ॥<br>
पुष्टिः पातु महामाया उत्कृष्टः सर्वदाऽवतु ।<br>
ऋषिः पातु सदा देवि सर्वत्र शम्भुवल्लभा ॥ १० ॥<br>
वाग्भवी सर्वदा पातु पातु मां हरगेहिनी ।<br>
रमा पातु महादेवी पातु माया स्वराट् स्वयम् ॥ ११ ॥<br>
सर्वाङ्गे पातु मां लक्ष्मीर्विष्णुमाया सुरेश्वरी ।<br>
विजया पातु भवने जया पातु सदा मम ॥ १२ ॥<br>
शिवदूती सदा पातु सुन्दरी पातु सर्वदा ।<br>
भैरवी पातु सर्वत्र भेरुण्डा सर्वदाऽवतु ॥ १३ ॥<br>
त्वरिता पातु मां नित्यमुग्रतारा सदाऽवतु ।<br>
पातु मां कालिका नित्यं कालरात्रिः सदाऽवतु ॥ १४ ॥<br>
नवदुर्गा सदा पातु कामाख्या सर्वदाऽवतु ।<br>
योगिन्यः सर्वदा पान्तु मुद्राः पान्तु सदा मम ॥ १५ ॥<br>
मात्राः पान्तु सदा देव्यश्चक्रस्था योगिनीगणाः ।<br>
सर्वत्र सर्वकार्येषु सर्वकर्मसु सर्वदा ॥ १६ ॥<br>
पातु मां देवदेवी च लक्ष्मीः सर्वसमृद्धिदा ।<br>
इति ते कथितं दिव्यं कवचं सर्वसिद्धये ॥ १७ ॥<br>
यत्र तत्र न वक्तव्यं यदीच्छेदात्मनो हितम् ।<br>
शठाय भक्तिहीनाय निन्दकाय महेश्वरि ॥ १८ ॥<br>
न्यूनाङ्गेह्यतिरिक्तागे दर्शयेन्न कदाचन ।<br>
न स्तवं दर्शयेद्दिव्यं दर्शनाच्छिवहा भवेत् ॥ १९ ॥<br>
कुलीनाय महेच्छाय दुर्गाभक्तिपराय च ।<br>
वैष्णवाय विशुद्धाय दद्यात्कवचमुत्तमम् ॥ २० ॥<br>
निजशिष्याय शान्ताय धनिने ज्ञानिने तथा ।<br>
दद्यात्कवचमित्युक्तं सर्वतन्त्रसमन्वितम् ॥ २१ ॥<br>
शनौ मङ्गलवारे च रक्तचन्दनकैस्तथा ।<br>
यावकेन लिखेन्मन्त्रं सर्वचक्रसमन्वितम् ॥ २२ ॥<br>
विलिखेत्कवचं दिव्यं स्वयम्भुकुसुमैः शुभैः ।<br>
स्वशुक्रैः पुरशुक्रैश्च नानागन्धसमन्वितैः ॥ २३ ॥<br>
गोरोचना कुङ्कुमेन रक्तचन्दनकेन वा ।<br>
सुतिथौ शुभयोगे वा श्रवणायां रवेर्दिने ॥ २४ ॥<br>
अश्विन्यां कृत्तिकायां वा फल्गुन्यां वा मघासु च ।<br>
पूर्वभाद्रपदायोगे स्वात्यां मङ्गलवासरे ॥ २५ ॥<br>
विलिखेत्प्रपठेत्स्तोत्रं शुभयोगे सुरालये ।<br>
आयुष्मत्प्रीतियोगे च ब्रह्मयोगे विशेषतः ॥ २६ ॥<br>
इन्द्रयोगे शुभे योगे शुक्रयोगे तथैव च ।<br>
कौलवे बालवे चैव वणिजे चैव सत्तमः ॥ २७ ॥<br>
शून्यागारे श्मशाने वा विजने च विशेषतः ।<br>
कुमारीं पूजयित्वा च यजेद्देवीं सनातनीम् ॥ २८ ॥<br>
मत्स्यैर्मांसैः शाकपूपैः पूजयेत् परदेवताम् ।<br>
घृताद्यैः सोपकरणैः पुष्पधूपैर्विशेषतः ॥ २९ ॥<br>
ब्राह्मणान्भोजयित्वा च पूजयेत् परमेश्वरीम् ।<br>
आखेटकमुपाख्यानं तत्र कुर्याद्दिनत्रयम् ॥ ३० ॥<br>
तदा कुर्यान्महारक्षां शङ्करेण प्रभाषितम् ।<br>
मारणद्वेषणादीनि लभते नात्र संशयः ।<br>
स भवेत् पार्वतीपुत्रः सर्वशास्त्र पुरस्कृतः ॥ ३१ ॥<br>
गुरुर्देवो हरः साक्षात्पत्नी तस्य हरप्रिया ।<br>
अभेदेन यजेद्यस्तु तस्य सिद्धिरदूरतः ॥ ३२ ॥<br>
पठति य इह मर्त्यो नित्यमार्द्रान्तरात्मा जपफलमनुमेवं<br>
लक्ष्यते यद्विशेषम् ।<br>
स भवति पदमुच्चैः सम्पदा<br>
पादनम्रक्षितिपमुकुटलक्ष्मीलक्षणानां चिराय ॥ ३३ ॥</p>
<p>इति विश्वसारतन्त्रे लक्ष्मीकवचं समाप्तम् ।</p>
<p>अथ सरस्वतीस्तोत्रम् ।</p>
<p>ब्रह्मोवाच &ndash;</p>
<p>ह्रीं ह्री हृद्यैकबीजे शशिरुचिकमलाकल्पविस्पष्टशोभे भव्ये<br>
भव्यानुकूले कुमतिवनदवे विश्ववन्द्याङ्घ्रिपद्मे ।<br>
पद्मे पद्मोपविष्टे प्रणतजनमनोमोदसम्पादयित्रि<br>
प्रोत्प्लुष्टाज्ञानकूटे हरिनिजदयिते देवि संसारसारे ॥ २ ॥<br>
ऐम् ऐम् ऐम् इष्टमन्त्रे कवलभवमुखाम्भोजभूतिस्वरूपे<br>
रूपारूपप्रकाशे सकलगुणमये निर्गुणे निर्विकारे ।<br>
न स्थूले नैव सूक्ष्मेऽप्य विदितविषये नापि विज्ञाततत्त्वे विश्वं<br>
विश्वान्तराले सुरवरनमिते निष्कले नित्यशुद्धे ॥ ३ ॥<br>
ह्रीं ह्रीं ह्रीं जापतुष्टे हिमरुचिमुकुटे वल्वकीव्यग्रहस्ते<br>
मातर्मातर्नमस्ते दह दह जडतां देहि बुद्धिं प्रशस्ताम् ।<br>
विद्ये वेदान्तगीते श्रुतिपरिपठिते मोक्षदे मुक्तिमार्गे<br>
मार्गातीतप्रभावे भव मम वरदा शारदे शुभ्रहारे ॥ ४ ॥<br>
ध्रीं ध्रीं ध्रीं धारणाख्ये धृतिमतिनुतिभिर्नामभिः<br>
कीर्तनीये नित्येऽनित्ये निमित्ते मुनिगणनमिते नूतने वै पुराणे ।<br>
पुण्ये पुण्यप्रभावे हरिहरनमिते वर्णशुद्धे सुवर्णे मात्रे<br>
मात्रार्द्धतत्त्वे मतिमति मतिदे माधवप्रीतिनादे ॥ ५ ॥<br>
ह्रीं क्षीं धीं ह्रीं स्वरूपे दह दह दुरितं पुस्तकव्यग्रहस्ते<br>
सन्तुष्टाकारचित्ते स्मितमुखि सुभगे जम्भनिस्तम्भविद्ये ।<br>
मोहे मुग्धप्रवाहे मम कुरु सुमतिं ध्वान्तविध्वंसनित्ये<br>
गीर्गौर्वाग्भारती त्वं कविवृषरसना सिद्धिदा सिद्धविद्या ॥ ६ ॥<br>
सौं सौं सौं शक्तिबीजे कमलभवमुखाम्भोजभूतस्वरूपे<br>
रूपारूपप्रकाशे सकलगुणमये निर्गुणे निर्विकारे ।<br>
न स्थूले नैव सूक्ष्मेप्यविदितविभवे जाप्यविज्ञानतत्त्वे विश्वे<br>
विश्वान्तराले सुरगणनमिते निष्कले नित्यशुद्धे ॥ ७ ॥<br>
स्तौमि त्वां त्वां च वन्दे भज मम रसनां मा कदाचित्<br>
त्यजेथाः मा मे बुद्धिर्विरुद्धा भवतु न च मनो देवि मे या तु<br>
पापम् ।<br>
मा मे दुःखं कदाचिद्विपदि च समयेऽप्वस्तु मे नाकुलत्वं<br>
शास्त्रे वादे कवित्त्वे प्रसरतु मम धीर्मास्तु कुण्ठा कदाचित् ॥ ८ ॥<br>
इत्येतैः श्लोकमुख्यैः प्रतिदिनमुषसि स्तौति यो भक्तिनम्रो वाणीं<br>
वाचस्पतेरप्यभिमतविभवो वाक्पटुर्नष्टपङ्कः ।<br>
स स्यादिष्टार्थलाभी सुतमिवसततं पाति तं सा च देवी<br>
सौभाग्यं तस्य लोके प्रसरति कविता विघ्नमस्तं प्रयाति ॥ ९ ॥<br>
ब्रह्मचारी व्रती मौनी त्रयोदश्यां निरामिषः ।<br>
सारस्वतो नरः पाठात्स स्यादिष्टार्थलाभवान् ॥ १० ॥<br>
पक्षद्वयेपि यो भक्त्या त्रयोदश्येकविंशतिम् ।<br>
अविच्छेदं पठेद्धीमान्ध्यात्वा देवीं सरस्वतीम् ॥ ११ ॥<br>
शुक्लाम्बरधरां देवीं शुक्लाभरणभूषिताम् ।<br>
वाञ्छितं फलमाप्नोति स लोके नात्र संशयः ॥ १२ ॥<br>
इति ब्रह्मा स्वयं प्राह सरस्वत्याः स्तवं शुभम् ।<br>
प्रयत्नेन पठेन्नित्यं सोऽमृतत्वं प्रयच्छति ॥ १३ ॥</p>
<p>इति ब्रह्मपुराणे ब्रह्मणा कृतं सरस्वत्याः स्तोत्रं सम्पूर्णम् ।</p>
<p>अथ गणेशस्तोत्रम् ।</p>
<p>ॐ कारमाद्यं प्रवदन्ति सन्तो वाचः श्रुतीनामपि यं गृणन्ति ।<br>
गजाननं देवगणानताङ्घ्रिं भजेऽहमर्द्धेन्दुकृतावतंसम्<br>
॥ १ ॥<br>
पादारविन्दार्चन तत्पराणां संसारदावानलभङ्गदक्षम् ।<br>
निरन्तरं निर्गतदानतोयैस्तं नौमि विघ्नेश्वरमम्बुजाभम् ॥ २ ॥<br>
कृताङ्गरागं नवकुङ्कुमेन मत्तालिमालं मदपङ्कलग्नाम् ।<br>
निवारयन्तं निजकर्णतालैः को विस्मरेत्पुत्रमनङ्ग शत्रोः ॥ ३ ॥<br>
शम्भोर्जटाजूटनिवासिगङ्गाजलं समानीय कराम्बुजेन ।<br>
लीलाभिराराच्छिवमर्चयन्तं गजाननं भक्तियुता भजन्ति ॥ ४ ॥<br>
कुमारभुक्तौ पुनरात्महेतोः पयोधरौ पर्वतराजपुत्र्याः ।<br>
प्रक्षालयन्तं करशीकरेण मौग्ध्येन तं नागमुखं भजामि<br>
॥ ५ ॥<br>
त्वया समुद्भतगजास्यहस्ताद्येशीकराः पुष्कररन्ध्रमुक्ताः ।<br>
व्योमाङ्गने ते विचरन्ति ताराः कालात्मना मौक्तिकतुल्यभासः ॥ ६ ॥<br>
क्रीडारते वारिनिधौ गजास्ये वेलामतिक्रामति वारिपूरे ।<br>
कल्पावसानं परिचिन्त्य देवाः कैलाशनाथं श्रुतिभिः स्तुवन्ति ॥ ७<br>
॥<br>
नागानने नागकृतोत्तरीये क्रीडारते देवकुमारसङ्घैः ।<br>
त्वयि क्षणं कालगतिं विहाय तौ प्रापतुः कन्दुकतामितेन्दु ॥ ८ ॥<br>
मदोल्लसत्पञ्चमुखैरजस्रमध्यापर्यन्तं सकलागमार्थान् ।<br>
देवानृषोन्भक्तजनैकमित्रं हेरम्बमर्क्कारुणमाश्रयामि ॥ ९ ॥<br>
पादाम्बुजाभ्यामतिकोमलाभ्यां कृतार्थयन्तं कृपया<br>
धरित्रीम् ।<br>
अकारणं कारणमाप्तवाचां तन्नागवक्त्रं न जहाति चेतः ॥ १०<br>
॥<br>
येनार्पितं सत्यवतीसुताय पुराणमालिख्य विषाणकोट्या ।<br>
तं चन्द्रमौलेस्तनयं तपोभिराराध्यमानन्दघनं भजामि ॥<br>
११ ॥<br>
पदं श्रुती नामपदं स्तुतीनां लीलावतारं परमात्ममूर्त्तेः<br>
।<br>
नागात्मको वा पुरुषात्मको वेत्यभेद्यमाद्यं भज विघ्नराजम् ॥<br>
१२ ॥<br>
पाशाङ्कुशौ भग्नरदं त्वभीष्टं करैर्दधानं<br>
कररन्ध्रमुक्तैः ।<br>
मुक्ताफलाभैः पृथुशीकरौघैः सिञ्चन्तमङ्गं<br>
शिवयोर्भजामि ॥ १३ ॥<br>
अनेकमेकं गजमेकदन्तं चैतन्यरूपं जगदादि बीजम् ।<br>
ब्रह्मेति यं वेदविदो वदन्ति तं शम्भुसूनुं सततं भजामि ॥ १४<br>
॥<br>
स्वाङ्केस्थिताया निजवल्लभाया मुखाम्बुजालोकनलोलनेत्रम् ।<br>
स्मेराननाब्जं मदवैभवेन रुद्धं भजे विश्वविमोहनं तम् ॥<br>
१५ ॥<br>
ये पूर्वमाराध्य गजानन त्वां सर्वाणि शास्त्राणि पठन्ति<br>
तेषाम् ।<br>
त्वत्तो न चान्यत्प्रतिपाद्यमेतैस्तदास्ति चेत्सर्वमसत्यकल्पम् ॥ १६ ॥<br>
हिरण्यवर्णं जगदीशितारं कविं पुराणं रविमण्डलस्थम् ।<br>
गजाननं यं प्रविशन्ति सन्तस्तत्कालयोगैस्तमहं प्रपद्ये ॥ १७ ॥<br>
वेदान्तगीतं पुरुषं भजेऽहमात्मानमानन्दघनं हृदिस्थम्<br>
।<br>
गजाननं यन्महसा जनानां विघ्नान्धकारो विलयं प्रयाति ॥<br>
१८ ॥<br>
शम्भोः समालोक्य जटाकलापं शशाङ्कखण्डं निजपुष्करेण<br>
।<br>
स्वभग्नदन्तं प्रविचिन्त्य मौग्ध्यादाक्रष्टुकामः श्रियमातनोतु<br>
॥ १९ ॥<br>
विघ्नार्गलानां विनिपातनार्थं यं नारिकेलैः कदलीफलाद्यैः<br>
।<br>
प्रभावयन्तो मदवारणास्यं प्रभुं सदाभीष्टमहं<br>
भजेयम् ॥ २० ॥<br>
यज्ञैरनेकैर्बहुभिस्तपोभिराराध्यमाद्यं गजराजवक्त्रम्<br>
स्तुत्यानया ये विधिवत् स्तुवन्ति ते सर्वलक्ष्मीनिधयो भवन्ति ॥ २१ ॥</p>
<p>इति गणेशस्तवराजः समाप्तः ।</p>
<p>अथ हरिद्रागणेशकवचम् ।</p>
<p>ईश्वर उवाच &ndash;</p>
<p>शृणु वक्ष्यामि कवचं सर्वसिद्धिकरं प्रिये ।<br>
पठित्वा पाठयित्वा च नरो मुच्यते सर्वसङ्कटात् ॥ १ ॥<br>
अज्ञात्वा कवचं देवि गणेशस्य मनुं जपेत् ।<br>
सिद्धिर्न जायते तस्य कल्पकोटिशतैरपि ॥ २ ॥<br>
ॐ आमोदश्च शिरः पातु प्रमोदश्च शिखोपरि ।<br>
सम्मोदो भ्रूयुगे पातु भ्रूमध्ये च गणाधिपः ॥ ३ ॥<br>
गणाक्रीडो नेत्रयुग्मं नासायां गणनायकः ।<br>
गणक्रीडान्वितः पातु वदने सर्वसिद्धये ॥ ४ ॥<br>
जिह्वायां सुमुखः पातु ग्रीवायां दुर्मुखः सदा ।<br>
विघ्नेशो हृदये पातु विघ्ननाशश्च वक्षसि ॥ ५ ॥<br>
गणानां नायकः पातु बाहुयुग्मं मम ।<br>
विघ्नकर्ता च उदरे विघ्नकर्ता च लिङ्गके ॥ ६ ॥<br>
गजवक्त्रः कटीदेशे एकदन्तो नितम्बके ।<br>
लम्बोदरः सदा पातु गुह्यदेशे ममारुनः ॥ ७ ॥<br>
व्यालयज्ञोपवीतो मां पातु पादयुगे तथा ।<br>
जापकः सर्वदा पातु जानुजङ्घेगणाधिपः ॥ ८ ॥<br>
हारिद्रः सर्वदा पातु सर्वाङ्गे गणनायकः ।<br>
य इदं प्रपठेन्नित्यं गणेशस्य महेश्वरि ॥ ९ ॥<br>
कवचं सर्वसिद्धाख्यं सर्वविघ्नविनाशनम् ।<br>
सर्वसिद्धिकरं साक्षात्सर्वपापविमोचनम् ॥ १० ॥<br>
सर्वसम्पत्प्रदं साक्षात्सर्वपापविमोक्षणम् ।<br>
सर्वसम्पत्प्रदंसाक्षात्सर्वशत्रुक्षयं करम् ॥ ११ ॥<br>
ग्रहपीडा ज्वरो रोगो ये चान्ये गुह्यकादयः ।<br>
पठनाद्धारणादेव नाशमायान्ति तत्क्षणात् ॥ १२ ॥<br>
धनधान्यकरं देवि कवचं सुरपूजितम् ।<br>
समं नास्ति मेहेशानि त्रैलोक्ये गणपस्य च ॥ १३ ॥<br>
हारिद्रस्य महेशानि कवचस्य च भूतले ।<br>
किमन्यैरसदालपैर्यत्रायुर्व्ययतामियात् ॥ १४ ॥</p>
<p>इति विश्वसारतन्त्रे हरिद्रागणेशकवचं समाप्तम् ।</p>
<p>अथ श्रीसूर्यकवचम् ।</p>
<p>श्री सूर्य उवाच &ndash;</p>
<p>साम्ब साम्ब महाबाहो शृणु मे कवचं शुभम् ।<br>
त्रैलोक्यमङ्गलं नाम कवचं परमाद्भुतम् ॥ १ ॥<br>
यज्ज्ञात्वा मन्त्रवित्सम्यक् फलमाप्नोति निश्चितम् ।<br>
यद्धृत्वा च महादेवो गणनामधिपोऽभवत् ॥ २ ॥<br>
पठनाद्धारणाद्विष्णुः सर्वेषां पालकः सदा ।<br>
एवमिन्द्रादयः सर्वे सर्वैश्वर्यमवाप्नुयुः ॥ ३ ॥<br>
कवचस्य ऋषिर्ब्रह्मा छन्दोऽनुष्टुबुदाहृतम् ।<br>
श्रीसूर्योदेवता चात्र सर्वदेवनमस्कृतः ॥ ४ ॥<br>
आरोग्ययशोमोक्षेषु विनयोगः प्रकीर्त्तितः ।<br>
प्रणवो मे शिरः पातु घृणिर्मे पातु भालकम् ॥ ५ ॥<br>
सूर्योऽव्यान्नयनद्वन्द्वमादित्यः कर्णयुग्मकम् ।<br>
अष्टाक्षरो महामन्त्रः सर्वाभीष्टफलप्रदः ॥ ६ ॥<br>
ह्रीं बीजं मे मुखं पातु हृदयं भुवनेश्वरी ।<br>
चन्द्रबीजं विसर्गाढ्यं पातु मे गुह्यदेशकम् ॥ ७ ॥<br>
त्र्यक्षरोऽसौ महामन्त्रः सर्वतन्त्रेषु गोपितः ।<br>
शिवो वह्निसमायुक्तो वामाक्षिविन्दुभूषितः ॥ ८ ॥<br>
एकाक्षरो महामन्त्रः श्रीसूर्यस्य प्रकीर्त्तितः ।<br>
गुह्याद्गुह्यतरो मन्त्रो वाञ्छाचिन्तामणिः स्मृतः ॥ ९ ॥<br>
शीर्षादिपादपर्यन्तं सदा पातु मनूत्तमः ।<br>
इति ते कथितं दिव्यं त्रिषु लोकेषु दुर्लभम् ॥ १० ॥<br>
श्रीप्रदं कान्तिदं नित्यं धनारोग्यविवर्धनम् ।<br>
कुष्ठादिरोगशमनं महाव्याधिविनाशनम् ॥ ११ ॥<br>
त्रिसन्ध्यं यः पठेन्नित्यमरोगी बलवान्भवेत् ।<br>
बहुना किमिहोक्तेन यद्यन्मनसि वर्त्तते ॥ १२ ॥<br>
तत्तत्सर्वं भवत्येव कवचस्य च धारणात् ।<br>
भूतप्रेतपिशाचाश्च यक्षगन्धर्वराक्षसाः ॥ १३ ॥<br>
ब्रह्मराक्षसवेताला नैवद्रष्टुमपि क्षमाः ।<br>
दूरादेव पलायन्ते तस्य सङ्कीर्तनादपि ॥ १४ ॥<br>
भूर्जपत्रे समालिख्य रोचनागुरुकुङ्कुमैः ।<br>
रविवारे च सङ्क्रान्त्यां सप्तम्याञ्च विशेषतः ॥ १५ ॥<br>
धारयेत् साधकश्रेष्ठस्त्रैलोक्यविजयी भवेत् ।<br>
त्रिलोहमध्यगं कृत्वा धारयेद् दक्षिणे भुजे ॥ १६ ॥<br>
शिखायामथवा कण्ठे सोऽपि सूर्यो न संशयः ।<br>
इति ते कथितं साम्ब त्रैलोक्यमङ्गलाभिधम् ॥ १७ ॥<br>
कवचं दुर्लभं लोके तव स्नेहात्प्रकाशितम् ।<br>
अज्ञात्वा कवचं दिव्यं यो जपेत् सूर्यमनूत्तमम् ।<br>
सिद्धिर्न जायते तस्य कल्पकोटिशतैरपि ॥ १८ ॥</p>
<p>इति ब्रह्मयामले त्रैलोक्यमङ्गलं नाम सूर्यकवचं समाप्तम् ।</p>
<p>अथ श्रीविष्णुस्तवः ।</p>
<p>ॐ आदाय वेदान्सकलान्समुद्रान्निहत्य शङ्खं रिपुमत्युदग्रम् ।<br>
दत्ताः पुरा येन पितामहाय विष्णुं तमाद्यं भज मत्स्यरूपम्<br>
॥ १ ॥<br>
दिव्यामृतार्थं मथिते महाब्धौ देवासुरैर्वासुकिमन्दराद्यैः ।<br>
भूमेर्महावेगविघूर्णितायास्तं कूर्ममाधारगतं स्मरामि<br>
॥ २ ॥<br>
समुद्रकाञ्ची सरिदुत्तरीया वसुन्धरा मेरुकिरीटभारा ।<br>
द्रंष्ट्राग्रतो येन समुद्धृता भूस्तमादिकोलं शरणं प्रपद्ये<br>
॥ ३ ॥<br>
भक्तार्तिभङ्गक्षमया धिया यः स्तम्भान्तरालादुदितो नृसिंहः<br>
।<br>
रिपुं सुराणां निशितैर्नखार्ग्रैर्विदारयन्तं न च विस्मरामि ॥ ४<br>
॥<br>
चतुस्समुद्राभरणा धरित्री न्यासाय नालं चरणस्य यस्य ।<br>
एकस्य नान्यस्य पदं सुराणां त्रिविक्रमं सर्वगतं नमामि ॥ ५<br>
॥<br>
त्रिःसप्तकृत्वो नृपतीन्निहत्य यस्तर्पणं रक्तमयम् ।<br>
चकार दोर्द्दण्डबलेन सम्यक् तमादिशूरं प्रणमामि रामम् ॥ ६<br>
॥<br>
कुले रघूणां समवाप्य जन्म विधाय सेतुं जलधेर्जलान्तः ।<br>
लङ्केश्वरं यः समयाञ्चकार सीतापति तं प्रणमामि भक्त्या<br>
॥ ७ ॥<br>
हलेन सर्वान्नसुरान्निकृष्य चकार चूर्णं मुसलप्रहारैः ।<br>
यः कृष्णमासाद्य बलं बलीयान्, भक्त्या भजे तं<br>
बलभद्ररामम् ॥ ८ ॥<br>
पुरा सुराणामसुरान्विजेतुं सम्भावयञ्छ्रीवरचिह्नवेशम् ।<br>
चकार यः शास्त्रममोघकल्पं तं मूलभूतं प्रणतोस्मि<br>
बुद्धम् ॥ ९ ॥<br>
कल्पावसाने निखिलः सुरैः स्वैः सङ्घट्टयामास निमेषमात्रात् ।<br>
यस्तेजसा स्वेन ददाह भीमो विष्ण्वात्मकं तं तुरगं भजामः<br>
॥ १० ॥<br>
शङ्खं सुचक्रं सुगदां सरोजं दिर्भिर्दधानं<br>
गरुडाधिरुढम् ।<br>
श्रीवत्सचिह्नं जगदादिमूलं तमालनीलं हृदि विष्णुमीडे ॥ ११ ॥<br>
क्षीराम्बुधौ शेषविशेषकल्पे शयानमन्तः स्मितशोभिवक्त्रम् ।<br>
उत्फुल्लनेत्राम्बुजमम्बुदाभमाद्यं श्रुतीनामसकृत्स्मरामि ॥ १२<br>
॥<br>
प्रीणयेदनया स्तुत्या जगन्नाथं जगन्मयम् ।<br>
धर्मार्थकाममोक्षाणामाप्तये पुरुषोत्तमम् ॥ १३ ॥</p>
<p>इति श्रीविष्णुस्तवः समाप्तः ।</p>
<p>अथ श्रीरामस्तोत्रम् ।</p>
<p>श्रीहनूमनुवाच &ndash;</p>
<p>तिरश्चामपि राजेति समवायं समीयुषाम् ।<br>
यथा सुग्रीवमुख्यानां यस्तमुग्रं नमाम्यहम् ॥ १ ॥<br>
सकृदेव प्रपन्नाय विशिष्टामैरयाच्छ्रयम् ।<br>
विभीषणायाब्धितटे यस्तं वीरं नमाम्यहम् ॥ २ ॥<br>
यो महान पूजितो व्यापी महाब्धेः करुणामृतम् ।<br>
स्तुतं जटायुना येन महाविष्णुं नमाम्यहम् ॥ ३ ॥<br>
तेजसाप्यायिता यस्य ज्वलन्ति ज्वलनादयः ।<br>
प्रकाशते स्वतन्त्रो यस्तं ज्वलन्तं नमाम्यहम् ॥ ४ ॥<br>
सर्वतो मुखतो येन लीलया दर्शिता रणे ।<br>
राक्षसेश्वरयोधानां तं वन्दे सर्वतोमुखम् ॥ ५ ॥<br>
नृभावं यः प्रपन्नानां हिनस्ति च तथा नृषु ।<br>
सिंहः सत्त्वेष्विवोत्कृष्टस्तं नृसिंहं नमाम्यहम् ॥ ६ ॥<br>
यस्याद्विभ्यति वातार्कज्वलनेन्द्राः समृत्यवः ।<br>
भियं तिनोति पापानां भीषणं तत् नमाम्यहम् ॥ ७ ॥<br>
परस्य योग्यतापेक्षारहितो नित्यमङ्गलम् ।<br>
ददात्येव निजौदार्याद्यस्तं भद्रं नमाम्यहम् ॥ ८ ॥<br>
यो मृत्युं निजदासानां मारयत्यखिलेष्टदः ।<br>
तत्रोदाहृतयो बह्वयो मृत्युमृत्युं नमाम्यहम् ॥ ९ ॥<br>
यत्पादपद्मप्रणतो भवेदुत्तमपुरुषः ।<br>
तमीशं सर्वदेवानां नमनीयं नमाम्यहम् ॥ १० ॥<br>
आत्मभागं समुत्क्षिप्य दास्येनैव रघूद्वहम् ।<br>
भजेऽहं प्रत्यहं रामं ससीतं सहलक्ष्मणम् ॥ ११ ॥<br>
नित्यं श्रीरामभद्रस्य किङ्करा यमकिङ्कराः ।<br>
शिवमयो दिशस्तस्य सिद्धयस्तस्य दासिकाः ॥ १२ ॥<br>
इमं हनूमता प्रोक्तं मन्त्रराजात्मकं स्तवम् ।<br>
पठेदनुदिनं यस्तु स रामे भक्तिमान् भवेत् ॥ १३ ॥</p>
<p>इति श्रीहनूमत्कल्पे मन्त्रराजात्मकं श्रीरामस्तोत्रं समाप्तम् ।</p>
<p>अथ रामाष्टशतकं नाम स्तोत्रम् ।</p>
<p>वेदव्यास उवाच &ndash;</p>
<p>शृणु गाङ्गेय वक्ष्यामि रामस्याद्भुतकर्मणः ।<br>
नामाष्टशतकं पुण्यं महापातकनाशनम् ।<br>
नातः परतरं गुह्यं त्रिषु लोकेषु विद्यते ॥ १ ॥<br>
कैलासशिखरे रम्ये नानारत्नविभूषिते ।<br>
एकाग्रप्रयतो भूत्वा विष्णुमाराध्य भक्तितः ।<br>
उपविष्टस्ततो भोक्तुं पार्वतीं शङ्करोऽब्रवीत् ॥ २ ॥<br>
पार्वत्येहि मया सार्द्धं भोक्तुं भुवनवन्दिते ।<br>
तमाह पार्वती देवी जप्त्वा नामसहस्रकम् ।<br>
ततो भोक्ष्याम्यहं देव भुज्यतां भवता प्रभो ॥ ३ ॥<br>
ततस्तां पार्वती प्राह प्रहसन् परमेश्वरः ।<br>
धन्यानि कृतपुण्यासि विष्णुभक्तासि पार्वति ॥ ४ ॥<br>
दुर्लभा वैष्णवी भक्तिर्भागधेयं विनेश्वरि ।<br>
रकारादीनि नामामि शृण्वतो मम पार्वति ॥ ५ ॥<br>
मनः प्रसन्नतामेति रामनामाभिशङ्कया ।<br>
रमन्ते योगिनोऽनन्ते सत्यानन्दे चिदात्मनि ।<br>
इति रामपदेनासौ परं ब्रह्माभिधीयते ॥ ६ ॥<br>
राम रामेति रमे रामे मनोरमे ।<br>
सहस्रनाममध्ये तु रामनाम वरानने ।<br>
रामेत्युक्त्वा महादेवि भुङ्क्ष्ण सार्द्धं मयाधुना ॥ ७ ॥<br>
ततो रामेति नामोक्त्वा सहभुक्त्वा च पार्वती ।<br>
ततो भुक्त्वा महादेवी पतिना सह संस्थिता ॥ ८ ॥<br>
पप्रच्छ श्रीमहादेवं प्रीतिप्रवणमनसा ।<br>
सहस्रनामभिस्तुल्यं राम नाम त्वयोदितम् ।<br>
तस्यान्यान्यपि नामानि सन्ति चेद्रावणद्विषः ।<br>
कथ्यतां मम देवेश तत्र मे प्रीतिरुत्तमा ॥ ९ ॥</p>
<p>श्रीशङ्कर उवाच &ndash;</p>
<p>शृणु नामानि वक्ष्यामि रामचन्द्रस्य पार्वति ।<br>
लौकिका वैदिकाः शब्दा ये केचित् सन्ति पार्वति ।<br>
नामानि रामभद्रस्य सहस्रन्तेषु चाधिकम् ॥ १० ॥<br>
तेषु चात्यन्तमुख्यं हि नाम्नामष्टोत्तरं शतम् ।<br>
विष्णोरेकैकनामानि सर्ववेदाधिकं फलम् ॥ ११ ॥<br>
तादृङ्नामसहस्रेषु राम नाम परम् मतम् ।<br>
जपतः सर्ववेदांश्च सर्वमन्त्रांश्च पार्वति ।<br>
तस्मात्कोटिगुणं पुण्यं रामनाम्नैव लभ्यते ॥ १२ ॥<br>
अथ श्रीरामाष्टोत्तरशतनामस्तोत्रस्य ईश्वर-ऋषिरनुष्टुप्छन्दः<br>
श्रीरामचन्द्रो देवता श्रीरामचन्द्र प्रीत्यर्थं जपे विनियोगः ॥ १३<br>
॥<br>
ॐ श्रीरामो रामभद्रश्च रामचन्द्रश्च शाश्वतः ।<br>
राजीवलोचनः श्रीमान् राजेन्द्रो रघुपुङ्गवः ॥ १४ ॥<br>
जानकीवल्लभो जैत्रो चितामित्रो जनार्दनः ।<br>
विश्वामित्रप्रियो दान्तः शरणत्राणतत्परः ॥ १५ ॥<br>
बालिप्रमथनो वाग्मी सत्यवाक्सत्यविक्रमः ।<br>
सत्यव्रतो व्रतफलः सदा हनूमदाश्रयः ॥ १६ ॥<br>
कौशलेयः खरध्वंसी विराधवधपण्डितः ।<br>
विभीषणपरित्राता दशग्रीवाशिरोहरः ॥ १७ ॥<br>
सप्तताल प्रभेत्ता च हरकोदण्डखण्डनः ।<br>
जामदग्न्यमहादर्पज्वलनस्ताडकान्तकः ॥ १८ ॥<br>
वेदान्तसारोऽमेयात्मा भववैद्यश्च भेषजः ।<br>
दूषणत्रिशिरोहन्ता त्रिमूर्त्तिस्त्रिगुणस्त्रयी ॥ १९ ॥<br>
त्रिविक्रमस्त्रिलोकात्मा पुण्यचारीति कीर्त्तनः ।<br>
त्रिलोकीरक्षको धन्वी दण्डाकारण्यपुण्यकृत् ॥ १० ॥<br>
अहल्यापावनश्चैव पितृभक्तो वरप्रदः ।<br>
जितेन्द्रियो जितक्रोधो जितलोभो जगद्गुरुः ॥ २१ ॥<br>
ऋक्षवानरसङ्घाती चित्रकुटसमाश्रयः ।<br>
जयन्तत्राणवरदः सुमित्रापुत्रसेवितः ॥ २२ ॥<br>
सर्वदेवाधिदेवेश्च मृतबालकजीवनः ।<br>
मायामारीचहन्ता च महाभोगो महाभुजः ॥ २३ ॥<br>
सर्वदेवस्तुतः सौम्यो ब्रह्मण्यो मुनिसंस्तुतः ।<br>
महायोगी महोदारः सुग्रीवेप्सितराज्यदः ॥ २४ ॥<br>
सर्वपुण्याधिकफलस्तीर्थः सर्वाघनाशनः ।<br>
आदिपुरुषो महापुरुषः परमः पुरुषस्तथा ॥ २५ ॥<br>
पुण्योदयो दयासारः पुराणः पुरुषोत्तमः ।<br>
स्मितवक्त्रो मितभाषी पूर्णभाषी च राघवः ॥ २६ ॥<br>
अनन्तगुणगम्भीरो धीरोदात्तगुणोत्तरः ।<br>
मायामानुषचारित्रो महादेवाभिपूजितः ॥ २७ ॥<br>
सेतुकृज्जितवारीशः सर्वतोर्थमया हरिः ।<br>
श्यामाङ्गः सुन्दरः शूरः पीतवासा धनुर्द्धरः ॥ २८ ॥<br>
सर्वयज्ञाधिपो यज्ञो जरामरणवर्जितः ।<br>
शिवलिङ्गप्रतिष्ठाता सर्वाघगणवर्जितः ॥ २९ ॥<br>
परमात्मा परं ब्रह्म सच्चिदानन्दविग्रहः ।<br>
परं ज्योतिः परं धाम पराकाष्ठा परात्परः ॥ ३० ॥<br>
परेशः परागः पारः सर्वदेवात्मकः शिवः ।<br>
इत्येतत्रामभद्रस्य नाम्नामष्टोत्तरं शतम् ॥ ३१ ॥<br>
गुह्याद्गुह्यतरं देवि तव प्रीत्या प्रकीर्त्तितम् ।<br>
यः पठेत्शृणुयाद्वापि भक्तियुक्तेन चेतसा ।<br>
स सर्वैर्मुच्यते पापैः कल्पकोटिशतोद्भवैः ॥ ३२ ॥<br>
जलानि स्थलतां यान्ति शत्रवो यान्ति मित्रताम् ।<br>
राजानो दासतां यान्ति वह्न्यो यान्ति सौम्यताम् ॥ ३३ ॥<br>
आनुकूल्यञ्च भूतानि स्थैर्यं यान्ति चला श्रियः ।<br>
अणुग्रह ग्रहा यान्ति नाशमायान्त्यपद्रवाः ॥ ३४ ॥<br>
पठतो भक्तिभावेन जनस्य गिरिसम्भवे ।<br>
यः पठेत् परया भक्त्या तस्य वश्यं जगत्त्रयम् ।<br>
यद्यत्कामयते चित्ते तत्तदाप्नोति कीर्त्तनात् ।<br>
यः पठेद्रामचन्द्रस्य नाम्नामष्टोत्तरं शतम् ।<br>
ज्ञानेनापि च कुवर्णो न स पापेन लिप्यते ॥ ३६ ॥<br>
सर्ववेदेषु तीर्थेषु दानेषु च तपःसु च ।<br>
तत्फलं कोटिगुणितं स्तवेनानेन लभ्यते ॥ ३७ ॥<br>
पुण्येकालेषु सर्वेषु पठन्नानन्त्यमश्नुते ।<br>
कल्पकोटिसहस्राणि कल्पकोटिशतानि च ।<br>
वैकुण्ठे वासमाप्नोति दशपूर्वैर्दशापरैः ॥ ३८ ॥<br>
रामं दूर्वादलश्यामं पद्माक्षं पीतवाससम् ।<br>
स्तुवन्ति नामभिर्दिव्यैर्न ते संसारिणी नराः ॥ ३९ ॥<br>
रामाय रामभद्राय रामचन्द्राय वेधसे ।<br>
रघुनाथाय नाथाय सीतायाः पतये नमः ॥ ४० ॥<br>
इमं मन्त्रं महेशानि जपेन्नेव दिवानिशम् ।<br>
सर्वपापविनिर्मुक्तो विष्णुसायुज्यमाप्नुयात् ॥ ४१ ॥<br>
इत्येतद्रामचन्द्रस्य माहात्म्यं वेदसम्मतम् ।<br>
कथितं तव गाङ्गेय यतस्त्वं वैष्णवोत्तमः ॥ ४२ ॥<br>
वन्दामहे महेशानं हरकोदण्डखण्डनम् ।<br>
जानकीहृदयानन्दचन्दनं रघुनन्दनम् ॥ ४३ ॥</p>
<p>इति पद्यपुराणे पार्वतीश्वरसंवादे श्रीरामचन्द्रस्तवराजः<br>
समाप्तः ।</p>
<p>अथ श्रीरामकवचम् ।</p>
<p>ध्यात्वा नीलोत्पलश्यामं रामं राजीवलोचनम् ।<br>
जानकीलक्ष्मणोपेतं जटामुकुटमण्डितम् ।<br>
सासितूणधनुर्बाणपाणिं नक्तञ्चरान्तकम् ।<br>
स्वलीलया जगत्त्रातुमाविर्भूतमजं विभुम् ॥ १ ॥<br>
रामरक्षां पठेत् प्राज्ञः पापघ्नी सर्वकामदाम् ॥ २ ॥<br>
अस्य श्रीरामकवचस्य बुधकौशिक ऋषिर्गयत्रीच्छन्दः<br>
श्रीरामचन्द्रो देवता श्रीरामचन्द्र प्रीत्यर्थं जपे विनियोगः ॥ ३ ॥<br>
ॐ शिरो मे राघवः पातु भालं दशरथात्मजः ।<br>
कौशलेयो दृशौ पातु विश्वामित्रप्रियः श्रुती ॥ ४ ॥<br>
घ्राणं पातु मखत्राता मुखं सौमित्रिवत्सलः ।<br>
जिह्वां विद्यानिधिं पातु कण्ठं भरतवन्दितः ॥ ५ ॥<br>
स्कन्धौ दिव्यायुधः पातु भुजौ भग्नेशकार्मुकः ।<br>
करौ सीतापतिः पातु हृदयं जामदग्न्यजित् ॥ ६ ॥<br>
वक्षः पातु कबन्धारिः स्तनौ गीर्वाणवन्दितः ।<br>
पार्श्वो कुलपतिः पातु कुक्षिमिक्ष्वाकुनन्दनः ॥ ७ ॥<br>
मध्यं पातु खरध्वंसी नाभिं जाम्बवदाश्रयः ।<br>
गुह्यं जितेन्द्रियः पातु पृष्ठ पातु रघूत्तमः ॥ ८ ॥<br>
सुग्रीवेशः कटीं पातु सक्थिनी हनूमत्प्रभुः ।<br>
उरु रघूत्तमः पातु रक्षः कुलविनाशकृत् ॥ ९ ॥<br>
जानुनी सतुकृत्पातु जङ्घ दशमुखान्तकः ।<br>
पादौ विभीषणश्रीदः पातु रामाऽखिलं वपुः ॥ १० ॥<br>
एतां रामबलोपेतां रक्षां यः सुकृती पठेत् ।<br>
स चिरायुः सुखो पुत्री विजयी विनयी भवेत् ॥ ११ ॥<br>
पातालभूतलव्योमचारिणश्छद्मचारिणः ।<br>
न द्रष्टुमपि शक्तास्ते रक्षितं रामनामभिः ॥ १२ ॥<br>
रामेति रामभद्रति रामचन्द्रति वा स्मरण ।<br>
नरो न लिप्यते पापैर्भुक्ति मुक्तिञ्चविन्दति ॥ १३ ॥<br>
जगज्जैत्रैकमन्त्रेण रामनाम्नाभिरक्षितम् ।<br>
यः करे धारयेत् तस्य करस्थाः सर्वसिद्धयः ॥ १४ ॥<br>
भूर्जपत्रे त्विमां विद्यां गन्धचन्दनचर्चिताम् ।<br>
कृत्वा वै धारयेद्यस्तु सोऽभीष्टं फलमाप्नुयात् ॥ १५ ॥<br>
काकबन्ध्या च या नारी मृतवत्सा च या भवेत् ।<br>
बह्वपत्या जीववत्सा सा भवेन्नात्र संशयः ॥ १६ ॥<br>
वज्रपञ्जरनामेदं यो रामकवचं पठेत् ।<br>
अव्याहताज्ञः सर्वत्र लभते जयमङ्गलम् ॥ १७ ॥<br>
आदिष्टवान्यथा स्वप्ने रामरक्षामिमां हैर्ः ।<br>
तथा लिखितवान् प्रातः प्रबुद्धो बुधकौशिकः ॥ १८ ॥<br>
धन्विनौ बद्धनिस्त्रिंशौ काकपक्षधरौ शुभौ ।<br>
वीरौ मां पथि रक्षेतां वावुभौ रामलक्ष्मणौ ॥ १९ ॥<br>
तरुणौ रूपसम्पन्नौ सुकुमारौ महाबलौ ।<br>
पुण्डरीकविशालाक्षौ चीरकृष्णाजिनाम्बरौ ॥ २० ॥<br>
फलमूलाशिनौ दान्तौ तापसौ ब्रह्मचारिणौ ।<br>
पुत्रौ दशरथस्यैतौ भ्रातरौ रामक्ष्मणौ ॥ २१ ॥<br>
शरण्यौ सर्वसत्त्वानां श्रेष्ठौ सर्वधनुष्मताम् ।<br>
रक्षःकुलनिहन्तारौ त्रायेतां वो रघूत्तमौ ॥ २२ ॥<br>
आत्तसज्यधनुषाविषुस्पृशावक्षयाशुगनिषङ्गसङ्गिनौ ।<br>
रक्षणाय मम रामलक्ष्मणावग्रतः पथि सदैव गच्छताम् ॥ २३<br>
॥<br>
सन्नद्धः कवची खड्गी चापबाणधरो युवा ।<br>
यच्छन्मनोरथञ्चास्मान् रामः पातु सलक्ष्मणः ॥ २४ ॥<br>
अग्रतस्तु नृसिंहो मे पृष्ठतो गरुडध्वजः पार्श्वयोस्तु ।<br>
धनुष्मन्तौ सशरौ रामलक्ष्मणौ ॥ २५ ॥<br>
रामो दाशरथिः शूरो लक्ष्मणानुचरो बली ।<br>
काकुत्स्थः पुरुषः पूर्णः कौशलेयो रघूत्तमः ॥ २६ ॥<br>
वेदान्तवेद्यो यज्ञेशः पुराणः पुरुषोत्तमः ।<br>
जानकीवल्लभः श्रीमानप्रमेयपराक्रमः ॥ २७ ॥<br>
दक्षिणे लक्ष्मणो धन्वी वामे च जानकी शुभा ।<br>
पुरतो मारुतिर्यस्य तं नमामि रघूत्तमम् ॥ २८ ॥<br>
आपदामपहन्तारं दातारं सर्वसम्पदाम् ।<br>
गुणाभिरामं श्रीरामं भूयो भूयो नमाम्यहम् ॥ २९ ॥<br>
एतानि मम नामानि मद्भक्तो यः सदा पठेत् ।<br>
अश्वमेधायुतं पुण्य स प्राप्नोनि न संशयः ॥ ३० ॥</p>
<p>इति पद्मपुराणे वेदव्यासकृतौ भगवद्वसिष्ठ<br>
श्रीबुधकौशिकप्रणीतं वज्रपञ्जरं नाम श्रीरामकवचं<br>
समाप्तम् ।</p>
<p>अथ श्रीकृष्णस्तोत्रम् ।</p>
<p>प्रसीद भगवन् मह्यमज्ञानात्कुण्ठितात्मने ।<br>
तवाङ्घ्रिपङ्कजरजोरागिणीं भक्तिमुत्तमाम् ॥ १ ॥<br>
अज प्रसीद भगवन्नमितद्युतिपञ्जर ।<br>
अप्रमेय प्रसीदास्मद्दुःखहन् पुरुषोत्तम ॥ २ ॥<br>
स्वसंवेद्य प्रसीदास्मदानन्दात्मन्ननामय ।<br>
अचिन्त्यसार विश्वात्मन् प्रसीद परमेश्वर ॥ ३ ॥<br>
पसीद तुङ्ग तुङ्गानां प्रसीद शिवशिभन ।<br>
प्रसीद गुणगम्भीर गम्भीराणां महाद्युते ॥ ४ ॥<br>
प्रसीदाव्यक्तविस्तीर्ण विस्तीर्णानामगोचर ।<br>
प्रसीदार्द्रार्द्रजातीनां प्रसीदान्तान्तयायिनाम् ॥ ५ ॥<br>
गुरोर्गरीयान् सर्वेश प्रसीदानन्त देहिनाम् ।<br>
जय माधव मायात्मन् जय शाश्वत शङ्खभृत् ॥ ६ ॥<br>
जय शङ्खधर श्रीमन् जय नन्दकनन्दन् ।<br>
जय चक्रगदापाणे जय देव जनार्दन ॥ ७ ॥<br>
जय रत्नवरावद्धकिरीटाक्रान्तमस्तक ।<br>
जय पक्षिपतिच्छायानिरुद्धार्ककरारुण ॥ ८ ॥<br>
नमस्ते नरकाराते नमस्ते मधुसूदन ।<br>
नमस्ते ललितापाङ्ग नमस्ते नरकान्तक ॥ ९ ॥<br>
नमः पापहरेशान नमः सर्वभयापह ।<br>
नमः सम्भृतसर्वात्मन् नमः सम्भृतकौस्तुभ ॥ १० ॥<br>
नमस्ते नयनातीत नमस्ते भयहारक ।<br>
नमो विभिन्नवेशाय नमः श्रुतिपथातिग ॥ ११ ॥<br>
नमस्त्रिमूर्तिभेदेन स्वर्गस्थित्यन्तहेतवे ।<br>
विष्णवे त्रिदशारातिजिष्णवे परमात्मने ॥ १२ ॥<br>
चक्रभिन्नारिचक्राय चक्रिणे चक्रबन्धवे ।<br>
विश्वाय विश्ववन्द्याय विश्वभूतानुवर्तिने ॥ १३ ॥<br>
नमोऽस्तु योगिध्येयाय नमोऽस्त्वध्यात्मरूपिणे ।<br>
भक्तिप्रियाय भक्तानां नमस्ते मुक्तिदायिने ॥ १४ ॥<br>
पूजनं हवनं चेष्टा ध्यानं पश्चान्नमस्क्रिया ।<br>
देवेश कर्म सर्वं मे भवेदाराधनं तव ॥ १५ ॥<br>
इति हवनजपार्चाभेदतो विष्णुपूजानिरतो हृदयकर्मा यस्तु मन्त्री<br>
चिराय ।<br>
स खलु सकलकामान् प्राप्य कृष्णान्तरात्मा<br>
जननमृतिविमुक्तामुत्तमां मुक्तिमेति ॥ १६ ॥<br>
गागोपगोपिकावीतं गोपालं गोषु गोप्रदम् ।<br>
गोपैरीड्यं गोसहस्रैर्नौमि गोकुलनायकम् ॥ १७ ॥<br>
प्रीणयेदनया स्तुत्या जगन्नाथं जगन्मयम् ।<br>
धर्मार्थकाममोक्षाणामप्तये पुरुषोत्तमम् ॥ १८ ॥</p>
<p>इति कृष्णस्त्रोत्रं समाप्तम् ।</p>
<p>अथ गोपालस्त्रोत्रम् ।</p>
<p>नारद उवाच &ndash;</p>
<p>नवीननीरदश्यामं नीलेन्दीवरलोचनम् ।<br>
वल्लवीनन्दनं वन्दे कृष्णं गोपालरूपिणम् ॥ १ ॥<br>
स्फुरद्वर्हदलाद्वद्धनीलकुञ्चितमूर्द्धजम् ।<br>
कदम्बकुसुमोद्वद्धवनमालाविभूषितम् ॥ २ ॥<br>
गण्डमण्डलसंसर्गिचलत्काञ्चनकुण्डलम् ।<br>
स्थूलमुक्ताफलोदारहारद्योतितवक्षसम् ॥ ३ ॥<br>
हेमाङ्गदतुलाकोटिकिरीटोज्वलविग्रहम् ।<br>
मन्दमारुतसङ्क्षोभवल्गिताम्बरसञ्चयम् ॥ ४ ॥<br>
रुचिरौष्ठपुटन्यस्त-वंशोमधुरनिःस्वनैः ।<br>
लसद्गोपालिकाचेतो मोहयन्तं मुहुर्मुहुः ॥ ५ ॥<br>
वल्लवी?वदनाम्भोजमधुपानमधुव्रतम् ।<br>
क्षोभयन्तं मनस्तासां सस्मेरापाङ्गवीक्षणैः ॥ ६ ॥<br>
यौवनोद्भिन्नदेहाभिः संसक्ताभिः परस्परम् ।<br>
विचित्राम्बरभूषाभिर्गोपनारीभिरावृतम् ॥ ७ ॥<br>
प्रभिनाञ्जनकालिन्दीजलकेलिकलोत्सुकम् ।<br>
योधयन्तं क्वचिद्गोपान् व्याहरन्तं गवां गणम् ।<br>
कालिन्दीजलसंसर्गिशीतलानिलसेविते ।<br>
कदम्बपादपच्छाये स्थितं वृन्दावने क्वचित् ॥ ९ ॥<br>
रत्नभूधरसंलग्नरत्नासनपरिग्रहम् ।<br>
कल्पपादमध्यस्थ हेममण्डपिकागतम् ॥ १० ॥<br>
वसन्तकुसुमामोदसुरभीकृतदिङ्मुखे ।<br>
गोवर्द्धनगिरौ रम्ये स्थितं रासरसोत्सुकम् ॥ ११ ॥<br>
सव्यहस्ततलन्यस्त-गिरिवर्यातपत्रकम् ।<br>
खण्डिताखण्डतोन्मुक्तमुक्तासारघनाघनम् ॥ १२ ॥<br>
वेणुवाद्यमहोलास-कृतहुङ्कारनिःस्वनैः ।<br>
सवत्सैरुन्मुखैः शश्वद्गोकुलैरभिवीक्षितम् ॥ १३ ॥<br>
कृष्णमेवानुगायद्भिस्तच्चेष्टावशवर्त्तिभिः ।<br>
दण्डपाशोद्यतकरैर्गोपालैरुपशोभितम् ॥ १४ ॥<br>
नारदाद्यैर्मुनिश्रेष्ठैर्वेदवेदाङ्गपारगैः ।<br>
प्रीतिसुस्निग्धया वाचा स्तूयमानं परात्परम् ॥ १५ ॥<br>
य एवं चिन्तयेद्देवं भक्त्या संस्तौति मानवः ।<br>
त्रिसन्ध्यं तस्य तुष्टोऽसौ ददाति वरमीप्सितम् ॥ १६ ॥<br>
राजवल्लभतामेति भवेत् सर्वजनप्रियः ।<br>
अचलां श्रियमाप्नोति स वाग्मी जायते ध्रुवम् ॥ १७ ॥</p>
<p>इति गौतमीय तन्त्रे श्रीगोपालस्तोत्रं समाप्तम् ।</p>
<p>अथ श्रीकृष्णकवचम् ।</p>
<p>पुलस्त्य उवाच &ndash;</p>
<p>भगवन्सर्वधर्मज्ञ कवचं यत्प्रकाशितम् ।<br>
त्रैलोक्यमङ्गलं नाम कृपया कथय प्रभो ॥ १ ॥</p>
<p>सनत्कुमार उवाच ।</p>
<p>शृणु विप्रेन्द्र वक्ष्यामि कवचं परमाद्भुतम् ।<br>
नारायणेन कथितं कृपया ब्रह्मणे पुरा ॥ २ ॥<br>
ब्रह्मणा कथितं मह्यं परं स्नेहाद्वदामि ते ।<br>
अतिगुह्यतरं तत्त्वं ब्रह्ममन्त्रौघविग्रहम् ॥ ३ ॥<br>
यद्धृत्वा पठनाद्ब्रह्मा सृष्टिं वितनुते ध्रुवम् ।<br>
यद्धृत्वा पठनात् पाति महालक्ष्मीर्जगत्त्रयम् ॥ ४ ॥<br>
पठनाद्द्धारणाच्छम्भुः संहर्ता सर्वतत्त्ववित् ।<br>
त्रैलोक्यजननी दुर्गा महिषादिमहासुरान् ॥ ५ ॥<br>
वरदृप्तान् जघानैव पठनाद्धारणाद्यतः ।<br>
एवमिन्द्रादयः सर्वे सर्वेश्वर्यमवाप्नुयुः ॥ ६ ॥<br>
इदं कवचमत्यन्तं गुप्तं कुत्रापि नो वदेत् ।<br>
शिष्याय भक्तियुक्ताय साधकाय प्रकाशयेत् ॥ ७ ॥<br>
शठाय परशिष्याय दत्त्वा मृत्युमवाप्नुयात् ।<br>
त्रैलोक्यमङ्गलस्यास्य कवचस्य प्रजापतिः ॥ ८ ॥<br>
ऋषिश्छन्दश्च गायत्री देवी नारायणः स्वयम् ।<br>
धर्मार्थकाममोक्षेषु विनियोगः प्रकीर्त्तितः ॥ ९ ॥<br>
प्रणवो मे शिरः पातु नमो नारायणाय च ।<br>
भालं मे नेत्रयुगलमष्टार्णो भुक्तिमुक्तिदः ॥ १० ॥<br>
क्लीं पायाच्छ्रोत्रयुग्मं चैकाक्षरसर्वमोहनः ।<br>
क्लीं कृष्णाय सदा घ्राणं गोविन्दायेति जिह्विकाम् ॥ ११ ॥<br>
गोपीजनपदं वल्लभाय स्वाहाऽननं मम ।<br>
अष्टादशाक्षरो महामत्रः कण्ठं पातु दशाक्षरः ॥ १२ ॥<br>
गोपीजनपदं वल्लभाय स्वाहा भुजद्वयम् ।<br>
क्लीं ग्लौं क्लीं श्यामलाङ्गाय नमः स्कन्धौ दशाक्षरः ॥ १३<br>
॥<br>
क्लीं कृष्ण क्लीं करौ पायात् क्लीं कृष्णायाङ्गजोऽवतु ।<br>
हृदयं भुवनेशानि क्लीं कृष्णाय करौ स्तनौ मम ॥ १४ ॥<br>
गोपालायाग्निजायान्तं कुक्षियुग्मं सदाऽवतु ।<br>
क्लीं कृष्णाय सदा पातु पार्श्वयुग्मं मनूत्तमः ॥ १५ ॥<br>
कृष्णगोविन्दकौ पातु स्मराद्यो ङेयुतो मनुः ।<br>
अष्टाक्षरः पातु नाभिं कृष्णेति द्व्यक्षरोऽवतु ॥ १६ ॥<br>
पृष्ठं क्लीं कृष्णकङ्कालं क्लीं कृष्णाय द्विठान्तकः ।<br>
सक्थिनीं सततं पातु श्रीं ह्रीं क्लीं कृष्णठद्वयम् ॥ १७ ॥<br>
ऊरू सप्ताक्षरः पायात्त्रयोदशाक्षरोऽवतु ।<br>
श्रीं ह्रीं क्लीं पदतो गोपीजनवल्लभपदं ततः ॥ १८ ॥<br>
भाय स्वाहेति पायुं वै क्लीं ह्रीं श्रीं स दशार्णकः ।<br>
जानुनी च साद पातु ह्रीं श्रीं क्लीं च दशाक्षरः ॥ १९ ॥<br>
त्रयोदशाक्षरः पातु जङ्घे चक्राद्युदायुधः ।<br>
अष्टादशाक्षरो ह्रीं-श्रीं-पूर्वको विंशदर्णकः ॥ २० ॥<br>
सर्वाङ्गं मे सदा पातु द्वारकानायको बली ।<br>
नमो भगवते पश्चाद्वासुदेवाय तत्परम् ॥ २१ ॥<br>
ताराद्यो द्वादशार्णोऽयं प्राच्यां मां सर्वदाऽवतु ।<br>
श्रीं ह्रीं क्लीं च दशार्णस्तु क्लीं ह्रीं श्रीं षोडशार्णकः ॥<br>
२२ ॥<br>
गदाद्युदायुधो विष्णुर्मामग्नेर्दिशि रक्षतु ।<br>
ह्रीं श्रीं दशाक्षरो मन्त्रो दक्षिणे मां सदाऽवतु ॥ २३ ॥<br>
तारो नमो भगवते रुक्मिणीवल्लभाय च ।<br>
स्वाहेति षोडशार्णोऽयं नैर्-ऋत्यां दिशि रक्षतु ॥ २४ ॥<br>
क्लीं हृषीकपदेशाय नमो मां वरुणोऽवतु ।<br>
अष्टादशार्णः कामान्तो वायव्ये मां सदाऽवतु ॥ २५ ॥<br>
श्रीं मायाकामकृष्णाय गोविन्दाय द्विठो मनुः ।<br>
द्वादशार्णात्मको विष्णुरुत्तरे मां सदाऽवतु ॥ २६ ॥<br>
वाग्भवं कामकृष्णाय ह्रीं गोविन्दाय ततः परम् ।<br>
श्रीं गोपीजनवल्लभान्ते भाय स्वाहा करौ ततः ॥ २७ ॥<br>
द्वाविंशत्यक्सरो मन्त्रो मामैशान्ये सदाऽवतु ।<br>
कालियस्य फणामध्ये दिव्यं नृत्यं करोति तम् ॥ २८ ॥<br>
नमामि देवकीपुत्रं नृत्यराजानमच्युतम् ।<br>
द्वात्रिंशदक्षरो मन्त्रोऽप्यधो मां सर्वदाऽवतु ॥ २९ ॥<br>
कामदेवाय विद्महे पुष्पबाणाय धीमहि ।<br>
तन्नोऽनङ्गः प्रचोदयादेषा मां पातु चोर्ध्वतः ॥ ३० ॥<br>
इति ते कथितं विप्र ब्रह्ममन्त्रौघविग्रहम् ।<br>
त्रैलोक्यमङ्गलं नाम कवच ब्रह्मरूपकम् ॥ ३१ ॥<br>
ब्रह्मणा कथितं पूर्वं नारायणमुखाच्छ्रुतम् ।<br>
तव स्नेहान्मयाऽख्यातं प्रवक्तव्यं न कस्यचित् ॥ ३२ ॥<br>
गुरुं प्रणम्य विधिवत्कवचं प्रपठेत् ततः ।<br>
सकृद्द्विस्त्रिर्यथाज्ञानं स हि सर्वतपोमयः ॥ ३३ ॥<br>
मन्त्रेषु सकलेष्वेव देशिको नात्र संशयः ।<br>
शतमष्टोत्तरं चास्य पुरश्चर्याविधिः स्मृतः ॥ ३४ ॥<br>
हवनादिदशांशेन कृत्वा तत्साधयेद्ध्रुवम् ।<br>
यदि स्यात्सिद्धकवचो विष्णुरेव भवेत् स्वयम् ॥ ३५ ॥<br>
मन्त्रसिद्धिर्भवेत् तस्य पुरश्चर्याविधानतः ।<br>
स्पर्धामुद्धूय सततं लक्ष्मीर्वाणी वसेत् ततः ॥ ३६ ॥<br>
पुष्पाञ्जल्यष्टकं दत्त्वा मूलेनैव पठेत् सकृत् ।<br>
दशवर्षसहस्राणां पूजायाः फलमाप्नुयात् ॥ ३७ ॥<br>
भूर्जे विलिख्य गुलिकां स्वर्णस्थां धारयेद् यदि ।<br>
कण्ठे वा दक्षिणे बाहौ सोऽपि विष्णुर्न संशयः ॥ ३८ ॥<br>
अश्वमेधसहस्राणि वाजपेयशतानि च ।<br>
महादानानि यान्येव प्रादक्षिण्यं भुवस्तथा ॥ ३९ ॥<br>
कलां नार्हन्ति तान्येव सकृदुच्चारणात्ततः ।<br>
कवचस्य प्रसादेन जीवन्मुक्तो भवेन्नरः ॥ ४० ॥<br>
त्रैलोक्यं क्षोभयेत्येव त्रैलोक्यविजयी भवेत् ।<br>
इदं कवचमज्ञात्वा यजेद्यः पुरुषोत्तमम् ॥ ४१ ॥<br>
शतलक्षं प्रजप्तोऽपि न मन्त्रस्तस्य सिद्ध्यति ॥ ४२ ॥</p>
<p>इति सनत्कुमारतन्त्रे त्रैलोक्यमङ्गलं नाम श्रीकृष्णकवचं<br>
समाप्तम् ।</p>
<p>अथ नृसिंहकवचम् ।</p>
<p>नारद उवाच &ndash;</p>
<p>इन्द्रादिदेववृन्देश इड्येश्वरं जगत्पते ।<br>
महाविष्णोर्नृसिंहस्य कवचं ब्रूहि मे प्रभो ॥ १ ॥<br>
यस्य प्रपठनाद्विद्वांस्त्रैलोक्यविजयी भवेत् ।</p>
<p>ब्रह्मोवाच &ndash;</p>
<p>शृणु नारद वक्ष्यामि पुत्रश्रेष्ठ तपोधन ।<br>
कवचं नरसिंहस्य त्रैलोक्यविजयाभिधम् ॥ २ ॥<br>
यस्य पठनाद्वाग्मी त्रैलोक्यविजयी भवेत् ।<br>
स्रष्टाहं जगतां वत्स पठनाद्धारणाद्यतः ॥ ३ ॥<br>
लक्ष्मीर्ज्जगत्त्रयं पाति संहर्ता च महेश्वरः ।<br>
पठनाद्धारणाद्देवा बभूवुश्च दिगीश्वराः ॥ ४ ॥<br>
ब्रह्ममन्त्रमयं वक्ष्ये भ्रान्तादिविनिवारकम् ।<br>
यस्य प्रसादाद्दुर्वासास्त्रैलोक्यविजयी भवेत् ॥ ५ ॥<br>
पठनाद्धारणाद्यस्य शास्ता च क्रोधभैरवः ।<br>
त्रैलोक्यविजयस्यास्य कवचस्य प्रजापतिः ।<br>
ऋषिश्छन्दश्च गायत्री नृसिंहो देवता विभुः ॥ ६ ॥<br>
क्ष्रौं बीजं मे शिरः पातु चन्द्रवर्णो महामनुः ॥ ७ ॥<br>
ॐ उग्रं वीरं महाविष्णुं ज्वलन्तं सर्वतोमुखम् ।<br>
नृसिंहं भीषणं भद्रं मृत्युमृत्युं नमाम्यहम् ॥ ८ ॥<br>
द्वात्रिंशदक्षरो मन्त्रो मन्त्रराजः सुरद्रुमः ।<br>
कण्ठं पातु ध्रुवं क्ष्रौं हृद्भगवते चक्षुषी मम ॥ ९ ॥<br>
नरसिंहाय च ज्वालामालिने पातु कर्णकम् ।<br>
दीप्तदंष्ट्राय च तथाग्निनेत्राय च नासिकाम् ॥ १० ॥<br>
सर्वरक्षोघ्नाय च तथा सर्वभूतहिताय च ।<br>
सर्वज्वरविनाशाय दह दह पदद्वयम् ॥ ११ ॥<br>
रक्षरक्ष वर्ममन्त्रः स्वाहा पातु मुखं मम ।<br>
तारादिरामचन्द्राय नमः पातु हृदं मम ॥ १२ ॥<br>
क्लीं पायात्पार्श्वयुग्मं च तारो नमः पदं ततः ।<br>
नारायणाय नाभिं च आं ह्रीं क्रौं क्ष्रौं च हुं फट् ॥ १३ ॥<br>
षडक्षरः कटिं पातु ॐ नमो भगवते पदम् ।<br>
वासुदेवाय च पृष्ठं क्लीं कृष्णाय ऊरुद्वयम् ॥ १४ ॥<br>
क्लीं कृष्णाय सदा पातु जानुनी च मनूत्तमः ।<br>
क्ली ग्लौं क्लीं श्यामलाङ्गाय नमः पायात्पदद्वयम् ॥ १५ ॥<br>
क्ष्रौं नृसिंहाय क्ष्रौं च सर्वाङ्गे मे सदाऽवतु ।<br>
इति ते कथितं वत्स सर्वमन्त्रौघविग्रहम् ॥ १६ ॥<br>
तव स्नेहान्मया ख्यातं प्रवक्तव्यं न कस्यचित् ।<br>
गुरुपूजां विधायाथ गृह्णीयात्कवचं ततः ॥ १७ ॥<br>
सर्वपुण्ययुतो भूत्वा सर्वसिद्धियुतो भवेत् ।<br>
शतमष्टोत्तरं चास्य पुरश्चर्याविधिः स्मृतः ॥ १८ ॥<br>
हवनादीन्दशांशेन कृत्वा साधकसत्तमः ।<br>
ततस्तु सिद्धकवचः पुण्यात्मा मदनोपमः ॥ १९ ॥<br>
स्पर्द्धामुद्धूय भवने लक्ष्मीर्वाणी वसेत् ततः ।<br>
पुष्पाञ्जल्यष्टकं दत्त्वा मूलेनैव पठेत्सकृत् ॥ २० ॥<br>
अपि वर्षसहस्राणां पूजायां फलमाप्नुयात् ।<br>
भूर्जे विलिख्य गुटिकां स्वर्णस्थां धारयेद्यदि ॥ ३१ ॥<br>
कण्ठे वा दक्षिणे बाहौ नरसिंहो भवेत् स्वयम् ।<br>
योषिद्वामभुजे चैव पुरुषो दक्षिणे करे ॥ २२ ॥<br>
बिभृयात् कवचं पुण्यं सर्वसिद्धियुतो भवेत् ।<br>
काकवन्ध्या च या नारी मृतवत्सा च या भवेत् ॥ २३ ॥<br>
जन्मवन्ध्या नष्टपुत्रा बहुपुत्रवती भवेत् ।<br>
कवचस्य प्रसादेन जीवन्मुक्तो भवेन्नरः ॥ २४ ॥<br>
त्रैलोक्यं क्षोभयत्येवं त्रैलोक्यविजयी भवेत् ।<br>
भूतप्रेतपिशाचाश्च राक्षसा दानवाश्च ये ॥ २५ ॥<br>
तं दृष्ट्वा प्रपलायन्ते देशाद्देशान्तरं ध्रुवम् ।<br>
यस्मिन्गृहे च कवचं ग्रामे वा यदि तिष्ठति ।<br>
तद्देशं तु परित्यज्य प्रयान्ति ह्यतिदूरतः ॥ २६ ॥</p>
<p>इति ब्रह्मसंहितायां त्रैलोक्यमङ्गलं नाम नृसिंहकवचं<br>
समाप्तम् ।</p>
<p>अथ शिवस्तोत्रम् ।</p>
<p>धरापोग्निमरुद्व्योममखेशेन्द्वर्कमूर्तये ।<br>
सर्वभूतान्तरस्थाय शङ्कराय नमो नमः ॥ १ ॥<br>
श्रुत्यन्तः कृतवासाय श्रुतये श्रुतिजन्मने ।<br>
अतीन्द्रियाय महसे शाश्वताय नमोनमः ॥ २ ॥<br>
स्थूलसूक्ष्मविभागाभ्यामनिर्देश्याय शम्भवे ।<br>
भवाय भवसम्भूतदुःखहन्त्रे नमोऽस्तु ते ॥ ३ ॥<br>
तर्कमार्गातिभूताय तपसां फलदायिने ।<br>
चतुर्वर्गवदान्याय सर्वज्ञाय नमोनमः ॥ ४ ॥<br>
आदिमध्यान्तशून्याय निरस्ताशेषभीतये ।<br>
योगिध्येयाय महते निर्गुणाय नमोनमः ॥ ५ ॥<br>
विश्वात्मनेऽविचिन्त्याय विलसच्चन्द्रमौलये ।<br>
कन्दर्पदर्पनाशाय कालहन्त्रे नमोऽस्तु ॥ ६ ॥<br>
विषाशनाय विहरद्वृषस्कन्धमुपेयुषे ।<br>
सरिद्वामसमाबद्धकपर्दाय नमोनमः ॥ ७ ॥<br>
शुद्धाय शुद्धभावाय शुद्धानामन्तरात्मने ।<br>
पुरान्तकाय पूर्णाय पुण्यनाम्ने नमोनमः ॥ ८ ॥<br>
भक्ताय निजभक्तानां भूक्तिमुक्तिप्रदायिने ।<br>
विवाससेऽविवासाय विश्वेन शास्त्रे नमोनमः ॥ ९ ॥<br>
त्रिमूर्त्तिमूलभूताय त्रिनेत्राय नमोनमः ।<br>
त्रिधाम्नाधामरूपाय जन्मघ्नाय नमोनमः ॥ १० ॥<br>
देवासुरशिरोरत्नकिरणारुणिताङ्घ्रये ।<br>
कान्ताय निजकान्तायै दत्तार्द्धाय नमोनमः ॥ ११ ॥<br>
स्तोत्रेणानेन पूजायां प्रीणयेज्जगतः पतिम् ।<br>
भक्तिमुक्तिप्रदं भक्त्या सर्वज्ञं परमेश्वरम् ॥ १२ ॥<br>
तस्यासाध्यं त्रिभुवने न किञ्चिदपि वर्त्तते ।<br>
ऐहिकं किं फलं तत्र मुक्तिरेव करे स्थिता ॥ १३ ॥</p>
<p>इति शिवस्तोत्रं समाप्तम् ।</p>
<p>अथ शिवस्यकवचम् ।</p>
<p>श्रीदेव्युवाच &ndash;</p>
<p>भगवन् देवदेवेश सर्वाम्नाय प्रपूजित ।<br>
सर्वं मे कथितं देव कवचं न प्रकाशितम् ॥ १ ॥<br>
प्रासादाख्यस्य मन्त्रस्य कवचं मे प्रकाशय ।<br>
सर्वरक्षाकरं देव यदि स्नेहेऽस्ति मां प्रति ॥ २ ॥</p>
<p>श्री भगवानुवाच &ndash;</p>
<p>प्रासादमन्त्रकवचस्य वामदेव-ऋषिः स्मृतः ।<br>
पङ्क्तिश्छन्दश्च देवेशि सदाशिवोऽत्र देवता ।<br>
साधकाभीष्टसिद्धौ च विनियोगः प्रकीर्त्तितः ॥ ३ ॥<br>
ॐ शिरो मे सर्वदा पातु प्रासादाख्य सदाशिवः ॥ ४ ॥<br>
सडक्षरस्वरूपो मे वदनन्तु महेश्वरः ।<br>
अष्टाक्षरः शक्तिरुद्धश्चक्षुषी मे सदावतु ॥ ५ ॥<br>
पञ्चाक्षरात्मा भगवान्भुजौ मे परिरक्षतु ।<br>
मृत्युञ्जयस्त्रिवीजात्मा आयु रक्षतु मे सदा ॥ ६ ॥<br>
वटमूलसमासीनो दक्षिणामूर्तिरव्ययः ।<br>
सदा मां सर्वतः पातु षट्त्रिंशार्णस्वरूपधृक् ॥ ७ ॥<br>
द्वाविंशार्णात्मको रुद्रः कुक्षिं मे परिरक्षतु ।<br>
त्रिवर्णात्मा नीलकण्ठः कण्ठं रक्षतु सर्वदा ॥ ८ ॥<br>
चिन्तामणिर्बीजरूपो अर्द्धनारीश्वरो हरः ।<br>
सदा रक्षतु मे गुह्यं सर्वसम्पत्प्रदायकः ॥ ९ ॥<br>
एकाक्षरस्वरूपात्मा कूटरूपी महेश्वरः ।<br>
मार्तण्डभैरवी नित्यं पादौ मे परिरक्षतु ॥ १० ॥<br>
तुम्बुराख्यो महाबीजस्वरूपस्त्रिपुरान्तकः ।<br>
सदा मां रणभूमौ च रक्षतु त्रिदशाधिपः ॥ ११ ॥<br>
ऊर्द्धमूर्द्धानमीशानो मम रक्षतु सर्वदा ।<br>
दक्षिणस्यां तत्पुरुषोऽव्यान्मे गिरिविनायकः ॥ १२ ॥<br>
अघोराख्यो महादेवः पूर्वस्यां परिरक्षतु ।<br>
महादेवः पश्चिमस्यां सदा मे परिरक्षतु ।<br>
उत्तरस्यां सदा पातु सद्योजातस्वरूपधृक् ॥ १३ ॥<br>
इत्थं रक्षाकरं देवि कवचं देवदुर्लभम् ।<br>
प्रातःकाले पठेद्यस्तु सोऽभीष्टं फलमाप्नुयात् ॥ १४ ॥<br>
पूजाकाले पठेद्यस्तु कवचं साधकोत्तमः ।<br>
कीर्त्तिश्रीकान्तिमेधायुर्वृत् हितो भवति ध्रुवम् ॥ १५ ॥<br>
कण्ठे यो धारयेदेतत्कवचं मतस्वरूपम् ।<br>
युद्धे विजयमाप्नोति द्यूते वादे च साधकः ॥ १६ ॥<br>
कवचं धारयेद्यस्तु साधको दक्षिणे भुजे ।<br>
देवा मनुष्या गन्धर्वा वश्यास्तस्य न संशयः ॥ १७ ॥<br>
कवचं शिरसा यस्तु धारयेद्यतमानसः ।<br>
करस्तास्तस्य देवेशि अणिमाद्यष्टसिद्धयः ॥ १८ ॥<br>
भूर्जपत्रे त्विमां विद्यां शुक्लपट्टेन वेष्टिताम् ॥<br>
रजतोदरसंविष्टां कृत्वा च धारयेत् सुधीः ॥ १९ ।<br>
सम्प्राप्य महतीं लक्ष्मीमन्ते मद्देहपरूधृक् ।<br>
यस्मै कस्मै न दातव्यं न प्रकाश्यं कदाचन ॥ २० ॥<br>
शिष्यय भक्तियुक्ताय साधकाय प्रकाशयेत् ।<br>
अन्यथा सिद्धिहानिः स्यात् सत्यमेतन्मनोरमे ॥ २१ ॥<br>
तव स्नेहान्महादेवि कथितं कवचं शुभम् ।<br>
न देयं कस्यचित् भद्रे यदीच्छेदात्मनो हितम् ॥ २२ ॥<br>
योऽर्चयेत् गन्धपुष्पाद्यैः कवचं मन्मुखोदितम् ।<br>
तेनार्चिता महादेवि सर्वे देवा न संशयः ॥ २३ ॥</p>
<p>इति भैरवतन्त्रे श्रीसदाशिव-कवचं समाप्तम् ।</p>
<p>अथ वटुकभैरवस्तोत्रम् ।</p>
<p>कैलासशिखरासीनं देवदेवं जगद्गुरुम् ।<br>
शङ्करं परिपप्रच्छ पार्वती परमेश्वरम् ॥ १ ॥</p>
<p>श्रीपार्वत्युवाच &ndash;</p>
<p>भगवन् सर्वधर्मज्ञ सर्वशास्त्रागमादिषु ।<br>
आपदुद्धारणं मन्त्रं सर्वसिद्धिप्रदं नृणाम् ॥ २ ॥<br>
सर्वेषाञ्चैव भूतानां हितार्थं वाञ्छितं मया ।<br>
विशेषतस्तु राज्ञां वै शान्तिपुष्टिप्रसाधनम् ॥ ३ ॥<br>
अङ्गन्यास-करन्यास-बीजन्याससमन्वितम् ।<br>
वक्तुमर्हसि देवेश मम हर्षविवर्द्धनम् ॥ ४ ॥</p>
<p>श्री भगवानुवाच &ndash;</p>
<p>शृणु देवि महामन्त्रमापदुद्धारहेतुकम् ।<br>
सर्वदुःखप्रशमनं सर्वशत्रुनिवर्द्धनम् ॥ ५ ॥<br>
अपस्मारादिरोगाणां ज्वरादीनां विशेषतः ।<br>
नाशनं स्मृतिमात्रेण मन्त्रराजमिमं प्रिये ॥ ६ ॥<br>
ग्रहराजभयानाञ्च नाशनं सुखवर्द्धनम् ।<br>
स्नेहाद्वक्ष्यामि ते मन्त्रं सर्वसारमिदं प्रिये ॥ ७ ॥<br>
सर्वकामार्थदं मन्त्रं राज्यभोगप्रदं नृणाम् ।<br>
आपददुद्धारणं मन्त्रं वक्ष्यामीति विशेषतः ॥ ८ ॥<br>
प्रणवं पूर्वमूच्चार्य देवीप्रणवमुद्धरेत् ।<br>
वटुकायेति वै पश्चादापदुद्धरणाय च ॥ ९ ॥<br>
कुरुद्वयं ततः पश्चाद्वटुकाय पुनः क्षिपेत् ।<br>
देवीप्रणवमुद्धृत्य मन्त्रोद्धारमिमं प्रिये ॥ १० ॥<br>
मन्त्रोधारमिमं देवि त्रैलोक्यस्यापि दुर्लभम् ।<br>
अप्रकाश्यमिमं मन्त्रं सर्वशक्ति समन्वितम् ॥ ११ ॥<br>
स्मरणादेव मन्त्रस्य भूतप्रेतपिशाचकाः ।<br>
विद्रवन्ति भयार्ता वै कलेरुद्रादिव प्रजाः ॥ १२ ॥<br>
पठेद् वा पाठयेद्वापि पूजयेद्वापि पुस्तकम् ।<br>
नाग्निचौरभयं वापि ग्रहराजभयं तथा ॥ १२ ॥<br>
न च मारीभयस्तस्य सर्वत्र सुखवान्भवेत् ।<br>
आयुरारोग्यमैश्वर्यं पुत्रपौत्रादिसम्पदः ।<br>
भवन्ति सततं तस्य पुस्तकस्यापि पूजनात् ॥ १४ ॥</p>
<p>श्रीपार्वत्युवाच &ndash;</p>
<p>य एष भैरवो नाम आपदुद्धारको मतः ।<br>
त्वया च कथितो देव भैरवः कल्प उत्तमः ।<br>
तस्य नाम सहस्राणि अयुतान्यर्बुदानि च ।<br>
सारमुद्धृत्य तेषां वै नामाष्टशतकं वद ॥ १६ ॥</p>
<p>श्री भगवानुवाच &ndash;</p>
<p>यस्तु सङ्कीर्तयेदेतत् सर्वदुष्टनिवर्हणम् ।<br>
सर्वान् कामनवाप्नोति साधकः सिद्धिमेव च ॥ १७ ॥<br>
शृणु देवि प्रवक्ष्यामि भैरवस्य महात्मनः ॥<br>
आपदुद्धारकस्येह नामाष्टशतमुत्तमम् ॥ १८ ॥<br>
सर्वपापहरं पुण्यं सर्वापद्विनिवारकम् ।<br>
सर्वकामार्थदं देवि साधकानां सुखावहम् ॥ १९ ॥<br>
देहाङ्गन्यासनञ्चैव पूर्वं कुर्यात् समाहितः ।<br>
भैरवं मूर्ध्नि विन्यस्य ललाटे भीमदर्शनम् ।<br>
अक्ष्णोर्भूताश्रयं न्यस्य वदने तीक्ष्णदर्शनम् ।<br>
क्षेत्रपं कर्णयोर्मध्ये क्षेत्रपालं हृदि न्यसेत् ।<br>
क्षेत्राख्यं नाभिदेशे तु कट्यां सर्वाघनाशनम् ।<br>
त्रिनेत्रमूर्वोर्विन्यस्य जङ्घ्यो रक्तपाणिकम् ।<br>
पादयोर्देवदेवेशं सर्वाङ्गे वटुकं न्यसेत् ॥ २० ॥<br>
एवं न्यासविधिं कृत्वा तदनन्तरमुत्तमम् ।<br>
पठेदेकमनाः स्तोत्रं नामाष्टशतसञ्ज्ञकम् ।<br>
नामाष्टशतकस्यापि छन्दोऽनुष्टुबुदाहृतम् ।<br>
वृहदारण्यको नाम ऋषिश्च परिकीर्त्तितः ।<br>
देवता कथिता चेत्सद्भिर्वटुकभैरवः ।<br>
सर्वकामार्थसिद्धार्थे विनियोगः प्रकीर्त्तितः ॥ २१ ॥<br>
भैरवो भूतनाथश्च भूतात्मना भूतभावनः ।<br>
क्षेत्रदः क्षेत्रपालश्च क्षेत्रज्ञः क्षत्रियो विराट् ॥ १ ॥<br>
श्मशानवासी मांसाशी खर्पराशी मखान्तकृत् ।<br>
रक्तपः प्राणपः सिद्धः सिद्धिदः सिद्धसेवितः ॥ २ ॥<br>
करालः कालशमनः कलाकाष्ठातनुः कविः ।<br>
त्रिनेत्रो बहुनेत्रश्च तथा पिङ्गललोचनः ॥ ३ ॥<br>
शूलपाणिः खड्गपाणिः कङ्काली धूम्रलोचनः ।<br>
अभीरुर्भैरवो भीमो भूतपो योगिनीपतिः ॥ ४ ॥<br>
धनदो धनहारी च धनदः प्रतिभाववान् ।<br>
नागहारो नागकेशो व्योमकेशः कपालभृत् ॥ ५ ॥<br>
कालः कपालमाली च कामनीयः कलानिधिः ।<br>
त्रिलोचनो ज्वलन्नेत्रस्त्रिशिखी च त्रिलोकपात् ॥ ६ ॥<br>
त्रिवृत्तनयनो डिम्भः शान्तः शान्तजनप्रियः ।<br>
वटुको वटुकेशश्च खट्वाङ्गवरधारकः ॥ ७ ॥<br>
भूताध्यक्षः पशुपतिर्भिक्षुकः परिचारकः ।<br>
धूर्तो दिगम्बरः शौरिर्हरिणः पाण्डुलोचनः ॥ ८ ॥<br>
प्रशान्तः शान्तिदः शुद्धः शङ्करः प्रियबान्धवः ।<br>
अष्टमूर्त्तिनिधीशश्च ज्ञानचक्षुस्तमोमयः ॥ ९ ॥<br>
अष्टाधारः सर्पयुक्तः शशी विषधरः शिवः ।<br>
भूधरो भूधराधीशो भूपतिर्भूधरात्मकः ॥ १० ॥<br>
कङ्कालधारी मुण्डो च नागयज्ञोपवीतवान् ।<br>
जृम्भणो मोहनः स्तम्भी मारणः क्षोभणस्तथा ॥ ११ ॥<br>
शुद्धनीलाञ्जनप्रख्यदेहो मुण्डविभूषितः ।<br>
बालभुक्बलिभूतात्मा कामी कामपराक्रमः ॥ १२ ॥<br>
सर्वापत्तारको दुर्गो दुष्टभूतनिषेवितः ।<br>
काली कलानिधिः कान्तः कामिनीवशकृद्वशी ।<br>
सर्वसिद्धिप्रदो वैद्यः प्रभविष्णुः प्रभाववान् ॥ १३ ॥<br>
अष्टोत्तरशतं नाम भैरवस्य महात्मनः ।<br>
मया ते कथितं देवि रहस्यं सर्वकामदम् ॥ १४ ॥<br>
य इदं पठति स्तोत्रं नामाष्टशतमुत्तमम् ।<br>
न तस्य दुरितं किञ्चिन्न रोगेभ्यो भयं तथा ॥ १५ ॥<br>
न शत्रुभ्यो भयं किञ्चित् प्राप्नोति मानव क्वचित् ॥ १६ ॥<br>
पातकानां भयं नैव पठेत् स्तोत्रमनन्यधीः ।<br>
मारीभये राजभये तथा चौराग्निजे भये ॥ १७ ॥<br>
औत्पातिके महाघोरे तथा दुःखस्वप्नजे भये ।<br>
बन्धने च महाघोरे पठेत् स्तोत्रं समाहितः ॥ १८ ॥<br>
सर्वे प्रशमनं यान्ति भयाद्भैरवकीर्तनात् ।<br>
एकादश सहस्रन्तु पुरश्चरणमिष्यते ॥ १९ ॥<br>
त्रिसन्ध्यं य पठेद्देवि संवत्सरमतन्द्रितः ।<br>
स सिद्धिं प्राप्नुयादिष्टां दुर्लभामपि मानुषः ॥ २० ॥<br>
षण्मासान्भूमिकामस्तु स जप्त्वा लभते महीम ।<br>
राजा शत्रुविनाशाय जपेन्मासाष्टकं पुनः ॥ २१ ॥<br>
रात्रौ वारत्रयञ्चैव नाशयत्येव शात्रवान् ।<br>
जपेन्मासत्रयं रात्रौ राजानं वशमानयेत् ॥ २२ ॥<br>
धनार्थी च सुतार्थी च दारार्थी यस्तु मानवः ।<br>
पठेद्वारत्रयं यद्वा वारमेकं तथा निशि ॥ २३ ॥<br>
धनं पुत्रांस्तथा दारान् प्राप्नूयान्नात्र संशयः ॥ २४ ॥<br>
भीतो भयात्प्रमुच्येत देवि सत्यं न संशयः ।<br>
यान्यान्समीहते कामांस्तांस्तान् प्राप्नोति नित्यशः ॥ २५ ॥<br>
अप्रकाश्यमिदं गुह्यं न देयं यस्य कस्यचित् ।<br>
सुकुलीनाय शान्ताय ऋजवे दम्भवर्जिते ।<br>
दद्यात् स्तोत्रमिदं पुण्यं सर्वकामफलप्रदम् ॥ २६ ॥<br>
ध्यानं वक्ष्यामि देवस्य यथा ध्यात्वा पठेन्नरः ।<br>
शुद्धस्फटिकसङ्काशं सहस्रादित्यवर्चसम् ।<br>
अष्टबाहुं त्रिनयनं चतुर्बाहुं द्विबाहुकम् ।<br>
भुजङ्गमेखलं देवमग्निवर्णशिरोरुहम् ॥ २७ ॥<br>
दिगम्बरं कुमारीशं वटुकाख्यं महाबलम् ।<br>
खट्वाङ्गमसिपाशञ्च शूलञ्चैव तथा पुनः ॥ २८ ॥<br>
डमरुञ्च कपालञ्च वरदं भूजगन्तथा ।<br>
नीलजीमुतसङ्काशं नीलाञ्जनचयप्रभम् ॥ २९ ॥<br>
दंष्ट्राकरालवदनं नूपुराङ्गदसङ्कुलम् ।<br>
आत्मवर्णसमोपेतं सारमेयसमन्वितम् ॥ ३० ॥<br>
ध्यात्वा जपेत् सुसंहृष्टः सर्वान् कामानवाप्नुयात् ॥ ३१ ॥<br>
ॐ करकलितकपालः कुण्डली दण्डपाणिस्तरुणतिमिरनीलो<br>
व्यालयज्ञोपवीती ।<br>
क्रतुसमयसपर्याविघ्नविच्छेदहर्ता जयति वटुकनाथः सिद्धिदः<br>
साधकानाम् ॥ ३२ ॥<br>
एतत्श्रुत्वा ततो देवी नामाष्टशतमुत्तमम् ।<br>
भैरवाय प्रहृष्टाभूत् स्वयञ्चैव महेश्वरी ॥ ३३ ॥</p>
<p>इति विश्वसारे आपदुद्धारकल्पे वचुकभैरवस्तराज समाप्तः ।</p>
<p>अथ भैरवीस्त्रोम् ।</p>
<p>स्तुत्यानया त्वां त्रिपुरे स्तोष्येऽभीष्टफलाप्तये ।<br>
यया व्रजस्ति तां लक्ष्मीं मनुजाः सुरपूजिताम् ॥ १ ॥<br>
ब्रह्मादयः श्रुतिशतैरपि सूक्ष्मरूपां, जानन्ति नैव<br>
जगदादिमनादिमूर्तिम् ।<br>
तस्माद्वयं कुचलतां नव कुङ्कुमाभां स्थूलां स्तुमः<br>
सकलवाङ्मय मातृभूताम् ॥ १ ॥<br>
सद्यः समुद्यतसहस्रदिवाकराभां विद्याक्षसूत्रवरदाभय<br>
चिह्नहस्ताम् ।<br>
नेत्रोत्पलैस्त्रिभिरलङ्कृतवक्त्रपद्मां त्वां तारहाररुचिरां<br>
त्रिपुरे भजामः ॥ २ ॥<br>
सिन्दूरपूररुचिरं कुचभारनम्रं जन्मान्तरेषु<br>
कृतपुण्यफलैकगम्यम् ।<br>
अन्योन्यभेदकलहाकुलमानसास्ते जानन्ति किं<br>
जडधियस्तवरूपमम्ब ॥ ३ ॥<br>
स्थूलां वदन्ति मुनयः श्रूतयो गृणन्ति सूक्ष्मां वदन्ति<br>
वचसामधिवासमन्ये ।<br>
त्वां मूलमाहुरपरे जगतां भवानि<br>
मन्यामहेवयमपारकृपाम्बुराशिम् ॥ ४ ॥<br>
चन्द्रावतंसकलितां शरदिन्दुशुभ्रां पञ्चाशदक्षरमयीं<br>
हृदि भावयन्ति ।<br>
त्वां पुस्तकं जपवटीममृताम्बुकुम्भं व्याख्यां च<br>
हस्तकमलैर्दधतीं त्रिनेत्राम् ॥ ५ ॥<br>
शम्भुस्तवमद्रितनया कलितार्द्धभागो विष्णुस्त्वम्ब<br>
कमलापरिरब्धदेहः ।<br>
पद्मोद्भवस्त्वमपि वागधिवासभूमिस्तेषां क्रियाञ्च जगति<br>
त्रिपुरे त्वमेव ॥ ६ ॥<br>
आश्रित्य वाग्भवांश्चतुरः परादीन भावान्पदेषु<br>
विहितान्समुदीरयन्तीम् ।<br>
कण्ठादिभिश्च करणैः परदेवतां त्वां सञ्चिन्मयीं हृदि<br>
कदापि न विस्मरामि ॥ ७ ॥<br>
आकुञ्च्य वायुमवजित्य च वैरिषट्कमालोक्य निश्चलधिया<br>
निजनासिकाग्रम् ।<br>
ध्यायन्ति मूर्ध्नि कलितेन्दुकला वतंसं त्वद्रूपम्ब<br>
कृतिनस्तरुणार्कमित्रम् ॥ ८ ॥<br>
त्वं प्राप्य मन्थरिपोर्वपुरर्द्धभागं सृष्टिं करोषि जगतामिति<br>
वेदवादः ।<br>
सत्यं तदद्रितनये जगदेकमातर्नो चेदशेषजगतः स्थितिरेव न स्यात्<br>
॥ ९ ॥<br>
पूजां विधाय कुसुमैः सुरपादपानां पीठे तवाम्ब<br>
कनकाचलगह्वरेषु ।<br>
गायन्ति सिद्धवनिताः सह<br>
किन्नरीभिरास्वादितासवरसारुणनेत्रपद्माः ॥ १० ॥<br>
विद्युद्बिलासवपुशः श्रियमुद्बहन्तीं यान्तीं<br>
स्ववासभवनाच्छिवराजधानीम् ।<br>
सौषुम्नवर्त्मकमलानि विकासयन्तीं देवीं भजे हृदि<br>
परामृतसिक्तगात्रीम् ॥ ११ ॥<br>
आनन्दजन्मभवनं भवनं श्रुतीनां चैतन्यमात्रतनुमम्ब<br>
तवाश्रयामि ।<br>
ब्रह्मेशविष्णुभिरुपासित पादपद्मां सौभाग्यजन्मवसतीं<br>
त्रिपुरे यथावत् ॥ १२ ॥<br>
शब्दार्थभाविभुवनं सृजतीन्दुरूपा या तद्विभर्ति<br>
पुनरर्कतनुं स्वशक्त्या ।<br>
वह्न्यात्मिका हरति तत्सकलं युगान्ते तां शारदां मनसि जातु न<br>
विस्मरामि ॥ १३ ॥<br>
नारायणीति नरकार्णवतारिणीति गौरीति खेदशमनीति सरस्वतीति ।<br>
ज्ञानप्रदेति नयनत्रयभूषितेति स्वामद्रिराजतनये बहुधा<br>
भजन्ति ॥ १४ ॥<br>
ये स्तुवन्ति जगन्मातः श्लोकैर्द्वादशभिः क्रमात् ।<br>
स्वामनुप्राप्य वाक्सिद्धिं प्राप्नुयुस्ते नराः श्रियम् ॥ १५ ॥</p>
<p>इति भैरवीतन्त्रे भैरवीस्तवराजः समाप्तम् ।</p>
<p>अथ भैरवीकवचम् ।</p>
<p>श्रीदेव्युवाच &ndash;</p>
<p>भरव्याः सकला विद्याः श्रुताश्चाधिगता मया ।<br>
साम्प्रतं श्रोतुमिच्छामि कवचं यत्पुरोदितम् ॥ १ ॥<br>
त्रैलोक्यविजयं नाम शस्त्रास्त्रविनिवारकम् ।<br>
त्वत्तः परतरो नाथ कः कृपां कर्तुमर्हति ॥ २ ॥</p>
<p>ईश्वर उवाच &ndash;</p>
<p>शृणु पार्वति वक्ष्यामि सुन्दरि प्राणवल्लभे ।<br>
त्रैलोक्य विजयं नाम शस्त्रास्त्र कवचं मन्त्रविग्रहम् ॥ ३ ॥<br>
पठित्वा धारयित्वेदं त्रैलोक्यविजयी भवेत् ।<br>
जघान सकलान्दैत्यान् यद्धृत्वा मधुसूदनः ॥ ४ ॥<br>
ब्रह्मा सृष्टिं वितनुते यद्धृत्वाभीष्टदायकः ।<br>
धनाधिपः कुबेरोऽपि वासवस्त्रिदशेश्वरः ॥ ५ ॥<br>
यस्य प्रसादादीशोऽहं त्रैलोक्यविजयी विभुः ।<br>
न देयं परशिष्येभ्योऽसाधकेभ्यः कदाचन ॥ ६ ॥<br>
पुत्रेभ्यः किमुतान्येभ्यो दत्त्वा मृत्युमवाप्नुयात् ।<br>
भैरव्याः कवचस्यास्य ऋषिर्दक्षिणामूर्तिरेव च ॥ ७ ॥<br>
विराट् छन्दो जगद्धात्री देवता बालभैरवी ।<br>
धर्मार्थकाममोक्षेषु विनियोगः प्रकीर्त्तितः ॥ ८ ॥<br>
अधरो बिन्दुमानाद्यः कामः शक्तीशशीयुतः<br>
भृगुर्मनुस्वरयुतः सर्गो बीजत्रयात्मकः ॥ ९ ॥<br>
बालैषा मे शिरः पातु बिन्दुनादयुतापि सा ।<br>
भालं पातु कुमारी च सर्गहीना कुमारिका ॥ १० ॥<br>
दृशौ पातु च वाग्बीजं कर्णयुग्मं सदावतु ।<br>
कामबीजं सदा पातु घ्राणयुग्मं सदावतु ॥ ११ ॥<br>
सरस्वतीप्रदा बाला जिह्वां पातु शुचिप्रभा ।<br>
हसैं कण्ठं हसकलरीं स्कन्धौ पातु हसौर्भुजौ ॥ १२ ॥<br>
पञ्चमी भैरवी पातु करौ हसरैं सदावतु ।<br>
हृदयं हसकलरीं वक्षः पातु हसरोः स्तनौ ॥ १३ ॥<br>
पातु मां भैरवी देवी चैतन्यरूपिणी मम ।<br>
हस्रैं पातु सदा पार्श्वयुग्मं हसकलरीं सदा ॥ १४ ॥<br>
कुक्षिं पातु हसौर्मध्यं भैरवी भुवि दुर्लभा ।<br>
ऐम् ईं ॐ मे मध्यदेशं बीजविद्या सदावतु ॥ १५ ॥<br>
हसैं पृष्ठं सदा पातु नाभिं हसकलरीं तथा ।<br>
पातु हसौः कटीदेशं षट्कुटा भैरवी मम ॥ १६ ॥<br>
हसरैं सक्थिनी पातु हसकलरीं सदावतु ।<br>
गुह्यदेशं हसौः पातु जानुनी भैरवी मम ॥ १७ ॥<br>
सम्पत्प्रदा सदा पातु हसैं जङ्घे हसरीं पदम् ।<br>
पातु हसौः सर्वदेहं भैरवी सर्वदावतु ॥ १८ ॥<br>
हसैं मामवतु प्राच्यां हसकलरीं पावकेऽवतु ।<br>
हसौः मे दक्षिणे पातु भैरवी चक्रमास्थिता ॥ १९ ॥<br>
ह्रीं क्लीं ब्लूं मां सदा पातु नैर्-ऋत्यां चक्रभैरवी ।<br>
हसैं हसकलह्रीं हसरौः पश्चिमे पातु भैरवी ॥ २० ॥<br>
क्रीं क्रीं क्रीं पातु वायव्यां हूं हूं पातु सदोत्तरे ।<br>
ह्रीं ह्रीं पातु सदैशान्ये दक्षिणे कालिकेऽवतु ॥ २१ ॥<br>
ऊर्ध्वं प्रागुक्तबीजानि रक्षन्तु ममधःस्थले ।<br>
दिग्विदिक्षु स्वाहा कालिका खड्गधारिणी ॥ २२ ॥<br>
ॐ ह्रीं स्त्रीं फट् सा तारा सर्वत्र मां सदावतु ।<br>
सङ्ग्रामे कानने दुर्गे तोये तरङ्गदुस्तरे ॥ २३ ॥<br>
खड्गकर्तृधरा सोग्रा सदा मां परिरक्षतु ।<br>
इति ते कथितं देवि सारात्सारतरं महत् ।<br>
त्रैलोक्यविजयं नाम कवचं परमाद्भुतम् ॥ २४ ॥<br>
यः पठेत् प्रयतो भूत्वा पूजायाः फलमाप्नुयात् ।<br>
स्पर्द्धामूद्धूय भवने लक्ष्मीर्वाणी वसेत् ततः ॥ २५ ॥<br>
यः शत्रुभीतो रणकातरो वा, भीतो वने वा सलिलालये वा ।<br>
वादे सभायां प्रतिवादिनो वा राज्ञः प्रकोपाद्ग्रहसङ्कुलाद्वा<br>
।<br>
प्रचण्डवाताच्छमनाच्च भीतो गुरोः प्रकोपादपि कृच्छ्रसाध्यात् ।<br>
अभ्यर्च्य देवीं प्रपठेत् त्रिसन्ध्यं स स्यान्महेशप्रतिमो जयी च ॥<br>
२६ ॥<br>
त्रैलोक्यविजयं नाम कवचं मन्मुखोदितम् ।<br>
विलिख्य भूर्जे गुलिकां स्वर्णस्थां धारयेद्यदि ॥ २७ ॥<br>
कण्ठे वा दक्षिणे बाहौ त्रैलोक्यविजयी भवेत् ।<br>
तद्गात्रं प्राप्य शस्त्राणि भवन्ति कुसुमानि च ॥ २८ ॥<br>
लक्ष्मीः सरस्वती तस्य निवसेद्भवने सुखे ।<br>
एतत् कवचमज्ञात्वा यो जपेद्भैरवीं पराम् ॥ २९ ॥<br>
बालां वा प्रजपेद्विद्यां दरिद्रो मृत्युमाप्नुयात् ॥ ३० ॥</p>
<p>इति श्रीरुद्रयामले देवीश्वरसम्वादे त्रैलोक्यविजयं नाम<br>
भैरवीकवचं समाप्तम् ।</p>
<p>अथ श्रीविद्यास्तोत्रम् ।</p>
<p>कल्याणवृष्टिभिरिवामृतपूरिताभिर्लक्ष्मी स्वयं<br>
वरणमङ्गलदीपिकाभिः सेवाभिरम्ब तव पादसरोजमूले, नाकारि<br>
किं मनसि भक्तिमतां जानानाम् ॥ १ ॥<br>
एतावदेव जननि स्पृहणीयमास्ते, त्वद्वन्दनेषु सलिलस्थसरोजनेत्रे ।<br>
सान्निध्यमुद्यदरुणाम्बुजसोदरस्य, त्वद्विग्रहस्य सुधया<br>
परयाप्लुतस्य ॥ २ ॥<br>
ईषत्प्रभावकलुषाः कति नाम सन्ति, ब्रह्मादयः प्रतिदिनं<br>
प्रलयाभिभूताः ।<br>
एकः स एव जननि स्थिरसिद्धिरास्ते, यः पादयोस्तव सकृत्प्रणतिं<br>
करोति ॥ ३ ॥<br>
लब्ध्वा सकृत्त्रिपुरसुन्दरि तावकीनं कारुण्यकन्दलितकान्तिभवं<br>
कटाक्षम् ।<br>
कन्दर्पभावसुभगास्त्वयि भक्तिभाजः सम्मोहयन्ति<br>
तरुणीर्भुवनत्रयेऽपि ॥ ४ ॥<br>
ह्रीङ्कारमेव तव नाम गृणन्ति देवा, मातस्त्रिकोणनिलये त्रिपुरे<br>
त्रिनेत्रे ।<br>
त्वत्संस्मृतौ वमभटा भिभवं विहाय, दीव्यन्ति नन्दनवने सह<br>
लोकपालैः ॥ ५ ॥<br>
हन्तु पुरामधिगलं परिपूर्णमानः, क्रूरः कथं न भविता<br>
गरलस्य वेगः ।<br>
नाश्वासनाय यदि मातरिदं तवार्द्धं, देहस्य<br>
शश्वदमृताप्लुतशीतलस्य ॥ ६ ॥<br>
सर्वज्ञतां सदसि वाक्पटुतां प्रसूते, देवि<br>
त्वदङ्घ्रिसरसौरुहयोः प्रणामः ।<br>
किञ्च स्फुरन्मुकुटमुज्वलमातपत्रं द्वे चामरे च महतीं<br>
वसुधां ददाति ॥ ७ ॥<br>
कल्पद्रुमैरभिमतप्रतिपादनेषु कारुण्य-वारिधिभिरम्ब<br>
भवत्कटाक्षैः ।<br>
आलोकय त्रिपुरसुन्दरि मामनाथं, त्वयेव भक्तिभरितं त्वथि<br>
वद्धदृष्टिम् ॥ ८ ॥<br>
हन्तेतरेष्वपि निधाय मनांसि चान्ये भक्तिं वहन्ति किल पामर<br>
दैवतेषु ।<br>
त्वामेव देवि मनसाहमनुस्मरामि, त्वामेव नौमि शरणं जननि<br>
त्वमेव ॥ ९ ॥<br>
लक्षेषु सत्स्वपि तवाक्षिविलोकनानामलोकय त्रिपुरसुन्दरि मां<br>
कथञ्चित् ।<br>
नूनं मया च सदृशं करुणैकपात्रं, जातो जनिष्यति जनो न च<br>
जायते वा ॥ १० ॥<br>
ह्रीं ह्रीमिति प्रतिदिनं जपतां तवाख्यां, किं नाम दुर्लभमिह<br>
त्रिपुरधिवासे ।<br>
मालाकिरीटमदवारणमाननीयांस्तान्सेवते मधुमती स्वयमेव<br>
लक्ष्मीः ॥ ११ ॥<br>
सम्पत्कराणि सकलेन्द्रियनन्दनानि , साम्राज्यदानकुशलानि<br>
सरोरुहाक्षि ।<br>
त्वद्वन्दनानि दुरिताहरणोद्यतानि, मामेव मातरनिशं कलयन्तु<br>
नान्यम् ॥ १२ ॥<br>
कल्पोपसंहरणकल्पितताण्डवस्य, देवस्य खण्डपरशोः<br>
परभैरवस्य ।<br>
पाशाङ्कुशैक्षवशरासनपुष्पबाणा, स साक्षिणी विजयते तव<br>
मूर्तिरेका ॥ १३ ॥<br>
लग्नं सदा भवतु मातरिदं त्वदीय, तेजः परं<br>
बहुलकुङ्कुमपङ्कशोणम् ।<br>
भास्वत्किरीटममृतांशुकलावतंसं रूपं त्रिकोणमुदितं<br>
परमामृताक्तम् ॥ १४ ॥<br>
ह्रीङ्कारत्रयसम्पुटेन महता मन्त्रेण सन्दीपितं, स्तोत्रं यः<br>
प्रतिवासरं तव पुरो मातर्जपेन्मन्त्रवित् ।<br>
तस्य क्षौणिभुजो भवन्ति वशगा लक्ष्मीश्चिरस्थायिनी, वाणी<br>
निर्मलसूक्तिभारभरिता जागर्ति दीर्घं यशः ॥ १५ ॥<br>
इति श्रीविद्यास्तोत्रं समाप्तम् ॥</p>
<p>अथ किङ्किणीस्तोत्रम् ।</p>
<p>किं किं दुःखं सकलजननि क्षीयते न स्मृतायां का का कीर्तिः<br>
कुलकमलिनि प्राप्यते नार्चितायाम् ।<br>
किं किं सौख्यं सुरवरनुते प्राप्यते न स्तुतायां, कं कं<br>
योगं त्वयि न तनुते चित्तमालम्बितायाम् ॥ १ ॥<br>
स्मृता भव-भयं हंसि पूजितासि शुभङ्करि ।<br>
स्तुता त्वं वाञ्छितं देवि ददासि करुणाकरे ॥ २ ॥<br>
परमानन्दबोधाब्धिरूपे तेजःस्वरूपिणि ।<br>
देववृन्द-शिरोरत्न-निघृष्ट-चरणाम्बुजे ।<br>
चिद्विश्रान्तिमहासत्तामात्रे मात्रे नमोऽस्तु ते ॥ ३ ॥<br>
सृष्टिस्थित्युपसंहार-हेतुभूते सनातनि ।<br>
गुणत्रयात्मिकासि त्वं जगतः करणेच्छया ॥ ४ ॥<br>
अनुग्रहाय भूतानां गृहीतदिव्यविग्रहे ।<br>
भक्तस्य मे नित्यपूजायुक्तस्य परमेश्वरि ॥ ५ ॥<br>
ऐहिकामुष्मिकीं सिद्धिं देहि त्रिदशवन्दिते ।<br>
तापत्रयपरिम्लानभाजनं त्राहि मां शिवे ॥ ६ ॥<br>
नान्यं वदामि न शृणोमि न चिन्तयामि, नान्यं स्मरामि न<br>
भजामि न चाश्रयामि ।<br>
त्यक्त्वा त्वदीय चरणाम्बुजमादरेण, मां त्राहि देवि कृपयामयि<br>
देहि सिद्धिम् ॥ ७ ॥<br>
अज्ञानाद्वा प्रमादाद्वा वैकल्यात् साधनस्य च ।<br>
यन्न्यूनमतिरिक्तं वा तत्सर्वं क्षन्तुमर्हसि ॥ ८ ॥<br>
द्रव्यहीनं क्रियाहीनं श्रद्धामन्त्रविवर्जितम् ।<br>
तत्सर्वं कृपया देवि क्षमस्व त्वं दयान्दिहे ॥ ९ ॥<br>
यन्मया क्रियते कर्म तन्महत्स्वल्पमेव वा ।<br>
तत्सर्वञ्च जगद्धात्रि क्षन्तव्यमयमञ्जलिः ॥ १० ॥</p>
<p>इति किङ्किणीस्तोत्रं समाप्तम् ॥</p>
<p>अथ श्रीविद्याकवचम् ।</p>
<p>देव्युवाच &ndash;</p>
<p>देवदेव महादेव भक्तानां प्रीतिवर्द्धन ।<br>
सूचितं यन्महादेव्याः कवचं कथयस्व मे ॥ १ ॥</p>
<p>श्रीमहादेव उवाच &ndash;</p>
<p>शृणु देवि प्रवक्ष्यामि कवचं मन्त्रविग्रहम् ।<br>
अप्रकाश्यं परं गुह्यं सकलाभीष्टसिद्धिदम् ॥ २ ॥<br>
कवचस्य ऋषिर्देवि दक्षिणामूर्तिरव्यः ।<br>
छन्दः पङ्क्तिः समुद्दिष्टं देवी त्रिपुरसुन्दरी ।<br>
धर्मार्थ काममोक्षाणां विनियोगश्च साधने ॥ ३ ॥<br>
वाग्भवं कामराजश्च शक्तिबीजं सुरेश्वरि ।<br>
वाग्भवः पातु शीर्षे मां कामराजस्तथा हृदि ॥ ४ ॥<br>
शक्तिबीजं सदा पातु नाभौ गुह्ये च पादयोः ।<br>
ऐं क्लीं सौर्वदने पातु बाला मां सर्वसिद्धये ॥ ५ ॥<br>
हसैं हसकलरीं हसौः पातु भैरवी कण्ठदेशतः ।<br>
सुन्दरी नाभिदेशेऽव्याच्छीर्षे कामकला सदा ॥ ६ ॥<br>
भ्रूनासयोरन्तराले महात्रिपुरसुन्दरी ।<br>
ललाटे सुभगा पातु भगा मां कण्ठदेशतः ॥ ७ ॥<br>
भगोदया तु हृदये उदरे भगसर्पिणी ।<br>
भगमाला नाभिदेशे लिङ्गे पातु मनोभवा ॥ ८ ॥<br>
गुह्ये पातु महादेवी राजराजेश्वरी शिवा ।<br>
चैतन्यरूपिणी पातु पादयोर्जगदम्बिका ॥ ९ ॥<br>
नारायणी सर्वगात्रे सर्वकार्ये शुभङ्करी ।<br>
ब्रह्माणी पातु मां पूर्वे दक्षिणे वैष्णवी तथा ॥ १० ॥<br>
पश्चिमे पातु वाराही उत्तरे तु महेश्वरी ।<br>
आग्नेय्यां पातु कौमारी महालक्ष्मीश्च नैर्-ऋते ॥ ११ ॥<br>
वायव्यां पातु चामुण्डा इन्द्राणी पातु ईशके ।<br>
जले पातु महामाया पृथिव्यां सर्वमङ्गला ।<br>
आकाशे पातु वरदा सर्वत्र भुवनेश्वरी ॥ १२ ॥<br>
इदन्तु कवचं देव्या देवानामपि दुर्लभम् ।<br>
पठेत्प्रातः समुत्थाय शुचिः प्रयतमानसः ॥ १३ ॥<br>
नाधयो व्याधयस्तस्य न भयञ्च क्वचिद्भवेत् ।<br>
न च मारीभयं तस्य पातकानां भयं तथा ॥ १४ ॥<br>
न दारिद्र्यवशं गच्छेत् तिष्ठेन्मृत्युवशे न च ।<br>
गच्छेच्छिवपुरं देवि सत्यं सत्यं वदामि ते ॥ १५ ॥<br>
इदं कवचमज्ञात्वा श्रीविद्यां यो जपेत् प्रिये ।<br>
स नाप्नोति फलं तस्य प्राप्नुयाच्छस्त्रघातनम् ॥ १६ ॥</p>
<p>इति सिद्धयामले श्रीविद्याकवचं समाप्तम् ।</p>
<p>अथ महात्रिपुरसुन्दरीकवचम् ।</p>
<p>देव्युवाच &ndash;</p>
<p>भगवन् देवदेवेश लोकानुग्रहकारक ।<br>
त्वत्प्रसादान्महादेव श्रुता मन्त्रान्त्वनेकधा ॥ १ ॥<br>
साधनं विविधं देव कीलकोद्धारणं तथा ।<br>
शापादिदूषणोद्धारः श्रुतस्त्वत्तो मया प्रभो ॥ २ ॥<br>
राजराजेश्वरी देव्याः कवचं सूचितं मयि ।<br>
श्रोतुमिच्छामि त्वत्तस्तत्कथयस्व मयि प्रभो ॥ ३ ॥</p>
<p>ईश्वर उवाच &ndash;</p>
<p>लक्षवार सहस्राणि वारितासि पुनः पुनः ।<br>
स्त्रीस्वभावात्पुनर्देवि पृच्छसि त्वं मयि प्रिये ॥ ४ ॥<br>
अत्यन्तगुह्यं कवचं सर्वकामफलप्रदम् ।<br>
प्रीतये तव देवेशि कथयामि शृणुष्व तत् ॥ ५ ॥<br>
अस्य राजराजेश्वरी-श्रीमहात्रिपुरसुन्दरीषोडशीविद्याकवचस्य<br>
महादेव-ऋषिः प्रस्तारपक्तिच्छन्दो राजराजेश्वरी-<br>
महात्रिपुरसुन्दरी देवता पुरुषार्थसाधने विनियोगः ॥ ६ ॥<br>
पूर्वे मां भैरवी पातु बाला मां पातु दक्षिणे ।<br>
मालिनी पश्चिमे पातु त्रासिनी तूत्तरेऽवतु ॥ ७ ॥<br>
ऊर्ध्वं पातु महादेवी महात्रिपुरसुन्दरी ।<br>
अधस्तात्पातु देवेशी पातालतलवासिनी ॥ ८ ॥<br>
आधारे वाग्भवः पातु कामराजन्तथा हृदि ।<br>
डामरः पातु मां नित्यं मस्तके सर्वकामदः ॥ ९ ॥<br>
ब्रह्मरन्ध्रे सर्वगात्रे छिद्रस्थाने च सर्वदा ।<br>
महाविद्या भगवती पातु मां परमेश्वरी ॥ १० ॥<br>
ऐं क्लीं ललाटे मां पायात् ह्रीं ब्लूं सः पातु नेत्रयोः ।<br>
नासायां कर्णयोश्चैव द्रां द्रैं द्रां द्रीं चिबुके तथा ।<br>
सौः पातु च गले सह्रीं हृदये नाभिदेशके ॥ ११ ॥<br>
कलह्रीं क्लीं स्त्रीं गुह्यदेशे सह्रीञ्च पातुपादयोः ।<br>
सहह्रीं मां सर्वतः पातु सक्लीं पातु च सन्धिषु ॥ १२ ॥<br>
जले स्थलेतथाकाशे दिक्षु राजगृहे तथा ।<br>
हूं क्षे मां त्वरिता पातु सह्रीं सक्लीं मनोभवा ॥ १३ ॥<br>
हंसः पायान्महादेवी परं निष्कलदेवता ।<br>
विजया मङ्गला दूती कल्याणी भगमालिनी ।<br>
ज्वाला च मालिनी नित्या सर्वदा पातु मां शिवा ॥ १४ ॥<br>
इत्येवं कवचं देवि देवानामपि दुर्लभम् ।<br>
तव प्रीत्या मया ख्यातं गोपनीयं प्रयत्नतः ॥ १५ ॥<br>
इदं रहस्यं परमं गुह्याद्गुह्यतरं प्रिये ।<br>
धन्यं यशस्यमायुष्यं भोगमोक्षप्रदं शिवम् ॥ १६ ॥<br>
दुःस्वप्ननाशनं पुंसां नरनारीवशङ्करम् ।<br>
आकर्षणकरं देवि स्तम्भोच्चाटकरं शिवे ॥ १७ ॥<br>
इदं कवचमज्ञात्वा राजराजेश्वरी शिवाम् ।<br>
योऽर्चयेद्योगिनीवृन्दैः स भक्ष्यो नात्र संशयः ॥ १८ ॥<br>
न तस्य मन्त्रसिद्धिः स्यात् कदाचिदिपि शङ्करि ।<br>
इहलोके च द्रारिद्र्यं रोगदुःखभयानि च ।<br>
परत्र नरकं गत्वा पशुयोनिमवाप्नुयात् ।<br>
तस्मादेतत् सदाभ्यस्येदधिकारी भवेत् ततः ॥ १९ ॥<br>
मद्वक्त्रनिर्गतमिदं कवचं सुपुण्यं, पूजाविधेश्च पुरतो<br>
विधिना पठेद्यः ।<br>
सौभाग्यभोगललितानि शुभानि भुक्त्वा, देव्याः पदं भजति<br>
तत्पुनरन्तकाले ॥ २० ॥</p>
<p>इति कुलानन्द संहितायां त्रिपुरसुन्दरीषोडशीविद्या कवचं<br>
समाप्तम् ।</p>
<p>अथ प्राचण्डचण्डिका-स्तोत्रम् ।</p>
<p>नाभौ शुद्धसरोजरक्तविलसद्बन्धूकपुष्पारुणं,<br>
भास्वद्भास्करमण्डलं तदुदरे तद्योनिचक्रं महत् ।<br>
तन्मध्ये विपरीतमैथुनरतप्रद्युन्म तत्कामिनी पृष्ठस्थां<br>
तरुणार्क कोटिविलसत्तेजः स्वरूपां शिवाम् ॥ १ ॥<br>
वामे छिन्नशिरोधरां तदितरे पाणौ महत्कर्तृकां<br>
प्रत्यालीढपदां दिगन्तवसनामुन्मुक्तकेशव्रजाम् ।<br>
छिन्नात्मीयशिरः समुल्लसदसृग्धारां पिबन्तीं परां,<br>
बालादित्यसमप्रकाशविलसन्नेत्रत्रयोद्भासिनीम् ॥ २ ॥<br>
वामादन्यत्र नालं बहुबहुलगलद्रक्तधाराभिरुच्चैः ।<br>
पायन्तीमस्थिभूषां करकमललसत्कर्तृकामुग्ररूपाम् ।<br>
रक्तामारक्तकेशीमपगतवसनां वर्णिनीमात्मशक्तिं,<br>
प्रत्यालीढोरुपादामरुणितनयनां योगिनीं योगनिद्राम् ॥ ३ ॥<br>
दिग्वस्त्रां मुक्तकेशीं प्रलयघनघटाघोररूपां<br>
प्रचण्डां<br>
दंष्ट्रादुष्प्रेक्ष्यवक्त्रोदरविवरलसल्लोलजिह्वाग्रभासाम् ।<br>
विद्युल्लोलाक्षियुग्मां हृदयतटलसद्भोगिभीमां सुमूर्त्तिं<br>
सद्यश्छिन्नात्मकण्ठ-प्रगलितरुधिरैर्डाकिनीं वर्द्धयन्तीम् ॥ ४ ॥<br>
ब्रह्मेशानाच्युताद्यैः शिरसि<br>
विनिहितामन्दपादारविन्दैरात्मज्ञैर्योगिमुख्यैः प्रतिदिनमनिशं<br>
चिन्तिताचिन्त्यरूपाम् ।<br>
संसारे सारभूतां त्रिभुवनजननीं छिन्नमस्तां<br>
प्रशस्तामिष्टां तामिष्टदात्रीं कलिकलुषहरां चेतसा चिन्तयामि<br>
॥ ५ ॥<br>
उत्पत्तिस्थितिसंहृतीर्घटयितुं धत्ते त्रिरूपां तनुं<br>
त्रैगुण्यार्जगतो यदीयविकृतिर्ब्रह्माच्युतः शूलभृत् ।<br>
तामाद्यां प्रकृतिं स्मरामि मनसा सर्वार्थसंसिद्धये,<br>
यस्याः स्मेरपदारविन्दुयुगले लाभं भजन्तेऽमराः ॥ ६ ॥<br>
अलिपिशितपरस्त्री-योगपूजापरोऽहं,<br>
बहुविधजनभावारम्भसम्भावितोऽहम् ।<br>
पशुजनविरतोऽहं भैरवीसंस्थितोऽहं गुरुचरणपरोऽहं<br>
भैरवोऽहं शिवोऽहम् ॥ ७ ॥<br>
इदं स्तोत्रं महापुण्यं ब्रह्मणा भाषितं पुरा ।<br>
सर्वसिद्धिप्रदं साक्षान्महापातकनाशनम् ॥ ८ ॥<br>
यः पठेत् प्रातरुत्थाय देव्याः सन्निहितोऽपि वा ।<br>
तस्य सिद्धिर्भवेद्देवि वाञ्छितार्थप्रदायिनी ॥ ९ ॥<br>
धनं धान्यं सुतं जायां हयं हस्तिनमेव च ।<br>
वसुन्धरां महाविद्यामष्टौ सिद्धीर्भवेद्ध्रुवम् ॥ १० ॥<br>
वैयाघ्राजिनरञ्जितस्वजघने रम्ये प्रलम्बोदरे<br>
खर्वेऽनिर्वचनीयपर्वसुभगे मुण्डावली मण्डिते ।<br>
कर्त्रीं कुन्दरुचिं विचित्रललितां ज्ञानं दधाने पदे,<br>
मातर्भक्तजनानुकम्पिनि महामायेऽस्तु तुभ्यं नमः ॥ ११ ॥</p>
<p>इति प्रचण्डचण्डिकास्तोत्रं समाप्तम् ।</p>
<p>अथ प्रचण्डचण्डिकाकवचम् ।</p>
<p>देव्युवाच &ndash;</p>
<p>कथिताच्छिन्नमस्ताया या या विद्याः सुगोपिताः ।<br>
त्वया नाथेन जीवेश श्रुताश्चाधिगता मया ॥ १ ॥<br>
इदानीं श्रोतुमिच्छामि कवचं पूर्वसूचितम् ।<br>
त्रैलोक्यविजयं नाम कवचं कथ्यतां प्रभो ॥ २ ॥</p>
<p>भैरव उवाच &ndash;</p>
<p>शृणु वक्ष्यामि देवेशि सर्वदेवनमस्कृते ।<br>
त्रैलोक्य विजयं नाम कवचं सर्वमोहनम् ॥ ३ ॥<br>
सर्वविद्यामयं साक्षात्सुरासुरजयप्रदम् ।<br>
धारणात् पठनादीशस्त्रैलोक्यविजयी विभुः ॥ ४ ॥<br>
ब्रह्मा नारायणो रुद्रो धाराणात्पठनाद्यतः ।<br>
कर्ता पाता च संहर्ता भुवनानां सुरेश्वरि ॥ ५ ॥<br>
न देयं परशिष्येभ्योह्य भक्तेभ्योपि विशेषतः ।<br>
देयं शिष्याय भक्ताय प्राणेभ्योप्यधिकाय च ॥ ६ ॥<br>
देव्याश्चच्छिन्नमस्तायाः कवचस्य च भैरवः ।<br>
ऋषिर्विराट् छन्दस्तु देवता च्छिन्नमस्तका ॥ ७ ॥<br>
त्रैलोक्यविजये मुक्तौ विनियोगः प्रकीर्त्तितः ।<br>
हूङ्कारो मे शिरः पातु छिन्नमस्ता बलप्रभा ॥ ८ ॥<br>
ह्रां ह्रूम् ऐं त्र्यक्षरी पातु भालं वक्त्रं दिगम्बरी ।<br>
श्रीं ह्रीं हूम् ऐं दृशौ पातु मुण्डकत्रीधरापि सा ॥ ९ ॥<br>
सा विद्या प्रणवाद्यन्ता श्रुतियुग्मं सदाऽवतु ।<br>
वज्रवैरोचनीये हुं फट् स्वाहा च ध्रुवादिका ॥ १० ॥<br>
घ्राणं पातु छिन्नमस्तामुण्डकर्तृविधारिणी ।<br>
श्रीमायाकूर्चवाग्बीजैर्वज्रवैरोचनीये हूम् ॥ ११ ॥<br>
हूं फट् स्वाहा महाविद्या षोडशी ब्रह्मरूपिणी ।<br>
स्वपार्श्वेवर्णी चासृग्धारां पाययन्ती मुदा ॥ १२ ॥<br>
वदनं सर्वदा पातु छिन्नमस्ता स्वशक्तिका ।<br>
मुण्डकर्तृधरा रक्ता साधकाभीष्टदायिनी ॥ १३ ॥<br>
वर्निनी डाकिनीयुक्ता सापि मामभितोऽवतु ।<br>
रमाद्या पातु जिह्वां च लज्जाद्या पातु कण्ठकम् ॥ १४ ॥<br>
कूर्चाद्या हृदयं पातु वागाद्या स्तनयुग्मकम् ।<br>
रमया पुटिता विद्या पाश्वौं पातु सुरेश्वरी ॥ १५ ॥<br>
मायया पुटिता पातु नाभिदेशे दिगम्बरी ।<br>
कूर्चेन पुटिता देवी पृष्ठदेशे सदावतु ॥ १६ ॥<br>
वाग्बीजपुटिता चैषा मध्यं पातु सशक्तिका ।<br>
ईश्वरी कूर्चवाग्बीजैर्वज्रवैरोचनीये हूम् ॥ १७ ॥<br>
हूं फट् स्वाहा महाविद्या कोटिसूर्यसमप्रभा ।<br>
छिन्नमस्ता सदा पायादूरुयुग्मं सशक्तिका ॥ १८ ॥<br>
ह्रीं ह्रूं वर्णिनी जानुं श्रीं ह्रीं हूं च डाकिनी पदम् ।<br>
सर्वविद्यास्थिता नित्या सर्वाङ्गं मे सदावतु ॥ १९ ॥<br>
प्राच्यां पायादेकलिङ्गा योगिनी पावकेऽवतु ।<br>
डाकिनी दक्षिणे पातु श्रीमहाभैरवी च माम् ॥ २० ॥<br>
नै-ऋत्यां सततं पातु भैरवी पश्चिमेऽवतु ।<br>
इन्द्राक्षी पातु वायव्येऽसिताङ्गी चोत्तरे ॥ २१ ॥<br>
संहारिणी सदा पातु शिवकोणे सकर्तृका ।<br>
इत्यष्ट शक्तयः पान्तु दिग्विदिक्षु सकर्तृकाः ॥ २२ ॥<br>
क्रीं क्रीं क्रीं पातु मां पूर्वे हूं हूं मां पातु पावके ।<br>
ह्रीं ह्रीं मां दक्षिणे पातु दक्षिणे कालिकेऽवतु ॥ २३ ॥<br>
क्रीं क्रीं क्रीं चैव नैर्-ऋत्यां ह्रूं ह्रूं च मां<br>
पश्चिमेऽवतु ।<br>
हूं हूं पातु मरुत्कोणे स्वाहा पातु सदोत्तरे ॥ २४ ॥<br>
महाकाली खड्गहस्ता शिवकोणे सदावतु ।<br>
तारो माया वधूः कूर्चं फट्कारोऽयं महामनुः ॥ २५ ॥<br>
खड्गकर्तृधरा तारा चोर्ध्वदेशं सदावतु ।<br>
ह्रीं स्त्रीं हूं फट् च पाताले मां पातु चैकजटा सती ।<br>
तारा तु सहिता खेऽव्थान्महानीलसरस्वती ॥ २६ ॥<br>
इति ते कथितं देव्याः कवचं मन्त्रविग्रहम् ।<br>
यद्धृत्वा पठनाद्भीमः क्रोधाख्यो भैरवः स्मृतः ॥ २७ ॥<br>
सुरासुरमुनीन्द्राणां कर्ता हर्ता भवेत्स्वयम् ।<br>
यस्याज्ञया मधुमती याति सा साधकान्तिकम् ॥ २८ ॥<br>
भूतिन्याद्याश्च डाकिन्यो यक्षिण्याद्याश्च खेचराः ।<br>
आज्ञां गृह्णन्ति तास्तस्य कवचस्य प्रसादतः ॥ २९ ॥<br>
एतदेव परं ब्रह्मकवचं मन्मुखोदितम् ।<br>
देवीमभ्यर्च्य गन्धाद्यैर्मूलेनैव पठेत् सकृत् ॥ ३० ॥<br>
सम्वत्सरकृतायास्तु पूजायाः फलमाप्नुयात् ।<br>
भूर्जे विलिखिञ्चैतत्गुटिकां काञ्चनस्थिताम् ॥ ३१ ॥<br>
धारयेद्दक्षिणे बाहौ कण्ठे वा यदि वाग्यतः ।<br>
सर्वैश्वर्युतौ भूत्वा त्रैलोक्यं वशमानयेत् ॥ ३२ ॥<br>
तस्य गेहे वसेल्लक्ष्मीर्वाणी च वदनाम्बुजे ।<br>
ब्रह्मास्त्रादीनि शस्त्राणि तद्गात्रे यान्ति सौम्यताम् ॥ ३३ ॥<br>
इदं कधचमज्ञात्वा यो भजेच्छिन्नमस्तकाम् ।<br>
सोपि शस्त्रप्रहारेण मृत्युमाप्नोति सत्वरम् ॥ ३४ ॥</p>
<p>इति भैरवतन्त्रे छिन्नमस्ताकवचं समाप्तम् ।</p>
<p>अथ श्यामास्तोत्रम् ।</p>
<p>कर्पूरं मध्यमात्यस्वरपरिरहितं सेन्दुवामाक्षियुक्तं बीजं<br>
ते मातरेतत्त्रिपुरहरवधूः त्रिःकृतं ये जपन्ति ।<br>
तेषां गद्यानि पद्यानि च मुखकुहरादुल्लसन्त्येव वाचः<br>
स्वच्छन्दं ध्वान्तधाराधररुचिरुचिरे सर्वसिद्धिं गतानाम् ॥ १ ॥<br>
ईशानः सेन्दुवामश्रवणपरिगतो बीजमन्यन्महेशि द्वन्द्वचेता<br>
मन्दचेता यदि जपति जनो वारमेकं कदाचित् ।<br>
जित्वा वाचामधीशं धनदमपि चिरं<br>
मोहयन्त्यन्नम्बुजाक्षीवृन्दं चन्द्रार्द्धचूडे प्रभवति स<br>
महाघोररावावतंसे ॥ २ ॥<br>
ईशो वैश्वानरस्थः शशिधरविलसद्वामनेत्रेण युक्तो बीजं ते<br>
द्वन्द्वमन्यद्विगलितचिकुरे कालिके ये जपन्ति ।<br>
द्वेष्टारं घ्नन्ति ते च त्रिभुवनमपि ते वश्यभावं नयन्ति<br>
सृक्कद्वन्द्वास्रधाराद्वयधरवदने दक्षिणे कालिकेति ॥ ३ ॥<br>
ऊर्ध्वे वामे कृपाणं करकमलतले छिन्नमुण्डं तथाधः<br>
सव्येऽभीतिं वरं च विजगदघहरे दक्षिणे कालिके च ।<br>
जप्त्वैतन्नाम ये वा तव मनुविभवं धारयन्त्येतदम्ब<br>
तेषामष्टौ करस्थाः प्रकटितवदने सिद्धयस्त्र्यम्बकस्य ॥ ४ ॥<br>
वर्गाद्यं वह्निसंस्थं विधुरतिवलितं तत्त्रयं कूर्चयुग्मं<br>
लज्जाद्वन्द्वं च पश्चात् स्मितमुखि त्वदधष्टद्वयं योजयित्वा ।<br>
मातर्ये ये जपन्ति स्मरहरमहिले भावयन्तः स्वरूपं ते<br>
लक्ष्मीलास्यलीलाकमलदलदृशः कामरूपा भवन्ति ॥ ५ ॥<br>
प्रत्येकं वा द्वयं वा त्रयमापि च परं बीजमत्यन्तगुह्यं<br>
त्वन्नाम्ना योजयित्वा सकलमपि सदा भावयन्तो जपन्ति ।<br>
तेषां नेत्रारविन्दे विहरति कमलावक्त्र शुभ्रांशुबिम्बे वाग्देवी<br>
दिव्यमुण्डस्रगतिशयलसत्कण्ठपीनस्तनाढ्ये ॥ ६ ॥<br>
गतासूनां बाहुप्रकरकृतकाञ्ची परिलसन्नितम्बां दिग्वस्त्रां<br>
त्रिभुवनविधात्रीं त्रिनयनाम् ।<br>
श्मशानस्थे तल्पे शवहृदि महाकालसुरतप्रयुक्तां त्वां<br>
ध्यायञ्जननि जडचेता अपि कविः ॥ ७ ॥<br>
शिवाभिर्घोराभिः शवनिवहमुण्डास्थिनिकरैः परं<br>
सङ्कीर्णायां प्रकटितचितायां हरवधूम् ।<br>
प्रविष्टां सन्तुष्टामुपरि सुरतेनातियुवतीं सदा त्वां ध्यायन्ति<br>
क्वचिदपि न तेषां परिभवः ॥ ८ ॥<br>
वदामस्ते किं वा जननि वयमुच्चैर्ज्जडधियो न धाता नापीशो<br>
हरिरपि न ते वेत्ति परम् ।<br>
तथापि त्वद्भक्तिर्मुखरयति चास्माकमसिते तदेतत्क्षन्तव्यं न<br>
खलु पशुरोषः समुचितः ॥ ९ ॥<br>
समन्तादापीनस्तन-जघनधृग्यौवनवतीरता-सक्तो नक्तं यदि<br>
जपति भक्तस्तव मनुम् ।<br>
विवासास्त्वां ध्यायन्गलित चिकुरस्तस्य वशगाः समस्ताः<br>
सिद्धुघा भुवि चिरतरं जीवति कविः ॥ १० ॥<br>
समाः सुस्थीभूतां जपति विपरीतां यदि सदा विचिन्त्य त्वां<br>
ध्यायन्नतिशयमहाकालसुरताम् ।<br>
तदा तस्य क्षोणीतलविहरमाणस्य विदुषः कराम्भोजे वश्या<br>
हरवधुसिद्धिनिवहाः ॥ ११ ॥<br>
प्रसूते संसारं जननि भगवति पालयति च समस्तं क्षित्यादि<br>
प्रलयसमये संहरति च ।<br>
अतस्त्वं धातापि त्रिभुवनपतिः श्रीपतिरहो महेशोऽपि प्रायः<br>
सकलमपि किं स्तौमि भवतीम् ॥ १२ ॥<br>
अनेके सेवन्ते हरगृहिणी गीर्वाणनिवहा विमूढान्ते मातः किमपि<br>
नहि जानन्ति परमम् ।<br>
समाराध्यामाद्यां हरिहरविरञ्च्यादिविबुधैः प्रपन्नोऽस्मि<br>
स्वैरं रतिरसमहानन्दनिरताम् ॥ १३ ॥<br>
धरित्री कीलालं शुचिरपि समीरोऽपि गगनं त्वमेका कल्याणी<br>
गिरिशरमणी कालि सकलम् ।<br>
स्तुतिः का ते मातस्तव करुणया मामगतिकं प्रसन्ना त्वं भूया<br>
भवमनु न भूयान्मम मनुः ॥ १४ ॥<br>
श्मशानस्थः स्वस्थो गलितचिकुरो दिक्पटधरः सहस्रं<br>
त्वर्काणां निजगलितवीर्येण कुसुमम् ।<br>
जपनन्स्त्वत्प्रत्येकं मनुमपि तव ध्याननिरतो महाकालि स्वैरं स<br>
भवति धरित्रीपरिवृढः ॥ १५ ॥<br>
गृहे सम्मार्ज्जन्या परिगलित वीर्यं हि कुसुमं समूलं<br>
मध्याह्ने वितरति चितायां कुजदिने ।<br>
समुच्चार्य प्रेम्णा मनुमपि सकृत्कालि सततं गजारूढो याति<br>
क्षितिपरिवृढः सत्कविवरः ॥ १६ ॥<br>
स्वपुष्पैराकीऋणं कुसुमधनुषो मन्दिरमहो पुरो ध्यायं यदि<br>
ध्यायं जपति भक्तस्तव मनुम् ।<br>
स गन्धर्वश्रेणीपतिरिव कवित्वामृतनदीनदेनः पर्यन्ते<br>
परमपदलीनः प्रभवति ॥ १७ ॥<br>
त्रिपञ्चारे पीठे शवशिवहृदि स्मेरवदनां<br>
महाकालेनोच्चैर्मदनरसलावण्यनियताम् ।<br>
समासक्तो नक्तं स्वयमपि रतानन्दनिरतो जनो यस्त्वा ध्यायेदपि<br>
जननि स स्यात् स्मरहरः ॥ १८ ॥<br>
सलोमास्थि स्वैरं फललमपि मार्ज्जारमपि ते परं चौष्ट्रं<br>
मैषं नरमहिषयोच्छागमपि वा ।<br>
बलिं ते पूजायामपि वितरतां मर्त्यवसतां सतां सिद्धिः सर्वा<br>
प्रतिपदमपूर्वा प्रभवति ॥ १९ ॥<br>
वशी लक्षं मन्त्रं प्रजपति हविष्याशनरतो दिवा<br>
मातर्युष्मच्चरणयुगलध्याननिपुणः ।<br>
परं नक्तं नग्नो निधुवनविनोदेन च मनुं जपेल्लक्षं<br>
सम्यक्स्मरहरसमानः क्षितितले ॥ २० ॥<br>
इदं स्तोत्रं मातस्तव मनुसमुद्धारणजनुः स्वरूपाख्यं<br>
पादाम्बुजयुगल पूजाविधियुतम् ।<br>
निशार्द्धे वा पूजासमय अथवा यस्तु पठति प्रलापस्तस्यापि<br>
प्रसरति कवित्वामृतरसः ॥ २१ ॥<br>
कुरङ्गाक्षीवृन्दस्तमनुसरति प्रेमतरलं वशस्तस्य क्षौणीपतिरपि<br>
कुबेरप्रतिनिधिः ।<br>
रिपुः कारागारं कलयति च तत्केलिकलया चिरं जीवनन्मुक्तः स<br>
भवति सुभक्तः प्रतिजनुः ॥ २२ ॥</p>
<p>इति महाकालविरचितं श्यामास्तोत्रं समाप्तम् ।</p>
<p>अथास्याः कवचम् ।</p>
<p>भैरव्युवाच &ndash;</p>
<p>कालीपूजा श्रुता नाथ भावाश्च विविधाः प्रभो ।<br>
इदानीं श्रोतुमिच्छामि कवचं पूर्वसूचितम् ॥ १ ॥<br>
त्वमेव स्रष्टा पाता च संहर्ता च त्वमेव हि ।<br>
त्वमेव शरणं नाथ पाहि मा दुःखसङ्कटात् ॥ २ ॥</p>
<p>भैरव उवाच &ndash;</p>
<p>रहस्यं शृणु वक्ष्यामि भैरवी प्राणवल्लभे ।<br>
श्रीजगन्मङ्गलं नाम कवचं मन्त्रविग्रहम् ॥ ३ ॥<br>
पठित्वा धारयित्वा च त्रैलोक्यं मोहयेत्क्षणात् ।<br>
नारायणोऽपि यद्धृत्वा नारी भूत्वा महेश्वरम् ॥ ४ ॥<br>
योगेशं क्षोभमनयद्यद्धृत्वा च रघूत्तमः ।<br>
वरदृप्तान् जघानैव रावणादिनिशाचरान् ॥ ५ ॥<br>
यस्य प्रसादादीशोऽपि त्रैलोक्यविजयी विभुः ।<br>
धनाधिपः कुबेरोऽपि सुरेशोऽभूच्छचीपतिः ॥ ६ ॥<br>
एवं हि सकला देवाः सर्वसिद्धीश्वराः प्रिये ।<br>
श्रीजगन्मङ्गलस्यापि कवचस्य ऋषिः शिवः ॥ ७ ॥<br>
छन्दोऽनुष्टुप्देवता कालिका दक्षिणेरिता ॥ ८ ॥<br>
जगतां मोहने दुष्टविजये भुक्तिमुक्तिषु ।<br>
योषिदाकर्षणे चैव विनियोगः प्रकीर्त्तितः ॥ ९ ॥<br>
ॐ शिरो मे कालिका पातु क्रीङ्कारैकाक्षरी परा क्रीं क्रीं क्रीं मे<br>
ललाटं च कालिका खड्गधारिणी ॥ १० ॥<br>
हूं हूं पातु नेत्रयुग्मं ह्रीं ह्रीं पातु श्रुती मम ।<br>
दक्षिणे कालिका पातु घ्राणयुग्मं महेश्वरि ॥ ११ ॥<br>
क्रीं क्रीं क्रीं रसनां पातु ह्रूं ह्रूं पातु कपोलकम् ।<br>
वदनं सकलं पातु ह्रीं ह्रीं स्वाहा स्वरूपिणी ॥ १२ ॥<br>
द्वाविंशत्यक्षरी स्कन्धौ महाविद्या सुखप्रदा ।<br>
खड्गमुण्डधरा काली सर्वाङ्गमभितोऽवतु ॥ १३ ॥<br>
क्रीं हूं क्रीं त्र्यक्षरी पातु चामुण्डा हृदयं मम ।<br>
ऐं हूं ॐ ऐं स्तनद्वन्द्वं ह्रीं फट् स्वाहा ककुत्स्थलम् ॥ १४ ॥<br>
अष्टाक्षरी महाविद्या भुजौ पातु सकर्तृका ।<br>
क्रीं क्रीं हूं हूं ह्रीं ह्रीं करौ पातु षडक्षरी मम ॥ १५ ॥<br>
क्रीं नाभिं मध्यदेशं च दक्षिणे कालिकावऽतु ।<br>
क्रीं स्वाहा पातु पृष्ठं च कालिका सा दशाक्षरी ॥ १६ ॥<br>
क्रीं मे गुह्यं सदा पातु कालिकायै नमस्ततः ।<br>
सप्ताक्षरी महाविद्या सर्वतन्त्रेषु गोपिता ॥ १७ ॥<br>
ह्रीं ह्रीं दक्षिणे कालिका हूं हूं पातु कटिद्वयम् ।<br>
काली दशाक्षरी विद्या स्वाहा ममोरुयुग्मकम् ॥ १८ ॥<br>
ॐ ह्रीं क्रीं मे स्वाहा पातु कालिका जानुनि सदा ।<br>
काली हृदयविद्येयं चतुर्वर्गफलप्रदा ॥ १९ ॥<br>
क्रीं ह्रीं ह्रीं पातु सा गुल्फं दक्षिणे कालिकावतु ।<br>
क्रीं हूं ह्रीं स्वाहा पदं पातु चतुर्दशाक्षरी मम ॥ २० ॥<br>
खड्गमुण्डधरा काली वरदा भयहारिणी ।<br>
विद्याभिः सकलाभिः सा सर्वाङ्गमभितोऽवतु ॥ २१ ॥<br>
काली कपालिनी कुल्ला कुरुकुल्ला विरोधिनी ।<br>
विप्रचित्ता तथोग्रोग्रप्रभा दीप्ताघनत्विषा ॥ २२ ॥<br>
नीला घना बालाका च मात्रा मुद्रामिता च माम् ।<br>
एताः सर्वाः खड्गधरा मुण्डमाला विभूषणाः ॥ २३ ॥<br>
रक्षन्तु दिग्विदिक्षु मां ब्राह्मी नारायणी तथा ।<br>
माहेश्वरी च चामुण्डा कौमारी चापराजिता ॥ २४ ॥<br>
वाराही नारसिंही च सर्वाश्चामितभूषणाः ।<br>
रक्षन्तु स्वायुधैर्दिक्षु मां यथा तथा ॥ २५ ॥<br>
इति ते कथितं दिव्यं कवचं परमाद्भुतम् ।<br>
श्रीजगन्मङ्गलं नाम महाविद्यौघविग्रहम् ॥ २६ ॥<br>
त्रैलोक्याकर्षकं ब्रह्मन् कवचं मन्मुखोदितम् ।<br>
गुरुपूजां विधायाथ विधिवत् प्रपठेत् ततः ॥ २७ ॥<br>
कवचं त्रिः सकृद्वापि यावज्जीवं च वा पुनः ।<br>
एतच्छतार्द्धमावर्त्य त्रैलोक्यविजयी भवेत् ॥ २८ ॥<br>
त्रैलोक्यं क्षोभयत्येव कवचस्य प्रसादतः ।<br>
महाकविर्भवेन्मासात् सर्वसिद्धीश्वरो भवेत् ॥ २९ ॥<br>
पुष्पाञ्जलिं कालिकायै मूलेनैवार्पयेत् सकृत् ।<br>
शतवर्षसहस्राणां पूजायाः फलमाप्नुयात् ॥ ३० ॥<br>
भूर्जे विलिखितं चैतत्स्वर्णस्थं धारयेद्यदि ।<br>
शिखायां दक्षिणे बाहौ कण्ठे वा धारयेद्यदि ॥ ३१ ॥<br>
त्रैलोक्यं मोहयेत्क्रोधात्त्रैलोक्यं चूर्णयेत्क्षणात् ।<br>
पुत्रबान्धवान्श्रीमान्नानाविद्यानिधिभवेत् ॥ ३२ ॥<br>
ब्रह्मास्त्रादीनि शस्त्राणि तद्गात्रस्पर्शनात् ततः ।<br>
नाशमायान्ति या नारी वन्ध्या च मृतपुत्रिणी ॥ ३३ ॥<br>
कण्ठे वा वामबाहौ वा कवचस्य धारणात् ।<br>
बह्वपत्या जीववत्सा भवत्येव न संशयः ॥ ३४ ॥<br>
न देयं परशिष्येभ्यो ह्यभक्तेभ्यो विशेषतः ।<br>
शिष्येभ्यो भक्तियुक्तेभ्यश्चान्यथा मृत्युमाप्नुयात् ॥ ३५ ॥<br>
स्पर्द्धामुद्धूय कमलावाग्देवीमन्दिरे मुखे ।<br>
पौत्रान्तं स्थैर्यमास्थाय निवसत्येव निश्चितम् ॥ ३६ ॥<br>
इदं कवचमज्ञात्वा यो जपेत्कालिदक्षिणाम् ।<br>
शितलक्षं प्रजप्त्वापि तस्य मन्त्रो न सिद्ध्ययि ।<br>
सशस्त्रघातमाप्नोति सोचिरान्मृत्युमाप्नुयात् ॥ ३७ ॥</p>
<p>इति भैरवतन्त्रे भैरवभैरवीसंवादे कालीकल्पे श्यामाकवचं<br>
समाप्तम् ।</p>
<p>अथ तारास्तोत्रम् ।</p>
<p>मातर्नीलसरस्वति प्रणमतां सौभाग्यसम्पत्प्रदे<br>
प्रत्यालीढपदस्थिते शवहृदि स्मेराननाम्भोरुहे ।<br>
फुल्लेन्दीवर लोचने त्रिनयने कर्त्रीकपालोत्पले खड्गञ्चादधती<br>
त्वमेव शरणं त्वामीश्वरीमाश्रये ॥ १ ॥<br>
वाचामीश्वरि भक्तिकल्पलतिके सर्वार्थसिद्धीश्वरि<br>
गद्यप्राकृतपद्यजातरचनासर्वार्थसिद्धिप्रदे ।<br>
नीलेन्दीवरलोचनत्रययुते कारुण्यवारान्निधे<br>
सौभाग्यामृतवर्द्धनेन कृपया सिञ्च त्वमस्मादृशम् ॥ २ ॥<br>
खर्वेगर्वसमूहपूरिततनो सर्पादिवेषोज्वले<br>
व्याघ्रत्वक्परिवीतसुन्दरकटिव्याधूतघण्टाङ्किते ।<br>
सद्यः कृत्तगलद्रजः<br>
परिमिलन्मुण्डद्वयीमूर्द्धजग्रन्थिश्रेणिनृमुण्डदामललिते<br>
भीमे भयन्नाशय ॥ ३ ॥<br>
मायानङ्गविकाररूपललनाविन्द्वर्धचन्द्राङ्कितं<br>
हुम्फट्कारमयी त्वमेव शरणं मन्त्रात्मिके मादृशः ।<br>
मूर्तिस्ते जननि त्रिधामघटिता स्थूलाति सूक्ष्मा परा वेदनां न<br>
हि गोचरा कथमपि प्राप्तां नु तामाश्रये ॥ ४ ॥<br>
त्वत्पादाम्बुजसेवया सुकृतिनो गच्छन्ति सायुज्यतां तस्याः<br>
श्रीपरमेश्वरत्रिनयनब्रह्मादिसाम्यात्मनः ।<br>
संसाराम्बुधिमज्जने पटुतनुर्देवेन्द्रमुख्यान्सुरान् मातस्ते<br>
पदसेवने हि विमुहान् किं मन्दधीस्सेवते ॥ ५ ॥<br>
मातस्त्वत्पदपङ्कजद्वयरजोमुद्राङ्ककोटीरिणस्ते देवा जयसङ्गरे<br>
विजयिनो निःशङ्कमङ्के गताः ।<br>
देवोऽहं भुवने न मे सम इति स्पर्द्धां वहन्तः परे<br>
तत्तुल्यान्नियतं यथा शशिरवी नाशं व्रजन्ति स्वयम् ॥ ६ ॥<br>
त्वन्नामस्मरणात्पलायनपराद्रष्टुं च शक्ता न ते<br>
भूतप्रेतपिशाचराक्षसगणा यक्षाश्च नागाधिपाः ।<br>
दैत्या दानवपुङ्गवाश्च खेचरा व्याघ्रादिका जन्तवो डाकिन्यः<br>
कुपितान्तकाश्च मनुजान्मातः क्षणं भूतले ॥ ७ ॥<br>
लक्ष्मीः सिद्धगणाश्च पादुकमुखाः सिद्धास्तथा वैरिणां<br>
स्तम्भश्चापि वराङ्गने गजघटास्तम्भस्तथा मोहनम् ।<br>
मातस्त्वत्पदसेवया खलु नृणां सिध्यन्ति ते ते गुणाः क्लान्तिः<br>
कान्त मनोभवोत्र भवति क्षुद्रोऽपि वाचस्पतिः ॥ ८ ॥<br>
ताराष्टकमिदं पुण्यं भक्तिमान्यः पठेन्नरः ।<br>
प्रातर्मध्याह्नकाले च सायाह्ने नियतः शुचिः ॥ ९ ॥<br>
लभते कवितां विद्यां सर्वशास्त्रार्थविद्भवेत् ।<br>
लक्ष्मीमनश्वरां प्राप्य भुक्त्वा भोगान्यथेप्सितान् ।<br>
कीर्त्तिं कान्तिं च नेरुज्यं सर्वेषां प्रियतां व्रजेत् ।<br>
विख्यातिञ्चापि लोकेषु प्राप्यान्ते मोक्षमाप्नुयात् ॥ १० ॥</p>
<p>इति नीलतन्त्रे ताराष्टकं समाप्तम् ।</p>
<p>अथ ताराकवचम् ।</p>
<p>ईश्वर उवाच &ndash;</p>
<p>कोटितन्त्रेषु गोप्या हि विद्यातिभयमोचिनी ।<br>
दिव्यं हि कवचं तस्याः शृणुष्व सर्वकामदम् ॥ १ ॥<br>
ताराकवचस्याऽक्षोभ्य-ऋषिस्त्रिष्टुप्छन्दो भगवती तारा देवता<br>
सर्वमन्त्रसिद्धिसमृद्धये जपे विनियोगः ।<br>
प्रणवो मे शिरः पातु ब्रह्मरूपा महेश्वरी ।<br>
ह्रीङ्कार पातु ललाटे बीजरूपा महेश्वरी ॥ २ ॥<br>
स्त्रीङ्कारः सदा वदने लज्जारूपा महेश्वरी ।<br>
हूङ्कारः पातु हृदये भवानीशक्तिरूपधृक् ॥ ३ ॥<br>
फट्कारः पातु सर्वाङ्गे सर्वसिद्धि फलप्रदा ।<br>
खर्वा मां पातु देवेशीगण्डयुग्मे भयापहा ॥ ४ ॥<br>
लम्बोदरी सदा स्कन्धयुग्मे पातु महेश्वरी ।<br>
व्याघ्रचर्मावृता कट्यां पातु देवी शिवप्रिया ॥ ५ ॥<br>
पीनोन्नतस्तनी पातु पार्श्वयुग्मे महेश्वरी ।<br>
रक्तवर्तुलनेत्रा च कटिदशे सदावतु ॥ ६ ॥<br>
ललज्जिह्वा सदा पातु नाभौ मां भुवनेश्वरी ।<br>
करालास्या सदा पातु लिङ्गे देवी हरप्रिया ॥ ७ ॥<br>
पिङ्गोग्रैकजटा पातु जङ्घायां विघ्ननाशिनी ।<br>
प्रेतखर्परधरा देवी जानुचक्रे महेश्वरी ॥ ८ ॥<br>
नीलवर्णा सदा पातु जानुनी सर्वदा मम ।<br>
नागकुण्डलधरा देवी पातु पादयुगे ततः ॥ ९ ॥<br>
नागहारधरा देवी सर्वाङ्गं पातु सर्वदा ।<br>
नागकङ्कधरा देवी पातु प्रान्तरदेशतः ॥ १० ॥<br>
चतुर्भुजा सदा पातु गमने शत्रुनाशिनी ।<br>
खड्गहस्ता महादेवी श्रवणे पातु सर्वदा ॥ ११ ॥<br>
नीलाम्बरधरा देवी पातु मां विघ्ननाशिनी ।<br>
कर्तृहस्ता सदा पातु विवादे शत्रुमध्यतः ॥ १२ ॥<br>
ब्रह्मरूपधरा देवी सङ्ग्रामे पातु सर्वदा ।<br>
नागकङ्कणधरा देवी भोजने पातु सर्वदा ॥ १३ ॥<br>
शवकर्णा महादेवी शयने पातु सर्वदा ।<br>
वीरासनधरा देवी निद्रायां पातु सर्वदा ॥ १४ ॥<br>
धनुर्बाणधरा देवी पातु मां विघ्नसङ्कुले ।<br>
नागाञ्चितकटी पातु देवी मां सर्वकर्मसु ॥ १५ ॥<br>
छिन्नमुण्डधरा देवी कानने पातु सर्वदा ।<br>
चितामध्यस्थिता देवी मारणे पातु सर्वदा ॥ १६ ॥<br>
द्वीपिचर्मधरा देवी पुत्रदारधनादिषु ।<br>
अलङ्कारान्विता देवी पातु मां हरवल्लभा ॥ १७ ॥<br>
रक्षरक्ष नदीकुञ्जे हूं हूं फट् समन्विते ।<br>
बीजरूपा महादेवी पर्वते पातु सर्वदा ॥ १८ ॥<br>
मणिधरा वज्रिणि देवी महाप्रतिसरे तथा ।<br>
रक्षरक्ष हूं हूं ॐ ह्रीं स्वाहा महेश्वरी ॥ १९ ॥<br>
पुष्पकेतुराजार्हेति कानने पातु मां सर्वदा ।<br>
ॐ ह्रीं वज्रपुष्पे हूं फट् प्रान्तरे सर्वकामदा ॥ २० ॥<br>
ॐ पुष्पे पुष्पे महापुष्पे पातु पुत्रान्महेश्वरी ।<br>
हूं स्वाहा शक्तिसंयुक्ता दारान् रक्षतु सर्वदा ॥ २१ ॥<br>
ॐ आं हूं फट् स्वाहा महेशानी पातु द्यूते हरप्रिया ।<br>
ॐ ह्रीं सर्वविघ्नोत्सारिणी देवी विघ्नान्मां सदावतु ॥ २२ ॥<br>
ॐ पवित्रवज्रभूमे हूं फट् स्वाहासमन्विता ।<br>
पृथिव्यां पातु मां देवी सर्वविघ्नविनाशिनी ॥ २३ ॥<br>
ॐ आः सुरेखे वज्ररेखे हूं फट् स्वाहासमन्विता ।<br>
पाताले पातु मां देवी लाकिनीं नामसञ्ज्ञिका ॥ २४ ॥<br>
ह्रीङ्कारी पातु मां पूर्वे शक्तिरूपा महेश्वरी ।<br>
स्त्रीङ्कारो पातु देवेशी वधूरूपा महेश्वरी ॥ २५ ॥<br>
हूं स्वरूपा महादेवी पातु मां क्रोधरूपिणी ।<br>
फट् स्वरूपा महामाया उत्तरे पातु सर्वदा ॥ २६ ॥<br>
पश्चिमे पातु मां देवी फट् स्वरूपा हरपिर्या ।<br>
मध्ये मां पातु देवेशी हूं स्वरूपा नगात्मजा ॥ २७ ॥<br>
नीलवर्णा सदा पातु सर्वत्र वाग्भवा सदा ।<br>
भवानी पातु भवने सर्वैश्वर्यप्रदायिनी ॥ २८ ॥<br>
विद्यादानरता देवी पातु वक्त्रे सरस्वतौ ।<br>
शास्त्रे वादे च सङ्ग्रामे जले च विषमे गिरौ ॥ २९ ॥<br>
भीमरूपा सदा पातु श्मशाने भयनाविनी ।<br>
भूतप्रेतालये घोरे दुर्गा मां भीषणावतु ॥ ३० ॥<br>
पातु नित्यं महेशानि सर्वत्र शिवदूतिका ।<br>
कवचस्य च माहात्म्यं नाहं वर्षशतैरपि ॥ ३१ ॥<br>
शक्नोमि कथितुं देवि भवेत् तस्य फलं च यत् ।<br>
पुत्रदारेषु बन्धूनां सर्वदेशे च सर्वदा ॥ ३२ ॥<br>
न विद्यते भयं यस्य नृपपूज्यो भवेच्च सः ।<br>
शुचिर्भूत्वाऽशुचिर्वापि कवच सर्वकामदम् ॥ ३३ ॥<br>
प्रपठन् वा स्मरन्मर्त्यो दुःखशोकविवर्जितः ।<br>
सर्वशास्त्रे महेशानि कविराट् भवति ध्रुवम् ॥ ३४ ॥<br>
सर्ववागीश्वरो मर्त्यो लोकवश्यो धनेश्वरः ।<br>
रणे द्यूते विवादे च जयस्तत्र भवेद्ध्रुवम् ॥ ३५ ॥<br>
पुत्रपौत्रान्वितो मर्त्यो विलासी सर्वयोषिताम् ।<br>
शत्रवो दासतां यान्ति सर्वेषां वल्लभः सदा ॥ ३६ ॥<br>
गर्वी खर्वी भवत्येव वादी स्खलति दर्शनात् ।<br>
मृत्युश्च वश्यतां याति दासास्तस्यावनोभुजः ॥ ३७ ॥<br>
प्रसङ्गात्कथितं सर्वं कवचं सर्वकामदम् ।<br>
प्रपठन्वा स्मरन्मर्त्यः शापानुग्रहण क्षमः ॥ ३८ ॥<br>
आनन्दवृन्दसिन्धूनामधिपः कविराड्भवेत् ।<br>
सर्ववागीश्वरी मर्त्यो लोक वश्यः सदा सुखी ॥ ३९ ॥<br>
गुरोः प्रसादमासाद्य विद्यां प्राप्य सुगोपिताम् ।<br>
तत्रापि कवचं देवि दुर्लभं भवनत्रये ॥ ४० ॥<br>
गुरुर्देवो हरः साक्षात्पत्नी तस्य हरप्रिया ।<br>
अभेदेन भजेद्यस्तु तस्य सिद्धिरदूरतः ॥ ४१ ॥<br>
मन्त्राचारा महेशानि कथिताः पूर्ववत्प्रिये ।<br>
नाभौ ज्योतिस्तथा वक्त्रं हृदयोपरि चिन्तयेत् ॥ ४२ ॥<br>
ऐश्वर्यं सुकवित्वं च महावागीश्वरोनृपः ।<br>
नित्यं तस्य महेशानि महिलासङ्गञ्चरेत् ॥ ४३ ॥<br>
पञ्चाचाररतो मर्त्यः सिद्धो भवति नान्यथा ।<br>
शक्तियुक्तो भवेन्मर्त्यः सिद्धो भवति नान्यथा ॥ ४४ ॥<br>
ब्रह्माविष्णुश्च रुद्रश्च ये देवासुरमानुषाः ।<br>
तं दृष्ट्वा साधकं देवि लज्जायुक्ता भवन्ति ते ॥ ४५ ॥<br>
स्वर्गे मर्त्ये च पाताले ये देवाः सिद्धिदायकाः ।<br>
प्रशंसन्ति सदा देवि तं दृष्ट्वा साधकोत्तमम् ॥ ४६ ॥<br>
विघ्नात्मकाश्च ये देवाः स्वर्गे मर्त्ये रसातले ।<br>
प्रशंसन्ति सदा सर्वे तं दृष्ट्वा साधकोत्तमम् ॥ ४७ ॥<br>
इति ते कथितं देवि मया सम्यक्प्रकीर्त्तितम् ।<br>
भुक्तिमुक्तिकरं साक्षात्कल्पवृक्षस्वरूपकम् ॥ ४८ ॥<br>
आसाद्याद्यगुरुं प्रसाद्य य इदं कल्पद्रुमालम्बनं मोहेनापि<br>
मदेन वापि रहितो जाड्येन वा युज्यते ।<br>
सिद्धोऽसौ भुवि सर्वदुःखविपदां पारं प्रयात्यन्तको मित्रं<br>
तस्य नृपाश्च देवि विपदो नश्यन्ति तस्याशु च ॥ ४९ ॥<br>
तद्गात्रं प्राप्य शस्त्राणि ब्रह्मास्त्रादीनि वै भुवि ।<br>
माल्यानि कुसुमान्येव भवन्ति सुखदानि च ।<br>
तस्य गेहे स्थिरा लक्ष्मीर्वाणी वक्त्रे वसेद्ध्रुवम् ॥ ५० ॥<br>
इदं कवचमज्ञात्वा तारां यो भजते नरः ।<br>
अल्पायुर्निर्धनो मूर्खो भवत्येव न संशयः ॥ ५१ ॥<br>
लिखित्वा धारयेद्यस्तु कण्ठे वा मस्तके भुजे ।<br>
तस्य सर्वार्थसिद्धिः स्याद्यद्यन्मनसि वर्तते ॥ ५२ ॥<br>
गोरोचनाकुङ्कुमेन रक्तचन्दनकेन वा ।<br>
यावकैर्वा महेशानि लिखेन्मन्त्रं समाहितः ॥ ५३ ॥<br>
अष्टम्यां मङ्गलदिने चतुर्दश्यामथापि वा ।<br>
सन्ध्यायां देवदेवेशि लिखेद्यन्त्रं समाहितः ॥ ५४ ॥<br>
मघायां श्रवणायां वा रेवत्यां वा विशेषतः ।<br>
सिंहराशौ गते चन्द्रे कर्कटस्थे दिवाकरे ॥ ५५ ॥<br>
मीनराशौ गुरौ याते वृश्चिकस्थे शनैश्चरे ।<br>
लिखित्वा धारयेद्यस्तु उत्तराभिमुखो भवन् ॥ ५६ ॥<br>
श्मशाने प्रान्तरे वापि शून्यगारे विशेषतः ।<br>
निशायां यो लिखेद्यन्त्रं तस्य सिद्धिरचञ्चला ॥ ५७ ॥<br>
भूर्जे पत्रे लिखेन्मन्त्रं गुरुणा च महेश्वरि ।<br>
ध्यानधारणयोगेन धारयेद्यस्तु भक्तितः ॥ ५८ ॥<br>
अचिरात्तस्य सिद्धिः स्यान्नात्र कार्या विचारणा ॥ ५९ ॥</p>
<p>इति श्रीरुद्रयामले तन्त्रे उग्रताराकवचं समाप्तम् ।</p>
<p>अथ त्रैलोक्यमोहनं नाम ताराकवचम् ।</p>
<p>देव्युवाच &ndash;</p>
<p>तारापूजा श्रुता नाथ विद्याश्च सकलास्ततः ।<br>
साम्प्रतं श्रोतुमिच्छामि कवचं मन्त्रविग्रहम् ॥ १ ॥<br>
त्रैलोक्यमोहनं नाम सर्वापद्विनिवारकम् ।<br>
पुरैव सूचितं नाथ कृपया मे प्रकाशय ॥ २ ॥</p>
<p>भैरव उवाच &ndash;</p>
<p>देवदानव-विद्याधृक्पूजिते प्राणवल्लभे ।<br>
त्रैलोक्यमोहनं नाम श्रूयतां कवचं परम् ॥ ३ ॥<br>
सर्वविद्यामयं देवि सर्वमन्त्रमयं ध्रुवम् ।<br>
सर्वरक्षाकरं देवि सर्वविद्याप्रदायकम् ॥ ४ ॥<br>
वेदव्यासोऽपि यद्धृत्वा सर्वज्ञः पठनाद्यतः ।<br>
यद्धृत्वा पठनादीशस्त्रैलोक्यविजयी प्रभुः ।<br>
धनाधिपः कुबेरोऽपि देवाधिपः शचीपतिः ।<br>
पठनाद्धारणात् नित्यं यतः सर्वे दिगीश्वराः ।<br>
सर्वसिद्धियुताः सन्तः सर्वैश्वर्यमवाप्नुयुः ॥ ५ ॥<br>
अस्य प्रसादादीशोऽहं भैरवाणां सुरेश्वरि ।<br>
क्रोधाधिपो महाभीमो देवेषु कथितः प्रभुः ॥ ६ ॥<br>
न दद्यात् परशिष्येभ्यो दद्याच्छिष्येभ्य एव च ।<br>
अभक्तेभ्योऽपि पुत्रेभ्यो दत्त्वा मृत्युमवाप्नुयात् ॥ ७ ॥<br>
त्रैलोक्यमोहनस्यास्य कवचस्य ऋषिः शिवः ।<br>
छन्दो विराट् देवता च सोग्रतारा प्रकीर्त्तिता ।<br>
चतुर्वर्गेषु विद्यायां विनियोगः प्रकीर्त्तितः ॥ ८ ॥<br>
ॐ ह्रीं स्त्रीं मे शिरः पातु हूं फट् पातु ललाटकम् ।<br>
सार्द्धपञ्चाक्षरी तारा पायान्नेत्रयुगं मम ॥ ९ ॥<br>
ॐ ह्रीं स्त्रीं हूं श्रूती पायान्नमः पातु च नासिकाम् ।<br>
तारा षडक्षरी पायाद्वदनं मुण्डभूषणा ॥ १० ॥<br>
ह्रीं स्त्रीं हूं फट् वदनं पातु जिह्वां पातु महेश्वरी ।<br>
ह्रीं स्त्रीं हूं मे गलं पायात्सापि नीलसरस्वती ॥ ११ ॥<br>
स्त्रीं स्कन्धौ पातु नियतं तारैकाक्षररूपिणी ।<br>
हूं घाटां मे सदा पातु बीजैकाक्षररूपिणी ॥ १२ ॥<br>
ऐं ह्रीं स्त्रीं हूञ्च फट् पायाद्वाक्तारा मे भूजद्वयम् ।<br>
श्रीं ह्रीं स्त्रीं हूं च फट् पायात्श्रीतारा मे स्तनद्वयम् ॥ १३ ॥<br>
ह्रीं ह्रीं स्त्रीं हूञ्च फट् पायात्तारा च हृदयं मम ।<br>
हूं ह्रीं स्त्रीं हूञ्च फट् बीजं तारा पृष्ठं सदावतु ॥ १४ ॥<br>
क्लीं ह्रीं स्त्रीं हूञ्च फट् पायात्पार्श्वौ कामस्वरूपिणी ।<br>
ॐ ह्रीं स्त्रीं हूं नमः पायात्महाषडक्षरी ॥ १५ ॥<br>
ऐं सौः ॐ ऐं ह्रीं फट् स्वाहा कटिदेशं सदाऽवतु ।<br>
अष्टाक्षरी महाविद्या साक्षाद्ब्रह्मस्वरूपिणी ।<br>
खं हूं हौं ॐ ऐं श्रीं ह्रीं सा गुह्यदेशं सदाऽवतु ।<br>
सप्ताक्षरी चोग्रतारा मूलविद्यास्वरूपिणी ॥ १६ ॥<br>
ॐ ह्रीं हां हूं नमस्तारायै सकलपदन्ततः ।<br>
दुस्तरः तारयपदं तारय प्रणवद्वयम् ।<br>
स्वाहेति च महाविद्या जानुनी सर्वदाऽवतु ॥ १७ ॥<br>
ऐं सौः ॐ ऐं क्लीं फट् स्वाहा जङ्घे पातु परात्मिका ।<br>
ॐ ह्रीं स्त्रीं हूञ्च फट् तारा हंसाद्यन्ता नवाक्षरी ।<br>
महोग्रतारा पादौ मे पातु मे नित्यं महेश्वरी ॥ १८ ॥<br>
ऐं ह्रीं श्रीं ह्सौः स्हौः वद वद वाग्वादिनी च ।<br>
कामबीजत्रयं नीलसरस्वतीस्वरूपकम् । ऐम् ऐम् ऐं काहि काहि<br>
कलरीं स्वाहेति सर्वदा ।<br>
चतुस्त्रींशल्लिपिमयी पातु ताराखिलं वपुः ॥ १९ ॥<br>
इन्द्रो वामाक्षियुक्पृथ्वी सरस्वत्यनलप्रिया ।<br>
कूर्चाद्यन्ता पातु चोर्ध्वं मूलविद्यादशाक्षरी ॥ २० ॥<br>
तारां माया वधूः कूर्चं काली कामकला ततः ।<br>
उग्रतारे भगं कामः परा लक्ष्मीः शिवाङ्कुशौ ।<br>
सा महाषोडशी प्रोक्ता तारादेव्या मयाधुना ।<br>
विधिवद्ग्रहणादस्या मृत्युं मृत्युपथं नयेत् ॥ २१ ॥<br>
एषा विद्या मया गुप्ता तन्त्रादियामलेषु ।<br>
साम्प्रतं कथिता तुभ्यं कवचाङ्गतया प्रिये ॥ २२ ॥<br>
इति ते कथितं देवि गुह्याद्गुह्यतरं परम् ।<br>
त्रैलोक्यमोहनं नाम कवचं मन्त्रविग्रहम् ॥ २३ ॥<br>
ब्रह्मविद्यामयं भद्रे केवलं ब्रह्मरूपिणम् ।<br>
मन्त्रविद्यामयञ्चैत्कवचं मन्मुखोदितम् ।<br>
गुरुमभ्यर्च विधिवत्कवचं प्रपठेद्यदि ।<br>
त्रिः सकृद्वा यथा ज्ञानं भैरवस्तत्क्षणाद्भवेत् ॥ २४ ॥<br>
सर्वपापविनिर्मुक्तः कुलकोटीः समुद्धरेत् ।<br>
गुरुः स्यात् सर्वविद्यास्वप्यधिकारी जपादिषु ॥ २५ ॥<br>
शतमष्टोत्तरञ्चास्य पुरश्चर्याविधिः स्मृताः ।<br>
शतमष्टोत्तरं जप्त्वा भवेद् भूमिपुरन्दरः ।<br>
त्रैलोक्यं विचरेद्वीरो गणनाथो यथा गुहः ॥ २६ ॥<br>
गद्यपद्यमयी वाणी भवेद्गङ्गाप्रवाहवत् ।<br>
पुष्पाञ्जल्यष्टकं दत्त्वा मूलेनैव पठेत् ततः ।<br>
पञ्चवर्षसहस्राणां पूजायाः फलमाप्नुयात् ॥ २७ ॥<br>
भूर्जे विलिख्य गुलिकां स्वर्णस्थां धारयेद्यदि ।<br>
पुरुषो दक्षिणे बाहौ योषिद्वाम भुजे तथा ।<br>
बहुपुत्रवती नारी पुरुषो धनपुत्रवान् ।<br>
सर्वसिद्धीश्वरो भूत्वा विचरेद्भैरवो यथा ॥ २८ ॥<br>
तद्गात्रं प्राप्य शस्त्राणि ब्रह्मास्त्रादीनि भैरवि ।<br>
माल्यानि कुसुमान्येव भवन्ति सुखदानि च ।<br>
तस्य गेहे चिरं लक्ष्मीर्वाणी वसेद्ध्रुवम् ॥ २९ ॥<br>
इदं कवचमज्ञात्वा तारां यो भजतेऽधमः ।<br>
अल्पायुनिर्धनो मूर्खो भवत्येव न संशयः ॥ ३० ॥</p>
<p>इति भैरवीभैरवसंवादे ताराकल्पे त्रैलोक्यमोहनं नाम<br>
ताराकवचं समाप्तम् ।</p>
<p>अथ बगलामुखीस्तोत्रम् ।</p>
<p>चलत्कनककुण्डलोल्लसितचारुगण्डस्थलीं<br>
लसत्कनकचम्पमकद्युतिमदिन्दुबिम्बाननाम् ।<br>
गदाहतविपक्षकां कलितलोलजिह्वञ्चलां स्मरामि बगलामुखीं<br>
विमुखवाङ्मनस्स्तम्भिनीम् ॥ १ ॥<br>
पीयूषोदधिमध्यचारुविलसद्रक्तोत्पले मण्डले यः<br>
सिंहासनमौलिपातितरिपुं प्रेतासनाध्यासिनीम् ।<br>
स्वर्णाभां करपीडितारिरसनां भ्राम्यद्गदां<br>
बिभ्रतीम्मित्थं ध्यायति यान्ति तस्य सहसा सद्योथ सर्वापदः ॥ २<br>
॥<br>
देवि त्वच्चरणाम्बुजार्चनकृते यः पीतपुष्पाञ्जलीन् भक्त्या<br>
वामकरे निधाय च मनुं मन्त्री मनोज्ञाक्षरम् ।<br>
पीठध्यानपरोऽथ कुम्भकवशाद्बीजं स्मरेत्पार्थिवं<br>
तस्यामित्रमुखस्य वाचि हृदये जाड्यं भवेत्तत्क्षणात् ॥ ३ ॥<br>
वादी मूकति रङ्कति क्षितिपतिर्वैश्वानरः शीतति क्रोधी शाम्यति<br>
दुर्जनः सुजनति क्षिप्रानुगः खञ्जति ।<br>
गर्वी खर्वति सर्वविच्च जडति त्वन्मन्त्रिणा यन्त्रितः श्रीनित्ये<br>
बगलामुखि प्रतिदिनं कल्यामि तुभ्यं नमः ॥ ४ ॥<br>
मन्त्रस्तावदलं विपक्षदलने स्तोत्रं पवित्रं च ते यन्त्रं<br>
वादिनियन्त्रणं त्रिजगतां जैत्रं च चित्रं च ते ।<br>
मातः श्रीबगलेति नाम ललितं यस्यास्ति जन्तोर्मुखे<br>
त्वन्नामग्रहणेन संसदि मुख स्तम्भो भवेद्वादिनाम् ॥ ५ ॥<br>
दुष्टस्तम्भनमुग्रविघ्नशमनं दारिद्र्यविद्रावणं<br>
भूभृद्भीशमनं चलन्मृगदृशां चेतःसमाकर्षणम् ।<br>
सौभाग्यैकनिकेतनं ममदृशोः कारुण्यपूर्णेक्षणं<br>
मृत्योर्मारणमाविरस्तु पुरतो मातस्त्वदीयं वपुः ॥ ६ ॥<br>
मातर्भञ्जय मद्विपक्षवदनं जिह्वां चलाः कीलय ब्राह्मीं<br>
मुद्रय दैत्यदेवधिषणामुग्रां गतिं स्तम्भय ।<br>
शत्रूञ्चूर्णय देवि तीक्ष्णगदया गौराङ्गि पीताम्बरे<br>
विघ्नौघं बगले हर प्रणमतां कारुण्यपूर्णे क्षणे ॥ ७ ॥<br>
मातर्भैरवि भद्रकालि विजये वाराहि विश्वाश्रये श्रीविद्ये समये<br>
महेशि बगले कामेशि रामे रमे ।<br>
मातङ्गि त्रिपुरे परात्परतरे स्वर्गापवर्गप्रदे दासोऽहं<br>
शरणागतः करुणया विश्वेश्वरि त्राहि माम् ॥ ८ ॥<br>
संरम्भे चौरसङ्घे प्रहरणसमये बन्धने व्याधिमध्ये<br>
विद्यावादे वावादे प्रकुपितनृपतौ दिव्यकाले निशायाम् ।<br>
वश्ये वा स्तम्भने वा रिपुवधसमये निर्जने वा जने वा<br>
गच्छंस्तिष्ठन् त्रिकालं यदि पठति शिवं प्राप्नुयादाशुधीरः ॥<br>
९ ॥<br>
नित्यं स्तोत्रमिदं पवित्रमिह यो देव्याः पठत्यादराद्धृत्वा<br>
यन्त्रमिदं तथैव समरे बाहौ करे वा गले ।<br>
राजानोऽप्यरयो मदान्धकरिणस्सर्पा मृगेन्द्रादिकास्ते वै यास्ति<br>
विमोहिता रिपुगणा लक्ष्मीः स्थिरा सिद्धयः ॥ १० ॥<br>
त्वं विद्या परमा त्रिलोकजननी विघ्नौघसञ्छेदिनी<br>
योषित्कर्षणकारिणी जनमनःसम्मोहसन्दायिनी ।<br>
स्तम्भोत्सारणकारिणी पशुमनःसम्मोहसन्दायिनी<br>
जिह्वाकोलनभैरवी विजयते ब्रह्मादिमन्त्रो यथा ॥ ११ ॥<br>
विद्या लक्ष्मीर्नित्यसौभाग्यमायुः पुत्रैः पौत्रैः<br>
सर्वसाम्राज्यसिद्धिम् ।<br>
मानो भोगो वश्यमारोग्यसौख्यं प्राप्तं<br>
तत्तद्भूतलेऽस्मिन्नरेण ॥ १२ ॥<br>
यत्कृतं जपसन्नाहं गदितं परमेश्वरि ।<br>
दुष्टानां निग्रहार्थाय तद्गृहाण नमोस्तु ते ॥ १३ ॥<br>
ब्रह्मास्त्रमिति विख्यातं त्रिषु लोकेषु दुर्लभम् ।<br>
गुरुभक्ताय दातव्यं न देयं यस्य कस्यचित् ॥ १४ ॥<br>
पीताम्बरां द्विभुजां च त्रिनेत्रां गात्रकोमलाम् ।<br>
शिलामुद्गरहस्तां च स्मरेत्तां बगलामुखीम् ।<br>
प्रातर्मध्याह्नकालेस्तव पठनमिदं कार्यसिद्धिप्रदं स्यात् ॥ १५<br>
॥</p>
<p>इति रुद्रयामले तन्त्रे श्रीबगलामुखीस्तोत्रं समाप्तम् ।</p>
<p>अथ मातङ्गीकवचम् ।</p>
<p>श्रीदेव्युवाच &ndash;</p>
<p>साधु साधु महादेव कथयस्व सुरेश्वर ।<br>
मातङ्गीकवचं दिव्यं सर्वसिद्धिकरं नृणाम् ॥ १ ॥</p>
<p>ईश्वर उवाच &ndash;</p>
<p>शृणु देवि प्रवक्ष्यामि मातङ्गीकवचं शुभम् ।<br>
गोपनीयं महादेवि मौनी जापं समाचरेत् ॥ २ ॥<br>
अस्य श्रीमातङ्गीकवचस्य दक्षिणामूर्तिर्-ऋषिर्विराट् छन्दो<br>
मातङ्गी देवता चतुर्वर्गसिद्धये विनियोगः ।<br>
ॐ शिरो मातङ्गिनी पातु भुवनेशी तु चक्षुषी ।<br>
तोडला कर्णयुगलं त्रिपुरा वदर्न मम ॥ ३ ॥<br>
पातु कण्ठे महामाया हृदि माहेश्वरि तथा ।<br>
त्रिपुरा पार्श्वयोः पातु गुदे कामेश्वरी मम ॥ ४ ॥<br>
ऊरुद्वये तथा चण्डी जङ्घयोश्च रतिप्रिया ।<br>
महामाया पादयुग्मे सर्वाङ्गेषु कुलेश्वरी ॥ ५ ॥<br>
अङ्गं प्रत्यङ्गकं चैव सदा रक्षतु वैष्णवी ।<br>
ब्रह्मरन्ध्रे सदा रक्षेन्मातङ्गीनाम संस्थिता ॥ ६ ॥<br>
रक्षयेन्नित्यं ललाटे सा महापिशाचिनीति च ।<br>
नेत्रयोः सुमुखी रक्षेद्देवी रक्षत्तु नासिकाम् ॥ ७ ॥<br>
महापिशाचिनी पश्चात्मुखे रक्षतु सर्वदा ।<br>
लज्जा रक्षतु मां दन्ताञ्चोष्ठौ सम्मार्जनीकरा ॥ ८ ॥<br>
चिबुके कण्ठदेशे च ठकारत्रितयं पुनः ।<br>
सविसर्गं महादेवि हृदयं पातु सर्वदा ॥ ९ ॥<br>
नाभिं रक्षतु मां लोला कालिकाऽवतु लोचने ।<br>
उदरे पातु चामुण्डा लिङ्गे कात्यायनी तथा ॥ १० ॥<br>
उग्रतारा गुदे पातु पादौ रक्षतु चाम्बिका ।<br>
भुजौ रक्षतु शर्वाणी हृदयं चण्डभूषणा ॥ ११ ॥<br>
जिह्वायां मातृका रक्षेत्पूर्वे रक्षतु पुष्टिका ।<br>
विजया दक्षिणे पातु मेधा रक्षतु वारुणे ॥ १२ ॥<br>
नैर्-ऋत्यां श्रद्धया रक्षेद्वायव्यां पातु लक्ष्मणा ।<br>
ऐशान्यां रक्षयेद्देवी मातङ्गी शुभकारिणी ॥ १३ ॥<br>
रक्षेत्सुरेशी चाग्नेये बगला पातु चोत्तरे ।<br>
ऊर्ध्वं पातु महादेवि देवानां हितकारिणी ॥ १४ ॥<br>
पाताले पातु मां नित्यं वशिनी विश्वरूपिणी ।<br>
प्रणवं च ततो माया कामबीजं च कूर्चकम् ॥ १५ ॥<br>
मातङ्गिनी ङेयुतास्त्रं वह्निजायावधिर्मनुः ।<br>
सार्द्धैकादशवर्णा सा सर्वत्र पातु मां सदा ॥ १६ ॥<br>
इति ते कथितं देवि गुह्याद्गुह्यतरं परम् ।<br>
त्रैलोक्यमङ्गलं नाम कवचं देवदुर्लभम् ॥ १७ ॥<br>
य इदं प्रपठेन्नित्यं जायते सम्पदालयम् ।<br>
परमैश्वर्यमतुलं प्राप्नुयान्नात्र संशयः ॥ १८ ॥<br>
गुरुमभ्यर्च्य विधिवत्कवचं प्रपठेद्यदि ।<br>
ऐश्वर्यं सुकवित्वं च वाक्सिद्धिं लभते ध्रुवम् ॥ १९ ॥<br>
नित्यं तस्य तु मातङ्गी महिला मङ्गलं चरेत् ।<br>
ब्रह्मा विष्णुश्च रुद्रश्च ये देवाः सुरसत्तमाः ॥ २० ॥<br>
ब्रह्मराक्षसवेताला ग्रहाद्या भूतजातयः ।<br>
तं दृष्ट्वा साधकं देवि लज्जायुक्ता भवन्ति ते ॥ २१ ॥<br>
कवचं धारयेद्यस्तु सर्वसिद्धिं लभेद्ध्रुवम् ।<br>
राजानोऽपि च दासत्वं षट्कर्माणि च साधयेत् ॥ २२ ॥<br>
सिद्धो भवति सर्वत्र किमन्यैर्बहुभाषितैः ।<br>
इदं कवचमज्ञात्वा मातङ्गी यो भजेन्नरः ॥ २३ ॥<br>
अल्पायुर्निर्द्धनो मूर्खो भवत्येव न संशयः ।<br>
गुरौ भक्तिः सदा कार्या कवचे च दृढा मतिः ॥ २४ ॥<br>
तस्मै मातङ्गिनी देवी सर्वसिद्धिं प्रयच्छति ॥ २५ ॥</p>
<p>इति नन्द्यावर्ते उत्तरखण्डे त्वरिफलदायिनी मातङ्गिनीकवचं<br>
समाप्तम् ।</p>
<p>इति चतुर्थ प्ररिच्छेदः ।</p>
<p>इति महामहोपाध्याय-श्रीकृष्णानन्द-भट्टाचार्य विरचिते<br>
तन्त्रसारे चतुर्थः परिच्छेदः ।</p>
<p>पञ्चमः परिच्छेदः</p>
<p>अथ प्रसङ्गादुपचारादयो निरूप्यन्ते</p>
<p>अथ चतुःषष्ट्युपचाराः ।<br>
सर्वोपचारमन्त्रास्त्रितारो पूर्वाः कल्पयामि नम इत्यन्ताः कार्याः<br>
।<br>
यथा &ndash; १ ।<br>
ऐं ह्रीं श्रीं पाद्यं कल्पयामि नमः २ ।<br>
एवम् अर्घ्य कल्पयामि नमः ३ ।<br>
इत्यादिक्रमेण ।</p>
<p>तथा सिद्धयामले &ndash;</p>
<p>त्रितारीञ्च मुखे कृत्वा देयस्य भुवनेश्वरी ।<br>
कल्पयामि नमः पश्चादुपचारेष्मयं विधिरिति ॥ १ ॥<br>
४ । आसानरोपणम् ५ ।<br>
सुगन्धितैलभ्यङ्गम् ६ ।<br>
मज्जनशालाप्रवेशनम् ७ ।<br>
मज्जनमण्डपे मणिपीठोपवेशनम् ८ ।<br>
दिव्यस्नानीयम् उद्वर्तनम् ९ ।<br>
उष्णोदकस्नानम् १० ।<br>
कनक कलसस्थितसर्वतीर्थाभिषेकम् ११ ।<br>
धौतवस्त्रपरिमार्जनम् १२ ।<br>
अरुणदुकूलपरिधानम् १३ ।<br>
अरुणदुकुलोत्तरीयम्, १४ ।<br>
आलेपमण्डपप्रवेशनम् १५ ।<br>
आलेपमणिपीठोपवेशनम् १६ ।<br>
चन्दनागुरुकुङ्कुममृगमदकर्पूरकस्तूरीरोचनादिव्यगन्ध-<br>
सर्वाङ्गानुलेपनम् १७ ।<br>
केशभारस्य कालागुरुधूपमल्लिकामालतीजातीचम्पकाशोकशत<br>
पत्रपूगकुहरोपुन्नागकह्लारयुथीसर्व<br>
वर्तुकुसुममालाभूषणम् १८ ।<br>
भूषणमण्डपप्रवेशनम्, १९ ।<br>
ब्भूषणमणिपीठोपवेशनम् २० ।<br>
नवरत्नमुकुटम् २१ ।<br>
चन्द्रशकलम्, २२ ।<br>
सीमन्तसिन्दूरम् २३ ।<br>
तिलकरत्नम् २४ ।<br>
कालाञ्जनम् २५ ।<br>
कर्णपालीयुगलम् २६ ।<br>
नासाभरणम् २७ ।<br>
अधरयावकम् २८ ।<br>
ग्रथनभूषणम् २९ ।<br>
कनकचित्रपदकम् ३० ।<br>
महापदकम् ३१ ।<br>
मुक्तावलीम्, ३२ ।<br>
एकावलीम् ३३ ।<br>
देवच्छन्दकम् ३४ ।<br>
केयूरयुगलचतुष्कम् ३५ ।<br>
वलयावलीम् ३६ ।<br>
ऊर्मिकावलीम् ३७ ।<br>
काञ्चीदामकटीसूत्रम् ३८ ।<br>
शोभाख्याभरणम् ३९ ।<br>
पादकटकम् ॥ २ ॥<br>
४० । रत्ननूपुरम् ४१ ।<br>
पादाङ्गुरीयकम् ४२ ।<br>
एककरे पाशम् ४३ ।<br>
अन्यकरे अङ्कुशम् ४४ ।<br>
इतरकरेषु पुण्ड्रेक्षुचापम् ४५ ।<br>
अपरकरे पुष्पबाणान् ४६ ।<br>
श्रीमन्माणिक्यपादुकाम् ४७ ।<br>
स्वसमानवेशास्त्रावरणदेवताभिः सह सिंहासनारोहणम् ४८ ।<br>
कामेश्वरपर्यङ्कोपवेशनम् ४९ ।<br>
अमृताशनचषकम् ५० ।<br>
आचमनीयम्, ५१ ।<br>
कर्पूरवटिकाम् ५२ ।<br>
आनन्दोल्लासविलासहासम् ५३ ।<br>
मङ्गलारात्रिकम् ५४ ।<br>
श्वेतच्छत्रम् ५५ ।<br>
चामरयुगलम् ५६ ।<br>
दर्पणम् ५७ ।<br>
तालवृन्तम् ५८ ।<br>
गन्धम् ५९ ।<br>
पुष्पम् ६० ।<br>
धूपम् ६१ ।<br>
दीपम् ६२ ।<br>
नैवेद्यम् ६३ ।<br>
पानार्थम् ६४ ।<br>
पुनराचमनीयम्, ताम्बूलम्, नमस्कारम्, कल्पयेत् ।<br>
एतेषामुपचाराणामभावे एते मन्त्रा जप्याः ।</p>
<p>तदुक्तं नवरत्नेश्वरे &ndash;</p>
<p>चतुःषष्ट्युपचाराणामभावे तन्मनुं जपेत् ।<br>
तत्तदेव फलं विन्द्यात्साधकः स्थिरमानसः ॥ २-क ॥<br>
अथाष्टादशोपचाराः<br>
आसनं स्वागतं पाद्यमर्घ्यमाचमनीयकम् ।<br>
स्नानं वस्त्रोपवीतञ्च भूषणानि च सर्वशः ।<br>
गन्धं पुष्पं तथा धूपं दीपमन्नञ्च तर्पणम् ।<br>
माल्यानुलेपनञ्चैव नमस्कारविसर्जने ।<br>
अष्टादशोपचारैस्तु मन्त्रीं पूजां समाचरेत् ॥ ३ ॥</p>
<p>अथ षोडशोपचाराः</p>
<p>पाद्यमर्घ्यं तथाचामं स्नानं वसनभूषणे ।<br>
गन्धपुष्पधूपदीपनैवेद्याचमनं ततः ।<br>
ताम्बूलमर्चना स्तोत्रं तर्पणञ्च नमस्क्रिया ।<br>
प्रयोजयेच्च पूजायामुपचारांस्तु षोडश ॥ ४ ॥</p>
<p>अथ दशोपचाराः</p>
<p>पाद्यमर्घ्यं तथाचामं मधुपर्काचमनं तथा ।<br>
गन्धादयो नैवेद्यान्ता उपचारा दशक्रमात् ॥ ५ ॥</p>
<p>अथ पञ्चोपचाराः &ndash;</p>
<p>गन्धं पुष्पं तथा धूपं दीपं नैवेद्यमेव च ।<br>
अखण्डं फलमासाद्य कैवल्यं लभए ध्रुवम् ॥ ६ ॥</p>
<p>अथ मणिमुक्ताद्रव्याणां निर्माल्यकालकथनम् &ndash;</p>
<p>योगिनीतन्त्रे &ndash;</p>
<p>मणिमुक्तासुवर्णानि देवेदत्तानि यानि वै ।<br>
न निर्माल्यं द्वादशाब्दं ताम्रपात्रं तथैव च ॥ ७ ॥<br>
पटी शाटी च षण्मासं नैवेद्यं दत्तमात्रतः ।<br>
मोदकं कृषरञ्चैव यामार्द्धेन महेश्वरि ॥ ८ ॥<br>
पट्टवस्त्रं त्रिमासाच्च यज्ञसूत्रमहं स्मृतम् ।<br>
यावदुष्णं भवेदन्नं परमान्नं तथैव च ॥ ९ ॥<br>
मस्तकं रुधिरञ्चैव अहोरात्रेण पार्वति ।<br>
मुहूर्तं दधि दुग्धञ्च आज्यं यामेन शङ्करि ॥ १० ॥<br>
करवीरमहोरात्रं बिल्वपत्रं तथैव च ।<br>
जवारक्तञ्च माध्यञ्च निर्माल्यं सार्द्धयामके ॥ ११ ॥<br>
माल्यं वै करवीरस्य पद्मस्य बिल्वकस्य च ।<br>
यामार्द्धेन महेशानि ताम्बूलं दत्तमात्रतः ॥ १२ ॥<br>
न निर्माल्यञ्च दाडिम्वं तथा बिल्वफलं प्रिये ।<br>
सौगन्धिकञ्च कदलीं प्रयत्नेन नियोजयेत् ॥ १३ ॥<br>
अथ त्रिपुरसुन्दर्याः षोडशोपचारमन्त्राः<br>
उद्यच्चन्दनकुङ्कुमारुणपयोधाराभिराप्ल्वावितां,<br>
नानानर्घ्यमणिप्रवालघटितां दत्तां गृहाणाम्बिके ।<br>
आमृष्टां सुरसुन्दरीभिरभितो हस्ताम्बुजैर्भक्तितो, मातः सुन्दरि<br>
भक्तकल्पलतिके श्रीपादुकामादरात् ॥ १ ॥<br>
देवेन्द्रादिभिरर्चितं सुरगणैरादाय सिंहासनं<br>
चञ्चत्काञ्चनसञ्चयाभिरचितं चारुप्रभाभास्वरम् ।<br>
एतच्चम्पककेतकीपरिमलं तैलं महानिर्मलं,<br>
गन्धोद्वर्तनमादरेण तरुणी दत्तं गृहाणाम्बिके ॥ २ ॥<br>
पश्चाद्देवि गृहाण शम्भुगृहिणि श्रीसुन्दरि प्रायशो,<br>
गन्धद्रव्यसमूहनिर्भरतरं धात्रीफलं निर्मलम् ।<br>
तत्केशान परिशोध्य कङ्कतिकया मन्दाकिनीस्रोतसि, स्नात्वा<br>
प्रोज्वलगन्धकं भवतु ते श्रीसुन्दरि त्वन्मुदे ॥ ३ ॥<br>
सुराधिपतिकामिनीकरसरोजनालीधृतां,<br>
सचन्दनकुङ्कुमागुरुभरेण विभ्राजिताम् ।<br>
महापरिमलोज्वलां सरसशुद्धकन्तूरिकां, गृहाण वरदायिनि<br>
त्रिपुरसुन्दरि श्रीपदे ॥ ४ ॥<br>
गन्धर्वामरकिन्नरप्रियतमासन्तानहस्ताम्बुजप्रस्तारैर्ध्रियमा-<br>
नमुत्तमतरं काश्मीरजापिञ्जरम् ।<br>
मातर्भास्वरभानुमण्डललसत्कान्तिप्रदानोज्वलं, चैनं<br>
निर्मलमातनोतु वसनं श्रीसुन्दरि त्वन्मुदे ॥ ५ ॥<br>
स्वर्णाकल्पितकुण्डले श्रुतियुगे हस्ताम्बुजे मुद्रिका, मध्ये<br>
सरासना नितम्बफलके मञ्जीरमघ्रिद्वये ।<br>
हारो वक्षसि कङ्कणौ क्वणरणत्कारौ करद्वन्द्वके, विन्यस्तं,<br>
मुकुटं शिरस्यनुदिनं दत्तोन्मुदं स्तूयताम् ॥ ६ ॥<br>
ग्रीवायां धृतकान्तिकान्तपटलं ग्रैवेयकं सुन्दरं, सिन्दूरं<br>
विलसल्ललाटफलके सौन्दर्यमुद्राधरम् ।<br>
राजत्कज्जवलमुज्ज्वलोत्पलदलश्रीमोचने लोचने, तद्दिव्यौषधिनिर्मितं<br>
रचयतु श्रीशाम्भवि श्रीपदे ॥ ७ ॥<br>
अमन्दतरमन्दरोन्मथितदुग्धसिन्धुद्भुवं निशाकरकरोपमं<br>
त्रिपुरसुन्दरि श्रीपदे ।<br>
गृहाण मुखमीक्षितुं मुकुरविम्बाविद्रुमैर्विनिर्मितमघच्छिदे<br>
रतिकराम्बुजस्थायिनम् ।<br>
कस्तूरीद्रवचन्दनागुरुसुधाधाराभिराप्लावितं,<br>
चञ्चच्चम्पकपाटलादिसुरभिद्रव्यैः सुगन्धीकृतम् ।<br>
देवस्त्रीगणमस्तकस्थितमहारत्नादिकुम्भव्रजैरम्भः शाम्भवि<br>
विमलं सम्भ्रमेण दत्तं गृहाणाम्बिके ॥ ९ ॥<br>
कह्लारोत्पलनागकेशरसरोजाख्यावलीमालतीमल्लीकैरवकेतकादि-<br>
कुसुमैः रक्ताश्वमारादिभिः ।<br>
पुष्पैर्माल्य भरेण वै सुरभिणा नानारसस्रोतसा,<br>
ताम्राम्भोजनिवासिनीं भगवतीं श्रीसुन्दरीं पूजये ॥ १० ॥<br>
मांसीगुग्गुलचन्दनागुरुरजःकर्पूरशैलेयजैर्माध्वीकैः सह<br>
कुङ्कुमैः सुरभितैः सर्पिर्भिरामिश्रितः ।<br>
सौरभ्यास्थितिमन्दिरे मणिमये पात्रेऽभवत्प्रीतये धूपोऽयं<br>
सुरकामिनीविरचितः श्रीसुन्दरि त्वन्मुदे ॥ ११ ॥<br>
घृतद्रवपरिस्फुरद्रुचिररत्नयष्ट्यान्वितो महातिमिरनाशनः<br>
सुरनितम्बिनीनिर्मितः ।<br>
सुवर्णचषकस्थितः सघनसारवर्त्यान्वितस्तवत्रिपुरसुन्दरि स्फुरतु<br>
देवि दीपो मुदे ॥ १२ ॥<br>
जातीसौरभनिर्भरं रुचिकरं शाल्योदनं निर्मलं, युक्तं<br>
हिङ्गुमरीचजीरसुरभिद्रव्यान्वितैर्व्यञ्जनैः ।<br>
पक्वान्नेन सपायसेनमधुना दध्याज्यसम्मिश्रितं, नैवेद्यं<br>
सुरकामिनीविरचितं श्रीसुन्दरि त्वन्मुदे ॥ १३ ॥<br>
लवङ्गकलिकोज्ज्वलं बहुलनागवल्लीदलं सजातिफलकोमलं<br>
सघनसारपूगीफलम् ।<br>
सुधामधुरिमाकुलं रुचिरत्नपात्रस्थितं, गृहाण मुखपङ्कजे<br>
स्फुरितमन्ब ताम्बूलकम् ॥ १४ ॥<br>
शरत्प्रभवचन्द्रमःस्फुरितचन्द्रिकासुन्दरं,<br>
दलत्सुरतरङ्गिणीललितमौक्तिकाडम्बरम् ।<br>
गृहाण नवकाञ्चनप्रभवदण्डखण्डोज्ज्वलं,<br>
महात्रिपुरसुन्दरि प्रकटमातपत्रं महत् ॥ १५ ॥<br>
मातस्त्वन्मुदमातनोतु सुभगस्त्रीभिः सदान्दोलितं, शुभ्रं<br>
चामरमिन्दुकुन्दसदृशं प्रस्वेददुःखापहम् ।<br>
सद्योऽगस्त्य-वसिष्ठनारदशुकव्यासादिवाल्मीकिभिः स्वे चित्ते<br>
क्रियमाण एव कुरुतां शर्माणि वेदध्वनिः ॥ १६ ॥<br>
स्वाङ्गने वेणुमृदङ्ग शङ्खभेरीनिनादैरुपगीयमाना ।<br>
कोलाहलैराकुलिता तवास्तुविद्याधरीनृत्यकलासुखाय ॥ १७ ॥<br>
देविभक्तिरसभावितवृत्ते प्रीयतां यदि कुतोऽपि लभ्यते ।<br>
तत्रनौन्यमपि सत्फलमेकं जन्मकोटिभिरपीह न लभ्यम् ॥ १८ ॥<br>
एतैः षोडशभिः पद्यैरुपचारोपकल्पितैः ।<br>
यः परां देवतां स्तौति स तेषां फलमाप्नुयात् ॥ १९ ॥</p>
<p>अथ रुद्राक्षमाहात्म्यम्</p>
<p>पद्मपुराणे &ndash;</p>
<p>शिखायां हस्तयोः कण्ठे कर्णयोश्चापि यो नरः ।<br>
रुद्राक्षं धारयेद्भक्त्या स शैवं लोकमाप्नुयात् ॥ १ ॥<br>
नववक्त्रन्तु रुद्राक्षं धारयेद्वामबाहुना ।<br>
चतुर्दशमुखञ्चैव शिखायां धारयेद्बुधः ॥ २ ॥<br>
एकवक्त्रः शिवः साक्षाद्ब्रह्महत्यां व्यपोहति ।<br>
अवध्यत्वं प्रतिस्रोता वह्निस्तम्भं करोति च ॥ ३ ॥<br>
द्विवक्त्रो हरगौरी स्याद्गोवधाद्यघनाशकृत् ।<br>
त्रिवक्त्रोऽग्निस्त्रिजन्मोत्थपापराशिं विनाशयेत् ॥ ४ ॥<br>
चतुर्वक्त्रः स्वयं ब्रह्मा नरहत्यां व्यपोहति ।<br>
पञ्चवक्त्रस्तु कालाग्निरगम्याक्ष्यपापनुत् ॥ ५ ॥<br>
षडवक्त्रस्तु गुहः साक्षाद्गर्भहत्यां व्यपोहति ।<br>
सप्तवक्त्रस्त्वनन्तः स्यात् स्वर्णस्तेयाघनुत्सदा ॥ ६ ॥<br>
विनायकोऽष्टवक्त्रः स्यात् सर्वानृतविनाशकृत् ।<br>
भैरवो नववक्त्रस्तु शिवसायुज्यकारकः ॥ ७ ॥<br>
दशवक्त्रः स्मृतो विष्णुर्भूतप्रेतपिशाचहा ।<br>
एकादशमुखो रुद्रो नानायज्ञफलप्रदः ॥ ८ ॥<br>
द्वादशास्यो भवेदर्कः सर्वक्रतुफलप्रदम् ।<br>
त्रयोदशमुखः कामःसर्वकामफलप्रदः ॥ ९ ॥<br>
चतुर्दशास्यः श्रीकण्ठो वंशोद्धारकरः परः ।<br>
निश्छिद्राश्च सुपक्वाश्च रुद्राक्षा धारणे स्मृताः ॥ १० ॥</p>
<p>अथ रुद्राक्षसंस्कारः</p>
<p>पञ्चामृतं पञ्चगव्यं स्नानकाले प्रयोजयेत् ।<br>
रुद्राक्षस्य प्रतिष्ठयां मन्त्रं पञ्चाक्षरं तथा ॥ ११ ॥<br>
त्र्यम्बकादिमन्त्रञ्च तथा तत्र प्रयोजयेत् ।<br>
ॐ त्र्यम्बकं यजामहे सुगन्धिम्पुष्टिवर्द्धनम् ।<br>
उर्वारुकमिव वन्धनान्मृत्योर्मुङ्क्षीयमामृतात् ।</p>
<p>तथा &ndash;</p>
<p>ॐ हौम् अघोरे हौं घोरे हूं घोरतरे ॐ ह्रैं ह्रीं श्रीम् ऐं<br>
सर्वतः सर्वसर्वेभ्यो नमस्ते रुद्ररुपिणे हूं हूम् ।<br>
अनेनापि च मन्त्रेण रुद्राक्षस्यद्विजोत्तमः ।<br>
प्रतिष्ठां विधिवत्कुर्यात् ततोऽधिकफलं लभेत् ।<br>
ततो यथा स्वमन्त्रेण धारयेद्भक्तिसंयुतः ॥ १२ ॥</p>
<p>ततो क्रमेण मन्त्राः &ndash;</p>
<p>ॐ ॐ भृशं नमः । १ ।<br>
ॐ ॐ नमः । २ ।<br>
ओंओं नमः । ३ ।<br>
ॐ ह्रीं नमः । ४ ।<br>
ॐ हूं नमः । ५ ।<br>
ॐ हूं नमः । ६ ।<br>
ॐ ॐ हूं हूं नमः । ७ ।<br>
ॐ सं हूं नमः । ८ ।<br>
ॐ हूं नमः । ९ ।<br>
ॐ हं नमः । १० ।<br>
ॐ ह्रीं नमः । ११ ।<br>
ॐ ह्रीं नमः । १२ ।<br>
ॐ क्षां क्षौं नमः । १३ ।<br>
ॐ नमो नमः । १४ । ॥ १३ ॥<br>
रुद्राक्षे देहसंस्थे तु कुक्कुरो म्रियते यदि ।<br>
सोऽपि रुद्रपदं याति किं पुनर्मानवा गुह ॥ १४ ॥<br>
सप्तविंशतिरुद्राक्षमालया देह-संस्थया ।<br>
यः करोति नरः पुण्यं सर्वं कोटिगुणं भवेत् ॥ १५ ॥<br>
यो ददाति द्विजातिभ्यो रुद्राक्षद्भुवि षण्मुखम् ।<br>
तस्य प्रीतो भवेद्रुद्रः स्वपदञ्च प्रयच्छति ॥ १६ ॥<br>
विना मन्त्रेण यो धत्ते रुद्राक्षं भुवि मानवः ।<br>
स याति नरकान् घोरान्यावदिन्द्राश्चतुर्दशः ॥ १७ ॥<br>
इति रुद्राक्ष-माहात्म्यम् ।</p>
<p>अथ प्रकारान्तर-रुद्राक्ष-संस्कारे देवतामन्त्रादिकथनम् &ndash;</p>
<p>स्कन्दपुराणे-कार्तिकेय उवाच &ndash;</p>
<p>एकद्वित्रिचतुःपञ्चषटसप्तवसवो नव ।<br>
दशैकादशद्वादशत्रयोदशचतुर्दश ॥ १८ ॥<br>
एतेषाञ्च मुखानान्तु देवता कात्र शङ्कर ।<br>
गुणञ्च कीदृशं तेषां कथयस्व यथार्थतः ॥ १९ ॥</p>
<p>श्रीशङ्कर उवाच &ndash;</p>
<p>शृणु षण्मुख तत्त्वेन वक्त्रे वक्त्रे यथा क्रमम् ॥ २० ॥<br>
एकवक्त्रः शिवः साक्षात्ब्रह्महत्यां व्यपोहति ॥ २१ ॥<br>
द्विवक्त्रो देवदेव्यौ च गोवधं नाशयेद्ध्रुवम् ।<br>
त्रिवक्त्रो दहनः साक्षाद्ब्रह्महत्यां व्यपोहति ॥ २२ ॥<br>
चतुर्वक्त्रः स्वयं ब्रह्मा नरहत्यां व्यपोहति ।<br>
पञ्चवक्त्रः स्वयं रुद्रः कालाग्निर्नाम नामतः ।<br>
अगम्यगमनाच्चैव अभक्ष्यस्य च भक्षणात् ।<br>
मुच्यते सर्वपापेभ्यः पञ्चवक्त्रस्य धारणात् ॥ १३ ॥<br>
षड्वक्त्रः कार्तिकेयस्तु धारणाद्दक्षिणे भुजे ।<br>
ब्रह्माहत्यादिभिः पापैर्मुच्यते नात्र संशयः ॥ २४ ॥<br>
सप्तवक्त्रो महासेन वानन्तो नाम नागराट् ।<br>
गुरुतल्पादिभिः पापैर्मुच्यते नात्र संशयः ॥ २५ ॥<br>
अष्टवक्त्रो महासेन साक्षाद्देवो विनायकः ।<br>
पृष्ठोदरकरेणापि संस्पृशेद्वा गुरोः स्त्रियम् ॥ २६ ॥<br>
एवमादीनि पापानि अतिपापानि सर्वशः ।<br>
विघ्नास्तु तस्य नश्यन्ति मुक्तो याति परां गतिम् ॥ २७ ॥<br>
गुणा ह्येतेषु सर्वेषु अष्टवक्त्रस्य धारणात् ।<br>
नववक्त्रो भैरवः स्याद्धारयेद्वामके भुजे ॥ २८ ॥<br>
कापिलं मुक्तिदं प्रोक्तं मम तुल्यबलो भवेत् ।<br>
लक्षकोटिसहस्राणि ब्रह्महत्यां करोति यः ।<br>
तत्सर्वं दहते शीघ्रं नववक्त्रस्य धारणात् ॥ २९ ॥<br>
दशवक्त्रो महासेन साक्षाद्देवो जनार्दनः ।<br>
ग्रहाश्चैव पिशाचाद्या वेताला ब्रह्मराक्षसाः ।<br>
पन्नगाश्च विनश्यन्ति दशवक्त्रस्य धारणात् ॥ ३० ॥<br>
वक्त्रैकादशरुद्राक्षो रुद्रा एकादश स्मृताः ।<br>
शिखायां धारयेन्नित्यं पुण्यफलं शृणु ।<br>
अश्वमेधसहस्रस्य वाजपेयशतस्य च ।<br>
हेमशृङ्ग्याश्च लक्षस्य सम्यग्दत्तस्य यत्फलम् ।<br>
तत्फलं समवाप्नोति वक्त्रैकादशधारणात् ॥ ३१ ॥<br>
रुद्राक्षं द्वादशैर्वक्त्रैः कण्ठदेशे च धारयेत् ।<br>
आदित्यस्तुष्यते नित्यं द्वादशर्का व्यवस्थिताः ॥ ३२ ॥<br>
त्रयोदशमुखः कामः सर्वकामफलप्रदः ।<br>
चतुर्दशास्यः वंशोद्धारकरः परः ॥ ३३ ॥<br>
रुद्राक्षान् कण्ठदेशे दशनपरिमितानमस्तके विंशतिर्द्वे,<br>
षट्षट्कर्णप्रदेशे करयुगलके द्वादश द्वादशैव ।<br>
बाह्वोरिन्दोः कलाभिः पृथग्नियमितं चैकमेकं शिखायां<br>
वक्षस्यष्टाधिकं यः कलयति कलुषं सः स्वयं नीलकण्ठः ॥<br>
३४ ॥</p>
<p>तत्र क्रमेणधारणमन्त्राः &ndash;</p>
<p>ॐ ऐम् । १ ।<br>
ॐ श्रीम् । २ ।<br>
ॐ ध्रुं ध्रुम् । ३ ।<br>
ॐ ह्रीं ह्रः । ४ ।<br>
ॐ ह्रीम् । ५ ।<br>
ॐ ऐं ह्रीम् । ६ ।<br>
ॐ ह्राम् । ७ ।<br>
ॐ क्रं रम् । ८ ।<br>
ॐ ह्राम् । ९ ।<br>
ॐ ह्रीम् । १० ।<br>
ॐ श्रीम् । ११ ॥<br>
ॐ हां ह्राम् । १२ ।<br>
ॐ क्षौं स्तौम् । १३ ।<br>
ॐ डं माम् । १४ । ॥ ३५ ॥</p>
<p>अथ नित्यं नैमित्तिकादिकर्मभङ्गे प्रायश्चित्तम् &ndash;</p>
<p>गौतमीये &ndash;</p>
<p>यद्यत्कर्मणि वैगुण्यं नित्ये नैमित्तिके तथा ।<br>
सहस्रं प्रजपेन्मन्त्रं मूलञ्चायुतमेव च ।<br>
नित्ये सहस्रं प्रजपेत् नैमित्तिके तथा युतम् ।<br>
इति विष्णुविषयम् ।</p>
<p>अन्यत्र तु तन्त्रराजे &ndash;</p>
<p>नित्यातिक्रमदोषाणां शान्त्यै विद्यां शतं जपेत् ।<br>
नैमित्तिकातिक्रमेण सहस्रं प्रजपेन्मनुम् ।</p>
<p>पापसङ्करे तु &ndash;</p>
<p>सर्वेषामेव पापानां सङ्करे समुपस्थिते ।<br>
प्रायश्चित्तन्तु तन्त्रोक्तमयुतं मन्त्रजापतः ॥ ३६ ॥</p>
<p>अथ परिभाषाः &ndash;</p>
<p>गौतमीये &ndash;</p>
<p>परिभाषामथो वक्षे उपचारविधौ हरेः ।<br>
द्रव्याणां यावती सङ्ख्या पात्राणां द्रव्यसंहतिः ।<br>
हाटकं राजतं ताम्रमारकूटमृदादिना ।<br>
उपचारविधावेतत्द्रव्यमाहुर्मनीषिणः ॥ ३७ ॥<br>
आसने पञ्चपुष्पाणि स्वागते षट्चतुःपलम् ।<br>
श्यामाकदूर्वाब्जविष्णुक्रान्ताभिरीतम् ।<br>
पाद्ये चार्घ्ये जलं तावद्गन्धपुष्पाक्षतं यवाः ।<br>
दूर्वास्तिलाश्च चत्वारः कुशाग्रश्वेत सर्षपाः ।<br>
जातीलवङ्गकक्कोलक्वाथतोयञ्च षट्पलम् ।<br>
प्रोक्तमाचमनं कांस्ये मधुपर्के घृतं मधु ।<br>
दघ्ना सह पलैकन्तु शुद्धं वारि तथा चमे ॥ ३८ ॥<br>
परिमाणन्तु पञ्चाशत्पलं स्नानार्थमम्भसः ।<br>
निर्मलेनोदकेनाथ सर्वत्र परिपूर्णता ॥ ३९ ॥<br>
मलिनं गर्हितं सर्वं त्यजेत्पूजाविधौ हरेः ।<br>
वितस्तिमात्रादधिकं वासोयुग्मञ्च नूतनम् ॥ ४० ॥<br>
स्वर्णाद्याभरणान्येव मुक्तारत्नयुतानि च ।<br>
चन्दनागुरुकर्पूरपङ्कगन्धः पलावधिः ॥ ४१ ॥<br>
नानाविधानि पुष्पाणि पञ्चाशदधिकानि च ।<br>
कांस्यादिनिर्मिते पात्रे धूपो गुग्गुलुकर्षभाक् ॥ ४२ ॥<br>
यावद्भक्ष्यं भवेत्पुंसस्तावद्दद्याज्जनार्दने ।<br>
नैवेद्यं विविधं वस्तु भक्ष्यादिकचतुर्विधम् ॥ ४३ ॥<br>
कर्पूरादियुता वर्तिः सा च कार्पासनिर्मिता ।<br>
सप्तावृत्त्या सुसंयुक्तो दीपः स्याच्चतुरङ्गुलः ।<br>
शिलापिष्ठं वन्दनायां सप्तधा वर्तयेन्नरः ।<br>
कार्यं ताम्रादिपात्रे तत्प्रीतये वनमालिनः ॥ ४४ ॥<br>
दूर्वाक्षतप्रमाणन्तु विज्ञेयस्तु शताधिकम् ।<br>
उत्तमोऽयं विधिः प्रोक्तो विभवे सति सर्वदा ॥ ४५ ॥<br>
एषामभावे सर्वेषां यथा शक्त्या तु पूजयेत् ।<br>
अनुकल्पं वर्जयेच्च द्रव्याणां विभवे सति ॥ ४६ ॥<br>
अनेन विधिना यस्तु पूजयेदुपचारतः ।<br>
सर्वभोगान्वितो भूत्वा व्रजेदन्ते हरेः पुरम् ॥ ४७ ॥</p>
<p>अथ विष्ण्वाराधनमन्त्राः &ndash;</p>
<p>तत्र गौतमीये &ndash;</p>
<p>सर्वान्तर्यामिने देव सर्वबीजमयं ततः ।<br>
आत्मस्थाय परं शुद्धमानसं कल्पयाम्यहम् ।<br>
इति आसनम् ॥ १ ॥<br>
यस्य दर्शनमिच्छन्ति देवा ब्रह्महरादयः ।<br>
कृपया देवदेवेश मदग्रे सन्निधीभव ।<br>
यस्य ते परमेशान स्वागतं स्वागतं प्रभो ।<br>
इति स्वागतम् ॥ २ ॥<br>
कृतार्थोऽनुगृहीतोऽस्मि सफलं जीवितन्तु मे ।<br>
यदागतोऽसि देवेश चिदानन्दमयाव्यय ।<br>
अज्ञानाद्वा प्रमादाद्वा वैकल्यात् साधनस्य च ।<br>
यदपूर्णं भवेत् कृत्यं तथाप्यभिमुखो भव ।<br>
इत्यावाहनम् ॥ ३ ॥<br>
यद्भक्तिलेश सम्पर्कात्परमानन्दसम्भवः ।<br>
तस्यै ते परमेशान पाद्यं शुद्धाय कल्पये ।<br>
इति पाद्यम् ॥ ४ ॥<br>
देवानामपि देवाय देवानां देवतात्मने ।<br>
आचामं कल्पयामीश सुधायाः श्रुतिहेतवे ।<br>
इत्याचमनीयम् ॥ ५ ॥<br>
तापत्रयहरं दिव्यं परमानन्दलक्षणम् ।<br>
तापत्रयविमोक्षाय तवार्घ्यं कल्पयाम्यहम् ।<br>
इत्यर्घ्यम् ॥ ६ ॥<br>
सर्वकल्मषहीनाय परिपूर्णसुधात्मकम् ।<br>
मधुपर्कमिमं देव कल्पयामि प्रसीद मे ।<br>
इति मधुपर्कः ॥ ७ ॥<br>
उच्छिष्टोऽप्यशुचिर्वापि यस्य स्मरणमात्रतः ।<br>
शुद्धिमाप्नोति तस्मै ते पुनराचमनीयकम् ।<br>
इति पुनराचमनीयम् ॥ ८ ॥<br>
परमानन्दबोधाब्धि-निमग्न-निजमूर्तये ।<br>
साङ्गोपाङ्गमिदं स्नानं कल्पयाम्यहमीश ते ।<br>
इति स्नानीयम् ॥ ९ ॥<br>
मायाचित्रपटाच्छन्न-निजगुह्योरुतेजसे ।<br>
निरावरणविज्ञाय वासस्ते कल्पयाम्यहम् ।<br>
इति वस्त्रम् ॥ १० ॥<br>
यमाश्रित्य महामाया जगत्सम्मोहिनी सदा ।<br>
तस्मै ते परमेशाय कल्पयाम्युत्तरीयकम् ।<br>
इत्युत्तरीयम् ॥ ११ ॥<br>
यस्य शक्तित्रयेणेदं सम्प्रोतमखिलं जगत् ।<br>
यज्ञसूत्राय तस्मै ते यज्ञसूत्रं प्रकल्पये ।<br>
इति यज्ञोपवीतम् ॥ १२ ॥<br>
स्वभावसुन्दराङ्गाय नानाशक्त्याश्रयाय ते ।<br>
भूषणानि विचित्राणि कल्पयामि सुरार्चित ।<br>
इति भूषणानि ॥ १३ ॥<br>
समस्तदेवदेवेश सर्वतृप्तिकरं परम् ।<br>
अखण्डानन्दसम्पूर्णं गृहाण जलमुत्तमम् ।<br>
इति जलम् ॥ १४ ॥<br>
परमानन्दसौरभ्यपरिपूर्णदिगन्तरम् ।<br>
गृहाण परमं गन्धं कृपया परमेश्वर ।<br>
इति गन्धः ॥ १५ ॥<br>
तुरीयगुणसम्पन्नं नानागुणमनोहरम् ।<br>
आनन्दसौरभं पुष्पं गृह्यतामिदमुत्तमम् ।<br>
इति पुष्पम् ॥ १६ ॥<br>
वनस्पतिरसोदिव्यो गन्धाढ्यः सुमनोहरः ।<br>
आघ्रेयः सर्वदेवानां प्रतिगृह्यताम् ।<br>
इति धूपः ॥ १७ ॥<br>
सुप्रकाशो महादीपः सर्वतस्मिरापहः ।<br>
सवाह्याभ्यन्तरं ज्योतिर्दीपोऽयं प्रतिगृह्यताम् ।<br>
इति दीपः ॥ १८ ॥<br>
सत्पात्रसिद्धं सुहविर्विविधानेकभक्षणम् ।<br>
निवेदयामि देवेश सानुगाय गृहाण तत् ।<br>
इति नैवेद्यम् ॥ १९ ॥<br>
ततो जलं समस्तदेवदेवेश इत्यादिना ॥ २० ॥</p>
<p>तथा गौतमीये &ndash;</p>
<p>पूजा च पञ्चधा प्रोक्ता तासां भेदान्शृणुष्व मे<br>
अभिगमनमुपादानं योगः स्वाध्याय एव च ।<br>
इज्या पञ्चप्रकारार्चाः क्रमेण कथयामि ते ।<br>
तत्राभिगमनं नाम देवतास्थानमार्जनम् ।<br>
उपलेपननिर्माल्यदूरीकरणमेव च ॥ २१ ॥<br>
उपादानं नाम गन्ध-पुष्पादि-चयनं तथा ।<br>
योगो नाम स्वदेवस्य स्वात्मत्वेनैव भावना ॥ २२ ॥<br>
स्वाध्यायो नामं मन्त्रार्थसन्धानपूर्वको जपः ।<br>
सूक्तस्तोत्रादिपाठस्तु हरेः सङ्कीर्त्तनं तथा ।<br>
तत्त्वादिशास्त्राभ्याश्च स्वाध्यायः परिकीर्त्तितः ॥ २३ ॥<br>
इज्यानाम स्वदेवस्य पूजनन्तु यथार्थतः ।<br>
इति पञ्चप्रकारार्चाः कथितास्तव सुव्रते ।<br>
सार्ष्टि-सामीप्य-सालोक्य-सायुज्य-सारुप्यदाः क्रमात् ॥ २४ ॥</p>
<p>अथ द्वादशशुद्धिः &ndash;</p>
<p>अथ द्वादशशुद्धिश्च विष्णवानामिहोच्यते ।<br>
गृहोपसर्पणञ्चैव तथानुगमनं हरेः ।<br>
भक्त्या प्रदक्षिणञ्चैव पादयोः शोधनं पुनः ॥ १ ॥<br>
पूजार्थं पत्रपुष्पाणां भक्त्यैवोत्तोलननं हरेः ।<br>
करयोः सर्वशुद्धीनामियं शुद्धिर्विशिष्यते ॥ २ ॥<br>
तन्नामकीर्तनञ्चैव गुणानामपि कीर्तनम् ।<br>
भक्त्या च कृष्णदेवस्य वचसः शुद्धिरिष्यते ॥ ३ ॥<br>
तत्कथाश्रवणञ्चैव तस्योत्सवनिरीक्षणम् ।<br>
श्रोत्रयोर्नेत्रयोश्चैव शुद्धिः सम्यगिहोच्यते ॥ ४ ॥<br>
पादोदकस्य निर्माल्यमालानामपि धारणम् ।<br>
उच्यते शिरसः शुद्धिः प्रणतस्य हरेः पुनः ॥ ५ ॥<br>
आघ्राणं गन्धपुष्पादेर्निर्माल्यस्य तपोधन ।<br>
विशुद्धिः स्यादन्तरस्य घ्राणस्यापि विधीयते ॥ ६ ॥<br>
पत्रपुष्पादिकं यच्च कृष्णपादयुगार्पितम् ।<br>
तदेकं पावनं लोके तद्धि सर्वं विशोधयेत् ॥ ७ ॥<br>
ललाटे च गदा कार्या मूर्ध्निचापं शरांस्तथा ।<br>
नन्दकञ्चैव हृन्मध्ये शङ्खं चक्रं भुजद्वये ॥ ८ ॥<br>
शङ्खचक्रान्वितो विप्रः श्मशाने म्रियते यदि ।<br>
प्रयागे या गति प्रोक्ता सा गतिस्तस्य गौतम ॥ ९ ॥</p>
<p>अथ विष्णोर्द्वात्रिंशदपराधाः &ndash;</p>
<p>तन्त्रान्तरे &ndash;</p>
<p>यानैर्वा पादुकाभिर्वा यानं भगवतो गृहे ।<br>
देवोत्सवेष्व सेवा च अप्रणामस्तदग्रतः ॥ १० ॥<br>
उच्छिष्टे चैव चाशौचे भगवद्वन्दनादिकम् ।<br>
एकहस्तप्रणामश्च तत्पुरस्तात्प्रदक्षिणम् ॥ ११ ॥<br>
पाद प्रसारणञ्चाग्रे तथा पर्यङ्कबन्धनम् ।<br>
शयनं भक्षणञ्चैव मिथ्याभाषणमेव च ॥ १२ ॥<br>
उच्चैर्भाषो मिथो जल्पो रोदनानि च विग्रहः ।<br>
निग्रहानुग्रहौ चैव स्त्रीषु च क्रूरभाषणम् ॥ १३ ॥<br>
कम्बलावरणञ्चैव परनिन्दा परस्तुतिः ।<br>
अश्लीलभाषणञ्चैव अधोवायुविमोक्षणम् ॥ १४ ॥<br>
शक्तौ गौणापचारश्च अनिवेदितभक्षणम् ।<br>
तत्तत्कालोद्भवानाञ्च कलादीनामनर्पणम् ॥ १५ ॥<br>
विनियुक्तावशिष्टस्य प्रदानं व्यञ्जनस्य च ।<br>
स्पष्टीकृत्यासनञ्चैव परनिन्दा परस्तुतिः ॥ १६ ॥<br>
गुरौ मौनं निजस्तोत्रं देवतानिन्दनं तथा ।<br>
अपराधास्तथा विष्णोर्द्वात्रिंशत्परिकीर्तितः ॥ १७ ॥<br>
इदमुपलक्षणम् ।</p>
<p>वासिष्ठे &ndash;</p>
<p>केशवाग्रे नृत्यगीतं न करोति हरेर्दिने वह्निना किं न दग्धाऽसौ<br>
गतः किं न रसातलम् ॥ १८ ॥</p>
<p>नारदीये &ndash;</p>
<p>स्मरणं कीर्तनं विष्णोः कलौ मन्त्रजपादिकम् ।<br>
दानन्तु प्रीतये तस्य नान्यथा गतिरिष्यते ॥ १९ ॥</p>
<p>गौतमीये &ndash;</p>
<p>शालग्रामशिलातोयमपीत्वा यस्तु मस्तके ।<br>
प्रक्षेपणं प्रकुर्वीत ब्रह्महा स निगद्यते ॥ २० ॥<br>
विष्णोः पादोदकं पीतं कोटि जन्माघनाशनम् ।<br>
तदेवाष्टगुणं पापं भूमौ बिन्दुनिपातनात् ॥ २१ ॥</p>
<p>धारणमन्त्रस्तु &ndash;</p>
<p>अकालमृत्युहरणं सर्वव्याधिविनाशनम् ।<br>
विष्णुपादोदकं पीत्वा शिरसा धारयाम्यहम् ॥ २२ ॥</p>
<p>अगस्त्ये &ndash;</p>
<p>हत्यां हन्ति यदङ्घ्रिजापि तुलसी स्तेयञ्च तोयं पदे नैवेद्यं<br>
बहुमद्यपानजनितं गुर्वङ्गनासजम् ।<br>
श्रीशाधीननतिः स्थितिर्हरिजनैस्तत्सङ्गजं किल्विषं,<br>
शालग्रामशिलानृसिंहमहिमा कोऽप्येष लोकोत्तरः</p>
<p>सनत्कुमारे &ndash;</p>
<p>केशवाग्रे नृत्यगीतं यः करोति कलौ नरः ।<br>
पदे पदेऽश्वमेधस्य फलमाप्नोति नित्यशः ॥ २४ ॥</p>
<p>वासिष्ठे &ndash;</p>
<p>सुप्तः प्रबोधकालश्च मन्त्राणामभिधीयते ।<br>
मन्त्रविद्याविभागेन द्विविधा मन्त्रजातयः ॥ २५ ॥<br>
मन्त्राः पुन्देवताः प्रोक्ता विद्याः स्त्रीदेवता स्मृताः ।<br>
स्त्रीपुन्नपुंसकात्मानो मन्त्राः सर्वे समीरिताः ॥ २६ ॥<br>
पुम्मन्त्रा हुम्फडन्ताः स्युर्द्विठान्ताः स्युः स्त्रियो मताः ।<br>
नपुंसका नमोऽन्ताः स्युरित्युक्ता मनवस्त्रिधा ।<br>
एतच्छून्या भवेद्विद्या महाशब्देति गीयते ॥ २७ ॥</p>
<p>एवं तन्त्रेऽपि &ndash;</p>
<p>अग्नीषोमात्मका मन्त्रा विज्ञेयाः क्रूरसौम्ययोः ।<br>
कर्मणोर्वह्नितारान्त्यवियत्प्रायाः समीरिताः ॥ २८ ॥<br>
आग्नेया मनवः सौम्या भूयिष्ठेन्द्वमृताक्षराः ।<br>
आग्नेया सम्प्रबुध्यन्ते प्राणे चरति दक्षिणे ॥ २९ ॥<br>
भागेऽन्यस्मिन् स्थिते प्राणे सौम्या बोधं प्रयान्ति हि ।<br>
नाडीद्वयगते प्राणे सर्वे बोधं प्रयान्ति ते ।<br>
प्रयच्छन्ति फलं सर्वे प्रभुद्धा मन्त्रिणां सदा ॥ ३० ॥</p>
<p>यद्वा &ndash;</p>
<p>प्राणापानसमायोगात् शिवशक्त्योश्च मेलनम् ।<br>
प्रबोधकालो विज्ञेयः स्वापकालस्ततः परः ॥ ३१ ॥</p>
<p>तथा &ndash;</p>
<p>वामावहो यदा वायुर्ह्रस्वानां योजनं तदा ।<br>
दक्षिणस्यां यदा वायुस्तदा दीर्घास्तु योजिताः ।<br>
उभयस्थो यदा वायूस्तदा स्यादुभयात्मकः ॥ ३२ ॥<br>
सम्पुटीकृत्य मन्त्रेण आदिलान्तान्सबिन्दुकान् ।<br>
पुनश्चसविसर्गान्तान् क्ष-कारं केवलं पठेत् ।<br>
एवं जप्तो यदीष्टश्चेत्प्रबुधः शीघ्रसिद्धिदः ॥ ३३ ॥<br>
इति सुप्तप्रबोधकालः ।</p>
<p>अथ योगाङ्गासनानि &ndash;</p>
<p>पद्मासनं स्वस्तिकाख्यं भद्रं वज्रासनन्तथा ।<br>
वीरासनमिति प्रोक्तं क्रमादासनपञ्चकम् ॥ १ ॥<br>
ऊर्वोरुपरि विन्यस्य सम्यक्पादतले उभे ।<br>
अङ्गुष्ठौ च विबध्नीयाद्धस्ताभ्यां व्युत्क्रमात् ततः ।<br>
पद्मासनमिदं प्रोक्तं योगिनां हृदयङ्गमम् ॥ २ ॥<br>
जानूर्वोरन्तरे सम्यक् कृत्वा पादतले उभे ।<br>
ऋजुकायो विशेद्योगी स्वस्तिकं तत्प्रचक्षते ॥ ३ ॥<br>
सीवन्याः पार्श्वयोर्न्यस्य गुल्फयुग्मं सुनिश्चलम् ।<br>
वृषणाधः पार्श्वपादौ पाणिभ्यां परिबन्धयेत् ।<br>
भद्रासनं समुद्दिष्टं योगिभिः परिकल्पितम् ॥ ४ ॥<br>
ऊर्वोः पादौ क्रमान्न्यस्य जानुनोः प्राङ्मुखाङ्गुलि ।<br>
करौ निदध्यादाख्यातं वज्रासनमनुत्तमम् ॥ ५ ॥<br>
एकं पादमधः कृत्वा विन्यस्योरौ तथेतरम् ।<br>
ऋजुकायो विशेन्मन्त्री वीरासनमितीरितम् ॥ ६ ॥</p>
<p>अथ मुद्राप्रकरणम् &ndash;</p>
<p>मुद्रापदव्युत्पत्तिमाह तन्त्रे &ndash;</p>
<p>मोदनात्सर्वदेवानां द्रावणात्पापसन्ततेः ।<br>
तस्मान्मुद्रेति विख्याता मुनिभिस्तन्त्रवेदिभिः ॥ १ ॥<br>
अथ मुद्राः प्रवक्ष्यामि सर्वतन्त्रेषु कल्पिताः ।<br>
याभिर्विरचिताभिश्च मोदन्ते मन्त्रदेवताः ॥ २ ॥<br>
अर्चने जपकाले च ध्याने काम्ये च कर्मणि ।<br>
स्नाने चावाहने शङ्खे प्रतिष्ठायाञ्च रक्षणे ।<br>
नैवेद्ये च तथान्यत्र तत्तत्कल्पप्रकाशिते ।<br>
स्थाने मुद्राः प्रद्रष्टव्याः स्वस्वलक्षणलक्षिताः ॥ ३ ॥<br>
आवाहन्यादिका मुद्रा न साधारणी मता ।<br>
तथा षडङ्ग-मुद्राश्च सर्वमन्त्रेषु योजयेत् ॥ ४ ॥<br>
एकोनविंशतिर्मुद्रा विष्णोरुक्ता मनीषिभिः ।<br>
शङ्ख-चक्र-गदा-पद्म-वेणु-श्रीवत्सकौस्तुभाः ।<br>
वनमाला तथा ज्ञानमुद्रा विल्वाह्वया तथा ।<br>
गरुडाख्या परा मुद्रा विण्णोः सन्तोषवर्द्धिनी ।<br>
नारसिंही च वाराही हायग्रीवी धनुस्तथा ।<br>
वाणमुद्रा ततः पर्शुर्जगन्मोहनिका परा ॥ ५ ॥<br>
काममुद्रा परा ख्याता शिवस्य दश मुद्रिकाः ।<br>
लिङ्गयोनित्रिशूलाक्षमालेष्टाभीमृगाह्वयाः ।<br>
खट्वाङ्गा च कपालाख्या डमरुः शिवतोषदाः ॥ ६ ॥<br>
सूर्यस्यैकैव पद्माख्या सप्तमुद्रा गणेशितुः ।<br>
दन्तपाशाङ्कुशा विघ्नपर्शुलड्डूकसञ्ज्ञिताः ।<br>
बीजपूराह्वया मुद्रा विज्ञेया विघ्नपूजने ॥ ७ ॥<br>
पाशाङ्कुश-वराभीतिखड्गचर्म-धनुः-शराः ।<br>
मौषली मुद्रिका दौर्गी मुद्राः शक्तेः प्रियङ्कराः ॥ ८ ॥<br>
लक्ष्मीमुद्रार्चने लक्ष्म्या वाग्वादिन्याश्च पूजने ।<br>
अक्षमाला तथा वीणा व्याख्या पुस्तकमुद्रिका ।<br>
सप्तजिह्वाह्वया मुद्रा विज्ञेया वह्निपूजने ॥ ९ ॥<br>
मत्स्यमुद्रा च कूर्माख्या लेलिहा मुण्डसञ्ज्ञिका ।<br>
महायोनिरिति ख्याता सर्वसिद्धिसमृद्धिदा ॥ १० ॥<br>
शक्त्यर्चने महायोनिः श्यामादौ मुण्डमुद्रिका ।<br>
मत्स्यकूर्मलेलिहाख्या मुद्राः साधारणी मताः ॥ ११ ॥<br>
तारार्चने विशेषास्तु कथ्यन्ते पञ्च मुद्रिकाः ।<br>
योनिश्च भूतिनी चैव बीजाख्या दैत्यधूमिनी ।<br>
लेलिहानेति सम्प्रोक्ताः पञ्चमुद्रा विलोकिताः ॥ १२ ॥<br>
दशमा मुद्रिका ज्ञेयास्त्रिपुरायाश्च पूजने ।<br>
सङ्क्षोभद्रावणाकर्षवश्योन्माद-महाङ्कुशाः ॥ १३ ॥<br>
खेचरी-बीजयोन्याख्या त्रिखण्डा परिकीर्त्तिता ।<br>
कुम्भमुद्राभिषेके स्यात् पद्ममुद्रासने तथा ।<br>
कालकर्णी प्रयोक्तव्या विघ्नप्रशमकर्मणि ।<br>
गालिनी च प्रयोक्तव्या जलशोधनकर्मणि ॥ १४ ॥<br>
श्रीगोपालार्चने वेणुर्नृहरेर्नारसिंहिका ।<br>
वराहस्य स पूजायां वाराहाख्यां प्रयोजयेत् ॥ १५ ॥<br>
हयग्रीवार्चने चैव हायग्रीवीं प्रदर्शयेत् ।<br>
रामार्चने धनुर्बाणमुद्रे पर्शुस्तथार्चने ।<br>
परशुरामस्य विज्ञेया जगन्मोहनसञ्ज्ञिका ।<br>
वासुदेवाह्व्या ध्याने कुम्भमुद्रा तु रक्षणे ।<br>
सर्वत्र प्रार्थने चैव प्रार्थनाख्यां प्रयोजयेत् ।<br>
उद्देशानुक्रमादासामुच्यन्ते लक्षणानि च ॥ १६ ॥<br>
हस्ताभ्यामञ्जलिं बद्ध्वानामिकामूलपर्वणि ।<br>
अङ्गुष्ठौ निक्षिपेत्सेयं मुद्रा त्वावाहनी स्मृता ॥ १७ ॥<br>
अधोमुखी त्वियञ्चेत् स्यात् स्थापनी मुद्रिका स्मृता ।<br>
उच्छ्रिताङ्गुष्ठमुष्ट्योश्च संयोगात् सन्निधापनी ॥ १८ ॥<br>
अन्तःप्रवेशिताङ्गुष्ठा सैव संरोधिनी मता ।<br>
उत्तानमुष्टियुगला सम्मुखीकरणी मता ॥ १९ ॥<br>
देवताङ्गे षडङ्गानां न्यासः स्यात् सकलीकृतिः ।<br>
सव्यहस्तकृता मुष्टिर्दीर्घाधोमुखतर्जनी ।<br>
अवगुण्ठनमुद्रेयमभितो भ्रामिता मता ॥ २० ॥<br>
अन्योन्याभिमुखाश्लिष्टा कनिष्ठानामिका पुनः ।<br>
तथैव तर्जनीमध्या धेनुमुद्रा प्रकीर्त्तिता ।<br>
अमृतीकरणं कुर्यात् तया साधकसत्तमः ॥ २१ ॥<br>
अन्योन्यग्रथिताङ्गुष्ठा प्रसारितपराङ्गुली ।<br>
महामुद्रेयमुदिता परमीकरणे बुधैः ।<br>
प्रयोजयेदिमा मुद्रा देवताह्वानकर्मणि ॥ २२ ॥<br>
अङ्गन्यासस्य मुद्राणां लक्षणं प्राक्समीरितम् ।<br>
वैष्णवीनान्तु मुद्राणां कथ्यन्ते लक्षणान्यथ ॥ २३ ॥<br>
वामाङ्गुष्ठन्तु सङ्गृह्य दक्षिणेन तु मुष्टिना ।<br>
कृत्वोत्तानं ततो मुष्ठिमङ्गुष्ठन्तु प्रसारयेत् ।<br>
वामाङ्गुल्यस्तथा श्लिष्टाः संयुक्ताः स्युः प्रसारिताः ।<br>
दक्षिणाङ्गुष्ठसंस्पृष्टा ज्ञेयैषा शङ्खमुद्रिका ॥ १ ॥<br>
हस्तौ तु सम्मुखौ कृत्वा सुभुग्नौ सुप्रसारितौ ।<br>
कनिष्ठाङ्गुष्ठकौ लग्नौ मुद्रैषा चक्रसञ्ज्ञिका ॥ २ ॥<br>
अन्योऽन्याभिमुखौ हस्तौ कृत्वा तु ग्रथिताङ्गुली ।<br>
अङ्गुष्ठौ मध्यमे भूयः सुलग्ने सुप्रसारिते ।<br>
गदामुद्रेयमुदिता विष्णोः सन्तोषवर्द्धिनी ॥ ३ ॥<br>
हस्तौ तु सम्मुखौ कृत्वा सन्नतप्रोत्थिताङ्गुली ।<br>
तलान्तमिलिताङ्गुष्ठौ कृत्वैषा पद्ममुद्रिका ॥ ४ ॥<br>
ओष्ठे वामकराङ्गुष्ठौ लग्नास्तस्य कनिष्ठिका ।<br>
दक्षिणाङ्गुष्ठसंयुक्ता तत्कनिष्ठा प्रसारिता ।<br>
तर्जनीमध्यमानामाः किञ्चित्सङ्कोच्य चालिताः ।<br>
वेणुमुद्रा भवत्येषा सुगुप्ता प्रेयसी हरेः ॥ ५ ॥<br>
अन्योन्यपृष्ठकरयोर्मध्यमानामिकाङ्गुली ।<br>
अङ्गुष्ठेन तु बध्नीयात्कनिष्ठामूलसंस्हिते ।<br>
तर्जन्यौ कारयेदेषा मुद्रा श्रीवत्सञ्ज्ञिता ॥ ६ ॥<br>
अनामापृष्ठसंलग्ना दक्षिणस्य कनिष्ठिका ।<br>
कनिष्ठयान्यया बद्धा तर्जन्या दक्षया तथा ।<br>
वामानामाञ्च बध्नीयाद्दक्षिणाङ्गुष्ठमूलके ।<br>
अङ्गुष्ठमध्यमे वामे संयोज्य सरलाः पराः ।<br>
चतस्रोऽप्यग्रसंलग्ना मुद्रा कौस्तुभसञ्ज्ञिका ॥ ७ ॥<br>
स्पृशेत्कण्ठादिपादान्तं तर्जन्यङ्गुष्ठया तथा ।<br>
करद्वयेन मालावन्मुद्रेयं वनमालिका ॥ ८ ॥<br>
तर्जन्यङ्गुष्ठकौ सक्तावग्रतो विन्यसेत्सुधीः ।<br>
वामहस्ताम्बुजं वामजानुमूर्ध्नि विन्यसेत् ।<br>
ज्ञानमुद्रा भवेदेषा रामचन्द्रस्य प्रेयसी ॥ ९ ॥<br>
अङ्गुष्ठं वाममुद्दण्डितमितरकराङ्गुष्ठकेनाथ बद्ध्वा<br>
तस्याग्रं पीडयित्वाङ्गुलीभिरपि च ता वामहस्ताङ्गुलीभिः ।<br>
बद्ध्वा गाढं हृदि स्थापयतु विमलधीर्व्याहरन्मारबीजं<br>
बिल्वाख्या मुद्रिकैषा स्फुटमिह गदिता गोपनीया विधिज्ञैः ॥ १० ॥<br>
हस्तौ तु विमुखौ कृत्वा ग्रथयित्वा कनिष्ठिके ।<br>
मिथस्तर्जनिके श्लिष्टे श्लिष्टावङ्गुष्ठकौ तथा ।<br>
मध्यमानामिके द्वे तु द्वौ पक्षाविव चालयेत् ।<br>
एषा गरुडमुद्रा स्यात् विष्णोः सन्तोषवर्द्धिनी ॥ ११ ॥<br>
जानुमध्ये करौ कृत्वा चिबुकाष्ठौ समावुभौ ।<br>
हस्तौ तु भूमिसंलग्नौ कम्पमानः पुनः पुनः ।<br>
मुखं विवृतकं कुर्यात् लेलिहानाञ्च जिह्विकाम् ।<br>
नारसिंही भवेदेषा मुद्रा तत्प्रीतिवर्द्धिनी ।</p>
<p>प्रकारान्तरम् &ndash;</p>
<p>अङ्गुष्ठाभ्यान्तु करयोस्तथाक्रम्य कनिष्ठिके ।<br>
अधोमुखीभिः सर्वाभिर्मुद्रेयं नृहरेर्मता ॥ १२ ॥<br>
देवोपरि करं वामं कृत्वोत्तानमधः सुधीः ।<br>
नमयेदिति सम्प्रोक्ता मुद्रा वाराहसञ्ज्ञिका ।</p>
<p>प्रकारान्तरम् &ndash;</p>
<p>दक्षहस्तञ्चोर्ध्वमुखं वामहस्तमधोमुखम् ।<br>
अङ्गुल्यग्रन्तु संयुक्तं मुद्रा वाराहसञ्ज्ञिका ॥ १३ ॥<br>
वामहस्ततले दक्षा अङ्गुलीस्तास्त्वधोमुखीः ।<br>
संरोप्य मध्यमां तासामुन्नम्याधो विकुञ्चयेत् ।<br>
हयग्रीवप्रिया मुद्रा तन्मूर्तेरनुकारिणी ॥ १४ ॥<br>
वामस्य मध्यमाग्रन्तु तर्जन्यग्रेण योजयेत् ।<br>
अनामिकां कनिष्ठाञ्च तस्याङ्गुष्ठेन पीडयेत् ।<br>
दर्शयेद्वामके स्कन्धे धनुर्मुद्रेयमीरिता ।<br>
दक्षमुष्टेस्तु तर्जन्या दीर्घया बाणमुद्रिका ॥ १५ ॥</p>
<p>यद्वा ज्ञानार्णवे &ndash;</p>
<p>यथा हस्तगतं चापं तथा हस्तं कुरु प्रिये ।<br>
चापमुद्रेयमाख्याता वामहस्ते व्यवस्थिता ।<br>
यथा हस्तगता बाणास्तथा हस्तं कुरु प्रिये ।<br>
बाणमुद्रेयमाख्याता रिपुवर्गनिकृन्तनी ॥ १६ ॥<br>
तले तलन्तु करयोस्तिर्यक्संयोज्य चाङ्गुलीः ।<br>
संहताः प्रसूताः कुर्यान्मुद्रा परशुसञ्ज्ञिका ॥ १७ ॥<br>
उच्छ्रिताङ्गुष्ठमुष्टि द्वे मुद्रा त्रैलोक्यमोहिनी ॥ १८ ॥<br>
हस्तौ तु सम्पुटौ कृत्वा प्रसृताङ्गुलिके तथा ।<br>
तर्जन्यौ मध्यमापृष्ठे अङ्गुष्ठौ मध्यामश्रितौ ।<br>
काममुद्रेयमुदिता सर्वदेवप्रियङ्करी ॥ १९ ॥<br>
महादेवप्रियाणान्तु कथ्यन्ते लक्षणान्यथ ।<br>
उच्छ्रितं दक्षिणाङ्गुष्ठं वामाङ्गुष्ठेन बन्धयेत् ।<br>
वामाङ्गुलीर्दक्षिणाभिरङ्गुलीभिश्च बन्धयेत् ।<br>
लिङ्गुमुद्रेयमाख्याता शिवसान्निध्यकारिणी ॥ १ ॥<br>
मिथः कनिष्ठिके बद्ध्वा तर्जनीभ्यामनामिके ।<br>
अनामिकोर्ध्व संश्लिष्टदीर्घमध्यमयोरधः ।<br>
अङ्गुष्ठाग्रद्वयं न्यसेद्योनिमुद्रेयमीरिता ॥ २ ॥<br>
अङ्गुष्ठेन कनिष्ठान्तु बद्ध्वा श्लिष्टाङ्गुलित्रयम् ।<br>
प्रसारयेत् त्रिशुलाख्या मुद्रैषा परिकीर्तिता ॥ ३ ॥<br>
अङ्गुष्ठ तर्जन्यग्रेषु ग्रथयित्वाङ्गुलित्रयम् ।<br>
प्रसारयेदक्षमाला मुद्रेयं परिकीर्तिता ॥ ४ ॥<br>
अधःस्थितो दक्षहस्तः प्रसृतोवरमुद्रिका ॥ ५ ॥<br>
ऊर्ध्वीकृतो वामहस्तः प्रसृतोऽभयमुद्रिका ॥ ६ ॥<br>
मिलितानामिकाङ्गुष्ठं मध्यमाग्रे नियोजयेत् ।<br>
श्लिष्टाङ्गुल्युच्छ्रिते कुर्यान्मृगमुद्रयमीरिता ॥ ७ ॥<br>
पञ्चाङ्गुल्यो दक्षिणास्तु मिलिता ह्यूर्ध्वमुन्नताः ।<br>
खट्वाङ्गमुद्रा विख्याता देवस्यातिप्रिया मता ॥ ८ ॥<br>
पात्रवद्वामहस्तञ्च कृत्वाङ्ग वामके तथा ।<br>
निधायोच्छ्रितवत्कुर्यान्मुद्रा कापालिकी मता ॥ ९ ॥<br>
मुष्टिञ्च शिथिलां बद्ध्वा ईषदुच्छ्रितमध्यमाम् ।<br>
दक्षिणां तूर्ध्वमुन्नम्य कर्णदेशे प्रचालयेत् ।<br>
एषा मुद्रा डमरुका सर्वविघ्नविनाशिनी ॥ १० ॥<br>
तथा गणेशमुद्राणामुच्यते लक्षणान्यथ ।<br>
उत्तानोर्ध्वमुखी मध्या सरला बद्धमुष्टिका ।<br>
दन्तमुद्रा समाख्याता सर्वागमविशारदैः ॥ १ ॥<br>
वाममुष्टेस्तु तर्जन्या दक्षमुष्टेस्तु तर्जनीम् ।<br>
संयोज्याङ्गुष्ठकाग्राभ्यां तर्जन्यग्रे स्वके क्षिपेत् ।<br>
एषा पाशाह्वया मुद्रा विद्वद्भिः परिकीर्तिता ॥ २ ॥<br>
ऋज्वीञ्च मध्यमां कृत्वा तर्जनीं मध्यपर्वणि ।<br>
संयोज्याकुञ्चयेत् किञ्चित्मुद्रैषाङ्कुशसञ्ज्ञिका ॥ ३ ॥<br>
तर्जनीमध्यमानामा कनिष्ठाङ्गुष्ठमुष्टिका ।<br>
अधोमुखी दीर्घरूपा मध्यमा विघ्नमुद्रिका ॥ ४ ॥<br>
पर्शुमुद्रा निगदिता प्रसिद्धा लड्डुमुद्रिका ।<br>
बीजपूराह्वया मुद्राप्रसिद्धत्वादुपेक्षिता ॥ ५ ॥<br>
शाक्तेयीनाञ्च मुद्राणां कथ्यन्ते लक्षणान्यथ ।<br>
पाशाङ्कुशवराभीतिधनुर्बाणाः समीरिताः ॥ ६ ॥<br>
कनिष्ठाऽनामिके बद्ध्वा स्वाङ्गुष्ठेनैव दक्षतः ।<br>
शिष्टाङ्गुली तु प्रसृते संसृष्टे खड्गमुद्रिका ॥ ७ ॥<br>
वामहस्तं तथा तिर्यकृत्वा चैव प्रसार्य च ।<br>
आकुञ्चिताङ्गुलीं कुर्याच्चर्ममुद्रेयमीरिता ॥ ८ ॥<br>
मुष्टिं कृवा तु हस्ताभ्यां वामस्योपरि दक्षिणम् ।<br>
कुर्यान्मुषलमुद्रेयं सर्वविघ्नविनाशिनी ॥ ९ ॥<br>
मुष्टिं कृत्वा कराभ्याञ्च वामस्योपरि दक्षिणम् ।<br>
कृत्वा शिरसि संयोज्य दुर्गामुद्रेयमीरिता ॥ १० ॥<br>
चक्रमुद्रां तथा बद्ध्वा मध्यमे द्वे प्रसार्य च ।<br>
कनिष्ठिके तथानीय तदग्रेऽङ्गुष्ठकौ क्षिपेत् ।<br>
लक्ष्मीमुद्रा परा ह्येषा सर्वसम्पत्प्रदायिनी ॥ ११ ॥<br>
वीणावादनबद्धस्तौ कृत्वा सञ्चालयेच्छिरः ।<br>
वीणामुद्रेयमाख्याता सरस्वत्याः प्रियङ्करी ॥ १ ॥<br>
वाममुष्टिं स्वाभिमुखीं कृत्वा पुस्तकमुद्रिका ।<br>
दक्षिणाङ्गुष्ठतर्जन्यावग्रलग्ने पराङ्गुलीः ॥ २ ॥<br>
प्रसार्य संहतोत्ताना एषा व्याख्यानमुद्रिका ।<br>
श्रीरामस्य सरस्वत्या अत्यन्तप्रेयसी मता ॥ ३ ॥<br>
मणिबन्धस्थितौ कृत्वा प्रसृताङ्गुलिकौ करौ ।<br>
कनिष्ठाङ्गुष्ठयुगले मिलित्वान्तः प्रसारयेत् ।<br>
सप्तजिह्वाख्यमुद्रेयं वैश्वानरप्रियङ्करी ॥ १ ॥<br>
कनिष्ठाङ्गुष्ठकौ सक्तौ करयोरितरेतरम् ।<br>
तर्जनीमध्यमानामाः संहता-भुग्नवर्जिताः ।<br>
मुद्रैषा गालिनी प्रोक्ता शङ्खस्यो परिचालिता ॥ १ ॥<br>
दक्षाङ्गुष्ठं पराङ्गुष्ठे क्षिप्त्वा हस्तद्वयेन तु ।<br>
सावकाशामेकमुष्टिं कुर्यात् सा कुम्भमुद्रिका ॥ २ ॥<br>
मुष्ट्योरूर्ध्वीकृताङ्गुष्ठौ तर्जन्यग्रे तु विन्यसेत् ।<br>
सर्वरक्षाकरी ह्येषा कुम्भमुद्रा प्रकीर्तिता ॥ ३ ॥<br>
प्रसृताङ्गुलिकौ हस्तौ मिथः श्लिष्टौ च सम्मुखौ ।<br>
कुर्यात्स्वहृदये सेयं मुद्रा प्रार्थनसञ्ज्ञिका ॥ ४ ॥<br>
अञ्जल्यञ्जलिमुद्रा स्याद्वासुदेवाह्वया च सा ॥ ५ ॥<br>
अङ्गुष्ठावुन्नतौ कृत्वा मुष्ट्योः संलग्नयोर्द्वयोः<br>
तावेवाभिमुखौ कुर्यान्मुद्रेषा कालकर्णिका ॥ ६ ॥<br>
दक्षिणा निविडा मुष्टिर्नासिकार्पिततर्जनी ॥ ७ ॥<br>
मुद्रा विस्मयसञ्ज्ञा स्याद्विस्मयवेशकारिणी ॥ ८ ॥<br>
मुष्टिरूर्ध्वी कृताङ्गुष्ठा दक्षिणा नादमुद्रिका ।<br>
तर्जन्यङ्गुष्ठसंयोगाग्रतो बिन्दुमुद्रिका ॥ ९ ॥<br>
अधोमुखे वामहस्ते ऊर्ध्वास्यं दक्षहस्तकम् ।<br>
क्षिप्त्वाङ्गुलीरङ्गुलीभिः सङ्ग्रथ्य परिवर्तयेत् ।<br>
एषा संहारमुद्रा स्याद्विसर्जनविधौ स्मृता ॥ १० ॥<br>
दक्षपाणिपृष्ठदेशे वामपाणितलं न्यसेत् ।<br>
अङ्गुष्ठौ चालयेत्सम्यक्मुद्रेयं मत्स्यरूपिणी ॥ ११ ॥<br>
वामहस्तस्य तर्जन्यां दक्षिणस्य कनिष्ठिकाम् ।<br>
तथा दक्षिणतर्जन्यां वामाङ्गुष्ठं नियोजयेत् ।<br>
उन्नतं दक्षिणाङ्गुष्ठं वामस्य मध्यमादिकाः ।<br>
अङ्गुलीर्योजयेत्पृष्ठे दक्षिणस्य करस्य च ।<br>
वामस्य पितृतीर्थेन मध्यमानामिके तथा ।<br>
अधोमुखे च ते कुर्याद्दक्षिणस्य करस्य च ।<br>
कूर्मपृष्ठसमं कुर्याद्दक्षपाणिञ्च सर्वतः ।<br>
कूर्ममुद्रेयमाख्याता देवताध्यानकर्मणि (पृष्ठे क्रोडे) ॥ १० ॥<br>
अन्तराङ्गुष्ठमुष्टिन्तु कृत्वा वामकरस्य च ।<br>
मध्यमाग्रं दक्षिणस्य तथालम्ब्य प्रयत्नतः ।<br>
मध्यमेनाथ तर्जन्यामङ्गुष्ठाग्रेण योजयेत् ।<br>
दक्षिणं योजयेत्पाणिं वाममुष्टौ तु साधकः ।<br>
दर्शयेद्दक्षिणे भागे मुण्डमुद्रेयमुच्यते ॥ १३ ॥</p>
<p>ताराया योन्यादिमुद्रा यथा &ndash;</p>
<p>योनिमुद्रा च वक्तव्या दर्शयेत् तामधोमुखीम् ।<br>
भूतिनी वक्तव्या बीजाख्यापि ।<br>
परिवर्त्य करौ स्पष्टौ कनिष्ठाकृष्टमध्यमे ।<br>
अनामायुगलञ्चाधस्तर्जनीयुगलं पृथक् ।<br>
अन्योऽन्यं निविडं बद्ध्वाङ्गुष्ठाग्रेऽनामिके ततः ।<br>
दानवधूमकेत्वाख्या मुद्रैषा कथिता प्रिये ।<br>
अस्यास्तु बन्धनान्मन्त्री बन्धनान्मुच्यते ध्रुवम् ॥ १ ॥<br>
वक्त्रं विस्तारितं कृत्वाप्यधोजिह्वाञ्च चालयेत् ।<br>
पार्श्वस्थं मुष्टियुगलं लेलिहनेति कीर्त्तिता ॥ २ ॥<br>
एषा ताराराधने, अन्या लेलिहाना वक्तव्या ।<br>
योनिर्मायाधरः सेन्दूर्वधुः कूर्चं क्रमाद्विदुः ।<br>
बीजानि चोच्चरन्मन्त्री मुद्राबन्धनमाचरेत् ॥ ३ ॥<br>
तर्जनीमध्यमानामाः समः कुर्यादधोमुखीः ।<br>
अनामायां क्षिपेद्वृद्धाम् ऋज्वीं कृत्वा कनिष्ठिकाम् ।<br>
लेलिहानाम मुद्रेयं जीवन्यासे प्रकीर्तिता ॥ ४ ॥<br>
तर्जन्यानामिका-मध्या-कनिष्ठा क्रमयोगतः ।<br>
करयोर्योजयत्येव कनिष्ठामूलदेशतः ।<br>
अङ्गुष्ठाग्रे तु निक्षिप्य महायोनिः प्रकीर्तिता ॥ ५ ॥<br>
वामकेश्वरतन्त्रोक्ताः प्रकाश्यन्तेऽत्र मुद्रिकाः ।<br>
शृणु देवि प्रवक्ष्यामि मुद्राः सर्वार्थसिद्धिदाः<br>
याभिर्विरचिताभिश्च सान्निध्यं त्रैपुरं भवेत् ॥ १ ॥<br>
परिवर्त्य करौ स्पृष्टावङ्गुष्ठौ कारयेत्समौ ।<br>
अनामान्तर्गते कृत्वा तर्जन्यौ कुटिलाकृती ।<br>
कनिष्ठिके नियुञ्जीत निजस्थाने महेश्वरि ।<br>
त्रिखण्डेयं समाख्याता त्रिपुराध्यानकर्मणि ॥ २ ॥<br>
मध्यमामध्यगे कृत्वा कनिष्ठेऽङ्गुष्ठरोधिते ।<br>
तर्जन्यौ दण्डवत्कृत्वा मध्यमोपर्यनामिके ।<br>
एषा च परमा मुद्रा सर्वसक्षोभकारिणी ॥ ३ ॥<br>
एतस्या एव मुद्राया मध्यमे सरले यदा ।<br>
क्रियते परमेशानि सर्वविद्राविणी तदा ॥ ४ ॥<br>
मध्यमातर्जनीभ्याञ्च कनिष्ठानामिके समे ।<br>
अङ्कुशाकाररूपाभ्यां मध्यमे परमेश्वरि ।<br>
अङ्गुष्ठन्तु नियुञ्जीत कनिष्ठानामिकोपरि ।<br>
इयमाकर्षिणी मुद्रा त्रैलोक्याकर्षिणी परा ॥ ५ ॥<br>
पुटाकारौ करौ कृत्वा तर्जन्यावङ्कुशाकृती ।<br>
परिवर्तक्रमेणैव मध्यमे तदधोगते ।<br>
क्रमेण देवि तेनैव कनिष्ठानामिके तथा ।<br>
संयोज्य निविडाः सर्वा अङ्गुष्ठावग्रदेशतः ।<br>
मुद्रेयं परमेशानि सर्ववश्यकरी मता ॥ ६ ॥<br>
सम्मुखौ तु करौ कृत्वा मध्यमामध्यगेऽन्त्यजे ।<br>
अनामिके तु सरले तद्बहिस्तर्जनीद्वयम् ।<br>
दण्डाकारौ ततोङ्गुष्ठौ मध्यमानखदेशगौ ।<br>
मुद्रैषोन्मादिनी नाम्नाकर्षिण सर्वयोषिताम् ॥ ७ ॥<br>
अस्यास्त्वनामिकायुग्ममधः-कृत्वाङ्कुशाकृती ।<br>
तर्जन्यावपि तेनैव क्रमेण विनियोजयेत् ।<br>
इयं महाङ्कुशा मुद्रा सर्वकामार्थसाधनी ॥ ८ ॥<br>
सव्यं दक्षिणदेशे तु सव्यदेशे तु दक्षिणम् ।<br>
बाहुं कृत्वा महादेवि हस्तौ सम्परिवर्त्य च ।<br>
कनिष्ठानामिके देवि युक्त्वा तेन क्रमेण तु ।<br>
तर्जनीभ्यां समाक्रान्ते सर्वोर्ध्वमपि मध्यमे ।<br>
अङ्गुष्ठौ तु महेशानि सरलावपि कारयेत् ।<br>
इयं सा खेचरी नाम्ना पार्थिवस्थानयोजिता ॥ ९ ॥<br>
परिवर्त्य करौ स्पृष्टावर्द्धचन्द्राकृती प्रिये<br>
तर्जन्यङ्गुष्ठयुगलं युगपत्कारयेत् ततः ।<br>
अधःकनिष्ठावष्टब्धे मध्यमे विनियोजयेत् ।<br>
तथैव कुटिले योज्ये सर्वाधस्तादनामिके ।<br>
बीजमुद्रेयमचिरात्सर्वसिद्धिविवर्द्धिनी ॥ १० ॥<br>
मध्यमे कुटिले कृत्वा तर्जन्युपरि संस्थिते ।<br>
अनामिके मध्यगते तथैव हि कनिष्ठिके ।<br>
सर्वा एकत्र संयोज्य अङ्गुष्ठपरिपीडिताः ।<br>
एषा तु परमा मुद्रा योनिमुद्रेयमीर्तिता ॥ ११ ॥<br>
एता मुद्रा महेशानि त्रिपुराया मयोदिताः ।<br>
पूजाकाले प्रयोक्तव्या यथानुक्रमयोगतः ॥ १२ ॥<br>
वामहस्तेन मुष्टिन्तु बद्ध्वा कर्णप्रदेशके ।<br>
तर्जनीं सरलां कृत्वा भ्रामयेन्मनुवित्तमः ।<br>
सौभग्यदण्डिनी मुद्रा न्यासकालेऽपि सूचिता ॥ १३ ॥<br>
अन्तराङ्गुष्ठमुष्ट्या तु निरुध्य तर्जनीमिमाम् ।<br>
रिपुजिह्वा ग्रहा मुद्रा न्यासकालेऽपि सूचिता ॥ १४ ॥<br>
बद्ध्वा तु योनिमुद्रां वै मध्यमे कुटिले कुरु ।<br>
अङ्गुष्ठौ च तदग्रे मुद्रेयं भूतिनी मता ॥ १५ ॥<br>
वाममुष्टिं विद्यायाथ तर्जनीमध्यमे ततः ।<br>
प्रसार्य तर्जनीमुद्रा निर्दिष्टा वज्रपाणिना ॥ १६ ॥<br>
इति मुद्राप्रकरणम् ।</p>
<p>अथ धारणयन्त्रादि &ndash;</p>
<p>तत्रादौ भुननेश्वरीयन्त्रम् &ndash;</p>
<p>शारदायाम् &ndash;</p>
<p>आलिख्याष्टदिगर्गलान्युदरगं पाशादिकं त्र्यक्षरं,<br>
कोष्ठेष्वङ्गमनून्परेषु विलिखेदष्टार्णमन्त्रद्वयम् ।<br>
अच्पूर्वापरयट्क्-युग्लषवरान्<br>
व्योमासनानर्गलेष्वालिख्येन्द्रजलादिपाधिगुणशः पङ्क्तिद्वयं<br>
तत्परम् ॥ १ ॥<br>
कोष्ठेष्वष्टयुगार्णमात्मसहितां युग्मस्वरान्तर्गतां,<br>
मायां केशरगां दलेषु विलिखेत्मूलं त्रिपक्तिक्रमात् ।<br>
त्रिः पाशाङ्कुशवेष्टितञ्च लिपिभिर्वीतं क्रमादुत्क्रमात्,<br>
पद्मस्थेन घटेन पङ्कजमुखेनावेष्टिं तद्बहिः ।<br>
घटार्गलमिदं यन्त्रं मन्त्रिणां श्रीपदं मतम् ।<br>
पाशश्रीशक्तिकन्दर्पकामशक्तिरमाङ्कुशाः ।<br>
प्रथमोऽष्टाक्षरो मन्त्रस्ततः कामिनिरञ्जिनि ।<br>
स्वाहान्तोऽष्टाक्षरः सद्भिपरः परिकीर्तितः ।<br>
ह्रीं गौरि रुद्रदयिते योगेश्वरि सवर्म फट् ।<br>
द्विठान्तः षोडशार्णोऽयं मन्त्रः सद्भिरुदीरितः ॥ १-क ॥<br>
इति घटार्गलयन्त्रम् ।</p>
<p>अथ त्वरितायन्त्रम् &ndash;</p>
<p>तारे हूं विलिखेत्सरोजकुहरे साध्याभिधानान्वितं, मन्त्रर्णान्<br>
वसुसङ्ख्यकान् वसुदलेष्वालिख्य तद्बाह्यतः ।<br>
शक्त्या त्रिः परिवेष्टितं घटगतं पद्मस्थमब्जाननं, यन्त्रं<br>
वश्यकरं ग्रहादिभयहृल्लक्ष्मीप्रदं कान्तिदम् ॥ २ ॥<br>
इति त्वरितायन्त्रम् ।</p>
<p>अथ नवदुर्गायन्त्रम् &ndash;</p>
<p>पद्मं भानुदलान्वितं प्रविलिखेत् तत्कर्णिकायां पुनस्तारं<br>
शक्तिगबीजसाध्यसहितं तत्केशरेषु क्रमात् ।<br>
मर्दिन्या मनुसम्भवान् युगलशो वर्णान् पुनः पत्रगान्,<br>
मन्त्रार्णान् गुणशो विधाय विलिखेदन्त्यं तदन्त्ये दले ।</p>
<p>मन्त्रस्तु &ndash;</p>
<p>ॐ उत्तिष्ठ पुरुष कि स्वपिषि भयं मे समुपस्थितम् ।<br>
यदि शक्यमशक्यं वा तन्मे भगवति शमय स्वाहा ।<br>
मातृकावर्ण-संवीतं भुपूरद्वयमध्यगम् ।<br>
यन्त्रञ्च विन्ध्यवासिन्याः प्रोक्तं सर्वसमृद्धिदम् ।<br>
रक्षाकरं विशेषेण क्षुद्रभूतादिनाशनम् ।<br>
राज्यदं भ्रष्टराज्यानां वश्यदं वश्यमिच्छताम् ।<br>
सुतार्थिनां च सुतदं रोगिणां रोगशान्तिदम् ।<br>
बहुना किमिहोक्तेन यन्त्रं तत्कामदो मणिः ॥ ३ ॥<br>
इति नवदुर्गायन्त्रम् । (नवदुर्गाधारणयन्त्रम् चित्र ५२)</p>
<p>अथ लक्ष्मीयन्त्रम् &ndash;</p>
<p>वेदादिस्थितसाध्यनाम युगशः श्रीशक्तिमारान्वितं, किञ्जल्केषु<br>
दिनेशपत्रविलसन्मन्त्राक्षारं तद्बहिः ।<br>
पद्मं व्यञ्जनकेशरं स्वरलसत्पत्राष्टयुग्मं<br>
धराविम्बाभ्यां वषडन्तरा त्वरितया यन्त्रं लिखेद्वेष्टितम् ।<br>
भूपुरद्वयकोणेषु हक्षौ लेख्यौ पुनः पुनः ।<br>
महालक्ष्मीयन्त्रमिदं सर्वैश्वर्यफलप्रदम् ।<br>
सर्वदुःखप्रशमनं सर्वापद्विनिवारकम् ।<br>
बहुना किमिहोक्तेन परमस्मान्न विद्यते ॥ ४ ॥<br>
इति लक्ष्मीयन्त्रम् ।</p>
<p>अथ त्रिपुरभैरवीयन्त्रम् &ndash;</p>
<p>मध्याद्यं नवयोनिषु प्रविलिखेद्वीजानि वर्णांस्त्रिशो, गायत्र्याः<br>
पुनरष्टपत्रविवरेष्वालिख्य लिप्यावृतम् ।<br>
भूविम्बद्वितयेन मन्मथयुजा कोणेषु संवेष्टितं, यन्त्रं<br>
त्रैपुरमीरितं त्रिभुवन प्रक्षोभणं श्रीपदम् ।<br>
(त्रिपुरभैरवीयन्त्रम् चित्र ५३) ।</p>
<p>गायत्री तु &ndash;</p>
<p>मन्मथं त्रिपुरादेवि विद्महे पदमुद्धरेत् ।<br>
उक्त्वा कामेश्वरिपदं प्रवदेदथ धीमहि ।<br>
अन्ते च प्रवदेद्भूयस्तन्नः किलन्ने प्रचोदयात् गायत्र्येषा<br>
समाख्याता त्रैपुरी सर्वसिद्धिदा ॥ ५ ॥</p>
<p>अथ त्रिपुरायन्त्रम् &ndash;</p>
<p>वह्नेर्गेहयुगान्तरस्थसदने मायां लिखेद्वाग्भवं,<br>
षट्कोणेष्वथ सन्धिषु प्रविलिखेत् ब्लूङ्कारमावेष्टयेत् ।<br>
स्त्रीम्बीजेन समीरितं त्रिभुवनप्रक्षोभणं त्रैपुरं, यन्त्रं<br>
पञ्चमनोभवात्मकमिदं सौन्दर्यसम्पत्करम् ॥ ६ ॥<br>
इति त्रिपुरायन्त्रम् ।</p>
<p>अथ श्रीविद्यायन्त्रम् &ndash;</p>
<p>विशेषं धारणं यन्त्रं प्रसङ्गात्कथयामि ते ।<br>
रेफहकारयोर्मध्ये देवीनामाभिमुख्यकम् ।<br>
साध्यनामद्वितीयान्तं तस्योर्ध्वे विलिखेन्मनुम् ।<br>
तत्रैव मातृकां सर्वां विलिखेच्चक्रवाह्यतः ।<br>
पञ्चगव्यामृतेनैव मूलेन परिवेष्टयेत् ।<br>
तत्र प्राणं प्रतिष्ठाप्य विद्यामष्टोत्तरं शतम् ।<br>
तत्स्पृष्ट्वा प्रजपेन्मन्त्रं न्यासध्यानपरायणः ॥ ७ ॥<br>
हेम्नो मध्यगतं कृत्वा राजतस्याथवा पुनः ।<br>
करे धृता जगद्वश्यं हृदये स्त्रीषु वल्लभः ।<br>
कण्ठे धनं लभेद्भाले स्तम्भनं भवेत् ।<br>
शिखायां मोक्षमाप्नोति तस्माद्यत्नेन धारयेत् ॥ ७-क ॥<br>
इति श्रीविद्यायन्त्रम् ।</p>
<p>अथ गणेशयन्त्रम् &ndash;</p>
<p>बीजं षट्कोणमध्ये स्फुरदनलपुरे तारगं दिक्षु<br>
लक्ष्मीर्मायाकन्दर्पभूमीस्तदनु रसपुटेष्वालिखेद्बीजषट्कम् ।<br>
तत्सन्धिष्वङ्गमन्त्रान् वसुदलकमले मूलमन्त्रस्य वर्णान्,<br>
शिष्टान् पत्रेषु विद्वान् विलिखतु गुणशश्चान्त्यमन्त्ये पलाशे ।<br>
आवीतं लिपिभिः क्रमोत्क्रमवशात्पाशाङ्कुशाभ्यामपि,<br>
भूविम्ब द्वितयेन वेष्टितमिदं यन्त्रं गणाधीशितुः ।<br>
लाक्षा-कुङ्कुम-रोचना-मृगमदैर्भूर्जोदरे हेम्नि वा,<br>
संलिख्याभिवहन् लभते सकलैः सम्प्रार्थनीयां श्रियम् ।<br>
उक्तं महागणपतेर्विधानं सुरपूजितम् ।<br>
सर्वसिद्धिकरं पुंसां समस्तपुरुषार्थदम् ॥ ८ ॥<br>
इति गणेशयन्त्रम् ।</p>
<p>अथ श्रीरामयन्त्रम् &ndash;</p>
<p>तारं मध्ये विलिखतु मनुं षट्सु कोणेषु सन्धिष्वङ्गं<br>
मायां स्मरमपि च लिखेत्कोणगण्डेषु पश्चात् ।<br>
किञ्चिल्केषु स्मरगणमथो पत्रमध्येषु मालामन्त्रस्यार्णान्<br>
गुहमुखमितानष्टमे पञ्चवर्णान् ॥ ९ ॥<br>
दशाक्षरेण संवेष्ट्य कादिवर्णैश्च भूपुरे ।<br>
दिग्विदिक्षु लिखेद्बीजेनरसिंहवराहयोः ।<br>
नमो भगवते ब्रूयाच्चतुर्थ्या रघुनन्दनम् ।<br>
रक्षोघ्नविशदायान्ते मधुरादि समीरयेत् प्रसन्नवदनायेति<br>
पश्चादमिततेजसे ।<br>
वलाय पश्चाद्रामाय विष्णवे तदनन्तरम् ।<br>
प्रणवादिनमोऽन्तोऽयं मालामन्त्रः प्रकीर्तितः ॥ ९-क ॥<br>
इति श्रीरामयन्त्रम् । (श्रीरामस्य धारणयन्त्रम् चित्र ५४)</p>
<p>अथ नृसिंहयन्त्रम् &ndash;</p>
<p>बीजं साध्यसमन्वितं प्रविलिखेन्मध्येऽष्टपत्रेष्वथो<br>
मन्त्रार्णान् श्रुतिशो विभज्य विलिखेल्लिप्या वहिर्वेष्टयेत् ।<br>
वाह्ये कोणगबीज-रुद्धवसुधागेह-द्वयेनावृतं, यन्त्रं<br>
क्षुद्रविषग्रहामयरिपुप्रध्वंसनं श्रीपदम् ॥ १० ॥<br>
इति नृसिंहयन्त्रम् । (नृसिंहधारणयन्त्रम् चित्र ५५)</p>
<p>अथ गोपालयन्त्रम् &ndash;</p>
<p>पिण्डं मूलेन वीतं दहनपुरयुगे कोणराजत्-षडर्णं,<br>
कुर्यात्पद्मं दशार्णस्फुरितदशदलं कामबीजेन वीतम् ।<br>
पद्मं किञ्जल्कसंस्थं स्मरविकृतिदलप्रोल्लसत्षोडशार्णं,<br>
किञ्जल्कव्यञ्जनाढ्यं विकृतियुगदलेष्वर्पितानुष्टुवर्णम् ।<br>
पाशाङ्कुशाभ्यामावीतं क्षुणीपुरयुगाश्रिषु ।<br>
अष्टाक्षरेण लसितं यन्त्रं गोपालदैवतम् ।<br>
धर्मार्थकामफलदं सर्वरक्षाकरं परम् ।<br>
पञ्चान्तको धरासंस्थो मनुरिन्दुविभूषितः ।<br>
पिण्डबीजमिदं प्रोक्तं सर्वसिद्धिकरं परम् ।<br>
स्मरः कृष्णाय ठद्वन्द्वं षडर्णो मनुरीरितः ।<br>
गोपोजनान्ते प्रवदेद्वल्लभायाग्निवल्लभा ।<br>
अयं दशाक्षरो मन्त्रोः दृष्टादृष्टफलप्रदः ।<br>
प्रणवं हृदयं कृष्णं ङेऽन्तमुक्त्वा ततः परम् ।<br>
तादृशं देवकीपुत्रं हुं-फट्-स्वाहा समन्वितम् ।<br>
षोडशाक्षरमन्त्रोऽयं गोविन्दस्य समीरितः ।<br>
पिण्डं रतिपतेर्बीजं नमो भगवते ततः ।<br>
नन्दपुत्राय बालादिवपुषे श्यामलाय च ।<br>
गोपीजनपदस्यान्ते वल्लभाय द्विठावधिः ।<br>
अनुष्टुप्मन्त्र आख्यातो गोपालस्य जगत्पतेः ।<br>
अनङ्गः कृष्णगोविन्दौ ङेऽन्तावष्टाक्षरी मनुः ॥ ११ ॥<br>
इति गोपालयन्त्रम् ।</p>
<p>अथ श्रीकृष्णयन्त्रम् &ndash;</p>
<p>प्राक्प्रत्यग्दक्षिणोदग्विधिवदभिलिखेत् स्पष्टरेखाचतुष्क,<br>
कोणोद्यच्छूलयुक्तं वलययुगयुतं मध्यपूर्वं तदन्तम् ।<br>
श्लोकस्यार्णान्पुरस्ताद्वसुपदविवरेष्वष्टवर्णं लिखित्वा,<br>
तद्बाह्ये द्वादशार्णैस्तदनु परिवृतं देवकीपुत्रयन्त्रम् ।<br>
तत्सुकीदेवदेवेतं तं वेदे वरतोरतं तं रतो रूढतोऽख्यातं<br>
तं ख्यातो देवकीसुतम् ।<br>
लिखितं भूर्जपत्रादौ यन्त्रमेतद्यथाविधि ।<br>
विधृतं बाहुना नित्यं सर्वकामफलप्रदम् ।<br>
पलाशवृक्षफलके लिखितं साधुसाधितम् ।<br>
गोस्थाने निखनेदेतत्गवां वृद्धिर्भवेत् तदा ॥ १२ ॥<br>
इति श्रीकृष्णयन्त्रम् । (श्रीकृष्णयन्त्रम् चित्र ५६)</p>
<p>अथ शिवयन्त्रम् &ndash;</p>
<p>तत्रादौ षट्कोणमण्डलं कृत्वा तदन्तः साध्यनामयुक्तं<br>
प्रासादबीजं विलिख्य षट्कोणेषु<br>
प्रणवसहितपञ्चाक्षरवर्णान्विलिख्य कोणविवरेषु<br>
षडङ्गमन्त्रांस्तद्बहिः पञ्चदलानि विरचय्य तद्दलेषु ॐ<br>
ईशानाय नमः ॐ तत्पुरुषाय नमः ॐ अघोराय नमः ॐ<br>
सद्योजाताय नमः ॐ वामदेवाय नमः ।<br>
इति पञ्चमन्त्रान् प्रागादिक्रमेण लिखेत् ।<br>
तद्बहिरष्टदलानि रचयित्वा दलेषु मातृकाष्टवर्णान्लिखेत् ॥ १३ ॥<br>
तद्बहिर्वृत्तं त्र्यम्बकेन वेष्टयेत् ।<br>
एतद्यन्त्रं जपहोमादिना सम्पूज्य धारयेत्,<br>
आयुरारोग्यैश्वर्यादिचतुर्वर्गादिसिद्धिर्भवति ॥ १३-क ॥<br>
इति शिवयन्त्रम् । (शिवस्य धारण-यन्त्रम् चित्र ५७)</p>
<p>अथ मृत्युञ्जययन्त्रम् &ndash;</p>
<p>मध्ये साध्याक्षराढ्यं ध्रुवमभिविलिखेन्मध्यमं<br>
दिग्दलेषु, कोणेष्वन्त्यं मनोस्तत्क्षितिभवनमथो दिक्षु चान्द्रं<br>
विदिक्षु ।<br>
टान्तं यन्त्रं तदुक्तं सकलभयहरं<br>
क्ष्वेडभूतापमृत्युव्याधिव्यामोहदुःख-प्रशमन-मुदितं<br>
श्रीपदं कीर्तिदायि ॥ १४ ॥<br>
इति मृत्युञ्जययन्त्रम् । (मृत्युञ्जयधारण-यन्त्रम् चित्र ५८) ।</p>
<p>अथ कालीयन्त्रम् &ndash;</p>
<p>तत्र यामले &ndash;</p>
<p>आद्यं बीजं ससाध्यं प्रथमवसुगृहे तद्बहिश्चाष्टकोणे,<br>
पूर्वाद्यञ्चाष्टबीजं तदनु वसुगृहद्वन्द्वके बीजषट्कम् ।<br>
किञ्जल्कं तत्स्वराढ्यं वसुदलविवरे स्वाहया बीजषट्कं<br>
कूर्चाभ्यामेव वीतं क्षितिगृहयुगयोरन्तरे यन्त्रराजम् ।<br>
देवीबीजत्रयं तत्प्रतिदिशमपरं शक्तिबीजद्वयं तत् कोणे कोणे<br>
लिखेद्यस्त्रिजगति स गुरुः शङ्करस्यापि विष्णोः ॥ १५ ॥<br>
इति कालीयन्त्रम् । (काल्या धारण-यन्त्रम् चित्र ५९) ।</p>
<p>अथ शान्तिकादौ ताराधारणयन्त्रम् &ndash;</p>
<p>तदुक्तं फेत्कारिणीये &ndash;</p>
<p>योनियुग्मे लिखेन्मन्त्रं मन्त्री हेमशलाकया ।<br>
क्लीवहीनान्दीर्घवर्णान् षट्कोणे विलिखेत् ततः ।<br>
अष्टपत्रेष्वष्टवर्णान् तद्बहिर्भूपुरद्वयम् ।<br>
अष्टवज्रं भूपुरे च विलिख्य साधकोत्तमः ।<br>
सुवर्णपट्टे भूर्जे वा रौप्ये वाप्यथ सुव्रते ।<br>
विलेखेद्धमलेखन्या गन्धाष्टकसमन्वितम् ।<br>
दूर्वाकाण्डेन वालिख्य कुशुमूलेन वा पुनः ॥ (ताराया-<br>
धारणयन्त्रम् चित्र ६०) ।</p>
<p>एकवीराकल्पे &ndash;</p>
<p>वेष्टितं पीतवस्त्रेण जतुना परिवेष्टयेत् ।<br>
वध्नीयात् पट्टसूत्रेण शिशूनां कण्ठभूषणं स्त्रीणां<br>
वामभुजे चैवमन्येषां दक्षिणे भुजे बन्ध्यापि लभते पुत्रं<br>
निर्धनो धनवान्भवेत् ।<br>
इयं लब्धां परा रक्षा ज्ञानार्थं गौतमादिभिः ।<br>
प्रीत्यर्थं पार्थिवैरन्यैः सङ्ग्रामे जयकाङ्क्षिभिः ।</p>
<p>अस्यार्थः &ndash;</p>
<p>योनियुग्मे षट्कोणे ।<br>
तन्मध्ये हेमशलाकादिना भूर्जपत्रादौ<br>
कुङ्कुमगोरोचनारक्तचन्दन जटामांसीसमांशं विधाय<br>
पङ्क्तिक्रमेण मूलमन्त्रं लिखित्वा तस्य हृल्लेखारेफमध्ये<br>
अमुकस्य रक्षां कुरु कुरु अमुकीनां शुभं पुत्रमुत्पादय इति<br>
वा अस्य ज्ञानं कुरु कुरु इत्यादि वा साध्यसहितं विलिख्य षट्कोणे<br>
क्लीवहीनान् आ ई ऊ ऐ औ अः इति दीर्घवर्णानेकैकं लिखेत् ।</p>
<p>तदुक्तम् &ndash;</p>
<p>स्वराणां मध्यगं यच्च तच्चतुष्कं नपुंसकमिति ।<br>
अष्टपत्रेष्वष्टवर्णान् ऐं ह्रीं ॐ ऐं ह्रीं फट् स्वाहेति लिखेत् ।</p>
<p>तदुक्तम् &ndash;</p>
<p>वाग्भवं कुलदेवीञ्च तारकं वाग्भवं तथा ।<br>
हृल्लेखा चास्त्र मन्त्रान्ते वह्निजायावधिर्मनुः ।<br>
अष्टाक्षरो मनुः प्रोक्तो मन्त्राणां सार ईरितः ॥ १६ ॥</p>
<p>अथ यन्त्रलेखनद्रव्यम् &ndash;</p>
<p>काश्मीर-रोचना-लाक्षा-मृगेभमद-चन्दनैः ।<br>
विलिखेद्धेमलेखन्या यन्त्राणि तानि देशिकः ।<br>
भूमिस्पृष्टं शवस्पृष्टं दग्धं निर्माल्यसङ्गतम् ।<br>
विदीर्णं लङ्घितं मन्त्री यन्त्रं नैव च धारयेत् ।<br>
सौवर्णे राजते पात्रे भूर्जे वा सम्यगालिखेत् ।<br>
अथवा ताम्रपट्टेन गुटिकीकृत्य धारयेत् ।<br>
यावज्जिवन्तु सौवर्णे रौप्ये विंशतिवार्षिकाम् ।<br>
भूर्जे द्वादशवर्णानि तदर्द्धं ताम्रपट्टके ॥ १७ ॥<br>
इति यन्त्रलेखनद्रव्यम् ।</p>
<p>अथ प्रयोगानन्तरं शान्त्युदकस्नानम् &ndash;</p>
<p>तद्यथा &ndash;</p>
<p>सुरास्त्वामभिषिञ्चन्तु ब्रह्मविष्णुमहेश्वराः ।<br>
वासुदेवो जगन्नाथस्तथा सङ्कर्षणो विभुः ।<br>
प्रद्युम्नश्चानिरुद्धश्च भवन्तु विजयाय ते ।<br>
आखण्डलोऽग्निर्भगवान यमो वै निर्-ऋतिस्तथा ।<br>
वरुणः पवनश्चैव धनाध्यक्षस्तथा शिवः ।<br>
ब्रह्मणा सहिता ह्येते दिक्पालाः पान्तु ते सदा ।<br>
कीर्तिर्लक्ष्मीर्धृतिर्मेधा पुष्टिः श्रद्धा क्षमा मतिः ।<br>
बुद्धिर्लज्जा वपुः शान्तिर्माया निद्रा च भावना ।<br>
एतास्त्वामभिसिञ्चन्तु देवपत्न्याः समागताः ।<br>
आदित्यश्चन्द्रमा भौमो बुधजीवसितार्कजाः ।<br>
एते त्वामभिषिञ्चन्तु राहुः केतुश्च तर्पिताः ।<br>
देवदानवगन्धर्वा यक्षराक्षसपन्नगाः ।<br>
ऋषयो मुनयो गावो देवमातर एव च ।<br>
देवपत्न्यो द्रुमा नागा दैत्याश्चाप्सरसोऽङ्गनाः ।<br>
अस्त्राणि सर्वशस्त्राणि राजानो वाहनानि च ।<br>
औषधानि च रत्नानि कालस्यावयवाश्च ये ।<br>
सरितः सागराः शैलास्तीर्थानि जलदा नदाः ।<br>
एते त्वामभिषिञ्चन्तु धर्मकामार्थसिद्धये ॥ १८ ॥<br>
इति वसिष्ठसंहितोक्ताभिषेकमन्त्राः ।</p>
<p>अथात्र सङ्क्षेपतो नित्यपूजाविधिः &ndash;</p>
<p>तदुक्त यामले &ndash;</p>
<p>आदावृष्यादिविन्यासः करशुद्धिस्ततः परम् ।<br>
अङ्गुलिव्यापकन्यासौ हृदादिन्यास एव च ।<br>
तालत्रयञ्च दिग्बन्धः प्राणायामस्ततः परम् ।<br>
ध्यानं पूजा जपश्चेति सर्वतन्त्रेष्वयं क्रमः ॥ १ ॥<br>
पूजा च मूलदेवताया एव ।</p>
<p>मातृकान्यासोऽप्यावश्यकस्तथा च &ndash;</p>
<p>जपार्थं सर्वमन्त्राणां विन्यासञ्च लिपेर्विना ।<br>
कृतं तन्निष्फलं विद्यात्तस्मादादौ लिपिं न्यसेत् ॥ २ ॥</p>
<p>श्रीविद्यायाः सङ्क्षेप-पूजाविधिः &ndash;</p>
<p>तदुक्तं स्वतन्त्रतन्त्रे &ndash;</p>
<p>पूजाविशेषान्देवेशि शृणु नित्यक्रमोदितान् ।<br>
अशक्तानान्तु विस्तारे तथा चापत्सु शस्यते ।<br>
अन्यथानर्थकारि स्यात् सङ्कोचार्चनमीश्वरि ॥ ३ ॥<br>
हेतिभिर्मध्यमाद्यं स्यात् द्वितीयं नवयोनिषु ।<br>
चतुर्दशारावध्यन्यच्चतुर्थं प्रोक्तरूपतः ।<br>
पञ्चमं सर्वदुःखार्तिनाशनं वाञ्छितप्रदम् ।</p>
<p>अस्यार्थः &ndash;</p>
<p>अशक्तानां हेतिभिर्मध्यमाद्यं स्यात् ।<br>
हेतिचतुष्टयसहित देवताचतुष्टयार्चनम् ।<br>
पाशाङ्कुशधनुर्बाणा हेतयः ।</p>
<p>देवतास्तु &ndash;</p>
<p>कामेश्वरी-वज्रेश्वरी-भगमालिनी-श्रीमहात्रिपुरसुन्दरी-<br>
देवताचतुष्टयार्चनरूपमेतदाद्यार्चनमित्यर्थः ।<br>
द्वितीयमाह नवयोनिष्विति ।<br>
वशिन्यादिमध्यमान्तमिति ।<br>
तृतीयार्चनमाह<br>
चतुर्दशारचक्रस्थितसर्वसङ्क्षोभिण्यादिमध्यमान्ता सपर्या<br>
तृतीया ।<br>
चतुर्थं प्रोक्तरूपत इति ।<br>
तत्र प्रोक्तरूपेणेत्यर्थः ।<br>
षोडशदलादि-मध्यमान्तमिति यावत् ।<br>
पञ्चमं भूगृहादिमध्यमान्तमिति यावत् ।<br>
इति पञ्चप्रकारार्चा प्रोक्ता सर्वार्थसिद्धिदा ।<br>
तत्रादौ भूतशुद्धि प्राणायामपुरःसरं<br>
करशुद्ध्यासनचतुष्टयाङ्गवशिन्यादिन्यासचतुष्टयं विधाय<br>
बालया अर्घ्यद्वयं संशोध्य षडासनविद्यया पीठपूजां<br>
विधाय विन्दौ हृल्लेखया परचितिमावाह्य यथा<br>
शक्त्युपचारैरभ्यर्च्च पूर्ववत्सर्वभूतवलिं दत्त्वा जप-स्तोत्रैः<br>
सन्तोषयेदिति ॥ ४ ॥</p>
<p>तदुक्तं नवरत्नेश्वरे &ndash;</p>
<p>न्यासत्रयं समासाद्य चक्रपुजासनेन वै ।<br>
वालयार्घ्यं समासाद्य हृल्लेखामनुना शिवे ।<br>
चक्रमध्ये समावाह्य सङ्क्षेपार्चनमर्चयेदिति ॥ ५ ॥</p>
<p>अथवा तदुक्तं विशुद्धेश्वरतन्त्रे &ndash;</p>
<p>पूजासङ्कोचकञ्चैव कथयामि सुरेश्वरि ।<br>
यत्पूजाबोधमात्रेण जीवन्मुक्तः प्रजायते ।<br>
प्रथमाग्रे तु त्रिपुरा द्वितीया त्रिपुरेश्वरी ।<br>
तृतीया चक्रराजे तु त्रिपुरादिसमन्विता ।<br>
देवीपूजाक्रमेणैव सुन्दरी वासिनीति च ।<br>
पञ्चमे त्रिपुराश्रीश्च षष्ठे त्रिपुरमालिनी ।<br>
सप्तमे त्रिपुरा सिद्धा चाष्टमे त्रिपुरात्मिका ।<br>
मध्ये शक्तौ महेशानि महात्रिपुरसुन्दरी ।</p>
<p>यथा वाराहीतन्त्रे &ndash;</p>
<p>षडङ्गं विन्यस्य देवीमावाह्य बिन्दुचक्रे अणिमां द्वितीये<br>
कामकलां तृतीये ब्राह्मीं चतुर्थे सुन्दरीं पञ्चमे आकर्षिणीं<br>
षष्ठे कामेश्वरीं वसुदले भेरुण्डां षोडशदले कुलेश्वरीं<br>
सम्पूज्य देव्यै पुष्पाञ्जलीं दत्त्वा मन्त्रं जपेदिति ॥ ६ ॥<br>
इति श्रीविद्यायाः सङ्क्षेपार्चा ।</p>
<p>अथ नैमित्तिकविधिः &ndash;</p>
<p>तत्र गौतमीये-</p>
<p>नारद उवाच &ndash;</p>
<p>कर्मान्तरमथो वक्ष्ये शृणुष्वावहितो मुने ।<br>
यत्कृत्वा मन्दभाग्योऽपि लभेन्मन्त्रफलानि वै ।<br>
प्रणवद्वयमध्यस्थं जपेदयुतसङ्ख्यया ।<br>
त्रिरावजपमात्रेण वृहस्पतिसमो भवेत् ।<br>
व्याख्याता सर्वशास्त्राणां वेदानामपि जायते ।<br>
रविवारेऽश्वत्थमूले जपेष्टोत्तरं शतम् ।<br>
भूयो भूयो भवेच्छान्तिर्जीवेदष्टोत्तरं शतम् ॥ ७ ॥<br>
तस्य शान्तिर्भवेन्नूनं यमुद्दिश्य कृत्वा क्रिया ।<br>
अंशुकैरर्चयेत्कृष्णं मासमान्त्रन्तु निर्मलैः ।<br>
मुच्यते मलिनैः कृच्छ्रैः पापैर्घोरतरैरपि ॥ ८ ॥<br>
पट्टवस्त्रैर्यजेद् भक्त्या सम्पत्तिमतुलां लभेत् ।<br>
विद्रुमैः पूजयेत्कृष्णं त्रैलोक्यं वशमानयेत् ॥ ९ ॥<br>
माणिक्यै पूजयेद्भक्त्या सार्वभौमसमो भवेत् ।<br>
पद्मरागैर्यजेत् कृष्णं राजा भवति निश्चितम् ॥ १० ॥<br>
क्षत्रियः सार्वभौमः स्यात्साधयेत् सकलां महीम् ।<br>
गारुत्मतमयै रत्नैः पूजयन् ज्ञानवान् भवेत् ॥ ११ ॥<br>
अपि हीरकरत्नेन पूजयन् किं न लभ्यते ।<br>
सुवर्णपुष्पैरभ्यर्च्य मासं भक्ति परायणः ।<br>
कुवेरसमसम्पत्तिं सम्प्राप्य मोदतेऽचिरात् ।<br>
देहान्ते हरितां प्राप्य निर्वाण पदमृच्छति ॥ १२ ॥<br>
रविवारे सरसिजैः कह्लारैः सोमवारके ।<br>
मङ्गले रक्तपद्मैश्च बुधे तगरसम्भवैः ॥ १३ ॥<br>
चम्पकैर्गुरुवारे च शुक्रे कुमुदसम्भवैः ।<br>
शनिवारे शमीपुष्पैः पूजयेद्भक्तितो यतिः ॥ १४ ॥<br>
रविवारे धृताक्तन्तु पयोभक्तं निवेदयेत् ।<br>
सोमवारे पिष्टकादि सितया सह योजयेत् ।<br>
मङ्गले गुडसम्मिश्रमन्नं बहुगुणान्वितम् ।<br>
बूधवारे यावकैस्तु गुरौ सूपसमुद्भवैः ॥ १५ ॥<br>
शुद्धान्नं शुक्रवारे तु शनौ सधृतपायसम् ।<br>
वैशाखे मासि विधिवत्तर्पयेद्धिमवज्जलैः ॥ १६ ॥<br>
ज्येष्ठे मासि प्रयत्नेन फलैः सम्पूजयेद्धरिम् ।<br>
आषाढे मासि विधिवत्पवित्रैः पूजयेद्धरिम् ॥ १७ ॥<br>
एकैकं स्वर्णसूत्राणि ग्रन्थियुक्तानि कारयेत् ।<br>
अथवा पट्टसूत्राणि पद्मसूत्राणि वा पुनः ।<br>
पूजान्ते देवराजाय महिषीभ्यो निवेदयेत् ॥ १८ ॥<br>
मिथुनेभ्यस्तदा दत्त्वा महान्तमुत्सवं चरेत् ।<br>
तोषयेद् भक्ष्यभोज्यैश्च ब्राह्मणान् संशितव्रतान् ।<br>
एवं संवत्सरं मन्त्री कृत्वाभीष्टमवाप्नुयात् ॥ १९ ॥<br>
न चेद्वर्षकृताः पूजा वास्तोर्भक्ष्याय कल्पते ।<br>
श्रावणे मासि कृष्णं तु पूजयेत् केतकोद्भवैः ॥ २० ॥<br>
चन्द्रचन्दनकस्तूरीकुङ्कुमादिसुवासितैः ।<br>
एलालवङ्गकक्कोलफलानि बहुधार्पयेत् ॥ २१ ॥<br>
भाद्रे मासि यजेद्विष्णुं भक्ष्यैर्बहुगुणान्वितैः ।<br>
ईषे मासि यजेद्भक्त्या भक्ष्यैर्भोज्यैः सुविस्तरैः ॥ २२ ॥<br>
कार्पासनिर्मितैर्वस्त्रैर्नानाभरणभूषितैः ।<br>
तुलास्थे भास्करे कृष्णं पूजयेन्मासमात्रकम् ॥ २३ ॥<br>
रात्रौ प्रदीपैर्होमैश्च दुग्धपिष्टादिसंयुतैः ।<br>
धृतदीपविच्छिन्नं दद्यान्मासं महोज्ज्वलम् ॥ २४ ॥<br>
एकादश्यामुपवसेद् द्वादश्यां पारणादिने ॥<br>
शुक्लायां विष्णुमभ्यर्च्य वस्त्रालङ्करणादिभिः ।<br>
अस्यां तिथौ तु मतिमान् वार्षिकोत्सवमाचरेत् ॥ २५ ॥<br>
भोज्यानि बहुभक्ष्याणि ब्राह्मणेभ्यो निवेदयेत् ।<br>
एवं कृते देवतास्य तुष्ट्या चेष्टं प्रयच्छति ॥ २६ ॥<br>
सन्तं लोकमवाप्नोति पुनरावृत्तिवर्जितम् ।<br>
मार्गशीर्षे यजेद्देवं नवान्नैर्व्यञ्जनैः शुभैः ।<br>
नारिकेलफलक्षोदं मिश्रितं गुडजीरकैः ।<br>
सुपक्वं देवराजाय भक्त्या तस्मै निवेदयेत् ॥ २७ ॥<br>
पौषे मासि च मासं वै धृतैः पुष्पैः प्रपूजयेत् ।<br>
ग्रहदोषं विजित्वाशु भूयान्नृपतिसन्निभः ॥ २८ ॥<br>
माघे मासि यजेत्कृष्णमक्षतैः सगुडैः सितैः ।<br>
दुग्धान्नं शर्करायुक्तं मिष्ठान्नञ्च निवेदयेत् ॥ २९ ॥<br>
अस्मिन् मासि शुभदिने वस्त्रेणाच्छादयेद्विभुम् ।<br>
फाल्गुने देवकीपुत्रं पूजयेत्स्वर्णपङ्कजैः ।<br>
सुगन्धिकुसुमैर्धूपैर्दीपैस्तत्र सुविस्तरैः ॥ ३० ॥<br>
चैत्रे मासि वासुदेवं सर्वपुष्पैः समर्चयेत् ।<br>
पौर्णमास्यां यजेद्भक्त्या दमनैश्च सगुच्छकैः ।<br>
अस्मिन् दिने रतिं कामं पूजयेद्भक्तितत्परः ।<br>
नचेत् सांवत्सरी पूजा विफला तस्य जायते ॥ ३१ ॥<br>
भस्मीभूतं स्मरं दृष्ट्वा रुदिता सा रतिः सती ।<br>
तां दृष्ट्वा कृपयाविष्टो वरं दातुं शिवः स्वयम् ॥ ३२ ॥<br>
प्रत्युवाच रतिं तेऽयं सुभगत्वमवाप्नुयात् ।<br>
सुन्दरः सर्वलोकेषु क्रीडार्थं व्रजसुन्दरि ॥ ३३ ॥<br>
ततोऽभूत्क्रन्दनजलात्पुष्पं दमनकं शुभम् ।<br>
तेन पूजनमात्रेण संवत्सरफलं लभेत् ॥ ३४ ॥<br>
होमयेल्लक्षमात्रं यः पिष्टकैर्धृतभर्जितैः ।<br>
तावत्सङ्ख्यं मनुं जप्त्वा कृष्णं पश्यति मन्त्रवित् ॥ ३५ ॥<br>
इति ते कथितं सम्यक्पूजनं वार्षिकोद्भवम् ।<br>
कृत्वानेन विधानेन किं न सिध्यति भूतले ॥ ३६ ॥</p>
<p>अथ श्रीविद्यापूजनम् &ndash;</p>
<p>ज्ञानार्णवे &ndash;</p>
<p>अथ वक्ष्ये महेशानि श्रीविद्यापूजनं महत् ।<br>
ब्रह्महत्यादि दोषाणां प्रायश्चित्तमनुत्तमम् ॥ १ ॥<br>
ब्रह्मपत्रैर्महेशानि पूजयेत्क्रममुत्तमम् ।<br>
समस्तरश्मिसहितं नित्याम्नाय पुरस्कृतम् ॥ २ ॥<br>
कुलाचारक्रमाद्देवि कर्पूरक्षोदमण्डितम् ।<br>
मासमात्रेण देवेशि महापातककोटयः ।<br>
जन्मान्तरकृता सर्वा नाशयेन्नात्र संशयः ॥ ३ ॥<br>
लक्ष्मीस्तस्य गृहे वश्या सुस्थिरा सुरवन्दिते ।<br>
जवापुष्पैर्महेशानि पूजयेत्पूर्ववच्छिवाम् ॥ ४ ॥<br>
मासमात्रं क्रमेणैव तेनैव परमेश्वरीम् ।<br>
ब्रह्महत्यादिपापानि पूर्वजन्मकृतानि च ।<br>
नाशयेन्मात्र सन्देहो धनवान् जायते बुधः ॥ ५ ॥<br>
केतक्यास्तरुणैः पुष्पैः पूर्ववत्पूजयेत् प्रिये ।<br>
उपपातकसङ्घाश्च मासमात्रेण नाशयेत् ।<br>
सौभाग्यमतुलं तस्य जायते नात्र संशयः ॥ ६ ॥<br>
शतपत्रैर्मनोरम्यैः पूजयेन्मासमात्रकम् ।<br>
पूर्ववत्परमेशानि सर्वं पापं प्रणाशयेत् ॥ ७ ॥<br>
चम्पकैः सुमनोरम्यैः पूर्ववत्पूजयेच्छिवाम् ।<br>
मासमात्रेण हन्त्येव शतजन्मजम् ।<br>
सौभाग्यवान्भवेन्मन्त्री त्रिपुरायाः प्रसादतः ॥ ८ ॥<br>
श्वेतपद्मैर्महादेवि महद्भिः पूजयेत्पराम् ।<br>
पूर्वजं नाशयेत् पापं विंशजन्मकृतं प्रिये ।<br>
मासमात्रेण सकलं मोक्षस्तस्य करे स्थितः ॥ ९ ॥<br>
बन्धूककुसुमैर्देवि मासमात्रं प्रपूजयेत् ।<br>
त्रैलोक्यं वशगं तस्य पूर्वपापं दहेन्नरः ॥ १० ॥<br>
बिल्वपत्रैश्च लाजैश्च सदैव परिपूजयेत् ।<br>
पूर्ववत्परमेशानि मासमात्रं प्रसन्नधीः ।<br>
समृद्धिमान्भवेत् सोऽपि सर्वपापहरः सदा ॥ ११ ॥<br>
मल्लिकामालतीपुष्पैः कुन्दैश्च शतपत्रकैः ।<br>
श्वेतोत्पलसमुत्थैश्च पूजयेन्मासमात्रकम् ॥ १२ ॥<br>
कुलाचारक्रमेणैव पातकः शतजन्मजम् ।<br>
ब्रह्महत्यादिजनितं नाशयेन्नात्र संशयः ।<br>
मुक्तिस्तस्य करे देवि वाचा जीवसमो भवेत् ॥ १३ ॥<br>
अगस्त्यबाणबन्धूकजवारक्तोत्पलैः प्रिये ।<br>
पूर्वक्रमेण सम्पूज्य मासमेकं प्रसन्नधीः ।<br>
पातकं नाशयेन्मन्त्री साक्षात्कामसमो भवेत् ॥ १४ ॥<br>
चम्पकैः पाटलैर्देवि बकुलैर्नागकेशरैः ।<br>
कह्लारैः सिन्धुवारैश्च पूजयेत् पूर्ववत्क्रमात् ॥ १५ ॥<br>
सौभाग्यमतुलं तस्य मासमात्रेण जायते ।<br>
पापं विनाशयेद्देवि यदि जन्मसहस्रजम् ॥ १६ ॥<br>
रविवारेऽरुणाम्भोजैः कुमुदैः सोमवारके ।<br>
भौमे रक्तोत्पलैः सौम्यवारे तगरसम्भवैः ।<br>
गुरुवारे च कह्लारैः शुक्रवारे सिताम्बुजैः ।<br>
उत्पलैः शनिवारे च पूजयेदब्दमादरात् ।<br>
निवेदयेत्क्रमोक्तेषु रविवारादिसप्तषु ।<br>
पायसं दुग्दधकदली नवनीतं सिता घृतम् ।<br>
एवमब्दं समाराध्य देवीं गन्धादिभिः क्रमात् ।<br>
ग्रहपीडां विजित्याशु स सुखानि समश्नुते ॥ १७ ॥</p>
<p>ताराकाल्योर्मत्स्यसूक्ते &ndash;</p>
<p>अष्टम्याञ्च चतुर्दश्यां पूजयेच्च प्रयत्नतः ।<br>
यद्यत्प्रार्थयते मन्त्री तत्तदाप्नोति नित्यशः ।<br>
लभते मञ्जुलां वाणीं कृष्णाष्टम्यां सदा यजेत् ॥ १८ ॥<br>
अत्र नित्यार्चनानन्तरं नैमित्तिकं कार्यम् ।<br>
यत्र कालनियमो न दृश्यते तत्र मासार्द्धं मासं तद्द्विगुणं<br>
वा मण्डलं नैमित्तिकानुष्ठानं कर्तव्यमिति ।</p>
<p>तथोक्तं रुद्रयामले &ndash;</p>
<p>मासार्द्धमथवा मासं द्विगुणं त्रिगुणं तथा ।<br>
यावत् फलाप्तिमान्योगी तावदेवं समाचरेत् ॥ १९ ॥</p>
<p>अन्यत्रापि &ndash;</p>
<p>नैमित्तिके तथा काम्ये फलाप्तिर्मण्डलावधिः ।<br>
नचेत् ।<br>
तद्द्विगुणं कुर्यात् यथा स्यात्फलभाक्सुधीः ।<br>
अष्टम्यां पूजनं देव्याः सर्वकामफलप्रदम् ।<br>
रम्भाजातीबीजपूरं सुगन्धिपरिमिश्रितम् ।<br>
मिश्रीकृत्य बलिं दद्यादष्टम्याञ्च विशेषतः ।<br>
स्वर्णमालां महादेव्यै दद्याद्गन्धैर्विशेषतः ।<br>
फलं क्षीरं तथा दद्यादधिकं शर्करान्वितम् ।<br>
तस्मात्सर्वप्रयत्नेन सम्पत्यै पूजयेच्छिवाम् ।<br>
फलञ्चाक्षयसिद्ध्यर्थं दद्याद्देव्यै प्रयत्नतः ॥ २० ॥</p>
<p>तथा नीलतन्त्रे &ndash;</p>
<p>अष्टम्याञ्च चतुर्दश्यां पूजयेच्च यथा विधि ।<br>
आज्ञासिद्धिमवाप्नोति जवापुष्पञ्च वर्वराम् ।<br>
चन्दनञ्चार्ककुषुमं दद्यात्श्वेतापराजिताम् ।<br>
यस्तु सम्पूजयेद्दुर्गां महाष्टम्यां विशेषतः ।<br>
जन्मत्रयर्जितं पापं तत्क्षणादेव नाशयेत् ।<br>
दुर्गां तारिणीमिति प्रकरणानुमूलत्वात् ॥ २१ ॥</p>
<p>अथ प्रयोगविधिः &ndash;</p>
<p>सर्वप्रयोगे अयुतजपः ।</p>
<p>तथा च शारदायाम् &ndash;</p>
<p>अयुतं होमसङ्ख्या स्यात् जपस्तावान् प्रकीर्त्तितः ॥ २२ ॥<br>
तत्रादौ भुवनेश्वरी प्रयोगः ।</p>
<p>तद्यथा &ndash;</p>
<p>मन्त्री त्रिमधुरोपेतैर्हुत्वाश्वत्थसमिद्वरैः ।<br>
ब्राह्मणान् वशयेच्छीघ्रं पार्थिवान्पद्महोमतः ॥ २३ ॥<br>
पलाशपुष्पैस्तत्पत्नीर्मन्त्रिणः कुमुदैरपि ।<br>
पञ्चविंशतिसञ्जप्तैर्जलैः स्नानः दिने दिने ॥ २४ ॥<br>
आत्मानमभिषिञ्चेद्यः सर्वसौभाग्यवान्भवेत् ।<br>
पञ्चविंशतिसञ्जप्तं जलं प्रातः पिबेन्नरः ।<br>
अवाप्य महतीं लक्ष्मीं कवीनामग्रणीर्भवेत् ॥ २५ ॥</p>
<p>तथा &ndash;</p>
<p>हुत्वा पलाशकुसुमैर्वाक्श्रियं लभते ध्रुवम् ।<br>
ब्राह्मीघृतं१ पिबेद्यस्तु मूलमन्त्राभिमन्त्रितम् ।<br>
कवित्वं लभते मन्त्री वत्सरान्नात्र संशयः ।<br>
सिद्धार्थान् लवणोपेतान्हुत्वा मन्त्री वशं नयेत् ।<br>
नरं नारीं नरपतिं नात्र कार्या विचारणा ॥ २७ ॥</p>
<p>अथ त्वरिता &ndash;</p>
<p>योनिकुण्डं प्रकल्प्याथ कुर्याद्धोमं यथेच्छया ।<br>
मल्लिकाकुसुमैर्हुत्वा वशयेदखिलं जगत् ॥ २८ ॥<br>
कृत्याद्रोहादिशमनं पलाशकुसुमैर्हुतम् ।<br>
इक्षुदण्डैः शुभैर्हुत्वा महतीं वृद्धिमाप्नुयात् ॥ २९ ॥<br>
दीर्घमायुरवाप्नोति दूर्वा होमेन साधकः ।<br>
धान्यैः प्रक्षालितैर्हुत्वा श्रियमिष्टामवाप्नुयात् ॥ ३० ॥<br>
अशोकैः पुत्रमाप्नोति मधुकैरिष्टमाप्नुयात् ।<br>
फलैर्जम्बूद्भवैर्हुत्वा लभते धनमीप्सीतम् ॥ ३१ ॥<br>
पुष्पैर्बकुलसम्भूतैः कीर्तिः स्यादनपायिनी ।<br>
दीर्घमायुर्भवेदाम्रैश्चम्पकैः काञ्चनं लभेत् ॥ ३२ ॥<br>
कुर्वीत सर्षपैर्होमं शत्रुनाशकरं सुधीः ।<br>
पत्रैर्वकुलजैर्हुत्वा शीघ्रञ्चोत्सादयेदरीन् ॥ ३३ ॥<br>
शाल्मली पत्रहोमेन सपत्नान्नाशयेद्ध्रुवम् ।<br>
माषहोमेन मूकः स्यादुन्मत्तोऽक्षैर्भवेदरिः ॥ ३४ ॥</p>
<p>अथ दुर्गा &ndash;</p>
<p>वशयेत् तिलहोमेन नरान्नरपतीनपि ।<br>
सिद्धार्थैर्जुहुयान्मन्त्री रोगान्मुच्येत तत्क्षणात् ॥ ३५ ॥<br>
पद्मैर्हुत्वा जयेच्छत्रून्दूर्वाभिः शान्तिमाप्नुयात् ।<br>
पलाशकुसुमैः पुष्टिं धान्यैर्धान्याश्रयं लभेत् ॥ २६ ॥<br>
काकपक्षैः कृतो होमो द्वेषं वितनुयान्नृणाम् ।<br>
मरीचहोमान्मरणं रिपुराप्नोति सर्वदा ॥ ३७ ॥</p>
<p>अथ सरस्वती &ndash;</p>
<p>पीत्वा तन्मन्त्रितं तोयं सहस्रं प्रत्यहं जपेत् ।<br>
महाकविर्भवेन्मन्त्री वत्सरेण न संशयः ॥ ३८ ॥<br>
उरोमात्रोदके स्थित्वा ध्यायेन्मार्तण्डमण्डले ।<br>
स्थितां देवीं प्रतिदिनं त्रिसहस्रं मनुं जपेत् ।<br>
लभते मण्डलात्सिद्धिं वाचामप्रतिमामपि ॥ ३९ ॥<br>
पलाशबिल्वकुसुमैर्जुहुयान्मधुरोक्षितैः ।<br>
समिद्भिर्वा तदुत्थाभिर्यशः प्राप्नोति वाक्प्ततेः ॥ ४० ॥<br>
पलाशकुसुमैर्हुत्वा परां वाक्सिद्धिमाप्नुयात् ।<br>
कदम्बकुसुमैस्तद्वत्फलैः श्रीफलसम्भवैः ।<br>
अचिरात्श्रियमाप्नोति वाचां कुन्दसमुद्भवैः ।<br>
नन्द्यावर्तप्रसूनैर्वा हुत्वा वाग्वल्लभो भवेत् ॥ ४१ ॥</p>
<p>अथ लक्ष्मीः &ndash;</p>
<p>यथा &ndash;</p>
<p>वक्षःप्रमाणे सलिले स्थित्वा मन्त्रमिमं जपेत् ।<br>
त्रिलक्षं सञ्जपेन्मन्त्री देवीं ध्यात्वार्कमण्डले ।<br>
स भवेदल्पकालेन रमाया वसतिः स्थिरा ॥ ४२ ॥<br>
आराध्योत्तरनक्षत्रे देवीं स्रक्चन्दनादिभिः ।<br>
नन्द्यावर्तभवैः पुष्पैः सहस्रं जुहुयात् ततः ।<br>
पौर्णमास्यां फलैर्बिल्वैर्जुहुयान्मधुराप्लुतैः ।<br>
पञ्चम्यां विशदाम्भोजैः शुक्रवारे सुगन्धिभिः ।<br>
अन्यैर्वा विशदैः पुष्पैः प्रतिमासं विशालधीः ।<br>
स भवेदब्दमात्रेण सर्वदा सम्पदां निधिः ॥ ४३ ॥<br>
शालिभिर्जुह्वतो नित्यमष्टोत्तरसहस्रकम् ।<br>
अचिरादेव महती लक्ष्मीः सञ्जायते ध्रुवम् ॥ ४४ ॥<br>
जवापुष्पाणि जुहुयादष्टोत्तरसहस्रकम् ।<br>
गृहीत्वा प्रजपेद्भस्म नागवल्लीरसान्वितम् ।<br>
तिलकं धारयेत्तेन सर्ववश्यकरं भवेत् ।<br>
नागवल्ली पर्णम् ॥ ४५ ॥</p>
<p>अथ गणेशः &ndash;</p>
<p>तर्पयेत्सलिलैः शुद्धैर्दिनशो गणनायकम् ।<br>
चतुश्चत्वारिंशदाढ्यं चतुःशतमतन्द्रितः ।<br>
प्राप्नुयान्मण्डलादर्वागभीष्टमाधिकं नरः ॥ ४६ ॥<br>
नारिकेलैः कृतो होमश्चतुर्थ्यां श्रीपदो भवेत् ।<br>
शुक्लपक्षे प्रतिपदमारभ्य दिनशः सुधीः ।<br>
चतुर्थ्यन्तं नारिकेलशक्तुलाजतिलैः क्रमात् ।<br>
चतुःशतं प्रजुहुयाद्वश्याः स्युः सर्वजन्तवः ॥ ४७ ॥<br>
सतिलैस्तण्डुलैर्होमश्चतुर्थ्यां श्रीपदो भवेत् ।<br>
पद्महोमेन भूपालांस्तत्पत्नीरुत्पलैः शुभैः ।<br>
मन्त्रिणः कुमुदैः पुष्पैर्विप्रान् पिप्पलसम्भवैः ।<br>
समिद्वरैर्नरपतीनुडुम्बरसमुद्भवैः ।<br>
प्लक्षैर्वैश्यान् वटोद्भूतैः शूद्रान्मत्री वशं नयेत् ॥ ४८ ॥<br>
मधुना स्वर्णलाभः स्याद्गोदुग्धेन लभेत गाः ।<br>
आज्यहोमेन महतीं श्रियमाप्नोति मानवः ।<br>
दया सर्वसमृद्धिः स्यादन्नैरन्नपतिर्भवेत् ॥ ४९ ॥</p>
<p>अथ सूर्यः &ndash;</p>
<p>यथा &ndash;</p>
<p>एवं सम्पूज्य विधिवद्भास्करं भक्तवत्सलम् ।<br>
दद्यादर्घ्यं प्रतिदिनं वारे वा तस्य चोदिते ।<br>
प्रभाते मण्डलं कृत्वा पूर्ववत्पीठमर्चयेत् ।<br>
पात्रं ताम्रमयं प्रस्थतोयग्राहि मनोहरम् ।<br>
निधाय तत्र मनुना पूरयेत् तच्छुभोदकैः ।<br>
कुङ्कुमं रोचनाराजीरक्तचन्दनकैरवान् ।<br>
करवीरजवाशालिकुशश्यामाकतण्डुलान् ।<br>
निक्षिपेत्सलिले तस्मिन्नैक्यं सम्भाव्य भानुना ।<br>
साङ्गमभ्यर्चयेत् तस्मिन् भास्करं प्रोक्तलक्षणम् ।<br>
गन्धपुष्पादिनैवेद्यैर्यथाविधि विधानवित् ।<br>
अपिधाय जपेन्मन्त्रं सम्यगष्टोत्तरः शतम् ॥ ५० ॥<br>
पुनः सम्पूज्य गन्धाद्यर्जानुभ्यामवनीं गतः ।<br>
आमस्तकं समुद्धृत्य व्योम्नि सावरणे रवौ ।<br>
दृष्टिं निधाय ऐक्येन मूलमन्त्रं जपन् ।<br>
दयादर्घ्यं दिनेशाय प्रसन्नेनान्तरात्मना ।<br>
दत्त्वा पुष्पाञ्जलिं भूयो जपेदष्टोत्तरं शतम् ।<br>
यावदर्घ्यामृतं भानुः समादत्ते निजैः करैः ।<br>
तेन तृप्तो दिनमणिर्दद्यात्तस्मै मनोरथान् ॥ ५०-क ॥<br>
अर्घ्यदानमिदं पुंसामायुरारोग्यवर्द्धनम् ।<br>
धनधान्यपशुक्षेत्रपुत्रमित्रकलत्रदम् ।<br>
तेजोवीर्यशःकान्तिविद्याविभवभाग्यदम् ॥ ५१ ॥</p>
<p>अथ श्रीरामः &ndash;</p>
<p>जातीप्रसूनैर्जुहुयादिन्दिरावाप्तये नरः ।<br>
जातीप्रसूनैर्जुहुयाच्चन्दनाम्भः समुक्षितैः ।<br>
राजवश्याय कमलैर्धनधान्यादिसम्पदे ।<br>
नीलोत्पलानां होमेन वशयेदखिलं जगत् ॥ ५२ ॥<br>
विल्बप्रसूनैर्जुहुयादिन्दिरावाप्तये नरः ।<br>
दूर्वाहोमेन दीर्घायुर्भवेन्मन्त्री निरामयः ॥ ५३ ॥<br>
रक्तोत्पलहुतान्मन्त्री धनमाप्नोति वाञ्छितम् ।<br>
मेधाकामेन होतव्यं पलाशकुसुमैर्नवैः ॥ ५४ ॥<br>
तज्जप्तमम्भः प्रपिवेत्कविर्भवति वत्सरात् ।<br>
तन्मन्त्रितान्नं भुञ्जीत महदारोग्यमाप्नुयात् ॥ ५५ ॥</p>
<p>अथ श्रीकृष्णः</p>
<p>अथ प्रयोगान्वक्ष्यामि मन्त्रयोरुभयोः समान् ।<br>
यान्कृत्वा साधकवरो लोकत्रयप्रपूजितः ॥ ५६ ॥<br>
वन्दे तं देवकीपुत्रं सद्योजाताम्बुदप्रभम् ।<br>
शङ्खचक्रगदापद्मधारिणं वनमालिनम् ।<br>
एवं ध्यात्वा मनुवरं लक्षं ब्राह्ममुहूर्तके ।<br>
जप्त्वा मेधां परां प्राप्य कवीनामग्रणीर्भवेत् ॥ ५७ ॥<br>
अथवा स्फटिकाभासं लेखपुस्तकधारिणीम् ।<br>
तं विचिन्त्य जपेल्लक्षं मूलं ब्राह्ममुहूर्तके ।<br>
जप्त्वा मन्त्री त्रिकालज्ञो वृहस्पतिसमो भवेत् ॥ ५८ ॥<br>
चलद्गोचारणं बालं ध्यायन्ब्राह्ममुहूर्तके ।<br>
जप्त्वा मनुवरं विद्वान् सर्वशास्त्रार्थविद्भवेत् ।<br>
सर्ववेदार्थकुशलो ज्ञानवान्भवति ध्रुवम् ॥ ५९ ॥<br>
नन्दाङ्गने पर्यटन्तं धूलीनिचयधूसरम् ।<br>
दीप्तमणिगणोद्दिप्तं यशोदालोचनोत्सुकम् ।<br>
एवं ध्यात्वा मनुवरं जपेन्नियममास्थितः ।<br>
लक्षैकजपनादस्य किं न सिध्यति भूतले ॥ ६० ॥<br>
प्रातः प्रातः पिबेत्तोयमष्टोत्तरशतं जपन् ।<br>
अत्यन्तमूको दुष्टात्मा जडः पाषाणवत्तथा ।<br>
अनेन जलपानेन साक्षाद्वाक्पतिसन्निभः ।<br>
जायते नात्र सन्देहः सत्यं सत्यं न चान्यथा ॥ ६१ ॥<br>
पद्म्यां निक्षिप्य शकटं रुदन्तं प्राकृतं यथा ।<br>
लक्षं जप्यादिति ध्यात्वा आपद्भ्यो मुच्यते ध्रुवम् ॥ ६२ ॥<br>
शत्रुतो न भयं तस्य राजतो दस्युतोऽपि वा ।<br>
न तस्य विद्यते भीतिः कदाचिदपि सुव्रत ॥ ६३ ॥<br>
नित्यं कर्मरतं कृष्णं वन्यैः पुष्पैः समर्चयेत् ।<br>
वश्या भवन्ति सर्वे च ब्राह्मणा नात्र संशयः ॥ ६४ ॥<br>
गोपालवेशं मनसा जातीपुष्पैः समर्चयेत् ।<br>
वश्या भवन्ति राजानो नात्र कार्या विचारणा ॥ ६५ ॥<br>
तमालोद्भवपुष्पैश्च वैश्या वश्या भवन्ति हि ॥ ६६ ॥<br>
नीलोत्पलैश्च शूद्राश्च मासं कृष्णं समर्चयेत् ।<br>
जुहुयाद्रक्तपुष्पैश्च मिश्रितैस्तिलतण्डुलैः ।<br>
मन्त्रेणाष्टसहस्रन्तु जप्त्वा तद्भस्म धारयेत् ।<br>
ललाटे विधृते तस्य सर्वे वश्या भवन्ति हि ॥ ६७ ॥<br>
अनेन च शरीरेण राजानो वश्यतामियुः ।<br>
स्त्रियो वश्या भवन्त्यत्र पुत्रमात्याश्च सर्वथा ॥ ६८ ॥<br>
विवाहार्थी जपेन्मन्त्रं मासमष्टसहस्रकम् ।<br>
रासमण्डलमध्यस्थं कृष्णं ध्यात्वा व्रजे स्थितम् ।<br>
विवाहयेदुत्तमाङ्गीं कन्यां सर्वगुणोज्ज्वलाम् ।<br>
पुत्रं मे रक्ष रक्षेति द्विजेन प्रार्थितो हरिः ।<br>
हृतपुत्रं समाहृत्य ददौ यस्तं विचिन्तयेत् ॥ ६८ ॥<br>
पुत्रकामो लभेत्पुत्रं मासेनैकेन सुन्दरम् ।<br>
दीर्घायुरप्रतिहतबलवीर्यसमन्वितम् ॥ ७० ॥<br>
कुन्दपुष्पैः समाराध्य कृष्णुं ध्यायेच्च कन्यका ।<br>
मासद्वयं तथा मन्त्रं जपेदष्टसहस्रकम् ।<br>
मनोरथपतिं लब्ध्वा दीर्घकालञ्च क्रीडति ॥ ७१ ॥<br>
अञ्जनं कुसुमं वस्त्रं ताम्बूलं चन्दनं तथा ।<br>
अन्यान्यप्युपभोग्यानि स्पृष्ट्वा मन्त्रं शतं जपेत् ।<br>
दीयते यस्य यस्येति सोऽचिराद्दासवद्वशी ॥ ७२ ॥<br>
स्त्रियो वश्या अनेनैव भवन्ति मुनिसत्तम ।<br>
पुरुषं वशयेन्नारी अनेनैव विधानतः ॥ ७३ ॥<br>
अन्नाद्यकामः श्रीपुष्पैः सिततण्डुलमिश्रितेः ।<br>
अष्टोत्तरसहस्रन्तु जुहुयादन्नवान् भवेत् ॥ ७४ ॥<br>
विश्वरूपधरं ध्यात्वा शतमष्टोत्तरं जपेत् ।<br>
समाहितमना मन्त्री यशोऽर्थी कीर्तिमाप्नुयात् ।<br>
भूतप्रेतपिशाचादि-स्कन्दादिग्रहपीडितः ।<br>
पूतनास्तनपातारं ध्यात्वा मन्त्रं शतं जपेत् ॥ ७६ ॥<br>
प्रणश्यन्ति ग्रहा दुष्टाः पलायन्ते इतस्ततः ।<br>
सर्पमण्डलदष्टे च मूषिकाद्यैश्च दंशिते ।<br>
कृष्णं कालियदमनं चिन्तयित्वा जपेन्नरः ।<br>
तर्जयन्तं विषं घोरं हूङ्कारेण विनाशयेत् ॥ ७७ ॥<br>
अत्रापान्यमनुं वक्ष्ये बीजाद्यं शृणु तत्त्वतः ।<br>
कालियस्य फणामध्ये दिव्यं नृत्यं करोति तम् ।<br>
नमामि देवकीपुत्रं नृत्यराजानमच्युतम् ॥ ७८ ॥<br>
ज्वरार्तोऽभ्यर्चयेन्मन्त्री जपेदष्टशत तथा ।<br>
ज्वरेण ॥<br>
संस्तुतं कृष्णं बलप्रद्युम्नसंयुतम् ।<br>
दहन्तं वाणनगरीं गरुडोपरिसंस्थितम् ।<br>
नजज्वरेण सम्पिष्टं ध्यात्वा नाशयते क्षणात् ।<br>
शीतलाकामलादीनि तथा चतुर्थिक ज्वरान् ।<br>
प्लीहगुल्मषकृद्वायुनपस्मारभयं तथा ।<br>
नाशयेन्नात्र सन्देहो दृष्टिमात्रेण मान्त्रिकः ॥ ७९ ॥<br>
गोपालजुष्टपादञ्च वेणुमादाय संस्थितम् ।<br>
ध्यात्वा कृष्णं जपेन्मन्त्रं पशुमान स तु मासतः ।<br>
राज्ञः पुरोधा भवितुमिति यस्य मतिर्भवेत् ।<br>
मधुसिक्तैः सितैः पुष्पैर्हुत्वा तन्मण्डलाल्लभेत् ।<br>
महैश्वर्यमथ प्राप्य विश्वख्यातो भवेद्ध्रुवम् ॥ ८० ॥<br>
गोवर्धनधरं कृष्णं ध्यात्वा मन्त्रं जपेन्नरः ।<br>
वातवर्षादिभिर्घोरैर्भये सम्यगुपस्थिते ।<br>
भयमाशु विनश्येत् तु नात्र कार्या विचारणा ॥ ८१ ॥<br>
वृन्दावनगतं कृष्णं वृष्टिकामो विचिन्तयन् ।<br>
जपेदष्टसहस्रन्तु वृष्टिमाप्नोत्यसंशयम् ।<br>
एवञ्च मनसा ध्यात्वा वृष्टिं वर्षासु चाहरेत् ॥ ८२ ॥<br>
एवं जलाशये ध्यात्वा जपेदष्टसहस्रकम् ।<br>
वृष्टिर्भवत्यकालेऽपि महती नात्र संशयः ॥ ८३ ॥<br>
गायन्तं वेणुना कृष्णं गानकामो विचिन्तयन् ।<br>
आज्यमष्टशतं हुत्वा किन्नरैः सह गीयते ॥ ८४ ॥<br>
जयकामो जपेद्यस्तु हरन्तं कल्पकद्रुमम् ।<br>
संस्तुतं देवताभिश्च गरुडारूढमच्युतम् ।<br>
ध्यात्वा रक्तकरवीरसमिद्भिर्जुहुयाद्वशी ।<br>
अष्टोत्तरसहस्रन्तु साक्षात्पराजितो रिपुः ।<br>
राजादिभयमापन्ने संशये दुर्गसंसदि ।<br>
हुत्वा दशसहस्रन्तु तत्क्षणान्नाशयेद्ध्रुवम् ॥ ८५ ॥<br>
नीलोत्पलादिभिर्हुत्वा अष्टोत्तरसहस्रकम् ।<br>
शङ्खादिनिधिसंयुक्तं द्वारकामध्यगं हरिम् ।<br>
ध्यात्वा तण्डुलदूर्वाभिर्हुत्वा शान्तिकमाहरेत् ॥ ८६ ॥<br>
कदम्बमूले गायन्तं गोपालं वनमालिनम् ।<br>
कदम्बकुसुमैर्जुष्टं चिन्तयित्वा जनार्दनम् ।<br>
अपामार्गदलैर्हुत्वा अष्टोत्तरसहस्रकम् ।<br>
सर्वान् लोकान् वशीकृत्य आशु विज्ञो भविष्यति ॥ ८७ ॥<br>
राजद्वारे सभायाञ्च व्यवहारे च मन्त्रवित् ।<br>
शतमष्टोत्तरं जप्त्वा प्रथमं वाक्यमुच्चरेत् ।<br>
अनेनैव विधानेन सर्वत्र विजयी भवेत् ॥ ८८ ॥<br>
मोक्षकामो जपेद्ययस्तु पुण्डरीकाक्षमव्ययम् ।<br>
सनकादिस्तुतं कृष्णं शुक्लाम्बरधरं प्रभुम् ।<br>
शङ्खचक्रधरं ध्यात्वा मन्त्रं लक्षं जपेन्नरः ।<br>
तारसम्पुटितं कृत्वा विधिवत् स्थानमाश्रितः ।<br>
चक्राब्जमण्डले कृष्णं पूजयेद्भक्तिमावहन् ।<br>
संसारसागरात्सद्यो मुच्यते नात्र संशयः ॥ ८९ ॥</p>
<p>अथ दधिवामनः &ndash;</p>
<p>पायसान्नेन जुहुयात्सहस्रं श्रियमाप्नुयात् ।<br>
धान्यहोमेन धान्याप्तिः शतपुष्पसमुद्भवैः ।<br>
बीजैः सहस्रसङ्ख्यातैर्होमो भयविनाशनः ॥ ९० ॥<br>
दध्योदनेन शुद्धेन हुत्वा मुच्येत दुर्गतेः ।<br>
स्मृत्वा त्रैविक्रमं रूपं जपेन्मन्त्रमनन्यधीः ।<br>
मुक्तो बन्धाद्भवेत्सद्यो नात्र कार्या विचारणा ॥ ९१ ॥</p>
<p>अथ हयग्रीवः &ndash;</p>
<p>बिल्वै फलैः कृतो होमः श्रीपदः परिगीयते ।<br>
कुन्दपुष्पाणि जुहुयादिच्छन वाक्श्रियमव्ययम् ।<br>
मनुनानेन सञ्जप्तं घृतं ब्राह्मीरसैः शृतम् ।<br>
कवितामाहरेत् पुंसामनर्गलविजृम्भिणीम् ।<br>
वचामनेन सञ्जप्तां भक्षयेत् प्रातरन्वहम् ।<br>
सर्ववेदागमादीनां व्याख्याता जायतेऽचिरात् ॥ ९२ ॥</p>
<p>अथ नृसिंहः</p>
<p>अथ पुष्पैर्जुहुयान्मन्त्री बिल्वकाष्ठैधितेऽनले ।<br>
सहस्रं श्रियमाप्नोति पत्रैर्वा बिल्वसम्भवैः ।<br>
श्रीपुष्पं लवङ्गपुष्पम् ॥ ९३ ॥<br>
प्रसूनैर्वा फलैस्तद्वत् दूर्वाहोमादरोगिताम् ।<br>
दुःस्वप्ने निशि सञ्जाते स्नात्वा मन्त्रं शतं जपेत् ।<br>
अनिद्रो मन्त्रवित्पश्चात्सुस्वप्नस्तस्य जायते ॥ ९४ ॥<br>
व्याघ्रचौरमृगादिभ्यो महारण्ये भयाकुले ।<br>
रक्षेन्मनुरयं जप्तो भयेष्वन्येषु मन्त्रिणम् ।<br>
अनेन मन्त्रितं भस्म विषग्रहमहोरगान् ।<br>
नाशयेदचिरादेव मन्त्रस्यास्य प्रभावतः ॥ ९५ ॥<br>
घोराभिचारे सोन्मादे महोत्पाते महाभये ।<br>
जपेन्मन्त्रं स्मरेदेनं दुःखान्मुक्तो भवेन्नरः ॥ ९६ ॥<br>
सिंहरूपं महाभीमं नखदंष्ट्रातिभीषणम् ।<br>
स्मृत्वात्मानं विभुं पश्चाद्ध्यायेन्मृगशिशुं रिपुम् ।<br>
गृहीत्वा गलदेशे तं पुनर्दिक्षु क्षिपेद् द्रुतम् ।<br>
पुत्रमित्रकलत्रादेरुच्चाटो जायते रिपोः ॥ ९७ ॥<br>
पूर्वमृत्युपदे साध्यनाम कृत्वा स्वयं हरिः ।<br>
निशितैर्नखदंष्ट्राद्यैः खाद्यमानं रिपुं स्मरन् ।<br>
नित्यमष्टोत्तरशतं जपेन्मन्त्रमतन्द्रितः ।<br>
जायते मण्डलादर्वाक्शत्रुसेनानिवारणम् ॥ ९८ ॥<br>
विभीतकाष्ठैर्ज्वलिते पावके रिपुमर्दनम् ।<br>
विचिन्त्य देवं नृहरिं सम्पूज्य कुसुमादिभिः ।<br>
समूललुनैर्जुहुयाच्छरैर्दशशतं पृथक् ।<br>
रिपुं खादन्निव जपेन्निर्भिन्दन्निव निक्षिपेत् ।<br>
कृत्वा सप्तदिनं मन्त्री सेनामिष्टां महीपतेः ।<br>
प्रस्थापयेच्छुभे लग्ने परराष्ट्रजयेच्छया ।<br>
तस्याः पुरस्तान्नृहरिं निघ्नन्तं रिपुमण्डलम् ।<br>
स्मृत्वा प्रयोगं कुर्वीत यावदायाति सा पुनः ।<br>
विजित्य निखिलान् शत्रून् सह वीरश्रिया सुखम् ।<br>
अगत्त विजयी राजा ग्रामक्षेत्रधनादिभिः ।<br>
प्रीणयेन्मन्त्रिणं सम्यग्विभवैः प्रीतमानसः ।<br>
मन्त्री यदि न सन्तुष्येदनर्थः स्यान्महीपतेः ॥ ९९ ॥</p>
<p>अथ वराहः &ndash;</p>
<p>रवौ सिंहगतेऽष्टम्यां शुक्लपक्षे सितां शिलाम् ।<br>
पञ्चगव्येषु निक्षिप्य स्पृष्ट्वा तामयुतं जपेत् ।<br>
उत्तराभिमुखो भूत्वा तां शिलां निखनेद्भुवि ।<br>
शत्रुचौरमहाभूतैः कृत्वांवाधां विनाशयेत् ॥ १०० ॥<br>
भानूदये भौमवारे साध्यक्षेत्रात्समाहरेत् ।<br>
मृत्तिकां सञ्जपन्मन्त्रं तं पुनर्विभजेत् त्रिधा ।<br>
चुल्ल्यामेकां समालिख्य पाकपात्रे तथा पराम् ।<br>
गोदुग्धे परमालोड्य शोधितांस्तण्डुलान् क्षिपेत् ।<br>
शोधितेऽग्नौ पचेत्सम्यक् चरु मन्त्री जपन्मनुम् ।<br>
अवतार्य चरुं पश्चादग्नौ देवं यथाविधि ।<br>
धूपदिपादिकैरिष्ट्वा पुनराज्यप्लुतं चरुम् ।<br>
जुहुयादेधिते वह्नौ यावदष्टोत्तरं शतम् ।<br>
एवं सप्तारवारेषु जुहुयात् क्षेत्रसिद्धये ॥ १ ॥<br>
प्रातःकाले भृगोर्वारे मृदं साध्यमहीतलात् ।<br>
आदाय हरिरापाद्य पूर्ववज्जुहुयात्सुधीः ।<br>
विरोधो नश्यति क्षेत्रे सह चौराद्युपप्ल्वैः ॥ २ ॥<br>
राजवृक्षसमुत्थाभिः समिद्भिर्मनुनामुना ।<br>
त्रिसहस्रं प्रजुहुयात् तस्य स्युः सर्वसम्पदः ।<br>
शालिभिर्जुहुयान्मन्त्री नित्ममष्टोत्तरं शतम् ।<br>
समृद्धिर्धान्यसङ्घातैः शोभते तस्य मन्दिरम् ।<br>
तावदाज्येन जुहुयान्मण्डलात्स्वर्णमाप्नुयात् ॥ ३ ॥</p>
<p>अथ मृत्युञ्जयः &ndash;</p>
<p>दुग्धसिक्तैः सुधाखण्डैर्मन्त्री मासं सहस्रकम् ।<br>
आराधितेऽग्नौ जुहुयाद्विधिवद्विजितेन्द्रियः ।<br>
सुधाखण्डं गुडूचिः ।<br>
सन्तुष्ट शरङ्कस्तेन सुधाप्लावितविग्रहः ।<br>
आयुरारोगसम्पत्तिर्यशः पुत्रान् विवर्द्धयेत् ॥ ४ ॥<br>
सुधा वटतिला दूर्वा पयः सर्पिः पयो हविः ।<br>
इत्युक्तैः सप्तभिर्द्रव्यैर्जुहुयात्सप्तवासरम् ।<br>
क्रमाद्दशशतं नित्यमष्टोत्तरमतन्द्रितः ।<br>
सप्ताधिकान् द्विजान्नित्यं भोजयेन्मधुरान्वितम् ।<br>
विकारानुगुणं मन्त्री वर्द्धयेद्धोमवासरान् ।<br>
गुरवे दक्षिणां दद्यादरुणा गाः पयस्विनीः ।<br>
गुरुं सम्पूज्येत् पश्चाद्धनाद्यैर्देवताधिया ।<br>
अनेन विधिना साध्यः कृत्याद्रोहादिभिस्ततः ।<br>
विमुक्तः सुचिरं जीवेच्छरदां शतमञ्जसा ॥ ५ ॥<br>
अभिचारे ज्वरे तीव्रे घोरोन्मादे शिरोगदे ।<br>
असाध्यरोगे क्ष्वेडार्तो मोहे दाहे महाभये ।<br>
होमोऽयं शान्तिदः प्रोक्तः सर्वसम्पत्प्रदायकः ।<br>
द्रव्यैरेतैः प्रजुहुयात् त्रिजन्मसु यथाविधि ।<br>
भोजयेन्मधुरैर्भोज्यैर्ब्राह्मणान् वेदपारगान् ।<br>
दीर्घमायुरवाप्नोति वाञ्छितां विन्दते श्रियम् ॥ ६ ॥<br>
एकादशाहुतीर्नित्यं दूर्वाभिर्जुहुयाद्बुधः ।<br>
अपमृत्युजिदेव स्यादायुरारोग्यवर्द्धनः ॥ ७ ॥<br>
त्रिजन्मषु सुधावल्लीकाश्मीरवकुलोद्भवैः ।<br>
समिद्वरैः कृतो होमः सर्वमृत्युगदापहः ॥ ८ ॥<br>
सिद्धार्थैर्विहितो होमो महाज्वरविनाशनः ।<br>
अपामार्गसमिद्धोमः सर्वामयनिसूदनः ॥ ९ ॥</p>
<p>अथ दक्षिणामूर्तिः &ndash;</p>
<p>भिक्षाहारो जपेन्मासं मनुमेनं जितेन्द्रियः ।<br>
नित्यं सहस्रमष्टोर्ध्वं परां विन्दति वाक्श्रियम् ।<br>
त्रिवारं जप्तमेतेन मनुना सलिलं पिबेत् ।<br>
नित्यशो दक्षिणामूर्ति ध्यायेत्साधकसत्तमः ।<br>
शास्त्रव्याख्यानसामर्थ्यं लभते वत्सरान्तरे ॥ १० ॥<br>
ब्राह्मी सैन्धवसिद्धार्थवचाकुष्ठकणोत्पलैः ।<br>
सुगन्धिसंयुतैः कल्कैः शृतं ब्राह्मीरसैर्घृतम् ।<br>
मनुनानेन सञ्जप्तमयुतं साधु साधितम् ।<br>
निपीतं कविता-कान्ति-बलायुः-श्रीधृतिप्रदम् ॥ ११ ॥</p>
<p>अथ भैरवी &ndash;</p>
<p>जुहुयादरुणाम्भोजैरदोषैर्मधुराप्लुतैः ।<br>
लक्षसङ्ख्यं तदूर्ध्वं वा प्रत्यहं भोजयेद् द्विजान् ।<br>
वनिता युवती रम्याः प्रीणयेद्देवता धिया ।<br>
होमान्ते धनधान्याद्यैस्तोषयेद्गुरुमात्मनः ।<br>
एवं कृते जगद्वश्यो रमाया भवनं भवेत् ॥ १२ ॥<br>
रक्तोत्पलैस्त्रिमध्वक्तैररुणैर्वा हयारिजैः ।<br>
पुष्पैः पयोऽन्नैः सघृतैर्होमाद्विश्वं वशं नयेत् ॥ १३ ॥<br>
वाक्सिद्धिं लभते मन्त्री पलाश कुसुमैर्हुताम् ।<br>
कर्पूरागुरुसंयुक्तं गुग्गुलुं जुहुयात्सुधीः ।<br>
ज्ञानं दिव्यमाप्नोति तेनैव स भवेत्कविः ।<br>
क्षीराक्तैरमृताखण्डैर्होमः सर्वापमृत्युजित् ।<br>
दूर्वाभिरायुषे होमः क्षीराक्ताभिर्दिनत्रयम् ।<br>
गिरिकर्णीभवैः पुष्पैर्ब्राह्मणान् वशयेद्ध्रुवम् ॥ १४ ॥<br>
कह्लारैः पार्थिवान् पुष्पैस्तद्वधूः कर्णिकारजैः ।<br>
मालतीकुसुमैर्हुत्वा तत्पुत्रांश्च वशं नयेत् ॥ १५ ॥<br>
कोरण्टकुसुमैर्वैश्यान् वृषलान् पाटलोद्भवैः ।<br>
अनुलोमविलोमान्तःस्थित-साध्याह्वयान्वितम् ।<br>
मन्त्रमुच्चार्य जुहुयान्मन्त्री मधुरलोडितैः ।<br>
सर्षपैः कटुसम्मिश्रैर्वशयेत् पार्थिवान् क्षणात् ॥ १६ ॥<br>
अनेनैव विधानेन तत्पत्नीं तत्सुतानपि ।<br>
जातीविल्वफलैः पुष्पैर्मधुरत्रयसंयुतैः ।<br>
नरनारीनरपतीन् होमतो वशयेद्ध्रुवम् ॥ १७ ॥<br>
मालतीवकुलोद्भूतैः पुष्पैश्चन्दनलोडितैः ।<br>
जुहुयात् कवितां मन्त्री लभते वत्सरान्तरे ।<br>
मधुरत्रयसंयुक्तैः फलैर्विल्वसमुद्भवैः ।<br>
जुहुयाद्वशयेल्लोकान् श्रियमाप्नोति वाञ्छिताम् ।<br>
पाटलैः कुसुमैः कुन्दैश्चोत्पलैर्नागचम्पकैः ।<br>
नन्द्यावर्तैर्विकसितैः कृतमालैर्जुहोति यः ।<br>
जायते वत्सरादर्वाक्श्रिया विजितपार्थिवः ॥ १९ ॥<br>
साज्यमन्नं प्रजुहुयाद्भवेदन्न समृद्धिमान् ।<br>
कस्तूरीकुङ्कुमोपेतं कर्पूरं जुहुयाद्वशी ।<br>
कन्दर्पादधिकं सद्यः-सौन्दर्यमधिगच्छति ॥ २० ॥<br>
लाजान् प्रजुहुयान्मन्त्री दधिक्षीरधृतप्लुतान् ।<br>
विजित्य रोगानखिलान् स जीवेच्छरदां शतम् ॥ २१ ॥<br>
पादद्वयं मलयजं पादं कुङ्कुमकेशरम् ।<br>
पादं गोरोचनायाश्च त्रीणि पिष्ट्वाहिमाम्भसा ।<br>
विदध्यात्तिलकं भाले यान् पश्येद्यैर्विलोक्यते ।<br>
यान् स्पृशेत्स्पृश्यते यैर्वा वश्याः स्युस्तस्य तेऽचिरात् ॥ २२ ॥<br>
कर्पूर कपिचोराणि समभागानि कल्पयेत् ।<br>
चतुर्भागजटामांसी तावती रोचना मता ।<br>
कुङ्कुमं सप्तभागं स्याद्विभागं चन्दनं मतम् ।<br>
अगुरुर्नवभागः स्यादिति भगक्रमेण च ।<br>
हिमाद्भिः कन्यकापिष्टमेतत्सर्वं सुसाधितम् ।<br>
आदाय तिलकं भाले कुर्याद् भूमिपतीन्नरान् ।<br>
वनिता मदगर्वाढ्यां मदोन्मत्तान्मतङ्गजान् ।<br>
सिंहव्याघ्रान् महासत्वान् भूतवेतालराक्षसान् ।<br>
दर्शनादेव वशयेन्नात्र कार्या विचारणा ॥ २३ ॥</p>
<p>अथ सुन्दरी &ndash;</p>
<p>ज्ञानार्णवे &ndash;</p>
<p>मल्लिका-मालती-जाती-कुसुमैर्मधुमिश्रितैः ।<br>
घृतपूर्णैर्हुनेद्देवि वागीशत्वं प्रजायते ।<br>
मूकस्यापि हि मूढस्य शिलारूपस्य नान्यथा ॥ २४ ॥<br>
जवापुष्पैराज्यसिक्तैः करवीरैस्तथाविधैः ।<br>
हवनान्मोहयेन्मन्त्री लोकत्रयनिवासिनः ॥ २५ ॥<br>
कर्पूरं कुङ्कुमं देवि मिश्रं मृगमदेन हि ।<br>
हवनान्मदनो देवि मन्त्रिणा विजितो भवेत् ।<br>
सोभाग्येन विलासेन समर्थ्येनापि सुव्रते ॥ २६ ॥<br>
चम्पकैः पाटलेर्हुत्वा श्रियं प्रोल्लसिताम्बराम् ।<br>
प्राप्नोति मन्त्री महतीं स्तम्भयेज्जगतीमिमाम् ॥ २७ ॥<br>
श्रीखण्डं गुग्गुलुं चन्द्रमगुरं होमयेत्ततः ।<br>
नागेन्द्रासुरदेवानां पुरन्ध्रीर्वशमानयेत् ॥ २८ ॥<br>
सर्वलोकावशास्तस्य भवन्त्येव न संशयः ।<br>
लक्षहोमालभेद्राज्यं दारिद्र्यभय पीडितः ।<br>
दुर्गोपशमनं देवि पलत्रिमधुहोमतः ।<br>
रुधिराक्तेन छागस्य मांसेन निशि होमतः ।<br>
मधुरत्रयक्तेन गुरुणोक्तविधानतः ।<br>
परराष्ट्रं महादुर्गं समस्तं स्ववशं नयेत् ॥ २९ ॥<br>
गोक्षीरं मधुदध्याज्यं पृथग्घुत्वा वरानने ।<br>
आयुर्वलमथारोग्यं समृद्धिर्जायते नृणाम् ॥ ३० ॥<br>
क्रमेण शैलजे क्षीरमधुभ्यां मृत्युनाशनम् ।<br>
दधिमाक्षिकहोमेन सौभाग्यं धनमाप्नुयात् ॥ ३१ ॥<br>
सितया केवलं वैरिस्तम्भनकारकः ।<br>
होमो दधिमधुक्षीरलाजैश्च वीरवन्दिते ।<br>
कालहन्ता रोगहन्ता मृत्युहन्ता न संशय ॥ ३२ ॥<br>
कमलैररुणैर्होमः सम्यक्सम्पत्तिदायकः ।<br>
रक्तोत्पलैर्जगद्वश्यं राजानो वशगाः क्षणात् ॥ ३३ ॥<br>
नीलोत्पलैर्महादुष्टा वशमायान्ति नान्यथा ।<br>
श्वेतोत्पलैः श्रियं वाचं लभते हवनात्प्रिये ॥ ३४ ॥</p>
<p>तथा &ndash;</p>
<p>अक्षमालां प्रपूज्याथ चन्दनेन सुपूजिताम् ।<br>
समाश्रित्य जपेद्विद्यां लक्षमात्रं सदा शुचिः ।<br>
योषितो भ्रामयन्त्येव मनस्तस्य सुनिश्चितम् ।<br>
तदा द्वितीयलक्षन्तु प्रजपेत्साधकोत्तमः ।<br>
पातालतल नागेन्द्रकन्यकाः क्षोभयन्ति तम् ।<br>
तासां कटाक्षमात्रेण सम्मोहयति साधकम् ।<br>
तदा लक्षत्रयं कुर्यात्साधकः स्थिरमानसः ।<br>
तृतीयलक्षे सञ्जप्ते भ्रामयन्ति सुराङ्गनाः ॥ ३६ ॥<br>
अभिमानेन सौन्दर्यसौभाग्यमदकारिणा ।<br>
साधकं भ्रामयन्त्येव तत्रासौ स्थिरमानसः ॥ ३७ ॥<br>
तदा लक्षत्रयं साधु सर्वपापनिकृन्तनम् ।<br>
एवं लक्षत्रयं जप्ते साधकः सुस्थमानसः ।<br>
सम्मोहयति स्वर्लोकभूर्लोकतलवासिनः ।<br>
पुरुषा योषितो वश्याश्चराचरमपि प्रिये ॥ ३८ ॥<br>
गोरचनादिभिर्द्रव्यैश्चक्रराजं समालिखेत् ।<br>
अतीवसुन्दरीं रम्यां तन्मध्ये प्रतिमां वराम् ।<br>
ज्वलन्तीं नामसहितां महाबीजविदर्भितान् ।<br>
चिन्तयेत् तु ततो देवीं योजनानां सहस्रतः ।<br>
अदृष्टपूर्वा देवेशि श्रुतमात्रापि दुर्लभा ।<br>
राजकन्याथवा भार्या भयलज्जाविवर्जिता ।<br>
आयाति साधकं सम्यक्मन्त्रमूढा सती प्रिये ॥ ३९ ॥<br>
चक्रमध्यगतो भूत्वा साधकश्चिन्तयेत् सदा ।<br>
उद्यद्भानुसहस्राभमात्मानमरुणं तथा ।<br>
साध्मप्यरुणीभूतं चिन्तयेत्परमेश्वरि ।<br>
अनेन क्रमयोगेन स्वयं कन्दर्परूपवान् ।<br>
सर्वसौभाग्यसुभगः सर्वलोकवशङ्करः ।<br>
सर्वरक्तोपचारैश्च मुद्रासहितविग्रहम् ।<br>
चक्रं सम्पूजयेद्यस्तु यस्य नामविदर्भितम् ।<br>
स भवेद्दासवद्देवि धनाढ्यो वापि भूपतिः ।<br>
चक्रमध्यगतं कुर्यान्नाम यस्यास्तु योषितः ।<br>
अदृष्टाया महेशानि योनिमुद्राधरो बुधः ।<br>
हठादानयते शीघ्रं यक्षिणीं राजकन्यकाम् ।<br>
नागकन्यामप्सरसं खेचरीं वा सुराङ्गनाम् ।<br>
विद्याधरीं दिव्यरूपाम् ऋषीकन्यां रिपुस्त्रियम् ।<br>
मदनोद्भूतसन्तापस्थलज्जघनमण्डलाम् ।<br>
कामबाणविभिन्नान्तःकरणां लोलचक्षुषम् ॥ ४० ॥<br>
महाकामकलाध्यानयोगात्तु सुरवन्दिते ।<br>
क्षोभयेत् स्वर्गभूर्लोकपातालतलयोषितः ॥ ४१ ॥<br>
रोचनाभागमेकन्तु भागमेकन्तु कुङ्कुमम् ।<br>
अथ भागद्वयं देवि चन्दनं मर्दयेत् समम् ।<br>
एकत्र तिलकं कुर्यात् त्रैलोक्यवशकारिणम् ।<br>
अष्टोत्तरशतं विद्यां मन्त्रयित्वा वशं नयेत् ।<br>
राजानं नगरं ग्रामं येन यद्वत्प्रदृश्यते ।<br>
मन्त्रिणा परमेशानि तत्सर्वं तस्य वश्यगम् ॥ ४२ ॥<br>
ताम्बूलं धूपमुदकं पत्रं पुष्पं फलं दधि ।<br>
दुग्धं चूर्णमात्रं वस्त्रं कर्पूरमेव च ।<br>
कस्तूरीधुसृणञ्चैव लवङ्गं जातिपत्रकम् ।<br>
जलम्बा वस्तु सकलं यद्यत् तु परमेश्वरि ।<br>
अष्टोत्तरशतं जप्त्वा यस्मै यस्मै प्रयच्छति ।<br>
स वश्यो जायते देवि नात्र कार्या विचारणा ॥ ४३ ॥<br>
स्त्रियस्तु सकला वश्या दासीभूता भवन्ति ताः ।<br>
हठाकर्षणमेतत् तु कथितं नान्यथा भवेत् ॥ ४४ ॥<br>
अथ वक्ष्ये महेशानि महापातकनाशनम् ।<br>
शिवां सम्पूजयेद्देवि सुगन्धैः कुसुमैः प्रिये ।<br>
महापातकयुक्तात्म, तत्क्षणात् पापहा भवेत् ॥ ४५ ॥<br>
शमीदूर्वाङ्कुराश्वत्थपल्लवैरथवार्कजैः ।<br>
मासेन हन्ति कलुषं सप्तजन्मकृतं नरः ॥ ४६ ॥<br>
मुद्रासन्नद्धयोगः सम्पूर्वोक्तध्यानयोगतः ।<br>
लक्षमात्रं जपेद्यस्तु महापापैः प्रमुच्यते ॥ ४७ ॥<br>
लक्षद्वयेन पापानि सप्तजन्मकृतान्यपि ।<br>
महापातकमुख्यानि नाशयेन्नात्र संशयः ॥ ४८ ॥<br>
ततो लक्षद्वयं जप्त्वा कुलेश्वरि ।<br>
महापातककोटिस्तु नाशयेन्नात्र संशयः ॥ ४९ ॥<br>
चतुर्लक्षजपाद्देवि महावागीश्वरो भवेत् ।<br>
कुबेर इव देवेशि पञ्चलक्षान्न संशयः ॥ ५० ॥<br>
षड्लक्षजपमात्रेण महाविद्याधरो भवेत् ।<br>
सप्तलक्षजपान्मन्त्री खेचरीमेलको भवेत् ॥ ५१ ॥<br>
अष्टलक्षजपान्मन्त्री देवपूज्यो भवेन्नरः ।<br>
अणिमाद्यष्टसिद्धीनां नायको भवति प्रिये ।<br>
वशगास्तस्य राजानो योषितश्च विशेषतः ॥ ५२ ॥<br>
नवलक्षप्रमाणानि जपेत् त्रिपुरसुन्दरीम् ।<br>
रुद्रमूर्तिः स्वयं कर्त्ता स तु साक्षात् न संशयः ।<br>
सर्वैर्वन्द्यः सदा सुस्थः सर्वसौभाग्यवान्भवेत् ॥ ५३ ॥</p>
<p>अथ छिन्नमस्ता &ndash;</p>
<p>श्रीफलानां पलाशानां तथैवोडुम्बरस्य च ।<br>
सर्वसिद्धिप्रदो होमः कर्तव्योऽथ प्रयत्नतः ॥ ५४ ॥<br>
शतमष्टोत्तरं हुत्वा जपं कुर्यात्ततः परम् ।<br>
मालतीकुसुमैर्होमः कर्तव्यो मधुसंयुतैः ।<br>
घृतेन सहितो वापि वागीशत्वप्रदायकः ॥ ५५ ॥<br>
आज्ययुक्तेन भक्तेन वलिर्देयः सदामिषैः ।<br>
षण्मासं दधिसंयुक्तैर्लक्ष्मीस्तस्य स्थिरा भवेत् ॥ ५६ ॥<br>
छागमांसं सरक्तञ्च घृतेन प्ल्वावितं तथा ।<br>
यो जुहोत्ययुतं देवीं तस्य वशो भवेत् ॥ ५७ ॥<br>
श्वेतेन करवीरेण होमं सम्यक्करोति यः ।<br>
लक्षमात्रं विधानेन स जीवेच्छरदां शतम् ॥ ५८ ॥<br>
जुहुयात् तिलपुष्पेण मधुना तेन साधकः ।<br>
सक्षलसङ्ख्यानि यो देवीं सिद्धिस्तस्य न संशयः ॥ ५९ ॥<br>
कर्णिकारसहस्राणि यो जुहोति घृतैः सहः ।<br>
स प्राप्नोति परां सिद्धिमीप्सितां सुरसुन्दरि ।<br>
पायसेन चरेद्धोमं घृतेन सह सुन्दरि ।<br>
त्रिसन्ध्यं मासमात्रन्तु वागीशत्वमवाप्नुयात् ॥ ६० ॥</p>
<p>अथ श्यामा &ndash;</p>
<p>कालीतन्त्रे &ndash;</p>
<p>अथ काम्यविधिं वक्ष्ये येन सर्वत्र पारगः ।<br>
साधकः साधयेत्सिद्धिं देवानामपि दुर्लभाम् ॥ ६१ ॥<br>
कुलागारं पुष्पिताया दृष्ट्वा यो जपते नरः ।<br>
अयुतैकप्रमाणेन साधकः स्थिरमानसः ।<br>
केवलं गुप्तभावेन स तु विद्यानिधिर्भवेत् ॥ ६२ ॥<br>
संस्कृताः प्राकृताः शब्दा लौकिका वैदिकास्तहा ।<br>
वशमायान्ति ते सर्वे साधकस्य च नान्यथा ॥ ६३ ॥<br>
अथवा मुक्तकेशस्तु हविर्भुक्त्वा सुसंयतः ।<br>
प्रजपेदयुतं प्राज्ञ एतदेव फलं लभेत् ॥ ६४ ॥<br>
नग्नां परलतां पश्यन् अयुतं साधकः ।<br>
प्रजपेत् स भवेत्शीघ्रं विद्याया वल्लभः स्वयम् ॥ ६५ ॥<br>
तस्य दर्शनमात्रेणं वादिनः कुण्ठतां गताः ।<br>
गद्यपद्यमयी वाणी सभायां तस्य जायते ॥ ६६ ॥<br>
तन्नाम्ना सुधियः सर्वे प्रणमन्ति मुदान्विताः ।<br>
तस्य वाक्य परिचयाज्जडा भवन्ति वाग्मिनः ॥ ६७ ॥</p>
<p>कुलचुडामणौ &ndash;</p>
<p>रजोयुक्तां समासाद्य तद्गात्रे स्वेष्टदेवताम् ।<br>
पूजयित्वा महारात्रौ त्रिदिनं प्रजपेन्मनुम् ।<br>
लक्षपीठफलं देवि लभते नात्र संशयः ॥ ६८ ॥<br>
वेतालपादुकासिद्धिं खड्गसिद्धिञ्च भैरव ।<br>
अञ्जनं तिलकं गुह्यं साधयेत्साधकोत्तमः ।<br>
प्रजपेत् प्रतिदिनमष्टोत्तरसहस्रमित्यर्थः ॥ ६९ ॥<br>
यत्र जापे च होमे च सङ्ख्या नोक्ता मनतोषिभिः ।<br>
तत्रैव गणना प्रोक्ता गजान्तकसहस्रकमिति ॥ ७० ॥<br>
विद्याकामेन होतव्यं पद्मैर्मधुसमन्वितैः ।<br>
धनकामेन होतव्यं तिलाज्यमधुसंयुतम् ॥ ७१ ॥<br>
वन्धूकपुष्पहोमेन दासञ्च कुरुते नृपम् ।<br>
सर्पिर्लवणहोमेन सदाकर्षति कामिनी ॥ ७२ ॥<br>
वकुलैर्होममात्रेण सौभाग्यं लभते नरः ।<br>
मल्लिकाजातिपुन्नागकदम्बैः पुष्टिमाप्नुयात् ॥ ७३ ॥<br>
क्षीराज्यतगरैर्होमान्महतीं कवितां लभेत् ॥ ७४ ॥<br>
चन्दनागुरुकाश्मीरकर्पूरहोमतः पुनः ।<br>
मन्त्री नीलसरस्वत्याः सर्वाभीष्टमवाप्नुयात् ।<br>
नीलसरस्वतीपदमुपलक्षणम् ॥ ७५ ॥<br>
कर्पूरहोमतो मन्त्री सर्वाभीष्टमवाप्नुयात् ।<br>
सम्पूज्य मूलमन्त्रेण विल्वपत्रैर्घृतान्वितैः ।<br>
सहस्रं प्रत्यहं हुत्वा प्राप्नोति परमां गतिम् ।<br>
प्रतिदिनमिति मण्डलपर्यन्तम् ॥ ७६ ॥<br>
घृताक्तमालतीपुष्पहोमाद् द्रुतकविर्भवेत् ।<br>
अत्र यत्र यत्र होमे सङ्ख्या नोक्ता तत्र तत्रायुतसङ्ख्यया होतव्यम्<br>
।</p>
<p>तदुक्तं तत्रैव &ndash;</p>
<p>सर्वस्यैव तु होमस्य नियमोऽयुतसङ्ख्यकः ॥ ७७ ॥</p>
<p>अथ तर्पणम् &ndash;</p>
<p>मत्स्यसूक्ते &ndash;</p>
<p>मधुना तर्पणं कुर्यात् सर्वकामप्रपूरकम् ।<br>
मन्त्रसिद्धिकरं साक्षान्महापातकनाशनम् ॥ ७८ ॥</p>
<p>नीलतन्त्रे &ndash;</p>
<p>कर्पूरमिश्रितैस्तोयैर्मासमात्रं हि तर्पयेत् ।<br>
वशीकृत्य नृपान् सर्वान् भोगी स्याद् यावदायुषम् ॥ ७९ ॥<br>
घृतैः पूर्णायुषः सिद्द्यै दुग्धैरारोग्यसिद्धये ।<br>
अगुरुमिश्रितैस्तोयैः सर्वकालः सुखी भवेत् ॥ ८० ॥<br>
नारिकेलोदकैर्मिश्रैस्तोयैः सर्वार्थसिद्धये ।<br>
मरीचमिश्रितैस्तोयैस्तथा शत्रून् विनाशयेत् ॥ ८१ ॥<br>
केवलैरुष्णतीयैश्च शत्रुमुच्चाटयेत्क्षणात् ।<br>
ज्वराविष्टौ भवेत् तेन दुग्धसेकात्समं नयेत् ॥ ८२ ॥</p>
<p>सिद्धसारस्वते &ndash;</p>
<p>शताभिजप्तमात्रेण रोचनातिलकं नरः ।<br>
कृत्वा पश्यति यं मन्त्री तं कुर्याद्दासवत्सुधीः ॥ ८३ ॥</p>
<p>फेरत्कारीये &ndash;</p>
<p>उपचारविशेषेण राजपत्नीं वशं नयेत् ।<br>
राजानं जपमात्रेण बलिना सकलं जगत् ।<br>
उपचारविशेषेणेति अधिकारिभेदाद् बोद्धव्यम् ।<br>
जपमात्रेणेति पूजावहिर्भावेनेत्यर्थः ॥ ८४ ॥</p>
<p>बलिद्रव्यन्तु मत्स्यसूक्ते &ndash;</p>
<p>रम्भाजातीबीजपूरं सुगन्धिपरिमिश्रितम् ।<br>
मिश्रीकृत्य बलिन्दद्यादष्टम्याञ्च विशेषतः ॥ ८५ ॥</p>
<p>बलिमन्त्रस्तु &ndash;</p>
<p>प्रणवं पूर्वमुच्चार्य उग्रतारे ततः परम् ।<br>
विकटदष्ट्रे मोहयपदद्वयं समुच्चरेत् ।<br>
मारय खादय शत्रुन् पचद्वयं वदेत्ततः ।<br>
ये मां हिंसितुमुद्यता योगिनी चक्रैस्तान हारय हुं फट् स्वाहा<br>
परविद्यामाकर्षयत्रुटद्वयं कपाले गृह्ण गृह्ण बलि स्वाहेति ।<br>
अयन्ताराविषये, कालिकादौ तु तत्पटलोक्त-बलिसम्भारो बोद्धव्यः ॥<br>
८६ ॥</p>
<p>अथ निग्रहाद्युपायः &ndash;</p>
<p>वीरतन्त्रे &ndash;</p>
<p>श्मशानाङ्गारमादाय मङ्गले वासरे निशि ।<br>
कृष्णवस्त्रेण संवेष्ट्य बध्नीयाद्रक्ततन्तुना ।<br>
शताभिमन्त्रितं कृत्वा निक्षिपेद्वैरिवेश्मनि ।<br>
सप्ताहाभ्यन्तरे तस्य चोच्चाटनमिदं महत् ॥ ८७ ॥</p>
<p>तदुक्तं फेत्कारीये &ndash;</p>
<p>नरास्थिनि लिखेन्मन्त्रं क्षारयुक्तहरिद्रया ।<br>
सहस्रं परिसञ्जप्य निशायां शनिवासरे ।<br>
निक्षिप्यते यस्य गेहे मृत्युस्तस्य द्विमासतः ॥ ८८ ॥<br>
क्षेत्रे तु शस्यहानिः स्याद्धयहानिस्तुरङ्गमे ।<br>
धनहानिर्धनागारे ग्राममध्ये तु तत्क्षयः ।<br>
क्षारस्तु श्येनविट्युक्तं विटलवणम् ॥ ८९ ॥<br>
हृल्लेखाधोगतरेफमध्ये अमुकामुकयोर्महाद्वेषं कुरु इति ।</p>
<p>तदुक्तं &ndash;</p>
<p>द्वेषे तु विलिखेन्मन्त्रं प्रेतकर्पटके सुधीः ।<br>
द्वेष्यद्वेषकयोर्नाम्नी तस्य द्वेषो महान् भवेत् ।<br>
विलिखेन्मन्त्रमिति मन्त्रं लिखित्वा हृल्लेखारेफमध्ये अमुकं<br>
मारय मारयेत्यादि साध्यसहितमित्यर्थः ॥ ९० ॥<br>
अथवा साध्यं लिखित्वा तदन्ते लिखेत् ।<br>
सहस्रं परिजप्येति अमुक्तं मारय मारयेति अन्ते मन्त्रजपः ।<br>
विद्वेषे तु अमुकामुकयोर्विद्वेषं कुरु कुरु इत्यस्यान्ते सहस्रं जपेत्<br>
॥ ९१ ॥</p>
<p>अथ वेतालादि-सिद्धिः &ndash;</p>
<p>तदुक्तं कुलचुडामणौ &ndash;</p>
<p>भैरव उवाच &ndash;</p>
<p>वेतालादिमहासिद्धिः कथं भवति चण्डिके ।<br>
तन्मे कथय देवेशि यदि स्नेहोऽस्ति मां प्रति ॥ ९२ ॥</p>
<p>देव्युवाच &ndash;</p>
<p>निम्बवृक्षोद्भवं काष्थं श्मशाने साधकोत्तमः ।<br>
भौमवारे मध्यरात्रौ गत्वा कुलयुगान्वितः ।<br>
खनित्वा चाष्टलक्षं वै जपेन्महिषमर्दिनीम् ।<br>
तत्सहस्रं हुनेत् तद्वत्तत्रैव पितृकानने काष्ठमुद्धृत्य तस्मिन् वै<br>
दण्डं पादुकचिह्नितम् ।<br>
कृत्वा दुर्गाष्टमीरात्रौ श्मशाने निक्षिपेत्ततः ।<br>
तस्योपरि शवं कृत्वा पूजयित्वा यथाविधि ।<br>
शवासनगतो वीरो जपेदष्टसहस्रकम् ॥ ९३ ॥<br>
ततो मातृबलिं दत्त्वा काष्ठमामन्त्रयेत् ततः ।<br>
स्फें स्फें दण्ड महाभग योगिनीहृदयप्रिय ।<br>
मम हस्तस्थितो नाथ ममाज्ञां परिपालय ।<br>
एवमामन्त्र्य वेतालः यत्र यत्र प्रयुज्यते ।<br>
तं तं चुर्णीविधायाथ पुनरायाति कौलिकः ॥ ९३-क ॥<br>
गच्छ गच्छ द्रुतं गच्छ पादुके वरवर्णिनि ।<br>
मत्पादस्पर्शमात्रेण गच्छ त्वं शतयोजनम् ।<br>
अष्टलौहं समासाद्य पञ्चाशदङ्गुलाकृतिम् ।<br>
खड्गं कृत्वा तत्र मन्त्रं लिखित्वा प्रजपेन्मनुम् ।<br>
तत्सहस्रं ततो हुत्वा महाशवकलेवरे ।<br>
खनित्वा जीववृक्षाग्रे बद्ध्वा शुष्कन्तु भावयेत् ।<br>
कुलाष्टभ्यामर्द्धरात्रौ चितामध्ये संयुतम् ।<br>
प्रीतिपूर्वं समामन्त्र्य हुनेत्पितृवने ततः ।<br>
मधुरत्रयसंयुक्तं बिल्वपत्रेण संयुतम् ।<br>
पादादिमूर्ध्वपर्यन्तं होमान्ते बलिमाहरेत् ।<br>
बल्यन्ते परमा माया देवी महिषमर्दिनी ।<br>
आयाति बलिपूर्णास्या वरहस्ता हसन्मुखी ।<br>
गृह्ण वत्सेति शब्देन खड्गमुत्तोल्य धारयेत् ।<br>
घोरदंष्ट्र महाकालि करवालस्व रूपिणि ।<br>
आं घ्रां घ्रीं घ्रूम् ईम् ऊं कुरु कल्याणं<br>
विपक्षच्छेदविस्तरम् ।<br>
एवमामन्त्र्य खड्गन्तु यमुद्दिश्य क्षिपेन्नरः ।<br>
छित्त्वा छित्त्वा पुनश्छित्त्वा गच्छत्याकृष्यते पुनः ॥ ९४ ॥<br>
अथवा कृष्णमार्जारमेकघातेन घातयेत् ।<br>
कुजे चतुष्पथे रात्रौ निखनेन्मन्त्रितं ततः ।<br>
तत्र मोचां समारोप्य यावत्पत्रं प्रजायते तावत्भुक्त्वा<br>
हविष्यान्नं प्रतिरात्रं जपेन्मनुम् ।<br>
अष्टोत्तरसहस्रन्तु एकाकी दीपवर्जितः ।<br>
उत्पन्नं पत्रमालोक्य छित्वा निश्छिद्रमानयेत् ।<br>
तत्र भुक्त्वा हविष्यान्नं तद्दिने तटिनीतटे ।<br>
तमानीय सुहृत्सङ्गः क्षालयेन्मन्त्रमुच्चरम् ।<br>
ततः स्रोतोमुखं वत्स यदस्थि प्रतिगच्छति ।<br>
तदानीय यजेत्तत्र कालिकां घोरनिस्वनाम् ।<br>
अभिमन्त्र्य सहस्रन्तु कालीमन्त्रं प्रयत्नतः ।<br>
सिद्धाञ्जनो भवेन्मन्त्री नात्र कार्या विचारणा ॥ ९५ ॥<br>
चन्दनागुरुकस्तूरीमिश्रितञ्चास्थि घर्षितम् ।<br>
कृत्वा तिलकमादाय सर्वं जयति साधकः ।<br>
कुलमीनं कुलान्नञ्च कुलमद्यं कुलेश्वर ।<br>
कुलस्थाने समानीय दत्त्वा देव्यै प्रयत्नतः ।<br>
अष्टोत्तरसहस्रन्तु जप्त्वा भूमितले स्थितः ।<br>
भूमौ फूत्कारमात्रेण विवरं तत्र जायते ।<br>
शतयोजनदूरे वा यत्र साध्यस्थितिर्भवेत् ।<br>
तत्रैव गमनं तस्य भूतलान्ताः-प्रसर्पिणः ।<br>
एवं विवरमध्ये तु गवाक्षकुहरेऽपि वा ।<br>
कामसङ्कोचमासाद्य गच्छत्यविकलो नरः ॥ ९६ ॥<br>
दुर्गामन्त्रं विना वत्स कालीमन्त्रं तथैव च ।<br>
सिद्धयः कुलनाथेश जायन्ते न कथञ्चन ॥</p>
<p>अथ बालकसंस्कारः &ndash;</p>
<p>मधुलाजाभ्यां नाडीच्छेदात् प्राक्स्वर्णशलाकया<br>
यज्ञदारुशिखया श्वेतदूर्वया वा बलकस्य जिह्वामौष्ठं वा<br>
दक्षिणपाणिना त्रिवारं सम्मार्ज्य तत्र पिता पङ्क्त्याकारेण<br>
मूलमन्त्रं विलिख्य देवीं पूजयेत् ।</p>
<p>तदुक्तं मत्स्यसूक्ते &ndash;</p>
<p>अथवा मधुलाजाभ्यां जिह्वायां बालकस्य च ।<br>
नाडीच्छेदाद्यथापूर्वं लिखेत्स्वर्णशलाकया ।<br>
मूलमन्त्रं लिखेन्मन्त्री यस्योष्ठे श्वेतदूर्वया वाक्योच्चारणतो<br>
बालो वाग्मीद्रुतकभवेत् ॥ ९८ ॥</p>
<p>महोग्रताराकल्पे तु &ndash;</p>
<p>नैमित्तिकसंस्कारानन्तरमेव मन्त्रलिखनं कार्यम् ।<br>
तदुक्तं महोग्रे जन्मसंस्कारकं नाम पुत्रे जाते प्रशस्यते ।<br>
जिह्वायान्तु लिखेन्मन्त्रं यज्ञदारुकुशेन वा ।<br>
वारत्रयन्तु सम्मार्ज्य दक्षिणेनैव पाणिना ।<br>
मूलमुच्चार्य प्रत्येकं पङ्क्तिं कुर्यात्सुशोभनम् ।<br>
आदौ संस्कारः कर्तव्यस्तदन्ते विलिखेन्मनुम् ।<br>
गन्धचन्दनपुष्पैश्च पूजयेत्तारिणीं शिवाम् ॥ ९९ ॥<br>
उत्तराभिमुखो भूत्वा स्थापयेत्पीठमुत्तमम् ।<br>
पूजयेत्तारिणीं देवीं नानाभक्ष्यैः सुशोभनैः ।<br>
कविर्वाग्मी भवेत्पुत्रः सत्यवादी जितेन्द्रियः ।<br>
अत्र तारिणीपदमुपलक्षणं देवीमात्रमेव बोद्धव्यम् ।<br>
वृहत्श्रीक्रमादितन्त्रेषु बालकसंस्कारदर्शनात् ॥ ९९-क ॥</p>
<p>तदुक्तं तत्रैव &ndash;</p>
<p>बालकस्य तु जिह्वायां त्रिदिनाभ्यन्तरे लिखेत् ।<br>
मधुना श्वेतदूर्वाभिर्लिखेत्स्वर्णशलाकया ।<br>
अमुं वाग्भवकूटञ्च लिखेद्वै जननान्तरम् ।<br>
एतेन तद्दिनाशक्तौ त्रिरात्राभ्यन्तर इति सूचितम् ।<br>
अमुमिति भैरव्या वाग्भवकूटमित्यर्थः ।<br>
अथैकादशाहे देवतां सम्पूज्य मन्त्रं लिखेदिति कश्चित् ।<br>
अथ यदि पिता दूरस्थो भवति तदा पितृव्यो मातुलो वा मन्त्रं<br>
लिखेदिति ।</p>
<p>तदुक्तं महोग्रे &ndash;</p>
<p>पितुर्भ्राता लिखेन्मन्त्रं मातुर्भ्राताथवा पुनः ।<br>
पितुरेव लिखेन्मन्त्रं नान्य एव कदाचन ॥ १०० ॥<br>
मातुः क्रोडे तु संस्थाप्य दर्भानास्तीर्य यत्नतः ।<br>
शान्तिं कुर्याद्बालकस्य ब्राह्मणैः सह साधकः ॥ १ ॥</p>
<p>अथ शान्तिमन्त्रः &ndash;</p>
<p>इमं पुत्रं कामयतः कामजानामिहैव हि ।<br>
देवेभ्यः पुष्णाति सर्वमिदं मज्जननं शिवशान्तिस्तारायै<br>
केशवेभ्यस्तारायै रुद्रेभ्य उमायै शिवाय शिवयशसे ।<br>
इत्यनेन कुशोदकेन शान्तिं कुर्यात् ॥ २ ॥</p>
<p>अथ छागादिबलिः &ndash;</p>
<p>मुण्डमालायाम् &ndash;</p>
<p>छागे दत्ते भवेद्वाग्मी मेषे दत्ते कविर्भवेत् ।<br>
महिषे धनसमृद्धिः स्यान्मृगे मोक्षफलं भवेत् ॥ ३ ॥<br>
पक्षिदाने स्मृद्धिः स्याद्गोधिकायां महाफलम् ।<br>
नरे दत्ते महद्धिः स्यादष्टसिद्धिरनुत्तमा ॥ ४ ॥<br>
एवं-राजा नरबलिं दद्यान्नान्यो हि परमेश्वरि ।<br>
सिंहव्याघ्रनरान्दत्त्वा ब्राह्मणे नरकान्व्रजेत् ।<br>
इति वचनात् ब्रह्मणानां नरबलिदाने नाधिकारः ।</p>
<p>तबा &ndash;</p>
<p>चण्डालबलिदानेन महासिद्धिः प्रजायते ।<br>
तत्र सलक्षणं पशुं देव्यग्रे संस्थाप्य वक्षमाणेन विधिना<br>
उत्सृजेत् ।</p>
<p>तदुक्तं यामले &ndash;</p>
<p>देव्या अग्रे स्थापयित्वा पशुं लक्षणसंयुतम् ।<br>
श्वेतसर्षपविक्षेपाद्भूतानुत्सारयेत् ततः अर्घ्योदकेन सम्प्रोक्ष्य<br>
अस्त्रमन्त्रेण रक्षणम् ।<br>
कवचेन समागुण्ठ्य धेनुमुद्रामृतीकृतम् ।<br>
गन्धचन्दनपुष्पाद्यैः पूजयित्वा पशुं ततः ।<br>
वामहस्तेन तं धृत्वा सप्तधा तत्त्वमुद्रया ।<br>
प्रोक्षयेन्मूलमन्त्रेण ततः पूजां समाचरेत् ।<br>
ततः श्वेतसर्षपेण भूतोत्सारणं कृत्वा अर्घ्योदकेन<br>
सम्प्रोक्ष्यास्त्रेण संरक्ष्य, कवचेनावगुण्ठ्य,<br>
धेनुमुद्रयामृतीकृत्य, गन्धपुष्पाक्षतैः पशुं सम्पूज्य,<br>
मूलेन तत्त्वमुद्रया प्रोक्षणं कृत्वा कर्णे इमं मन्त्रं पठेत् ।<br>
पशुपाशाय विद्महे विश्वकर्मणे धीमहि तन्नो जीवः प्रचोदयात् ।<br>
ततो ह्रीं कालि कालि वज्रेश्वरि लौहदण्डाय नमः ।<br>
इति मन्त्रेण खड्गं पूजयेत् ।<br>
ततः खड्गस्याग्रमध्यमूलक्रमेणैव पूजयेत् ।<br>
यथा हूं वागीश्वरीब्रह्मभ्यां नमः ।<br>
हूं लक्ष्मीनारायणाभ्यां नमः ।<br>
हूम् उमामहेश्वराभ्यां नमः ।<br>
ततः ब्रह्मविष्णुशिवशक्तियुक्ताय खड्गाय नमः ।<br>
इति सर्वत्र पूजयेत् ।<br>
तत खड्गं प्रणमेत् ।<br>
खड्गाय खरशाणाय शक्तिकार्यार्थतत्पर ।<br>
पशुश्छेद्यस्तया श्रीघ्रं खड्गनाथ नमोऽस्तु ते ।</p>
<p>ततो महावाक्यं &ndash;</p>
<p>अमुकदेवता-प्रीतिकाम इमं पशुं तुभ्यमहं सम्प्रददे इति ।<br>
तओ निवेदयेत् ।<br>
यथोक्तेन विधानेन तुभ्यमस्तु समर्पितम् ।<br>
ततो बलिं छिन्यात् ।<br>
ततो रुधिरं समांसं बलिं देव्यै दद्यात् ॥ ६ ॥<br>
रुधिरदाने स्थाननिर्णयः ।</p>
<p>कालिकापुराणे &ndash;</p>
<p>छागन्तु वामतो दद्यान्महिषन्तु भवेत्पुरः ।<br>
दक्षिणे वा मतो दद्यादग्रतो देहशोणितम् ।</p>
<p>तथा &ndash;</p>
<p>सौवर्णे राजते ताम्रे कांस्याधारे तथैव च ।<br>
निधाय देव्यै दद्यात् तु तद्रक्तं मन्त्रपूर्वकम् ॥ ७ ॥<br>
ततोऽवशिष्टं वटुकादिभ्यो दद्यात् ।</p>
<p>यथा &ndash;</p>
<p>हूं वां वटुकाय नमः ।<br>
इति गन्धादिभिः सम्पूज्य, पूर्ववन्मन्त्रेण वायव्ये बलिन्दद्यात् ।<br>
हूं यां योगिनीभ्यो नमः सम्पूज्य ईशाने पूर्वमन्त्रेण बलिं<br>
दद्यात् ।<br>
हूं क्षां क्षेत्रपालाय नमः इति सम्पूज्य पूर्वमन्त्रेण नैर्-<br>
ऋत्यां बलिं दद्यात् ।<br>
हूं गां गणपतये नमः ।<br>
इति सम्पूज्याग्नेयां गणेशाय बलिं दद्यात् ॥ ८ ॥</p>
<p>स्वगात्ररुधिरदाने तु &ndash;</p>
<p>नाभेरधःस्थाद्रुधिरं पृष्ठभागस्य च प्रिये ।<br>
स्वगात्ररुधिरं दद्यान्न कदाचित्तु साधकः ।<br>
नोष्ठस्य-चिबुकस्यापि नेन्द्रियाणं तथैव च ।<br>
कण्ठाधो नाभितश्चोर्ध्वं हृद्भागस्य यतस्ततः ।<br>
पार्श्वयोश्चापि रुधिरं दुर्गायै विनिवेदयेत् ।<br>
न च रोगाविलादङ्गन्नान्यधाताद्धि भैरव ॥ ९ ॥</p>
<p>फलन्तु कुमारीतन्त्रे &ndash;</p>
<p>गृहीत्वा शोणितं पात्रे स्वकीयहृदयोद्भवम् ।<br>
पूजयेत् त्रिपुरादेवीं सर्वसौभाग्यहेतवे ॥ १० ॥</p>
<p>तथा &ndash;</p>
<p>स्वगात्ररुधिरं दत्त्वा नत्वा राजत्वमाप्नुयात् ॥ ११ ॥</p>
<p>अन्यच्च &ndash;</p>
<p>यः स्वहृदयसञ्जातं मांसं मासप्रमाणतः ।<br>
तिलमुद्गप्रमाणं वा दद्याद्भक्तियुतो नरः ।<br>
षण्मासाभ्यन्तरे तस्य काममिष्टमवाप्नुयात् ॥ १२ ॥</p>
<p>अन्यच्च &ndash;</p>
<p>मद्यं दत्त्वा महादेव्यै ब्राह्मणो नरकं व्रजेत् ।<br>
स्वगात्ररुधिरं दत्त्वा आत्महत्यामवाप्नुयात् ॥ १३ ॥<br>
इति बलिविधिः ।</p>
<p>अथ कुलाचारो निरूप्यते &ndash;</p>
<p>कालीतन्त्रे &ndash;</p>
<p>अथाचारं प्रवक्ष्यामि यत्कृतेऽमृतमश्नुते ।<br>
सर्वभूतहिते युक्तः समयाचारपालकः ।<br>
अनित्यकर्मसन्त्यागी नित्यानुष्ठानतत्परः ।<br>
मन्त्राराधनमात्रेण भक्तिभावेन तत्परः ।<br>
परस्यां देवतायान्तु सर्वकर्मनिवेदकः ।<br>
अन्यमन्त्रार्चने श्रद्धामन्यमन्त्रप्रपूजनम् ।<br>
कुलस्त्रीवीरनिन्दाञ्च तद्द्रव्यस्यापहारणम् <br>
स्त्रीषु रोषं प्रहारञ्च वर्जयेन्मतिमान् सदा ॥ १४ ॥<br>
स्त्रीमयञ्च जगत्सर्वं तथात्मानञ्च भावयेत् ।<br>
पेयं चर्व्यं तथा चुष्यं भोज्यं लेह्यं गृहं सुखम् ।<br>
सर्वञ्च युवतीरूपं भावयेन्मतिमान् सदा ॥ १५ ॥<br>
कुलजां युवतीं वीक्ष्य नमस्कुर्यात् समाहितः ।<br>
यदि भाग्यवशाद्देवि कुलदृष्टिः प्रजायते ।<br>
तदैव मानसीं पूजां तत्र तासां प्रकल्पयेत् ।<br>
तासां भगादिदेवीनाम् ॥ १६ ॥</p>
<p>तथा च &ndash;</p>
<p>भगिनीं भगचिह्नाञ्च भगास्यां भगमालिनीम् ।<br>
भगदन्तां भगाक्षीञ्च भगकर्णी भगत्वचाम् ।<br>
भगनासां भगस्तनीं भगसर्पिणीम् ।<br>
सम्पूज्य ताभ्यो गन्द्यैर्मानसैर्गुरुमेव च ।<br>
नमस्कृत्य यथाध्यानं स्वयमक्षोभितः सुधीः ।<br>
बालां वा यौवनोन्मत्तां वृद्धाम्बा सुन्दरीं तथा ।<br>
कुत्सितां वा महादुटां नमस्कृत्य विभावयेत् ।<br>
तासां प्रहारं निन्दाञ्च कौटिल्यमप्रियं तथा ।<br>
सर्वथा च न कुर्यात् तु चान्यथा सिद्धिरोधकृत् ॥ १७ ॥<br>
स्त्रियो देवाः स्त्रियः प्राणाः स्त्रियश्चैव विभूषणम् ।<br>
स्त्री सङ्गिनी सदा भाव्यमन्यथा स्वस्त्रियामपि ।<br>
विपरीतरता सा तु भविता हृदयोपरि ।<br>
तद्धस्तावचितं पुष्पं तद्धस्तावचितं जलम् ।<br>
तद्धस्तावचितं द्रव्यं देवताभ्यो निवेदयेत् ॥ १८ ॥<br>
स्त्रीद्वेषो नैव कर्तव्यो विशेषात्पूजनं महत् ।<br>
जपस्थाने महाशङ्खं निवेश्योर्ध्वे जपञ्चरेत् ॥ १९ ॥<br>
स्त्रियं गच्छन् स्पृशन् पश्यन्विशेषात्कुलजां शुभाम् ।<br>
भक्षन् ताम्बुलमत्स्यांश्च भक्ष्यद्रव्यान्यथारुचि ।<br>
भक्ताद्यशेष भक्ष्याणि भुक्त्वा शेषं जपञ्चरेत् ॥ २० ॥</p>
<p>वीरतन्त्रे &ndash;</p>
<p>दिक्कालनियमो मात्र स्थित्यादिनियमो न च ।<br>
जपे न कालनियमो नार्चादिषु बलिष्वपि ।<br>
स्वेच्छानियम उक्तोऽत्र महामन्त्रस्य साधने ॥ २१ ॥<br>
वस्त्रासनस्थानहेहदेहस्पर्शादिवारिणः ।<br>
शुद्धिं न चाचरेत् तत्र निर्विकल्पं मनश्चरेत् ॥ २२ ॥</p>
<p>कुलार्णवे &ndash;</p>
<p>कुलाचारगृहं गत्वा भक्त्या पापविशुद्धये ।<br>
याचयेदमृतं कौलं तदभावे जलं पिबेत् ॥ २३ ॥<br>
कुलाचारेण यद्दत्तं कृत्वापात्रन्तु भक्तितः ।<br>
नमस्कृत्य च गृह्णीयादन्यथा नरकं व्रजेत् ॥ २४ ॥</p>
<p>अन्यत्रापि &ndash;</p>
<p>न वृथा गमयेत्कालं द्यूतक्रीडादिभिः सुधीः ।<br>
गमयेद्देवतापूजाजपयागस्तवादिना ॥ २५ ॥<br>
वीराणां जपयज्ञस्तु सर्वकाले प्रशस्यते ।<br>
सर्वदेशे सर्वपीठे कर्तव्यो नात्र संशयः ॥ २६ ॥</p>
<p>शिवागमे &ndash;</p>
<p>शक्तिः शिवः शिवः शक्तिः शक्तिर्ब्रह्माजनार्दनः ।<br>
शक्तिरिन्द्रो रविः शक्तिः शक्तिश्चन्द्रो ग्रहा ध्रुवम् ।<br>
शक्तिरूपं जगत्सर्वम् यो न जानाति नारकी ॥ २७ ॥</p>
<p>वीरतन्त्रे &ndash;</p>
<p>स्नानादिमानसं शौचं मानसः प्रभवो जपः ।<br>
मानसं पूजनं दिव्यं मानसं तर्पणादिकम् ।<br>
सर्व एव शुभः कालो नाशुभो विद्यते क्वचित् ।<br>
न विशेषो दिवारात्रौ न सन्ध्यायां महानिशि ।<br>
सर्वदा पूजयेद्देवीमस्नातः कृतभोजनः ॥ २८ ॥<br>
महानिश्यशुचौ देशे बलिं मन्त्रेण दापयेत् ॥ २९ ॥</p>
<p>यत्तु &ndash;</p>
<p>रात्रावेव महापूजा कर्त्तव्या वीरवन्दिते ।<br>
न दिने सर्वथा कार्याशासनान्मम सुव्रते ।<br>
तत्पुनः कुलपूजाविषयम् ॥ ३० ॥</p>
<p>महानिशा तु तत्रैव &ndash;</p>
<p>अर्द्धरात्रात्परं यच्च मुहूर्त्तद्वयमेव च ।<br>
सा महारात्रिरुद्दिष्टा तद्दत्तमक्षयं भवेत् ॥ ३१ ॥</p>
<p>गान्धर्वे &ndash;</p>
<p>पृथ्वीमृतुमतीं वीक्ष्यं सहस्रं-यदि नित्यशः ।<br>
तदा वादी स्वसिद्धान्तहतः क्षितितलं व्रजेत् ।<br>
नित्यशः इति षोडशदिनं यावत् ॥ ३२ ॥<br>
पर्वते हस्तमारोप्य निर्भयो यतमानसः ।<br>
कवितां लभते सोऽपि अमृततत्त्वञ्च गच्छति ।<br>
अत्रापि सहस्रमिति सम्बन्धः ।<br>
पृथ्वीं कुलं पर्वतं स्तनम् ॥ ३३ ॥</p>
<p>अनुच्च नीलतन्त्रे &ndash;</p>
<p>पद्यं दृष्ट्वा तथा विद्धं खञ्जनं शिखरं तथा ।<br>
चामरं रविविम्बञ्च तिलपुष्पं सरोरुहम् ।<br>
त्रिशूलं वीक्ष्य जप्त्वा च शतशः शुद्धभावतः ।<br>
मुखं प्रसादं सुमुखं सुलोचनं सुहास्यकम् ।<br>
सुवेशं सुगतिञ्चैव सुगन्धं सुखमेव च ।<br>
लभते च यथासङ्ख्यं शृणु पार्वति सादरम् ।<br>
पद्मं मुखं विम्बमधरं खञ्जनं चक्षुः शिखरं<br>
मस्तकं चामरं केशम् ।<br>
रविविम्बं सिन्दूरं तिलपुष्पं नासिकां सरोरुहं नाभिं<br>
त्रिशूलं त्रिवलीम् इति बोध्यम् ॥ ३४ ॥</p>
<p>भावचूडामणौ &ndash;</p>
<p>एकाकी निर्जने देशे श्मशाने विजने वने ।<br>
शून्यागारे नदीतीरे निःशङ्को विहरेत्सदा ।<br>
महाचीनद्रुमे देवीं ध्यात्वा तत्र प्रपूजयेत् ।<br>
तद्द्रुमोद्भवपुष्पेण पूजयेद्भक्तिभावतः ।<br>
स भवेत्कुलदेवश्च कुलद्रुमगतः शुचिः ॥ ३५ ॥<br>
ब्रह्मतरोर्महापद्मे देवीं ध्यात्वा यथाविधि ।<br>
तत्सुधारसधारेण तर्पयेन्मातृकानने ॥ ३६ ॥<br>
महाचीनद्रुमलतावेष्टितः साधकोत्तमः ।<br>
रात्रौ यदि जपेन्मन्त्रं सैव कल्पलता भवेत् ॥ ३७ ॥<br>
तिथिक्रमेण सङ्ख्याभिर्लताभिर्वेष्टितो यदि ।<br>
तदा मासेन सिद्धिः स्यात्सहस्रजपमानतः ॥ ३८ ॥<br>
अष्टम्याञ्च चतुर्दश्यां द्विगुणं यदि दृश्यते ।<br>
तत्रैव महती सिद्धिर्देवतानां सुदुर्लभा ॥ ३९ ॥</p>
<p>कुलचूडामणौ &ndash;</p>
<p>शृणु पुत्र रहस्यं मे समयाचारमम्भवम् ।<br>
येन हीना न सिध्यन्ति जन्मकोटिसहस्रशः ॥ ४० ॥<br>
मानवः कुलशास्त्राणां कुलचर्यानुचारिणाम् ।<br>
उदारचित्तः सर्वत्र वैष्णवाचारतत्परः ।<br>
परनिन्दासहिष्णुः स्यादुपकाररतः सदा ।<br>
पर्वते विपिने वापि निर्जने शून्यमण्डपे ।<br>
चतुष्पथे कलामध्ये यदि दैवाद्गतिर्भवेत् ।<br>
क्षणं स्थित्वा मनुं जप्त्वा नत्वा गच्छेद्यथासुखम् ।<br>
गृध्रं वीक्ष्य महाकालीं नमस्कुर्यादलक्षितः ।<br>
क्षेमङ्करीं तथा वीक्ष्य जम्बूकीं यमदूतिकाम् ।<br>
कुररीं श्येनकाकौ च कृष्णमार्जारमेव च ।<br>
कृशोदरि महाचण्डे मुक्तकेशि बलिप्रिये ।<br>
कुलाचारप्रसन्नास्ये नमस्ते शङ्करप्रिये ॥ ४२ ॥<br>
श्मशानञ्च शवं दृष्ट्वा प्रदक्षिणमनुब्रजन् ।<br>
प्रणम्यानेन मनुना मन्त्री सुखमाप्नुयात् ।<br>
घोरदंष्ट्रे करालास्ये किटिशब्दनिनादिनि ।<br>
घोरघोररवास्फाले नमस्ते चितिवासिनि ॥ ४३ ॥<br>
रक्तवस्त्रं तथा पुष्पं विलोक्य त्रिपुराम्बिकाम् ।<br>
प्रणमेद्दण्डवद्भूमौ इमं मन्त्रं पठेन्नरः ।<br>
बन्धूकपुष्पसङ्काशे त्रिपुरे भयनाशिनि ।<br>
भाग्योदयसमुत्पन्ने नमस्ते वरवर्णिनी ॥ ४४ ॥<br>
कृष्णवस्त्रं तथा पुष्पं राजानं राजपुरुषम् ।<br>
हस्त्यश्वरथशस्त्राणि फलकान्वीरपुरुषान् ।<br>
महिषं कुलदेवञ्च दृष्ट्वा महिषमर्दिनीम् ।<br>
प्रणम्य जयदुर्गां वा स च विघ्नैर्न लिप्यते ।<br>
जय देवि जगद्धात्रि त्रिपुराद्ये त्रिदैवते ।<br>
भक्तेभ्यो वरदे देवि महिषाघ्नि नमोऽस्तु ते ॥ ४५ ॥<br>
मद्यभाण्डं समालोक्य मत्स्यं मांसं वरस्त्रियम् ।<br>
दृष्ट्वा च भैरवीं देवीं प्रणम्य विमृषन्मनुम् ।<br>
घोरविघ्नविनाशाय कुलाचारसमृद्धये ।<br>
नमामि वरदे देवि मुण्डमालाविभूषिते ।<br>
रक्तधारासमाकीर्णवदने त्वां नमाम्यहम् ।<br>
सर्वविघ्नहरे देवि नमस्ते हरवल्लभे ॥ ४६ ॥<br>
एतेषां दर्शने नैव यदि नैवं प्रकुर्वते ।<br>
शक्तिमन्त्रं पुरस्कृत्य तस्य निद्धिर्न जायते ॥ ४७ ॥</p>
<p>तथा कुलचूडामणौ &ndash;</p>
<p>कुलवारे कुलाष्टम्यां चतुर्दश्यां विशेषतः ।<br>
योगिनीपूजनं तत्र प्रधानं कुलपूजनम् ॥ ४८ ॥<br>
यथा विष्णुतिथौ विष्णुः पूजितो वाञ्छितप्रदः ।<br>
तथा कुलतिथौ दुर्गा पूजिता वरदायिनी ॥ ४९ ॥</p>
<p>कुलवारादिनियमन्तु यामले &ndash;</p>
<p>रविश्चन्द्रो गुरुः सौरिश्चत्वारश्चाकुला इमे ।<br>
भौमशुक्रो कुलाख्यौ हि बुधवारः कुलाकुलः ॥ ५० ॥<br>
द्वितीया दशमी षष्ठी कुलाकुलमुदाहृतम् ।<br>
विषमाश्चाकुलाः सर्वाः शेषाश्च तिथयः कुलाः ॥ ५१ ॥<br>
वरुणार्द्राभिजिन्मूलं कुलाकुलमुदाहृतम् ।<br>
कुलानि समधिष्ण्यानि शेषाणि चाकुलानि च ॥ ५२ ॥<br>
तिथिवारे च नक्षत्रे अकुले स्थायिनोऽजयः ।<br>
कुलाख्ये जयिनो नित्यं सम्यञ्चैव कुलाकुले ।<br>
एवं कुलवारादिकं ज्ञात्वा साधकः कर्म कुर्यात् ॥ ५३ ॥</p>
<p>अथ शिवाबलिः &ndash;</p>
<p>तदुक्तं कुलचूडामणौ &ndash;</p>
<p>बिल्वमूले प्रान्तरे वा श्मशाने वापि साधकः ।<br>
मांसप्रधाननैवेद्यं सन्ध्याकाले निवेदयेत् ॥ ५४ ॥<br>
कालि कालीति वक्तव्ये तत्रोमा शिवरूपिणी ।<br>
पशुरूपधरायाति परिवारगणैः सह ।<br>
भुक्त्वा रौति यदैशान्यां मुखमुत्तोल्य सुन्दरम् ।<br>
तदैव मङ्गलं तस्य नान्यथा कुलभूषण ॥ ५५ ॥<br>
अवश्यमन्नदानेन नियतं तोषयेच्छिवाम् ।<br>
नित्यश्राद्धं तथा सन्ध्या-वन्दनं पितृतर्पणम् ।<br>
तथैव कुलसेव्यानां नित्यता कुलपूजने ।<br>
पशुरूपां शिवां देवीं यो नार्चयति निर्जने ।<br>
शिवारावेण तस्याशु सर्वं नश्यति निश्चितम् ॥ ५६ ॥<br>
जपपूजाविधानानि यत्किञ्चित् सुकृतानि च ।<br>
गृहीत्वा शापमादाय शिवा रोदिति निर्जने ॥ ५७ ॥<br>
एकया भुज्यते यत्र शिवया देव भैरव ।<br>
तत्रैव सर्वशक्तीनां प्रीतिः परमदुर्लभा ॥ ५८ ॥<br>
पशुशक्तिःपक्षिशक्तिर्नरशक्तिर्यथाक्रमात् ।<br>
पूजनात्विगुणं कर्ममङ्गलं साधयेद्यतः ।<br>
तेन सर्वप्रयत्नेन कर्तव्यं पूजनं महत् ॥ ५९ ॥<br>
राजादिभयमापन्ने देशान्तरभयादिके ।<br>
शुभाशुभानि कर्माणि विचिन्त्य बलिमाहरेत् ॥ ६० ॥</p>
<p>मन्त्रस्तु &ndash;</p>
<p>गृह्ण देवि महाभागे शिवे कालाग्निरूपिणि ।<br>
शुभाशुभफलं व्यक्तं ब्रूहि गृह्ण बलिन्तव ।<br>
एवमुच्चार्य दातव्यो बलिः कुलजनप्रिय ।<br>
यदि न भुज्यते वत्स तदा नैव शुभं भवेत् ॥ ६१ ॥<br>
शुभं यदि भवेत् तत्र भुज्यते तदशेषतः ।<br>
एवं ज्ञात्वा महादेव शान्तिस्वस्त्यनं चरेत् ॥ ६२ ॥<br>
इति शिवाबलिः ।</p>
<p>कुलवर्त्मनो गोपनीयता &ndash;</p>
<p>कुलवर्त्म सर्वत्र गोपनीयम् ।</p>
<p>तथा च नीलतन्त्रे &ndash;</p>
<p>निर्जने चैव कर्तव्यं न चैवं जनसन्निधौ ।<br>
किम्वा पक्षिपतङ्गादिदर्शने नैव कारयेत् ॥ ६३ ॥<br>
पातालमण्डपे वापि गह्वरे सुनियन्त्रिते ।<br>
निश्छिद्रमण्डपे वापि कर्तव्यं न च सन्निधौ ॥ ६४ ॥<br>
कुलपुष्पं कुलद्रव्यं कुलपूजां जपम् ।<br>
कुलं कुलपतिञ्चैव कुलमालां कुलाकुलम् ।<br>
कुलचक्रं कुलध्यानं सर्वथा न प्रकाशयेत् ।<br>
प्रकाशात् सिद्धिहानिः स्यात्प्रकाशान्निधनादिकम् ।<br>
प्रकाशान्मन्त्रनाशः स्यात् प्रकाशात्कुलहिंसनम् ।<br>
प्रकाशान्मृत्युलाभः स्यान्न प्रकाश्यं कदाचन ॥ ६६ ॥<br>
पूजाकाले च देवेशि यदि कोऽप्यत्र गच्छति ।<br>
दर्शयेद्वैष्णवीं मुद्रां विष्णुन्यासं तथा स्तवम् ।<br>
प्रकाशाद्यदि गुप्तिः स्यात् तत्प्रकाशान्न दूषणम् ।<br>
गोपनाद्यदि व्यक्तिः स्यान्न गुप्तिः सा विधीयते ॥ ६७ ॥<br>
कदाचिद्देहहानिस्तु न चाव्यक्तिः कदाचन ।<br>
वरं पूजा न कर्तव्या न च व्यक्तिः कदाचन ॥ ६८ ॥</p>
<p>अथ प्रातःकृत्यम् &ndash;</p>
<p>साधकः प्रातरुत्थाय कुलवृक्षं प्रणम्य च ।</p>
<p>कुलवृक्षो यथा &ndash;</p>
<p>पादाघातादशोको वदनमदिरया केशरः कर्णिकारः, चूतो निम्बो<br>
हसाभ्यां तिलकतरुनमेरु पियालश्च गीत्वा ।<br>
संलापात् कर्णिकारः कुरुवकतरुरालिङ्गनात् ।<br>
सिन्धुवारः, कादम्बः कामिनीनामुदयति नियतं<br>
स्पर्शनाच्चम्पशास्त्री ॥ ६९ ॥<br>
तथा च श्रुतिः ।<br>
दशकुलवृक्षाणामनुपप्लवः ।</p>
<p>दशकुलवृक्षो यथा ।</p>
<p>श्लेष्मातककरञ्जौ च बिल्वाश्वत्थकदम्बकाः ।<br>
निम्बो वटोडुम्बरौ च धात्री चिञ्चा दश स्मृताः ।<br>
मूलादि-ब्रह्मरन्ध्रान्तङ्कुलं ध्यात्वा गुरुं स्मरेत् ॥ ७० ॥<br>
प्रह्लादानन्दनाथाख्यं सनकानन्दमेव च ।<br>
कुमारानन्दनाथाख्यं वसिष्ठानन्दनाथकम् ।<br>
क्रोधानन्दं सुखानन्दं ज्ञानानन्दमतः परम् ।<br>
बोधानन्दमथाभ्यर्च्य ध्यायेत्कुलमुखोपरि ।<br>
महासवरसोल्लासहृदया घूर्णलोचनाः ।<br>
कुलालिङ्गनसम्भिन्नचूर्णिताशेषतामसाः ।<br>
कुलशिष्योपरिकृपा-पूर्णान्तःकरणोद्यताः ।<br>
वराभयोद्यतकराः कुलतन्त्रार्थवेदिनः ।<br>
एवं कुलगुरु नत्वा विसृज्य कुलनायिकाम् ।<br>
कुलस्थानं समाश्रित्य स्नानार्थं तीर्थमाश्रयेत् ॥ ७१ ॥<br>
आत्मविद्याशिवैस्तत्त्वैराचाम्यान्यत्समाचरेत् ॥ ७२ ॥</p>
<p>कुलार्णवे &ndash;</p>
<p>कुलसूर्याय देवाय त्रिरर्घ्यन्तु प्रदापयेत् ।<br>
देवानृषीन् पितॄंश्चैव तर्पयेत्कुलवारिणा ॥ ७३ ॥</p>
<p>कुलचूडाणौ &ndash;</p>
<p>आचान्तः कुलदर्भेण सदर्भः कुलपुण्ड्रकः ।<br>
कुलपात्रं सदूर्वाञ्च सतिलं सजलं तथा गृहीत्वा<br>
कुलदेव्याश्च प्रीतये स्नानमाचरेत् ।<br>
एवं हि कृतसङ्कल्पः कुलचक्रं जले न्यसेत् ।<br>
कुलस्थानात्समानीय कुलमुद्राङ्कुशेन च ।<br>
कुलतीर्थानि तथैव समावाह्य शिवात्मकम् ।<br>
तत्तोयञ्च त्रिधा पीत्वा त्रिधा च प्रोक्षणं तनोः ॥ ७५ ॥</p>
<p>स्वतन्त्रेऽपि &ndash;</p>
<p>मूलं पठन्मूर्ध्नि तोयं मुद्रयाकुम्भसञ्ज्ञया ।<br>
क्षिप्त्वावारत्रयं देवि आचामेत्साधकाग्रणीः ॥ ७६ ॥<br>
इति कुलाचारः ।</p>
<p>अथ दूतीयागो निरूप्यते &ndash;</p>
<p>तत्रादौ विजयास्वीकारः ।</p>
<p>तथा च विजयाकल्पे &ndash;</p>
<p>संविदासवयोर्मध्ये संविदैव गरीयसी ।<br>
संवित्प्रयोगस्तेनेह पूजादौ साधकोत्तमैः ।<br>
कर्तव्यश्च महापूजा करणीया सुनिश्चितैः ।<br>
अयं प्रयोगः पूजादौ कुलीनैः सर्वत्र कर्तव्यः ॥ ७७ ॥</p>
<p>अन्यत्रापि &ndash;</p>
<p>आनन्देन विना भ्रंशो न च तृप्यन्ति देवताः ॥ ७८ ॥</p>
<p>सा च चतुर्विधा &ndash;</p>
<p>ब्राह्मणी क्षत्रिया वैश्या शूद्राः<br>
शुक्लरक्तपीतकृष्णपुष्पभेदैः ।</p>
<p>तासां शुद्धिस्तु विजयाकल्पे &ndash;</p>
<p>संविदे ब्रह्मसम्भूते ब्रह्मपुत्रि सदानघे ।<br>
भैरवाणाञ्च तृप्त्यर्थं पवित्रा भव सर्वदा ।<br>
ॐ ब्राह्मण्यै नमः स्वाहेति शोधयेत् ।<br>
ततः सिद्धमूलिकरे देवि मूलबोध प्रबोधिनि ।<br>
राजपुत्रि वशङ्करि शत्रुकण्ठत्रिशूलिनि ।<br>
ऐं क्षत्रियायै नमः स्वाहा शोधयेदपरां ततः ॥ ७९ ॥<br>
अज्ञानेन्धनदीप्ताग्नि-ज्ञानाग्निज्वलरूपिणि ।<br>
आनन्दाज्याहुतिं मत्वा सम्यग्ज्ञान्नं प्रयच्छ मे ।<br>
ह्रीं वैश्यायै नमः स्वाहा वैश्याञ्च शोधयेत् ततः ।<br>
नमस्यामि महामाये योगमार्गप्रदर्शिनि ।<br>
त्रलोक्यविजये मातः समाधिफलदा भव ।<br>
श्रीं शूद्रायै नमः स्वाहेति शूद्राञ्च परिशोधयेत् ।</p>
<p>ततः सर्वासां शोधनम् &ndash;</p>
<p>ॐ अमृतोद्भवे अमृतवर्षिणि पदं ततः ।<br>
अमृतमाकर्षयद्वन्द्वं सिद्धिं देहि ततः परम् ।<br>
अमुकं मे ततो ब्रूयाद्वशमानय तत्परम् ।<br>
द्विठान्तोऽयं मनुः प्रोक्तः सर्वासामिह शोधने ।<br>
ज्ञाने प्रत्येकेन तत्तन्मन्त्रेण प्रत्येकं शोधयेत् अज्ञाने त्वनेन<br>
शोधयेत् ॥ ७९-क ॥</p>
<p>उत्तरतन्त्रे &ndash;</p>
<p>मूलमन्त्रं सप्तवारं तस्योपरि नियोजयेत् ।<br>
आवाहनादिमुद्राञ्च धेनुं योनिं ततः परम् ।<br>
दिग्बन्धनं छोटिकाभिस्तालत्रयपुरःसरम् ।<br>
दिव्यदृष्ट्या पार्ष्णिघातैः सर्वान्विघ्नान् निरस्य च ।<br>
सप्तधा तर्पयेद्ब्रह्मरन्ध्र मूलं जपन्मनुम् ।<br>
गुरुं पद्मे सहस्रारे तथा सङ्केतमुद्रया ।<br>
त्रिवारं तर्पयेद्भक्त्या साधकः सिद्धिहेतवे ।<br>
मूलमिष्टदेवतामन्त्रमुच्चार्य अमुकदेव तां तर्पयामि एवं<br>
गुरुञ्च तर्पयेत् ।<br>
ततः सङ्केतमुद्रया तत्त्वमुद्रया च तत् स्वीकुर्यात् ।</p>
<p>यथा &ndash;</p>
<p>ऐं वद वद वाग्वादिनि मम जिह्वाग्रे स्थिरीभव<br>
सर्वसत्त्ववशङ्करि स्वाहा ।</p>
<p>तथा च &ndash;</p>
<p>ऐं वद वद पदं ब्रूयाद्वाग्वादिनिपदन्ततः ।<br>
मम जिह्वाग्रे स्थिरीति भव सर्वपदं ततः ।<br>
सत्त्ववशङ्करि स्वाहामन्त्रेण जुहुयान्मुखे ॥ ८० ॥</p>
<p>तन्त्रचूडामणौ &ndash;</p>
<p>विना हेतुकमासाद्य क्षोभयुक्तो महेश्वरः ।<br>
न पूजां हवनं कुर्यान्न ध्यानं नापि चिन्तनम् ।<br>
तस्माद्भुक्त्वा च पीत्वा च पूजयेत् परमेश्वरीम् ।<br>
पीत्वेति विजयामेव प्रकरणात् ॥ ८१ ॥</p>
<p>अथ यजनप्रकारः &ndash;</p>
<p>तत्र रात्रौ प्रहरे गते ताम्बूलपूरितमुखः सन् कुलनायिकां<br>
पूजयेत् ॥ ८२ ॥</p>
<p>उत्तरतन्त्रे &ndash;</p>
<p>याममात्रे गते रात्रौ कुलगेहं ततः पुमान् ।<br>
ताम्बूलपूरितमुखो धूपामोदसुगन्धितः ।<br>
रक्तचन्दनदिग्धाङ्गो रक्तमाल्यानु सेवितः ।<br>
रक्तवस्त्रपरीधानो लाक्षारसगृहङ्गतः ।<br>
रक्तमाल्येन संवीती रक्तपुष्पविभूषितः ।<br>
पञ्चीकरणसङ्केतैः पूजयेत् कुलनायिकाम् ॥ ८३ ॥</p>
<p>कुलनायिका यथा, तत्रैव &ndash;</p>
<p>नटी कापालिका वेश्या पुक्वसी नापिताङ्गना ।<br>
रजकी रञ्जकी चैव सैरिन्ध्री च सुवासिनी ।<br>
घटिकाघटिका चैव तथा गोपालकन्यका ।<br>
विशेषवैदग्ध्ययुताः सर्वा एव कुलाङ्गनाः ।<br>
गुरुभक्ता देवभक्ता घृणालज्जाविवर्जिताः ।<br>
सङ्गोपनरताः प्रायस्तरुण्यः सर्वसिद्धिदाः ।<br>
अक्षताचारसम्पन्नां शीलसौभाग्यशालिनीम् ।<br>
सदनुष्ठाननिरतां सात्त्विकीं भक्तिसंयुताम् ।<br>
कालुष्यरहितां कुर्यात्समयां भक्तवत्सलाम् ।<br>
चातुर्यौदार्यदाक्षिण्यकरुणादिगुणान्विताम् ।<br>
रूपयौपनसम्पन्नां शीलसौभाग्यशालिनीम् ।<br>
सदा परिगृहीतां वा यद्वा सङ्केतमागताम् ।<br>
अथवा तत्क्षणायातां मदनानलतापिताम् ।<br>
विलिप्तां रक्तगन्धेन रक्ताम्बरविभूषिताम् ।<br>
सुगन्धिरक्तकुसुमां सर्वाभरणभूषिताम् ।<br>
सुधूपधूपितां तन्वीं दूतीकर्मसु योजयेत् ॥ ८४ ॥</p>
<p>कुमारीतन्त्रे &ndash;</p>
<p>नटी कापालिका वेश्या रजकी नापिताङ्गना ।<br>
ब्राह्मणी शूद्रकन्या च तथा गोपालकन्यका ।<br>
मालाकारस्य कन्या च नव कन्याः प्रकीर्त्तिताः ।<br>
ब्राह्मणीति तु ब्राह्मणविषयम् ॥ ८५ ॥<br>
एवम्भूतां यजेत् तान्तु प्रसूनतुलिकोपरि ।<br>
व्यङ्गाङ्गीं विकृताङ्गी वा सविकल्पकमानसीम् ।<br>
वर्षीयसीं पापरतां हूङ्कारोमर्थलोलुपाम् ।<br>
अभक्तमानसां दीनां वर्जयेत्साधकोत्तमः ॥ ८६ ॥<br>
अर्थाद्वा कामतो वापि सौख्यादपि च यो नरः ।<br>
लिङ्गयोनिरतो मन्त्री रौरवं नरकं व्रजेत् ॥ ८७ ॥<br>
उपदिष्टा यदा देवि तथा पुत्री तु कन्यका ।<br>
पूजार्हा च यदा देवि तदा माता न संशयः ॥ ८८ ॥<br>
एवंविधं कुलमानीय उद्वर्तनादिकं विधाय तुलिकोपरि नियोजयेत् ॥<br>
८९ ॥</p>
<p>तथोत्तरतन्त्रे &ndash;</p>
<p>तदानीय कुलं सम्यक उद्वर्तनमनन्तरम् ।<br>
स्नातं शुद्धदुकूलादि-गन्धलेपनशोभितम् ।<br>
अलङ्कृतं गतश्रान्तिं स्वागतं चासनं तथा ।<br>
निवेश्य तुलिकामध्ये नानापुष्पसुगन्धिना ।<br>
चन्दनागुरुकर्पूरकस्तूरीकुङ्कुमादिभिः ।<br>
समाकीर्णे निवेश्याथ पूजयेत्कुलनायिकाम् ॥ ९० ॥<br>
ततो भूतशुद्ध्यादिकं विधाय तत्तत्कुलाङ्गे न्यासं कुर्यात् ।</p>
<p>तद्यथा &ndash;</p>
<p>अङ्गन्यासकरन्यासौ प्राणायामं ततः परम् ।<br>
विधाय मातृकान्यासं कुलाङ्गेऽपि प्रविन्यसेत् ।<br>
ततः पञ्चमकारमानीय शोधयेत् ।</p>
<p>पञ्चमकारो यथा &ndash;</p>
<p>मद्यं मांसञ्च मत्स्यञ्च मुद्रां मैथुनमेव च ।<br>
मकारपञ्चकञ्चैव महापातकनाशनम् ।<br>
तत्र सुरायाः शोधनं यथा�घटं धृत्वा पठेत् ।<br>
एकमेव परं ब्रह्म स्थूलसूक्ष्ममयं ध्रुवम् ।<br>
कचोद्भवां ब्रह्महत्यां केन ते नाशयाम्यहम् ।<br>
सूर्यमण्डलसम्भूते वरुणालयसम्भवे ।<br>
अमाबीजमये देवि शुक्रशापाद्विमुच्यताम् ।<br>
वेदानां प्रणवो बीजं ब्रह्मानन्दमयं यदि ।<br>
तेन सत्येन ते देवि ब्रह्महत्यां व्यपोहतु ।<br>
तत ॐ वां वीं वूं वैं वौं वः ब्रह्मशापविमोचितायै<br>
सुधादेव्यै नमः ।<br>
इति तदुपरि दशधा जपेत् ।<br>
ततः ॐ शां शीं शूं शैं शौं शः शुक्रशापविमोचितायै<br>
सुधादेव्यै नमः ।<br>
इति तदुपरि दशधा जपेत् ।<br>
एवं ह्रीं श्रीं क्रां क्रीं क्रूं क्रैं क्रौं क्रः<br>
कृष्णशापं विमोचयामृतं स्रावय स्वाहेति दशधा जपेत् ।<br>
ततो मूलमन्त्रं तदुपरि अष्टधा जप्त्वा देवतामयं विभावयेत् ।<br>
इति द्रव्यशुद्धिः ॥ ९१ ॥<br>
एतद् द्रव्यदानन्तु शूद्रस्यैव ।</p>
<p>तथा च श्रीक्रमे &ndash;</p>
<p>न दद्यात्ब्राह्मणो मद्यं महादेव्यै कथञ्चन ।<br>
वामकामो ब्राह्मणो हि मद्यं मांसं न भक्षयेत् ॥ ९२ ॥</p>
<p>कुलचूडामणौ &ndash;</p>
<p>यत्रासवमवश्यन्तु ब्राह्मणस्तु विशेषतः ।<br>
गुडार्द्रकं तदा दद्यात्ताम्रे वा विसृजेन्मधु ।<br>
देव्यास्तु दक्षिणे भागे चक्रपार्श्वे निवेदयेत् ।<br>
एतद् द्रव्यन्तु शूद्रस्य नान्येषान्तु कदाचन ।<br>
वैश्यस्य माक्षिकं शुद्धं क्षक्षियस्य तु साज्यकम् ।<br>
ब्राह्मणश्च गवां क्षीरं ताम्रे वा विसृजेन्मधु ।<br>
नारिकेलोदकं कांस्ये सर्वेषां द्रव्यशोधनम् ।<br>
क्षत्रियवैश्ययोस्तु गौडी माध्वी च दातव्या तत्र तयोरधिकारात् ।<br>
तदभावेऽनुकल्पविधानम् ।</p>
<p>तथा च &ndash;</p>
<p>गौक्षीरं ब्राह्मणो दद्यात्गव्यमाज्यञ्च बाहुजः ।<br>
माक्षिकं द्रव्यं शूद्रः पौष्टादिकं पुनः ।<br>
तेन शूद्रस्य अनुकल्पः ॥ ९३ ॥</p>
<p>कुलार्णवे &ndash;</p>
<p>जलं क्षीरं घृतं भद्रे मधु मैरेयमैक्षरवम् ।<br>
पौष्पं तरुभवं धन्यसम्भवं चक्रनिर्मितम् ।<br>
सहकारभवं देवि त्रिविधं बहुभेदकम् ।<br>
मादकं धर्मसम्भेदाद्वर्ज्यमासीत्सुलोचने ।<br>
ज्ञानेन संस्कृतं तत् तु महापातकनाशनम् ।<br>
तद्दाने पातकाभावो दिव्यभावविषयां वा ।<br>
माकन्दफलजं रम्यं द्रव्यं सेव्यं द्विजातिभिः ।<br>
अमादकत्वाद्देवेशि ऐक्षवं सेव्यते बुधैः ।<br>
एतेन क्षत्रियादिभिरमादकं द्रव्यं सेव्यम् ।<br>
मादकस्य पापहेतुकत्वम् उक्तम् ॥ ९४ ॥</p>
<p>भैरवतन्त्रे &ndash;</p>
<p>मद्यं मांसं विना वत्स यत्किञ्ञ्चित्कुलसाधनम् ।<br>
शक्त्यै दत्त्वा ततः शेषं गुरवे तन्निवेदयेत् ।<br>
तदनुज्ञां मूर्ध्नि कृत्वा शोषमात्मनि योजयेत् ।<br>
तेन क्षत्रियादीनां मुख्यस्य दानेऽधिकारः न पाने ॥ ९५ ॥</p>
<p>यत्तु &ndash;</p>
<p>पीत्वा पीत्वा पुनः पीत्वा पतित्वा च महीतले ।<br>
उत्थाय च पुनः पीत्वा पुनर्जन्म न विद्यते ॥ ९६ ॥</p>
<p>भैरवतन्त्रे &ndash;</p>
<p>पाने भ्रान्तिर्भवेद्यस्य घृणा स्यात् रक्तरेतसोः ।<br>
शुचौ चाऽशुद्धताभ्रान्तिः पापाशङ्का च मैथुने ।<br>
सभ्रष्टः पूजयेद्देवीं चण्डीमन्त्रं कथं जपेत् ॥ ९७ ॥</p>
<p>तथा &ndash;</p>
<p>मदिरायां मैथुने च जातिवृत्तिं न चाचरेत् ।<br>
एतत् तु चतुर्थाश्रमिपरम् ।<br>
तत्तद्द्रव्यग्रहणे जातिचिन्तां न कुर्यात् ।<br>
एतेषां शोधनास्यावश्यकत्वात् ।</p>
<p>तथा च &ndash;</p>
<p>संशोधनमनाचर्य स्त्रीषु मद्येषु साधकः ।<br>
आचर्य सिद्धि हानिः स्यात्क्रुद्धा भवति सुन्दरी ।<br>
मद्येषु मुख्यानुकल्पेषु ॥ ९८ ॥</p>
<p>तथा &ndash;</p>
<p>कुलपूजायामस्यावश्यकत्वम् ॥ ९९ ॥</p>
<p>तथा च &ndash;</p>
<p>मधु मांसं विना देवि कुलपूजा समारभेत् ।<br>
जन्मान्तरसहस्रस्य सकृतं तस्य नश्यति ॥ १०० ॥</p>
<p>अथ मांसादिशोधनम् &ndash;</p>
<p>मांसन्तु त्रिविधं ज्ञेयं जलखेचरभूचरम् ।<br>
त्रिविधं मांसं सम्प्रोक्तं देवताप्रीतिकारकम् ॥ १ ॥<br>
मत्स्यन्तु त्रिविधं देवि उत्तमाधममध्यमम् ।<br>
उत्तममं त्रिविधं देवि शालपाठीनरोहितन् ।<br>
प्रवीणं कण्टकैर्हीनं तैलाक्तं तल्कलैर्युतम् ।<br>
देव्याः प्रीतिकरञ्चैव मध्यमन्तच्चतुर्विधम् ।<br>
क्षुद्राणि तानि सर्वाणि अधमानि विदुर्बुधाः ॥ २ ॥</p>
<p>भूधरमांसञ्च &ndash;</p>
<p>गोनृमेषाश्वमहिषवराहाजमृगोद्भवम् ।<br>
महामांसाष्टकं प्रोक्तं देवताप्रीतिकारकम् ॥ ३ ॥<br>
मांसाभावेऽनुकल्पः ।</p>
<p>समयाचारे &ndash;</p>
<p>लवणार्द्रकपिण्याकतिलगोधूममाषकम् ।<br>
लशुनञ्च महादेवि मांसप्रतिनिधिः स्मृतः ॥ ४ ॥<br>
मुद्रा तु द्विविधा ।</p>
<p>कुलार्णवे &ndash;</p>
<p>कृषरं मण्डलाकारं चन्द्रविम्बनिभं शुभम् ।<br>
चारुपक्वं मनोहरि शर्कराद्यैश्च पूरितम् ।<br>
पूजाकाले देवताया मुद्रैषा परिकीर्त्तिता ॥ ५ ॥</p>
<p>यामले &ndash;</p>
<p>घृष्टधान्यादिकः यावच्चर्वणीयं प्रकल्पयेत् ।<br>
तेषां सञ्ज्ञा कृता मुद्रा महामोदप्रदायिनी ॥ ६ ॥</p>
<p>एतेषां शोधनन्तु स्वतन्त्रतन्त्रे &ndash;</p>
<p>ॐ प्रतद्विष्णुरित्यादिना मांसम् ।<br>
ॐ त्र्यम्बकमित्यादिना मीनम् ।<br>
ॐ तद्विष्णोरित्यादिना मुद्राञ्च शोधयेत् ॥ ७ ॥</p>
<p>अथ शक्तिशोधनम् &ndash;</p>
<p>तत्र भावचूडामणौ &ndash;</p>
<p>अदीक्षितकुलासङ्गात्सिद्धिहानिः प्रजायते ।<br>
तत्कथाश्रवणञ्चेत्स्यात् तत्तल्पगमनं यदि ।<br>
स कुलीनः कथं देवि पूजयेत् ।<br>
परमेशवरीम् ।</p>
<p>श्रीक्रमे &ndash;</p>
<p>संशोधनमनाचर्य नाचरेत्कुलपूजनम् ॥ ८ ॥</p>
<p>कौलिकतन्त्रे &ndash;</p>
<p>अभिषेकाद्भवेच्छुद्धिर्मन्त्रस्योच्चारविन्दुभिः ।<br>
बलाद्वा यत्नतो वापि अभिषेकं समाचरेत् ॥ ९ ॥</p>
<p>अभिषेकमन्त्रस्तु &ndash;</p>
<p>आदौ बालां समुच्चार्य त्रिपुरायै समुद्धरेत् ।<br>
नमः शब्दं समुच्चार्य इमां शक्तिं ततो वदेत् ।<br>
पवित्रीकुरुशब्दान्ते मम सिद्धिं कुरु प्रिये ।<br>
वह्निजायां समुच्चार्य शुद्धिमन्त्रः सुरेश्वरि ।<br>
तस्याः कर्णेऽभेद बुद्ध्या मायाबीजं समुच्चद्धरेत् ।<br>
इति शक्तिशोधनम् ॥ १० ॥<br>
ततः शोधितद्रव्यमर्घ्ये क्षिपेत् ।</p>
<p>श्रीक्रमे अर्घ्यविधौ &ndash;</p>
<p>पूर्वशोधितद्रव्यन्तु गुप्तेनैव च सङ्क्षिपेत् ॥ ११ ॥</p>
<p>स्वतन्त्रतन्त्रे &ndash;</p>
<p>आद्यद्रव्यमर्घ्यपात्रे निक्षिप्य प्रयतः सुधीः ।<br>
कुण्डगोलोद्भवं द्रव्यं स्वयम्भुकुसुमन्तथा ।<br>
अर्घ्यं दत्त्वा महेशानि सर्वसिद्धीश्वरो भवेत् ।<br>
सुधया चार्घ्यदानेन योगिनीनां भवेत् प्रियः ।<br>
महायोगी भवेद्देवि पीठप्रक्षालनैर्जलैः ॥ १२ ॥</p>
<p>भैरवतन्त्रे &ndash;</p>
<p>पञ्चमात्तु परं नास्ति शाक्तानां सुखमोक्षयोः ।<br>
केवलैः पञ्चमैर्वापि सिद्धो भवति साधकः ।<br>
तेन पञ्चमकारेण पूजा कर्त्तव्या ॥ १३ ॥<br>
ततोऽर्घ्यस्थापनानन्तरं पर्यङ्कमध्ये पीठं पूजयेत् ।<br>
मण्डुकाय नमः इत्यादिक्रमेण ।</p>
<p>तदुक्तम् &ndash;</p>
<p>पूजयेदथ पर्यङ्कमध्ये मण्डूकमग्रतः ।<br>
कालाग्निरुद्रमाधारशक्तिं कुर्ममनन्तकम् ।<br>
वराहं पृथिवीं कन्दं नालञ्च केशराणि च ।<br>
पद्मञ्च कर्णिकञ्चैव मण्डलञ्च समर्चयेत् ।<br>
धर्मं वैराग्यमैश्वर्यं ज्ञानमज्ञानमेव च ।<br>
अनैश्वर्यमवैराग्यमधर्ममपि पूजयेत् ।<br>
ज्ञानविद्यात्मकञ्चैव आत्मानञ्चापि पूजयेत् ।<br>
गन्धपुष्पाक्षतादीनि दत्त्वा तत्रैव पूजयेत् ।<br>
अथ तुलिकोपरि कुलं स्थापयित्वा प्रपूजयेत् ।</p>
<p>तथा च &ndash;</p>
<p>तस्योपरि कुलं स्थाप्य पूजानुष्ठानमेव च ।<br>
पूजयेच्च ततस्तस्यां पञ्चकामान्समाहितः ।<br>
ह्रीञ्चैव कामराजञ्च क्लीं कन्दर्पम् ऐं च मन्मथम् ।<br>
ब्लूं मकरध्वजं स्त्रीञ्चैव हि मनोभवम् ।<br>
ओङ्कारादिनमोऽन्तञ्च कुसुमैर्गन्धसंयुतैः ।<br>
अर्चयित्वा चतुर्दिक्षु पूजयेत्कुलनायिकाम् ।<br>
वटुकं भैरवीञ्चैव दुर्गाञ्च क्षेत्रपालकम् ॥ १४ ॥</p>
<p>पूजावाक्यन्तु &ndash;</p>
<p>ॐ ह्रीं कामराजाय नमः इत्यादि ।<br>
तत ऐं क्लीं स्त्रीं क्लीं ब्लूम् आधारशक्तिश्रीपदुकां<br>
पूजयामीत्यनेन तस्या ललाटे त्रिकोणं विलिखेत् ।</p>
<p>तथा च तन्त्रसारे &ndash;</p>
<p>वाग्भवं कामबीजञ्च स्त्रीबीजं कामराजकम् ।<br>
ब्लूमात्मकं ततो दत्त्वा आधारशक्तिमुद्धरेत् ।<br>
श्रीपादुकां ततो दत्त्वा पूजयामि वदेत् ततः ।<br>
अनेन मनुना देवि ललाटे सुमनोहरम् ।<br>
त्रिकोणं तत्र संलिख्य सिन्दुराद्यैर्वरानने ।</p>
<p>उत्तरतन्त्रे &ndash;</p>
<p>तस्या मूर्ध्नि त्रिकोणञ्च यन्त्रमालिख्य साधकः ।<br>
महाप्रेतासनं मध्ये बालाञ्च पूजयेत् ततः ।<br>
तत एवञ्च ह्सौः सदाशिवमहाप्रेतपद्मासनाय नमः इति पूजयेत्<br>
।<br>
ततो बालां कामेश्वरीञ्च पूजयेत् ॥ १५ ॥</p>
<p>कुलार्णवे &ndash;</p>
<p>गणेशञ्च कुलाध्यक्षं दुर्गां लक्ष्मीं सरस्वतीम् ।<br>
त्रिकोणेषु च सम्पूज्य वसन्तं मदनं प्रिये ।<br>
स्तनयोः पूजयेत्पश्चान्मुखे तस्याः सुधाकरकम् ।</p>
<p>उत्तरतन्त्रे &ndash;</p>
<p>मौलौ गणेशं केशाग्रे कुलाध्यक्षं ललाटके ।<br>
दुर्गां भ्रुवोस्तथा लक्ष्मीं रसनायां सरस्वतीम् ।<br>
इति यत् स्थानवैपरीत्यं तदैच्छिकम् ॥ १६ ॥</p>
<p>ज्ञानार्णवे &ndash;</p>
<p>दक्षपादादिमूर्द्धान्तं वाममूर्द्धादि सुन्दरि ।<br>
पादान्तं पूजयेत् सर्वाः कला वै कामसोमयोः ।<br>
श्रद्धा प्रीति रतिश्चैव भूतिः कान्तिर्मनोभवा ।<br>
मनोहरा मनोरमा मदनोत्पादिनी तथा मोहिनी दीपना चैव<br>
शोधनी च वशङ्करी ।<br>
रञ्जनी चैव देवेशि षोडशी प्रियदर्शना ।<br>
षोडशस्वरसंयुक्ता एताः कामकला यजेत् ।</p>
<p>वाक्यन्तु &ndash;</p>
<p>अं श्रद्धायै नमः आं प्रीत्यै नमः इत्यादि ।<br>
ततश्चन्द्रकलाः पूज्याः शिरसश्चरणावधि ।<br>
पूषा वशा च सुमना रतिः प्रीतिस्तथा धृतिः ।<br>
ऋद्धिः सौम्या मरीचिश्च शैलजे चांशुमालिनी ।<br>
अङ्गिरा वशिनी चैव छाया सम्पूर्णमण्डला ।<br>
तथा तुष्ट्यमृते चैव कलाः सोमस्य षोडश ।<br>
अङ्गिरास्थाने मदिरेति वा पाठः ॥ १७ ॥</p>
<p>उत्तरतन्त्रे &ndash;</p>
<p>स्वरैरेव प्रपूज्या हि सर्वकार्यार्थसिद्धये ।</p>
<p>ललितातन्त्रे &ndash;</p>
<p>भगे त्वदीये विज्ञेया नाड्यस्तिस्रः प्रवाहिकाः ।<br>
एका तु वाहिका चान्द्री सौरी चान्या तु वाहिका ।<br>
अग्नेयी चापरा ज्ञेया पूजयेत्तास्तु साधकः ।<br>
अम्बु स्रवति चान्द्री सा पुष्पं स्रवति भानवी ।<br>
बीजं स्रवति चाग्नेयी तास्तु नाभिरर्चयेत् ।</p>
<p>ललितातन्त्रे &ndash;</p>
<p>वाग्भवाद्यैर्नमोयुक्तैस्ताःपूजयेत् प्रसन्नधीः ।<br>
तेन ऐं चान्द्र्यै नमः ।<br>
ऐं सौर्यै नमः ।<br>
ऐम् आग्नेयै नमः ॥ १८ ॥</p>
<p>उत्तरतन्त्रे &ndash;</p>
<p>पूजयेन्मदनागारे रक्तचन्दनचर्चिते ।<br>
भगमालामनुं प्रोच्य त्रितारानन्तरं तथा ।</p>
<p>तथा &ndash;</p>
<p>ऐं ह्रीं श्रीम् ऐं जं ब्लूं क्लिन्ने ततः परम् ।<br>
सर्वाणीति भगानीति वशमानय तत्परम् ।<br>
स्त्रीं ह्रीं क्लीं ब्लूं भगमालिन्यै नमः ।<br>
ऐं ह्रीं श्रीम् इति मन्त्रेण गन्धाद्यैस्तामर्चयेत् ।<br>
ततस्तु तत्रैव मूलं पूजयेत् ।</p>
<p>तन्त्रान्तरे &ndash;</p>
<p>इहाप्यावाहनं नास्ति जीवन्यासो महेश्वरि ।<br>
तथैवञ्च विधानेन तां षोडशोपचारकैः ।<br>
इष्टदेवीं प्रपूज्याथ सर्वसिद्धीश्वरो भवेत् ।<br>
ततः स्वलिङ्गं पूजयेत् ।<br>
अर्चयेद्गन्धपुष्पाद्यैः स्वशिवं तदनन्तरम् ।<br>
मूलमन्त्रं ॐ नमः शिवाय ततः परम् ।<br>
यजेत्तत्पुरुषाघोरसद्योजातकसञ्ज्ञकैः ।</p>
<p>श्रीविद्यायान्तु &ndash;</p>
<p>तारञ्च भुवनेशानीं तथा त्रिपुरसुन्दरीम् ।<br>
नमः शिवाय विद्येयं दशार्णा परिकीर्तिता ।<br>
इति विशेषः ।<br>
सुन्दरीं सुन्दरीत्रिकूटम् ।<br>
तत्पुरुषादिमन्त्रस्तु पूर्वोक्तः ।<br>
निवृत्तिञ्च प्रतिष्ठाञ्च विद्याञ्च तदनन्तरम् ।<br>
शक्तिञ्च शान्त्यतीताञ्च तदङ्गे तदनन्तरम् ।<br>
समग्रविद्यामुच्चार्य त्रिकोणञ्चैव पूजयेत् ।<br>
अवधूतेश्वरीं कुब्जां कामाख्यां समयामपि ।<br>
चक्रेश्वरीं कालिकाञ्च तथा दिक्वरवासिनीम् ।<br>
महाचण्डेश्वरीं तारां पूजयेदत्र साधकः ।<br>
तदनुज्ञा ततो लब्ध्वा दत्त्वा ताम्बूलमेव च ।<br>
शिवञ्च तत्र निक्षिप्य गजतुण्डाख्यमुद्रया ।<br>
धर्माधर्महविर्दीप्त आत्माग्नौ मनसा स्रुचा ।<br>
सुषुम्नावर्त्मना नित्यमक्षवृत्तीर्जुहोम्यहम् ।<br>
स्वाहान्तोऽयं महामन्त्र आरम्भे परिकीर्तितः ।<br>
ततो जपेत् स्त्रियं गच्छन्विद्यां त्रिभुवनेश्वरीम् ।<br>
जपेदिति अष्टोत्तरसहस्रं शतं वा अक्षुब्धो जपेत् ।</p>
<p>तथा च स्वतन्त्रतन्त्रे &ndash;</p>
<p>प्रजपेत्क्षोभहरतिश्चाष्टोत्तरसहस्रकम् ।<br>
शतमष्टोत्तरं वापि प्रजपेत्शुद्धमानसः ।<br>
प्रकाशाकाशहस्ताभ्यामवलम्ब्योन्मनी स्रुचा ।<br>
धर्माधर्मकलास्नेहपूऋणमग्नौ जुहोम्यहम् ।<br>
स्वाहान्तोऽयं महामन्त्रः शुक्रत्यागे प्रकीर्तितः ॥ १८-क ॥</p>
<p>विशेषस्तु ज्ञानार्णवे &ndash;</p>
<p>शिवशक्तिसमायोगो योग एव न संशयः ।<br>
सीत्कारो मन्त्रजापश्च वचनं स्तवनं भवेत् ।<br>
आलिङ्गनञ्च कस्तूरी कर्पूरं चुम्बनं भवेत् ।<br>
नखदंष्ट्रक्षतादीनि पुष्पाणि विविधना च ।<br>
मथनं तर्पणं विद्धि बीजपातो विसर्जनम् ॥ १८-ख ॥</p>
<p>कुलार्णवे &ndash;</p>
<p>आलिङ्गनं चुम्बनञ्च स्तनयोर्मर्दनन्तथा ।<br>
दर्शनं स्पर्शनं योनेर्विकाशो लिङ्गघर्षणम् ।<br>
प्रवेशः स्थापनं शक्तेर्नव पुष्पाणि पूजने ॥ १९ ॥</p>
<p>यामले &ndash;</p>
<p>संयोगाज्जायते सौख्यं परमानन्दलक्षणम् ।<br>
कुलामृतं प्रयत्नेन गृह्णीयाद् दुर्लभं नरः ।<br>
तेनामृतेन दिव्येन सर्वे तुष्टा भवन्ति हि ।<br>
यत्कामं कुरुते मन्त्री तत्क्षणादेव सिध्यति ॥ २० ॥</p>
<p>ज्ञानार्णवे &ndash;</p>
<p>कुलद्रव्यञ्च संशोध्य शिवशक्तिमयं प्रिये ।<br>
जीवामृतं परं ब्रह्मरूपं निक्षिप्य सुन्दरि ।<br>
अर्घ्यपात्रामृतैर्यष्ट्वा निर्विकल्पः सदा नरः ।<br>
श्रीविद्याक्रममभ्यर्च्य परब्रह्ममयो भवेत् ।<br>
श्रीविद्येत्युपलक्षणम् ॥ २१ ॥<br>
इति ते कथितं ज्ञानं सर्वं रम्यं वरानने ।<br>
सविकल्पस्तु सततं पापभाग्जायते नरः ।<br>
विचिकित्सापरो मन्त्री जायते गुरुतल्पगः ।<br>
अत एव वरारोहे निर्विकल्पः सदा भवेत् ॥ २२ ॥</p>
<p>समयाचारे &ndash;</p>
<p>कुलामृतं समादाय तदर्घ्ये निक्षिपेत्ततः ।<br>
तदर्घ्येण समाराध्य पूजाशेषं समाचरेत् ।<br>
कुलामृतं शोधितम् ॥ २३ ॥</p>
<p>शोधनमन्त्रस्तु श्रीक्रमे &ndash;</p>
<p>अमृते अमृतोद्भवे अमृतवर्षिणि प्रिये ।<br>
देवीपदं शुक्रशापं प्रमोचयपदद्वयम् ।<br>
अमृतं स्रावयद्वन्द्वममृतं कुरुयुग्मकम् ।<br>
स्वाहापदं ततो देवि शुक्रशुद्धिर्भवेत्प्रिये ॥ २४ ॥<br>
शुक्रैरक्षततण्डुलैः सुगन्धिकुसुमैर्युतैः ।<br>
अर्घ्यद्रव्यैश्च देवेशि योनौ देवीं प्रपूजयेत् ॥ २५ ॥</p>
<p>उत्तरतन्त्रे &ndash;</p>
<p>धूपदीपैश्च नैवेद्यैर्विविधैः कुलसाधकः ।<br>
विधाय वन्दितां ताञ्च तदुच्छिष्टं स्वयञ्चरेत् ॥ २६ ॥</p>
<p>शिवागमे च &ndash;</p>
<p>अविचारं शक्त्युच्छिष्टं न पिबेत्पुरुषो यदि ।<br>
घोरञ्च नरकं याति कुलमार्गात्पतेद्ध्रुवम् ।<br>
तस्माद्विचार्य यत्नेन शक्त्युच्छिष्टं भजेत्सुधीः ।<br>
आनन्दं कारयेद्वीरस्तत्त्वं निर्भ्रान्तितः पिबेत् ॥ २७ ॥</p>
<p>कुलामृते &ndash;</p>
<p>पूजाकालं विना नैव पश्येच्छक्तिं दिगम्बराम् ।<br>
पूजाकालं विना नैव पेया च साधकैः ।<br>
आयुषा हीयते स्पृष्ट्वा पीत्वा च नरकं व्रजेत् ।<br>
इति कुलपूजा ॥ २८ ॥</p>
<p>यामले &ndash;</p>
<p>नैवेद्यं त्रिपुरादेव्या वाञ्छन्ति विबुधाः सदा ।<br>
तस्मादेवं कुरु श्रेष्ठ ब्रह्मणे विष्णवेऽपि च ।<br>
महाशुद्धाय सूर्याय गणेशाय यमाय च ।<br>
नह्नये च वरुणाय वायवे धनदाय च ।<br>
ईशानाया महादेवि साधकाय प्रदापयेत् ।<br>
त्रिपुरेत्युपलक्षणम् ॥ २९ ॥</p>
<p>अथ वीराणां पुरश्चरणम् &ndash;</p>
<p>तत्रादौ परकीयां नारीं दीक्षितां पूजयेत् ।</p>
<p>तथा च कुलचूडामणौ &ndash;</p>
<p>पुरश्चरणकाले हि परयोषां प्रपूजयेत् ।<br>
दीक्षितां वस्त्रभूषाद्यैर्भोज्यैः पायससम्भवैः ।<br>
आरम्भकाले तु नियतं स्वयं-पक्वान्नभोजनम् ।<br>
नानाविधं पिष्टकञ्च नानारससमन्वितम् ।<br>
दुग्धं दधि घृतं तक्रं नवनीतं सशर्करम् ।<br>
उपलाखण्डचूतानि नानाविधरसायनम् ।<br>
नारिकेलं कपित्थञ्च नागरङ्गं सुदर्शनम् ।<br>
लिम्पाकं बीजपूरञ्च दाडिमीफलमुत्तमम् ।<br>
नानारम्यफलञ्चैव नानागन्धविलेपनम् ।<br>
चन्दनं मृगनाभिञ्च श्रीखण्डं नवपल्लवम् ।<br>
टङ्कणं लोध्रकञ्चैव जलजं वनजं तथा ।<br>
नानाशैलसमुद्भूतं नानालङ्कारभूषितम् ।<br>
शून्यगेहे समानीय चार्घ्योदकविशोधिताम् ।<br>
अमृतीकरणं कृत्वा शक्तिञ्चाभिमुखीं नयेत् ॥ ३० ॥<br>
ब्राह्मणी क्षत्रिया वैश्या शूद्रा च कुलभूषणा ।<br>
वैश्या नापितकन्या च रजकी नटकी तथा ।<br>
विशेषवैदग्ध्ययुताः सर्वा एव कुलाङ्गनाः ॥ ३१ ॥<br>
अथ दीक्षिता अष्टशक्तीः क्रमेण संस्थाप्यार्घ्यपात्रं<br>
स्थापयित्वा अर्घ्योदकेन ताश्चाभ्युक्ष्य वमिति धेनुमुद्रया<br>
अमृतीकृत्याष्टशक्तिरूपभेदं कृत्वा<br>
ब्राह्मण्याद्यष्टशक्तीनां सञ्ज्ञाभिर्नामकरणं कृत्वा<br>
क्रमेणासनादिकं दद्यात् ।</p>
<p>तदुक्तं तत्रैव &ndash;</p>
<p>अष्टकन्यारूपभेदं विलोक्यामर्षवेष्टितम् ।<br>
ब्राह्मण्याद्यष्टशक्तीनां नामभिः कृतसञ्ज्ञया ।<br>
आसनं प्रथमं दत्त्वा स्वागतञ्च पुनः पुनः ।<br>
अर्घ्यं पाद्यञ्च पानीयं मधुपर्कं जलन्ततः ।<br>
स्नापयेद् गन्धपुष्पादिकेशसंस्कारमेव च ।<br>
धूपयित्वा ततः केशान् कौषेयञ्च निवेदयेत् ।<br>
ततः स्थानान्तरे पीठमास्तीर्य पादुकाद्वयम् ।<br>
दत्त्वा तत्र समासीनां नानालङ्कारभूषणैः ।<br>
भूषयित्वानुलेपञ्च गन्धं माल्यं निवेदयेत् ।<br>
ततस्तां तां शक्तिं यथाक्रमेण ब्रह्माण्यादिरूपां<br>
समावाह्य जीवन्यासादिकं कृत्वा<br>
गन्धपुष्पधूपदीपान्नव्यञ्जनादिकं दत्त्वा तासां<br>
सव्यकर्णे क्रमेण स्तोत्रं पठेत् ।</p>
<p>तदुक्तं तत्रैव &ndash;</p>
<p>तां तां शक्तिं समावाह्य मूर्ध्नि तासां समानयेत् ।<br>
भोज्यं मण्डलमध्ये तु स्वर्णपात्रे सुशोभने ।<br>
चर्व्यं चूष्यं लेह्यं पेयं भोज्यं भक्ष्यं निवेदयेत् ।<br>
अदीक्षिता भवेद् या तु तदा मायां निवेदयेत् ।<br>
तासां सव्येषु कर्णेषु ततः स्तोत्रं समाचरेत् ॥ ३२ ॥<br>
ॐ मातार्देवि नमस्तेऽस्तु ब्रह्मरूपधरेऽनघे ।<br>
कृपया हर मे विघ्नं मन्त्रसिद्धिं प्रयच्छ मे ॥<br>
ॐ माहेशी वरदे देवि परमानन्दरूपिणी ।<br>
कृपयेत्यादि ॥<br>
ॐ कौमारि सर्वविद्येशे कुमारक्रीडने वरे ।<br>
कृपयेत्यादि ॥<br>
ॐ विष्णुरूपधरे देवि विनतासुतवाहिनि ।<br>
कृपयेत्यादि ॥<br>
ॐ वाराहि वरदे देवि दंष्ट्रोद्धृतवसुन्धरे ।<br>
कृपयेत्यादि ॥<br>
ॐ शत्रुरूपधरे देवि शक्रादिसुरपूजिते ।<br>
कृपयेत्यादि ॥<br>
ॐ चामुण्डे मुण्डमालासृक्चर्चिते विघ्ननाशिनि ।<br>
कृपयेत्यादि ॥<br>
ॐ महालक्ष्मि महोत्साहे क्षोभसन्तापहारिणि ।<br>
कृपयेत्यादि ॥<br>
मितिमातृमये देवि मितिमातृवहिष्कृते ।<br>
एकेबहुविधे देवि विश्वरूपे नमोऽस्तु ते ।<br>
एतत्स्तोत्रं पठेद्यस्तु कर्मारम्भेषु संयतः ।<br>
विदग्धां वा समालोक्य तस्य विघ्नं न जायते ।<br>
कुलीनस्य द्वारदेवाः कथितास्तव पुत्रक ।<br>
दीक्षाकाले नित्यपूजासमये नार्चयेद्यदि ।<br>
तस्य पूजाफलं वत्स नीयते यक्षराक्षसैः ॥ ३३ ॥<br>
यदि व्रीडापरा सा तु भोजने तद्गृहाद्बहिः ।<br>
स्थितस्तावत्पठेत्स्तोत्रं यावत् तृप्तिः प्रजायते ।<br>
आचम्य मुखवासादि ताम्बूलञ्च निवेदयेत् ।<br>
ततो दद्यात्पुनर्मालां गन्धचन्दनपङ्किलम् ।<br>
विसृज्य प्रदक्षिणीकृत्य वरं प्रार्थ्य सुखी भवेत् ॥ ३४ ॥<br>
अन्या यदि न गच्छेत्तु निजकन्या निजानुजा ।<br>
अग्रजा मातुलानी वा माता वा तत्सपत्निका ।<br>
पूर्वाभावे परा पूज्या मदंशा योषितो मताः ।<br>
अग्रजा मातुलानी वा माता वा तत्सपत्निका ।<br>
एका चेत्कुलशास्त्रञ्चपूजार्हा तत्र भैरव ।<br>
सर्व एव सुराः पूज्याः सत्यं ब्रह्मशिवादयः ॥ ३५ ॥<br>
एका चेत्युवती तत्र पूजिता चावलोकिता ।<br>
सर्वा एव परा देव्यः पूजिताः कुलभैरव ।<br>
आदावन्ते च मध्ये च लक्षपूर्तौ विशेषतः ।<br>
न पूजयति चेत्कान्तां तदा विघ्नैर्विलिप्यते ॥ ३६ ॥<br>
पूर्वार्जितफलं नास्ति का कथा परजन्मनि ।<br>
तस्मात्सर्व प्रयत्नेन पूजयेत्कुलसुन्दरीम् ॥ ३७ ॥<br>
अथैवं क्रमेण लक्षजपादौ मध्ये अन्ते च शक्तिं पूजयेत् ।<br>
लक्षमित्युलक्षणम् ।<br>
ततो रात्रौ पञ्चमेन देवीं सम्पूज्य रहस्यमालया कुलयुक्तं<br>
गुरुं शिरसि हृदि देवीञ्च ध्यात्वा शिवोऽहमिति भावयन् जपं<br>
कुर्यात् ॥ ३८ ॥</p>
<p>मुण्डमालायाम् &ndash;</p>
<p>गते तु प्रथमे यामे तृतीयप्रहरावधि ।<br>
निशायाञ्च प्रजप्तव्यं रात्रिशेषे जपेन्न तु ॥ ३९ ॥</p>
<p>स्वतन्त्रतन्त्रे &ndash;</p>
<p>रात्रौ मांसासवैर्देवीं पूजयित्वा विधानतः ।<br>
ततो नग्नां स्त्रियं नग्नो रमन् क्लेदयुतोऽपि वा ।<br>
जपेल्लक्षं ततो देवीं होमयेज्जलदिन्धने ।<br>
योनिकुण्डे स्थिते सर्पिर्मांसमत्स्ययुतं भृशम् ।<br>
दशांशं तर्पयेद् द्रव्यैर्मांसमिश्रैस्तु साधकः ।<br>
तर्पणस्य दशांशेन अभिषिच्य जगन्मयीम् ।<br>
दशांशं भोजयेत्साधु साधकं देवताप्रियम् ।<br>
दिव्यं मांसञ्च मत्स्यञ्च चर्वणञ्च प्रदापयेत् ।<br>
तदन्ते तोषयेद्भक्त्या गुरुं स्वर्णादिभिः प्रिये ।<br>
एतत् कल्पान्महादेवि मन्त्रः सिध्यति निश्चितम् ॥ ४० ॥<br>
इति कुलपुरश्चरणम् ।</p>
<p>अथ मन्त्रिणां मन्त्रस्नानम् &ndash;</p>
<p>तन्त्रान्तरे &ndash;</p>
<p>स्नायाच्च विमले तीर्थे पुष्करे हृदयाश्रिते ।<br>
बिन्दुतीर्थेऽथवा स्नात्वा पुनर्जन्म न विद्यते ॥ ४१ ॥<br>
इडासुषुम्ने शिवतीर्थकेऽस्मिन् ज्ञानाम्बुपूर्णे वहतः शरीरे ।<br>
ब्रह्माम्बुभिः स्नाति तयोः सदा यः किन्तस्य गाङ्गैरपि पुष्करैर्वा<br>
॥ ४२ ॥<br>
इति स्नानम् ।</p>
<p>अथ सन्ध्या &ndash;</p>
<p>शिवशक्त्योः समायोगे यस्मिन् काले प्रजायते ।<br>
सा सन्ध्या कुलनिष्ठानां समाधिस्ते प्रजायते ॥ ४३ ॥</p>
<p>तर्पणस्तु &ndash;</p>
<p>मूलाधारात्ज्वलन्तीञ्च सोमसूर्याग्निरूपिणीम् ।<br>
कुण्डलिनीं समुत्थाप्य परविन्दुं निवेश्य च ।<br>
तदुद्भवामृतेनैव तर्पयेद्देहदेवताम् ॥ ४४ ॥</p>
<p>तदुक्तं नवरत्नेश्वरे &ndash;</p>
<p>चन्द्रार्कानलसङ्घट्टाद् गलितं यत्परामृतम् ।<br>
तेनामृतेन दिव्येन तर्पयेदिष्टदेवताम् ॥ ४५ ॥<br>
ब्रह्मरन्ध्रादधोभागे यच्चान्द्रं पात्रमुत्तमम् ।<br>
कलासारेण सम्पूर्य तर्पयेत्तेन खेचरीम् ॥ ४६ ॥</p>
<p>ध्यानन्तु &ndash;</p>
<p>किरणस्थं तदग्निस्थं चन्द्रभास्करमध्यगम् ।<br>
महाशून्ये लयं कृत्वा पूर्णस्तिष्ठति योगिराट् ॥ ४७ ॥</p>
<p>अथवा &ndash;</p>
<p>निरालम्बे पदे शून्ये यत्तेज उपजायते तद्गर्भमभ्यसेन्नित्यं<br>
ध्यानमेतद्धि योगिनाम् ।<br>
तद्गर्भमित्यन्तःकरणस्थमभ्यसेदिति ॥ ४८ ॥</p>
<p>अथान्तरपूजा &ndash;</p>
<p>मूलाधारात्कुलकुण्डलिनीम् उत्थाप्य, हृदयादर्कमण्डलं<br>
नीत्वा, सहस्रदलकमलान्तर्गतचन्द्रामृतधारया मूलमन्त्रं<br>
स्मरन् सिञ्चेत् ॥ ४९ ॥<br>
अर्चयन्विषयैः पुष्पैस्तत्क्षणात्तन्मयो भवेत् ।<br>
न्यासस्तन्मयताबुद्धिः सोऽहं भावेन पूजयेत् ।<br>
तन्मयेति तदेकत्वज्ञानं सोऽहमिति ।<br>
मन्त्राक्षराणि चिच्छक्तौ प्रोतानि परिभावयेत् ।<br>
तामेव परमव्योम्नि परमानन्दवृंहिते ।<br>
दर्शयत्यात्मसद्भावं पूजाहोमादिभिर्विनेति ॥ ४९-क ॥</p>
<p>विषयपुष्पाणि यथा &ndash;</p>
<p>अमायमनहङ्कारमरागममदन्तथा ।<br>
अमोहकमदम्भञ्च अनिन्दाक्षोभकौ तथा ।<br>
अमात्सर्यमलोभञ्च दशपुष्पं विदुर्बुधाः ।<br>
अहिंसा परमं पुष्पं पुष्पमिन्द्रियनिग्रहः ।<br>
दयापुष्पं क्षमापुष्पं ज्ञानपुष्पञ्च पञ्चमम् ॥ ५० ॥</p>
<p>अथ होमः &ndash;</p>
<p>आत्मानमपरिच्छिन्नं<br>
विभाव्यात्मान्तरात्मपरमात्मज्ञानात्मरूपं चतुरस्रं<br>
चित्कुण्डमानन्दमेखलायुतम् ।<br>
अर्द्धमात्राकृतियोनिविभूषितं नाभौ ध्यात्वा,<br>
तन्मध्यस्थज्ञानाग्नौ जुहुयात् ।</p>
<p>यथा मूलान्ते &ndash;</p>
<p>नाभिचैतन्यरूपाग्नौ हविषा मनसा स्रुचा ।<br>
ज्ञानप्रदीपिते नित्यमक्षवृत्तिर्जुहोम्यहं स्वाहा ।<br>
इति प्रथमाहुतिम् ।</p>
<p>मूलान्ते &ndash;</p>
<p>धर्माधर्महविर्दीप्ते आत्माग्नौ मनसा स्रुचा ।<br>
सुषुम्ना-वर्त्मना नित्यमक्षवृत्तीर्जुहोम्यहम् स्वाहेति द्वितीयाहुतिम्<br>
।</p>
<p>मूलान्ते &ndash;</p>
<p>धर्माधर्महविर्दीप्ते आत्माग्नौ मनसा स्रुचा ।<br>
सुषुम्ना-वर्त्मना नित्यमक्षवृतीर्जुहोम्यहम् स्वाहेति द्वितीयाहुतिम् ।</p>
<p>मूलान्ते &ndash;</p>
<p>प्रकाशाकाशहस्ताभ्याम् अवलम्व्योन्मनी स्रुचा ।<br>
धर्माधर्मकलास्नेहपूर्णमग्नौ जुहोम्यहम् स्वाहेति<br>
तृतीयाहुतिं दद्यात् ।</p>
<p>ततो मूलान्ते &ndash;</p>
<p>अन्तर्निरन्तरनिरिन्धनमेधमाने मायान्धकारपरिपस्थिनि<br>
संविदग्नौ ।<br>
कस्मिंश्चिद्भूतमरीचिविकाशभूमौ विश्वं जुहोमि<br>
वसुधादिशिवावसानम् ।<br>
इति चतुर्थाहुतिं जुहुयात् ॥ ५१ ॥<br>
इत्यन्तर्यजनं कृत्वा साक्षाद्ब्रह्ममयो भवेत् ।<br>
न तस्य पापपुण्यानि जीवन्मुक्तो भवेद् ध्रुवम् ।<br>
अयम् अन्तर्यागो ज्ञानिनामेव ॥ ५१-क ॥</p>
<p>अथान्तःपञ्चमकारयजनप्रकारः ।</p>
<p>तदुक्तं कुलार्णवे-अन्तर्यजने &ndash;</p>
<p>सुरा शक्तिःशिवो मांसं तद्भोक्ता भैरवःस्वयम् ।<br>
तयोरैक्ये समुत्पन्न आनन्दो मोक्ष उच्यते ॥ ५२ ॥<br>
आनन्दं ब्रह्मणो रूपं तच्च देहे व्यवस्थितम् ।<br>
तस्याभिव्यञ्जकं द्रव्यं योगिभिस्तेन पायते ।<br>
लिङ्गत्रयविशेषज्ञः षट्चक्रपद्मभेदकः ।<br>
पीठस्थानानि चागत्य महापद्मवनं व्रजेत् ।<br>
आमूलाधारमाब्रह्मरन्ध्रं गत्वा पुनः पुनः ।<br>
चिच्चन्द्रकुण्डलीशक्तिसामरस्यमहोदयः ।<br>
व्योमपङ्कजनिस्यन्दसुधापानरतो नरः ।<br>
मधुपानमिदं देवि चेतरन्मद्यपानकम् ॥ ५३ ॥<br>
पुण्यापुण्यपशुं हत्वा ज्ञानखड्गेगन योगवित् ।<br>
परे लयं नयेच्चित्तं पलाशीति निगद्यते ॥ ५४ ॥<br>
मानसादीन्द्रियगणं संयम्यात्मनि योजयेत् ।<br>
मांसाशी स भवेद्देवि इतरे प्राणिघातकाः ॥ ५५ ॥<br>
परशक्त्यात्ममिथुनसंयोगानन्दनिर्भराः ।<br>
मुक्तास्ते मैथुनं तत्स्यादितरे स्त्रीनिषेवकाः ॥ ५६ ॥</p>
<p>अथ कुमारी पूजा &ndash;</p>
<p>ज्ञानार्णवे &ndash;</p>
<p>होमादिकं हि सकलं कुमारीपूजनं विना ।<br>
परिपूर्णफलं न स्यात्पूजया तत्भवेद् ध्रुवम् ।<br>
कुमारीपूजया देवि फलं कोटिगुणं भवेत् ॥ ५७ ॥<br>
पुष्पं कुमार्यै यद्दत्तं तन्मेरुसदृशं फलम् ।<br>
कुमारी भोजिता येन त्रैलोक्यं तेन भोजितम् ॥ ५८ ॥</p>
<p>तत्र कुमारीनिर्णयो यामले &ndash;</p>
<p>एकवर्षा भवेत्सन्ध्या द्विवर्षा सा सरस्वती ।<br>
त्रिवर्षा च त्रिधामूर्तिश्चतुवर्षा च कालिका ।<br>
सुभगा पञ्चवर्षा तु षड्वर्षा तु उमा भवेत् ।<br>
सप्तभिर्मालिनी साक्षादष्टवर्षा तु कुब्जिका ।<br>
नवभिः कालसन्दर्भा दशभिश्चापराजिता ।<br>
एकादशे च रुद्राणी द्वादशाब्दे तु भैरवी ।<br>
त्रयोदशे महालक्ष्मीर्द्विसप्ता पीठनायिका ।<br>
क्षेत्रज्ञा पञ्चदशभिः षोडशे चाम्बिका स्मृता ।<br>
एवं क्रमेण सम्पूज्या यावत्पुष्पं न विद्यते ॥ ५९ ॥<br>
प्रतिपदादिपूर्णान्तं वृद्धिभेदेन पूजयेत् ।<br>
महापर्वसु सर्वेषु विशेषाच्च पवित्रके ।<br>
महानवम्यां देवेशि कुमारीं च प्रपूजयेत् ॥ ६० ॥</p>
<p>अथ पूजाक्रमः &ndash;</p>
<p>तत्र कुमारीमानीय ऐङ्कारेण जलं तत्तन्नाम्ना देवीबुद्ध्या<br>
दद्यात् ।<br>
ह्रीङ्कारेण तथा पाद्यं श्रीङ्कारेण चार्घ्यं हूम्बीजेन<br>
चन्दनं ह्रीङ्कारेण पुष्पाणि ह्सौः मन्त्रेण धूपदीपौ दद्यात् ।<br>
ततः षडङ्गेन पूजयेत् ।</p>
<p>तद्यथा &ndash;</p>
<p>ऐं ह्रीं श्रीं क्लीं ह्सौः कुलकुमारीके हृदयाय नमः ।<br>
हैं वैं ह्रैं श्रीं ह्रीम् ऐं स्वाहा शिरसे स्वाहा ॥<br>
ॐ श्रीं शिखायै वषट् ।<br>
ऐं कुलवागीश्वरि कवचाय हुम् ।<br>
ऐं कुलेश्वरि नेत्रत्रयाय वौषट् ।<br>
ह्रीम् अस्त्राय फट् ।<br>
ततः ऐं सिद्धजयाय पूर्ववक्त्राय नमः ।<br>
ऐं जयाय उत्तरवक्त्राय नमः ।<br>
ऐं ह्रीं श्री कुब्जिके पश्चिमवक्त्राय नमः ।<br>
ऐं कालिके दक्षवक्त्राय नमः ।<br>
वाग्भवेन पुरक्षोभं मायाबीजे गुणाष्टकम् ।<br>
श्रीयो बीजे श्रियो लाभः हूं बीजेनारिसङ्क्षयः ।<br>
भैरवेण च बीजेन खगत्वममरादिभिः ।<br>
कुमारिका ह्यहं नाथ सदा त्वं हि कुमारिका ॥ ६१ ॥<br>
अष्टोत्तरशतं वापि एकां वापि प्रपूजयेत् ।<br>
पूजितां प्रतिपूज्यन्ते निर्दहन्त्यवमानिताः ।<br>
कुमारी योगिनी साक्षात्कुमारी परदेवता ।<br>
असुरादुष्टनागाश्च ये ये दुष्टग्रहा अपि ।<br>
भूतवेतालगन्धर्वा डाकिनीयक्षराक्षसाः ।<br>
याश्चान्या देवताः सर्वा भूर्भूवःस्वश्च भैरवाः ।<br>
पृथिव्यादीनि सर्वाणि ब्रह्माण्डं सचराचरम् ।<br>
ब्रह्मा विष्णुश्च रुद्रश्च ईश्वरश्च सदाशिवः ।<br>
ते तुष्टाः सर्वतुष्टाश्च यस्तु कन्यां प्रपूजयेत् ॥ ६१-क ॥<br>
विधियुक्तं कुमारीभिर्भोजयेच्चैव भैरवीम् ।<br>
पाद्यमर्घ्यं तथा धूपं कुङ्कुमं चन्दनं शुभम् ।<br>
भक्तिभावेन सम्पूज्य कुमारीभ्यो निवेदयेत् ॥ ६२ ॥<br>
प्रदक्षिणत्रयं कुर्यादादौ मध्ये तथान्ततः ।<br>
पश्चाच्च दक्षिणा देया रजतं स्वर्णमौक्तिकैः ।<br>
दक्षिणाञ्च कुमारीभ्यो दद्यात्प्रक्रमतस्तथा ॥ ६३ ॥</p>
<p>तथा तत्रैव &ndash;</p>
<p>विवाहयेत्स्वयं कन्यां ब्रह्महसां व्यपोहति ।<br>
गवां हत्या च स्त्रीहत्या सर्वं पापं विनश्यति ।<br>
यो यश्च पुण्यकाले तु कन्यादानं प्रकल्पयेत् ।<br>
भुक्तिमुक्तिफलं तस्य सौभाग्यं सर्वसम्पदः ॥ ६४ ॥<br>
रुद्रलोके वसेन्नित्यं त्रिनेत्रो भगवान् हरः ।<br>
तीर्थकोटिसहस्राणि अश्वमेधशतानि च ।<br>
तत्फलं लभते मर्त्त्यो यस्तु कन्यां विवाहयेत् ॥ ६५ ॥<br>
वालुकासागरे ज्ञेयं तावदब्दसहस्रकम् ।<br>
एकैकं कुलमुद्धृत्य रुद्रलोकेमहीयते ॥ ६६ ॥<br>
कन्यादानन्तु तत्त्वद्देवताप्रीतये इति सम्प्रदायविदः ।<br>
वस्तुतस्तु तत्तद्वर्षीयायाः कन्यायास्तत्तद्देवता बुद्ध्या<br>
शिवरूपत्वं सम्प्रदानीये विभाव्य दद्यादिति रहस्यार्थः ॥ ६७ ॥</p>
<p>अथ योगप्रक्रिया &ndash;</p>
<p>गौतमीये &ndash;</p>
<p>गौतम उवाचः ।<br>
देवर्षे योगयुक्तात्मन् योगानुभवदर्शक ।<br>
साङ्ख्ययोगविशेषज्ञ कर्मयोगनिषेवक ।<br>
विना योगं न सिध्येत्त कुण्डली चङ्क्रमः प्रभो ।<br>
मूलपद्मे कुण्डलिनी यावन्निद्रायिता प्रभो ।<br>
तावत्किञ्चिन्न सिध्येतयन्त्रमन्त्रार्चनादिकम् ।<br>
जागर्ति यदि सा देवि बहुभिः पुण्यसञ्चयैः ।<br>
तदा प्रसादमायान्ति यन्त्र-मन्त्रार्चनादयः ॥ ६८ ॥<br>
शिववद्विहरेल्लोकेष्वष्टैश्वर्यसमन्वितः ।<br>
योगयोगाद्भवेन्मुक्तिर्मन्त्रसिद्धिरखण्डिता ।<br>
सिद्धे मनौ परावाप्तिरिति शास्शार्थनिर्णयः ।<br>
तस्मात्कार्यं परं योगं कथयस्व मुनीश्वर ।<br>
मुक्तात्मा येन विहरेत्स्वर्गे मर्त्ये रसातले ।<br>
जीवन्मुक्तश्च देहान्ते निर्वाणपदमाप्नुयात् ॥ ६९ ॥</p>
<p>नारद उवाच &ndash;</p>
<p>कथयामि तव स्नेहात्योगयोग्योऽसि गौतम् ।<br>
संसारोत्तारणे युक्तिर्योगशब्देन कथ्यते ।<br>
ऐक्यं जीवात्मनोराहुर्योगं योगविशारदाः ॥ ७० ॥<br>
तव स्नेहात्समाख्याता योगविघ्नकरास्त्विमे ।<br>
कामक्रोधलोभमोहमदमात्सर्यसञ्ज्ञकाः ।<br>
योगाङ्गैरेभिर्जित्वा तान् योगिनो योगमाप्नुयुः ॥ ७१ ॥<br>
यमं नियममासनप्राणायामौ ततः परम् ।<br>
प्रत्याहारं धारणाख्यं ध्यानं सार्द्धं समाधिना ।<br>
अष्टाङ्गान्याहुरेतानि योगिनो योगसाधने ॥ ७२ ॥<br>
अहिंसा सत्यमस्तेयं ब्रह्मचर्यं दयार्जवम् ।<br>
क्षमा धृतिमिताहारः शौचं चेति यमा दश ॥ ७३ ॥<br>
तपः सन्तोष आस्तिक्यं दानं देवस्य पूजनम् ।<br>
सिद्धान्तश्रवणञ्चैव ह्रीर्मतिश्च जपो हुतम् ।<br>
दशैते नियमाः प्रोक्ता योगशास्त्रविशारदैः ॥ ७४ ॥<br>
आसनानि पूर्वोक्तानि ।<br>
इडयाकर्षयेद्वायुः वाह्यं षोडशमात्रया ।<br>
धारयेत् पूरितं योगी चतुःषट्या च मात्रया ।<br>
सुषुम्नामध्यगं सम्यक्द्वात्रिंशन्मात्रया शनैः ।<br>
नाड्या पिङ्गलया चैनं रेचयेद् योगवित्तमः ।<br>
प्राणायाममिमं प्राहुर्योगशास्त्रविशारदाः ॥ ७५ ॥<br>
भूयोभूयः क्रमात्तस्य व्यात्यासेन समाचरेत् ।<br>
मात्रावृद्धिक्रमेणैव सम्यग्द्वादश षोडश ।<br>
जपध्यानादिभिर्युक्तं सगर्भं तं विदुर्बुधाः ।<br>
तदपेतं निर्गर्भञ्च प्राणायामं परं विदुः ॥ ७६ ॥<br>
क्रमादभ्यासतः पुंसो देहे स्वेदोद्गमोऽधमः ।<br>
मध्यमः कम्पसंयुक्तो भूमित्यागः परो मतः ।<br>
उत्तमस्यगुणावाप्तिर्यावच्छीलनमिष्यते ॥ ७७ ॥<br>
इन्द्रियाणां विचरतां विषयेषु निरर्गलम् ।<br>
बलादाहरणं तेभ्यः प्रत्याहारो विधीयते ॥ ७८ ॥<br>
अङ्गुष्ठगुल्फजानूरुसीमनीलिङ्गनाभिषु ।<br>
हृद्ग्रीवाकण्ठदेशेषु लम्बिकायां तथा नसि ।<br>
भ्रूमध्ये मस्तके मूर्ध्नि द्वादशान्ते यथाविधि ।<br>
धारणं प्राणमरुतो धारणेति निगद्यते ॥ ७९ ॥<br>
समाहितेन मनसा चैतन्यान्तरवर्तिना ।<br>
आत्मन्यभीष्टदेवानां ध्यानं ध्यानमिहोच्यते ॥ ८० ॥<br>
समत्वभावना नित्यं जीवात्मपरमात्मनोः ।<br>
समाधिमाहुर्मुनयः प्रोक्तमष्टाङ्गलक्षणम् ॥ ८१ ॥<br>
इत्यादि कथितं विप्र कामादिषट्कनाशनम् ।<br>
इदानीं कथये तेऽहं मन्त्रयोगमनुत्तमम् ॥ ८२ ॥<br>
विश्वं शरीरमित्युक्तं पञ्चभूतात्मकं मुने ।<br>
चन्द्रसूर्याग्नितेजोभिर्जीवब्रह्मैक्यरूपकम् ।<br>
तिस्रः कोट्यस्तदर्द्धेन शरीरे नाडयो मताः ।<br>
तासु मुख्या दश प्रोक्तास्तासु तिस्रो व्यवस्थिताः ॥ ८३ ॥<br>
प्रधाना मेरुदण्डेऽत्र चन्द्रसूर्याग्निरूपिणी ।<br>
इडा वामे स्थिता नाडी शुक्ला तु चन्द्ररूपिणी ।<br>
शक्तिरूपा च सा नाडी साक्षादमृतविग्रहा ।<br>
दक्षिणे पिङ्गलाख्या तु पुंरूपा सूर्यविग्रहा ।<br>
दाडिमीकेशर-प्रख्या विषाख्या मुनिभिः स्मृता ॥ ८४ ॥<br>
मेरुमध्ये स्थिता या तु मूलादाब्रह्मविग्रहा ।<br>
सर्व-तेजोमयी सा तु सुषुम्ना बहुरूपिणी ॥ ८५ ॥<br>
तस्या मध्ये विचित्राख्या अमृतस्राविणी शुभा ।<br>
सर्वदेवमयी सा तु योगिनां हृदयङ्गमा ।<br>
विसर्गाद्विन्दुपर्यन्तमेतत्तिष्ठति तत्त्वतः ॥ ८६ ॥<br>
मूलाधारे त्रिकोणाख्ये इच्छाज्ञानक्रियात्मके ।<br>
मध्ये स्वयम्भुलिङ्गन्तु कोटिसूर्यसमप्रभम् ॥ ८७ ॥<br>
तदूर्ध्वे कामबीजन्तु कलशान्तीन्दुनादकम् ।<br>
तदूर्ध्वे तु शिखाकारा कुण्डली ब्रह्मविग्रहा ॥ ८८ ॥<br>
तद्बाह्ये हेमवर्णाभं वसवर्णं चतुर्दलम् ।<br>
द्रुतहेमसमप्रख्यं पद्मं तत्र विभावयेत् ॥ ८९ ॥<br>
तदूर्ध्वेऽग्निसमप्रख्यं षड्दलं हीरकप्रभम् ।<br>
बादिलान्तषड्वर्णेन युक्ताधिष्ठानसञ्ज्ञकम् ॥ ९० ॥<br>
मूलमाधारषट्कानां मूलाधारं ततो विदुः ।<br>
स्वशब्देन परं लिङ्गं स्वाधिष्ठानं ततो विदुः ॥ ९१ ॥<br>
तदूर्ध्वे नाभिदेशे तु मणिपूरं महत्प्रभम् ।<br>
मेघाभं विद्युदाभञ्च बहुतेजोमयन्ततः ।<br>
तत्पद्मं मणिवद्भिन्नं मणिपूरं तथोच्यते ॥ ९२ ॥<br>
दशभिश्च दलैर्युक्तं डादिफान्ताक्षरान्वितम् ।<br>
शिवेनाधिष्ठितं पद्मं विश्वलोकैककारणम् ॥ ९३ ॥<br>
तदूर्ध्वेऽनाहतं पद्ममुद्यदादित्यसन्निभम् ।<br>
कादिठान्ताक्षरैरर्कपत्रैश्च समधिष्ठितम् ॥ ९४ ॥<br>
तन्मध्ये बाणलिङ्गस्तु सूर्यायुतसमप्रभम् ।<br>
शब्दब्रह्ममयं शब्दोऽनाहतस्तत्र दृश्यते ।<br>
अनाहताख्यं पद्मं तत्मुनिभिः परिकीर्त्यते ॥ ९५ ॥<br>
आनन्दसदनं तत्तु पुरुषाधिष्ठितं परम् ।<br>
तदूर्ध्वन्तु विशुद्धाख्यं दलं षोडशपङ्कजम् ।<br>
स्वरैः षोडशकैर्युक्तं धूम्रवर्णैर्महत्प्रभम् ।<br>
विशुद्धिं तनुते यस्माज्जीवस्या हंसलोकनात् ।<br>
विशुद्धं पद्ममाख्यातमाकाशाख्यं महाद्भुतम् ॥ ९६ ॥<br>
आज्ञाचक्रं तदूर्ध्वे तु आत्मनाधिष्ठितं परम् ।<br>
आज्ञासङ्क्रमणं तत्र गुरोराज्ञेति कीर्तितम् ॥ ९७ ॥<br>
कैलासाख्यं तदूर्ध्वे तु बोधनीन्तु तदूर्ध्वतः ।<br>
एवञ्च शिवचक्राणि प्रोक्तानि तव सुव्रत ॥ ९८ ॥<br>
सहस्राराम्बुजं विन्दुस्थानं तदूर्ध्वमीरितम् ॥ ९९ ॥<br>
आदौ पूरकयोगेन स्वाधारे योजयेन्मनः ।<br>
गुदमेढ्रान्तरे शक्तिं तामाकुञ्च्य प्रबोधयेत् ॥ १०० ॥<br>
लिङ्गभेदक्रमेणैव बिन्दुचक्रन्तु प्रापयेत् ।<br>
शम्भुना तां परां शक्तिमेकीभावं विचिन्तयेत् ॥ १ ॥<br>
तत्रोत्थितामृतरसं द्रुतलाक्षारसोपमम् ।<br>
पाययित्वा च तां शक्तिं कृष्णाख्यां प्रयोगसिद्धिदाम् ।<br>
षट्चक्रदेवतास्तत्र सन्तर्प्यामृतधारया ।<br>
आनयेत्तेन मार्गेण मूलाधारं ततः सुधीः ॥ २ ॥<br>
एवमभ्यस्यमानस्य अहन्यहनि मारुतम् ।<br>
जरामरणदुःखाद्यैर्मुच्यते भवबन्धनात् ॥ ३ ॥<br>
पूर्वोक्तदूषिता मन्त्राः सर्वे सिध्यन्ति नान्यथा ।<br>
ये गुणाः सन्ति देवस्य पञ्चकृत्यविधायिनः ।<br>
ते गुणाः साधकवरे भवन्त्येव न चान्यथा ।<br>
इत्येतं कथितं सर्वं योगमार्गमनुत्तमम् ॥ ४ ॥<br>
इदानीं धारणाख्यान्तु शृणुष्वावहितो मया ।<br>
दिक्कालाद्यनवच्छिन्ने कृष्णे चेतो निधाय च ।<br>
तन्मयो भवति क्षिप्रं जीवब्रह्मैक्ययोजनात् ॥ ५ ॥<br>
अथवा समलं चित्तं यदा क्षिप्रं न सिध्यति ।<br>
तदावयवयोगेन योगी योगान्समभ्यसेत् ॥ ६ ॥<br>
पादाम्भोजे मनो दद्यान्नखकिञ्जल्कचित्रिते ।<br>
जङ्घायुग्मे तथा रामकदलीकाण्डशोभिते ।<br>
ऊरुद्वये मत्तहस्तिकरदण्डसमप्रभे ।<br>
गङ्गावर्त्तगभीरे तु नाभौ सिद्धविले ततः ।<br>
उदरे वक्षसि तथा हारे श्रीवत्सकौस्तुभे ।<br>
पूर्णचन्द्रायुतप्रख्ये ललाटे चारुकुन्तले ।<br>
शङ्खचक्रगदाम्भोजदोर्दण्डपरिमण्डिते ।<br>
सहस्रादित्यसङ्काशे कीरीटे कुण्डलद्वये ।<br>
स्थाने नियोजयेन्मन्त्री विशुद्धः शुद्धचेतसा ॥ ७ ॥<br>
मनो निवेश्य कृष्णे वै तन्मयो भवति ध्रुवम् ।<br>
यावन्मनो लयं याति कृष्णे स्वत्मनि चिन्मये ।<br>
तावदिष्टमनुर्मन्त्री जपहोमं समभ्यसेत् ।<br>
कृष्ण इत्युपलक्षणम् ॥ ८ ॥<br>
अतः परं न किञ्चित् तु कृत्यमस्ति तथा हरेः ।<br>
विदिते परतत्त्वे तु समस्तैर्नियमैरलम् ।<br>
तालवृन्तेन किं कार्यं लब्धे मलयमारुते ॥ ९ ॥<br>
मन्त्राभ्यासेन योगेन ज्ञानं ज्ञानाय कल्पते ।<br>
न योगेन विना मन्त्रो न मन्त्रेण विना हि सः ।<br>
द्वयोरभ्यासयोगो हि ब्रह्मसंसिद्धिकारणम् ॥ १० ॥<br>
तमः परिवृते गेहे घटो दीपेन दृश्यते ।<br>
एवं मायावृतो ह्यात्मा मनुना गोचरीकृतः ॥ ११ ॥<br>
एवं ते कथितं ब्रह्मन्मन्त्रयोगमनुत्तमम् ।<br>
दुर्लभं विषयासक्तैः सुलभं त्वादृशामपि ॥ १२ ॥</p>
<p>अथ प्रकारान्तरम् &ndash;</p>
<p>शारदायाम् &ndash;</p>
<p>षण्णवत्त्यङ्गुलायामं शरीरमुभयात्मकम् ।<br>
गुदध्वजान्तरे कन्दमुत्सेधाद्द्व्यङ्गुलं विदुः ।<br>
तस्य द्विगुण विस्तारं वृत्तरूपेण शोभितम् ।<br>
नाड्यस्तत्र समुद्भूता मुख्यास्तिस्रः प्रकीर्तिताः ॥ १३ ॥<br>
इडा वामे स्थिता नाडी पिङ्गला दक्षिणे मताः ।<br>
तयोर्मध्यगता नाडी सुषुम्ना वंशमाश्रिता ॥ १४ ॥<br>
पदाङ्गुष्ठद्वयं याता शिखाभ्यां शिरसा पुनः ।<br>
ब्रह्म स्थानं समापन्ना सोमसूर्याग्निरूपिणी ॥ १५ ॥<br>
तस्या मध्यगता नाडी चित्राख्या योगिवल्लभा ।<br>
ब्रह्मरन्ध्रं विदुस्तस्यां पद्मसूत्रनिभं परम् ।<br>
आधारांश्च विदुस्तत्र मतभेदादनेकधा ।<br>
दिवामार्गमिदं प्राहुरमृतानन्द कारणम् ॥ १६ ॥<br>
इडायां सञ्चरेच्चन्द्रः पिङ्गलायां दिवाकरः ।<br>
ज्ञातौ योगनिदानज्ञैः सुषुम्नायाञ्च तावुभौ ॥ १७ ॥<br>
आधारकन्दमध्यस्थं त्रिकोणमतिसुन्दरम् ।<br>
ज्योतिषां निलयं दिव्यं प्राहुरागमवेदिनः ॥ १८ ॥<br>
तत्र विद्युल्लताकारा कुण्डली परदेवता ।<br>
परिस्फुरति सर्वात्मा सुप्ताहि सदृशाकृतिः ॥ १९ ॥<br>
विभर्ति कुण्डलीशक्तिरात्मानं हंसमाश्रिताः ।<br>
हंसः प्राणाश्रयो नित्यं प्राणा नाडीपथाश्रयाः ॥ २० ॥<br>
आधारादुत्थितो वायुर्यथावत्सर्वदेहिनाम् ।<br>
देहं वाप्य स्वनाडीभिः प्रयाणं कुरुते वहिः ॥ २१ ॥<br>
द्वादशाङ्गुलमनेन तस्मात्प्राण इतीरितः ।<br>
रम्ये मृद्वासने शुद्धे पट्टाजिनकुशोत्तरे ।<br>
बद्धैवमासनं योगी योगमार्गपरो भवेत् ॥ २२ ॥<br>
ज्ञात्वा भूतोदयं देहे यथावत्प्राणवायुना ।<br>
तत्तद्भूतं यजेद्देहे दृढत्वावाप्तये सुधीः ।<br>
आसनभूतोदये प्रागुक्ते ॥ २३ ॥<br>
अङ्गुलीभिर्दृढं बद्धा करणानि समाहितः ।<br>
अङ्गुष्ठाभ्यामुभे श्रोत्रे तर्जनीभ्यां विलोचने ।<br>
नासारन्ध्रे मध्याभ्यामन्याभिर्वदनं दृढम् ।<br>
वद्धात्मप्रणमनसामेकत्वं समनुस्मरन् ।<br>
धारयेन्मारुतं सम्यग्योगोऽयं योगिवल्लभः ॥ २४ ॥<br>
नादः सञ्जायते तस्य क्रमादभ्यस्यतः शनैः ।<br>
मत्तभृङ्गावलीगीतसदृशः प्रथमो ध्वनिः ॥ २५ ॥<br>
वंशी कांस्यानिलापूर्णवंशध्वनिनिभोऽपरः ।<br>
घण्टारवसमः पश्चाद्घनमेघस्वनोऽपर ।<br>
एवमभ्यस्यतः पुंसः संसारध्वान्तनाशनम् ।<br>
ज्ञानमुत्पद्यते पूर्वं हंसलक्षणमव्ययम् ॥ २६ ॥<br>
पुम्प्रकृत्यात्मकौ प्रोक्तौ विन्दुसर्गौ मनीषिभिः ।<br>
ताभ्यां क्रमात् समुद्भूतौ विन्दुसर्गावसानकौ ।<br>
हंसौ तौ पुं-प्रकृत्याख्यौ हं पुमान् प्रकृतिस्तु सः ।<br>
अजपा कथिता ताभ्यां जीवो यामुपतिष्ठते ॥ २७ ॥<br>
पुरुषं त्वाश्रयं मत्वा प्रकृतिनित्यमात्मनः ।<br>
यदा तद्भावमाप्नोति तदा सोऽहमियं भवेत् ॥ २८ ॥<br>
सकारार्णं हकारार्णं लोपयित्वा ततः परम् ।<br>
सन्धि कुर्यात्पूर्वरूपं तदासौ प्रणवो भवेत् ॥ २९ ॥<br>
परमानन्दमयं नित्यं चैतन्यैकगुणात्मकम् ।<br>
आत्माभेदस्थितं योगी प्रणवं भावयेत् सदा ॥ ३० ॥<br>
आम्नायवाचामतिदूरमाद्यं वेद्यं सुसम्वेद्यगुणेन सन्तः ।<br>
आत्मानमानन्दरसैकसिन्धुं, पश्यन्ति ते तारकमात्मनिष्ठाः ॥<br>
३१ ॥<br>
सत्यं हेतुविवर्जितं श्रुतिगिरामाद्यं जगत्कारणं, व्याप्तं<br>
स्थावरजङ्गमं निरूपमं चैतन्यमन्तर्गतम् ।<br>
आत्मानं रविचन्द्रवह्निवपुषं तारात्मकं सन्ततं<br>
नित्यानन्दगुणालयं सकृतिनं पश्यन्ति रुद्धेन्द्रियाः ॥ ३२ ॥<br>
तारस्य पञ्चविभवैः परिचीयमानं, मानैकगम्यमनिशं<br>
श्रुतिमौलिमृग्यम् ।<br>
सम्वित्समस्तममलम्बरच्युतं तत्तेजः परं भजत<br>
सान्द्रसुधाम्बुराशिम् ॥ ३३ ॥<br>
हिरण्मयं दीप्तमनेकवर्णं त्रिमूर्तिमूलं निगमादिबीजम् ।<br>
अङ्गुष्ठमात्रं पुरुषं भजन्ते, चैतन्यमात्रं<br>
रविमण्डलस्थम् ॥ ३४ ॥<br>
ध्यायन्ति दुग्धाब्धिबिजङ्गभोगे शयानमाद्यं कमलासहायम्<br>
।<br>
प्रफुल्लनेत्रात्पलमञ्जनाभं चतुर्मुखेनाश्रितनाभिपद्मम् ॥<br>
३५ ॥<br>
आम्नायगं त्रिचरणं घननीलमुद्यत्श्रीवत्सकौस्तु<br>
भगदाम्बुजशङ्खचक्रम् ।<br>
हृतपुण्डरीकनिलयं जगदेकमूलमालोकयन्ति कृतिनः पुरुषं<br>
पुराणम् ॥ ३६ ॥<br>
विन्दोर्नादसमुद्भवः समुदिते नादे जगत्कारणं, तारं<br>
तत्वमुखाम्बुजं परिवृतं वर्णात्मबाहुव्रजैः ।<br>
अम्नायाङ्घ्रिचतुष्टयं पुररिपोरानन्दमूलं वपुः, पायान्नो<br>
मुकुटेन्दुखण्डविलसद्दिव्यामृतौघप्लुतम् ॥ ३७ ॥<br>
पिण्डं भवेत्कुण्डलिनी शिवात्मा पदं तु हंसः सकलान्तरात्मा<br>
।<br>
रूपं स्मृतं बिन्दुरमन्दकान्तिरतीवरूपं शिवसामरस्यम् ॥ ३८<br>
॥<br>
पिण्डादियोगं शिवसामरस्यात्बीजयोगं प्रवदन्ति सन्तः ।<br>
शिवे लयं नित्यगुणाभियुक्ते, निर्बीजयोगं फलनिर्व्यपेक्षम् ॥ ३९ ॥<br>
मूलोन्निद्रभुजङ्गराजसदृशीं यान्तीं सुषुम्नान्तरं,<br>
भित्त्वाधारसमूहमाशुविलसत्सौदामिनीसन्निभाम् ।<br>
व्योमाम्भोजगतेन्दुमण्डलगलद्दिव्यामृतौघैः प्लुतां,<br>
सम्भाव्य स्वगृहं गतां पुनरिमां सञ्चिन्तयेत्कुण्डलीम् ॥ ४० ॥<br>
हंसं नित्यमनन्तमव्ययगुणं स्वाधारतो निर्गता, शक्तिः<br>
कुण्डलिनी समस्तजननी हस्ते गृहीत्वा च तम् ।<br>
याता शम्भुनिकेतनं परसुखं तेनानुभूय स्वयं, यान्ती<br>
स्वाश्रयमर्ककोटिरुचिरा ध्येया जगन्मोहिनी ॥ ४१ ॥<br>
अव्यक्तं परबिन्दुसञ्चितरुचिं नीत्वा शिवस्यालयं, शक्तिः<br>
कुण्डलिनी गुणत्रयवपुर्विद्युल्लतासन्निभा ।<br>
आनन्दामृतमध्यगं पुरभिदं चन्द्रार्ककोटिप्रभं,<br>
संवीक्ष्य स्वपुरं गता भगवती ध्येयानवद्या गुणैः ॥ ४२ ॥<br>
मध्ये वर्त्म समीरणद्वयमिथःअसङ्घट्टसङ्क्षोभजं,<br>
शब्दस्तोममतीत्य तेजसि तडित्कोटि प्रभाभास्वरे ।<br>
उद्यान्तीं समुपास्महे नवजवासिन्दुरसन्ध्यारुणां,<br>
सान्द्रानन्दसुधामयीं परशिवं प्राप्तां परां देवताम् ॥ ४३<br>
॥<br>
गमनागमनेषु जाङ्घिकी सा तनुयाद्योगफलानि कुण्डली ।<br>
उदिता कुलकामधेनुरेषा भजतां काङ्क्षितकल्पवल्लरी ॥ ४४ ॥</p>
<p>अथ प्रशंसामाह &ndash;</p>
<p>यामले &ndash;</p>
<p>आगमे सर्वविद्याश्च सर्वशास्त्राणि चागमे ।<br>
आगमे देवदेव्या हि आगमाच्य परा गतिः ॥ ४५ ॥<br>
येऽभ्यस्यन्ति इदं शास्त्रं पठन्ति पाठयन्ति वा ।<br>
सिद्धयोऽष्टौ करे तेषां धनधान्यादिसूनवः ॥ ४६ ॥<br>
आदृताः सर्वलोकेषु भोगिनः क्षोभकारकः ।<br>
आप्नुवन्ति परं ब्रह्म सर्वशास्त्रविशारदाः ॥ ४७ ॥<br>
वेदार्थशास्त्रविपरीतविलोकनेन, प्रायोभवद्यजनलोपभवेक्ष्य<br>
मातः ।<br>
तद्गूढकूटविशदीकरणेन जातान् दोषान् क्षमस्व तव<br>
पादयुगेषु याचे ॥ ४८ ॥<br>
यद्यन्मया नाथ विमूढबुद्ध्या, स्पष्टीकृतं गुह्यतमन्तु<br>
तन्त्रे ।<br>
क्षन्तव्यमेतत्करुणानिधान, क्रोधो न चार्हः खलु पामरेषु ॥ ४९ ॥</p>
<p>इति महामहोपाध्यायश्रीकृष्णानन्दवागीशभट्टाचार्य-<br>
विरचितस्तन्त्रसारः समाप्तः ॥</p>
<p>परिशिष्टम्</p>
<p>देवताविशेषाणां मन्त्रस्तोत्रादिप्रकरणम्</p>
<p>अथ गङ्गामन्त्रः &ndash;</p>
<p>अथातः सम्प्रवक्ष्यामि गङ्गां भुवनपावनीम् ।<br>
यथोक्तचिन्तया चिन्त्यां भोगमोक्षप्रदायिनीम् ॥ १ ॥</p>
<p>ब्रह्मसंहितायाम् &ndash;</p>
<p>विषबीजं समुद्धृत्य मायां विष्णुप्रियां ततः ।<br>
गङ्गापदं ङेयुतान्तं वह्निजायावधिर्मनुः ।<br>
अष्टाक्षरी महाविद्या गङ्गाया भुवि दुर्लभा ॥ २ ॥<br>
विषबीजं प्रणवः माया ह्रीं, विष्णुप्रिया श्रीम् ।</p>
<p>ध्यानं यथा-क्रियायोगसारे &ndash;</p>
<p>ददर्श पुरतो गङ्गां द्विभूजां मकरासनाम् ।<br>
कुन्देन्दुशङ्खधवलां सर्वाभरणभूषिताम् ॥ ३ ॥<br>
(अन्यद ध्यानं ब्रह्मवैवर्तादौ द्रष्टव्यम्) ।<br>
इत्यनेनैव ध्यानेन ध्यात्वा त्रिपथगां शुभाम् ।<br>
दत्त्वा सम्पूजयेद्ब्रह्मन्नुपचारांश्च षोडश ॥ ४ ॥<br>
आसनं पाद्यमर्घ्यञ्च स्नानीयञ्चानुलेपनम् ।<br>
धूपदीपौ च नैवेद्यं ताम्बूलं शीतलं जलम् ॥ ५ ॥<br>
वसनं भूषणं माल्यं गन्धमाचमनीयकम् ।<br>
मनोहरं सुतल्पञ्च देयान्येतानि षोडश ॥ ६ ॥<br>
दत्त्वा भक्त्या च प्रणमेत् संस्तूय सम्पुटाञ्जलिः ।<br>
सम्पूज्यैवं पकारेण भोगमोक्षफलं लभेत् ।<br>
अन्यत्सर्वं सामान्यपद्धत्युक्तवत् ॥ ७ ॥</p>
<p>अथ कार्तिकेयमन्त्रः &ndash;</p>
<p>भूतडामरे &ndash;</p>
<p>विषं रौद्रं क्रोधपदं धारिणे च ततः परम् ।<br>
वह्नि जायान्ते उक्तोऽयं मन्त्रः कौमाररूपिणः ।<br>
विषं प्रणवं, रौद्रं मायाबीजम् ॥ १ ॥</p>
<p>ध्यायेद्यथा &ndash;</p>
<p>कार्तिकेयं महाभागं मयूरोपरिसंस्थितम् ।<br>
तप्तकाञ्चनवर्णाभं शक्तिहस्तं वरप्रदम् ।<br>
द्विभुजं शत्रुहन्तारं नानालङ्कारभूषितम् ।<br>
षण्मुखं तुङ्गनेत्रञ्च सर्वसैन्यपुरस्कृतम् ॥ २ ॥<br>
एवं ध्यात्वा पूर्ववत्सर्वं कृत्वा प्रणमेत्-ॐ कार्तिकेयं<br>
नमस्यामि गौरीपुत्रं शुभप्रदम् ।<br>
षडाननं महाभागं दैत्यदर्पनिसूदनम् ।<br>
ष।ष्ठी मङ्गलचण्डी च मनसा प्रकृतेः कलाः ।<br>
देव्याश्चरितमेतत् तु, सर्वसिद्धिकरं नृणाम् ॥ ३ ॥</p>
<p>अथ षष्ठीमन्त्रः &ndash;</p>
<p>यथा &ndash;<br>
वेदादि-बीजमुद्धृत्य मायाबीजं ततः परम् ।<br>
षष्ठीदेवीपदं ङेऽन्तं वह्निजायान्वितो मनुः ।<br>
अष्टाक्षरो महामन्त्रः षष्ठीदेव्याः प्रकीर्त्तितः ॥ १ ॥</p>
<p>ध्यानं यथा &ndash;</p>
<p>शष्ठांशं प्रकृतेः शुद्धां सुप्रतिष्ठाञ्च सुप्रभाम् ।<br>
सुपुत्रदाञ्च शुभदां दयारूपां जगत्प्रसूम् ।<br>
श्वेतचम्पकवर्णाभां रत्नभूसणभूषिताम् ।<br>
पवित्ररूपां परमां देवसेनामहं भजे ॥ २ ॥<br>
अन्यत्सर्वं पूर्ववत् ।<br>
पुरश्चरणं लक्षजपः ।</p>
<p>ब्रह्मवैवर्ते &ndash;</p>
<p>अष्टाक्षरं महामन्त्रं लक्षधा यो जपेन्मुने ।<br>
स पुत्रं लभते नूनमित्याह कमलोद्भवः ।<br>
मङ्गलचण्ड्या ब्रह्मवैवर्ते ज्ञेयम् ॥ ३ ॥</p>
<p>अथ विषहरी-जगद्गौरी-मनसामन्त्रः &ndash;</p>
<p>हलाहलं समुद्धृत्य लज्जाबीजमतः परम् ।<br>
नमः पदं ततः पश्चात् मनसायै ततो वदेत् ।<br>
स्वाहान्ता परमा विद्या विषघ्नी सर्वदेहिनाम् ।<br>
दशाक्षरीयं कथिता सर्वेषामधिदेवता ।<br>
हलाहलं प्रणवः ॥ १ ॥</p>
<p>ध्यानं तत्रैव &ndash;</p>
<p>श्वेतचम्पकवर्णाभां रत्नभूषणभूषिताम् ।<br>
वह्निशुद्धांशुकाधानं नागयज्ञोपवीतिनीम् ।<br>
महाज्ञानयुताञ्चैव प्रवरां ज्ञानिनां सत्यम् ।<br>
सिद्धाधिष्ठातृदेवीञ्च सिद्धां सिद्धिप्रदां भजे ।<br>
पूजादिकं पूर्ववत् ।<br>
एवं जरत्कारुमुन्यास्तीकमुनिनागाद्यावरणान्पूजयेत् ॥ २ ॥</p>
<p>अथ स्वाहा-मन्त्रः &ndash;</p>
<p>ब्रह्मवैवर्ते &ndash;</p>
<p>ॐ ह्रीं वह्निजायायै देव्यै स्वाहा ततः परम् ।<br>
द्वादशार्णा महाविद्या स्वाहादेव्याः प्रकीर्त्तिता ।</p>
<p>ध्यानं तत्रैव &ndash;</p>
<p>स्वाहां मन्त्राङ्गभूताञ्च मन्त्रसिद्धिस्वरूपिणीम् ।<br>
सिद्धाञ्च सिद्धिदां नृणाम् कर्मणा फलदां भजे ।<br>
पूजादिकं सर्वं पूर्ववत् ॥ ३ ॥</p>
<p>अथ कर्मणान्द्दक्षिणामन्त्रः &ndash;</p>
<p>तत्रैव &ndash;</p>
<p>ॐ ह्रीं ह्रीं ह्रीं दक्षिणायै स्वाहा च द्विपञ्चाक्षरः ।</p>
<p>ध्यानं यथा &ndash;</p>
<p>लक्ष्मीदक्षांशसम्भूतां दक्षिणां कमलाकलाम् ।<br>
सर्व-कर्मेसु दक्षाञ्च फलदां सर्वकर्मणाम् ।<br>
विष्णोः शक्तिस्वरूपाञ्च सुशीलां शुभदां भजे ।<br>
पूजादिकं पूर्ववत् ॥ ४ ॥</p>
<p>अथ क्रोधराज-मन्त्रः &ndash;</p>
<p>यथा भूतडामरे &ndash;</p>
<p>विषञ्च वज्रज्वालेन हनयुग्ममतः परम् ।<br>
सर्वभूतान्ततः कूर्चमन्त्रान्तमन्त्रमीरितम् ।<br>
ध्यानपूजादिकं तत्रैव द्रष्टव्यम् ।<br>
अस्य मन्त्रस्य लक्षजपः सर्वार्थसिद्धये आत्मरक्षार्थमादौ<br>
सर्वत्रैव कार्यम् ।</p>
<p>अथ गङ्गाकवचम् &ndash;</p>
<p>ॐ गङ्गायै नमः ।<br>
गङ्गाकवचस्य विष्णुर्-ऋषिर्विराट्छन्दः चतुर्दश<br>
पुरुषोद्धारणार्थपाठे विनियोगः ।<br>
ॐ द्रव्यरूपा महाभागा स्नाने च तर्पणेऽपि च ।<br>
अभिषेके पूजने च पातु मां शुक्लरूपिणी ॥ १ ॥<br>
विष्णुपादप्रसूतासि वैष्णवी नामधारिणी ।<br>
पाहि मां सर्वतो रक्षेत्गङ्गात्रिपथगामिनी ॥ २ ॥<br>
मन्दाकिनी सदा पातु देहान्ते स्वर्गवल्लभा ।<br>
अलकनन्दा च वामभागे पृथिव्यां या तु तिष्ठति ॥ ३ ॥<br>
भोगवती च पाताले स्वर्गे मन्दाकिनी तथा ।<br>
पञ्चाक्षरमिमं मन्त्रं यः पठेच्छृणुयादपि ॥ ४ ॥<br>
रोगी रोगात्प्रमुच्येत बद्धो मुच्येत बन्धनात् ।<br>
गुर्विणी जनयेत् पुत्रं बन्ध्या पुत्रवती भवेत् ॥ ५ ॥<br>
गङ्गास्मरणमात्रेण निष्पापो जायते नरः ।<br>
यः पठेद्गृहमध्ये तु गङ्गास्नानफलं लभेत् ॥ ६ ॥<br>
स्नानकाले पठेद्यस्तु शतकोटिफलं लभेत् ।<br>
यः प्रठेत्प्रयतो भक्त्या मुक्तः कोटिकुलैः सह ॥ ७ ॥<br>
इति विष्णुयामले शिवपार्वतीसंवादे गङ्गाकवचं समाप्तम् ॥</p>
<p>अथ कार्तिकेयाक्षयकवचम् &ndash;</p>
<p>देव्युवाच &ndash;</p>
<p>ये ये मम सुता जातास्ते ते कंसनिषुदिताः ।<br>
कथं मे सन्ततिस्तिष्ठेत् ब्रूहि मे मुनिपुं&quot;गव ॥ १ ॥</p>
<p>नारद उवाच &ndash;</p>
<p>येनोपायेन लोकानां सन्ततिश्चिरजीविता ।<br>
तत्ते सर्वं प्रवक्ष्यामि सावधानावधारय ॥ २ ॥<br>
अस्य स्कन्दाक्षयकवचस्य नारद ऋषिरनुष्टुप्च्छन्दः<br>
सेनानीर्देवता वत्सरक्षणे विनियोगः ।<br>
ॐ बाहुलेयः शिरः पायात् स्कन्धौ शङ्करनन्दनः ॥ ३ ॥<br>
मुण्डं मे पार्वतीपुत्रो हृदयं शिखिवाहनः ।<br>
कटिं पायच्छक्तिहस्तो जङ्घे मे तारकान्तकः ॥ ४ ॥<br>
गुहो मे रक्षतां पादौ सेनानीर्वत्समुत्तमम् ।<br>
स्कन्दो मे रक्षतामङ्गं दशदिगग्निभूर्मम् ॥ ५ ॥<br>
षाण्मातुरो भये घोरे कुमारोऽव्याच्छ्रशानके ॥ ६ ॥<br>
ॐ इति ते कथितं भद्रे कवचं परमाद्भुम् ।<br>
धृत्वा पुत्रमवाप्नोति सुभव्यं चिरजीविनम् ॥ ७ ॥<br>
नारदस्य वचः श्रुत्वा कवचं विधृतं तया ।<br>
कवचस्य प्रसादेन जीववत्सा भवेत्सती ॥ ८ ॥<br>
कवचस्य प्रसादेन तस्याः पुत्रो जनार्दनः ।<br>
धारिकायास्तथा पुत्रो निर्जरैरपि दुर्जयः ॥ ९ ॥<br>
इति उमायामले कार्तिकेयाक्षयकवचं समाप्तम् ।</p>
<p>अथ वंशलाभाक्य-कवचम् &ndash;</p>
<p>नारद उवाच &ndash;</p>
<p>भगवन् सर्वधर्मज्ञ पार्वतीप्राणवल्लभ ।<br>
वंशलाभाख्यकवचं कृपया मे प्रकाशय ॥ १ ॥</p>
<p>ईश्वर उवाच &ndash;</p>
<p>वंशलाभाख्यकवचं दुर्लभं भुवनत्रये ।<br>
यस्य प्रसादात् कमला लेभे तनयमुत्तमम् ॥ २ ॥<br>
कामदेवमपर्णा च विनायक-षडाननौ ।<br>
जयन्तमिन्द्रवनिता देवपत्न्यः सुतानपि ॥ ३ ॥<br>
यस्य वंशलाभाख्यकवचस्य भैरव-ऋषिरनुष्टुप्च्छन्दः<br>
श्रीपार्वती देवता जीवित्तनयप्राप्तये विनियोगः ।<br>
ॐ पार्वतती मे शिरः पातु वक्त्रं पातु महेश्वरी ।<br>
भवानी नयने पातु भ्रुवौ शङ्करसुन्दरी ॥ ४ ॥<br>
मध्ये पातु महेशानि नितम्बं सुरवन्दिता ।<br>
उरु गौरी सदा पातु कौषिकी जानुयुग्मकम् ॥ ५ ॥<br>
बाहु द्वौ सुमुखी पातु पाणियुग्मं सुभाविनी ।<br>
पादौ ब्रह्ममयी पातु श्रवणे भुवनेश्वरी ॥ ६ ॥<br>
नासिके ललिता पातु कण्ठं त्रिपुरसुन्दरी ।<br>
रुद्राणी हृदयं पातु स्तनद्वन्द्वं महेश्वरी ॥ ७ ॥<br>
आपादमस्तकं पातु सर्वाङ्गं सर्वमङ्गला ।<br>
ॐ इति ते कथितं विप्र कवचं देवपूजितम् ॥ ८ ॥<br>
पठित्वा धारयित्वा च अक्षयं तनयं लभेत् ।<br>
ध्यानमस्याः प्रवक्ष्यामि यथा ध्यात्वा पठेन्नरः ॥ ९ ॥<br>
ॐ सहस्रादित्यसङ्काशां सर्वाभरणभूषिताम् ।<br>
त्रिनेत्रां पाणिविन्यस्त पाशाङ्कुशवराभयाम् ॥ १० ॥<br>
इति श्रीभैरवतन्त्रे शिवनारद-संवादे वंशलाभाख्य कवचं<br>
समाप्तम् ॥</p>
<p>अथ षष्ठी-स्तोत्रम् &ndash;</p>
<p>स्तोत्रं शृणु मुनिश्रेष्ठ सर्वकामशुभावहम् ।<br>
वाञ्छाप्रदञ्च सर्वेषां गूढं वेदेषु नारद ॥ १ ॥</p>
<p>प्रियव्रत उवाच &ndash;</p>
<p>ॐ नमो देव्यै महादेव्यै सिद्ध्यै शान्त्यै नमो नमः ।<br>
शुभायै देवसेनायै षष्ठीदेव्यै नमोनमः ॥ २ ॥<br>
वरदायै पुत्रदायै धनदायै नमो नमः ।<br>
सुखदायै मोक्षदायै षष्ठीदेव्यै नमो नमः ॥ ३ ॥<br>
शक्तिषष्ठीस्वरूपायै सिद्धायै च नमो नमः ।<br>
मायायै सिद्धयोगिन्यै षष्ठीदेव्यै नमो नमः ॥ ४ ॥<br>
सारायै सारदायै च परायै सर्वकर्मणान् ।<br>
बालाधिष्ठातृदेव्यै च षष्ठीदेव्यै नमो नमः ॥ ५ ॥<br>
कल्याणदायै कल्याण्यै षष्ठीदेव्यै नमो नमः ।<br>
फलदायै फलिन्यै च फलदायै च कर्मणाम् ।<br>
प्रत्यक्षायै च भक्तानां षष्ठीदेव्यै नमो नमः ॥ ६ ॥<br>
पूज्यायै स्कन्दकान्तायै सर्वेषु सर्वकर्मसु ।<br>
देवरक्षणकारिण्यै षष्ठीदेव्यै नमो नमः ॥ ७ ॥<br>
शुद्धसत्त्वस्वरूपायै वन्दितायै नमो नमः ।<br>
धनं देहि श्रियं देहि पुत्रं देहि सुरेश्वरि ॥ ८ ॥<br>
धर्मं देहि यशो देहि षष्ठीदेव्यै नमो नमः ।<br>
देहि भूमिं प्रजां देहि राज्यं देहि सुपूजिते ।<br>
कल्याणञ्च जयं देहि षष्ठीदेव्यै नमो नमः ॥ ९ ॥<br>
ॐ इति देवीञ्च संस्तूय लेभे पुत्रं प्रियव्रतः ।<br>
यशस्विनञ्च राजेन्द्रं षष्ठीदेवीप्रसादतः ॥ १० ॥<br>
षष्ठीस्तोत्रमिदं ब्रह्मण यः शृणोति दिने दिने ।<br>
अपुत्रो लभते पुत्रं वरं सुचिरजीविनम् ॥ ११ ॥<br>
वर्षमेकञ्च यो भक्त्या इदं स्तोत्रं च ।<br>
सर्वपापाद्विनिर्मुक्तो महाबन्ध्या प्रसूयते ॥ १२ ॥<br>
वीरपुत्रञ्च गुणिनं विद्यावन्तं यशस्विनम् ।<br>
सुचिरायुष्मन्तमेव षष्ठीदेवी प्रसादतः ॥ १३ ॥<br>
इति ब्रह्मवैवर्ते महापुराणे नारायणनारदसंवादे<br>
प्रकृतिखण्डे षष्ठीस्तोत्रं समाप्तम् ।</p>
<p>अथ विषहरीमनसा-स्तोत्रम् &ndash;</p>
<p>ॐ जरत्कारुर्जगद्गौरी मनसा सिद्धयोगिनी ।<br>
विष्णवी नागभगिनी शैवा नागेश्वरी तथा ॥ १ ॥<br>
जगत्कारुप्रियास्तीकमाता विषहरीति च ।<br>
महाज्ञानयुता चैव सा देवी विश्वपूजिता ॥ २ ॥<br>
ॐ ।<br>
द्वादशैतानि नामानि पूजाकाले च यः पठेत् ।<br>
तस्य नागभयं नास्ति तस्य वंशोद्भवस्य च ॥ ३ ॥<br>
नागभीते च शयने नामग्रस्ते च मन्दिरे ।<br>
नागक्षतमहादुर्गे नागवेष्टितविग्रहे ॥ ४ ॥<br>
इदं स्तोत्रं पठित्वा तु मुच्यते नात्र संशयः ॥<br>
नित्यं पठेद्वास्तु दृष्ट्वा नागवर्गः पलायते ॥ ५ ॥<br>
दशलक्षजपेनैव स्तोत्रसिद्धिभवेन्नृणाम् ।<br>
स्तोत्रसिद्धिर्भवेद्यस्य स विषं भोक्तुमीश्वरः ॥<br>
नागौघभूषणं कृत्वा स भवेन्नागवाहनः ।<br>
विषं भवेत्सुधातुल्यं सिद्धस्तोत्रो यदा भवेत् ॥ ६ ॥<br>
इति ब्रह्मवैवर्ते मनसा-स्तोत्रं समाप्तम् ।</p>
<p>अथ स्वाहा-स्तोत्रम् &ndash;</p>
<p>वह्निरुवाच &ndash;</p>
<p>ॐ स्वाहाद्याः प्रकृतेरंशा मन्त्रान्तरशरीरिणी ।<br>
मन्त्राणां फलदात्री च धात्री च जगतां सती ॥ १ ॥<br>
सिद्धिस्वरूपा सिद्धा च सिद्धिदा सर्वदा नृणाम् ।<br>
हुताश-दाहिकाशक्तिस्तत्प्राणाधिकरूपिणी ॥ २ ॥<br>
संसारसाररूपा च घोरसंसारतारिणी ।<br>
देवजीवनरूपा च देवपाषाणकारिणी ॥ ३ ॥<br>
ॐ ।<br>
षोडशैतानि नामानि यः पठेद्भक्तिसंयुतः ।<br>
सर्वसिद्धिर्भवेत्तस्य सर्वकर्मसु शोभनम् ।<br>
अपुत्रो लभते पुत्रमभार्यो लभते प्रियाम् ॥ ४ ॥<br>
इति ब्रह्मवैवर्ते नारायणनारदसंवादे प्रकृतिखण्डे<br>
स्वाहास्तोत्रं समाप्तम् ।</p>
<p>अथ दक्षिणा-स्तोत्रम् &ndash;</p>
<p>यक्ष उवाच &ndash;</p>
<p>ॐ गोलोकगोपी त्वं देवी गोपीनां प्रवरा परा ।<br>
राधासमा तत्सखी च श्रीकृष्णप्रेयसी प्रिये ॥ १ ॥<br>
कीर्तिकिपूर्णिमायान्तुरासे राधामहोत्सवे ।<br>
आविर्भूता दक्षिणांसात्कृष्णस्य तेन दक्षिणा ॥ २ ॥<br>
पुरा त्वञ्च सुशीलाख्या शीलेन शोभनेन च ।<br>
कृष्णदक्षांसवासाच्च राधाशापाच्च दक्षिणा ॥ ३ ॥<br>
गोलोकात्त्वं परिध्वस्ता मम भाग्यादुपस्थिता ।<br>
कृपां कुरु महाभागे मामेव स्वामिनं कुरु ॥ ४ ॥<br>
कर्मिणां कर्मणां देवि त्वमेव फलदायिका ।<br>
त्वया विना च सर्वेषां सर्वकर्म च निष्फलम् ॥ ५ ॥<br>
फलशाखाविहीनश्च यथा वृक्षो महीतले ।<br>
त्वया विना तथा कर्म कर्मिणाञ्च न शोभते ॥ ६ ॥<br>
ब्रह्मविष्णुमहेशाश्च दिक्पालादय एव च ।<br>
कर्मणश्च फलं दातुं न शक्ताश्च त्वया विना ॥ ७ ॥<br>
कर्मरूपी स्वयं ब्रह्मा फलरूपी महेश्वरः ।<br>
यज्ञरूपी विष्णुरहं त्वमेषां साररूपिणी ॥ ८ ॥<br>
फलदाता परं ब्रह्म निर्गुणः प्रकृतेः परः ।<br>
स्वयं कृष्णश्च भगवान् स च शक्तस्त्वया सह ॥ ९ ॥<br>
त्वमेव शक्तिः कान्ते मे शश्वज्जन्मनि जन्मनि ।<br>
सर्वकर्मणि शक्तोऽहं त्वया सह वरानने ॥ १० ॥<br>
इत्युक्त्वा तत्परस्तस्थौ यज्ञाधिष्ठातृदेवकः ।<br>
तुष्टा वभूव सा देवी भजेत्तां कमलाकलाम् ॥ ११ ॥<br>
ॐ ।<br>
इदञ्च दक्षिणास्तोत्रं यज्ञकाले च यः पठेत् ।<br>
फलञ्च सर्वयज्ञानां लभते नात्र संशयः ॥ १२ ॥<br>
राजसूये बाजपेये गिमेधे नरमेधके ।<br>
अश्वमेधे मङ्गले च विष्णुयज्ञे यशस्वरे ॥ १३ ॥<br>
धनदे भूमिदे फल्लौ पूर्णेष्टौ गजमेधके ।<br>
लौहयज्ञे स्वर्णयज्ञे पाटने ब्रह्मखण्डने ॥ १४ ॥<br>
शिवयज्ञे रुद्रयज्ञे शत्रुयज्ञे च बन्धुके ।<br>
इष्टौ वरुणयागे च कण्टके वैरिमर्दने ॥ १५ ॥<br>
शुचियागे धर्मयागे रोचने पापमोचने ।<br>
बन्धने कर्मयागे च मणियागे सुभद्रके ॥ १६ ॥<br>
एतेषाञ्च समारम्भे इदं स्तोत्रञ्च यः पठेत् ।<br>
निर्विघ्ने च तत्कर्म साङ्गं भवति निश्चितम् ॥ १७ ॥<br>
इति ब्रह्मवैवर्ते नारायणनारदसंवादे प्रकृतिखण्डे<br>
दक्षिणास्तोत्रं समाप्तम् ।</p>
<p>अय बलराम-स्तोत्रम् &ndash;</p>
<p>ॐ नमस्ते हलधृग् राम नमस्ते मुषलायुध ।<br>
नमस्ते रेवतीकान्त नमस्ते भक्तवत्सल ॥ १ ॥<br>
नमस्ते बलिनां श्रेष्ठ नमस्ते धरणीधर ।<br>
प्रलम्बारे नमस्तेऽस्तु त्राहि मां कृष्णपूर्वज ॥ २ ॥<br>
ॐ ।<br>
स्तोत्रं परं पुण्यं सर्वसिद्धिकरं नृणाम् ।<br>
यः पठेतप्रयतो भक्त्या सर्वसिद्धेः स भाजनम् ॥ ३ ॥<br>
इति उत्कलखण्डे बलरामस्तोत्रम् ।</p>
<p>अथ महाकाली-स्तोत्रम् &ndash;</p>
<p>महाकालरुद्र उवाच &ndash;</p>
<p>ॐ अचिन्त्यामिताकारशक्तिस्वरूपा<br>
प्रतिव्यक्त्यधिष्ठानसत्त्वैकमूर्तिः ।<br>
गुणातीतनिर्द्वन्द्वबोधैकगम्या त्वमेका परब्रह्म-रूपेण<br>
सिद्धा ॥ १ ॥<br>
अगोत्राकृतित्वादनैकान्तिकत्वादलक्ष्यागमत्वादशेषाकरत्वात् ।<br>
प्रपञ्चालसत्नादनारम्भकत्वत्त्वमेका परब्रह्मरूपेण सिद्धा<br>
॥ २ ॥<br>
असाधारणत्वादसम्बन्धकत्वादभिन्नाश्रयत्वादना-कारकत्वात्<br>
।<br>
अविद्यात्मकत्वादनाद्यकत्वात्त्वमेका परब्रह्मरूपेण सिद्धा ॥ ३<br>
॥<br>
यदा नैव धाता न विष्णुर्न रुद्रो न कालो न वा पञ्चभूतानि<br>
नाशा ।<br>
तदा कारणी भूतसत्त्वैकमूर्तिस्त्वमेका परब्रह्मरूपेण सिद्धा<br>
॥ ४ ॥<br>
नमोमांसका नैव कालादितर्का न साङ्ख्या योगा न<br>
वेदान्तवेदाः ।<br>
न देवा विदुस्ते निराकारभावं त्वमेका परब्रह्मरूपेण सिद्धा ॥<br>
५ ॥<br>
न ते नामगोत्रे न ते जन्ममृत्युर्न ते धामचेष्टे न ते दुःखसौख्ये<br>
।<br>
न ते मित्रशत्रू न ते बन्धमोक्षौ त्वमेका परब्रह्मरूपेण<br>
सिद्धा ॥ ६ ॥<br>
न बाला न च त्वं वयःस्था न वृद्धा न च स्त्री न षण्डः<br>
पुमान्नैव च त्वम् ।<br>
न च त्वं सुरो नासुरो नो नरो वा त्वमेका परब्रह्मरूपेण सिद्धा ॥<br>
७ ॥<br>
जले शीतलत्वं शुचौ दाहकत्वं विधौ निर्मलत्वं रवौ<br>
तालकत्वम् ।<br>
तवैवाम्बिके यस्य कस्यापि शक्तिस्त्वमेका परब्रह्मरूपेण सिद्धा ॥<br>
८ ॥<br>
पपौ क्ष्वेडमुग्रं पुरा यन्महेशः पुनः संहरत्यन्तकाले<br>
जगच्च ।<br>
तवैव प्रसादान्न च स्वस्य शक्त्या त्वमेका परब्रह्मरूपेण<br>
सिद्धा ॥ ९ ॥<br>
करालाकृतीन्याननानि श्रयन्ती भजयन्ती करास्त्रादि बाहुल्यमित्थम्<br>
।<br>
जगत्पालनायासुराणां वधाय त्वमेका परब्रह्मरूपेण सिद्धा<br>
॥ १० ॥<br>
महाचण्डयोगेश्वरी गुह्यकाली कराली महाडामरी साष्ट्टहासा<br>
।<br>
जगद्भासिनी चण्डिका पालिकेति त्वमेका परब्रह्मरूपेण सिद्धा ॥<br>
११ ॥<br>
रुवन्ती शिवाभिर्वहन्ती कपालं जयन्ती सुरारीन् वदन्ती प्रसन्ना ।<br>
नटन्ती पटन्ती चलन्ती हसन्ती त्वमेका परब्रह्मरूपेण सिद्धा ॥ १२<br>
॥<br>
अपादापि वाताधिकं धावसि त्वं श्रुतिभ्यां विहीनापि शब्दं<br>
शृणोषि ।<br>
अनासापि जिघ्रस्यनेत्रापि पश्यस्यजिह्वापि नानारसास्वादविज्ञा ॥ १३<br>
॥<br>
यथाविम्बमेकं रवेरम्बरस्थं प्रतिच्छायया यावदेकोदकेषु ।<br>
समुद्भासतेऽनेकरूपं यथावत्त्वमेका परब्रह्मरूपेण<br>
सिद्धा ॥ १४ ॥<br>
यथा भ्रामयित्वा मृदं चक्रमध्ये कुलालो विधत्ते शरावं<br>
घटञ्च ।<br>
महामोहयन्त्रेषु भूतान्यशेषान् तथा मानुषांस्त्वं<br>
सृजस्यादिसर्गे ॥ १५ ॥<br>
यथा रङ्गरब्जर्कदृष्टिष्वकस्मान्नृणां<br>
रूप्यदर्वीकरम्बुभ्रमः स्यात् ।<br>
जगत्यत्र तत्तन्मये तद्वदेव त्वमेकैव तत्तन्निवृत्तौ समस्तम् ॥ १६ ॥<br>
महाज्योतिराकारसिंहासनं यत्स्वकीयान् सुरान् वाहयस्युग्रमूर्ते<br>
।<br>
अवष्टभ्य पद्भ्या शिवं भैरवञ्च स्थिता तेन मध्ये भवत्येव<br>
मुख्या ॥ १७ ॥<br>
कुयोगासने योगमुद्राभिनीतिः कुगोमायुपोतस्य बलाननञ्च ।<br>
जगन्मातरादृक्तवापूर्वलीला कथङ्कारमस्मद्विधैर्देवि गम्या<br>
॥ १८ ॥<br>
विशुद्धापरा चिनमयी स्वप्रकाशामृतानन्दरूपा जगद्व्यापिका<br>
च ।<br>
तवेदृग्विधा या निजाकारमूर्तिः किमस्माभिरन्तर्हृदि ध्यायितव्या<br>
॥ १९ ॥<br>
महाघोरकालानलज्वालजालाहित्यन्तवासा महाट्टाट्टहासा ।<br>
जटाभारकाला महामुण्डमाला विशाला त्वमीदृग्मया<br>
ध्यायसेऽम्ब ॥ २० ॥<br>
तपो नैव कुर्वन् वपुः खेदयामि व्रजन्नापि तीर्थं पदे<br>
खञ्जयामि ।<br>
पठन्नापि वेदान् जनिं यापयामि त्वदङ्घ्रिद्वयं मङ्गलं<br>
साधयामि ॥ २१ ॥<br>
तिरङ्कुर्वतोऽन्यामरोपासनार्चे परित्यक्त धर्माध्वरस्यास्य<br>
जन्तोः ।<br>
त्वदाराधनान्यस्तचित्तस्य किं मे करिष्यन्त्यमी धर्मराजस्य<br>
दूताः ॥ २२ ॥<br>
न मन्ये हरिं नो विधातारमीशं न वह्निं न चार्कं न<br>
चन्द्रादिदेवान् ।<br>
शिवोदीरितानेकवाक्यप्रबन्धैस्त्वदर्चाविधानं विशत्वम्ब<br>
मत्याम् ॥ २३ ॥<br>
नरा मां विनिन्दन्तु नाम त्यजद्वान्धवा ज्ञातयः सन्त्यजन्तु ।<br>
यमीया भटा नारके पातयन्तु त्वमेका गतिर्मे त्वमेका गतिर्मे ॥<br>
२४ ॥<br>
ॐ ।<br>
महाकालरुद्रोदितस्तोत्रमेतत्सदा भक्तिभावेन योऽध्येति भक्तः ।<br>
न चापन्नशोको न रोगो न मृत्युर्भवेत्सिद्धिरन्ते च कैवल्यलाभः ॥<br>
२५ ॥<br>
इदं शिवायाः कथितं सुधाधाराह्वयं स्तवम् ।<br>
एतस्य सतताभ्यासात्सिद्धिः करतले स्थिता ॥ २६ ॥<br>
एतत्स्तोत्रञ्च कवचं पद्यं त्रितयमप्यदः ।<br>
पठनीयं प्रयत्नेन नैमित्तिकसमर्हणे ॥ २७ ॥<br>
सौम्येन्दीवरनीलनीरदघटाप्रोद्दामदेहच्छटालास्योन्मादनिना<br>
दमङ्गलचयैः श्रोण्यन्तदोलज्जटा ।<br>
सा काली करवालकालकलना हस्त्वश्रियं चण्डिका ॥ २८ ॥<br>
काली क्रोधकरालकालभयदोन्मादप्रमोदालया<br>
नेत्रोपान्तकृतान्तदैत्यनिवहा प्रोद्दामदेहाभया ।<br>
पायाद्वो जयकालिका प्रवलिका हूङ्कारघोरानना<br>
भक्तानामभयप्रदा विजयदा विश्वेशसिद्धासना ॥ २९ ॥<br>
करालोन्मुखी कालिका भीमकान्ता कटिव्याघ्रचर्मावृता<br>
दानवान्ता ।<br>
हू हूं कङ्मडीनादिनी कालिका तु प्रसन्ना सदा नः प्रपन्नान्<br>
पुनातु ॥ ३० ॥<br>
इति श्रीमहाकालसंहितायां<br>
महाकालरुद्रविरचितसुधाधाराह्वयकालीस्तोत्रम् ।</p>
<p>अथ नायिका-कवचम् &ndash;</p>
<p>उन्मत्तभैरव उवाच &ndash;</p>
<p>शृणु कल्याणि मद्वाक्यं कवचं देवदुर्लभम् ।<br>
यक्षिणी-नायिकानान्तु सङ्क्षेपात्सिद्धिदायकम् ॥ १ ॥<br>
ज्ञानमात्रेण देवेशि सिद्धिमाप्नोति निश्चितम् ।<br>
यक्षिणी स्वयमायाति कवचज्ञानमात्रतः ॥ २ ॥<br>
सर्वत्र दुर्लभं देवि डामरेषु प्रकाशितम् ।<br>
पठनाद्धारणान्मर्त्यो यक्षिणी वशमानयेत् ॥ ३ ॥<br>
कवचस्य श्रषिर्गर्गो गायत्री च्छन्द ईरितम् ।<br>
देवता यक्षिणी देवी सर्वसिद्धिप्रदायिनी ॥ ४ ॥<br>
साक्षात्सिद्धिसमृद्ध्यर्थे विनियोगः प्रकीर्तितः ।<br>
ॐ शिरो मे यक्षिणी पातु ललाटं यक्षकन्यका ॥ ५ ॥<br>
मुखं श्रीधनदा पातु कर्णो मे कुलनायिका ।<br>
चक्षुषी वरदा पातु नासिकां भक्तवत्सला ॥ ६ ॥<br>
केशाग्रं पिङ्गला पातु धनदा श्रीमहेश्वरी ।<br>
स्कन्धौ कुलालपा पातु गलं मे कमलानना ॥ ७ ॥<br>
किरातिनी सदा पातु भुजयुग्मं जटेश्वरी ।<br>
विकृतास्या सदा पातु महावक्रप्रिया मम ॥ ८ ॥<br>
अस्त्रहस्ता पातु नित्यं पृष्ठमुदरदेशकम् ।<br>
भेरुण्डा माकरी देवी हृदयं देवसम्मता ॥ ९ ॥<br>
अलङ्कारान्विता पातु मे नितम्बस्थलं दया ।<br>
धार्मिकागुह्यदेशं मे पादुयुग्मं सुराङ्गना ॥ १० ॥<br>
शून्यागारे सदा पातु मन्त्रमातास्वरूपिणी ।<br>
निष्कलङ्का सदा पातु चाम्बुवत्यखिलां तनुम् ॥ ११ ॥<br>
प्रान्तरे धनदा पातु निजबीजप्रकाशिनी ।<br>
लक्ष्मीबीजात्मिका पातु निजबीजप्रकाशिनी ॥ १२ ॥<br>
लक्ष्मीबीजात्मिका पातु खड्गहस्ता श्मशानके ।<br>
शून्यागारे नदीतीरे महायक्षेशकन्यका ॥ १३ ॥<br>
पातु मां वरदाख्या मे सर्वाङ्गं पातु मोहिनी ।<br>
महासङ्कटमध्ये तु सङ्ग्रामे रिपुसञ्चये ॥ १४ ॥<br>
क्रोधरूपा सदा पातु महादेवनिषेविका ।<br>
सर्वत्र सर्वदा पातु भवानी कुलदायिका ॥ १५ ॥<br>
ॐ ।<br>
इत्येतत्कवचं देवि महामन्त्रौघविग्रहम् ।<br>
अस्यापि स्मरणादेव राजत्वं लभतेऽचिरात् ॥ १६ ॥<br>
पञ्चवर्षसहस्राणि स्थिरो भवति भूतले ।<br>
वेदज्ञानी सर्वशास्त्रवेत्ता भवति निश्चितम् ॥ १७ ॥<br>
अरण्ये सिद्धिमाप्नोति महाकवचपाठतः ।<br>
यक्षिणी कुलविद्या च समायाति सुसिद्धिदा ॥ १८ ॥<br>
अणिमा लघिमा प्राप्तिः सुखसिद्धिफलं लभेत् ।<br>
पठित्वा धारयित्वा च निर्जनेऽरण्यमस्तके ।<br>
स्थित्वा जपेल्लक्षमन्त्रमिष्टसिद्धिं लभेन्निशि ॥ १९ ॥<br>
भार्या भवति सा देवी महाकवचपाठतः ।<br>
योगिनां दुर्लभं देवि किमन्यत् साधनादिकम् ।<br>
ग्रहणादे सिद्धिः स्यान्नात्र कार्या विचारणा ॥ २० ॥<br>
इति वृहद्भूतसन्धानडामरे महातन्त्रे योगिनीनायिकाकवचं<br>
समाप्तम् ।</p>
<p>अथ नायिकास्तोत्रम् &ndash;</p>
<p>आस्याः स्तोत्रं प्रवक्ष्यामि सावधानावधारय ।<br>
साक्षात्सिद्धिं समाप्नोति योगिनीस्तोत्रपाठतः ॥ १ ॥</p>
<p>उन्मत्तभैरव उवाच &ndash;</p>
<p>ॐ वन्दे योगिनि योगसिद्धिधनदे बन्धूकपुष्पोज्वले,<br>
नानालङ्कृतिविग्रहे सुरमणि श्रीदेवकन्ये प्रिये ।<br>
दारिद्र्यं हन मे सुखं प्रियपदं वाञ्छादिसिद्धिप्रदं<br>
राज्यं मित्रकलत्र-पुत्रधनदे मातः समाधेहि मे ॥ २ ॥<br>
तवाङ्घ्रिकमलद्वयं तरुणि देवते दारुणं<br>
महाभयसमाकुलं हर भजामि भूमण्डले ।<br>
कृपां कुरु ममालये सपरिवारदेवैः सह सदा भव हि भगिनी<br>
क्षम कुलापतापं मुदा ॥ ३ ॥<br>
त्वमेका योगिनी कन्या पिङ्गला युवती रतिः ।<br>
गौरी विद्याधरी श्यामा प्रसन्ना भव सर्वदा ॥ ४ ॥<br>
त्वं सन्ध्या खेचरी विद्या यक्षिणी भूतिनी प्रिया ।<br>
त्वमेका पातु मां धात्री स्वर्णपात्रकराम्बुजा ॥ ५ ॥<br>
हिरण्याक्षी विशालाक्षी चपला नागिनी जया ।<br>
प्रसन्ना भव शब्दाख्या कामिनी कामदायिनी ॥ ६ ॥<br>
सिद्धिदा कुलमन्त्राणां डाकिनी खेचरी भव ।<br>
नमामि वरदे देवि योगिनीगणसेविते ॥ ७ ॥<br>
तर्वाङ्घ्रियुगलं कान्ते चन्द्रकान्तिसुमालिनी ।<br>
अमले कमले देवि दारिद्र्यदोषभञ्जिनी ॥ ८ ॥<br>
वन्दे त्वां मनसा वाचा प्रसन्ना भव सुन्दरि ।<br>
कलिकालकृते देवि खचरीशतनायिके ॥ ९ ॥<br>
धनसिद्धिं देहि शीघ्रं समागच्छ गृहे मम् ।<br>
सिद्धिदा विधुराणाञ्च अकालमृत्युनाशिनी ॥ १० ॥<br>
दशवर्षसहस्राणि स्थिरा भव कुले मम ।<br>
वाक्यसिद्धिप्रदा देवी पद्मरागसुमालिनी ॥ ११ ॥<br>
सर्वालङ्कारभूषाङ्गी प्रसन्ना भव सर्वदा ।<br>
मायाबीजात्मिका देवी वधूबीजसमाकुले ॥ १२ ॥<br>
सिद्धिद्रव्यं सदा देहि कन्ता भव ममालये ।<br>
विचित्रम्बारशोभाङ्गी नानालङ्कारवेष्टिते ॥ १३ ॥<br>
विम्बारमणिसूर्याभे चन्द्रकान्तिप्रभोज्वले ।<br>
स्मेराननाब्जे कामेशि ममाज्ञापय दुर्लभम् ॥ १४ ॥<br>
कामेशि परमानन्द-राजभोगप्रदायिनी ।<br>
सिद्धिदा वरदा माता भगिनी वा भव प्रिया ॥ १५ ॥<br>
तवाज्ञाकिङ्करो देवि पूजयाम्यहमादरात् ।<br>
ममाग्रे संस्थिरा भूत्वा सिद्धिदा भव सर्वदा ॥ १६ ॥<br>
कौलिनी गगनस्था त्वं मम पार्श्वचरी भव ।<br>
शतवर्षसहस्राणि मामेकं रक्षसेवकम् ॥ १७ ॥<br>
हृदयाम्भोरुहे ध्यायेत्सुन्दरीं नवयौवनाम् ।<br>
किङ्किणीजालमालाढ्यां त्रिपुरां पद्मलोचनाम् ॥ १८ ॥<br>
वराभयकरां धन्यां योगिनीं कामचारिणीम् ।<br>
त्वामेकां जगतां देवि सिद्धिविद्यां नमाम्यहम् ॥ १९ ॥<br>
ममाङ्गे चैव पार्श्वे त्वं कामिनी भव मे सदा ।<br>
दशवर्षसहस्राणि सिद्धे कमललोचनाम् ॥ २० ॥<br>
वनिता भव मे नित्यं नित्यं देहं कुरु प्रिये ।<br>
एतत्स्तोत्रं पठेद्विद्वान् ध्यानाभ्याससमन्वितम् ॥ २१ ॥<br>
पक्वान्नं नारिकेलं वा खण्डमिश्रं निवेदयेत् ।<br>
सिद्धिं यच्छन्ति भूतिन्यः स्तोत्रपूजा प्रभावतः ॥ २२ ॥<br>
इति व्ःअद्भूतसन्धानडामरे महातन्त्रे भैरवीभैरवसंवादे<br>
नायिका-स्तोत्रं समाप्तम् ।</p>
<p>अथ गुरुकवचम् &ndash;</p>
<p>नारद उवाच &ndash;</p>
<p>ब्रह्मन् गुरोर्मनुस्तोत्रं यथावदवधारितम् ।<br>
कवचश्रवणे श्रद्धा साम्प्रतं कथ्यतां मम ॥ १ ॥</p>
<p>ब्रह्मोवाच &ndash;</p>
<p>श्रीगुरोः कवचं गुह्यं वर्ण्यमानं निबोध मे ।<br>
नाभक्ताय प्रदातव्यं देयं भक्तिमते सदा ॥ २ ॥<br>
श्रीगुरोः कवचस्यास्य ब्रह्मर्षि परिकीर्तितः ।<br>
छन्दोऽनुष्टुब्देवता च त्रिदेवात्मा गुरुः स्वयम् ॥ ३ ॥<br>
ॐ शिरो मे सर्वदा पातु गुरुः सर्वाङ्गसुन्दरः ।<br>
उद्यद्भालललाटं मे कृपादृष्टिर्दृशौ मम ॥ ४ ॥<br>
मन्दस्मितो मुखं पातु श्रुती च मधुरं वचः ।<br>
हृदयं पातु मन्त्रोक्तिर्वराभयधरः करौ ॥ ५ ॥<br>
गुरुपद्मासनं पातु नाभ्यादिचरणान्तिकम् ।<br>
गुरुपादनखज्योत्स्ना सर्वाङ्गं सर्वदावतु ॥ ६ ॥<br>
वाग्बीजं मे सदा पातु कामाद्यन्तांश्च खेचरी ।<br>
आनन्दभैरवः पातु सदैवानन्द मन्दिरम् ॥ ७ ॥<br>
आनन्दभैरवी पातु ममानन्दं सदैव सा ।<br>
हिंस्रेभ्यः सर्वदा पातु श्रीप्रासादपरो मनुः ॥ ८ ॥<br>
परा प्रासादमन्त्रस्तु पातु नित्यं विपद्दशाम् ।<br>
हंसः पीठं पातु चोर्ध्वं सर्वदिक्षु सदावतु ॥ ९ ॥<br>
कुलन्तु गुरवः पान्तु पात्वधः कमलासनः ।<br>
ज्ञानं पातु च दिव्यौघा इच्छां सिद्धौघसञ्ज्ञकाः ।<br>
मानवौघाः क्रियां पान्तु श्रीगुरुः सर्वदावतु ॥ १० ॥<br>
ॐ ।<br>
इतीदं कवचं नित्यं प्रातःकृत्यावसानके ।<br>
यः पठेन्मानवो भक्त्या त्रैलोक्यविजयी भवेत् ।<br>
मन्त्रसिद्धिर्भवेत्तस्य देवता च प्रसीदति ।<br>
सत्यं सत्यं पुनः सत्यं नात्र कार्या विचारणा ॥ ११ ॥<br>
गुर्वभिधानं कवचमज्ञात्वा क्रियते जपः ।<br>
वृथाश्रमो भवेत्तस्य न सिद्धिर्मन्त्रपूजने ॥ १२ ॥<br>
गुरुपादं पुरस्कृत्य कवचं पठ्यते शुभम् ।<br>
तदा मन्त्रस्य यन्त्रस्य सिद्धिर्भवति नान्यथा ॥ १३ ॥<br>
गुरु-गोप्यञ्च कर्त्तव्यं न वक्तव्यं कदाचन ॥ १४ ॥<br>
यस्मै कस्मै न दातव्यं न प्रकाश्यं कदाचन ।<br>
दातव्यं भक्तियुक्ताय कुलीनाय विशेषतः ॥ १५ ॥<br>
त्रैलोक्यदुर्लभञ्चैतद् भुक्तिमुक्तिफलप्रदम् ।<br>
सर्वतीर्थफलं येन पठ्यते कवचं गुरोः ।<br>
इति ते कथितं पुत्र सावधानोऽवधारय ॥ १६ ॥<br>
इति ब्रह्मयामले श्रीमद्गुरुकवचं समाप्तम् ।</p>
<p>अथ योषिद् गुरु-ध्यानम् &ndash;</p>
<p>यथा &ndash;</p>
<p>ॐ प्रफुल्लपद्मपत्राक्षीं घनपीनपयोधराम् ।<br>
प्रसन्नवदनां क्षीणमध्यां ध्यायेच्छिवां गुरुम् ॥ १ ॥<br>
पद्मरागसमाभासां रक्तवस्त्र सुशोभनाम् ।<br>
रक्तकङ्कणपाणिञ्च रत्ननूपुरशोभिताम् ॥ २ ॥<br>
स्थलपद्मप्रतीकाशपादपद्मसुशोभिताम् ।<br>
शरविन्दुप्रतीकाशवक्त्रोद्भासितविग्रहाम् ॥ ३ ॥<br>
स्वनाथ-वामभागस्थां वराभयकराम्बुजाम् ।<br>
एवं ध्यात्वा पूजयेत् ॥ ४ ॥</p>
<p>अथ स्त्रीगुरु-कवचम् &ndash;</p>
<p>अस्य स्त्रीगुरुकवचस्य स्त्रीगुरुर्देवता चतुर्वर्गप्राप्तये विनियोगः ।<br>
शिरसि सदाशिव ऋषये नमः ।<br>
हृदि स्त्रीगुरुदेवतायै नमः ।</p>
<p>ईश्वर उवाच &ndash;</p>
<p>स्त्रीगुरोः कवचस्यास्य सदाशिव-ऋषिः स्मृतः ।<br>
तदाख्या देवता प्रोक्ता चतुर्वर्गफलप्रदा ॥ १ ॥<br>
ॐ क्लीं बीजं मे शिरः पातु तदाख्या च ललाटकम् ।<br>
क्लीं बीजं चक्षुषोः पातु सर्वाङ्गं मे सदाशिवः ॥ २ ॥<br>
ऐं बीजं मे मुखं पातु ह्रीं जिह्वां परिरक्षतु ।<br>
श्रीं बीजं स्कन्धदेशं मे हसखफ्रें भुजद्वयम् ॥ ३ ॥<br>
हकारः कण्ठदेशं मे सकारः षोडशं दलम् ।<br>
क्षवर्णस्तदधः पातु लकारो हृदयं मम् ॥ ४ ॥<br>
वकारः पृष्ठदेशञ्च रकारोदक्षपार्श्वकम् ।<br>
हूङ्कारो वामपार्श्वञ्च सकारो मेरुमेव च ॥ ५ ॥<br>
हकरो मे दक्षभुजं क्षकारो वामहस्तकम् ।<br>
मकारश्चाङ्गुलिं पातु लकारः पातु मे नखम् ॥ ६ ॥<br>
वकारो मे नितम्बञ्च रकारो जठरं मम् ।<br>
यीङ्कारः पादयुगलं ह्सौः सर्वाङ्गकेऽवतु ॥ ७ ॥<br>
ह्सौः लिङ्गञ्च लोमानि केशञ्च परिरक्षतु ।<br>
ऐं बीजं पातु पूर्वे मे ह्रीं बीजं दक्षिणेऽवतु ॥ ८ ॥<br>
श्रीं बीजं पश्चिमे पातु उत्तरे भूतसम्भवम् ।<br>
ऐं पातु चाग्निकोणे च वेदाद्या नैर्-ऋतेऽवतु ॥ ९ ॥<br>
देव्यम्बा पातु वायव्यां शम्भोः श्रीपादुकान्तथा ।<br>
पूजयामि तथा चोर्ध्वं नमश्चाधः सदाऽवतु ॥ १० ॥<br>
ॐ ।<br>
इति ते कथितं कान्ते कवचं परमाद्भुतम् ।<br>
गुरुमन्त्रं जपित्वा तु कवचं प्रपठेद्यदि ।<br>
स सिद्धः स गणः सोऽपि शिवः साक्षान्न संशयः ॥ ११ ॥<br>
पूजाकाले पठेद्यस्तु कवचं मन्त्रविग्रहम् ।<br>
पूजाफलं भवेत्तस्य सत्यं सत्यं सुरेश्वरि ।<br>
त्रिसन्ध्यं यः पठेद्देवि स सिद्धो नात्र संशयः ॥ १२ ॥<br>
भूर्जे विलिख्य गुटिकां स्वर्णस्थां धारयेद्यदि ।<br>
तस्य दर्शनमात्रेण वादिनो निष्प्रभां गताः ॥ १३ ॥<br>
विवादे जयमाप्नोति रणे च नैर्-ऋतेरिव ।<br>
सभायां जयमाप्नोति मम तुल्यो न संशयः ॥ १४ ॥<br>
सहस्रारे भावयन् यस्त्रिसन्ध्यं प्रपठेद्यदि ।<br>
स एव सिद्धलोकेशो निर्वाणपदमीयते ॥ १५ ॥<br>
समस्तमङ्गलं नाम कवचं परमाद्भुतम् ।<br>
यस्मै कस्मै न दातव्यं न प्रकाश्यं कदाचन ॥ १६ ॥<br>
देयं शिष्याय शान्ताय चान्यथा विफलं भवेत् ।<br>
अभक्तेभ्यस्तु देवेशि पुत्रेभ्योऽपि न दर्शयेत् ॥ १७ ॥<br>
इदं कवचमज्ञात्वा विद्याञ्चैव च यो जपेत् ।<br>
स नाप्नोति फलं तस्य परे च नरकं व्रजेत् ॥ १८ ॥<br>
इति ब्रह्मयामले पार्वतीश्वरसंवादे श्रीमत्स्त्रीगुरुकवचं<br>
समाप्तम् ।</p>
<p>अथ गुरु-स्तोत्रम् &ndash;</p>
<p>ज्ञानात्मानं परमात्मानं दानं ध्यानं योगं ज्ञानम् ।<br>
जानन्नपि तत्सुन्दरि मातर्न गुरोरधिकं न गुरोरधिकम् ॥ १ ॥<br>
प्राणं देहं गेहं राज्यं भोगं मोक्षं शक्तिं पुत्रम् ।<br>
मन्ये मित्रं वित्तकलत्रं न गुरोरधिकं न गुरोरधिकम् ॥ २ ॥<br>
वाणप्रस्थं यतिविधधर्मं पारमहंसस्यं भिक्षुकचरितम् ।<br>
साधोः सेवा बहुसुरभक्तिर्न गुरोरधिकं न गुरोरधिकम् ॥ ३ ॥<br>
विष्णोर्भक्तिःपूजनचरितं वैष्णवसेवा मातरि भक्तिः ।<br>
विष्णोरिव पितृसेवनयोगो न गुरोरधिकं न गुरोरधिकम् ॥ ४ ॥<br>
प्रत्याहारं चेन्द्रियजयता प्रणायामं न्यासविधानम् ।<br>
इष्टेः पूजा जपतपोभक्तिर्न गुरोरधिकं न गुरोरधिकम् ॥ ५ ॥<br>
काली दुर्गा कमला भुवना त्रिपुरा भीमा बगला पूर्णा ।<br>
श्रीमातङ्गी धूम तारा एता विद्या त्रिभुवनसारा न गुरोरधिकं<br>
न गुरोरधिकम् ॥ ६ ॥<br>
मात्स्यं कौर्मं श्रीवाराहं नरहरिरूपं वामनचरितम् ।<br>
अवतारादिकमन्यत्सर्वं न गुरोरधिकं न गुरोरधिकम् ॥ ७ ॥<br>
श्रीरघुनाथं श्रीयदुनाथं श्रीभृगुदेवं बौद्धं कल्किम् ।<br>
अवतारानिति दशकं मन्ये न गुरोरधिकं न गुरोरधिकम् ॥ ८ ॥<br>
गङ्गा काशी काञ्ची द्वारा मायायोध्यावन्ती मथुरा ।<br>
यमुना रेवा परतरतीर्थं न गुरोरधिकं न गुरोरधिकम् ॥ ९ ॥<br>
गोकुलगमनं गोपुररमणं श्रीवृन्दावनमधुपुरमटनम् ।<br>
एतत्सर्वं सुन्दरि मातर्न गुरोरधिकं न गुरोरधिकम् ॥ १० ॥<br>
तुलसीसेवा हरिहरभक्तिर्गङ्गासागरसङ्गममुक्तिः ।<br>
किमपरमधिकं क्ष्णे भक्तिरेतत्सर्वं सुन्दरि मातर्न<br>
गुरोरधिकं न गुरोरधिकम् ॥ ११ ॥<br>
एतत्स्तोत्रं पठति च नित्यं मोक्षज्ञानी सोऽप्यतिधन्यः ।<br>
ब्रह्माण्डान्तर्यद्यद् ज्ञेयं सर्वं न गुरोरधिकम् ॥ १२ ॥<br>
इति वृहत्पारमहंस्यां संहितायां श्रीशिव पार्वतीसंवादे<br>
श्रीगुरुस्तोत्रं समाप्तम् ।</p>
<p>अथ श्रीहनूमत्स्तोत्रम् &ndash;</p>
<p>ईश्वर उवाच &ndash;</p>
<p>अत्युत्कटप्रकटितातुलधैर्यवर्यः श्रीरामकार्यकरणे<br>
प्रथितैकवीरः ।<br>
गत्या विलङ्घ्य गतवारिधिवारितीरः श्रीमानसौ जयति वायुसुतो<br>
हनूमान् ॥ १ ॥<br>
यो जातमात्रसमये बलवान् गभस्तेर्विम्बं निरीक्ष्य<br>
फलमित्यविचार्य सम्यक् ।<br>
जग्राह पाणियुगले सहसा सुमोच श्रीमानसौ जयति वायुसुतो<br>
हनूमान् ॥ २ ॥<br>
विभ्रत्सदा वपुषि व्रजचये बलीयान् तेजः सहायसमयं<br>
प्रकटीचकार ।<br>
लङ्कां ददाह दशवक्त्रसभासमक्षं श्रीमानसौ जयति<br>
वायुसुतो हनूमान् ॥ ३ ॥<br>
रामानुजे महति यो जगतीतलेऽस्मिन् शक्त्या हते रणमुखे<br>
दशकन्धरेण ।<br>
आनीय भेषजमजीवयदेवमाशु श्रीमानसौ जयति वायुसुतो<br>
हनूमान् ॥ ४ ॥<br>
मुद्रां समर्प्य रघुनन्दननामचिह्नां चूडामणिं<br>
जनकराजसुतागतं तम् ।<br>
आनीय राममभिवेदयति स्म वीरः श्रीमानसौ जयति वायुसुतो<br>
हनूमान् ॥ ५ ॥<br>
निघ्नन्नशोकवनभूरुहरक्षपालान् भञ्जन्<br>
महाबहुपशूंश्च शतं सहस्रान् ।<br>
भुञ्जन् फलानि विविधानि हि वीक्ष्य सीतां श्रीमानसौ जयति<br>
वायुसुतौ हनूमान् ॥ ६ ॥<br>
काराहृहे मनसि चिन्तित एव यस्मिन् बद्धो जनो हि लभते तत आशु<br>
मोक्षम् ।<br>
क्रव्यादयक्षपवनादिभयापहारी श्रीमानसौ जयति वायुसुतो<br>
हनूमान् ॥ ७ ॥<br>
तुभ्यं नमः सकलमङ्गलदायकाय तुभ्यं नमोऽस्तु<br>
पवनानलसम्भवाय ।<br>
तुभ्यं नमोऽस्तु जगतां परमोपकर्त्रे सर्वार्तदुःखहरणाय<br>
नमो नमस्ते ॥ ८ ॥<br>
इदं हनूमतः स्तोत्रं महापातकनाशनम् ।<br>
सङ्ग्रामजयदं पुण्यं देवानामपि दुर्लभम् ॥ ९ ॥<br>
यः पठेत् प्रातरुत्थाय स्नाने वा शयनेऽथवा ।<br>
विषं न वाधते तस्य न तं हिंसन्ति हिंसकाः ॥ १० ॥<br>
विद्यार्थी लभते विद्यां धनार्थी लभते धनम् ।<br>
पुत्रार्थी पुत्रमाप्नोति नारी पत्युः प्रिया भवेत् ॥ ११ ॥<br>
रोगी रोगात्प्रमुच्येत वद्धो मुच्येत बन्धनात् ।<br>
दुर्बलो बलमाप्नोति भवेत्वायुसुतोपमः ॥ १२ ॥<br>
विघ्नः सर्वे पलायन्ते तं दृष्ट्वा नात्र संशयः ।<br>
सङ्ग्रामे व्यवहारे च विजयस्तस्य जायते ।<br>
बन्धनान्मुक्तिमाप्नोति यात्रायां सिद्धिरेव च ॥ १३ ॥<br>
इति श्रीगरुडतन्त्रे हनूमत्कल्पे हनूमत्स्तोत्रं समाप्तम् ।</p>
<p>अथ मातङ्गीस्तवः &ndash;</p>
<p>ईश्वर उवाच &ndash;</p>
<p>ॐ आराध्य मातश्चरणाम्बुजे ते ब्रह्मादयो विश्रुतकीर्तिमापुः ।<br>
अन्ये परं वा विभवं मुनीन्द्राः परां श्रियं भक्तिभरेण<br>
चान्ये ॥ १ ॥<br>
नमामि देवीं नवचन्द्रमौलेर्मातङ्गिनीं चन्द्रकलावतंसाम् ।<br>
आम्लायवाग्भिः प्रतिपादितार्थं प्रबोधयन्तीं प्रियमादरेण ॥ २<br>
॥<br>
विनम्र देवासुरमौलिरत्नैर्विराजितं ते चरणारविन्दम् ।<br>
भजन्ति ये देवि महीपतीनां ब्रजन्ति ते सम्पदमादरेण ॥ ३ ॥<br>
मातङ्गिनीनां गमने भवत्याः शिञ्जीनमञ्जीरमिदं भजे ते ।<br>
मातस्त्वदीयं चरणारविन्दमकृत्रिमाणां वचनं विशुद्धम् ॥<br>
४ ॥<br>
पादात्पदं शिञ्जितनूपुराभ्यां कृतार्थयन्तीं पदवीं<br>
पदाभ्याम् ।<br>
आस्फालयन्तीं कलवल्लकीं तां मातङ्गिनी सद्धृदयां धिनोमि<br>
॥ ५ ॥<br>
लीलांशुकाबद्धनितम्बविम्बां तालीदलेनार्पितकर्णभूषाम् ।<br>
माध्वीसदाघूर्णितनेत्रपद्मां धनस्तनीं शम्भुवधूं<br>
नमामि ॥ ६ ॥<br>
तडिल्लताकान्तमलक्ष्यभूषं चिरेण लक्ष्यं नवलोमराज्या ।<br>
स्मरामि भक्त्या जगतामधीशे बलित्रयाङ्कं तव मध्यमम्ब ॥<br>
७ ॥<br>
नीलोत्पलानां श्रियमावहन्तीं कान्त्या कटाक्षैः<br>
कमलाकराणाम् ।<br>
कदम्बमालाञ्चितकेशपाशां मतङ्गकन्यां हृदि भावयामि ॥<br>
८ ॥<br>
ध्यायेयमारक्तकपोलविम्बं विम्बाधरन्यस्तललामरम्यम् ।<br>
आलोलनीलालकमायताक्षं मन्दस्मितं ते वदनं महेशि ॥ ९ ॥<br>
स्तुत्यानया शङ्करधर्मपत्नीं मातङ्गिनीं वागधिदेवतां<br>
ताम् ।<br>
स्तुवन्ति ये भक्तियुता मनुष्याः परां श्रियं नित्यमुपाश्रयन्ति ॥<br>
१० ॥<br>
ॐ ।<br>
इति रुद्रयामले श्रीमातङ्गीस्तोत्रम् ।</p>
<p>अथ धूमावतीस्तोत्रम् &ndash;</p>
<p>ईश्वर उवाच &ndash;</p>
<p>ॐ प्रातर्षा स्यात्कुमारी कुसुमकलिकया जपमालां जपन्ती,<br>
मध्याह्ने प्रौढरूपा विकसितवदना चरुनेत्रा निशायाम् ।<br>
सन्ध्यायां वृद्धरूपा गलितकुचयुगा मुण्डमालां वहन्ती, सा<br>
देवी देवदेवो त्रिभुवनजननी चण्डिका पातु युष्मान् ॥ १ ॥<br>
बद्ध्वा खट्वाङ्गकोटौ कपिलवरजटामण्डलं पद्मयोनेः<br>
कृत्वा दैत्योत्तमाङ्गैः स्रजमुरसि शिरःशेखरं तार्क्ष्यपक्षैः ।<br>
पूर्णं रक्तैः सुराणां यममहिषमहाशृङ्गमादाय पाणौ<br>
पायाद्वौ वन्द्यमानः प्रलयमुदितया भैरवः कालरात्र्या ॥ २ ॥<br>
चर्वन्ती ग्रन्थिखण्डं प्रकटकटकटाशब्दसङ्घातमुग्रं,<br>
कुर्वाणा प्रेतमध्ये ककह-कह-कहा-हास्यमुग्रं कृशाङ्गी ।<br>
नित्यं नृत्यप्रमत्ता डमरुडिमडिमान् स्फारयन्ती मुखाब्जं<br>
पायान्नश्चण्डिकेयं झझम-झम-झम-झमा जल्पमाना<br>
भ्रमन्ती ॥ ३ ॥<br>
टण्टट्-टण्टट्-टटण्टा प्रकट-मटमटानादघण्टा वहन्ती<br>
स्फें स्फें स्फें-कारकारा टकटकितहसा दन्तसङ्घट्टभीमा<br>
।<br>
लोलं मुण्डाग्रमाला ललहलहलहा लोललोलोग्ररावं चर्वन्ती<br>
चण्डमुण्डं मटमटमटितं चर्वयन्ती पुनातु ॥ ४ ॥<br>
वामे कर्णे मृगाङ्कं प्रलयपरिगतं दक्षिणे सूर्यविम्बं,<br>
कण्ठे नक्षत्रहारं नरविकटजटाजूटके मुण्डमालम् ।<br>
स्कन्धे कृत्वोरगेन्द्रध्वजनिकरयुतं ब्रह्मकङ्कालभारं,<br>
संहारे धारयन्ती मम हरतु भयं भद्रदा भद्रकाली ॥ ५ ॥<br>
तैलाभ्यक्तैकवेणी त्रपुमयविलसत्कर्णिकाक्रान्तकर्णा, लोहेनैकेन<br>
कृत्वा चरणनलिनकामात्मनः पादशोभाम् ।<br>
दिग्वासा रासभेन ग्रसति जगदिदं या<br>
जवाकर्णपुरावषिण्यूर्ध्वप्रवृद्धा ध्वजविततभुजा सासि देवी<br>
त्वमेव ॥ ६ ॥<br>
सङ्ग्रामे हेतिकृत्तैः सरुधिरदशनैर्यद्भटानां<br>
शिरोभिर्मालामावध्य मूर्ध्नि ध्वजविततभुजा त्वं श्मशाने<br>
प्रविष्टा ।<br>
दृष्ट्वा भूतैः प्रभूतैः पृथुजघनघना<br>
वद्धनागेन्द्रकाञ्चीशूलाग्रव्यग्रहस्ता मधुरुधिरमदा<br>
ताम्रनेत्रा निशायाम् ॥ ७ ॥<br>
दंष्ट्रा-रौद्रे मुखेऽस्मिस्तव विशति जगद्देवि सर्वं क्षणार्द्धात्<br>
संसारस्यान्तकाले नररुधिरवसासम्प्लवे धूमधूम्रे ।<br>
काली कापालिकी त्वं शवशयनरता योगिनी योगमुद्रा रक्ता ऋद्धी<br>
कुमारी मरणभयहरा त्वं शिवा चण्डघण्टा ॥ ८ ॥<br>
ॐ ।<br>
धूमावत्यष्टकं पुण्यं सर्वापद्विनिवारकम् ।<br>
यः पठेत् साधको भक्त्या सिद्धिं विन्दति वाञ्छिताम् महापदि<br>
महाघोरे महारोगे महारणे ।<br>
शत्रूच्चाटे मारणादौ जन्तूनां मोहने तथा ॥ १० ॥<br>
पठेत् स्तोत्रमिदं देवि सर्वत्र सिद्धिभाग्भवेत् ।<br>
देवदानवगन्धर्वयक्षराक्षसपन्नगाः ॥ ११ ॥<br>
सिंहव्याघ्रादिकाः सर्वे स्तोत्रस्मरणमात्रतः ।<br>
दूराद्दूरतरं यान्ति किं पुनर्मानुषादयः ॥ १२ ॥<br>
स्तोत्रेणानेन देवेशि किं न सिध्यति भूतले ।<br>
सर्वशान्तिर्भवेद्देवि चान्ते निर्वाणतां व्रजेत् ॥ १३ ॥<br>
इत्यूर्ध्वाम्नाये धूमावतीकल्पे धूमावत्यष्टकं स्तोत्रसारं<br>
समाप्तम् ।</p>
<p>घटस्थापनम् &ndash;</p>
<p>आगमतत्त्वविलासे यथा &ndash;</p>
<p>राजेश्वरीतन्त्रे शाक्ताभिषेकप्रकरणे घटमित्यनुवृत्तौ &ndash;</p>
<p>नातिह्रस्वं नातिदीर्घं मृत्ताम्रस्वर्णनिर्मितम् ।<br>
कामबीजेन सम्प्रोक्ष्य वाग्भवेनैव ताडयेत् ।<br>
शक्त्या कलसमारोप्य मायया पूरयेज्जलैः ।<br>
मन्त्रेणानेन तीर्थानि देशिकस्तत्र विन्यसेत् ।<br>
गङ्गाद्याः सरितः सर्वाः समुद्राश्च सरांसि च ।<br>
सर्वे समुद्राः सरितः सरांसि जलदा नदाः ।<br>
ह्रदाः प्रस्रवणाः पुण्याः स्वर्गपातालभूगताः ।<br>
सर्वतीर्थानि पुण्यानि घटे कुर्वन्तु सन्निधिम् ।<br>
रमाबीजेन जप्तेन पल्लवं प्रतिपादयेत् ।<br>
कूर्चेन फलदानं स्यात् स्त्रीबीजेन स्थिरीकृतिः ।<br>
सिन्दूरं वह्निबीजेन पुष्पं दद्याच्छवानुना ।<br>
मूलेन दूर्वां प्रणवैः कुर्यादभ्युक्षणं ततः ।<br>
हूं फट् स्वाहेति मन्त्रेण कुर्याद्दर्भेण ताडनम् ।<br>
विचिन्त्य देवीपीठन्तु तत्रावाह्य प्रपूजयेत् ।<br>
शक्त्या सौरिति बीजेन ।<br>
शवानुना इत्यत्र शरानुना ।<br>
इति आगमतत्त्वधृतः पाठः ।<br>
शरानुना अस्त्रमन्त्रेण इति तदर्थः ॥ १ ॥</p>
<p>कवचसंस्कारः &ndash;</p>
<p>दीपिकाधृततन्त्रान्तरे &ndash;</p>
<p>विलिख्य कवचं देवि रक्तसूत्रेण वेष्टयेत् ।<br>
वेष्टयित्वा ततो देवि स्वर्णादौ स्थापयेत् ततः ।<br>
पञ्चमृतैः पञ्चगव्यैः स्नापयित्वा शुभेऽहनि ।<br>
सम्पूज्य देवतारूपां गुलिकां सर्वकामदाम् ।<br>
प्राणप्रतिष्ठामन्त्रेण प्राणांस्तत्र नियोजयेत् ।<br>
अन्तर्योनि ततो ध्यात्वा तत्र स्थापयेद्बुधः ।<br>
एषा तु गुलिका देवि कण्ठलग्ना सुखप्रदा ॥ १ ॥</p>
<p>अथ मन्त्रणां श्रोत्रादिनिरूपणम् &ndash;</p>
<p>यथा यक्षडामरे &ndash;</p>
<p>मर्त्यानामुपकाराय त्रिषु लोकेषु दुर्लभम् ।<br>
भगवान् पुनराचक्षे श्रोत्रादीनां निरूपणम् ॥ १ ॥<br>
हृदयं मूर्तिमास्थाय दृढचित्तः समाहितः ।<br>
सम्प्रेक्ष्य नासिकाग्रं स्वं दिशञ्चानवलोकयन् ।<br>
मनो हत्वेन्द्रियाद्यैश्च सर्वभावेन साधकः ।<br>
पश्यतीतिलयं श्रोत्रं नान्यथा शृणुयाद्वचः ॥ २ ॥<br>
सौरे तथा गाणपत्ये दौर्गे शैवे तथैव च ।<br>
भौतिके च मनावास्यहृन्नेत्रं द्योतते यथा ।<br>
मूलाक्षरे विचारोऽयं मूलानां बीजमुच्यते ।<br>
मनोविचारः कर्तव्यो बीजे सति विषान्विते ।<br>
बीजत्वेन गता रुद्रहंसी डिण्डिमविद्रुमा ।<br>
पुरी सेन्दुक्रमादत्र कुर्यादास्यादिचिन्तनम् ॥ ३ ।<br>
यमस्त्यागी शुको दण्डी मणिभद्रो घटत्कचः ।<br>
भृङ्गिप्रभृतिबीजानां प्राग्वत्कुर्याद्विचारणम् ।<br>
यत्र यक्षेश्वरो मन्त्रे तत्रैवास्यं प्रधानतः ।<br>
चण्डिकाया अभावेऽत्र विद्युन्नेत्रहृदासवः ॥ ४ ॥<br>
ज्योतिःकपर्दीखद्योतो ग्रासिनी च सुरान्तकः ।<br>
वैवस्वतः केतुनाम शिखी प्राणप्रहारिणी ।<br>
कस्मिन्नुल्कामुखी जालन्धरी चण्डयुगान्तकौ ।<br>
किङ्करी पिशिताक्षी सुकिन्नरश्च मनोहरी ।<br>
ध्वाङ्क्ष्यं वैतानिकं फेत्कारिणी शूलपयोधरौ ।<br>
चतुर्विंशतिबीजानि मन्त्रे स्युर्यक्षडामरे ।<br>
एभिरशेषमन्त्राणां हृन्नेत्रवदनानि च ।<br>
अनवोऽस्य परिज्ञेयाः सर्वतन्त्रेषु गोपिताः ॥ ५ ॥<br>
तथा मूलार्ण मुखमादिष्टं हृदयं स्वरसञ्ज्ञकम् ।<br>
मूलार्णं प्रणवं मन्त्रस्य मुखमित्यर्थः ।<br>
हृदयं स्वरशक्तयः इति षोडशाक्षरात्मिकाः शक्तयो मन्त्रस्य<br>
हृदयमित्यर्थः ।<br>
तथा च मूलार्णमास्यमाख्यं तं हृदयं स्वशक्तयः ।<br>
स्वरशक्तयो वक्तव्याः ।</p>
<p>अथ प्रणवाभावे तत् स्वरूपबीजानां विशेषमाह तत्रैव &ndash;</p>
<p>आदिमध्यावसानेषु पूर्वाभावे तथोत्तरम् ।<br>
कीर्त्याख्या कालवक्त्रेण महाकालेन साधितम् ।<br>
तदनादि पञ्चरश्मि सृष्टिस्थित्यव्ययं विषम् ।<br>
शूलिन्या सहितो गुह्यश्चण्डीशोऽग्नीन्दुविन्दुमान् ।<br>
एतद्विष्णुप्रियाबीजं जगन्मान्यं जगत्प्रियम् ।<br>
आदिमध्यावसानेषु इति मन्त्रस्यादौ मध्ये चान्ते वा<br>
प्रणवस्थितिश्चेत्तदा तदैव तन्मुखमित्यर्थः ।<br>
पूर्वाभावे यथोत्तरमिति प्रणवाभावे तत्परं विधानं यथेति<br>
कीर्त्याख्या कालवक्त्रेणेति अकार-उकारेण, महाकालेनेति मकारेण<br>
साधितं तदनादि पञ्चरश्मि इति तदेव प्रणवम् ।<br>
एतद्विष्णुप्रियाबीजं श्रीबीजमिति सार्द्धद्वयश्लोकेनान्वयः ।<br>
तथा च यस्मिन् मन्त्रे श्रीबीजादिकमस्ति तत्र तदेव मुखमिति<br>
प्रणवस्वरुपत्वात्, अतः क्रमेण मन्त्रमुखात्मकबीजान्याह<br>
तत्रैव श्रीबीजमुक्तम् ॥</p>
<p>तत्परं यथा &ndash;</p>
<p>क्षतजं व्योमवक्त्रञ्च चण्डोग्रेन्द्वादिभूषितम् ।<br>
आद्रं रौद्रञ्च भूतञ्च बीजं प्राथमिकं स्मृतम् ।<br>
क्षतजं रेफः, व्योमवक्त्रं हकारः, चण्डोग्रा ईकारः,<br>
इन्द्वादिभूषितमिति इन्दुनादाभ्यां भूषितं मायाबीजम् ।<br>
क्रोधीशं रक्तगं धूम्र-भैरव्येन्द्वाद्यलङ्कृतम् ।<br>
पितृभूवासिनीबीजं कालेयं पलभोजनम् ।<br>
क्रोधीशं ककारं, रक्तगं रेफगं धूम्रभैरवी ईकारः,<br>
बिन्दुनादयोगेन कालीबीजम् ।<br>
नादबिन्दुसमायुक्तां समादयोग्रभैरवीम् ।<br>
भौतिकं वाग्भवं बीजम् ऋद्धिबुद्धिविवर्द्धनम् ।<br>
उग्रभैरवी ऐकारः, तेन वाग्भवबीजम् इत्यर्थ ।<br>
फडस्त्रञ्च प्रसिद्धं स्यात्काल्याग्निव्यापकाङ्कुशः ।<br>
शिरः स्वाहा द्विठो वह्निजाया ज्वलनवल्लभा ।<br>
इन्द्रासनगतो ब्रह्मा सा त्रिमूर्तिस्तु मन्मथः ।<br>
व्योमास्यः कालवक्त्राढ्यो वर्मविन्द्विन्दु संयुतः ।<br>
एतेन कामबीजं कूर्चबीजञ्च ।<br>
शून्यं क्षतजमारूढं चण्डभैरव्यलङ्कृतम् ।<br>
विन्द्विन्दुभूषितं मूर्ध्नि ज्योतिर्मन्त्रमुदीरितम् ।<br>
शून्यं हकारः, क्षतजं रेफः, चण्डभैरवी ऐकारः ।<br>
आदिदेवेन निर्दिष्टं मन्त्रकोषमनुत्तमम् ।<br>
यदास्येभ्यः परं गोप्यं तन्मयात्र प्रकीर्तितम् ।<br>
यक्षडामरमन्त्रस्य मनुकोषविवेचनम् ।<br>
क्रोधाधिपेन यत्प्रोक्तं भैरवाय महात्मने ।<br>
इति ।<br>
अत एव प्रणव-श्रीबीज-माया-काली-वाग्भव-अस्त्र-वह्निजाया-काम-<br>
कूर्च-ज्योतिर्मन्त्राणां यत्र मन्त्र यस्य स्थितिस्तत्र तस्य<br>
अस्यत्वमुक्तम् ।<br>
एतेषां द्वयं वा त्रयं वा बीजं यत्र तिष्ठति ।<br>
तत्र तु उक्तमन्त्रेण तत्पूर्वबीजस्य ग्रहणम् ॥ ६ ॥</p>
<p>अथ नेत्रनिर्णयः &ndash;</p>
<p>तदुक्तं तत्रैव &ndash;</p>
<p>बीजे रक्तमुखाः सर्वे मूलार्णा हृदयं स्वराः ।<br>
दक्षवामदृशौ चण्डीविकले मध्यमे न चेत् ।<br>
बीजाभावे मनोर्विद्युन्नेत्रमस्यं मनोहरी ।<br>
मूलार्णं हृदयं दण्डी प्राणोऽपि स्वरशक्तयः ।<br>
बीजे रक्तमुखा इति सर्वे मूलार्णाः श्रीबीजादयः बीजे सति इति<br>
स्वयं मन्त्रे सति रक्तमुखा भवन्तीति ।<br>
चण्डीविकले विसर्गबिन्दु मध्यमे न चेदिति मन्त्रस्य मध्यस्थौ न<br>
चेत्तदा तस्य दक्षवामदृशावित्यर्थः ।<br>
बीजाभावे इति मुखनेत्रात्मकबीजानामभावे ।<br>
मनोर्विद्युन्नेत्रमिति मन्त्रस्य नेत्रम् ।<br>
विद्युदिति अकारः ।<br>
आस्यं मनोहरीति वह्निजाया मूलार्णमित्युक्तेः, हृदयं दण्डीति<br>
अनुस्वारः प्राणोऽपि स्वरशक्तय इति दण्डिनः स्वरशक्तीनाञ्च<br>
हृत्प्राणत्वमिति रहस्याः ।<br>
अत्र चिन्तामणिनृसिंहयोर्विचारो न स्यात् ।<br>
तथा च चिन्तामणिनृसिंहख्यौ श्रोत्रास्यनेत्रदृते ।<br>
यत्र बीजाक्षरं मन्त्रं तत्र सर्वश एव हि ।<br>
प्रधानपूर्वा परगा विकला यत्र दृश्यते ।<br>
तत्र नेत्रं विजानीयान्मुखञ्च क्षतजोक्षितम् ।<br>
अत्र बीजाक्षरं मन्त्रमिति केवलश्रीबीजादिकं मन्त्रं यत्र भवति<br>
प्रधानपूर्वापरगेति चण्डी पूर्वा विकला स्वयं परगा यत्र<br>
दृश्यते च तत्रैव नेत्रं बिजानीयात् इति मुखञ्च क्षतजोक्षितं रेफ<br>
इत्यर्थः ।</p>
<p>रेफहीने मनौ तु तन्मूलवर्णं मुखमित्याह तत्रैव &ndash;</p>
<p>रक्तवर्जमनौ मूलवर्णमास्यं प्रकीर्तितम् ।<br>
विद्युन्नेत्रं विनिर्दिष्टं चण्डीविकलावर्जिते ।</p>
<p>अन्यच्च &ndash;</p>
<p>गर्जिनीधूम्रभैरव्यावभावे च दृशौ स्मृतौ ।<br>
गर्जिनी तृतीयस्वरः धूमभैरवी चतुर्थस्वरः ।<br>
एतावपि बिन्दुविसर्गयोरभावे दृशावित्यर्थः ।<br>
यत्र यक्षेश्वरो मन्त्रे तत्रैवास्यं प्रधानतः ।<br>
चण्डिकाया अभावेऽत्र विद्युन्नेत्रहृदासवः ।</p>
<p>तत्रैवाह &ndash;</p>
<p>सुग्रीवः स्याद्द्वयं श्रोत्रं हृं शून्यं विकला दृशः ।<br>
विकलाया अभावे च स्यातां गौरी च पार्वती ।<br>
यक्षेश्वरो हकारः, चण्डिका विसर्गः, विद्युत् अकारः, सुग्रीवो रेफः<br>
शून्यं हकारः विकला द्विबिन्दुः, गौरी तृतीयस्वरः, पार्वती<br>
चतुर्थस्वरः ।<br>
सर्वाभावे तु अकार एव तत्तद्रूपत्वेन ज्ञेय इत्यर्थः ।</p>
<p>तथा च &ndash;</p>
<p>विद्युदेवाह हृन्नेत्रं हृद्वक्त्रप्राणवर्जिते ।<br>
एतेन हृन्नेत्रप्राणाः विद्युदेवेति प्राणोऽपि स्वरशक्तय इति वचनात् ।<br>
इति श्रोत्रादिज्ञानम् ॥ ७ ॥</p>
<p>एतज्ज्ञानस्य नित्यत्वमाह &ndash;</p>
<p>तत्रैव, यज्ज्ञानेन विना नालं जपहोमप्रयोगनिदानमिति ।</p>
<p>तथा &ndash;</p>
<p>श्रवणास्यहृदयनेत्रज्ञानान्मोक्षो मनोः सद्यः ।<br>
सिद्धिः सर्वविधा स्यात् सा शिव एव स साधकः ।<br>
श्रोत्रादीनां ज्ञानाभवे मन्त्रस्य ग्रहणमात्रात् ।<br>
दारिद्र्यञ्च विपत्तिर्नरकप्राप्तिर्यशोभ्रंशः ।<br>
दीनोऽतिदुःखी पराजितः शत्रुपीडितः शोकी ।<br>
कुर्यादेव हि तच्चितो मन्त्रो श्रोत्रदिविज्ञानम् ॥ ८ ॥<br>
इत्यादि ज्ञेयम् ।</p>
<p>अथ स्वरशक्तयः &ndash;</p>
<p>तत्रैव &ndash;</p>
<p>अकारे भीषणा कीर्तिर्विद्युज्जिह्वेति कीर्तिता । अ ।<br>
आकारे तामसी कालरात्र्युग्रा कालभैरवी । आ ।<br>
इकारे गर्जिनी चण्डा ज्ञेया रुद्रभयङ्करी । इ ।<br>
ईकारे शूलिनी ख्याता चण्डोग्रा धूम्रभैरवी । ई ।<br>
उकारे कालवक्त्राख्या प्रचण्डा चण्डवल्लभा । उ ।<br>
विदार्युकारगा ज्ञेया तालजङ्घा कपालिनी । ऊ ।<br>
ऋकारे स्यान्महारद्री ज्वालिनी योगिनीत्यपि । ऋ ।<br>
ॠकारे कालिकादेवी पितृकाली भयङ्करी । ॠ ।<br>
संहारिणी ऌकारे स्यान्मेघनादोग्रहासिनी । ऌ ।<br>
रुद्रचण्डा कालजिह्वा ॡकारे च करालिनी । ॡ ।<br>
ऊर्द्धकेशी च चामुण्डा नादिन्येकारगा स्मृता । ए ।<br>
ऐकारे कोटराक्षी च मानिन्युत्तमभैरवी । ऐ ।<br>
ज्वालास्योकारगा ज्ञेया भीमाक्षी मुण्डमालिनी । ओ ।<br>
औकारे डाकिनी सिंहनादिनी चण्डभैरवी । औ ।<br>
अक्रूराख्या विकारी च अङ्कारे रुद्रडाकिनी । अम् ।<br>
शेषे कपालिनी याम्या चण्डिका कुण्डलद्वयम् ।<br>
विसर्ग आदनुस्वारः कलाश्च स्वरशक्तयः । अः ।<br>
इत्येतासां या या यस्मिन्ममन्त्रे योजितास्तास्ता एव तस्य हृदयत्वेन<br>
भाव्या इति रहस्यार्थः ।<br>
एवं क्रमेण मन्त्रस्य श्रोत्रादिकं विज्ञाय पुरस्क्रियां कुर्यात् ।</p>
<p>तथा च &ndash;</p>
<p>मन्त्रं नीत्वा गुरोः पार्श्वे गुरुभक्तिपरायणः ।<br>
मन्त्रशोत्रास्य हृन्नेत्रप्राणान् विज्ञाय यत्नतः मन्त्रञ्च<br>
कीलकं ज्ञात्वा कुर्यान्मन्त्रपुरस्क्रियाम् ।<br>
पुरश्चरणसम्पन्नो वीरसिद्धिं समाचरेत् ॥ ९ ॥<br>
इति मन्त्रस्य श्रोत्रादिपरिज्ञानम् ।</p>
<p>अथ मन्त्राङ्गसङ्केतः &ndash;</p>
<p>ज्ञानतन्त्रे &ndash;</p>
<p>कैलासशिखरे रम्ये गन्धर्वगणसेविते ।<br>
स्थाणोर्वक्षःस्थिता देवं पृच्छति स्म नगात्मजा ।</p>
<p>पार्वत्युवाच &ndash;</p>
<p>गणेशनन्दिचन्द्रेश भूतनाथ मदीश्वर ।<br>
अनेकतन्त्रमन्त्राणां प्रकाशोऽन्तरगाणि च ।<br>
भेदश्च कीलकश्चैव शापोद्धारणमेव च ।<br>
त्वत्प्रासादान्मया नाथ ज्ञातं न संशयः ।<br>
नानातन्त्रेषु देवेश विद्या वर्णम्यी स्मृता ।<br>
इदानीं श्रोतुमिच्छामि मन्त्राङ्गं नामनिर्णयम् ।<br>
मन्त्रसङ्केतकं नाम बहुधा मयि सूचितम् ।<br>
अस्मिंस्तु निर्जने देशे यदि स्नेहोऽस्ति मां प्रति ।<br>
तद्वदस्व महादेव नात्रकार्या विचारणा ।<br>
नो चेत् सत्यं वदाम्यद्य पुरस्कृत्य तवाग्रतः ।<br>
प्राणत्यागं करिष्यामि सत्यं सत्यं न संशयः ।</p>
<p>ईश्वर उवाच &ndash;</p>
<p>साधु पृष्टं त्वया भद्रे यद्यन्मे मनसि स्थितम् ।<br>
देवि योषिच्चपलत्वात्पुरा नोक्तं त्वयि प्रिये ।<br>
इदानीं स्थिरतां ज्ञात्वा कथयामि तवानघे ।<br>
न प्रकाश्यं महादेवि कदाचिदपि पार्वती ।<br>
प्रकाशिते महातत्त्वे नश्यन्ति सिद्धयस्तव ।<br>
पुनरुक्तं महादेवि न वक्तव्यं सुनिश्चितम् ।<br>
विना जपेन होमेन पूजया वा दयान्विते ।<br>
येन विज्ञानमात्रेण मन्त्रसिद्धिः प्रजायते ।<br>
मन्त्रसङ्केतमज्ञात्वा यो जपेन्मन्त्रराजकम् ।<br>
शतलक्षजपेनैव मन्त्रसिद्धिर्न जायते ।<br>
तस्मात्सर्वप्रयत्नेन ज्ञातव्याङ्गविभावना ।<br>
तवातिगौरवात्साध्वि जगतां हितकाम्यया ।<br>
वक्ष्यामि शृणु देवेशि सारात् सारतरं महत् ।<br>
एकाक्षरे महामन्त्रे सम्पूर्णं देहरूपकम् ।<br>
विभावयेन्महेशानि नान्यच्च परिचिन्तयेत् ।<br>
प्रथमं बाहूमूलान्तं कट्यन्तं द्वितीयं भवेत् ।<br>
तृतीयं पादमूलान्तं क्रमेण परिचिन्तयेत् ।<br>
चतुरर्णकमन्त्रेषु गण्डान्तं प्रथमं भवेत् ।<br>
बाह्वन्तं द्वितीयञ्चैव नाभ्यन्तं तृतीयं भवेत् ।<br>
चतुर्थञ्च ततो देवि पदान्तं परिचिन्तयेत् ॥ १ ॥<br>
पञ्चाक्षरे तु मन्त्रे तु पञ्चधा परिकल्पयेत् ।<br>
ग्रीवान्तं प्रथमं देवि बाह्वन्तं द्वितीयं भवेत् ।<br>
तृतीयं कुक्षिपर्यन्तम् ऊर्वन्तं चतुर्थं भवेत् ।<br>
पादान्तं पञ्चमं देवि भवत्येव न संशयः ।<br>
षडक्षरे तु मन्त्रे तु मुखान्तं प्रथमं भवेत् ।<br>
द्वितीयं गलपर्यन्तं बाह्वन्तं तृतीयं भवेत् ।<br>
चतुर्थं हृदयान्तञ्च ऊर्वन्तं पञ्चमं भवेत् ।<br>
पदञ्च षष्ठवर्णञ्च क्रमेण परिचिन्तयेत् ।<br>
सप्ताक्षरे तु मन्त्रे तु मुखान्तं प्रथमं भवेत् ।<br>
द्वितीयं गलपर्यन्तं वाह्वन्तञ्च तृतीयकम् ।<br>
चतुर्थं पृष्ठपर्यन्तं कुक्ष्यन्तं पञ्चमं भवेत् ।<br>
षडर्णमूरुपर्यन्तं पादान्तं सप्तमं भवेत् ।<br>
अष्टाक्षरे महामन्त्रे मुखान्तं प्रथमं भवेत् ।<br>
चिबुकान्तं द्वितीयञ्च गलान्तं तृतीयं भवेत् ।<br>
चतुर्थं बाहुपर्यन्तं पृष्ठान्तं पञ्चमं भवेत् ।<br>
सडर्णमुदरान्तञ्च जायन्तं सप्तमं भवेत् ।<br>
पादान्तमष्टमञ्चैव भावाङ्गेऽपि न संशयः ।<br>
नवाक्षरे तु मन्त्रे तु नासान्तं प्रथमं भवेत् ।<br>
मुखान्तञ्च द्वितीयं स्याद् ग्रीवान्तं तृतीयं भवेत् ।<br>
चतुर्थं बाहुपर्यन्तं कुक्ष्यन्तं पञ्चमं भवेत् ।<br>
षष्ठञ्च मस्तकं ज्ञेयम् स्तनान्तं सप्तमं भवेत् ।<br>
उर्वन्तमष्टमञ्चैव पादान्तं नवमं भवेत् ।<br>
दशाक्षरे तु मन्त्रे तु शिरोऽन्तं प्रथमं भवेत् ।<br>
चिबुकान्तं द्वितीयं स्यात् तृतीयं कर्णयुग्मकम् ।<br>
चतुर्थञ्च भवेद् ग्रीवा पञ्चमं बाहुयुग्मकम् ।<br>
षष्ठं पृष्ठञ्च जानीयात्सप्तमं स्तनमण्डलम् ।<br>
उदरान्तमष्टमञ्च ऊर्वन्तं नवमं भवेत् ।<br>
पादान्तं नवमं ज्ञेयमिति मन्त्राङ्गभावना ।<br>
एवं क्रमेण एकादशाक्षरादीनां मन्त्राणां<br>
वाह्याङ्गविभावनां कृत्वा मन्त्रजपादिकं कुर्यात् ॥ २ ॥</p>
<p>ग्रन्थगौरवभयादन्यन्योक्तम् इति देवताया वाह्याङ्गसङ्केतः ।<br>
परिशिष्टं सम्पूर्ण ॥</p>

  </div>
</article>


        

        



    <aside class="card border noPrint" id="section-tree-item-kriyA_kRShNAnanda-bRhat-tantra-sAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/kriyA/kRShNAnanda-bRhat-tantra-sAraH/">कृष्णानन्द-बृहत्-तन्त्रसारः </a>
            <a data-toggle="collapse" href="#section-tree-item-body-kriyA_kRShNAnanda-bRhat-tantra-sAraH_md" role="button" aria-expanded="false" aria-controls="section-tree-item-body-kriyA_kRShNAnanda-bRhat-tantra-sAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-kriyA_kRShNAnanda-bRhat-tantra-sAraH_md" class="card-body p-0 collapse">
            
            <li>author: [kṛṣṇānanda āgamavāgiśa]</li>
            
            <li>author_iast: kṛṣṇānanda āgamavāgiśa</li>
            
            <li>catalog number: M00013</li>
            
            <li>commentator: [aghoraśiva]</li>
            
            <li>draft: false</li>
            
            <li>editor: [caṭṭopādhyāya]</li>
            
            <li>iscjklanguage: false</li>
            
            <li>main title: brhattantrasāraḥ</li>
            
            <li>publication city: [kaśi]</li>
            
            <li>publication country: India</li>
            
            <li>publication year: [Pre-1900]</li>
            
            <li>publisher: [dhuṇḍhirāja gaṇeśa]</li>
            
            <li>secondary title: [tantrasāra]</li>
            
            <li>subjects: [compendium tantric / āgamic literature]</li>
            
            <li>title: कृष्णानन्द-बृहत्-तन्त्रसारः</li>
            
            <li>title_iast: brhattantrasāra</li>
            
            <li>uniform title: brhattantrasāra</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
