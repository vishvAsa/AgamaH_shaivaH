+++
title = "३ आगमाधिकारः"

+++
आगमाधिकारे  
  
प्रथममाह्निकम् ।  
  
विमर्शिनी  
  
यं प्राप्य सर्वागमसिन्धुसङ्घः पूर्णत्वमभ्येति  
कृतार्थतां च ।  
तं नौम्यहं शाम्भवतत्त्वचिन्तारत्नौघसारं  
परमागमाब्धिम् ॥  
  
भास्करी  
  
अत्र टीका: -  
  
शिवाच्चिन्मात्राख्यादतिमिततनोरागत-  
मथो शिवायास्तन्मूर्तेर्ननु वदनमामर्शवपुषः ।  
गतं सद्भिः सर्वैर्मतमथ च गाङ्गेयजलवद्  
बहुस्रोतोयुक्तं सततमिह शस्त्रं हृदि भजे ॥ १ ॥  
  
     अथ तृतीयविमर्शरूपस्यागमाधिकारस्य  
निर्विघ्नपरिसमाप्तये, प्रचयगमनाय च मनसानुष्ठितमपि बहिः  
शिष्यशिक्षार्थं परतत्त्ववाचकागमशास्त्रनमस्कारलक्षणं  
मङ्गलं सकलाधिकारतात्पर्यसूचकेन श्लोकेनोपनिवध्नाति यं  
प्राप्य इति । अहम् - अभिनवगुप्ताचार्याख्यः, शाम्भवम् -  
सकलकल्याणप्रादुर्भावस्थानशिवशक्त्यैक्यरूपपरशिव-  
सम्बन्धि यत् तत्त्वम् - स्वान्तःकृतसदाशिवादिधरण्यन्ततत्त्व-  
चतुस्त्रिंशकं महाप्रकाशमयमनारोपितं स्वरूपम् तस्य याः  
चिन्ताः - विचारणानि ता एव रत्नानि - अत्युपादेयत्त्वेन मणयः  
तेषां यः ओघः - समूहः, स एव सारः यस्य, अन्यचिन्तानां  
जलस्थानीयत्वात् - तम् । अत एव परम् - वेदादिमहाशास्त्रेभ्यः  
उत्तिर्णम्, तेषां सादाख्यतत्त्वे एव तावद्विश्रान्तेः तदुपरि  
स्पर्शासम्भवात्, ईदृशं तम् - सर्वत्र प्रसिद्धम्, आगमाब्धिम् -  
श्रीशिवादागतं गिरिजामुखे गतं श्रीवासुदेवस्य मतमिति  
निरुक्त्या प्रसिद्धं शास्त्ररूपं समुद्रम्, नौमि -  
सर्वोत्कृष्टवस्तुपरत्वेन सर्वोत्कृष्टत्वयुक्तत्वात्  
प्रह्वीभावविषयीकरोमि, अष्टाङ्गप्रणतिविषयतां नयामि इति  
यावत् । तं कम् ? सर्वे ये आगमाः - वेदादिरूपाणि  
  
श्रीमत्सदाशिवोदारप्रारम्भं वसुधान्तकम् ।  
यदन्तर्भाति तत्त्वानां चक्रं तं संस्तुमः शिवम् ॥  
  
शास्त्राणि, ते एव सिन्धवः - स्वल्पविषयत्त्वेन नद्यः, तासां  
सङ्घः - समूहः । यम् - प्रोक्तस्वरूपमागमाब्धिम्, प्राप्य -  
मध्ये यत्किञ्चिद्भेदोद्दीपकमभिधायापि पर्यन्ते  
उपदिष्टमद्वैतं महासंरम्भेण लेशेन अभिधाय, पूर्णत्वम्  
- तेन सहैकार्थतानिष्ठताकृतं तदैक्यरूपम्, पूर्णभावेन  
स्फुरतीति यावत्, तथा कृतार्थतां च - साधितसाधनीयतां च,  
अभ्येति - अतः परं साधनीयाभावात् साधनीयावशेषेऽपि  
आगमाब्धिकृतसाधनेनैव साधना, सिन्धवश्च  
रत्नसारमब्धिमागत्य पूर्णत्वं यान्ति कृतार्थतां च, ततः  
परं पूर्णाब्धिभावेनैव स्फुरणात् तत्कार्येणैव च  
कार्यवत्त्वात् इति ध्वनिः । एतेनात्रागमाधिकारे आगमशास्त्रोक्तं  
वस्तु पूर्वोक्तस्य साधकत्वेन कथयिष्यति इति सूचितम् ।  
आगमशास्त्रप्रामाण्ये च पूर्वं कृत एव भर इति न पुनरायस्तम् ।  
  
श्रीशिवादिधरण्यन्तं तत्त्वचक्रं स्फुरद्वपुः ।  
यदन्तर्भाति यत्सारं हृद्देशे तं स्तुमः शिवम् ॥  
  
     अथात्राधिकारे प्रथमाह्निकस्य निर्विघ्नसमाप्तये  
स्वेष्टदेवतारूपपरतत्त्व - परामर्शलक्षणं मङ्गलं  
स्वान्तरनुष्ठितमपि बहिः शिष्यशिक्षार्थं  
सकलाह्निकतात्पर्यसूचकेन श्लोकेनोपनिवध्नाति श्रीमत् इति ।  
  
     वयं तं शिवम् स्तुमः - सम्यक् परामर्शविषयतां  
नयामः । तं कम् ? श्रीमान् ईश्वराद्यपेक्षया ऐश्वर्ययुक्तः  
यः सदाशिवः स एव उदारं यथा भवति तथा प्रारम्भः  
यस्य तादृशम्, तथा वसुधा अन्ते यस्य तादृशम्, तत्त्वानाम् -  
वक्ष्यमाणस्वरूपाणाम्, चक्रम् -  
चतुस्त्रिंशत्सङ्ख्याकतत्त्वरूपः समूहः, यदन्तः -  
यत्स्वरूपभित्तिलग्नं सत्, भाति - स्वस्वरूपेण पृथक् पृथक्  
स्फुरति, अन्यथा निःसारत्वेन भानायोगात्, एतेन तत्त्वनिर्णयोऽत्र  
भवितेति सूचितम् । नन्वन्यत्रागमशास्त्रेषु ।  
  
     यत्परतत्त्वं तस्मिन् विभाति षट्त्रिंशदात्म जगत्  
  
इति न्यायेन सप्तत्रिंशपरशिवान्तः शिवादिधरण्यन्ततत्त्व-  
षट्त्रिंशकस्य भानमुक्तम् । इह कथं सदाशिवादिधरण्यन्तस्य  
तत्त्वचतुस्त्रिंशकस्य शिवतत्त्वान्तर्भानम् । सत्यम्,  
मालिनीशास्त्रादिरूपेषु परमाद्वैतपरेषु सारशास्त्रेषु  
तथैवोक्तमस्ति, तत्र  
  
एवमधिकारद्वयेन ज्ञानक्रियास्वरूपं वितत्य निर्णीतम् ।  
अथेदं वक्तव्यं क्रिया नाम विश्वपदार्थावभासनलक्षणा  
इत्युक्तं समनन्तरमेव, के च ते विश्वे पदार्थाः, इति ।  
तत्राभासरूपा एव जडचेतनलक्षणाः  
  
ह्ययमभिप्रायः, सदाशिवतत्त्वान्तः  
शुद्धविमर्शरूपशक्तिस्पर्शः पुष्टो नास्ति,  
वेदान्ताभिमतनिर्विमर्शप्रकाशरूपशान्तब्रह्मतत्त्वरूपत्वात्  
तस्य, इति विमर्शरूपा शक्तिरपि पञ्चत्रिंशत्वेन कथनीयैव,  
तद्युक्तः शिवोपि सदाशिवादन्य एवेति तस्य षट्त्रिंशत्त्वम्, एतयोश्च  
स्वरूपं स्वयमेव वक्ष्यति, तत्र च यद्यपि तत्त्वतः  
शिवपरमशिवयोरैक्यमेव तथापि स्वरूपनिर्देशाभिप्रायेण  
अनाश्रितशिवत्त्वेन कथनम्, व्यापकत्वाभिप्रायेण  
परशिवत्त्वकथनम्, न हि व्याप्यमध्ये व्यापकस्य समकक्षतया  
ग्रहणं युक्तम्, यथा कृतोर्मिकासप्तकस्य मध्ये समस्तस्य  
सुवर्णस्य अष्टमत्त्वकथनम्, यस्तु शिष्टः तत्र  
सुवर्णलेशस्तस्याष्टमत्त्वकथनेऽपि न दोषः इति न कोऽपि विरोधः ।  
यत्वष्टात्रिंशत्वमप्यत्र कथयन्ति तच्छिष्योपदेशकाले तस्य  
मेयत्त्वमापतेदित्यभिप्रायेण, परमार्थेन तु  
सप्तत्रिंशत्त्वकथनमप्यत्रायुक्तमेव, नहि स्वव्याप्येन  
व्यापकस्य परिच्छेदो युक्तः, न हि कोशान्तर्गतः कोशकारः कोशं  
मातुं शक्तः इति । प्रत्यभिज्ञादिरूपेषु प्रक्रियाशास्त्रेषु तु  
तत्त्वस्वरूपकथनमात्रमेवेष्टं न महाद्वैतकथनमिति  
शिवतत्त्वपर्यन्तमेव निर्णयः कृतः अतस्तेषां भेददर्शनत्वमेव  
। परन्तु महाद्वैतं प्रति परोपायत्वं तेषां वर्तते, भिन्ना हि  
शास्त्राणां प्रवृत्तिरधिकार्युपयोगार्थमिति  
प्राङ्निर्णीतमेवेत्यलं विस्तरेण, अथवा तस्य तत्त्वस्य  
प्रमेयतापातो मास्त्वित्यभिप्रायेण अकथनम् ।  
  
     एवं मङ्गलं सम्पाद्य समस्तमाह्निकाभिप्रायं  
कथयति अस्याधिकारस्य चाभिप्रायकथनपूर्वकं  
पुर्वाधिकारद्वयेन सह सङ्गतिं च दर्शयति एवम् इति ।  
  
अत्र टीका: -  
  
अधिकारद्वयेन, ज्ञानक्रियारूपेणेत्यर्थः । पुनस्तर्हि  
मौनमेव कुरु इत्यत आह, अथ इति । वक्तव्यम् इति, शेषत्वेनेति भावः ।  
किमित्यपेक्षायामाह क्रिया इति । विश्वेषाम् - सर्वेषाम्,  
पदार्थानां यदवभासनम् - सारदत्वेन प्रकाशकत्वेन च बहिः  
प्रकाशनम्, तल्लक्षणं स्वरूपं यस्याः सा । अनन्तरम् -  
पूर्वाधिकारे, ते - अवभासविषयीभूताः । इति शब्दः  
वक्तव्यसमाप्तौ, आभासरूपाः - आभाससिद्धत्त्वेन  
तन्मात्ररूपाः । ननु प्रत्यक्षसिद्धानां पदार्थानां किं  
  
पदार्थास्ते च कियता रूपेण सङ्गृह्यन्ते, नहि प्रत्यक्षं  
मायाप्रमातुः सर्वत्र क्रमते । अनुमानमप्येवम्, न हि यद्यदस्ति  
तत्र तत्र लिङ्गव्याप्त्यादि ग्रहणसम्भवः ।  
आगमस्त्वपरिच्छिन्नप्रकाशात्मकमाहेश्वरविमर्शपरमार्थः  
किं न पश्येत्, इति तदनुसारेण पदार्थनिर्णयं  
विश्वप्रमेयीकरणप्रतिलब्धतद्विश्वोत्तिर्णप्रमातृपदहृदयङ्ग-  
मीकाराभिप्रायेण [हृदयङ्गमीकरणाभिप्रायेण - क्। ष्। ष्।]  
निरूपयितुमाचार्य आगमाधिकारं तृतीयमारभते ।  
  
     तत्र श्लोकैकादशकेन एवमन्तर्बहिर्वृत्तिः इत्यादिना  
स्थूलसूक्ष्मत्वभेदतः इत्यन्तेनागमसिद्धं  
शिवादिधरणीप्रान्तमेकैकाभासरूपतात्मकं  
  
रूपसङ्ग्रहकरणेनेत्यत आह, न हि इति । क्रमते - प्रगल्भते,  
शक्तं भवतीति यावत्, ननु तर्ह्यनुमानस्यात्राभिषेकं  
दास्यामः इत्यत आह अनुमानम् इति । एवं न क्रमते इत्यर्थः । अत्र  
समर्थनं करोति न हि इति । ननु तर्हि शब्दप्रमाणरूपस्य  
शास्त्रस्याप्यत्र का शक्तिरित्यत आह आगमस्तु इति । आगमः -  
श्रीशिवादिप्रणीतं शास्त्रम्, अपरिच्छिन्नप्रकाशात्मकः -  
अपरिच्छिन्नप्रकाशरूपः, महाप्रकाशस्वरूप इति यावत्, यः  
महेश्वरविमर्शः स एव परमार्थः - महेश्वरसम्बन्धी  
स्वाश्रयः स्वविषयश्च अहम्परामर्शः मूलं यस्य तादृशः ।  
  
तदुक्तम् : -  
  
आगतं शिववक्त्रात्तु गतं तु गिरिजामुखे ।  
  
इति । अत्र हि शिवः प्रकाशः गिरिजा परामर्शः । किं न पश्येत् -  
सर्वं विमृष्टं शक्त इति यावत् । इति - अतः कारणात्, तदनुसारेण -  
आगमानुसारेण, पदार्थनिर्णयम् - शिवादिधरण्यन्ततत्त्व-  
षट्त्रिंशकनिर्णयम्, विश्वस्य - तत्त्वषट्त्रिंशकरूपस्य जगतः यत्  
प्रमेयीकरणम् - कथनद्वारेण सिद्धं परमार्थतोऽप्रमेयत्वेपि  
प्रमेयतासम्पादनम्, तेन लब्धम् - अतद्व्यावृत्तिकारीत्यादिसिद्धम् ।  
तस्माद् विश्वस्मात् - जगतः उत्तिर्णम् प्रमातृपदं तस्य यो  
हृदयङ्गमीकारः - उपादेयत्वेन ग्रहणम्, तस्याभिप्रायेण,  
प्रमेयदर्शनेन हि स्वयमेवाप्रमेयवस्तुस्पर्शो भवितेत्याशयेनेति यावत् ।  
  
     एवमधिकाराभिप्रायमुक्त्वा आह्निकाभिप्रायं सामस्त्येन  
तावत् कथयति तत्र इति । तत्र, अधिकारमध्ये इत्यर्थः ।  
आगमसिद्धम् - पतिशास्त्रसिद्धम्,  
  
दर्शनान्तरे सामान्यम् इति यद्व्यवहृतम्, यस्य  
सामानाधिकरण्ययोगादनन्तस्वलक्षणावभासनव्यूहविशेष-  
पूर्वकः समस्तोऽयं शरीरभुवनादिविभवः, तं  
परमेश्वरागमसिद्धं युक्त्याप्यवगतं [अनुगतम् - क् ।ष्। ष्।]  
प्रत्येकतस्तत्त्वग्रामं दर्शयति इत्याह्निकतात्पर्यम् ।  
  
     तत्राधिकारसङ्गतिं योजयन् पूर्वपक्षप्रतिक्षेपं  
चोपसंहरन् शिवतत्त्वस्वरूपमेव दर्शयितुमाह  
  
एवमन्तर्बहिर्वृत्तिः क्रिया कालक्रमानुगा ।  
मातुरेव तदन्योन्यावियुक्ते ज्ञानकर्मणी ॥ १ ॥  
  
एकैकम् - प्रतितत्त्वं या आभासरूपता तदात्मकम् - तत्स्वरूपम्,  
तथा च महाऽद्वैत रूपमिति भावः । महाद्वैते हि भेदोऽपि  
भासनयोग्य एव, अन्यथा अपूर्णत्वापातात् । तथा दर्शनान्तरे -  
हतो व्यतिरिक्ते, सामान्यम् इति व्यवहृतम्, आभाससामान्यतया  
व्यवहारविषयीकृतम् इत्यर्थः । अत्र  
भेदस्पर्शायोगोऽपूर्णतापादकः असम्भवोपहतश्चेति भावः ।  
यत् - यः तत्त्वग्रामः, तथा यस्य - तत्त्वग्रामस्य,  
सामानाधिकरण्ययोगात् - एकाधारत्ववशेन,  
अनन्तस्वलक्षणानाम् यत् अवभासनं तदेव व्यूहविशेषः -  
रचनाविशेषः, सः पूर्वं यस्य तादृशः विभवः - ऐश्वर्यम्,  
भवतीति शेषः - तत्त्वानाम्? सामानाधिकरण्ये एव हि  
शरीरादिव्यवहारो भवतीति भावः । तत्र समानमधिकरणञ्च  
प्राधान्यापेक्षया आधेयभूततत्वानां मध्ये किमप्येकं  
तत्त्वं भवति न तेभ्यः पृथक् । युक्त्यापि इत्यत्र अपिशब्दः  
समुच्चये । अवगतम् - अस्तित्त्वेन ज्ञातम्, प्रत्येकतः -  
प्रातिस्विकस्वरूपयुक्तम्, तत्त्वग्रामम् - तत्त्वसमूहम् ।  
  
अथ प्रथमश्लोकस्यावतरणिकां करोति तत्र इति ।  
  
अत्र टीका : -  
  
अधिकारसङ्गतिम् - अस्याधिकारस्य पूर्वाधिकारेण सह  
सम्बन्धम्, पूर्वपक्षस्य कार्यकारणभावविषयस्य यः  
प्रतिक्षेपः - प्रतिसमाधानम्, तम् । एवमवतरणिकां कृत्वा  
श्लोकमुपन्यस्य व्याचष्टे, एवम् इति ।  
  
एवमिति, यतः परदर्शनोक्तः कार्यकारणभावो  
जडरूपप्रतिष्ठो न कथञ्चिदुपपन्नः, किन्तु चिद्रूप  
एवान्तर्बहिरात्मना प्रकाशपरमार्थेनापि वपुषा  
तथाभासनरूपेण [तदाभासरूपेण - क्। ष्। ष्।] वर्तमानः  
कालक्रममाक्षिपन् क्रियाभिधीयते, तस्य प्रमातुरेव  
ज्ञानशक्तिवपुषो धर्मस्तत् [ज्ञानशक्तिवपुषो धर्मः; तत् इति  
तस्मादवियुक्तं - क्।ष्।ष्।] इति । तस्मादवियुक्तं ज्ञानं क्रिया च ।  
ज्ञानं विमर्शानुप्राणितम्, विमर्श एव च क्रियेति । न च  
  
अत्र टीका : -  
  
एवम् शब्दं व्याचष्टे यतः इति । परदर्शनोक्तः -  
शैवनयव्यतिरिक्तदर्शनप्रोक्तः, अन्तर्बहिरात्मना -  
परमार्थतः चिद्रूपेणाभासता, इदन्तया भासनशीलेन इत्यर्थः,  
तथाभासनरूपेण - कार्यकारणभावेनाभासरूपेण,  
वपुषा - स्वरूपेण, तत् - सा क्रिया । इति शब्दः समाप्तौ, मातुरेव  
इत्यन्तं व्याख्या समाप्तौ ।  
  
     एवमत्र योजना । एवम् - अचेतनविषये कार्यकारणभावे  
अनुपपन्ने सति । कालक्रमानुगा - कालरूपक्रमानुसारिणी, तथा  
अन्तर्बहिर्वृत्तिः - परमार्थतश्चिद्रूपत्वेऽपि आभासतः  
तद्व्यतिरिक्ततया भासमाना, क्रिया मातुरेव भवति, चेतन - स्यैव  
भवतीत्यर्थः ।  
  
     तत् इत्यादि अवशिष्टं श्लोकखण्डं व्याचष्टे तस्मात् इति ।  
अवियुक्तम् - अभिन्नम्, कर्म इति पदं व्याचष्टे क्रिया च इति ।  
ज्ञानकर्मणोरवियोगमेव दर्शयति ज्ञानम् इति ।  
विमर्शानुप्राणितम् - विमर्शदत्तसत्ताकम् । यदुक्तम् प्राक्  
  
स्वभावमवभासस्य ।  
  
इति । नन्वेतेन कर्मणः किमायातमित्यत आह विमर्श एव च इति,  
  
ज्ञानशक्तिविहीनस्य क्रियायोगः इति ।  
तदेतदवियुक्तज्ञानक्रियारूपं क्रियाद्वारेण  
सकलतत्त्वराशिगतसृष्टिसंहारशतप्रतिबिम्बसहिष्णु  
[प्रतिबिम्बनसहिष्णु - क्। ष्। ष्।] यत् तदुपदेशभावनादिषु  
तथाभासमानमनाभासमपि [अनाभासरूपमपि - क्। ष्। ष्।]  
वस्तुतः शिवतत्त्वमित्युक्तं भवति ॥ १ ॥  
  
     नन्येवम्भूतं शिवतत्त्वं चेत् तर्हि ततोऽनतिरिच्यमानमिदं  
विश्वमिति  
  
बाह्यक्रियाया अपि विमर्शस्थूलतारूपत्वादिति भावः ननु तथापि  
क्रियायाः ज्ञानैकरूपत्वं नायातमित्यत आह न च इति । इति शब्दः  
ज्ञानकर्मावियोगसमाप्तौ । फलितं कथयति, तदेतत् इति । तत् -  
तस्मात्कारणात् । एतत् - कर्तृ, शिवतत्त्वमित्युक्तं भवति । अर्थादेव  
च विमर्शाख्यं वस्तु शक्तितत्त्वमित्युक्तं भवति इत्यपि मन्तव्यम्,  
शक्तितत्त्वस्य शुद्धाहंविमर्शरूपत्वात् । तत्किम् ? एतत् इत्यादि यत्  
इत्यन्तम् । तत्र यत् इत्यस्य विशेषणद्वयमाह अवियुक्त इति । तत् इत्यस्य  
अपि विशेषणद्वयमाह उपदेश इति । वस्तुत अनाभासम् अपि  
उपदेशभावनादिषु तथाभासमानम् -  
उपदेश्यभाव्यत्वादिना भासनशीलम्, तत्र शक्तत्त्वादिति भावः ।  
प्रतिबिम्बसहिष्णु इत्यनेन प्रतिबिम्बयोग्यस्यापूर्णस्य चित्तत्त्वस्य  
शिवत्त्वम, प्रतिबिम्बाधारस्य पूर्णस्य चित्तत्त्वस्य  
परमशिवत्वमिति द्योतितम् । तथा च एतेन परमशिवाख्यं  
सप्तत्रिंशं तत्त्वम्, शिवाख्यं षट्त्रिंशं शक्त्याख्यं  
पञ्चत्रिंशं तत्त्वं चोक्तम् इति ज्ञेयम् ॥ १ ॥  
  
          अथ द्वितीयस्य श्लोकस्यावतरणिकां करोति नन्वेम् इति ।  
  
अत्र टीका : -  
  
एवम्भूतम् - सर्वप्रतिबिम्बसहिष्णु, सर्वभावेन  
स्फुरणशीलमिति यावत् ततः - तस्मात् शिवतत्त्वात्, अनतिरिच्यमानम् -  
अन्यूनातिरिक्तम्, तदेकरूपमिति  
  
किमन्यत् तत्त्वं स्यात् । एकचित्तत्त्वविश्रान्तौ च तत्त्वानां कथं  
क्रमो भवेत्, देशकालाभेदात् ? एवमेतत् [एवमेवैतत् - क्। ष्। ष्।]  
  
किन्त्वान्तरदशोद्रेकात्सादाख्यं तत्त्वमादितः ।  
बहिर्भावपरत्वे तु, परतः पारमेश्वरम् ॥ २ ॥  
  
     यद्यप्येकमेव शिवतत्त्वं तथापि तदीयमेव स्वातन्त्र्यं  
स्वात्मनि स्वरूपभेदं तावत्प्रतिबिम्बकल्पतया दर्शयति ।  
स्वरूपवैचित्र्यमेव देशकालक्रमः । मूर्तिक्रियावैचित्र्यमयो हि  
असौ । ततश्चान्तरी ज्ञानरूपा या दशा तस्या उद्रेकाभासने  
सादाख्यम् सदाख्यायां भवम् ।  
  
यावत् । अन्यत् - शिवतत्त्वव्यतिरिक्तम्, किं स्यात्, भवेत् इत्यर्थः ।  
अत्राङ्गीकारं करोति एवम् इति । एतत् एवमेव भवतीत्यर्थः ।  
एवमवतरणिकां कृत्वा श्लोकमुपन्यस्य व्याचष्टे । किन्त्वान्तर इति ।  
  
अत्र टीका : -  
  
अवतरणिकायाम् एवमेतत् इत्यनेनोपसंहृतं पक्षमपेक्ष्य  
अन्यपक्षद्योतकं किन्तु इति पदं व्याचष्टे यद्यप्येकम् इति ।  
तदीयम् - शिवतत्त्वसम्बन्धि, स्वात्मनि - शिवरूपे स्वस्मिन्,  
स्वरूपभेदम् - सदाशिवादिभावेन स्थितम् स्वरूपभेदम्,  
प्रतिबिम्बतया प्रतिबिम्बरूपत्वेन, दर्शयति - स्वरूपभूतान्  
प्रमातॄन् प्रति स्फुटीकरोति । कुतः इत्यपेक्षायामाह मूर्ति इति । असौ  
- देशकालक्रमः, तत्र मूर्तिवैचित्र्यमयो देशक्रमः  
क्रियावैचित्र्यमयः कालक्रमः इति विभागः, उभयत्रापि चात्र  
स्वरूपवैचित्र्यमेव, न हि क्रिया स्वरूपाद् भिन्नेति भावः ।  
सामान्येनोक्तं वस्तु विशेषेण वक्तुं फलितरीत्या श्लोके योजनां  
करोति ततश्च इति । आन्तर इत्यादि पदं व्याचष्टे ज्ञान इति ।  
ज्ञानरूपा - अस्फुटपरामर्शबोधरूपा, अन्यथा शिवत्वापातात् ।  
तस्याः - दशायाः, उद्रेकाभासने - क्रियां न्यक्कृत्य  
प्रधानतया स्फुरणे सति, सादाख्यम् इति पदं व्याचष्टे  
सदाख्यायाम् इति । नन्वेतेन किमुक्तं  
  
यतः प्रभृति सदिति प्रख्या । सदाख्यायाश्च  
सदाशिवशब्दरूपाया इदं वाच्यं तत्त्वम् ।  
सृष्टिक्रमोपदेशादौ प्रथममुचितम् । तत्सादाख्यं तत्त्वम् ।  
बहिर्भावस्य क्रियाशक्तिमयस्य परत्वे उद्रेकाभासे सति  
पारमेश्वरं परमेश्वरशब्दवाच्यमीश्वरतत्त्वं नाम । तच्च  
[ततश्च - क्। ष्। ष्।] सादाख्यस्य पश्चादुचितावभासनम् ।  
  
भवति इत्यत आह यतः इति । सदिति प्रख्या - सदिति प्रसिद्धिः, अतः  
पूर्वं हि शक्त्यादौ असदित्यनेन प्रतियोगिना परिमितीकृता सत्तापि न  
युक्तेति भावः । सादाख्यमिति प्रकारान्तरेण व्याचष्टे  
सदाख्यायाः इति । पूर्वं तु  
  
तत्र भवः ।  
  
इति अण् प्रत्ययो विहितः, इह तु तस्य वाच्यम् इति, तेन सदाख्याया  
वाच्यं तत्त्वं सादाख्यम् इति विग्रहः । आदितः इति व्याचष्टे सृष्टि  
इति । सृष्टिक्रमेण - अवरोहक्रमेण यः उपदेशादिः तस्मिन्,  
आदिशब्देन परामर्शादेर्ग्रहणम्, आरोहक्रमेण तु  
सदाशिवतत्त्वस्यान्त्यत्वमेवेति भावः । उचितम् इति, ज्ञानस्यैव  
सृष्टिक्रमेण प्रथमत्वादिति भावः ।  
  
     प्रथमार्धं व्याख्याय द्वितीयार्धं व्याचष्टे तत् इति ।  
तदित्यस्य कर्तृत्वेनाध्याहारः, अध्याहृतस्यास्य व्याख्यां करोति  
सादाख्यम् इति । बहिर्भाव इत्यादि व्याचष्टे बहिर्भावस्य इति ।  
यद्यपि परमेश्वरपदं शिवतत्त्वे एव युक्तं तथापि लक्षणया  
प्रयुक्तमिहापि, परमेश्वरपदस्य वाच्यं पारमेश्वरमिति  
विग्रहः । इह तु सा विमर्शशक्तिः स्वयमपि स्फुटीभवति  
स्वप्रतियोगिनीमिदन्तामपि स्तोकमुन्मीलयति येन अहमिदम् इति अहमः  
प्राधान्येन इदमस्त्वप्राधान्येन परामर्शः । अयमेव च  
बहिर्भावाख्यायाः क्रियाशक्तेरुद्रेकः । अहंविमर्श एव  
इदंविमर्शभावेनापि स्फुरति । अत्रैव च शुद्धाहम्परामर्शस्य  
विकल्परूपतासूत्रणं च ज्ञेयम् । परतः इति व्याचष्टे तच्च इति ।  
तच्च - ईश्वरतत्त्वं च, पश्चात् - ज्ञानानन्तरम् क्रियोद्रेके युक्तम्  
इति भावः । अत्रापि सृष्टिक्रमोपदेशादाविति योज्यम् ।  
पूर्वार्धेऽवशिष्टं तत्त्वम् इति पदं व्याख्यातुमेतस्य  
  
एतदुक्तं भवति । इह तस्य भावस्तत्त्वम्, - इति भिन्नानां  
वर्गाणां वर्गीकरणनिमित्तं यदेकमविभक्तं भाति तत्तत्त्वम् ।  
यथा गिरिवृक्षपुरप्रभृतीनां नदीसरःसागरादीनां च  
पृथिवीरूपत्वमब्रूपत्वं चेति । ततश्च शुद्धचैतन्यवर्गो यो  
मन्त्रमहेश्वराख्यः, तस्य प्रथमसृष्टावस्माकमन्तः-  
करणैकवेद्यमिव ध्यामलप्रायमुन्मीलितमात्रचित्रकल्पं  
यद्भावचक्रम्, तथा [भावचक्रम्, संहारे च - क्। ष्। ष्। ] संहारे  
च ध्वंसोन्मुखतया तथाभूतमेव  
  
श्लोकस्य सङ्ग्रहेणाभिप्रायं वक्तुञ्चावतरणिकां करोति  
एतदुक्तं भवति इति । किमुक्तं भवतीत्यत आह इह इति । भिन्नानां  
वर्गाणाम् - भेदेन स्थितानां बहूनां वर्गाणाम्,  
वर्गीकरणनिमित्तम् - एकवर्गीकरणम्, येन धर्मेण भिन्ना - अपि  
समतया भान्तीति यावत् । समानानां समूहो हि वर्ग इति भावः,  
एकम् - बहुष्वङ्गेषु एकत्वेन स्थितम्, अत एव अविभक्तम् -  
विबागरहितम् । अत्र वाह्यसिद्ध वस्तु उदाहरणत्त्वेन कथयति यथा  
इति । इति शब्दः तत्त्वशब्दव्याख्यासमाप्तौ । फलितं कथयति  
ततश्च इति । ततश्च यतो वर्गाणां वर्गीकरणं तत्त्वम् ततः  
कारणाच्च, मन्त्रमहेशाख्यः - मन्त्रमहेशेति रूढः यः  
शुद्धचैतन्यवर्गः - अभेदग्राही चैतन्यसमूहः तस्य  
प्रथमसृष्टौ - सविमर्शचैतन्यरूपशिवपदात्प्रच्याव-  
रूपायामवरोहरूपायां नवीनायाम् सृष्टौ, ध्यामलप्रायम्  
- तावदनुद्भूतत्वेन अस्फुटम्, तथा उन्मीलितमात्रचित्रकल्पम् -  
मश्यादिना लिखितमात्रं न तु गैरिकादिभिः पुष्टीकृतम्, यत् चित्रम् -  
आलेख्यम्, तेन सदृशम् । यद्भावचक्रम् - इदन्ताग्राह्यं  
वस्तुजातम्, प्रतिबिम्बप्रायतया - प्रतिबिम्बकल्पतया, चकास्ति -  
भाति । तथा पुनः संहारे च - आरोहक्रमरूपे संहारे च,  
ध्वंसोन्मुखतया - नाशोन्मुखतया यद् भावचक्रं  
तथाभूतमेव - ध्यामलप्रायं उन्मीलितमात्रचित्रकल्पं  
प्रतिबिम्बकल्पतया चकास्ति । केषां किमिव चकास्ति ? अस्माकम् -  
मायाप्रमातॄणाम्, अन्तःकरणैकवेद्यमिव - केवलान्तः  
  
चकास्ति प्रतिबिम्बप्रायतया, तस्य चैतन्यवर्गस्य तादृशि  
भावराशौ तथाप्रथनं नाम यच्चिद्विशेषत्वं  
तत्सदाशिवतत्त्वम् । मन्त्रेश्वरादिरूपस्य तु चैतन्यराशेः  
स्फुटीभूतमस्मद्बहिष्करणसरणिसम्प्राप्तभाववर्गप्रतिमं  
विश्वं प्रतिबिम्बकल्पतया [प्रतिबिम्बतया - क्। ष्। ष्।] भाति, तस्य तु तत्  
तथाप्रथनमीश्वरतत्त्वम् । यस्तु सदाशिवभट्टारक  
ईश्वरभट्टारकश्च ध्येयोपास्यादिरूपतया स ब्रह्मविष्णुतुल्यः  
पृथगेव मन्तव्यो न तु नामसारूप्यात् भ्रमितव्यम् । यथाहुरेके  
ब्रह्मविष्णुरुद्रा अपि तत्त्वमध्ये किं न गणिताः इति ॥ २ ॥  
  
करणग्राह्यं वस्तु इव, अन्तःकरणेन हि वस्तु अस्फुटतयैव गृह्यते,  
तस्य - प्रोक्तस्य चैतन्यवर्गस्य तादृशि - ध्यामलप्रायादिरूपे,  
भावराशौ - भावराशिविषये इति यावत्, तथा प्रथनं नाम -  
प्रोक्तध्यामलप्रायादिभावेन स्फुरणाख्यम्, यत् चिद्विशेषत्वम् -  
चिद्विशेषभावो नाम धर्मो भवति, तत् सदाशिवतत्त्वं - भवति ।  
सर्वत्र भावराशौ अस्फुटप्रतिबिम्बत्वम्,  
नष्टप्रायत्वदर्शनमेव सदाशिवांवस्थेति भावः । तथा च  
अहन्तया ग्रहणस्य शिवशक्तितत्त्वरूपत्वम् स्वयमेव ज्ञेयम् ।  
प्रमाता चात्र स्वयं शिव एव, तत्र पराहन्ताया एव प्राधान्यात् ।  
परशिवावस्था तु सर्वदा सर्वमयी एव इति न तत्र कापि  
विशेषकल्पना । अत्र तु सर्वेषामेव सर्वथा प्रमातृत्वमिति  
श्रीगुरुभ्य एव श्रुतम् । ननु सदाशिवत्वमेवं भवतु, ईश्वरत्वं  
तु कीदृशमस्तीत्यत आह मन्त्रेश्वर इति । मन्त्रेश्वरादिरूपस्य,  
ईश्वरतत्त्वविद्यातत्त्वरूपे पदद्वये स्थितयोः  
मन्त्रेश्वरमन्त्ररूपयोः प्रमात्रोरित्यर्थः, प्रतिबिम्बकल्पतया  
इत्यनेन मायाप्रमातृनिरासः, तेषां हि विश्वं सत्यतयैव भाति  
न प्रतिबिम्बतया, प्रतिबिम्बतया दर्शनमेव ईश्वरतत्त्वासादनं  
शुद्धविद्यातत्त्वासादनं च भवतीत्यभिप्रायः । ननु यथा  
सदाशिवादेस्तत्त्वरूपता अस्ति तथा विष्ण्वादेरपि कथं  
नास्तीत्यपेक्षायामाह यस्तु इति । उपास्यादिरूपतया इति ।  
आदिशब्देन पूज्यादिग्रहणम्, कल्प्यते इति शेषः । पृथक् -  
तत्त्वरूपाभ्यां भिन्न एव । ननु केषामयं भ्रमो जात इत्यत  
आह यथाहुः इति ॥ २ ॥  
  
नामधेयान्तरमप्यत्र तत्त्वद्वये दर्शयति  
  
ईश्वरो बहिरुन्मेषो, निमेषोऽन्तः सदाशिवः ।  
सामानाधिकरण्यञ्च, सद्विद्याहमिदन्धियोः ॥ ३ ॥  
  
     यस्योन्मेषादुदयो जगतः, इत्यत्र ईश्वरतत्त्वमेवोन्मेष-  
शब्देनोक्तम्, विश्वस्य हि स्फुटत्वबाह्यत्वमुन्मेषणम् [स्फुटत्वं  
- क्। ष्। ष्।] निमेषणं त्वस्फुटत्वापादनमहन्तारूपतोद्रेचनम्  
[अन्तारूपतोद्रेचनम् - क्। ष्। ष्।] इति निमेषः सदाशिवतत्त्वम् । यतो  
जगतः प्रलय इति । शोद्धोऽयं स्पन्दः  
परमेश्वरस्याचलस्याप्यप्ररूढरूपान्तरापत्तिलक्षणः  
  
अत्र टीका : -  
  
तृतीयस्य श्लोकस्यावतरणिकां करोति नामधेयान्तरम् इति ।  
स्पष्टम् । एवमवतरणिकां कृत्वा श्लोकमुपन्यस्य व्याचष्टे ।  
ईश्वरः इति ।  
  
अत्र टीका : -  
  
     कुत उक्तम् इत्यत आह, विश्वस्य हि इति । स्फुटत्वं च बाह्यत्वं  
च तत् स्फुटत्वबाह्यत्वम् समाहारे द्वन्द्वः । अहन्तारूपतायाः -  
आन्तरत्वस्य, उद्रेचनम् - अधिकीकरणम्, अहन्तारूपतोद्रेचनम्  
कुतः सदाशिवतत्त्वमित्यत आह यतः इति । सदाशिव एव जगतः  
प्रलयः ततः परं जगत्स्पर्शा - सम्भवात्, इति शब्दः  
पूर्वार्धव्याख्यासमाप्तौ । सदाशिवेश्वरतत्त्वयोः  
शुद्धस्पन्दत्वं कथयति शुद्धोयम् इति । अचलस्यापि -  
परमार्थतः स्वरूपे स्थितत्वात् चलत्तारहितस्यापि, परमेश्वरस्य -  
शिवशक्तिसमुदायरूपस्य, अयम् - सदाशिवेश्वररूपः स्पन्दः  
शुद्धः भवति, कीदृशः ? अप्ररूढा - प्ररोहमगता अस्फुटा,  
अस्फुटप्रतिबिम्बभावेन जगत्स्फुरणात् दार्ढ्यमगता इति यावत्,  
या रूपान्तरापत्तिः [या भेदापत्तिः सा - च्।] भेदापत्तिः सा  
लक्षणम् - स्वरूपं यस्य सः । कुतः स्पन्द इत्यपेक्षायां  
  
किञ्चिच्चलनात्मतया स्फुरद्रूपत्वात् । परमेश्वरस्य हि  
परमार्थत एताः शक्तयो यस्तत्त्वग्रामः, काचित्तु  
शक्तिरन्यबहुतरशक्तिक्रोडी कारं कुर्वती निकटत्वादुपास्या  
घटस्येव घटत्वात्मिका, काचिदन्यापेक्षिणी स्वरूपमात्रनिष्ठा  
दूरा घटस्येव सत्तात्मिका । एवं निमेषोन्मेषशक्ती एव  
सदाशिवेश्वरौ तयोस्त्वधिष्ठातृदेवते अपि तथानामे ॥  
  
     अथ तदधिष्ठातृद्वयगतं [तदधिष्ठातृदेवताद्वयगतम् -  
क्। ष्। ष्।] करणं विद्यातत्त्वमाह । प्रकाशस्य यदात्म -  
  
हेतुमाह किञ्चित् इति । अन्यथा सदाशिवेत्याद्याभासान्तरायोगात् इति  
भावः ।  
  
स्पदि किञ्चिच्चलने  
  
     इति धात्वनुसारेण अयमर्थः कृतः यद्यपि सारशास्त्रेषु  
शक्तेरेव स्पन्दत्वमुक्तं तथापीह प्रक्रियाशास्त्रे प्रोक्तनीत्या  
सदाशिवादेरुक्तम्, शक्तिशिवयोरेव हि [शक्तिशिवयोरेव बहिः इह  
शास्त्रे - च्।] इह शास्त्रे परमार्थस्वरूपत्वं न परशिवस्येत्यलम् ।  
शुद्धत्वस्य नैकट्यकृतत्वं साधयति, अथवा  
तयोस्तत्त्वयोरुपास्यत्वं कथयति परमेश्वरस्य इति । हि - यस्मात्,  
परमेश्वरस्य एताः शक्तयो - भवन्ति, एताः काः ? यः  
तत्त्वग्रामः - सदाशिवादिरूपः तत्त्वसमूहः भवति । उपास्या  
इति, तावन्मलानासादनात् सत्वरं शक्तिमत्प्रापकत्वात् वा  
उपासितुं योग्या । सद्वस्त्वन्वेषणे हि घटः चिरेण प्राप्यते  
घटत्वयुक्तवस्त्वन्वेषणे तु सद्य एवेति भावः । उपसंहारं करोति  
एवम् इति । शिवस्य शक्तिमतः इति शेषः, अधिष्ठातृदेवते -  
प्रेरकतया स्थितं देवताद्वयम्, तथानामे - सदाशिवेश्वराख्ये  
इत्यर्थः । तत्र शिवशक्तितत्त्वयोरधिष्टातृभावः तत्त्वद्वयस्यैव  
स्वयं तद्रूपत्वात् । सदाशिवतत्त्वे सदाशिवोऽधिष्ठाता,  
ईश्वरतत्त्वे ईश्वरः, विद्यातत्त्वे सदाशिवेश्वरौ, ततो मायापदे  
रुद्रः विष्णुब्रह्माणौ च । तदुक्तम् -  
  
ब्रह्मा विष्णुश्च रुद्रश्च ईश्वरश्च सदाशिवः ।  
  
इति । एतत् च संहारक्रमेणोक्तं न सृष्टिक्रमेणेति नान्यथा  
शङ्कनीयम् ।  
  
अथोत्तरार्धं व्याख्यातुमवतरणिकां करोति अथ इति ।  
तदधिष्ठा -  
  
मात्रविश्रमणमनन्योन्मुखस्वात्मप्रकाशताविश्रान्तिलक्षणो  
विमर्शः सोऽहम् इति उच्यते । यस्त्वन्योन्मुखः स इदम् इति । स च  
स्वप्रकाशमात्रे पुनरनन्योन्मुखरूपे विश्राम्यति परमार्थतः ।  
तत्राद्ये विममर्शे [आद्ये विमर्शेऽपि - क्। ष्। ष्।] शिवतत्त्वम् द्वितीये  
विद्येशता मध्यमे तु रूपे अहमिदम् इति समधृततुलापुटन्यायेन  
यो विमर्शः स सदाशिवनाथ ईश्वरभट्टारके च, इदम्भावस्य तु  
ध्यामलाध्यामलताकृतो विशेषः । ये एते  
  
तृद्वयगतम् - सदाशिवेश्वरतत्त्वगततदाख्याधिष्ठातृद्वय-  
गतम्, करणम् - प्रेरणोपायः, विद्यातत्त्वम् - शुद्धविद्यातत्त्वम् ।  
एवमवतरणिकां कृत्वा उत्तरार्धं व्याचष्टे प्रकाशस्य इति ।  
अहमिदन्धियोः इति व्याचष्टे प्रकाशस्य इति ।  
आत्ममात्रविश्रमणम् स्वयं व्याचष्टे अनन्य इति ।  
अनन्योन्मुखः - अबाह्योन्मुखः अत एव स्वात्मप्रकाशतायां या  
विश्रान्तिः । सा लक्षणम् स्वरूपं यस्य तादृशः । यत्  
इत्यस्याकाङ्क्षां पूरयति सः इति । सः, तद्विश्रमणमित्यर्थः,  
अध्याहार्यविमर्शशब्दापेक्षं पुंस्त्वम् । अहमित्ववयवं  
व्याख्याय इदम् इत्यवयवं व्याचष्टे यस्तु इति । अन्योन्मुखः  
बाह्योन्मुखः । ननु तर्हि भेदापत्तिरित्यत आह स च इति । पुनः इति,  
आरोहसमये इत्यर्थः । मध्ये मृषैव भातीत्यर्थः । ननु तर्हि  
प्रोक्ततत्त्वद्वयात्कोऽस्याः भेदः इत्यपेक्षायां विभागं करोति  
तत्र इति । तत्र, अहम् इदम् अहमिदम् इदमहम् इति  
विमर्शचतुष्टयमध्ये इत्यर्थः । आद्ये विमर्शे अहम् इत्यत्र  
इत्यर्थः । एतच्च शक्तिशिवयोरैक्यमारोप्योक्तम्, द्वितीये इदम् इत्यत्र  
विद्येशता - लक्षणया शुद्धविद्यात्त्वम्, विद्येशा हि विद्यारूपा  
एव भवन्ति, उपासनामात्रार्थं कल्पितत्वात्, द्वितीये इति  
सूत्रापेक्षया उक्तम्, अन्यथा मध्यासम्भवात् । मध्यमे -  
अर्थाज्ज्ञाते अहमिदम् इदमहम् इति परामर्शद्वये । ननु तर्हि  
सदाशिवेश्वरयोरेकत्वमेवायातमित्यत आह - इदम्भावस्य इति ।  
ध्यामलता - अस्फुटत्वम्, तत्र सदाशिवतत्त्वे इदम्भावस्य  
ध्यामलता, ईश्वरतत्त्वे त्वध्यामलतेति विभागः । ननु तर्हि  
सदाशिवतत्त्वे समधृततुलापुटन्यायो न युक्तः, सत्यम्, विस्तरभिया  
अत्रैवमुक्तमन्यथा तु सदाशिवतत्त्वे अहम्भावस्य  
प्राधान्यमेव वर्तते इत्यलम् । ननु यदि शुद्धविद्या  
  
अहम् इति इदम् इति धियौ तयोर्मायाप्रमातरि पृथगधिकरणत्वम् अहम्  
इति ग्राहके इदम् इति च ग्राह्ये, तन्निरासेनैकस्मिन्नेवाधिकरणे  
यत्सङ्गमनं सम्बन्धरूपं प्रथनं  
[सम्बन्धस्वरूपप्रथनम् - क्। ष्। ष्।] तत् सती शुद्धा विद्या,  
अशुद्धविद्यातो [शुद्धा विद्या; अतोऽशुद्धविद्यातः - क्। ष्। ष्।]  
मायाप्रमातृगताया अन्यैव । तत्र यदा अहम् इत्यस्य  
यदधिकरणं चिन्मात्ररूपं तत्रैवेदमंशमुल्लासयति तदा  
तस्यास्फुटत्वात् सदाशिवता अहमिदम् इति । इदमहम् इति तु इदमित्यंशे  
स्फुटीभूतेऽधिकरणे यदाहमंशविमर्शं निषिञ्चति  
तदेश्वरता, - इति विभागः ॥ ३ ॥  
  
वामपीदन्तायाः उद्धुरीभावस्तर्हि मायाया अस्याः को भेदः  
इत्यपेक्षायाम् सामानाधिकरण्यञ्च इति व्याचष्टे ये एते इति ।  
पृथगधिकरणत्वमेव स्फुटयति, अहम् इति । ग्राहके -  
प्रमातृतयाभिमते शून्यादौ, ग्राह्ये - प्रमेये, नन्वत्र  
शुद्धविद्यातत्त्वे किमस्तीत्यत आह तन्निरासेन इति । तस्य -  
पृथगधिकरणस्य निरासेन - आरोहदशायां दूरीकरणेन  
अवरोहदशायां तु स्वभावेनैव, एकस्मिन्नेवाधिकरणे -  
चिन्मात्रे एकाधारे एव, यत्सङ्गमनम् - भेदाभेदग्रस्तत्वेन  
सङ्गमनम् । सङ्गमनम् इति स्वयं व्याचष्टे सम्बन्धरूपं  
प्रथनम् इति, चिद्भागापेक्षयाऽहमिति योजनम्, चेत्यतापेक्षया तु  
इदम् इति योजनम् । तत् - प्रोक्तस्वरूपं वस्तु । सती इत्यवयवं  
व्याचष्टे शुद्धा इति । विद्या इति निगदव्याख्यातम् । कुतः  
शुद्धेत्यपेक्षायामाह अशुद्ध इति, अस्य शुद्धविद्यातत्त्वस्य  
सदाशिवेश्वररूपतां विषयभेदेन दर्शयति तत्र इति ।  
अधिकरणम् - विषयाश्रयभूतम्, उल्लासयति - अत एवोत्थितमेतदिति  
जानाति, उल्लापयति इति वा पाठः । निषिञ्चति - अन्तर्भावयति, विभागः  
- शुद्धविद्याविषये इति भावः । तत्रावरोहे अस्याः  
सदाशिवपदानन्तरम् ईश्वरपदाश्रयणम्, आरोहे तु,  
ईश्वरपदानन्तरं सदाशिवपदग्रहणम् इति, अधिष्ठातृरूपयोः  
सदाशिवेश्वरयोरियं करणम् क्रमेण  
भेदाभेदरूपाध्वद्वयप्रापकत्वात् इति ज्ञेयम् ॥ ३ ॥  
  
ननु कस्मादियं शुद्धा विद्या इत्याह  
  
इदम्भावोपपन्नानां वेद्यभूमिमुपेयुषाम् ।  
भावानां बोधसारत्वाद्यथावस्त्ववलोकनात् ॥ ४ ॥  
  
     अवलोकनं प्रथनं वेदनं विद्या, यथावस्तुत्वं  
वस्त्वनुसारित्वं च; तस्याः शुद्धिरविपरीतता । वेद्यदशां  
चोपगतवतामङ्गीकृतवताम्, अत एवेदमित्येवम्भूतेनोचितेन  
परामर्शेनोपपन्नानां परामृश्यमानानां भावानां  
बोध एव प्रकाशात्मा साररूपं वस्तु, प्रकाशश्चानन्योन्मुख -  
  
अत्र टीका : -  
  
अथ चतुर्थस्य श्लोकस्यावतरणिकां करोति ननु इति । स्पष्टम् ।  
एवमवतरणिकां कृत्वा श्लोकमुपन्यस्य व्याचष्टे । इदम्भाव इति ।  
  
अत्र टीका : -  
  
प्रथमं यथावस्त्ववलोकनात् इत्यस्य अवलोकनात्  
इत्यवयवं बहुभिः पर्यायैर्व्याचष्टे प्रथनम् इति । यथावस्तु  
इत्यास्यात्र योजनां करोति व्याचष्टे च वस्त्वनुसारित्वञ्च इति ।  
तस्याः - विद्यायाः, एतेन भावप्रधानोऽयं निर्देश इति सूचितम् ।  
तथाचैवमत्र योजना । यथावस्तु - वस्तु यथा भवति तथा, यत्  
अवलोकनम् - विद्या, तत्त्वात् इयं सद्विद्या इति पूर्वेण सम्बन्धः ।  
सती पदवाच्यस्य शुद्धि पदस्य पर्यायान्तरमाह अविपरीतता इति ।  
वेद्यभूमिमुपेयुषाम् इति व्याचष्टे उपगत इति । अत्रापि  
पर्यायमाह अङ्गीकृत इति । एतदवष्टम्भेन  
इदम्भावोपपन्नानाम् इति व्याचष्टे अत एव इति । इदम्भावस्य  
स्वरूपमाह परामर्शेन इति । उपपन्नानाम् इति व्याचष्टे  
परामृश्यमानानाम् इति । भावानाम् इति निगदव्याख्यातम् ।  
बोधसारत्वात् इति व्याचष्टे बोध एव इति । एतेन बोधस्यात्र  
भङ्ग्या विमर्श एव वाच्यतयोक्तः, तेन बोधसारत्वात्, अहं -  
  
विमर्शात्माहमिति । तदेषां यदेव पारमार्थिकं रूपं तत्रैव  
प्ररूढत्वात् अहमिदमित्यस्य [अहमित्यस्य - क्। ष्। ष्।]  
शुद्धवेदनरूपत्वम् ॥ ४ ॥  
  
     अधिष्ठातृरूपाद्देवताद्वयात् तत्त्वद्वयं विभक्तम्, -  
इत्येतद्भङ्ग्या प्रतिपादयत्यागमव्यवहारेण ।  
  
विमर्शसारत्वादित्यर्थः । फलितं कथयति तत् इति । प्ररूढत्वात्  
अहमिदम् इत्यस्य - सदाशिवादिगतस्य परामर्शस्य  
शुद्धवेदनस्वरूपत्वम् - शुद्धविद्यारूपत्वम्, आपाततः  
भेदेपि परमार्थतः अभेदे विश्रान्तत्वात् इति भावः ।  
  
     एवं चात्र सङ्ग्रहः । नित्याव्यभिचरद्रूपयोः  
प्रकाशशुद्धाहंविमर्शयोः शिवशक्तितत्त्वव्यवहारः,  
[शिवतत्त्वव्यवहारः - च्।] वेद्यत्वाभावात्प्रमातृत्वमप्यत्र  
शिवस्यैव भावानाञ्चाहन्तयैव ग्रहणम् ।  
अपरिमिताहन्तेदन्ताविषये सदाशिवतत्त्वव्यवहारः । अत्र तु  
वेद्यतोद्भवेन मन्त्रमहेश्वररूपः चेतनवर्गः प्रमाता,  
भावानान्तु स्तोकमिदन्तास्पर्शरूषितया अहन्तया ग्रहणम्,  
यत्सर्वमिदं तदहमेव नत्विदमाख्यं किमपि वस्तु भवति, एकस्य  
चिन्मात्रस्यैव सत्त्वात् इति । तयोरेवाहन्तेदन्तयोः समत्वे  
ईश्वरतत्त्वव्यवहारः । अत्र मन्त्रेश्वरः प्रमाता, भावानां तु  
समधृततुलान्यायेन इदन्ताऽहन्ताभ्यां ग्रहणम् ।  
चिच्चेत्यभागयोः इदमिति विषये तु शुद्धविद्यातत्त्वव्यवहारः,  
भावानान्तु स्तोकम् अहन्तास्पृष्टया इदन्तया ग्रहणम् परं तु  
[परन्त्वशुद्धा - च्।] शुद्धाहस्फूर्तिरप्यस्फुटा वर्तते एव,  
अन्यथा मायातत्त्वापातात् तत्र हि प्रलयाकलाख्यः शून्यरूपः  
प्रमाता, न चात्राहन्तेदन्तयोः परस्परं प्रति स्फुटं  
प्रतियोगित्वं शङ्क्यम् येन विकल्परूपतापातः स्यादपि  
तूभयमप्यत्र पर्यायेण अपरिमितमेव, मायापदे तु तयोः  
परस्परं प्रति स्फुटं प्रतियोगित्वमेव । यस्तु परशिवः सर्वत्र  
सर्वदा सर्वमय एवेति न तस्येह प्रस्तावः इति ॥ ४ ॥  
  
     अथ पञ्चमस्य श्लोकस्यावतरणिकां करोति अधिष्ठातृ इति ।  
  
अत्र टीका : -  
  
तद्द्वयम् - देवताद्वयम्, सदाशिवेश्वररूपम्,  
आगमव्यवहारेण - सार - शास्त्रव्यवहारेण ।  
एवमवतरणिकां कृत्वा श्लोकमुपन्यस्य व्याचष्टे । अत्र इति ।  
  
अत्रापरत्वं भावानामनात्मत्वेन भासनात् ।  
परताहन्तयाच्छादात्परापरदशा हि सा ॥ ५ ॥  
  
     परता [परत्वं पूर्णत्वम् - क्। ष्। ष्।] पूर्णत्वमनन्या-  
पेक्षाहमिति, अपरत्वम् अपूर्णत्वमन्यापेक्षितेदमिति  
[अपूर्णतान्यापेक्षेदमिति - क्। ष्। ष्।] । अत्र च तत्त्वद्वये भावानां  
ध्यामलाध्यामलरूपाणामुभयांशस्पर्शात् परापरत्वमिति ।  
वेद्यभावनिष्ठा दशा तत्त्वस्वरूपा  
तदवभासयितृमन्त्रेश्वरादि-  
  
अत्र टीका : -  
  
प्रथमम् परता इति व्याचष्टे पूर्णत्वम् इति । पूर्णत्वस्यापि  
पर्यायमाह अनन्य इति । अहन्तयाच्छादात् इति व्याचष्टे अहम् इति  
अपरत्वम् अपि व्याचष्टे अपूर्णत्वम् इति । अत्रापि पर्यायमाह  
अन्यापेक्षिता [अन्यापेक्षता - च्।] इति । अनात्मत्वेन भासनात् इति  
व्याचष्टे इदम् इति । अत्र इति पदं व्याचष्टे तत्त्वद्वये इति ।  
सदाशिवरूपे ईश्वररूपे चेत्यर्थः, भावानाम् इति व्याचष्टे  
ध्यामलाध्यामलरूपाणाम् इति । तत्र सदाशिवदशायां  
ध्यामलत्वम् ईश्वरदशायामध्यामलत्वमिति विभागः ।  
परापरदशाहि सा इति व्याचष्टे उभयाम्श इति । विद्यायाः इति  
शेषः । इति शब्दः व्याख्यासमाप्तौ ।  
  
     एवमत्र पर्यवसितोऽर्थः । अत्र - सदाशिवेश्वराख्ये तत्त्वद्वये,  
भावानाम् - बाह्यान्तरपदार्थानाम्, अनात्मत्वेन भासनात् -  
इदन्तया भासनात्, अपरत्वं भवति । तथा अहन्तयाऽऽच्छादनात् -  
अहन्त्वेन वलनात्, अहन्तया ग्रहणादिति यावत्, परत्वं भवति । हि इति  
अतः शब्दार्थे, अतः कारणात् सा - सद्विद्या परापरमयी भवति,  
उभयतत्त्वसमुदायरूपत्वादिति भावः ।  
  
     भासनात् छादात् इति एताभ्यां शब्दाभ्याम् सूचितं  
तत्त्वानां वेद्यभावमवलंव्य तत्त्वाधिष्ठातृप्रमातृप्रमातृ-  
तद्गतविद्याविभागं करोति वेद्य इति । वेद्यभावनिष्ठा दशा  
तत्त्वस्वरूपा भवति, वेद्यभाव एव तत्त्वभावो भवतीति  
  
शुद्धप्रमातृसंवेद्यवस्तुसारा । या तु तन्निष्ठसंवेदनदशा  
सा शुद्धा विद्या, तत्प्रमात्रधिष्ठातृत्वं  
[तत्प्रमातृवर्गाधिष्ठातृत्वम् - क्।ष्।ष्।]  
श्रीसदाशिवेश्वरभट्टारकरूपता इति सङ्क्षेपः ॥ ५ ॥  
  
     एवमेकेषां मते अहम् इत्याच्छादको यो भागः  
तत्प्रथाप्रधाना शुद्धविद्या । अन्ये तु मन्यन्ते, -  
योऽसाविदम्भाग आच्छादनीयस्तस्य यदवभासनं तत्प्रधाना  
शुद्धविद्या । अन्यथा हि स इदमंशः केन भास्यतां  
मायायास्तत्राभावात् भावे वा प्ररोहप्रसङ्गात्; अत एवेयं  
प्ररोहासहिष्णुं यत इदन्तां भासयति ततः शुद्धा । भासनाच्च  
विद्येति । तत एवाप्ररूढमायाकल्पत्वात् महामायेयं  
श्रीरौरवादिगुरुभिरुपदिष्टा, तदेतदाह ।  
  
यावत् । कीदृशी ? तदवभासयितारो ये मन्त्रेश्वरादयः  
शुद्धप्रमातारः तेषां संवेद्यं यद्वस्तु सः सारः यस्याः  
सा, तद्रूपेति यावत् । अत्यासन्नत्वेन मन्त्रेशानां साक्षाद्  
ग्रहणम्, आदिशब्देन मन्त्रमहेश्वराणां ग्रहणम् ।  
तन्निष्ठसंवेदनदशा - शुद्ध - प्रमातृगता ज्ञानदशा,  
तत्प्रमात्रधिष्ठातृत्वम् - मन्त्रेश्वरादिप्रेरकत्वम्, इति  
सङ्क्षेपः, इति सङ्क्षिप्तार्थो भवतीत्यर्थः ॥ ५ ॥  
  
अथ षष्ठस्य श्लोकस्यावतरणिकां करोति एवम् इति ।  
  
अत्र टीका : -  
  
     शुद्धविद्या इति, चिद्भागस्य शुद्धविद्यारूपत्वादिति भावः  
। तत्प्रधाना - अवभासप्रधाना, अन्यथा - अवभासनस्य  
प्राधान्याभावे । ननु मायापदे तस्य भासनमस्त्येवत्यत आह  
मायायाः इति । तत्र - शुद्धविद्यातत्त्वे, प्ररोहप्रसङ्गात् -  
मायाविश्रान्तिप्रसङ्गात्, तथा च भेदापत्तिः स्यादिति भावः ।  
फलितमाह अत एव इति । प्ररोहासहिष्णुम् - अहन्ताच्छाद्यत्वेन  
विश्रान्त्थसहम्, अप्ररूढमायाकल्पत्वात् -  
शिथिलमायासदृशत्वात् । इयम् - शुद्धविद्या, तत् एतत् -  
समनन्तरोक्तं वस्तु । एवमवतरणिकां कृत्वा श्लोकमुपन्यस्य  
व्याचष्टे । भेदधीः इति ।  
  
     भेदधीरेव भावेषु कर्तुर्बोधात्मनोऽपि या ।  
     मायाशक्त्येव सा विद्येत्यन्ये विद्येश्वरा यथा ॥ ६ ॥  
  
     मायाप्रमातरि शून्यादिरूपेऽप्यनुल्लसिते, चिन्मात्र एव  
प्रमातरि कर्तरि च सति चिदेकरूपेष्वपि भावेषु यदचिद्रूपतया  
भेदप्रकाशनलक्षणं [तदप्रकाशनलक्षणम् - क्।ष्।ष्।]  
स्वातन्त्र्यं सा शुद्धविद्या मायाशक्त्या तुल्या, वेद्यभागे  
भेदप्रकाशनात् । न च मायैव, ग्राहकस्य चिन्मात्रभागे  
तावदविपर्यासनात्, येन प्रकारेण विद्येश्वरा  
भगवन्तोऽनन्ताद्या वर्तन्ते । ते हि शुद्धचिन्मात्रगृहीताहं  
भावाः स्वतस्तु भिन्नं वेद्यं पश्यन्ति, यथा  
द्वैतवादिनामीश्वरः । एवं ग्राहकेऽशतश्चैतन्यरूपात्  
परमार्थरूपे ग्राह्यविपर्यासनशक्तिः शुद्धविद्या  
विद्येश्वराणाम् ॥ ६ ॥  
  
अत्र टीका : -  
  
     अनुल्लसितेऽपि इति योजना । अपिशब्दस्तदुल्लासने भेदप्रकाशनस्य  
योग्यतां सूचयति । भावेषु - शून्यादिरूपेषु मातृमेयरूपेषु  
समस्तेषु पदार्थेषु भेदप्रकाशनलक्षणम् - चिद्रूपत्वेन  
ज्ञातात् स्वस्मात् भेदेन भासनस्वरूपम् । कुतः मायाशक्त्या  
तुल्या इत्यत आह वेद्य इति । तर्हि मायारूपैवेयमस्तीत्यत आह न च इति  
। अविपर्यासनात् - अचिद्रूपताख्यविपर्यासकरणाभावात् ।  
विद्येश्वरा यथा इति व्याचष्टे येन इति । अनन्ताद्याः इति ।  
आदिशब्देन शिवोत्तमादीनां ग्रहणम् । ते - विद्येश्वराः,  
द्वैतवादिनाम् - तार्किकादीनाम् । उपसंहारं करोति एवम् इति ।  
चैतन्यरूपात् अंशतः इति योजना । ग्राह्यस्य यत् विपर्यासनम् -  
अचिद्रूपताकरणम्, तत्र या शक्तिः सा, विद्येश्वराणाम् -  
अनन्तादीनाम्, उपलक्षणं चैतत्  
शुद्धविद्यातत्त्वस्थप्रमातॄणाम् ।  
  
     एवमत्र श्लोके योजना । बोधात्मनोऽपि कर्तुः सकाशात्  
मायाशक्त्या इवमायाशक्तिकृतभेदधीवत् या भावानां  
भेदधीः भवति सा विद्या भवति, इति एवम्, अन्ये रौरवादिगुरवः  
आहुरिति शेषः ॥ ६ ॥  
  
     परे प्राहुः - भगवतः  
परमशिवस्याप्ररूढभेदावभासनं सदाशिवेश्वरता ।  
तत्रास्फुटे [अस्फुटत्वे - क्।ष्।ष्।] भेदे इच्छाशक्तिरीश्वरस्य  
व्याप्रियते, स्फुटत्वे ज्ञानशक्तिः, प्ररूढे तु भेदे  
ग्राह्यविपर्यासेऽपि ग्राहकचिन्मात्रतायां विद्येश्वरेषु  
क्रियाशक्तिः ग्राह्यग्राहकविपर्यासद्वयप्ररूढौ तु  
मायाशक्तिः, सा च पशुप्रमातृषु,  
ग्राहकग्राह्योभयविपर्याससंस्कारे तु अविनिवृत्तेऽपि यदेतत्  
वस्तुपरमार्थप्रथनं तत्र विद्याशक्तिव्यापारो  
योगिज्ञानिप्रभृतिष्वपशुप्रमातृषु । तदेतद्दर्शयति ।  
  
     तस्यैश्वर्यस्वभावस्य पशुभावे प्रकाशिका ।  
     विद्याशक्तिः …  
  
     पशुभावे विपर्यासैकरसत्वलक्षणे पाशनीयत्वेऽस्वतन्त्र-  
त्वे दृश्यद्रष्ट्टदर्शनभेदे  
  
     अथ सप्तमस्य श्लोकस्यावतरणिकां करोति परे इति ।  
  
अत्र टीका : -  
  
     अन्ये त्रिकशास्त्रपारदृश्वानः, अप्ररूढः - शिथिलत्वेन  
विश्रान्त्यसहः यो भेदस्तस्यावभासनम् - स्वातन्त्र्येण  
प्रकाशनम्, सदाशिवेश्वरयोर्भावः सदाशिवेश्वरता, अस्फुटे  
भेदे - ध्यामलत्वे, ईश्वरस्य - श्रीशिवभट्टारकस्य, प्ररूढे -  
भेदविश्रान्तौ, विद्येश्वरेषु - शुद्धविद्याप्रमातृषु । अर्थात्  
मन्त्रमहेश्वरेषु, इच्छाशक्तिः मन्त्रेशेषु ज्ञानशक्तिरिति  
ज्ञेयम् । ग्राह्यग्राहकयोः यद्विपर्यासद्वयम् अचिद्रूपतया इव  
भासनरूपम्, तस्य प्ररूढौ विश्रान्तौ, सा च - मायाशक्तिश्च,  
वस्तूनाम् - भावानाम् यत् परमार्थप्रथनम्  
चिन्मात्राख्यसहजस्वरूपस्फुरणम्, तत्र - तस्मिन् प्रथने सति,  
तदेतत् - समनन्तरोक्तं वस्तु ।  
  
     एवमवतरणिकां कृत्वा श्लोकमुपन्यस्य व्याचष्टे ।  
तस्यैश्वर्य इति ।  
  
अत्र टीका : -  
  
     पशुभावे इति व्याचष्टे विपर्यासैक इति, विपर्यासे -  
चिन्मयेष्वप्यचिन्मयताज्ञानरूपे, एकः रसः यस्य तस्य  
भावस्तत्त्वम् लक्षणम् - स्वरूपं  
  
सत्यपि जाते पूर्वोक्तयुक्तिबलेन यदेतदैश्वर्यमुक्तं तस्य या  
प्रकाशिका परमेश्वरशक्तिः - यद्वशात् केचिदेव ता युक्तीरादृत्य  
तदाश्वस्तहृदयाः कृतिनो भवन्ति - सा विद्याशक्तिः । अयमेव  
षडर्धसारादिदृष्टोऽप्यस्याचार्यस्य हृदयमावर्जयति पक्षः,  
अन्ये इत्यनुक्तेः ।  
  
     एतदानन्तर्यौचित्येन च मायातत्त्वनिरूपणात् तदाह  
  
     …टिरोधानकरी मायाभिधा पुनः ॥ ७ ॥  
  
यस्य तादृशे । द्वितीयां व्याख्यां करोति पाशनीयत्वे इति ।  
बन्ध्यत्वे [बध्यत्वे - च्।] इत्यर्थः, व्याख्यान्तरमप्याह  
अस्वतन्त्रत्वे इति । अस्यैव पुनर्व्याख्यान्तरमाह दृश्य इति ।  
लक्षणया ग्राह्यग्राहकरूपभेदज्ञाने, जाते सत्यपि, जाते इत्यस्य  
युक्त्वेन अध्याहारः । तस्य - ऐश्वर्यस्य, केचिदेव -  
शक्तिपातगृहीताः केचित्पुरुषा एव । कुतः आवर्जयतीत्यत आह अन्ये  
इत्यनुक्तः इति । येषां मतं न रोचते तेषाम् अन्ये इत्यनेन निर्देशः  
क्रियते, अत्र तु न कृतः इति ज्ञायते अयमेव पक्षः आचार्यस्याभिप्रेत  
इति भावः । एतेन विद्याशक्तिः इत्यन्तं व्याख्या सम्पन्ना ।  
  
     एवमत्र योजना । प्रमातुः जाते इति शेषः । प्रमातुः  
पशुभावे पशुत्वे जातेऽपि सति, तस्य - पूर्वोक्तस्य,  
ऐश्वर्यस्वभावस्य - ऐश्वर्यस्वरूपस्य, विद्याशक्तिः प्रकाशिका  
भवति इति, न तु इदन्ताप्रकाशिनी भवतीति भावः ।  
  
     तिरोधानकरी इत्यादि व्याख्यातुमवतरणिकां करोति एतद् इति ।  
एतस्याः - शुद्धविद्यायाः यद् आनन्तर्यम् अनन्तरता, तत्र  
यदौचित्यं तेन, मायातत्त्वनिरूपणात् हेतोः तत् - मायातत्त्वम् आह  
- कथयति । औचित्य इत्यनेन शुद्धविद्यातत्त्वनिष्ठानामपि कदाचित्  
देहस्थितिपर्यन्तं निकटवर्तिनि मातृमेयतया स्थिते मायापदेऽपि  
अवस्थानं भवत्येवेति द्योतितम् ।  
  
     मायाशक्तिः पुनरचिद्रूपे शून्यादौ प्रमातृताभिमानं  
प्ररूढं दधती भावानपि चिन्मयान् भेदेनाभिमाअनयन्ती  
सर्वथैव स्वरूपं तिरोधत्ते आवृणुते विमोहिनी सा । तिरोधानमत्र  
न विलयनरूपं [विलयरूपम् - क्।ष्।ष्।] मन्तव्यम्, यत्  
कृत्यपञ्चकमध्य आगमेषु गण्यते, दीक्षितस्यापि  
गुरुमन्त्रादिनिन्दनप्रायमपि त्वावरणमेव ॥ ७ ॥  
  
     तिरोधानमावरणरूपं स्फुटयति  
  
     एवम् अवतरणिकां कृत्वा श्लोकमुपन्यस्य व्याचष्टे  
तिरोधान इति । माया इति निगदव्याख्यातम् । पुनः शब्दः  
शुद्धविद्यायाः व्यतिरेकद्योतकः । प्ररूढम् - विश्रान्तम्, एतेन  
शुद्धविद्यायाः निरासः, तत्र हि शून्यादौ प्रमातृताभिमानः  
अप्ररूढव्तेन स्फुरत्येव येन तत्रस्थानां मायास्पर्शो गण्यते,  
चिन्मयानपि भावान् इति योजना, भेदेन - चितःभिन्नतया,  
स्वरूपम् - आत्मनः भावानाञ्च पारमार्थिकं चिदाख्यं  
स्वरूपम्, तिरोधानकरी इति व्याचष्टे आवृणुते इति । आङ् पूर्वेण  
वृञा तिरोधानपदव्याख्या, तिङा कर्तृप्रत्ययान्तस्य कृञः ।  
कुतः इत्यपेक्षायामाह विमोहिनी इति । विमोहकारी हि ऐन्द्रजालिकः  
स्वमपि विस्मारयति स्वकीयं वस्त्वपीति भावः । ननु तिरोधानं  
सृष्ट्यादि भगवत्कृत्यपञ्चकवर्त्येवास्ति उत अन्यत् इत्यत आह  
तिरोधानम् इति । विलयनरूपम् - संस्कारनाशस्वरूपम् । पुनः  
किमस्तीत्यत आह दीक्षीतस्यापि इति । गुरुमन्त्रादेर्यन्निन्दनं तत्  
प्रायः बाहुल्येन यत्र - आवरणे तादृशम् । मायाग्रस्तो हि  
दीक्षितोऽपि गुरुमन्त्रादिनिन्दनपरो भवति इत्यन्येषां का कथा इति  
अपि शब्दाभिप्रायः । अपि तु इति पदं दीक्षितस्य इत्यतः पूर्वं  
योजनीयम् ॥ ७ ॥  
  
     अथाष्टमस्य श्लोकस्यावतरणिकां करोति तिरोधानम् इति ।  
  
अत्र टीका : -  
  
स्पष्टम् । एवमवतरणिकां कृत्वा श्लोकमुपन्यस्य व्याचष्टे ।  
भेदे इति ।  
  
     भेदे त्वेकरसे भातेऽहन्तयानात्मनीक्षिते ।  
     शून्ये बुद्धौ शरीरे वा मायाशक्तिर्विजृम्भते ॥ ८ ॥  
  
     सुषुप्ते प्रलये न इत्यभावसमाधौ च  
तावच्छून्यमाकाशकल्पमनात्मरूपं वेद्यभावोचितम् अहम्  
इत्यात्मत्वेन वीक्ष्यते; उच्छ्वसननिः - श्वसनादौ वा  
अहमुच्छ्वसिभि, - इति प्राणो वायुकल्पः  
स्थावरजङ्गमजिघत्सामन्युप्रज्वलनादौ वा प्राण एव  
तेजःसमुपवृंहितः, स्वच्छोदकाशयकल्पा वेद्यप्रतिबिम्बनवती  
वा बुद्धिरभिनिविश्यते अन्तरहं वेद्मि दुःख्यहमिति  
चिन्ताद्यवस्थासु, शरीरमेव [शरीरमेव - क्।ष्।ष्।] तु पृथिवीप्रायं  
कृशोऽहमित्यादिदशासु  
  
अत्र टीका : -  
  
     भेदेस्वेकरसे भाते इत्येतत्सुगमत्वेन विहाय अहन्तया इत्यादि  
व्याचष्टे सुषुप्ते इति । भेदस्यैकरसेन भानमन्त्र भावजातस्य  
अचिद्रूपतया ज्ञानमेव ज्ञेयम्, प्रलये - मूर्छावस्थायाम् न  
इत्यभावसमाधौ - अहं नास्मि इत्येवंरूपे भावनासाधिते  
समाधाने शून्ये इति व्याचष्टे, आकाशकल्पम् इति । अनात्मनि इति  
व्याचष्टे वेद्यभाव इति । अनात्मा हि वेद्यभावमेवार्हति ।  
अहन्तया ईक्षिते इति व्याचष्टे अहम् इति इति । वीक्ष्यते इति, प्रमात्रा इति  
शेषः, प्रमात्राऽनुभूयते इत्यर्थः, अन्यथा न किञ्चिदासम् इति  
स्मृत्यनुपपत्तेः इति भावः । योग्यतयाऽऽक्षिप्तं प्राणे इति योजयति,  
उच्छ्वसन इति । वायुकल्पः - वायुरूपः, आत्मत्वेन वीक्ष्यते इति  
पूर्वेण सम्बन्धः । स्थावरजङ्गमाना या जिघत्सा तत्र यः  
मन्युप्रज्वलनादिः तस्मिन्, तेजःसमुपवृंहितः - तेजसा पुष्टि नीतः,  
अत्रापि पूर्वेणैव सम्बन्धः । बुद्धौ इति योजयति स्वच्छ इति ।  
स्वच्छोदकाशयकल्पा - स्वच्छजलाशयसदृशी, अभिनिविश्यते -  
प्रमात्रा आत्मस्थाने स्थाप्यते, कदा स्थाप्यते इत्यत आह  
चिन्ताद्यवस्थासु इति । इति किमिति ? अन्तः इति अन्तः प्रदेशो हि बुद्धिरेवेति  
भावः । शरीरे इति योजयति शरीरमेव तु इति । एव शब्देन  
तदवच्छिन्नचैतन्यव्यवच्छेदः ।  
  
अहमित्यात्मतया भाति । सर्वमेव [सर्वे चैवेदम् - क्।ष्।ष्।] चेदं  
शून्यादि वस्तुतश्चिन्मात्रसारमेव माययैव तावदचिद्रूपतया  
भासितम् । तथाविधमेव तु सत् अहमिति  
संविद्रूपताभिनिवेशस्थानं  
सम्पादितमप्रशान्तजडभावमेव इति  
अतिदुष्करवस्तुसम्पादनाप्रतीघातरूपा  
[दुष्करतमवस्तुसम्पादना - क्।ष्।ष्।] परमेश्वरस्य मायाशक्तिः, -  
  
मायाशक्तिर्विजृम्भते इति व्याचष्टे सर्वमेव च इति ।  
तथाविधमेव तु सत् - अचिद्रूपतया भासितमेव तु सत्, एतेन  
चिद्रूपताज्ञाने तु तस्याप्यात्मत्वं युक्तमेवेति द्योतितम् ।  
संविद्रूपतयाः यः अभिनिवेशः तस्य स्थानम्, अहन्ताविषयमिति  
यावत् । अप्रशान्तजडभावमेव इति, जडभावस्य प्रशान्तौ तु  
अहन्ताविषयत्वं तस्य युक्तमेवेति भावः । इति - अतः कारणात्,  
अतिदुष्करं वद्वस्तु - चिद्रूपाणां भावानां भेदनरूपम्,  
अप्रशान्तजडभावे [अप्रशान्तजडभावे तदेकभेदे नरूपे  
शून्यादौ च अहन्ताविषयीकरणरूपम् च - च्।] तदेकभेदे नरूपे  
शून्यादौ अहन्ताविषयीकरणरूपम्, तस्य यत् सम्पादनं तत्र  
यः अप्रतीघातः सः रूपं यस्याः तादृशी । तदुक्तम् -  
  
अघटितघटनापटीयसी  
  
इत्येतत् विजृम्भते इत्यनेन दर्शितम् । वाग्रहणेन वेद्यरूपाणां  
सुतधनदारादिनामप्यहन्ताभिनिवेशविषयत्वमसङ्ख्यातं  
सूचयति ॥ ८ ॥  
  
     नन्वचिद्रूपत्वादनात्मा यदि शून्यादिस्तदात्मतयासौ  
अभिनिविश्यमानश्चिद्रूप एव, - इति  
सर्वज्ञत्वसर्वकर्तृत्वादिविशुद्धैश्वर्यधर्मैव स्यात्, -  
इत्याशङ्क्याह  
  
     यश्च प्रमाता शून्यादिः प्रमेये व्यतिरेकिणि ।  
     माता स मेयः सन्कालादिकपञ्चकवेष्टितः ॥ ९ ॥  
  
     स्यादैश्वर्यधर्मयोगः शून्यादेः  
यद्यहमित्यभिनिविश्यमानोऽपि मेयतां  
  
     इति । वा शब्दाभिप्रायमाह वाग्रहणेन इति । असङ्ख्यातम् -  
सूत्रे साक्षादनुक्तम्, अतिजडत्वेन पुरुषो हि वाह्यवस्त्वपि  
स्वात्मत्वेनाभिमन्यते, अन्यथा तदर्थं क्लेशसहनायोगादिति  
भावः ॥ ८ ॥  
  
अथ नवमश्लोकस्यावतरणिकां करोति नन्वचिद्रूपत्वात् इति ।  
  
अत्र टीका : -  
  
     तदा - मायादशायाम् । एवमवतरणिकां कृत्वा  
श्लोकमुपन्यस्य व्याचष्टे । यश्च इति ।  
  
अत्र टीका : -  
  
     श्लोकं व्याख्यातुमवतरणिकायां शङ्कितस्य वस्तुनः  
व्यापकारोपप्रसञ्जनार्थं तर्करीत्या अङ्गीकारं करोति स्यात् इति ।  
ऐश्वर्यधर्मयोगः, अवतरणिकायां शङ्कितः इत्यर्थः । ननु तर्हि  
सोऽस्य भवत्वित्यत आह यद्यहम् इति । सः शून्यादिः प्रमाता  
अहमित्यभिनिविश्यमानोऽपि अहमिति स्वस्य [स्वस्याग्रहणकुर्वन्नपि  
- च्।] ग्रहणं कुर्वन्नपि, मेयताम् - तावत्स्वभावेन स्थितं  
मेयभावम्, अहम् इस्यभिनिविश्यमानो न च जहातीति सूचनया  
व्यापकप्रसञ्जनम्, यत्र यत्र हि ऐश्वर्ययोगः तत्र तत्र  
मेयताहानम् अपि शब्दः अहम् इत्यभिनिवेशस्य मेयताहानौ हेतुत्वं  
  
जह्यात् । तथाहि सति प्रमेयमप्यस्य नीलादिव्यतिरिक्ततया नैव भासेत  
। यावता यः शून्यादिः प्रमाता कथितः, स यावदेव  
स्वरूपाद्व्यतिरेकाभिमते नीलादौ प्रमेये प्रमाता [नीलादौ  
प्रमेये माता - क्।ष्।ष्।] तावदेव स्वयमपि मेयभूतः एव सन् माता  
। मेयं हि मीयमानत्वादेव परिमितम्, - इति तादृशादेव  
मेयान्तरादुपपन्नव्यतिरेकम्, न त्वेवं चिद्रूपमपरिमितत्वात् ।  
  
द्योतयति । ननु मेयतां जहातु [ननु मेयतां जहात्वेव - च्।] इत्यत  
आह तथा इति । हि - यस्मात्, तथा सति - मेयताहाने सति, अस्य -  
शून्यादेः प्रमातुः नीलादि प्रमेयं व्यतिरिक्ततया न भासेत ।  
कुतो न भासेत इत्यपेक्षायामाह यावता इति । यावता -  
यस्माद्धतोः, यः शून्यादिः प्रमाता कथितः - शास्त्रेषूक्तः,  
सः यावदेव - यस्मिन् क्षणे एव, स्वरूपाद्व्यतिरेकाभिमते -  
इदन्ताऽहन्ताग्रहणान्यथानुपपत्या स्वतो भेदेनाभिमते, नीलादौ  
प्रमेये प्रमाता भवति, तावदेव - तस्मिन्नेव क्षणे नतु  
तदनन्तरम्, मेयभूत एव - आन्तरं चिद्रूपं प्रति मेयतया  
स्थितः, सन् माता भवति, ग्राहकरूपतादत्तहस्तावलम्बेन  
मातृत्वयुक्तो भवति, माण्डलिक इव सम्राजोऽवष्टम्भेन  
स्वमण्डले राजा, अन्यथा स्वमेयाद् व्यतिरेकेण न मायादिति भावः  
। ननु कथमसौ मेयः सन् माता भवतीत्यत आह मेयं हि इति । हि  
यस्मात्, मेयम्, मीयमानत्वात् परिमितं सत् तादृशात् -  
स्वसमानयोगक्षेमात्, मेयान्तरात् उपपन्नव्यतिरेकं भवति, नतु  
चिद्रूपम् अपरिमितत्त्वात् एवं भवति, तद्धि  
शून्यादिप्रमातृग्रहणकाले शून्यादि स्वात्मसात्करोति, अन्यथा  
शून्यादिः नीलादेरिव तदपि शून्यादेः व्यतिरेकेण भायात्, न च  
भाति, नहि तत्र नीलमिव शून्यादिप्रमातुः शून्यादिरपि  
चिद्रूपाद्व्यतिरेकेण भाति, द्वयस्यैव स्फुरणात् । ननु तर्हि  
असत्यस्वरूपं शून्यमेव किमिति भाति, न सत्यरूपं चिद्रूपम् ।  
सत्यम् तस्मिन्काले अतिनिर्मलत्वेन शून्याद्युपरक्तोऽसौ जडान् प्रति  
तद्रूप एव भाति, ये तु मध्यधामाब्यासिनः ते तत्र शून्यादि न  
किञ्चित् पश्यन्ति इत्यलम् । एवं स्थितमत्र शून्यादि अहन्तया  
ग्रहणेऽपि आन्तरं चिद्रूपं प्रति मेयतां न जहात्येव, अन्यथा  
तस्मिन्नेव काले चिद्रूप इव शून्यादिभावेन  
  
परिमितत्वं च शून्यादेरहम्भावस्य यत् तदेव कालादिपञ्चकम् ।  
तथा हि कालः क्रममासूत्रयन् प्रमातरि  
विजृम्भमाणस्तदनुसारेण प्रमेयेऽपि प्रसरति, योऽहं  
कृशोऽभवं स स्थूलो वर्ते भविष्यामि स्थूलतरः  
इत्येवमात्मानं देहरूपं क्रमवन्तमिव  
परामृशंस्तत्सहचारिणि प्रमेयेऽपि भूतादिरूपं क्रमं  
प्रकाशयति । अस्य शून्यादेर्जडस्य विद्या  
किञ्चिज्ज्ञत्वोन्मीलनरूपा बुद्धिदर्पणसङ्क्रान्तं भावराशिं  
नीलसुखादिं विविनक्ति । कला किञ्चित्कर्तृत्वोपोद्वलनमयी  
कार्यमुद्भावयति, किञ्चिज्जानामि । किञ्चित्करोमि, - इति । अत्र चांशे  
तुल्येपि [तुल्ये किञ्चित्त्वे - क्। ष्। ष्।] किञ्चित्त्वे कस्मादिदमेव  
  
शून्यादिः [चिद्रूप - इव शून्यादिभावेन नीलादिरूपतया - च्।]  
नीलादिरूपतया स्फुरेत्, नच स्फुरति ग्राह्यग्राहकयोः स्फुटं  
भेदेन स्फुरणात् इति न तस्य ऐश्वर्ययोगो युक्तः तद्ग्राहकस्य  
चिद्रूपस्येव इति ।  
  
     अस्य शून्यादिप्रमातृगस्यापरिमितभावस्यैव  
कालादितत्त्वपञ्चकरूपतां कथयति परिमितत्वं च इति ।  
परिमितत्वं च - स्वमेयाद्व्यतिरेकेण भाननिमित्तकः  
परिमितत्वाख्यो गुणश्च, कालादिपञ्चकं - मायानन्तरभावि  
कालविद्याकलारागनियतिरूपं पञ्चकं भवतीत्यर्थः । एतदेव  
साधयितुमाह तथाहि इति । आसूत्रयन् प्रथमत्वेन उद्भावयन्,  
प्रमातरि - शून्यादिरूपे प्रमातरि, तदनुसारेण -  
प्रमात्रनुसारेण, प्रसरति - सञ्चारं करोति, तदनुसारं  
प्रसारं दर्शयति योऽहम् इति । वर्ते, भवामित्यर्थः, आत्मानम् -  
प्रमातारम्, तत्सहचारिणि - तद्विषयभूते, प्रमेये - नीलादौ,  
प्रकाशयति, अज्ञासिषम्, जानामि, ज्ञास्यामि इति प्रकटीकरोति  
इत्यर्थः । कालनिर्णयं कृत्वा सूत्रे आदिशब्देन गृहीतस्य  
विद्यातत्त्वस्य निर्णयं करोति अस्य इति । नीलसुखादिम् -  
नीलसुखादिरूपम्, विविनक्ति - व्यवस्थापयति । कलातत्त्वनिर्णयं  
करोति कला इति । तत्र विद्यास्वरूपं दर्शयति किञ्चिज्जानामि इति ।  
कलायाः स्वरूपं दर्शयति किञ्चित्करोमि इति । रागस्य स्वरूपं  
दर्शयति अत्र चांशे इति । अत्र चांशे - ज्ञेयरूपे कार्यरूपे  
चांशे, तुल्येपि किञ्चित्त्वे - किञ्चिद्वस्तुभावे, इदमेव -  
  
किञ्चित् - इत्यत्रार्थेऽभिष्वङ्गरूपः प्रमातरि देहादौ प्रमेये च  
गुणाद्यारोपणमय [गुणारोपणमय - क्। ष्। ष्।] इव रागो व्याप्रियते  
। न च तद्बुद्धिगतमवैराग्यमेव, तद्धिस्थूलं वृद्धस्य  
प्रमदायां न भवेदपि, रागस्तु भवत्येव । बुद्धिधर्माष्टकेऽपि  
च दृष्टोऽभिष्वङ्गः । अत्रैव कस्मादभिष्वङ्ग - इत्ययमर्थो  
नियत्या नियम्यते इति । एवं कलाविद्याकालरागनियतिभिरोतप्रोतो  
माययापहृतैश्वर्यसर्वस्वः सन् पुनरपि  
प्रतिवितीर्णतत्सर्वस्वराशिमध्यगतभागमात्र एवम्भूतोऽयं  
मितः प्रमाता भाति - इदानीमिदं किञ्चिज्जानानः, इदं  
कुर्वाणोऽत्र रक्तोऽत्रैव च यः सोऽहम् - इति । एषां च  
भिन्नविषयत्वमपि  
  
इष्टत्वेन आश्रितं कार्यं वा वस्तु एव, किञ्चिद् - भवति,  
उपादानविषयीकृतं भवतीति यावत् । इति - एवं केनाप्याक्षेपे कृते  
सति इति यावत् । अत्रार्थे - अस्मिन्विषये, अभिष्वङ्गरूपः -  
आसक्तिरूपः, तथा गुणादीनां यत् आरोपणम् - असत्वेप्यारोपः  
तत्प्राचुर्येण प्रकृतमस्मिन् तादृशे इव, रागः - रागतत्त्वम्,  
व्याप्रियते - व्यापारं करोति । कुत्र इत्यपेक्षायामाह देहादौ  
प्रमेये च प्रमातरि प्रमेये चेत्यर्थः, तत्र प्रमातुराश्रयत्वेन  
व्यापारविषयत्वं प्रमेयस्य तु विषयत्वेनेति विभागः । ननु  
बुद्धिधर्मभूतावैराग्यरूपस्य रागस्य कथमणूपरि  
सन्निवेशः इत्यत आह तद्धि इति । तत् - बुद्धिगतमवैराग्यम्, रागः -  
तत्त्वान्तरवर्ती रागः अयं रागो जीवस्यान्तःस्वभावभूत एव न  
बाह्यवैराग्याऽभावः इति भावः । ननु तर्हि बुद्धिगतत्त्वमेव  
अवैराग्यस्य मा भवतु इत्यत आह बुद्धि इति । अभिष्वङ्गः - रागः  
तत्रापि स्थूलतयाऽऽस्तीति भावः । एतेन विद्याया अपि  
बुद्धिधर्मज्ञानव्यतिरेकः स्वयमेव ज्ञातव्यः । नियतेः  
स्वरूपं दर्शयति, अत्रैव इति । अत्रैव अस्मिन्निष्टे वस्तुन्येव,  
नियम्यते - नियमविषयतां नीयते । उपसंहारं करोति इत्येवम् इति ।  
ओतप्रोतः - बलितः बद्ध इति यावत्, प्रतिवितीर्ण तत्सर्वस्वराशिगतात् -  
सर्वज्ञत्वसर्वकर्तृत्वादिरूपमाहेश्वर्यराशिगतात् भागमात्रं  
यस्य तादृशः, सर्वज्ञत्वभागं विद्यायाः सर्वकर्तृत्वभागं  
कलायाः कथं भातीत्यत आह इदानीम् इति । इदानीम् इत्यनेन  
कालनिर्देशः जानानः इत्यनेन विद्यानिर्देशः, कुर्वाणः इत्यनेन  
कलानिर्देशः रक्त इत्यनेन रागनिर्देशः, एव कारेण नियतेर्निर्देशः  
सोऽहम् इत्यनेन कलादिपञ्चकस्य प्रमातरि  
  
भवति कदाचित्, यथान्यत्र रक्तोऽपि नियत्यान्यत् कार्यते इति । एते च  
प्रमातृलग्नतयैव भान्ति, - इति तस्यैव शक्तितरूपाः  
प्रतिप्रमातृभिन्ना एव, कदाचित् तु नटमल्लप्रेक्षादावीश्वरेच्छया  
एकीभवेयुरपि । न ह्येतेषामीश्वरेच्छातिरिक्तं [एषाम् - क्। ष्। ष्।]  
निजं किमपि जीवितमस्ति, - इत्यसकृदुक्तं वक्ष्यते च ॥ ९ ॥  
  
     यदुक्तमिदमित्यत्र प्रमेये व्यतिरेकिणि माता, - इति तत्र  
तत्प्रमेयं दर्शयति ।  
  
     त्रयोविंशतिधा मेयं यत्कार्यकरणात्मकम् ।  
     तस्याविभागरूप्येकं प्रधानं मूलकारणम् ॥ १० ॥  
  
व्यापारदर्शनम् प्रमेयविषयत्वं तु स्फुटमेवेति न कोऽपि  
विरोधः । एवमेकविषयत्वेन कालादिपञ्चकं दर्शयति एषां च इति  
। तदेव दर्शयति यथा इति । ननु कथमेषां  
प्रमातुरान्तरत्वमित्यत आह एते च इति । तस्यैव - प्रमातुरेव,  
कदाचित्तु इत्यनेन एतेषां सर्वदा प्रतिप्रमातृभिन्नत्वमेव  
द्योतितम् । नटादिप्रेक्षायां हि बहूनामप्येक एव कालाद्यामासो  
दृश्यते । नन्वीश्वरेच्छायाः कोऽत्राधिकारोऽस्ति इत्यत आह नहि इति ।  
एतेषाम् - कालादीनाम् जीवितम् - सत्ता ।  
  
     एवमत्र सङ्क्षेपः । यः - शून्यादिः, व्यतिरेकिणि स्वतो भिन्ने  
प्रमेये, माता भवति, स मेयः सन् - आन्तरं चित्तत्वम् प्रति  
मेयीभवन् एव माता भवति, अन्यथा स्वयमसिद्धः सन् कथं  
परत्र सिद्धि कुर्यात्, अत एवासौ परिमितत्वात् कालादिपञ्चकवेष्टितः  
भवति । मेयभावगमनमेव तस्य कालादिपरिच्छेद इति भावः ।  
यस्तु व्यतिरेकिणि माता न भवति सः स्वयं न मेयीभवति एव यथा  
चित्तत्त्वम्, तद्धि शून्यादिभासनसमये तद्रूपमेव भवति इति ॥ ९ ॥  
  
अथ दशमस्य श्लोकस्यावतरणिकां करोति यदुक्तम् इति ।  
  
     स्पष्टम्, एवम् अवतरणिकां कृत्वा श्लोकमुपन्यस्य व्याचष्टे  
त्रयोविंशतिधा इति ।  
  
यत् कार्यकरणरूपं त्रयोविंशतिप्रकारम्, यच्च तस्य  
मूलभूतं कारणं सर्वकार्यकरणाविभागरूपं  
प्रधानं नाम तत्सर्व मेयम् - इति सम्बन्धः ।  
योगिमन्त्रतदीश्वरप्रभृतीनां हि भूततन्मात्रकरणप्रधान-  
वशीकारयोगित्वात् सर्वमेव प्रमेयम् । संसारिणामप्यनुमाना-  
गमादिदिशा प्रमेयमेव, इतीयत् प्रमेयम् । कालादयस्तु प्रमेया अपि  
प्रमातर्येव लग्नाः, - इति प्रमातृशक्तिस्वभावत्वात् न  
प्रमेयत्वेनेहावसरे मायाप्रमातृव्यतिरिक्तप्रमेयप्रस्तावे  
[प्रस्तावात्मनि - क्। ष्। ष्।] गणिताः । वस्तुतो हि अत्रत्योऽयं [अत्र  
योऽयं प्रमाता स प्रमेय एव - क्। ष्। ष्।] प्रमातापि प्रमेय एव, स  
तु प्रमात्रीक्रियमाण आच्छादितप्रमेयताक इहोच्यते ॥ १० ॥  
  
     नन्वत्र त्रयोविंशतौ किं कार्यं किं करणम् ?  
इत्याशङ्क्याह  
  
     त्रयोदशविधा चात्र बाह्यान्तःकरणावली ।  
     कार्यवर्गश्च दशधा स्थूलसूक्ष्मत्वभेदता ॥ ११ ॥  
  
प्रमातुः पूर्वं करणोपयोगः, - इत्यत्रादौ त्रयोदश  
करणानि; तत्र  
  
अत्र टीका : -  
  
यच्च इति, युक्तत्वेन च शब्दाध्याहारः तस्य -  
कार्यकरणरूपस्य मेयस्य, कार्यकरणानां यः अविभागः सः  
रूपं यस्य तादृशम्, अव्यक्तरूपमित्यर्थः । ननु कालादीनामपि  
प्रमेयत्वं स्फुटमेव इति इयत् इति किमुक्तमित्यत आह कालादयस्तु इति  
। आदिशब्देन विद्यादेर्ग्रहणम् । मायाप्रमातुः व्यतिरिक्तानि यानि  
प्रमेयाणि तेषां यः प्रस्तावः, तस्मिन् । प्रमेयत्वेन गणिताः - इति  
योजना । अत्रत्यः - मायापदसम्बन्धी, प्रमात्रीक्रियमाणः -  
परमार्थतः अप्रमातृत्वेऽपि स इव सम्पाद्यमानः, इह -  
अस्मिन्नवसरे ॥ १० ॥  
  
     अथैकादशस्य श्लोकस्यावतरणिकां करोति, नन्वत्र इति ।  
स्पष्टम् । एवमवतरणिकां कृत्वा श्लोकमुपन्यस्य व्याचष्टे  
त्रयोदश इति ।  
  
अत्र टीका : -  
  
प्रमातुः पूर्व करणोपयोगः इति, अनेन न्यायेनेत्यर्थः, आदौ  
  
बुद्धिरव्यवसायसामान्यमात्ररूपा, ग्राह्यग्राहकाभिमान-  
रूपोऽहङ्कारः, सङ्कल्पादिकारणं मनः, - इत्यन्तःकरणं  
त्रिधा बुद्धौ शब्दाद्यध्यवसायरूपायामुपयोगीनि  
बुद्धीन्द्रियाणि पञ्च - श्रोत्रम्, त्वक्, चक्षुः, जिह्वा, घ्राणम्, -  
इति । कर्मणि तूपयोगीनि पञ्च कर्मेन्द्रियाणि । तथा हि - त्यागो  
ग्रहणमिति [त्यागो ग्रहणं द्वयम्, - इति - क्। ष्। ष्।] द्वयम्, -  
बहिर्विषयं यत् तत्र पाणिः पायुः पादः, - इति करणानि ।  
एतदेवान्तः प्राणे येन क्रियते तद्वागिन्द्रियम् ।  
तत्प्रक्षोभप्रशान्त्या विश्रान्तिक्रियोपयोगी उपस्थः ।  
सर्वदेहव्यापकानि च कर्मेन्द्रियाण्यहङ्कारविशेषात्मकानि । तेन  
च्छिन्नहस्तो बाहुभ्यामाददानः पाणिनैवादत्ते, एवमन्यत् ।  
केवलं तत्तत्स्फुटपूर्णवृत्तिलाभस्थानत्वात्  
पञ्चाङ्गुलिरूपमधिष्ठानमस्योच्यते, - इत्येवं करणानि  
त्रयोदश । एषां च कार्यत्वेऽप्यसाधारणेन करणत्वेन  
  
प्रथमम्, तत्र - त्रयोदशकमध्ये, अध्यवसायः -  
विषयाभिमुख्येन इदम् इति ज्ञानम् । ग्राह्यग्राहकाभिमानः इदं  
मम ग्राह्यम् अहमत्र ग्राहकः इत्येवंरूपः अभिमानः, न तु  
बुद्धौ उदिता प्रतियोगिरहिता अहन्ता । बुद्धिन्द्रियाणि -  
ज्ञानेन्द्रियाणि । कथमेषां कर्मण्युपयोग इत्यत आह तथाहि इति ।  
इतिद्वयम्, एवंरूपं कर्मद्वयम् इत्यर्थः, बहिर्विषयम् -  
बाह्यवस्तुविषयम्, तत्र - तस्मिन्कर्मद्वये, करणानि - करणत्रयम्  
। एतदेव - प्रोक्तत्यागग्रहणरूपं द्वयमेव । अन्तःप्राणे येन  
क्रियते - अन्तः प्रदेशस्थस्य प्राणस्य त्यागग्रहणे येन क्रियते इति  
यावत्, तत् - वागिन्द्रियम्, न तु वागेव, एतेन प्राणप्रयत्नस्य  
वागिन्द्रियत्वमुक्तम्, तत्प्रक्षोभस्य प्राणक्षोभस्य प्रशान्त्या,  
विश्रान्तिक्रियोपयोगी उपस्थः - पुंस्त्रीलक्षणाख्यमिन्द्रियं  
भवति, संयोगकाले हि प्राणः स्वभावेन प्रशाम्यति इति  
तत्प्रशान्त्या इत्युक्तम् । अन्यत् - छिन्नपादादेः गमनादि । ननु यदि  
सर्वशरीरव्यापीनि कर्मेन्द्रियाणि तर्हि कथमेषां  
पाण्यादिस्थाननियम इत्यत आह केवलम् इति । ताश्च ताः स्फुटाः  
पूर्णाश्च वृत्तयः तासां यः लाभः तस्य स्थानत्वात्, यादृशं  
ग्रहणं हि पञ्चाङ्गुलियुक्तेन पाणिना भवति न तादृशम्  
बाह्वादिना, एवं सर्वत्र स्वयमेव योजनीयम् । उपसंहारं करोति  
एवम् इति । एषाम् - त्रयोदशकरणाम् ।  
  
व्यपदेशः । स्थूलं कार्यं पृथिवी, आपः, तेजो, वायुः, नभः, -  
इति पञ्च भूतानि । सूक्ष्ममेषामेव रूपम्, गन्धो, रसो, रूपम्,  
स्पर्शः, शब्दः, - इति । तत्रैकैकगुणमाकाशादि, एकैकवृद्धगुणं  
वा, - इति दर्शनभेदः, - इति न विवेचितोऽनुपयोगात् । तत्र स्थूलं  
विभक्तमविभागस्यानुमापकम्, - इति स्थूलरूपोपक्रममुक्तम् ।  
अत्र [तत्र - क्। ष्। ष्।] पृथिव्याद्याभासा एव मिश्रीभूय  
घटादिस्वलक्षणीभूताः कर्मेन्द्रियैरूपसर्पिताः,  
बुद्धीन्द्रियैरालोचिताः, अन्तःकरणेन  
सङ्कल्पिताभिमतनिश्चितरूपाः, विद्यया विवेचिताः,  
कलादिभिरनुरञ्जिताः, प्रमातरि विश्राम्यन्ति, - इति तात्पर्यम् । एतच्च  
विस्तरतस्तत्प्रधानेषु तन्त्रालोकसारादिषु मया निर्णीतम्, -  
इतीहानुपयोगान्न वितानितम्, - इति शिवम् ॥ ११ ॥  
  
इति श्रीमदाचार्योत्पलदेवविरचितायामीश्वरप्रत्यभिज्ञायां  
श्रीमदाचार्याभिनवगुप्तविरचितविमर्शिन्याख्यटीकोपेताया-  
मागमाधिकारे तत्त्वनिरूपणाख्यं प्रथममाह्निकम् ॥ १ ॥  
  
स्थूल इत्यादि व्याचष्टे । दर्शनभेदः - मतभेदः ।  
विभक्तम् - व्यक्तम् । अविभागस्य - अव्यक्तस्य, अत्र - स्थूलमध्ये ।  
नन्वत्र भरः किं न कृतः इत्यत आह एतच्च इति । न वितानितम् - न  
विस्तारितम् । अयं तत्त्व निश्चयश्च श्रीतन्त्रालोकस्य नवमे आह्निके  
मयैव सम्यक् कृतोऽस्ति । इह तु विस्तारभिया मूलकारानुसृत्या च न  
कृतः, इति तत एव अवधार्यमितिभावः । इति शब्दः आह्निकसमाप्तौ ।  
शिव शब्दः मङ्गलवाचकः परतत्त्ववचनपरश्चेति शिवम् ॥ ११ ॥  
  
इति श्रीमद्भास्करकण्ठविरचितायां  
श्रीप्रत्यभिज्ञाविमर्शिनीटीकायां भास्कर्याख्यायाम्  
आगमाधिकारे प्रथममाह्निकं समाप्तम् ॥  
  
आगमाधिकारे  
  
द्वितीयमाह्निकम् ।  
  
विमर्शिनी ।  
  
     अखण्डितस्वभावोऽपि विचित्रां मातृकल्पनाम् ।  
     स्वहृन्मण्डलचक्रे यः पथयेत्तं स्तुमः शिवम् ॥  
  
भास्करी  
  
     एकचित्साररूपोऽपि मितमातृमयीं स्थितिम् ।  
     स्वान्तर्धारयतीवेह यस्तं चित्ते स्तुमः शिवम् ॥  
  
अथागमाधिकारे द्वितीयाह्निकस्य  
व्याख्यानिर्विघ्नपरिसमाप्तये प्रचयगमनाय च  
स्वान्तरनुष्ठितमपि बहिः शिष्यशिक्षार्थं  
स्वेष्टदेवतापरामर्शनरूपं मङ्गलं  
सकलाह्निकतात्पर्यसूचकेन श्लोकेनोपनिबध्नाति अखण्डित इति ।  
वयं तं शिवम् स्तुमः । तं कम् ? यः शिवः अखण्डितः - यथा  
तथा कल्पितायां खण्डनायामपि साक्षित्वेन सारत्वेन च  
स्थितत्वात् परमर्थतः खण्डनारहितः, स्वभावः -  
विमर्शखचितं प्रकाशाख्यं स्वरूपं यस्य तादृशः अपि सन्,  
स्वहृन्मण्डलचक्रे - अखण्डचिद्रूपे निजहृदयमण्डलचक्रे,  
विचित्राम् - नानाविधाम्, मातृकल्पनां प्रथयेत् - स्फारयेत् ।  
एतेन मातृविचारोऽत्राह्निके भवितेति सूचितम् ।  
  
     एवं मङ्गलं कृत्वा आह्निकाभिप्रायं  
समस्तत्वव्यस्तत्वाभ्यां कथयति एवम् इति ।  
  
     एवं तत्त्वराशौ निर्णीते एतदन्तर्भावेनोक्तमपि मुख्यतया  
निर्णेतव्यं प्रमातृतत्त्वं वितत्य निर्णेतुं तत्रैतन्मातृतामात्र  
इत्यादि व्यानो विश्वात्मकः परः इत्यन्तैर्विंशतिश्लोकैराह्नि-  
कान्तरं प्रस्तूयते । तथाहि - प्रमातुरत्र  
स्वरूपप्रत्यभिज्ञानमुपदिश्यते शास्त्रे । स हि हेयमुपादेयं च  
स्वं स्वभावं विद्वान् परमोपादेयरूपं शिवस्वभावं  
स्वात्मानमभेदेना - विशन् जीवन्नेव मुक्तो भवति, - इति । तत्र  
श्लोकेन ब्रह्मादित्रयस्वरूपम्, ततोऽपि द्वयेन  
हेयोपादेयप्रमातृतत्त्वम्, ततस्तदुपयोगिमलस्वरूपम्, तत्कृतं च  
प्रमातृभेदं श्लोकसप्तकेन, द्वयेन समावेशस्वरूपम्,  
श्लोकपञ्चकेन प्रमातुरेव सुषुप्ताद्यवस्थाः, त्रयेण तासां  
हेयोपादेयविभागं निरूपयति, - इत्याह्निकतात्पर्यम् । ग्रन्थार्थस्तु  
निरूप्यते ॥  
  
     तत्रैतन्मातृतामात्रस्थितौ रुद्रोऽधिदैवतम् ।  
भिन्नप्रमेयप्रसरे ब्रह्मविष्णू व्यवस्थितौ ॥ १ ॥  
  
तत्रेति, एवम्भूतेऽस्मिन्नागमसिद्धे युक्त्यनुगते च  
तत्त्वस्वरूपे सति यदेतत् कालादिपञ्चकवेष्टितं प्रमातृतारूपम्,  
तदेव यस्यां शुद्धमुपसंहृतप्रमेयजातं भवति दशायां  
संहाराख्यायां तस्यामधिष्ठातृदेवतात्वं  
तद्दशासम्पादनेन स्वोपासकलोकस्य  
तद्दशाध्यानावेशसमापन्नस्य स्वाभिमुख्यसम्पादनेन च  
भजमानो भट्टारक ईश्वर एव रुद्रो भगवान्, यो  
  
एतदन्तर्भावेन - तत्त्वराश्यन्तर्भावेन । हेयम् -  
मायापर्यन्तवर्ति, उपादेयम् मायोर्ध्ववर्ति सदाशिवान्तम् । इति  
शब्दः समस्तत्वेनाभिप्राय - कथनसमाप्तौ । व्यस्तत्वेन कथयति  
तत्र इति । तदुपयोगि - हेयोपादेयप्रमातृतत्त्वोपयोगि, मलस्वरूपम्  
- आणवादिमलत्रयरूपम्, तत्कृतम् - मलत्रयकृतम् ।  
  
     अथ प्रथमश्लोकमवतरणिकां विनैवोपन्यस्य व्याचष्टे  
तत्र इति ।  
  
अत्र टीका : -  
  
तत्र इति व्याचष्टे एवं भूते इत्यादि सति इत्यन्तम् ।  
एतन्मातृतामात्रस्थितौ इति व्याचष्टे यदेतत् इति । प्रमातृतारूपम्  
तदेव - प्रमातृतारूपमेव, यस्याम् - संहाराख्यायां  
दशायाम्, उपसंहृतप्रमेयजातम् अत एव शुद्धम् भवति ।  
तस्यामधिष्ठातृदेवतात्वं भजमानः ईश्वरो भट्टारक एव -  
शुद्धविद्यायां स्थितः ईश्वरो भट्टारक एव, भगवान् रुद्रो भवति,  
  
मायापदेऽपि  
प्राणापानात्मकधर्माधर्मसूर्येन्दुदिननिशादिविमुक्त-  
मध्यमज्योतीरूपप्रमातृस्वरूपस्पर्शाद्  
[दिननिशादिमुक्तमध्यमज्योति - क्। ष्। ष्।] उन्मीलिततृतीयनेत्रः ।  
भिन्नस्य तु प्रमेयस्य प्रसरे सम्पादनेऽधिष्ठातृदेवतात्वं  
भजन् ब्रह्मा, प्रसृते भिन्ने प्रमेये तत्सन्तानप्रवहणलक्षणे  
प्रसरेऽधिष्ठातृदेवता विष्णुः, अत एव तयोः प्रमेयप्रसररूपस्य  
इदं नीलम् इत्येवं प्रकाशात्मनः प्राधान्यात् अहम् इति  
प्रमातृदशावेशशून्यत्वात् न तृतीयनेत्रोन्मीलनम् । देवतैव  
दैवतम् । प्रसर उत्पत्तिः सन्तानश्च ॥ १ ॥  
  
रुद्रभावमागच्छतीति यावत् । केन हेतुना भजमान  
इत्यपेक्षायामाह तद्दशा इति । यतः  
तद्दशाध्यानसमावेशयुक्तस्य तद्दशादानं  
स्वाभिमुख्यसम्पादनञ्च करोतीत्यर्थः । भगवान् रुद्रः कः  
इत्यपेक्षायामाह यः इति । यः - भगवान् रुद्रः,  
प्राणापानात्मकौ यौ धर्माधर्मौ तथा सूर्येन्दू तथा  
दिननिशे, आदि शब्देन ज्ञानादिग्रहणम्, ततो विमुक्तम् -  
उभयस्पर्शाऽरूषितम्, यन्मध्यमज्योतिः -  
बाह्यान्तरकुम्भकप्राप्यः मध्यावस्थाख्यः प्रकाशः,  
तद्रूपं यत् प्रमातृस्वरूपम् - शून्यस्वान्निर्गतस्य  
तावदप्राप्तशिवभावस्य चिन्मात्ररूपस्य प्रमातुः स्वरूपम्,  
तस्य स्पर्शात् - उन्मीलनामात्रात्, उन्मीलिततृतीयनेत्रः -  
प्रादुर्भूततृतीयनेत्रः, प्रमातृरूपस्य प्राणः सूर्याख्यं  
दक्षिणनेत्रम्, अपानः चन्द्ररूपं वामनेत्रम्,  
द्वादशान्तहृद्देशगतं तन्मध्यावस्थाख्यमग्निरूपं  
तृतीयनेत्रं येन त्रिनेत्रत्वं तस्य कथयन्ति । एतेन श्रीविष्णोः  
क्रियाशक्तिद्वैगुण्यमेव बाहुचतुष्टयम् । श्रीब्रह्मणः  
वैखरीभावापन्नवेदचतुष्टयोद्भावनमेव  
चतुर्मुखत्वमित्यादि ज्ञेयम् । नत्वसम्भवोपहतेष्वतिशयेषु  
मन्तव्यमित्यलम् ।  
  
     द्वितीयमर्धं व्याचष्टे भिन्न इति । प्रसरस्य द्विविधं  
वाच्यं कथयति उत्पत्तिः सन्तानश्च । तत्र ब्रह्मपक्षे उत्पतीः, तस्य  
हि प्रमेयोत्पत्तौ अधिष्ठातृत्वम् । विष्णुपक्षे सन्तानः, विष्णुर्हि  
उत्पन्नं प्रमेयजातं प्रवाहेण प्रसारयन् अधिष्ठाता भवति  
पूर्वं शुद्धेऽध्वनि तु  
सदाशिवेश्वरभट्टारकयोरधिष्ठातृत्वमुक्तमेवेति कारणानि  
पञ्च कृत्यपञ्चके । तदुक्तम्: -  
  
     ब्रह्मा विष्णुश्च रुद्रश्च ईश्वरश्च सदाशिवः  
  
इति । परमार्थतस्तु सर्वमेतच्छ्रीशिवे एव विश्राम्यतीति तस्यैव  
पञ्चकृत्य कारित्वमुक्तम् ॥ १ ॥  
  
यदेतन्मातृतामात्रमुक्तं तस्य विभागमागमिकं च  
सञ्ज्ञाभेदं निरूपयति ।  
  
     एष प्रमाता मायान्धः संसारी कर्मबन्धनः ।  
     विद्याभिज्ञापितैश्वर्यश्चिद्धनो मुक्त उच्यते ॥ २ ॥  
     स्वाङ्गरूपेषु भावेषु प्रमाता कथ्यते पतिः ।  
     मायातो भेदिषु क्लेशकर्मादिकलुषः पशुः ॥ ३ ॥  
  
माययान्धो विमोहितः, अत एव कर्माणि स्वात्मनो  
बन्धकान्यभिमन्यमान एष इति कालादिवेष्टितः शून्यादिप्रमाता  
संसरति, - इत्यतः संसारी । देहोऽपि हि स्वरूपसादृश्यं  
बाल्ययौवनादिष्वनुवर्तयन् संसरतीव । बुद्ध्यादेस्तु  
जन्मान्तरेऽपि संसरणम् । विद्यया तु स्वरूप - प्रकाशनशक्त्या  
प्रत्यभिज्ञापदं प्रापितमैश्वर्यं यस्य, अत एव शरीराद्यपि  
विश्वमपि [विश्वमपि संवेदनमेव - क्। ष्। ष्।] च  
संवेदनमेवाभिमन्यमानोऽत एव चिदेव घना  
अन्याचिद्रूपव्यामिश्रणशून्या  
  
अथ द्वितीयस्य तृतीयस्य च श्लोकस्यावतरणिकां करोति यदेतत्  
इति । स्पष्टम् । एवमवतरणिकां कृत्वा श्लोकद्वयमुपन्यस्य  
व्याचष्टे एष इति ।  
  
अत्र टीका : -  
  
मायान्धः इति व्याचष्टे विमोहितः इति । एतद्धेतुकत्वेन  
कर्मबन्धनः इति व्याचष्टे अत एव इति । एष इति व्याचष्टे कालादि इति ।  
प्रमाता इति व्याचष्टे शून्यादि इति । संसारी इत्यस्य व्याख्यां  
करोति संसरति इति । ननु चेह जडस्य कथं संसरणमित्यत आह  
देहोऽपि इति । परमार्थेन संसरणाभावात् इव शब्दोपादानम्,  
जन्मान्तरेऽपि पुत्रादिरूपेऽन्यजन्मन्यपि, पुत्रस्य हि पितुरेव  
बुद्धिर्बीजभावेन आगच्छति, अन्यथा सद्योजातस्य  
बालादेस्तदयोगापातात्, [तदयोगात् - च्।] यत्तु अग्रे तत्प्राकट्यं  
तद्विस्ताराप्तिमात्रकृतमेव ज्ञेयम् इत्यलं रहस्योद्घाटनेन ।  
विद्या इत्यादि समस्तं पदं व्याचष्टे विद्यया इति । ऐश्वर्यम् -  
ज्ञातृत्वकर्तृत्वरूपा ईश्वरता । प्रत्यभिज्ञासाध्यं वस्तु  
अध्याहृत्य कथयति अत एव इति । विश्वमपि - बाह्यं  
प्रमेयजातमपि, च शब्दः  
  
यस्य रूपम्, स पुनर्जन्मबन्धविरहात् देहेऽपि स्थिते मुक्त इति  
व्यपदेशयोग्यः । पतिते तु शिव एकघनः इति कः कुतो मुक्तः ।  
भूतपूर्वगत्या तु प्रमात्रन्तरापेक्षया मुक्तः शिवः, - इति  
व्यवहारः ।  
  
     यश्चासौ मुक्तः स भावान् स्वाङ्गवदभिमन्यमानः  
प्रमिमीते इति स तेषां स्वामी, स्वरूपपरमार्थसमर्पणाच्च  
पालकः इति पतिरुपदिष्टः शास्त्रे । मायाशक्तिकृतभेदान्  
व्यतिरिक्तानेव सतो यदा मिमीते तदा तैरेव मेयैः पाशरूपैः  
पाशितः इति पशुरुक्तः । तथाहि वेद्यराशिवशादेवास्या -  
विद्यास्मितारागद्वेषाभिनिवेशादयः क्लेशाः,  
धर्माधर्मादिरूपाणि कर्माणि, आदिपदादाशयरूपा वासना,  
फलभोगरूपो विपाकः, - इति कालुष्यमनन्तप्रकारम्, यतः  
पाशितत्वात् पशुः इत्युक्तः ॥ ३ ॥  
  
समुच्चये, संवेदनमेव - ज्ञानस्वरूपमेव । एतद्धेतुकत्वेन  
चिद्घनः इति व्याचष्टे अत एव इति । चित् एव घना, अन्येन स्वव्यतिरिक्तेन  
अचिद्रूपेण यद् व्यामिश्रणं तेन शून्या, रूपं यस्य सः ।  
मुक्तः इति व्याचष्टे स पुनः इति । उच्यते इति व्याचष्टे  
व्यपदेशयोगः इति । जीवन्मुक्ततामुक्त्वा तदनन्तरभाविनीं  
विदेहमुक्ततामर्थादेव योजयति पतिते तु इति । पतिते, देहे पतिते  
सतीत्यर्थः । ननु तर्हि तस्य मुक्तः शिव इति कथं व्यपदेश इत्यत  
आह भूत इति । भूतपूर्वा - पूर्वम्भूता या गतिः तया ।  
  
     द्वितीयं श्लोकं व्याचष्टे यश्चासौ इति । कुतोऽभिमन्यमान  
इत्यपेक्षायां प्रमाता इत्यस्य विग्रहं करोति प्रमिमीते इति । सः -  
प्रमाता, तेषाम् - भावानाम्, पतिः इति व्याचष्टे स्वामी इति । अस्य  
पदस्य द्वितीयां व्याख्यां करोति स्वरूप इति । स्वरूपमेव  
परमार्थः - सहजं वस्तु, तस्य समर्पणात् । ननु किमयमर्थः  
स्वबुद्ध्यैवोक्त इत्यत आह उपदिष्टः इति । पूर्वार्धं  
व्याख्यायोत्तरार्धं व्याचष्टे माया इति । पाशितः - बद्धः, इति -  
अतो हेतोः, क्लेशकर्मादिकलुषः इति व्याचष्टे तथा हि इति । अस्य -  
प्रमातुः, एतद्धेतुकत्वेन पशुः इति व्याचष्टे यतः इति । यतः -  
यस्मात्कालुष्याद्धेतोः, पाशितत्वात् - बद्धत्वात् ॥ ३ ॥  
  
यदेवैतत्पशुरूपं तदेवागमेषु त्रिविधं मलम्, - इत्याह ।  
  
     स्वातन्त्र्यहानिर्बोधस्य स्वातन्त्र्यस्याप्यबोधता ।  
     द्विधाणवं मलामिदं स्वस्वरूपापहानितः ॥ ४ ॥  
     भिन्नवेद्यप्रथात्रैव मायाख्यं जन्मभोगदम् ।  
     कर्तर्यबोधे कार्म तु मायाशक्त्यैव तत्त्रयम् ॥ ५ ॥  
  
इह ज्ञातृकर्तृरूपं तावच्चित्तत्त्वस्य स्वरूपम्, तस्यापहारो  
नामाणवं मलं येनासावणुः सङ्कुचितो जातः । तत्र स्वरूपस्य  
निमीलनं सङ्कोचः । तत्स्थिते बोधरूपे कर्तृत्वलक्षणस्य  
स्वातन्त्र्यात्मनः स्वरूपान्तरस्य निमीलनं विपर्ययो वा, -  
इत्युभयथाप्याणवं मलं स्वरूपापहानिरूपमेकमेव ।  
  
     अत्रैवेति, सत्याणवे मले द्विप्रकारे स्वरूपसङ्कोचे वृत्ते भिन्नस्य  
  
अथ चतुर्थस्य पञ्चमस्य च श्लोकस्य व्याख्यां करोति यदेव  
इति । स्पष्टम् । एवमवतरणिकां कृत्वा श्लोकद्वयमुपन्यस्य  
व्याचष्टे स्वातन्त्र्य इति ।  
  
अत्र टीका : -  
  
     श्लोकं व्याख्यातुं प्रक्रियां करोति इह इति । इह - अत्र  
शिवाद्वयशास्त्रे, तस्य - ज्ञातृकर्तृत्वरूपस्य स्वातन्त्र्यस्य, येन -  
मलेन, असौ अणुः - शून्यादि - प्रमाता, तत्र इति । तस्मिन् आणवे मले  
इत्यर्थः । निमीलनम् इत्यस्य स्वयमेव पर्यायमाह सङ्कोचः इति, स  
च विद्याकलाऽवच्छेदरूपो ज्ञेयः । उक्तप्रक्रियावष्टम्भेन  
श्लोकं व्याचष्टे तत् इति । तत् - यतः ज्ञातृकर्तृरूपस्य सङ्कोच एव  
न तु स्वरूपतो नाशः ततः कारणात्, बोधरूपे स्थिते सति,  
ज्ञातृत्वे स्थिते सतीति यावत्, कतृत्वलक्षणस्य - कर्तृत्वरूपस्य,  
स्वातन्त्र्यात्मनः - स्वातन्त्र्यस्वभावस्य, स्वरूपान्तरस्य -  
ज्ञातृत्वाद् व्यतिरिक्तस्य स्वरूपस्य, निमीलनम् - सूत्रे हानि  
शब्देनोक्तः सङ्कोचः, विपर्ययो वा - सूत्रे अबोधता शब्देनोक्तः  
बोधविपर्ययो वा, इत्युभयथापि - एवं प्रकारद्वयेनापि ।  
  
     द्वितीयं श्लोकं व्याख्यास्यन् तदन्तर्गतं अत्रैव इति  
पदद्वयम् व्याचष्टे सत्याणवमले इति । भिन्नवेद्यप्रथा इति  
व्याचष्टे भिन्नस्य इति ।  
  
यत्प्रथनं तस्य मायीयम् इति सञ्ज्ञामात्रम् । मायाकृतत्वेन  
मायीयता मलत्रयस्यापि । तत्र कर्तुरबोधरूपस्य  
देहादेर्भिन्नवेद्यप्रथने सति धर्माधर्मरूपं कार्मं मलम्,  
यतो जन्म भोगश्च स च नियतावधिकः, इति जात्यायुर्भोगफलं  
कर्म इत्युक्तं भवति ॥ ४ ॥ ५ ॥  
  
सञ्ज्ञामात्रम् [सञ्ज्ञामात्रमिति, तैलपायिकादिवदितिभावः ।  
अन्यथा मायाशक्त्यैव तत्त्रयमिति कथनमयुक्तं स्यादिति भावः ।  
कुतः सञ्ज्ञामात्रमित्यत आह माया इति । जन्मभोगदम् - च्।] इति,  
तैलपायिकादिवदिति भावः, कुतः सञ्ज्ञामात्रमित्यत आह माया  
इति, अन्यथा मायाशक्त्यैवतत्त्रयम् इति कथनमयुक्तं स्यादिति  
भावः । जन्मभोगदम् इत्याद्यवशिष्टं व्याचष्टे तत्र इति, स च -  
भोगश्च, नियतावधिकः - कार्ममलस्थिति तावत् स्थितिभाग् भवति,  
इति - अतः कारणात्, इति - कर्तृ, उक्तं भवति, इति किमिति ?  
कर्मजात्यायुर्भोगफलम् जन्मायुर्भोगफलम् भवति ।  
  
     एवमत्र सङ्क्षिप्तार्थः । इदम् आणवमलं कर्तृ अपरिमितस्य  
प्रमातुः अव्यु?भावापादकं मलम्, इति - एवं  
स्वस्वरूपापहानितः द्विधा भवति, इति किमिति ? बोधस्य चिन्मात्रस्य,  
स्वातन्त्र्यहानिः - ज्ञातृत्वस्य सङ्कोचः एकः प्रकारः, तथा  
स्वातन्त्र्यस्य - कर्तृत्वस्य अबोधता - बोधव्यतिरिक्तताभिमानः  
द्वितीयः प्रकारः । अत्रैव - द्विरूपे आणवे मले स्थिते सति,  
भिन्नवेद्यप्रथा मायाख्यं मलम् - मायीयं  
  
अथैषां मलानां विविक्तविषयनिरूपणात् स्वरूपं  
स्फुटीकर्तुं स्वातन्त्र्यहानिर्बोधस्य इत्यस्य तावद्विषयमाह ।  
  
     शुद्धबोधात्मकत्वेऽपि येषां नोत्तमकर्तृता ।  
     निर्मिताः स्वात्मनो भिन्ना भर्त्रा ते कर्तृतात्ययात् ॥ ६ ॥  
  
येषां चिन्मात्रमेव परमार्थो न तु अहम् इति  
स्वात्मविश्रान्त्यानन्दरूपं परमं स्वातन्त्र्यम् । ते  
परमेश्वरेण तथा निर्मिताः स्वात्मनः सकाशाद्व्यतिरिक्ताः । अत्र  
हेतुः - कर्तृताया उत्तमस्वातन्त्र्यलक्षणाया अत्ययात् अभावात्;  
परमेश्वरस्य तूत्तमस्वातन्त्र्यावियुक्तबोधरूपत्वम्, -  
इत्यभिप्रायशेषः ॥ ६ ॥  
  
मलं भवति । कर्तरि अबोधे - बोधव्यतिरिक्ते - बोधव्यतिरिक्तस्वरूपे  
सति कार्ममलं भवति, कीदृशम् ? जन्मभोगदम्, तत्त्रयं  
मायाशक्त्यैव ॥ ५ ॥  
  
     अथ षष्ठस्य श्लोकस्यावतरणिकां करोति अथैषाम् इति ।  
स्पष्टम् । एवमवतरणिकां कृत्वा श्लोकमुपन्यस्य व्याचष्टे  
शुद्ध इति ।  
  
अत्र टीका : -  
  
शुद्धबोधात्मकत्वेऽपि इति व्याचष्टे येषाम् इति । सुद्ध  
पदस्य मात्रचा व्याख्या, परमार्थः -  
परमात्मतयाऽभिमतं विश्रान्तिस्थानम् । नोत्तमकर्तृता इति  
व्याचष्टे न तु इति । स्वातन्त्र्यम् - विमर्शशक्तिरूपा स्वतन्त्रता ।  
द्वितीयमर्धं व्याचष्टे ते इति । ते - साङ्ख्यादिरूपाः, भर्त्रा इति  
व्याचष्टे परमेश्वरेण इति । तथा - तेन प्रकारेण । युक्तत्वेन अस्य  
अध्याहारः । व्यतिरिक्ताः निर्मिताः इति योजना । कर्तृतात्ययात्  
इत्यस्य हेतुत्वेन योजनां करोति अत्र हेतुः इति । शुद्धबोधस्य किं  
परमेश्वरत्वं नास्तीत्यपेक्षायामस्याभिप्रायमाविष्करोति  
परमेश्वरस्य इति । अहम् इति विमर्शशक्तियुक्तस्य बोधस्यैव  
परमेश्वरत्वं न साङ्ख्यादिमतस्य शुद्धबोधस्येति भावः ॥ ६ ॥  
  
नन्वस्माद्धेतोर्भवतु परमेश्वरात् तेषां  
भिन्नत्वमन्योन्यतस्तु कथं भेदो बोधरूपस्य  
व्यापित्वनित्यत्वकृतस्य च देशकालाभेदस्य समानत्वात्;  
अन्योन्यभेदाभावे च निर्मितास्ते इति कथं बहुवचनम् ?  
इत्याशङ्कां व्यपोहति ।  
  
     बोधादिलक्षणैक्येऽपि तेषामन्योन्यभिन्नता ।  
     तथेश्वरेच्छाभेदेन ते च विज्ञानकेवलाः ॥ ७ ॥  
  
इह हि सर्वत्राप्रतिहतशक्तिः परमेश्वर एव  
तथाबुभूषंस्तथा [तथा वुभूषुः - क्। ष्। ष्।] तथा भवति,  
नत्वन्यः कश्चित् परमार्थतोऽस्ति, - इत्यसकृदुक्तम्; ततश्च  
व्यापकनित्यबोधस्वभावोऽपि अहं भेदेन निर्भासे  
इत्येवम्भूतेनेश्वरेच्छाविशेषेण तेषां  
शरीरादिशून्यान्तप्रमातृपदोत्तीर्णानां बोधत्वनित्यत्व -  
विभुत्वादिधर्मजातस्यैक्येऽप्यन्योन्यं भेदः, ते च शास्त्रे  
विज्ञानकेवला उक्ताः । तत्र विज्ञानकेवलो मलैकयुक्तः, - इत्यादौ  
विज्ञानं बोधात्मकं रूपं केवलं स्वातन्त्र्यविरहितमेषामिति ॥ ७ ॥  
  
अथ सप्तमस्य श्लोकस्यावतरणिकां करोति नन्वस्मात् इति ।  
  
अत्र टीका: -  
  
अस्माद्धेतोः - कर्तृतात्ययाद्धेतोः । एवमवतरणिकां कृत्वा  
श्लोकमुपन्यस्य व्याचष्टे बोधादि इति ।  
  
अत्र टीका: -  
  
श्लोकं व्याख्यातुं पूर्वोक्तां युक्तिमनुसरति इह हि इति ।  
तथाभवितुमिच्छन् तथा बुभूषन्, तथा तथा भवति - तथा  
तथा वस्तुस्वरूपो भवति । एतदवष्टम्भेन श्लोकं व्याचष्टे  
ततश्च इति । कुत्रोक्ता इत्यपेक्षायामाह तत्र इति । इत्यादौ - एवमादौ  
वाक्यकदम्बके । विज्ञानकेवलाः इति व्याचष्टे विज्ञानम् इति ॥ ७ ॥  
  
एवं स्वातन्त्र्यहानिर्बोधस्य इत्यस्य भागस्य  
विज्ञानाकलविषयता - मुक्त्वा स्वातन्त्र्यस्याप्यबोधता  
इत्यमुमंशं विषयप्रदर्शनेन स्पष्टयति ।  
  
     शुन्याद्यबोधरूपास्तु कर्तारः प्रलयाकलाः ।  
     तेषां कार्मो मलोप्यस्ति मायीयस्तु विकल्पितः ॥ ८ ॥  
  
शून्ये जडत्वादबोधरूपे एव, यदि वा प्राणे बुद्धौ वा  
येषाम् अहमिति चमत्कारयोगात् कर्तृत्वं ते प्रलयेन कृताः अकलाः  
कलातत्त्वोपलक्षितकरणकार्यरहिता अबोधरूपाः कर्तारश्च ।  
प्रलयावधि हि ते तथाकृताः [तथाभूताः - क्। ष्। ष्।] उत्तरकालं तु  
कार्यकरणसम्बद्धा एव भवन्ति; यतस्तेषां न केवलमुक्तस्य  
आणव एव मलो यावत् कार्मोऽपि वासनासंस्काररूपो  
धर्माधर्मात्मास्त्येव । यद्येवम्, भिन्नवेद्यप्रथाप्येषां स्यात्  
। सत्यम्, सवेद्ये [सवेद्यरूपे - क्। ष्। ष्।] सुषुप्तपदे, ऽपवेद्ये तु न  
भवति; तेन मायीयो मल एषां विकल्पितो व्यवस्थितविषयत्वेन । तथा  
हि - केऽपि शून्यादिभागविश्रान्ता गाढनिद्राजडीकृता  
अपवेद्यसुषुप्तपदभाजः । अन्ये तु बुद्ध्यादिनिष्ठाः  
सुखदुःखवशेषसामान्यात्मकभिन्नवेद्यसंवेदनयोगिनः  
सवेद्यसौषुप्तपदलीनाः ।  
  
अथाष्टमस्य श्लोकस्यावतरणिकां करोति एवम् इति । स्पष्टम् ।  
एवमवतरणिकां कृत्वा श्लोकमुपन्यस्य व्याचष्टे शून्ये इति ।  
  
अत्र टीका : -  
  
आदि शब्दगृहीतं वस्तु पक्षान्तररीत्या कथयति यदि वा  
प्राणे इति । अहमिति चमत्कारयोगात् - अहमित्यास्वादयोगात्,  
शून्यादावात्माभिमानपूर्वमिति यावत् । प्रलयेन -  
मूर्च्छारूपेण प्रलयकालेन, प्रलयावधि - प्रलयकालं तावत्,  
तथा कृताः - अकलाः कृताः, उत्तरकालम् - प्रलयानन्तरम्, कुतो  
भवन्तीत्यत आह यतः इति । अत्र शिष्यः प्रश्नयति यद्येवम् इति ।  
एषाम् - प्रलयाकलानाम्, उत्तरमाह सत्यम् इति । सवेद्ये -  
सुखाख्यवेद्यसहिते, सुषुप्तपदे तेषां भिन्नवेद्यप्रथा  
सत्यमस्तीति योजना । व्यवस्थितविषयत्वेन -  
बीजभावस्थितनानारूपवस्तुविषयत्वेन, अत्र समर्थनं करोति  
तथाहि इति ।  
  
स्थूलदेहेन्द्रियात्मककार्यकरणवियोगरूपत्वं तु  
परलयाकललक्षणं सर्वेषां तुल्यम् ॥ ८ ॥  
  
     एवं स्वातन्त्र्यस्याप्यबोधता इत्येवमंशः स्फुटीकृतः,  
प्रसङ्गाच्च कार्ममलस्य विषयो दर्शितः, मायामलस्य च  
पाक्षिकत्वमुक्तम् । अधुना पुनराणवकार्ममलद्वयाभावेऽपि  
शुद्धोऽस्तिमायाख्यस्य मलस्य विषयः, - इति दर्शयति  
  
     बोधानामपि कर्तृत्वजुषां कार्ममलक्षतौ ।  
     भिन्नवेद्यजुषां मायामलो विद्येश्वराश्च ते ॥ ९ ॥  
  
ये चिन्मात्रमेवात्मतया पश्यन्ति अहम् इति च चमत्कारोल्लासात्  
कर्तारस्तत एव सर्वज्ञाः सर्वकर्तारश्च ते विद्येश्वराः । किन्तु  
तनुकरणभुवनादि यदेषां वेद्यतया कार्यतया च भाति, तत्  
कुविन्दपटदृष्ट्या भिन्नमेव सत् - इत्यस्ति विद्येश्वराणां  
मायाख्यमलयोगः ॥ ९ ॥  
  
     अथ मलत्रयस्यापि यौगपद्येन यो विषयस्तं दर्शयितुमाह ।  
  
     देवादीनां च सर्वेषां भविनां त्रिविधं मलम् ।  
     तत्रापि कार्ममेवैकं मुख्यं संसारकारणम् ॥ १० ॥  
  
सर्वेषाम् - सवेद्यसुषुप्तपदस्थानाम् -  
अपवेद्यसुषुप्तपदस्थानाञ्च, तुल्यम् इति, सर्वेषां सुष्ठु  
सुप्तत्वेन स्थूलदेहाद्यभिमानाभावादिति भावः ।  
  
     एवमत्र सङ्क्षिप्तार्थः । तु - व्यतिरेके, शून्याद्यबोधरूपाः  
कर्तारः प्रलयाकलाः भवन्ति । तेषाम् - प्रलयाकलानाम्, कार्मो  
मलोऽपि - संस्काररूपः कार्माख्यो मलोऽपि, अस्ति, न केवलं  
संस्काराभावरूपः आणवः । तु - व्यतिरेके । तेषां मायीयो  
मलोऽपि कल्पितः भवति, संस्कारभावेन स्थितत्वात् ॥ ८ ॥  
  
अथ नवमश्लोकस्यावतरणिकां करोति एवम् इति ।  
  
अत्र टीका : -  
  
पाक्षिकत्वम् - सवेद्यसुषुप्तपक्षनिष्ठत्वम् ।  
एवमवतरणिकां कृत्वा श्लोकमुपन्यस्य व्याचष्टे बोधानाम् इति ।  
  
अत्र टीका : -  
  
विद्येश्वराः - शुद्धविद्यानिष्ठाः मन्त्राख्याः  
प्रमातारः ॥ ९ ॥  
  
अथ दशमस्य श्लोकस्यावतरणिकां करोति अथ इति । स्पष्टम् ।  
एवमवतरणिकां  
  
इह विद्येश्वरविज्ञानाकलास्तावन्न भविनो  
मायान्ताध्वातिक्रमणात्; प्रलयाकला अपि  
कञ्चित्कालमविद्यमानभवाः । ये त्वेते  
मायातत्त्वान्तरालपरिवर्तिनो देवादयः स्थावरान्ताश्चतुर्दश  
[चतुर्दशधा - क् ष्। ष्।] शास्त्रेषु परिगणितास्ते सर्वे भविनः  
संसारिणः, तेषां च त्रयोऽपि युगपन्मलाः । ननु मलत्रयमध्ये  
कतमो मलः संसरणमेषां सम्पादयेत् ? आह, तत्रापि तेषु  
त्रिष्वपि सत्सु कार्मं मलं मुख्यतया सन्निपत्य संसरणे  
कारणम् । यथोक्तम् ।  
  
कृत्वा श्लोकमुपन्यस्य व्याचष्टे देवादीनाम् इति ।  
  
अत्र टीका : -  
  
चतुर्दश इति । तदुक्तम् : -  
  
     अष्टविकल्पो दैवः तिर्यग्योनिश्च पञ्चधा भवति ।  
     मानुष्यश्चैकविधः [मानुषश्च - च्।] समासतो भौतिकः सर्गः ॥  
     पैशाचो राक्षसो याक्षो गान्धर्वः शाक्र एव च ।  
सौम्यस्तथान्यः [सौप्यस्तथान्यः - च्।] प्राजेशो ब्राह्मण्य  
इत्यष्टधा स्मृतः ॥  
  
इति । अष्टविकल्पो दैवः । पशु मृग - पक्षि सरीसृप  
स्थावरभेदस्तिर्यग्योनिः पञ्चधा, विज्ञानाकलाः -  
विज्ञानकेवलाः, भविनः [भाविनः - च्।] - संसारिणः, पुनः के  
भविनः सन्तीत्यत आह ये तु इति । प्रश्नं करोति ननु इति । उत्तरं  
कथयति आह इति । सन्निपत्य - अन्याभ्यां मिलित्वा,  
अत्रागमवाक्यमुदाहरति यथोक्तम् इति ।  
  
     कर्मतस्तु शरीराणि विषयाः करणाणि च ।  
  
इति तनुकरणविषयसम्बन्ध एव च वर्तमानो भविष्यंश्च, -  
इत्यनवरतं प्रबन्धतो वर्तमानः संसरणमुच्यते ।  
आणवमायामलौ तु यद्यपि न कारणं संसारे, तथापि कार्मेण  
विना तौ देहादिविचित्रभावाभिनिर्वर्तनशक्तिशून्यौ  
विज्ञानाकलादिषु, - इति मुख्यं कार्ममेव मलं  
संसारकारणं तत्र तत्र शास्त्रे गण्यते । अत एव तदुपक्षये वृत्ते  
दत्तस्तावदसंसरणसोपानपदबन्धः, - इत्याशयेन  
कर्मबन्धाभिमानपरिहानिरेव यत्नतः  
साङ्ख्यपुराणभारतादिशास्त्रेषूपदिश्यते । एवं  
मलत्रयस्यैकैकभेदैस्त्रिभिर्द्विभेदैस्त्रिभिस्त्रिभेदेनैकेन, इति सप्त  
प्रमातार उत्तिष्ठन्ति । तथा च शास्त्रे  
  
     शिवादिसकलान्ताश्च शक्तिमन्तः सप्त ।  
  
ननु संसरणाख्यो भवः किमुच्यत इत्यत आह ननु इति ।  
नवीनानामुत्पत्तिमपेक्ष्य भूत इति नोक्तम् । ननु तर्हि  
आणवमायीयौ तत्र व्यर्थावेवेत्यत आह आणव इति । एतेन फलितं  
वस्त्वाह अत एव इति । तदुपक्षये - कार्ममलक्षये, वृत्ते - सम्पन्ने,  
पदबन्धः - पदस्पर्शः । उपसंहारं करोति एवम् इति । एवम् -  
उक्तप्रकारेण । इति - एवम्, मलसप्तकेनेति यावत् । सप्तप्रमातारः -  
शिवादयः सकलान्ताः, उत्तिष्ठन्ति - सम्पद्यन्ते । इति कथम् ?  
मलत्रयस्य त्रिभिः एकैकभेदैः, केवलेन प्रत्येकं  
मलत्रयेणेत्यर्थः । तथा त्रिभिः द्विभेदैः -  
आणवमायीयाभ्याम्, आणवकार्माभ्याम्, मायीयकार्माभ्याम्,  
इत्येवं द्वयत्रिकेणेति यावत् । तथा एकेन त्रिभेदेन, एकीभूतेन  
मलत्रयरूपेण एकेन त्रिकेणेत्यर्थः । तत्र केवलेन आणवमलेन  
शिवतत्त्वमुत्तिष्ठति, शक्तेर्भिन्नतया गणनया आपाततः  
तद्रहिततया स्फुरणात्, तस्यैव च स्वातन्त्र्यहानित्वात् ।  
यद्यप्याणवमलद्वितीयभेदेन स्वातन्त्र्याबोधतारूपेण  
शक्तितत्त्वस्योत्थानम्, तथापि तदिह न गणितम्, अप्रकृतत्वात् ।  
शक्तिमतां निर्णयस्यैव प्रकृतत्वात् । शिवाद्भेदेन गणिता  
शक्तिरबोधकल्पत्वमाश्रयत्येव, सैव स्वातन्त्र्यस्याऽबोधता,  
केवलेन आणवेन शिवोत्थानम्, केवलेन मायीयमलेन मन्त्र  
महेश्वरोत्थानम् केवलेन कार्ममलेन मन्त्रोत्थानम्,  
आणवमायीयाभ्यां मन्त्राख्य विद्येशोत्थानम्,  
आणवकार्माभ्यां विज्ञानाकलोत्थानम्, मायीयकार्माभ्यां  
प्रलयाकलोत्थानम्, आणवादित्रिकेण सकलोत्थानमिति क्रमः ।  
अत्रागमशास्त्रमुदाहरति तथा च  
  
इत्युक्तम् । तत्राप्यवान्तरभेदेन गुणमुख्यताभेदेन  
विकल्पसमुच्चयतादिभेदेन चानन्तप्रकारत्वमिति ॥ १० ॥  
  
     अस्य च मलत्रयस्योद्भवतिरोभावभेदात् संसारिणां  
प्रकारद्वयम्, - इति दर्शयति  
  
     कलोद्बलितमेतच्च चित्तत्त्वं कर्तृतामयम् ।  
     अचिद्रूपस्य शून्यादेर्मितं गुणतया स्थितम् ॥ ११ ॥  
     मुख्यत्वं कर्तृतायाश्च बोधस्य च चिदात्मनः ।  
     शून्यादौ तद्गुणे ज्ञानं तत्समावेशलक्षणम् ॥ १२ ॥  
  
एतच्चेति, यत् त्रिदशादीनां भविनां चैतन्यं कर्तृतांशस्य  
प्राधान्यान्मलेन संविद्भागस्य निमज्जितत्वात् कर्तृतामयम्  
चिद्रूपस्य तत्त्वं स्वातन्त्र्यम्, कलाख्येन परमेश्वरशक्त्यात्मना  
तत्त्वेन उपोद्वलितम् अनुप्राणितम्, मलेन न्यक्कृतं सदुद्बोधितम्,  
शून्यादेर्देहपर्यन्तस्य  
  
इति । सप्तकेऽपि अवान्तरभेदेन बहुत्वं कथयति तत्र इति । इति शब्दः  
श्लोकव्याख्यासमाप्तौ । एतेन ऊर्ध्वमपि शिवतत्त्वान्तं  
मायातत्त्वस्य व्याप्तिर्दर्शिता, अन्यथा एकत्र तत्त्वे कां  
शिवादिकल्पना । शिवस्याणवमलादुत्थानञ्च  
तत्परामर्शकाणवमलसंस्कारवशेन ज्ञेयम् । अन्यथा एकस्मिन्  
पूर्णे तत्त्वे का शिवादिकल्पना । एवं सदाशिवादौ ज्ञेयम् ॥ १० ॥  
  
     अथैकादशस्य द्वादशस्य च श्लोकस्यावतरणिकां करोति अस्य  
च इति । स्पष्टम् । एवमवतरणिकां कृत्वा श्लोकमुपन्यस्य व्याचष्टे  
कलोद्वलितम् इति ।  
  
अत्र टीका : -  
  
एतच्च इति व्याचष्टे यत इति । भविनाम् - संसारिणाम्, मलेन -  
कार्ममलेन, कर्तृतामयम् - स्थूलकर्तृतास्वरूपम्, चित्तत्त्वम् इति  
व्याचष्टे चिद्रूपस्य इति, कलाख्येन [चित्तत्त्वम् इति व्याचष्टे  
कलाख्येन इति - च्।] इति । अत्र पर्यायान्तरमाह मलेन इति ।  
शून्यादेर्गुणतया स्थितम् इति व्याचष्टे शून्यादेः इति ।  
षष्ठ्यर्थमाह  
  
मायाप्रमातुः सम्बन्धि, तत् गुणत्वेन अप्रधानत्वेन स्थितम्, यतो  
मितम् इदन्तापन्नदेहादिशून्यान्तप्रमेयभागनिमग्नत्वात्  
प्रमेयम्, यो गौरो, यः सुखी, यस्तृषितो, यः सर्वरूपरहितः सोऽहम्,  
- इति हि इदन्तैवान्तर्नीताहम्भावा [इदन्तैवान्तर्लीनाहम्भावा - क्।  
ष्। ष्।] संसारिणां परिस्फुरति । सेयं जाग्रत्स्वप्नसुषुप्तरूपा  
संसारावस्था ।  
  
     यदा तूक्तगुरुपदेशादिदिशा तेनैवाहम्भावेन  
स्वातन्त्र्यात्मना व्यापकत्वनित्यत्वादिधर्मपरामर्शमात्मनि  
विदधता ततः शून्यादेः प्रमेयादुन्मज्ज्येवास्यते तदा  
तुर्यातीतावस्था । यदापि परामृष्टतथाभूतवैभवादि-  
नित्यैश्वर्यसम्भेदेनैवाहम्भावेन  
[परामृष्टतथाभूतवैभवनित्यैश्वर्यादिधर्म-  
सम्भेदेनैवाहम्भावेन - क्। ष्। ष्।] शून्यादिदेहधात्वन्तं  
सिद्धरसयोगेन  
  
सम्बन्धि इति । एतद्धेतुकत्वेन मितम् इति व्याचष्टे यतः इत्यादि  
प्रमेयम् इत्यन्तम् । ननु कथं प्रमातुः स्वरूपस्य प्रमेयत्वं  
युक्तमित्यत आह यो गौरः इति । गौरः इति पदेन देहप्रमातुः  
परामर्शः । यः सुखी इति बुद्धिप्रमातुः, तृषितः इति  
प्राणप्रमातुः परामर्शः । सर्वरूपरहितः इति शून्यप्रमातुः  
परामर्शः । संसारिणाम् अन्तर्नीताहम्भावा इदन्तैव  
परिस्फुरति इति । सोऽहम् इति हि परमार्थतः  
अहन्तासामानाधिकरण्येन तच्छब्दाक्षिप्तयच्छब्दानुरोधतः  
इदन्ताविषयस्यैव ग्रहणम् । स्मृतिनिर्णये चात्र भरः कृत एवेति न  
पुनरायस्तम् । सेयम् - अन्तर्नीताहम्भावा इदन्तैव,  
संसारावस्था, संसारदशा, तत्र प्रमेयप्रधानायां  
देहप्रमात्रवस्थायां जाग्रदवस्था, प्रमाणप्रधानायां  
धीप्रमात्रवस्थायां स्वप्नावस्था, प्रमातृप्रधानायां  
प्राणशून्यप्रमात्रवस्थायां सुषुप्तावस्था इति क्रमो ज्ञेयः ।  
  
द्वितीयं श्लोकं व्याख्यातुमवतरणिकां करोति यदा तु इति ।  
आत्मनि - सत्ये चिदात्मनि, प्रमेयात् - आपाततः प्रमातृत्वेऽपि  
परमार्थेन प्रमेयरूपात्, उन्मज्येव - उत्थायेव, तदा  
तुर्यातीतावस्था, परमार्थतः उन्मज्जना ऽयोग्यतामपेक्ष्य इव  
शब्दोपादानम् । परामृष्टं [परामृष्टं तथा भूतं  
वैभवादि नित्यैश्वर्यं - यत् व्यापकत्वादि - च्।] तथा भूतं यत्  
वैभवादिनित्यैश्वर्यम् - व्यापकत्वादिरूपमैश्वर्यम्, तस्य  
सम्भेदः यस्य तादृशेन, सिद्धरसस्य - ताम्रादौ  
  
विध्यते, तदास्यां तुर्यदशायां तदपि प्रमेयतामुज्झतीव ।  
सेयं द्वय्यपि जीवन्मुक्तावस्था समावेश इत्युक्ता शास्त्रे ।  
सम्यगावेशनमेव हि तत्र तत्र प्रधानम्, तत्सिद्धये  
तूपदेशान्तराणि । यथा गीतम् ।  
  
मय्यावेश्य मनो ये मां । (गी। १२।२)  
  
इति ।  
  
अथावेशयितुं चित्तं । (गी। १२।९)  
  
इत्यादि च । समावेशपल्लवा एव च  
प्रसिद्धदेहादिप्रमातृभागप्रह्वीभावभावनानुप्राणिताः  
परमेश्वरस्तुतिप्रणामपूजाध्यानसमाधिप्रभृतयः  
कर्मप्रपञ्चाः । यद्गीतमपि ।  
  
     अभ्यासेऽप्यसमर्थः सन्मत्कर्मपरमो भव । (गी। १२।१०)  
  
इति । देहपाते तु परमेश्वर एवैकरसः, - इति कः कुत्र कथं  
समाविशेत् । तदेतदाह - यत् पुनः कर्तृताया मुख्यत्वं  
तन्नान्तरीयकश्च शून्यादेर्गुणभावः,  
  
सुवर्णताऽऽपादकस्य पारदादेः सिद्धरसस्य, यो योगः तेन,  
विध्यते - व्याप्यते, सर्वत्राहन्ताग्रहे हि देहादिरपि तथैव गृह्यते ।  
तदपि - शून्याद्यपि, उज्झतीव, तत्रापि चिन्मात्ररूपत्वेन ग्रहणात्,  
अन्यथाहम्परामर्शविषयत्वायोगात् । द्वयी अपि -  
देहाभिमानस्पर्शरूषिता तुर्यावस्था तदभिमानस्पर्शरहिता  
तुर्यातीतावस्था, समावेश इति - परतत्त्वेन सहैकीभाववाचकेन  
समावेश - शब्देन, शास्त्रे - अध्यात्मशास्त्रे । ननु शास्त्रे  
बहूक्तमस्ति इत्यत आह सम्यक् इति । तत्र तत्र - तेषु तेषु शास्त्रेषु ।  
अत्र श्रीभगवता स्वयं प्रोक्तश्रीगीताशास्त्रवाक्यमुदाहरति  
यथा गीतम् - इति । किं गीतमित्यपेक्षायाम् आह मय्यावेश्य इति ।  
आवेश्य - योजयित्वा । ननु सत्स्वपि प्रसिद्धेषु स्तुत्यादिषु किमिति  
समावेश एवेत्थमुक्तः इत्यत आह समावेश इति । देहादिरूपा ये  
प्रमातृभागाः तेषां यत् प्रह्वीभावभावनम् -  
परप्रमातारं प्रति गुणीभावापदनम् - नामनं च तेन  
अनुप्राणिताः - सन्दीपिताः, अत्रापि श्रीगीतावाक्यमुदाहरति अभ्यासे इति ।  
  
     ननु जीवन्मुक्तिर्द्वयरूपिणी भवतु, विदेहमुक्तिस्तु कीदृशी  
भवति इत्यत आह देह इति । देहपाते - विदेहमुक्त्यवस्थायाम्, तदेतत्  
- समनन्तरोक्तं वस्तु ।  
  
तस्मिंश्चाप्यचिद्रूपे गुणीभूते स्वातन्त्र्यस्याप्यबोधता  
इति मलव्यापारस्यापहस्तनात् चितो यः परोऽप्यात्मभागो  
[योऽपरोऽपि - क्। ष्। ष्।] बोधलक्षणो मलेन न्यक्कृतोऽभूत् तस्यापि  
अधुनोन्मग्नत्वेन मुख्यत्वम् । यच्च तत् कर्तृताया [यच्च कर्तृतायाः  
- क्। ष्। ष्।] मुख्यत्वम् उन्मग्नता, इदमेव  
ज्ञानमज्ञानात्मकमलप्रतिपक्षत्वात्; तदेतन्मुख्यत्वं  
समावेशस्य लक्षणं येन देहस्थितोऽपि पतिः इति मुक्तः इति  
शास्त्रेषूक्तः ॥ १२ ॥  
  
एवमवतरणिकां कृत्वा श्लोकमुपन्यस्य व्याचष्टे यत्पुनः  
इति । तन्नान्तरीयकः - कर्तृतामुख्यत्वाविनाभावी, गुणभावः -  
अप्रधानत्वम्, तस्मिन् - शून्यादौ च, अपहस्तनात् - निमीलनात्, चितः  
- चिन्मात्रस्य परोऽपि - उत्तीर्णोऽपि सन्, आत्मभागः - स्वांशः,  
न्यक्कृतः - तिरस्कृतः, तत्कर्तृतायाः - चित्कर्तृतायाः, तदेतत्  
मुख्यत्वम् - प्रोक्तं चिद्भागस्य मुख्यत्वम्, लक्षणम् -  
स्वरूपम्, येन - येन मुख्यत्वेन, देहस्थितोऽपि - जीवन्नपि पुरुषः ।  
  
एवमत्र श्लोकद्वयस्य सङ्क्षिप्तार्थः । एतद् -  
देहादिभावमागतं सकलप्रमातृरूपम्, चित्तत्त्वम् - चितः  
स्वरूपम्, अचिद्रूपस्य जडस्य देहादेः शून्यादिप्रमातृचतुष्ट-  
यस्य, गुणतया स्थितम् - धर्मतया स्थितं भवति । कीदृशम् ?  
कलयाकिञ्चित्कर्तृत्वरूपेण कलातत्त्वेन, उपोद्वलितम् - अनुप्राणितम्,  
अत एव कर्तृतामयम् - कर्तृतास्वरूपम् । कुतो गुणत्वेन  
स्थितमित्यपेक्षायाम् विशेषणं हेतुत्वेननाह मितम् इति । यतः  
तार्किकाः हि प्रमातारं प्रति ज्ञानस्य गुणत्वमेव कथयन्ति । तु -  
व्यतिरेके । कर्तृताया मुख्यत्वं यद् भवति शून्यादौ तद् गुणे सति, गुणत्वेन  
  
नन्वेवं पत्युः समावेशात्मिका तुर्यतदतीतरूपा भवतु  
दशा, पशोस्तु कथं सुषुप्तस्वप्नजाग्रद्दशाभेद आगमेषूक्तः,  
- इत्याशङ्क्य सुषुप्तस्वरूपमेव तावदाचष्टे श्लोकत्रयेण ।  
  
     शून्ये बुद्ध्याद्यभावात्मन्यहन्ताकर्तृतापदे ।  
     अस्फुटारूपसंस्कारमात्रिणि ज्ञेयशून्यता ॥ १३ ॥  
     साक्षाणामान्तरी वृत्तिः प्राणादिप्रेरिका मता ।  
     जीवनाख्याथवा प्राणेऽहन्ता पुर्यष्टकात्मिका ।  
     तावन्मात्रस्थितौ प्रोक्तं सौषुप्तं प्रलयोपमम् ॥  
     सवेद्यमपवेद्यं च मायामलयुतायुतम् ॥ १५ ॥  
  
     इह चित्तत्त्वं स्वस्वरूपमाच्छादयत् ज्ञेयरूपेण  
बुद्ध्यादिना देहान्तेन घटादिना वाभासते [भासते - क्। ष्। ष्।]  
एकमेव चेदं स्वातन्त्र्यविजृम्भितम्, न त्वत्र  
  
ज्ञाते सतीति यावत्, चिदात्मनः - चिद्रूपस्य बोधस्य च मुख्यत्वं  
यद् भवति तत् समावेशलक्षणम् - तुर्यतुर्यातीतसमावेशस्वरूपं  
ज्ञानं भवति इति । तदुक्तम् : -  
  
     सर्वधर्मान्परित्यज्य मामेकं शरणं व्रज  
  
इति । अत्र हि धर्म शब्देन शून्यादिप्रमातृप्रमेयवर्ग-  
ग्रहणम् माम् इत्यनेन चिद्रूपस्य, शरणव्रजनं चात्र समावेश  
एवेत्यलं बहुना ॥ १२ ॥  
  
     अथ त्रयोदशस्य चतुर्दशस्य पञ्चदशस्य च  
श्लोकस्यावतरणिकां करोति नन्वेवम् इति । स्पष्टम् ।  
एवम्वतरणिकां कृत्वा श्लोकमुपन्यस्य व्व्याचष्टे शून्ये इति ।  
  
अत्र टीका : -  
  
प्रथमं श्लोकं व्याख्यातुं प्रक्रियां करोति इह इति । इह -  
अत्र जगति, आभासते - स्फुरति । तदुक्तम् ।  
  
     चिद्घनोऽपि जगन्मूर्त्याश्यानो यः स जयत्यजः ।  
     स्वात्मप्रच्छादनक्रीडाविदग्धः परमेश्वरः ॥  
  
वास्तवः क्रमो वा भेदो वा । तत्रापि तु स्वातन्त्र्यात् क्रमश्च  
भेदश्चाभासते । तदेवंस्थिते यश्चित्तत्त्वस्य  
स्वरूपाच्छादनभागः स एवोत्तरभागान्तरासङ्कीर्णो यदा  
विश्राम्यति तदनुदयाद्वा तत्प्रध्वंसाद्वा प्रलय इव  
तदनादरणाद्वा निद्रासमाधिमूर्च्छादाविव, तत्रैव  
चाहन्तारूपं कर्तृतायाः पदं  
परामर्शोऽस्फुटत्वादरूपात्मना संस्कारेण शुद्धेन  
वेद्यपदवीमप्राप्तेन युक्तो भवति, तदा सैवावस्था  
नेत्येवपरामर्शलेशानपेक्षित - [नेत्येव परामर्शशेषा  
अनपेक्षितनिषेध्यबुद्ध्यादि - क्। ष्। ष्।]  
  
इदम् - जगद्रूपम्, अत्र - अस्मिन्स्वातन्त्र्ये । ननु तर्हि कथं  
तन्निर्मितेषु भावेषु क्रमो वा भेदो वा दृश्यत इत्यत आह तत्रापि तु  
इति । तत्रापि, एवं सत्यपीत्यर्थः । एकस्य स्वतन्त्रस्य क्रमभासनं  
भेदभासनमपि वा स्वातन्त्र्यमेवेति भावः ।  
उक्तप्रक्रियावष्टम्भेन श्लोकं व्याचष्टे तदेवम् इति ।  
स्वरूपाच्छादनभागः - स्वरूपाच्छादनांशः,  
उत्तरभागान्तरैः - भूतभाविपदार्थरूपैः अन्यैरंशैः,  
असङ्कीर्णः । तदनुदयात् - उत्तरभागानुदयात्, अनुदयात्  
इत्यवरोहाभिप्रायेण, प्रध्वंसात् इत्यारोहाभिप्रायेण, अत्र  
दृष्टान्तं दर्शयति प्रलये इव इति । तदनादरणात्,  
उत्तरभागोपेक्षया, तत्र दृष्टान्तमाह निद्रा इति । तत्रैव च  
शून्यारव्ये तस्मिन् विश्रान्तिकाले एव । पद शब्दं व्याचष्टे  
परामर्शः इति । अस्फुट इत्यादि समस्तं पद व्याचष्टे  
अस्फुटत्वात् इति । मात्रचः व्याख्यां करोति शुद्ध इति ।  
तद्धितप्रत्ययव्याख्यां करोति युक्तः इति । शून्ये इति व्याचष्टे  
तदा इति । तदा - तस्मिन् काले, सैवावस्था शून्य इत्युच्यते  
पण्डितैरिति शेषः । कीदृशी ? नेत्येव - न इत्येतावन्मात्ररूपः यः  
परामर्शलेशः तेन अनपेक्षितः - विषयत्वेन न अपेक्षाविषयीकृतः,  
निषेध्यबुद्ध्यादिविषयः - उत्तरकाले निषेधनीयबुद्ध्यादिविषयः,  
सुस्पष्टः परामर्शः तेन सम्भेदः सम्बन्धः यस्याः ।  
निषेधपरामर्शे हि निषेध्यपरामर्शोऽवश्यम्भावी एव, अन्यथा  
किं विषयः सः स्यात् । अस्याम् अवस्थायां तु स न युक्तः  
सुषुप्तत्वहानेः । किञ्च निषेध्यपरामर्शोऽप्यत्र न युक्त एव,  
उत्तरकाले एव न किञ्चिदवेदिषमिति परामर्शोत्पादादिति भावः ।  
  
निषेध्यबुद्ध्यादिविषयसुस्पष्टपरामर्शसम्भेदापि  
अवश्यम्भाविनिषेध्ययोगात् अकिञ्चिनोऽहम् इतिवत्  
[इत्येवम्भूतपरामर्शवत् - क्। ष्। ष्।]  
स्वीकृतसामान्याकारनिषेध्या, अत एव संस्कारशेषीकृतज्ञेया  
[संस्कारशेषीकृतज्ञेयरूपा - क्। ष्। ष्।] शून्य इत्युच्यते ।  
तथाविधे बुद्ध्यादीनां देहादिनीलान्तानामभावरूपे  
शून्यत्वमुच्यते, यतस्तत्र ज्ञेयानां शून्यता अभावरूपता  
संस्कारशेषता । इयमेव हि सर्वत्राभावो न तु सतां सर्वात्मना  
विनाशः ।  
  
तादृशी अपि अवश्यम्भाविनिषेध्ययोगात् - उत्तरकाले  
अवश्यम्भाविनिषेधनीययोगात्, अकिञ्चिनोऽहमितिवत् - एवं  
रूपसामान्यतो निषेधवत्, स्वीकृतः सामान्याकारः -  
बुद्ध्यादिविशेषरहितः निषेध्यः यया सा, तत्परामर्शाभावेऽपि  
फलतः तद्युक्तेति यावत् । अत एव - अस्माद्धेतोरेव,  
संस्कारशेषीकृतं ज्ञेयम् बुद्ध्यादिरूपञ्ज्ञेयवस्तु यया सा,  
अन्यथाऽग्रे तत्प्रादुर्भावायोगादितिभावः । सप्तमीयोजनां करोति  
तथाविधे इति । बुद्ध्याद्यभावात्मनि [बुद्ध्यादिभावात्मनि -  
च्।] इति व्याचष्टे बुद्ध्यादीनाम् इति । कुतः शून्यत्वमुच्यते  
इत्यपेक्षायाम् ज्ञेयशून्यता इति व्याचष्टे यतः इति । तत्र - तस्मिन्  
शून्ये, अभावरूपतामपि प्रकटीकरोति संस्कार इति । ननु अन्यत्र  
अभावः कीदृशो भवति इत्यत आह इयमेव इति । इयमेव -  
संस्कारशेषतैव, सर्वात्मना - निःशेषेण, तदुक्तम्; -  
  
          नाभावो विद्यते सतः  
  
इति ।  
  
     एवमत्र श्लोके योजना बुद्ध्याद्यभावात्मनि तथा  
अहन्ताकर्तृतापदे उत्तरकाले न किञ्चिदवेदिषम् इति  
स्मृतिरूपपरामर्शान्यथानुपपत्तेः अहन्ता -  
रूपकर्तृतापरामर्शयुक्ते, तथा अस्फुटम् अरूपं  
संस्कारमात्रमस्मिन्नस्तीति तादृशे, शून्ये - सुषुप्तरूपे  
शून्यपदे, ज्ञेयशून्यता - ज्ञेयराहित्यम्, ज्ञेयस्य  
संस्कारमात्रेणावस्थानमिति यावत्, भवति इति ।  
  
तत्रैव शून्ये प्रमातरि समवेता  
प्राणापानसमानोदानव्यानात्मके वायुचक्रे प्रेरणात्मिका  
शक्तिः, सा च विद्याकलयोः पपञ्चभूतौ यौ क्रमेण  
बुद्धीन्द्रियकर्मेन्द्रियवर्गौ तयोरान्तरी वृत्तिः । बाह्या हि तयोः  
शब्दाद्यालोचनशब्दाभिव्यक्तिस्थानाभिहननादिका वृत्तिः ।  
तदुक्तम्  
  
     सामान्यकरणवृत्तिः प्राणाद्या वायवः पञ्च । (साम्। २९ का।)  
  
इति । एवं शून्य एवाहन्ता अक्षचक्रोपोद्वलिता जीवनम्, इति स शून्य  
एव जीवः संसरति । यदि वेन्द्रियशक्तीनामेव यान्तरी साधारण -  
प्राणनात्मिका प्राणशब्दवाच्या  
प्राणादिमारुतविषेषप्रेरणामयी सैव अहम् इत्यधिशयाना  
जीवनम्, तदा प्राण एव जीवः संसारी, स एव शून्यः, प्राणश्च  
पुर्यष्टकशब्दवाच्यः, प्राणादिपञ्चकं बुद्धीन्द्रियवर्गः  
  
अथ द्वितीयं श्लोकं व्याचष्टे तत्रैव इति । समवेता इति । सा इति  
व्याचष्टे शून्ये इति । प्राणादिप्रेरिका इति व्याचष्टे प्राण इति ।  
अक्षाणान्मातरीवृत्तिः इति व्याचष्टे सा च इति । सा च - शक्तिश्च,  
प्रपञ्चभूतौ - उपप्लवभूतौ, आन्तरी वृत्तिः - आन्तरो व्यापारः,  
तयोः - बुद्धिन्द्रियकर्मेन्द्रियवर्गयोः, तत्र शब्दाद्यालोचनं  
बुद्धीन्द्रियवृत्तिः शब्दाभिव्यञ्जनस्थानहननादि  
कर्मेन्द्रियवृत्तिरिति क्रमो ज्ञेयः । जीवनाख्या इति व्याचष्टे एवम् इति ।  
शून्ये एव अहन्ता - शून्यप्रमातृगताऽहन्ता एव, इति - अतः  
कारणात्, यः जीवः संसरति सः शून्य एव - शून्यप्रमातैव  
भवति । अथवा इत्यादि व्याचष्टे यदि वा इति । अधिशयाना -  
आश्रितवती । नन्वत्र कस्य जीवत्वमित्यत आह तदा इति ।  
पुर्यष्टकात्मिका इति पक्षद्वयेऽपि योजयति स एव इति । स एव - प्राण  
एव । कुतः प्राणस्य पुर्यष्टकवाच्यत्वमित्यत आह प्राणादि इति ।  
प्राणाद्यष्टकव्यञ्जकत्वादेवास्य  
  
कर्मेन्द्रियगणो निश्चयात्मिका च यतो धीर्व्यज्यते ।  
तन्मात्रपञ्चकं मनोऽहम्बुद्धय इत्यन्ये  
  
     तन्मात्रोदयरूपेण मनोऽहम्बुद्धि । । (स्प। ४।९)  
  
इति ।  
  
     भूमिरापोऽनलम्। । (गी। ७।४)  
  
इति च वदन्तः ।  
  
     एवं यदुभयात्मकं पुर्यष्टकं तावत्येव शुद्धे या  
विश्रान्तिः, तस्यां  
  
पुर्यष्टकत्वमिति भावः । अन्येत्वन्यथा कथयन्ति इत्याह  
तन्मात्रपञ्चकम् [प्राणादिपञ्चकम् - च्।] इति । अन्ये इति - एवम्,  
आहुरिति शेषः । इति किमिति? तन्मात्रपञ्चकम् इति । एतदादि  
बुद्ध्यन्तं पुर्यष्टकम्, [एतदादि बुद्ध्यन्तम् पञ्चकं  
पुर्यष्टकम् - च्।] नत्वेतद्व्यञ्जकः प्राण इति भावः । अन्ये  
कीदृशाः ? इति वदन्तः । इति किमिति ? तन्मात्रोदय इति । तथा इति च  
वदन्तः । इति किमिति ? भूमिः इति । तदुक्तम् :-  
  
     तन्मात्रोदयरूपेण मनोऽहं बुद्धिना पुर्यष्टकेन  
संरुद्धः इत्यादि ।  
  
     एवमत्र श्लोकद्वये योजना पण्डितानाम् । अक्षाणाम् -  
सर्वेन्द्रियाणाम्, आन्तरीवृत्तिः - आन्तरव्यापाररूपा, तथा  
प्राणादिप्रेरिका सा अहन्ता जीवनाख्या मता । अथवा प्राणे स्थिता  
अहन्ता जीवनाख्या मता, अहन्ता कीदृशी ? पुर्यष्टकात्मिका,  
पुर्यष्टकरूपेत्यर्थः, इति ।  
  
     अथ तृतीयं श्लोकं व्याचष्टे एवम् इति । तावत् शब्दापेक्षितं  
वस्तु कथयति यत् इति । उभयात्मकम् -  
शून्यप्राणगताऽहन्तात्मकम्, मात्रचो व्याख्यां करोति शुद्धे  
इति । स्थिति पदं व्याचष्टे विश्रान्तिः इति ।  
  
सत्यां यदहन्तायाः सुषुप्ताया बोधलक्षणं भावरूपं  
कर्म च क्रियास्वभावं तत् सौषुप्तम् । मलेन हि प्रमाता सुप्तः  
कलया त्वसुप्त इव, अत्र तन्निमज्जने [निमज्जनेन - क्। ष्। ष्।] सुष्ठु  
सुप्तस्तस्य भावः कर्म वा, - इति । तत्र शून्यसौषुप्ते न  
किञ्चिद्व्यतिरिक्तं वेद्यम्, - इति मायीयमलाभावादपवेद्यं तत्;  
प्राणसुषुप्ते तु स्पर्शकृतस्य सुखदुःखादेर्भावात्  
मायाख्यमस्ति मलम्, - इति सवेद्यं तत् । एवं  
गाढागाढसुषुप्तद्वितयवत् प्रलयोऽपि मन्तव्यः । स परं  
देहादिप्रध्वंसानुदयकृतश्चिरतरकालश्च । सुषुप्तं तु  
देहाद्यनादरकृतमचिरकालं च, - इति विशेषः । तत्रापि श्रमकृतं  
निद्रा, धातुदोषकृतं मूर्च्छा, द्रव्यकृतं मदोन्मादादि,  
स्वातन्त्र्यकृतं समाधिः, - इत्याद्यवान्तरभेदाः । केचित्तु  
समाधिरूपं सवेद्यमन्यदपवेद्यम्, - इति प्रपन्नाः ॥ १५ ॥  
  
     नन्वेवं स्फुटवेद्यपदविनिर्मुक्ता सुषुप्तावस्थास्तु,  
स्वप्नजाग्रद्दशयोस्तु स्फुटवेद्यावभासयोगिन्योः को भेदः ?  
इत्याशङ्क्य श्लोकद्वयेन भेदमाह  
  
सप्तमीयोजनां करोति तस्यां सत्याम् इति । सौषुप्तम् इति भावे  
कर्मणि च व्याचष्टे अहन्तायाः इति । अहन्तायाः इति  
विशेष्याध्याहारः । सौषुप्तम् इति अन्यथा व्याचष्टे मलेन इति । अत्र  
- अस्यां सुषुप्तौ, तन्नि मज्जने - कर्तृरूपकलातत्त्वनिमज्जने सति ।  
उत्तरार्धं व्याचष्टे तत्र इति । तत्र, सुसुप्तद्वयमध्ये इत्यर्थः ।  
एतेन न किञ्चिदवेदिषम् इति शून्यसुषुप्तम् । सुख महमस्वाप्सम् इति  
प्राणसुषुप्तम् इति द्योतितम् । मध्ये त्यक्तं प्रलयोपमम् इति पदं  
व्याचष्टे गाढ इति । ननु तर्हि प्रलयसुषुप्तयोः  
एकत्वमेवायातमित्यत आह स परम् इति । अवरोहमपेक्ष्य अनुदय  
इत्युक्तम्, आरोहमपेक्ष्य प्रध्वम्स इति प्रोक्तम् । अनादरः -  
निद्रादोषादिकृता उपेक्षा । सुषुप्तेऽपि हेतुभेदेन नामभेदानाह  
तत्रापि इति । द्रव्यम् - मद्यादि । अन्येषां मतमाह केचित्तु इति,  
प्रतिपन्नाः - अङ्गीकृतवन्तः ॥ १५ ॥  
  
     अथ षोडशस्य सप्तदशस्य च श्लोकस्यावतरणिकां करोति  
नन्वेवम् इति । स्पष्टम् । एवमवतरणिकां कृत्वा श्लोकमुपन्यस्य  
व्याचष्टे मनोमात्र इति ।  
  
मनोमात्रपथेऽप्यक्षविषयत्वेन विभ्रमात् ।  
स्पष्टावभासा भावानां सृष्टिः स्वप्नपदं मतम् ॥ १६ ॥  
सर्वाक्षगोचरत्वेन या तु बाह्यतया स्थिरा ।  
सृष्टिः साधारणी सर्वप्रमातॄणां स जागरः ॥ १७ ॥  
  
बाह्येन्द्रियाणि [बाह्येन्द्रियाधिष्ठानानि - क्। ष्। ष्।]  
चक्षुर्गोलकादीनि निमीलितानि निद्रायमाणस्य लक्ष्यन्ते न च तेषु  
निमीलितेषु बाह्येन्द्रियग्रहणव्यापारो दृष्टः, तेन शुद्ध एव  
मनोमार्गे रूपस्पर्शादयो भावा अक्षग्रहणसमुचितेन स्पष्टेन  
वपुषा भासनयोग्याः परमेश्वरेण सृज्यन्ते, न त्वणुना,  
अनिष्टस्यैव दर्शनात्, इष्टस्यापि देशकालान्तरादियोगेन । अत एव  
मनोमात्रस्थितत्वादेव न प्रमात्रन्तरसाधारणीयं सृष्टिः । यत्तु  
तत्र बाह्येन्द्रियविषयत्वं प्रमात्रन्तरसाधारण्यं चकास्ति,  
तद्यद्यपि यावद्भाति तावत् तथैव, तथाप्युत्तरकालं प्रबुद्धस्य  
न तथा, - इति परामर्शेन तद्रूपं निर्मूलत्वेनावभाति, -  
  
अत्र टीका : -  
  
मनोमात्र इति व्याचष्टे बाह्येन्द्रियाणि इति ।  
निद्रायमाणस्य - निद्रामाचरतः, शुद्धे -  
बाह्येन्द्रियस्पर्शानारूषिते । भावानाम् इति व्याचष्टे रूप इति ।  
स्पष्टावभासा इति व्याचष्टे अक्ष इति । सृष्टिः इति व्याचष्टे सृज्यन्ते  
इति । नत्वणुना - अणुना जीवेन न तु सृज्यन्ते । कुतो न सृज्यन्ते इत्यत  
आह अनिष्टस्यैव इति कदाचित्स्वप्ने अनिष्टमेव केवलं दृश्यते अतो  
ज्ञायते तज्जीवेन न सृज्यते । न हि कस्यापि स्वानिष्टसर्जनं युक्तम् ।  
यत्तु केनापि कारणेन तदेव दृश्यते तत्रेश्वरकृतत्वं स्फुटमेवेति ।  
द्वितीयमपि हेतुमाह इष्टस्यापि इति । दर्शनात् इति अत्रापि सम्बध्यते ।  
यदि स्वप्ने जीवस्य निर्मातृत्वं स्यात् तर्हि कदाचित्  
कुत्रचिदेवेष्टदर्शनमयुक्तं स्यादिति भावः । एतेन फलितं  
प्रसिद्धं वस्तु कथयति अत एव इति । इयम् - स्वप्नरूपा, न हि  
अन्यमनोगतमन्यस्य गोचरीभवितुं युक्तमिति भावः । विभ्रमात्  
अक्षविषयत्वेन इति व्याचष्टे यत्तु इति । तत्र - तस्मिन्स्वप्ने, चकास्ति -  
भासते । तथैव, सत्यभूतमित्यर्थः । न तथा इति परामर्शेन -  
जाग्रदवस्थायां स्थितेन  
  
इति भ्रान्तम् । यानि हि प्रमात्रन्तराणि स्वप्ने स्वेन्द्रियाणि च भान्ति,  
एतानि प्रबोधकालभाविभिरेव तैरभिन्नानि, - इति निश्चयः,  
प्रबोधकाले च न तथा, - इति निश्चयानुवृत्तिरपहृतैव । तेनोभयमपि  
भ्रान्तमुच्यते; भ्रान्तत्वमेव चास्थैर्यम् ।  
एवमिन्द्रियाविषयत्वेनैवासाधारणत्वमाक्षिप्तम्,  
  
     विभ्रमेणैव चास्थैर्यं…  
  
इति स्वकण्ठेन, तत् जाग्रत्प्रतियोगिधर्मनिरूपणावसरेऽपि न  
दर्शितम् । एवम्भूता या सृष्टिः सा पशोः स्वप्नसमये भावात्  
स्वप्नपदं स्वप्नकाले विषयः इति, तथाभूतविषयं  
प्रमातृत्त्वं पशोः स्वप्नावस्था इति यावत् । अक्षग्रहणं  
बाह्येन्द्रियदशकस्योपलक्षणम् ।  
  
असत्यत्वपरामर्शेन, तद्रूपम् - स्वप्नपदार्थरूपम्,  
निर्मूलत्वेन - बाध्यत्वेन, इति - अतः कारणात्, भ्रान्तम् -  
भ्रमसिद्धम् । तदुक्तम् :-  
  
     स्वप्नो जाग्रत्यसद्रूपः  
  
इति । यत्तु  
  
     जाग्रत्स्वप्नोऽप्यसद्वपुः  
  
इति नीत्या जागरस्याप्यसत्यत्वमेव तदिह अप्रस्तावहतमिति न  
वक्तुं युक्तम् । कथं भ्रान्तमित्यपेक्षायामाह यानि इति । तैः -  
प्रमात्रादिभिः, प्रबोधकाले च न तथा इति, मया यत्स्वप्ने  
दृष्टं तत् तथा न भवति । एवं निश्चयानुवृत्तिः -  
स्वप्ननिश्चयानुवर्तनम्, अपहृतैव - उन्मूलितैव भवति । तेन -  
ततः कारणात्, उभयमपि - प्रमात्रन्तराणि इन्द्रियाणि च, स्वप्ने  
भ्रान्तम् - भ्रमसिद्धमुच्यते । ननु तत्र अस्थैर्यत्वं  
कथमस्तीत्यत आह भ्रान्तत्वमेव इति । उपसंहारं करोति एवम्  
इति । तत् - असाधारणत्वम् अस्थैर्यञ्च, जाग्रतः - जाग्रद्दशायाः  
प्रतियोगिभूताः - प्रतिपक्षत्वेन स्थिताः ये धर्माः -  
असाधारणत्वादिरूपाः धर्माः, तेषां यन्निरूपणं तस्य  
अवसरे । स्वकण्ठेन न दर्शितम् - साक्षान्नोक्तम् । न हि  
आक्षेपमात्रसिद्धे यत्नो युक्त इति भावः । स्वप्नपदम् इति व्याचष्टे  
स्वप्नकाले इति । पदम् इत्यवयवं व्याचष्टे विषयः इति । अत्र  
पर्यायान्तरमाह तथाभूत इति । अक्ष शब्दस्य  
दशेन्द्रियोपलक्षणत्वं कथयति अक्षग्रहणम् इति ।  
  
यत्र तु बाह्याक्षविषयं सर्वप्रमातृसाधारणत्वं च  
निश्चयानुवृत्त्या बाधारहितया परमार्थत्वेन चकास्ति, तत एव  
स्थैर्य विषयस्य सा सृष्टिः पशोः जागरः; तद्विषयं  
प्रमातृत्वं जागरावस्था, - इति यावत् । यावच्चानुवृत्तिस्थैर्यं  
निश्चयस्य चकास्ति तावज्जागरः । तन्मध्ये [तन्मध्ये एव च - क्। ष्।  
ष्।] च निश्चयानुवृत्तिनिर्मूलनात् स्वप्नः, - इत्यवभाससारत्वात्  
वस्तूनाम्, स्वप्नेऽपि दीर्घे यत्र स्वप्नान्तरं स तदपेक्षया  
जाग्रदेव; जाग्रदभिमतमपि वा दीर्घदीर्घं कालान्तरे  
निश्चयानुवृत्तिनिरोधाज्जाग्रदन्तरापेक्षया स्वप्न एवेति मन्तव्यम् ॥ १७ ॥  
  
     आसां तिसृणां हेयत्वप्रदर्शनेन तुर्यावस्थातः  
प्रभृत्युपादेयत्वं सूचयति  
  
द्वितीयं श्लोकं व्याचष्टे यत्र तु इति । अनुवृत्तिरूपं स्थैर्यम्  
अनुवृत्तिस्थैर्यम् । जाग्रन्मध्येऽपि स्वप्नं साधयति तन्मध्ये इति ।  
तन्मध्ये च - जाग्रन्मध्ये च, निश्चयानुवृत्तिनिर्मूलनात् -  
तत्कालजातनष्टवस्तुविषयनिश्चय - निर्मूलनेन, स्वप्नः इति भवति ।  
कुतः ? वस्तूनामवभाससारत्वात्, यथावभासमेव हि वस्तूनि  
व्यवस्थाप्यन्ते इति भावः । स्वप्नमध्येपि जाग्रत्साधयति यत्र इति ।  
स्वप्नान्तरम् - अन्यः स्वप्नः । नन्वस्य स्वप्नस्य जागरत्वं  
स्फुटमेवास्तीति कथं स्वप्नव्यवहारः इत्यत आह  
जाग्रदभिमतमपि इति । जाग्रत् इति अभिमतं जाग्रदभिमतम् ।  
कालान्तरे - स्वप्नद्वयात्प्रबोधसमये । तदुक्तं श्रीवशिष्ठेन :-  
  
     जाग्रच्चेत्क्षणदृष्टं स्यात्स्वप्नः कालान्तरस्थितः ।  
     तज्जाग्रत्स्वप्नतामेति स्वप्नो जाग्रत्त्वमेव च ॥  
  
इति ॥ १७ ॥  
  
     अथाष्टादशस्य श्लोकस्यावतरणिकां करोति आसाम् इति ।  
स्पष्टम् । एवमवतरणिकां कृत्वा श्लोकमुपन्यस्य व्याचष्टे हेया इति ।  
  
     हेया त्रयीयं प्राणादेः प्राधान्यात्कर्तृतागुणे ।  
     तद्धानोपचयप्रायसुखदुःखादियोगतः ॥ १८ ॥  
  
     यत्रायं प्रमाता त्यागोपादानतदिच्छाप्रयत्नादिकं  
परिक्लेशं पश्यति, तदेवास्य हेयतया भाति । स चास्य  
सुखदुःखयोगवैचित्र्येणैव कृतः, तच्चैतदवस्थात्रये सम्भवति;  
यतः कर्तृतारूपं स्वात्मविश्रान्त्यनन्यौन्मुख्यलक्षण-  
मानन्दैकघनं [स्वात्मविश्रान्त्यानन्यौन्मुख्य - क्। ष्। ष्।]  
यच्चिन्मयं वपुः, तद्यदा प्राणादिमत्  
शून्यपूर्यष्टकदेहादिभूमिषु [प्राणादिवृत्तिशून्य - क्। ष्। ष्।]  
गुणतामभ्येति, तदा तस्मिन् गुणीभूते प्राणादेः प्राधान्यं  
स्फुरति । तथा च तस्य चिद्रूपस्य यथा यथा हानिस्तथातथा  
दुःखोपचयो, यथायथा किञ्चिदुन्मज्जनं तथातथा सुखोपचयः  
। तथाहि बुभुक्षाकाले प्राणस्यैवोद्रेकात् दुःखम्, तृप्तौ तस्य  
न्यग्भावादहन्तोद्रेके सुखं युक्तम् [सुखम् । एवं - क्। ष्। ष्।] एवं  
श्रान्तस्य मर्दनामर्दने देहप्राधान्याप्राधान्ये मन्तव्ये ।  
  
अत्र टीका : -  
  
श्लोकं व्याख्यातुं प्रक्रियां करोति यत्र इति । आदि शब्देन  
सुखादिग्रहणम्, स च - परिक्लेशश्च, अस्य - प्रमातुः । तच्चैतत् -  
समनन्तरोक्तं त्यागोपादानतदिच्छादिकम्, अवस्थात्रये -  
जाग्रत्स्वप्नसुषुप्तरूपे । कुतः सम्भवतीत्यपेक्षायामाह यतः  
इति । स्वात्मनि - चिद्रूपे स्वात्मतत्त्वे या विश्रान्तिः -  
अहम्परामर्शरूपो विश्रामः, तत्र यत् अनन्यौन्मुख्यम् -  
परापेक्षाराहित्यम्, तदेव लक्षणम् - स्वरूपं यस्य तादृशम् । तत्  
- चिन्मयं वपुः, प्राणादिमत् - जीवनाख्यवृत्तिमत् सत्, गुणताम् -  
गुणभावम् । ननु तेन किं सेत्स्यतीत्यत आह तथा च, इति । तथा च,  
प्राणादिप्राधान्ये सतीत्यर्थः । हानिः - गुणीभावः,  
प्राणादिभावे न्यग्भावनमिति यावत् । कथमित्यपेक्षाया  
समर्थनं करोति तथाहि इति । तस्य - प्राणस्य, प्राण प्रमातुः,  
युक्तम् - न्याय्यम् । देहप्रमातर्यतिदिशति एवम् इति । श्रमसमये  
देहस्य प्राधान्यम् मर्दनसमये अप्राधान्यमिति क्रमो -  
  
यस्तु समावेशतत्त्वज्ञस्तस्य तत्काले [तत्तत्काले - क्। ष्। ष्।]  
दुःखानुदय एव । यदाह  
  
     दुर्बलोऽपि तदाक्रम्य यतः कार्ये प्रवर्तते ।  
     आच्छादयेद्बुभुक्षां च तथा योऽतिबुभुक्षितः ॥ (स्प। ३ ८)  
  
इति । एवं प्राणादेः प्राधान्ये कर्तृताया गुणभावे  
सुखदुःखवैचित्र्यशतयोगः प्रयासभूमिः, - इति  
जाग्रत्स्वप्नसुषुप्ते प्राणादिप्राधान्यं कर्तृतान्यग्भावश्चास्ति, -  
इति तत् त्रयमेव हेयम् । कर्तृताप्राधान्योन्मेषात्तु  
तुर्यरूपात्प्रभृति तत्स्थैर्यात्मकतुर्यातीतदशान्तमुपादेयम्,  
एकरसानन्दघन -  
  
ज्ञेयः । ननु सर्वेषां देहादिप्राधान्यं सममेवास्ति उत न  
इत्यपेक्षायामाह यस्तु इति । समावेशस्य - समनन्तरोक्तस्य तत्त्वं  
जानातीति तादृशः । तत्काले - बुभुक्षादिवशागतप्राणादि-  
प्राधान्यकाले । अथ श्रीस्पन्दवाक्यमुदाहरति दुर्बलोऽपि इति ।  
अस्यैव श्लोकस्य तृतीयं पादमाह आच्छादयेत् इति । तत्र प्रथमे  
पादे सहजस्वरूपनिभालनक्ष?मस्य समावेशतत्त्वज्ञस्य  
क्षीणतासमये देहप्राधान्यनिवारणम् । तृतीयेन तु  
वभुक्षासमये प्राणप्राधान्यनिवारणम् सामान्यदृष्टान्तेन  
निर्वाहितम् । उक्तप्रक्रियावष्टम्भेन श्लोके योजनां करिष्यन्  
उपसंहारं करोति एवम् इति । एवम् - उक्तन्यायेन, प्राणादेः  
प्राधान्यात् इति व्याचष्टे प्राणादेः प्राधान्ये इति ।  
कर्तृतायाः - अहन्तायाः, कर्तृतागुणे इति व्याचष्टे कर्तृताया  
गुणभावे इति ।  
  
     द्वितीयमर्धं व्याचष्टे सुख इति । इयं त्रयी हेया इति  
व्याचष्टे जाग्रत् इति । तत्त्रयम् - जाग्रदादिरूपं त्रयम् । एतेन  
फलितं तुर्यतदतीतयोरुपादेयत्वं कथयति कर्तृता इति ।  
कर्तृताप्राधान्योन्मेषात् - पराहन्ता प्राधान्यप्रादुर्भावात्,  
तत्स्थैर्यात्मिका या तुर्यातीतदशा तदन्तम् तत्स्थैर्यात्मक -  
तुर्यातीतदशान्तम् । कुतः उपादेयत्वमित्यत आह एक इति । एकरसः -  
महाद्वैतमयः तथा आनन्दघनः यः स्वभावः - सहजं  
रूपम् तस्य लाभे सति, उपादित्साजिहासयोः - वस्तुविषययोः  
उपादानेच्छाहानेच्छयोः यत् वैवश्यम् - विवशता तस्य प्रशमात्,  
तुर्यतदतीतयोर्हि सहजस्वरूपलाभेन वस्तुविषयाः हानो -  
पादानेच्छाः न स्फुरन्त्येव ।  
  
स्वभावलाभे उपादित्सा - जिहासा - वैवश्य - परिश्रम-प्रशमात्, -  
इति तात्पर्यम् ॥ १८ ॥  
  
     ननु प्राणादिप्राधान्यं हेयतायां कारणमुक्तं  
तच्चेज्जाग्रदादित्रय एव तर्हि तुर्यादौ तदभावात् तत्समावेशे  
व्युत्थानानुपपत्तिः, - इति श्लोकद्वयेन शङ्का परिहरति ।  
  
     प्राणापानमयः प्राणः प्रत्येकं सुप्तजाग्रतोः ।  
     तच्छेदात्मा समानाख्यः सौषुप्ते विषुवत्स्विव ॥ १९ ॥  
     मध्योर्ध्वगाम्युदानाख्यस्तुर्यगो हुतभुङ्मयः ।  
     विज्ञानाकलमन्त्रेशो व्यानो विश्वात्मकः परः ॥ २० ॥  
  
प्राण इति प्राणापानरूपा [प्राणनरूपा - क्। ष्। ष्।]  
जीवनस्वभावा येयं चिद्रूपस्य स्थितिः, सा  
तावत्सामान्यपरिस्पन्दरूपा, देहप्राणादेरचेतनस्य चेतना  
  
एवमत्र सङ्क्षिप्तार्थः । पुरुषेण इयं त्रयी -  
जाग्रदादित्रयम्, हेया, कुतः ? प्राणादेः प्राधान्यात्, तथा  
कर्तृतागुणे भावप्रधानो निर्देशः, पराहन्तायाः अप्रधानत्वे  
सति, तत् हानोपचयप्रायम् - प्राणहानोपचयरूपं यत्  
सुखदुःखादि तस्य योगतः - योगात् ॥ १८ ॥  
  
अथैकोनविंशविंशयोः श्लोकयोरवतरणिकां करोति ननु इति ।  
  
अत्र टीका : -  
  
तदभावात् - प्राणापानादिप्राधान्याभावात्,  
तत्समावेशे - चित्तत्त्वलयरूपे प्राणादिसमावेशे,  
व्युत्थानानुपपत्तिः - व्युत्थानायोग्यता स्यात्, पुनः प्राणादि -  
निष्ठैव व्युत्थानमितिभावः । एवमवतरणिकां कृत्वा  
श्लोकमुपन्यस्य व्याचष्टे प्राण इति ।  
  
अत्र टीका : -  
  
प्राणापानमयः प्राणः इति व्याचष्टे प्राणापान इति ।  
जीवन स्वभावा - जीवनरूपा स्थितिः भवतीति सम्बन्धः । सा -  
प्राणापानरूपा चिद्रूपस्य  
  
यमानतासम्पादनात्मिका अहमितिस्वातन्त्र्यारोपसारा [अहम् इति  
स्वातन्त्र्यारोपसारा - क्। ष्। ष्।] सती विकल्पपरामर्शमयी  
[विकल्परूपपरामर्शमयी - क्। ष्। ष्।] सैव  
प्राणापानादिविशेषात्मना [प्राणादिविशेषात्मना - क्। ष्। ष्।]  
पञ्चरूपतां भजते । तत्र किञ्चिज्जहती क्वचित्पतन्ती च  
श्वासनिःश्वासरूपा [प्रश्वासनिःश्वासरूपा - क्। ष्। ष्।] क्रमेण  
प्रणात्वमपानत्वं च विशेषं दर्शयति । तदिदं विशेषद्वयं  
जाग्रति तावत् स्फुटमेव देहात् प्रसृत्य विषये विश्रान्तेः, ततोऽपि देहे;  
स्मृत्यादौ वाभ्यन्तरे वेद्ये विश्रान्तेः प्राणापानयोः  
सुस्पष्टत्वात् । स्वप्नेऽपि तद्द्वयमस्त्येव; स्वपतोऽपि हि प्राणापानौ  
निर्गमप्रवेशात्मानौ स्फुटमेव परेण [स्फुटमेवापरेण - क्। ष्।  
ष्।] लक्ष्येते । स्वयमेव च वेद्यसंवेदनात् त्यागोपादानरूपा स्थितिः  
  
स्थितिः, चेतनायमानतासम्पादनात्मिका -  
चेतनीभवनसम्पादनस्वरूपा, चिदावेशेनैव हि प्राणादि  
चेतनीभवति । अहम् इति यः स्वातन्त्र्येण आरोपः - प्राणादौ  
आरोपणम् सः सारः यस्याः सा तादृशी, विकल्पपरामर्शमयी -  
द्वयाक्षेपित्वेन विकल्परूपाहम्परामर्शरूपा भवतीति योजना ।  
सैव - चिद्रूपस्य स्थितिरेव, प्राणापानादिविशेषात्मना -  
प्राणापानोदानसमानव्यानभावेन, तत्र - पञ्चरूपमध्ये,  
सा चिद्रूपस्य स्थितिः किञ्चित् - हृद्देशाख्यं परिमितं वस्तु, जहती  
सती अत एव श्वासनिःश्वासरूपा सती क्रमेण पाणत्वम् -  
प्राणभावम्, अपानत्वम् - अपानभावम् च दर्शयति,  
बहिर्निर्गमकारी हि प्राणः अन्तःप्रवेशकारीत्वपानः । प्रत्येकं  
सुप्तजाग्रतोः इति व्याचष्टे तदिदम् इति । तत् - पूर्वोक्तम्,  
विशेषद्वयम् - प्राणापानरूपं भेदद्वयम्, तावत् इति, नात्र  
कस्यापि विप्रतिपत्तिरिति भावः । प्रसृत्य - नासिकाद्वारेण,  
अधोद्वारेण द्वादशान्तं तावत् निर्गत्य, विषये - बाह्यवाते ।  
जाग्रति प्राणापानसत्तामुक्त्वा स्वप्नेऽपि कथयति स्वप्नेऽपि इति ।  
परेण - अन्येन जाग्रता, वेद्यसंवेदनात् - स्वप्न  
स्थवस्त्वनुभवात्, त्यागोपादानरूपा -  
हृद्देशत्यागोपादनस्वरूपा, स्थितिः  
  
संवेद्यत एव, तेन प्राणना प्राणापानविशेषद्वयमयी जाग्रति,  
तथा स्वप्ने; सुप्तं स्वप्नः, तदेव तु यदा सुतरां पुष्टं भवति,  
तदा सुषुप्तः प्रमाता, तस्येदं सौषुप्तं पदम् । तत् द्विविधमपि  
समानाख्यरूपविशेषं [समानरूपं विशेषम् - क्। ष्। ष्।]  
प्राणीयं स्वीकरोति । सवेद्ये तावत्सुषुप्ते यद्यपि प्राणापानस्पन्दो  
लक्ष्यते, तथापि तयोर्मध्ये या विश्रान्तिर्हृदयसदने निरिन्द्रिये  
प्रदेशे तदेव मुख्यतः सुषुप्तमिति । तत्र प्राणापानयोर्यश्छेदो  
विश्रान्तिः कञ्चित्कालं तदात्मा सकलरसादिवर्गस्योर्ध्वाधर-  
तिर्यक्षु समानीकरणव्यापारात्मा, तत एव  
हृत्पद्मविकासदानाद्भुक्तपीतजरणकारी समानो  
दिनरात्रिरूपयोः प्राणापानयोः कञ्चित्कालं साम्याद्विच्छेदाच्च  
विषुवत्कालतुल्यः । विषुं व्याप्तिं समानीकरणमर्हति, - इति,  
तदर्हम् (पा। सू। ५।१।११७) इति वतिः ।  
  
प्राणापानयोः सत्ता, संवेद्यते - ज्ञायते एव, प्राणचारं विना  
वेद्यसंवेदनायोगात् । फलितमाह तेन इति । प्राणना -  
प्राणनरूपा चिद्रूपस्य स्थितिः, तथा स्वप्ने इति । तथा - तद्वत्,  
स्वप्ने प्राणनरूपा चिद्रूपस्य स्थितिः प्राणापानविशेषद्वयमयी  
भवति । द्वितीयमर्धं व्याचष्टे सुप्तम् इति । तदेव - सुषुप्तमेव,  
तस्य - प्रमातुः, सम्बन्धि इत्यर्थः । तत् - सौषुप्तपदम् । एतेन  
सौषुप्ते इत्यस्य व्याख्या कृता । अपि शब्दः साकल्ये, समानाख्यो  
यः रूपविशेषस्तम् समानाख्यरूपविशेषम्, प्राणीयम् -  
प्राणसम्बन्धि, सवेद्ये - वेद्यसहिते सुखमहमस्वाप्सम्  
इत्यौत्तरकालिक परामर्शानुमेये, तयोः - प्राणापानयोः, छेदे  
इत्यवयवं व्याचष्टे विश्रान्तिः इति । कञ्चित्कालम् इति, यावत् न  
किञ्चिद्रूपता भवति तावत्कालमित्यर्थः, तदात्मा - छेदात्मा,  
रसादि इति, आदिशब्देन अन्नादिग्रहणम् । तत एव -  
समानीकरणव्यापाराद्धेतोरेव, भुक्तपीतयोर्यज्जरणम् -  
जीर्णतापादनम् तत्करोतीति तादृशः । विषुवत्स्विव इति व्याचष्टे दिन  
इति । दिनरात्रिरूपयोः - उष्णशीतत्ववशेन दिनरात्रिरूपयोः,  
साम्यात् - समत्वाद्धेतोः, विच्छेदाच्च - हृद्देशे विश्रान्तेश्च,  
विषुवत्कालतुल्यः - विषुपदाख्यकालसदृशः, तत्र हि दिनरात्र्योः  
समत्वमेव भवति । विषॢ व्याप्तौ इति घात्वाश्रयणेन विग्रहं  
करोति विषुम् इति । व्याप्ति पदस्यापि लक्षणामाश्रित्य पर्यायमाह  
समानीकरणम् इति । असमानानां  
  
उपमाने वतेरेव चाव्ययत्वम् उद्वतो निवतः इति प्रयोगात्; तद्धि  
न्यायसिद्धं न वाचनिकम् । विशेषं वा  
दिनरात्रितदूनाधिकत्वलक्षणं सुवति प्रेरयत्यविरतम्, - इति शतरि  
विषुवत् । तत्र च विषुवति विच्छिद्यमानस्य प्राणापानस्य  
संस्काररूपतया सद्भावः, सैव हि विच्छेदो न तु सर्वात्मना  
नाशोऽस्ति, - इत्युक्तमसकृत् । ततश्च हानादानयोर्बीजरूपता  
  
समानतासम्पादनं समानीकरणम्, तच्च व्यापकस्य न  
सम्भवति । नन्वत्र केन सूत्रेण वतिरित्यपेक्षायामाह तदर्हम् इति  
। अनेन सूत्रेणेत्यर्थः । नन्वत्राव्ययत्वेन सप्तमी बहुवचनं न  
प्राप्नोति इत्यत आह उपमाने इति । प्रयोगात्,  
एतद्वैदिकप्रयोगद्वयदर्शनाद्धेतोरिति भावः । अन्यथा अत्र  
षष्ठ्येकवचनान्तत्वं युक्तं न स्यादित्याशयः । उदः नेश्च  
[निरश्च - च्।]  
  
     उपसर्गाच्छन्दसि धात्वर्थे  
  
इति वतिः, ततः षष्ठ्येकवचनम् ङस् । ननु कुतः  
उपमानवतेरेवाव्ययत्वम इत्यत आह तद्धि इति, तत् - अव्ययत्वम्,  
न्यायसिद्धम् -  
  
     तद्धितश्चासर्वविभक्तिः  
  
इति न्यायेन सिद्धमित्यर्थः । वाचनिकम् - पारिभाषिकम्,  
  
     षु प्रसवैश्वर्ययोः  
  
इति धात्वाश्रयणेन विग्रहं करोति विशेषम् इति - वि इत्युपसर्गं  
व्याख्याय तं स्फुटीकृत्य दर्शयति दिन इति । वा पक्षान्तरे ।  
दिनरात्री च तदूनाधिके च, भावप्रधानो निर्देशः, दिनरात्री  
तदूनाधिकत्वे च लक्षणम् - स्वरूपं यस्य तादृशम्, प्रेरयति -  
निवारयति । विषुवत्समये हि कालः सर्वो गलत्येव, अन्यथा  
आगमशास्त्रेषु तत्रावधानम् अवश्यानुष्ठेयतया न ब्रूयात्,  
शतरि - विपूर्वात् षुवतेः शतृप्रत्यये विहिते इदं पदं  
सिध्यतीत्यर्थः । ननु तत्र प्राणापानविगलनेन तुर्यतैवापतेत् इत्यत  
आह तत्र च इति । विच्छिद्यमानस्य - हृद्देशे विश्रान्ति भजतः,  
प्राणापानस्य इति समाहारे द्वन्द्वः । सैव - संस्काररूपतैव,  
तदुक्तम् :-  
  
     नाभावो विद्यते सतः  
  
इति । फलितमाह ततश्च इति । हानादानयोः - प्राणापाननिष्ठयोः  
हृद्देशत्यागादानयोः ।  
  
सुषुप्तेः; इयति च सर्वः प्रलयाकलान्तः पशुवर्गः ।  
  
     यदा तु सा प्राणनावृत्तिर्वामदक्षिणमार्गौ खिलीभावयन्ती  
मध्यरूपेणोर्ध्वेन प्रवहति, तदा तत्प्रवहणं सकलस्य  
भेदस्याभेदसारतादानलक्षणं विलापनमाश्यानस्येव सर्पिषो  
विदधती उदानवृत्तिर्विज्ञानाकलादारभ्य सदाशिवान्तम्, सा च  
तुर्यात्मिका दशा । मायोर्ध्वे हि विज्ञानाकलाः, - इति ततःप्रभृति  
भेदगलनं प्रवर्तते । विलीने तु भेदे सर्ववेद्यराशिरूपतत्त्व-  
भूतभुवनवर्गात्मकदेहव्यापनरूपेण  
[…वर्गात्मकदेहव्यापाररूपेण - क्। ष्। ष्।]  
प्राणवृत्तिर्व्यानरूपा विश्वात्मकपरमशिवोचिता तुर्यातीतरूपा ।  
प्राण एव प्रमाता प्राणापानरूपः समानरूप उदानरूपो  
व्यानरूपश्च, - इति सामानाधिकरण्यम्,  
  
नन्वत्र केषां स्थितिरित्यत आह इयति च इति । अन्तः इत्यनेन  
विज्ञानाकलानामप्यत्र लेशतः स्थितिरस्त्येवेति द्योतितम् ।  
  
     द्वितीयं श्लोकं व्याचष्टे यदा तु इति । प्राणनावृत्तिः -  
चिद्रूपस्य प्राणनाख्या स्थितिः, खिलीभावयन्ती - न्यग्भावयन्ती,  
उपेक्षाविषयतां नयन्तीति यावत् । मध्यरूपेण -  
सुषुम्णाख्यनाडीस्वरूपेण, ऊर्ध्वेन, अतिश्रेष्ठत्वात्  
ऊर्ध्वदेशरूपेणेत्यर्थः । विलापनम् - लयीकरणम्, आश्यानस्य -  
घनीभूतस्य, उदानवृत्तिः - उदानाख्यः प्राणव्यापारो भवति ।  
ननु तस्याः प्रचारः कुत्रेत्यपेक्षायां विज्ञानाकल इति पदं  
व्याचष्टे लक्षणया विज्ञान इति । मध्यगानां  
मन्त्रादीनामुदानवृत्तिविषयत्वम् अयत्नसिद्धमेव ज्ञेयम् । साच  
- प्रोक्ता उदानवृत्तिश्च, ततः प्रभृति - विज्ञानाकलात् प्रभृति,  
आश्यानस्य सर्पिष इव इत्यनेन हुतभुङ्मयः इति पदं सुचनया  
व्याख्यातम् । हुतभुजैव आश्यानीभूतं सर्पिर्लीयते,  
मध्यनाड्याश्च अग्निनाडीत्वमागमेषु प्रसिद्धम्,  
वामदक्षिणनाड्योस्तु सोमसूर्यनाडीभावः । व्यानः इति  
श्लोकखण्डं व्याचष्टे विलीने तु इति । सर्ववेद्यराशिरूपः यः  
तत्त्वभूतभुवनवर्गात्मकः - तत्त्वादिरूपः देहः तत्र यद्  
व्यापनं तेन रूपेण, परमशिवोचिता -  
शिवशक्त्यैक्यरूपपरमशिवयोग्या, तुर्यातीतरूपा,  
तुर्यातीतदशारूपा भवतीत्यर्थः । इति - अतः कारणात्,  
सामानाधिकरण्यम् सूत्रे एकया प्रथमाविभक्त्या निर्देशः ।  
  
विज्ञानाकलश्चासौ [सामानाधिकरण्यात् विज्ञानाकलश्चासौ  
मन्त्रश्चासौ - क्। ष्। ष्।] मन्त्रश्चासौ वर्गापेक्षया, ईशश्च  
सदाशिवेश्वररूपो योऽसौ, - इति स उदानः एतदुक्तं भवति, यद्यपि  
तुर्यतदतीतयोरप्यस्ति प्राणना - अन्यथा जीवत्वस्य व्युत्थानस्य  
चानुपपत्तेः - तथापि भेदोपसंहारेणाभेदविश्रान्ति-  
प्रधानत्वादनयोर्दशयोः [अभेदविश्रान्तिप्राधान्यात् - क्। ष्। ष्।]  
सुखदुःखादिवैचित्र्यायोगात् एकघनस्वात्म  
विश्रान्त्यात्मकपरमानन्दमयत्वेनोपादेयतैव । सुषुप्तादौ तु  
संस्काररूपत्वास्फुटवेद्योल्लासस्फुटवेद्यावभासरूपस्य  
भेदस्य विद्यमानत्वात् अस्ति सुखदुःखादिवैचित्र्यम्, - इति हेयतैव, -  
इति युक्तमुक्तं हेया त्रयीयम् इत्यादि । भगवतश्च विश्वशरीरस्य  
प्राणापानसमानोदानव्यानरूपतैव  
[प्राणापानसमानोदानव्यानरूपतयैव - क्। ष्। ष्।]  
सकलगतोल्लासप्रवेशप्रलयाकलविज्ञानाकलादिवर्गशिवरूपता  
[विज्ञानाकलादिवर्गसदाशिवरूपता - क्। ष्। ष्।] - इत्यप्यनेन  
दर्शितम् । यथोक्तम्  
  
ईशः कुतः ? सदाशिवेश्वररूपतया, इति योज्यम् । इति उदानः -  
विज्ञानाकलमन्त्रेशः उदानो भवतीत्यर्थः । एतेन  
विज्ञानाकलमन्त्रेशः इत्यत्य कर्मधारयमाश्रीत्य विग्रहः ।  
अभिप्रायकथनं प्रतिजानीते एतदुक्तं भवति इति ।  
एतच्छब्दाकाङ्क्षां पूरयति यद्यपि इति । प्राणना - जीवनरूपः  
प्राणव्यापारः । अन्यथा - प्राणनाभावे, भेदोपसंहारेण -  
भेदगलनात्, अभेदविश्रान्तिप्रधानत्वात् इत्यनेन गौणत्वेन  
देहस्वभाववशेन भेदविश्रान्तिरपि भवेदिति सूचितम् ।  
अनयोर्दशयोः - तुर्यतदतीतरूपयोः । ननु सुषुप्तादौ  
कथमनुपादेयता अस्तीत्यत आह सुषुप्तादौ [आसुषुप्तादौ - च्।] इति ।  
संस्काररूपत्वेन यः अस्फुटवेद्योल्लासः स एव स्फुटं कृत्वा  
वेद्यवभासः सः रूपं यस्य तादृशस्य । अभिप्रायान्तरमाह  
भगवतश्च इति । भगवतः - परमशिवस्य, च समुच्चये,  
विश्वशरीरस्य -  
शिवादिधरण्यन्तषट्त्रिंशत्तत्त्वात्मकजगच्छरीरस्य,  
प्राणापानसमानोदानव्यानरूपतैव -  
सकलप्रलयाकलविज्ञानाकलादिवर्गशिवरूपता भवति, आदि शब्देन  
  
षट्त्रिंशदात्मकं विश्वं शम्भोः प्राणादिशक्तयः ।  
  
इति ॥ २० ॥ आदितः १७१ ॥  
  
मन्त्रादिग्रहणम् । इत्यपि - एतदपि, अनेन - सूत्रेण, दर्शितम् -  
सूचनया प्रकटीकृतम् । न केवलमवस्थापञ्चकस्य  
हेयोपादेयतामात्रं अपि तु प्राणापानादेः सकलादिरूपताऽपि  
दर्शिता इति अपि शब्दाभिप्रायः । तत्र प्राणापानरूपतायाः  
सकलरूपता, समानरूपतायाः प्रलयाकलता, उदानरूपतायाः  
विज्ञानाकलादिवर्गरूपता,  
विज्ञानाकलमन्त्रमण्त्रेश्वरमन्त्रमहेश्वररूपता,  
व्यानरूपतायाः शिवरूपतेति विभागः । भेददर्शने तु  
मुखनासिकाभ्यां निष्क्रमणात् प्राणः, रसस्याधोनयनात्  
अपानः, तस्यैव समीकरणात् समानः, तस्यैवोर्ध्वनयनात्,  
उदानः, तस्यैव गर्भनाडीवितननात् व्यानः इत्येवं  
शरीरमात्रगतत्वेनेव प्राणादिपञ्चकनिर्णयः इति । आगमं  
संवादयति यथोक्तम् इति । इति शब्दः आगमावाक्यसमाप्तौ  
आह्निकव्याख्यासमाप्तौ च । शिव पदं मङ्गलवाचकम्  
परतत्त्वसूचनपरञ्च ।  
  
     एवमत्र श्लोकद्वये सङ्क्षेपः । सुप्तजाग्रतोः प्राणः जीवनम्,  
प्रत्येकं प्राणापानमयः, स्फुटं दर्शनात्, सः प्राणः  
सौषुप्ते - सुषुप्त्यवस्थायाम्, तच्छेदात्मा -  
प्राणापानच्छेदरूपः समानाख्यो भवति, तत्र हि  
किञ्चित्कालमपानो हृद्देश एव लीनो भवति, प्राणस्तु नोत्तिष्ठति,  
तदुक्तम् : -  
  
     यदा प्राणः पुरीतति प्रविशति तदा सुषुप्तिः  
  
इति । सौषुप्ते केष्विव ? विषुवत्स्विव - विषुपदेष्विव, तत्रापि हि  
दिनरात्र्योः कञ्चित्कालं समतैव भवति इति तत् उपमानत्वेन  
गृहीतम् । उदानाख्यः प्राणः तुर्यगः भवति । कीदृशः ?  
मध्यैव - मध्यनाडी एव ऊर्ध्वम् - ऊर्ध्वदेशः तत्र गच्छतीति  
तादृशः, तथा हुतभुङ्मयः - अग्निरूपः, अग्निनाडीगतत्वात्,  
तथा सः उदानः विज्ञानाकलमन्त्रेशः भवति । व्यानः -  
व्यानाख्यः प्राणः, परः परशिवरूपो भवति, अत एव  
विश्वात्मकः - सर्वस्वरूपः, अत एव च तदतीतमत्वमस्य अर्थात्  
ज्ञेयम् । इति शिवम् ।  
  
इति श्रीमदाचार्योत्पलदेवविरचितायामीश्वरप्रत्यभिज्ञायां  
श्रीमदाचार्याभिनवगुप्तविरचितविमर्शिन्याख्यटीको-  
पेतायामागमाधिकारे प्रमातृतत्त्वनिरूपणाख्यं  
द्वितीयमाह्निकम् ॥ २ ॥  
  
सम्पूर्णश्चायमागमाधिकारस्तृतीयः ॥  
  
इति श्रीमत्काश्मीरमण्डलान्तर्वर्त्याराध्यपादश्रीवैडूर्य-  
कण्ठात्मजश्रीमदवतारककण्ठपुत्रश्रीमद्भास्करकण्ठ-  
विरचितायां श्रीप्रत्यभिज्ञाविमर्शिनीटीकायां  
श्रीभास्कर्याख्यायामागमाधिकारे द्वितीयमाह्निकं  
समाप्तम् ।  
  
समाप्तश्चायं तृतीयो विमर्शः । इति शिवम् ।  
  
तत्त्वानां प्रविवेचनं कृतमिदं यत्रास्ति सम्यक्तया  
व्याख्यातो ननु भास्करेण स इहाध्यायस्तृतीयः स्फुटम् ।  
सद्युक्त्यागमनामधेयसहितो बुद्ध्याधिकारो मया  
श्रीमत्सद्गुरुसम्प्रदायवशतः शास्त्रानुसारात्तथा ॥  
नाभिमानो मनः कार्यो शिवः कर्तात्र यत्स्थितः ।  
तदैक्येनाभिमानस्ते यद्यस्त्यस्तु स शोभनः ॥  
शिवः कर्ता शिवो द्रष्टा शिवः पाठक एव च ।  
व्याख्याता च शिवः प्रोक्तः शिवार्पणमिति स्फुटम् ॥  
