<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | ११ शिवोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/upaniShat/aDyAr-sankalanam/11_shivopaniShat/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/upaniShat/aDyAr-sankalanam/11_shivopaniShat/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="११ शिवोपनिषत्">
  <meta property="og:description" content="श्रीशिवोपनिषत्
कैलासशिखरासीनमशेषामरपूजितम् ।
कालघ्नं श्रीमहाकालमीश्वरं ज्ञानपारगम् ॥ १-१॥
सम्पूज्य विधिवद्भक्त्या ऋष्यात्रेयः सुसंयतः ।
सर्वभूतहितार्थाय पप्रच्छेदं महामुनिः ॥ १-२॥
ज्ञानयोगं न विन्दन्ति ये नरा मन्दबुद्धयः ।
ते मुच्यन्ते कथं घोराद्भगवन्भवसागरात् ॥ १-३॥
एवं पृष्टः प्रसन्नात्मा ऋष्यात्रेयेण धीमता ।
मन्दबुद्धिविमुक्त्यर्थं महाकालः प्रभाषते ॥ १-४॥
महादेव उवाच
पुरा रुद्रेण गदिताः शिवधर्माः सनातनाः ।
देव्याः सर्वगणानां च सङ्क्षेपाद्ग्रन्थकोटिभिः ॥ १-५॥
आयुः प्रज्ञां तथा शक्तिं प्रसमीक्ष्य नॄणामिह ।
तापत्रयप्रपीडां च भोगतृष्णाविमोहिनीम् ॥ १-६॥
ते धर्माः स्कन्दनन्दिभ्यामन्यैश्च मुनिसत्तमैः ।
सारमादाय निर्दिष्टाः सम्यक्प्रकरणान्तरैः ॥ १-७॥">
  <meta property="og:locale" content="en_us">
  <meta property="og:type" content="article">
    <meta property="article:section" content="upanishat">

  <meta itemprop="name" content="११ शिवोपनिषत्">
  <meta itemprop="description" content="श्रीशिवोपनिषत्
कैलासशिखरासीनमशेषामरपूजितम् ।
कालघ्नं श्रीमहाकालमीश्वरं ज्ञानपारगम् ॥ १-१॥
सम्पूज्य विधिवद्भक्त्या ऋष्यात्रेयः सुसंयतः ।
सर्वभूतहितार्थाय पप्रच्छेदं महामुनिः ॥ १-२॥
ज्ञानयोगं न विन्दन्ति ये नरा मन्दबुद्धयः ।
ते मुच्यन्ते कथं घोराद्भगवन्भवसागरात् ॥ १-३॥
एवं पृष्टः प्रसन्नात्मा ऋष्यात्रेयेण धीमता ।
मन्दबुद्धिविमुक्त्यर्थं महाकालः प्रभाषते ॥ १-४॥
महादेव उवाच
पुरा रुद्रेण गदिताः शिवधर्माः सनातनाः ।
देव्याः सर्वगणानां च सङ्क्षेपाद्ग्रन्थकोटिभिः ॥ १-५॥
आयुः प्रज्ञां तथा शक्तिं प्रसमीक्ष्य नॄणामिह ।
तापत्रयप्रपीडां च भोगतृष्णाविमोहिनीम् ॥ १-६॥
ते धर्माः स्कन्दनन्दिभ्यामन्यैश्च मुनिसत्तमैः ।
सारमादाय निर्दिष्टाः सम्यक्प्रकरणान्तरैः ॥ १-७॥">
  <meta itemprop="wordCount" content="7056">
  <meta name="twitter:card" content="summary">
  <meta name="twitter:title" content="११ शिवोपनिषत्">
  <meta name="twitter:description" content="श्रीशिवोपनिषत्
कैलासशिखरासीनमशेषामरपूजितम् ।
कालघ्नं श्रीमहाकालमीश्वरं ज्ञानपारगम् ॥ १-१॥
सम्पूज्य विधिवद्भक्त्या ऋष्यात्रेयः सुसंयतः ।
सर्वभूतहितार्थाय पप्रच्छेदं महामुनिः ॥ १-२॥
ज्ञानयोगं न विन्दन्ति ये नरा मन्दबुद्धयः ।
ते मुच्यन्ते कथं घोराद्भगवन्भवसागरात् ॥ १-३॥
एवं पृष्टः प्रसन्नात्मा ऋष्यात्रेयेण धीमता ।
मन्दबुद्धिविमुक्त्यर्थं महाकालः प्रभाषते ॥ १-४॥
महादेव उवाच
पुरा रुद्रेण गदिताः शिवधर्माः सनातनाः ।
देव्याः सर्वगणानां च सङ्क्षेपाद्ग्रन्थकोटिभिः ॥ १-५॥
आयुः प्रज्ञां तथा शक्तिं प्रसमीक्ष्य नॄणामिह ।
तापत्रयप्रपीडां च भोगतृष्णाविमोहिनीम् ॥ १-६॥
ते धर्माः स्कन्दनन्दिभ्यामन्यैश्च मुनिसत्तमैः ।
सारमादाय निर्दिष्टाः सम्यक्प्रकरणान्तरैः ॥ १-७॥">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/upaniShat\/aDyAr-sankalanam\/11_shivopaniShat\/".replace(basePath, "/");
  pageVars.pageParams = {};
  pageVars.pageSource = "upaniShat\/aDyAr-sankalanam\/11_shivopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> ११ शिवोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="११ शिवोपनिषत्">११ शिवोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/upaniShat/aDyAr-sankalanam/11_shivopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>श्रीशिवोपनिषत्</p>
<p>कैलासशिखरासीनमशेषामरपूजितम् ।<br>
कालघ्नं श्रीमहाकालमीश्वरं ज्ञानपारगम् ॥ १-१॥</p>
<p>सम्पूज्य विधिवद्भक्त्या ऋष्यात्रेयः सुसंयतः ।<br>
सर्वभूतहितार्थाय पप्रच्छेदं महामुनिः ॥ १-२॥</p>
<p>ज्ञानयोगं न विन्दन्ति ये नरा मन्दबुद्धयः ।<br>
ते मुच्यन्ते कथं घोराद्भगवन्भवसागरात् ॥ १-३॥</p>
<p>एवं पृष्टः प्रसन्नात्मा ऋष्यात्रेयेण धीमता ।<br>
मन्दबुद्धिविमुक्त्यर्थं महाकालः प्रभाषते ॥ १-४॥</p>
<p>महादेव उवाच<br>
पुरा रुद्रेण गदिताः शिवधर्माः सनातनाः ।<br>
देव्याः सर्वगणानां च सङ्क्षेपाद्ग्रन्थकोटिभिः ॥ १-५॥</p>
<p>आयुः प्रज्ञां तथा शक्तिं प्रसमीक्ष्य नॄणामिह ।<br>
तापत्रयप्रपीडां च भोगतृष्णाविमोहिनीम् ॥ १-६॥</p>
<p>ते धर्माः स्कन्दनन्दिभ्यामन्यैश्च मुनिसत्तमैः ।<br>
सारमादाय निर्दिष्टाः सम्यक्प्रकरणान्तरैः ॥ १-७॥</p>
<p>सारादपि महासारं शिवोपनिषदं परम् ।<br>
अल्पग्रन्थं महार्थं च प्रवक्ष्यामि जगद्धितम् ॥ १-८॥</p>
<p>शिवः शिव इमे शान्त- नाम चाद्यं मुहुर्मुहुः ।<br>
उच्चारयन्ति तद्भक्त्या ते शिवा नात्र संशयः ॥ १-९॥</p>
<p>अशिवाः पाशसंयुक्ताः पशवः सर्वचेतनाः ।<br>
यस्माद्विलक्षणास्तेभ्यस्तस्मादीशः शिवः स्मृतः ॥ १-१०॥</p>
<p>गुणो बुद्धिरहङ्कारस्तन्मात्राणीन्द्रियानि च ।<br>
भूतानि च चतुर्विंशदिति पाशाः प्रकीर्तिताः ॥ १-११॥</p>
<p>पञ्चविंशकमज्ञानं सहजं सर्वदेहिनाम् ।<br>
पाशाजालस्य तन्मूलं प्रकृतिः कारणाय नः ॥ १-१२॥</p>
<p>सत्यज्ञाने निबध्यन्ते पुरुषाः पाशबन्धनैः ।<br>
मद्भावाच्च विमुच्यन्ते ज्ञानिनः पाशपञ्जरात् ॥ १-१३॥</p>
<p>षड्विंशकश्च पुरुषः पशुरज्ञः शिवागमे ।<br>
सप्तविंश इति प्रोक्तः शिवः सर्वजगत्पतिः ॥ १-१४॥</p>
<p>यस्माच्छिवः सुसम्पूर्णः सर्वज्ञः सर्वगः प्रभुः ।<br>
तस्मात्स पाशहरितः स विशुद्धः स्वभावतः ॥ १-१५॥</p>
<p>पशुपाशपरः शान्तः परमज्ञानदेशिकः ।<br>
शिवः शिवाय भूतानां तं विज्ञाय विमुच्यते ॥ १-१६॥</p>
<p>एतदेव परं ज्ञानं शिव इत्यक्षरद्वयम् ।<br>
विचाराद्याति विस्तारं तैलबिन्दुरिवाम्भसि ॥ १-१७॥</p>
<p>सकृदुच्चारितं येन शिव इत्यक्षरद्वयम् ।<br>
बद्धः परिकरस्तेन मोक्षोपगमनं प्रति ॥ १-१८॥</p>
<p>द्व्यक्षरः शिवमन्त्रो ऽयं शिवोपनिषदि स्मृतः ।<br>
एकाक्षरः पुनश्चायमोमित्येवं व्यवस्थितः ॥ १-१९॥</p>
<p>नामसङ्कीर्तणादेव शिवस्याशेषपातकैः ।<br>
यतः प्रमुच्यते क्षिप्रं मन्त्रो ऽयं द्व्यक्षरः परः ॥ १-२०॥</p>
<p>यः शिवं शिवमित्येवं द्व्यक्षरं मन्त्रमभ्यसेत् ।<br>
एकाक्षरं वा सततं स याति परमं पदम् ॥ १-२१॥</p>
<p>मित्रस्वजनबन्धूनां कुर्यान्नाम शिवात्मकम् ।<br>
अपि तत्कीर्तनाद्याति पापमुक्तः शिवं पुरम् ॥ १-२२॥</p>
<p>विज्ञेयः स शिवः शान्तो नरस्तद्भावभावितः ।<br>
आस्ते सदा निरुद्विग्नः स देहान्ते विमुच्यते ॥ १-२३॥</p>
<p>हृद्यन्तःकरणं ज्ञेयं शिवस्य आयतनं परम् ।<br>
हृत्पद्मं वेदिका तत्र लिङ्गमोङ्कारमिष्यते ॥ १-२४॥</p>
<p>पुरुषः स्थापको ज्ञेयः सत्यं सम्मार्जनं स्मृतम् ।<br>
अहिंसा गोमयं प्रोक्तं शान्तिश्च सलिलं परम् ॥ १-२५॥</p>
<p>कुर्यात्सम्मार्जनं प्राज्ञो वैराग्यं चन्दनं स्मृतम् ।<br>
पूजयेद्ध्यानयोगेन सन्तोषैः कुसुमैः सितैः ॥ १-२६॥</p>
<p>धूपश्च गुग्गुलुर्देयः प्राणायामसमुद्भवः ।<br>
प्रत्याहारश्च नैवेद्यमस्तेयं च प्रदक्षिणम् ॥ १-२७॥</p>
<p>इति दिव्योपचारैश्च सम्पूज्य परमं शिवम् ।<br>
जपेद्ध्यायेच्च मुक्त्यर्थं सर्वसङ्गविवर्जितः ॥ १-२८॥</p>
<p>ज्ञानयोगविनिर्मुक्तः कर्मयोगसमावृत्तः ।<br>
मृतः शिवपुरं गच्छेत्स तेन शिवकर्मणा ॥ १-२९॥</p>
<p>तत्र भुक्त्वा महाभोगान्प्रलये सर्वदेहिनाम् ।<br>
शिवधर्माच्छिवज्ञानं प्राप्य मुक्तिमवाप्नुयात् ॥ १-३०॥</p>
<p>ज्ञानयोगेन मुच्यन्ते देहपातादनन्तरम् ।<br>
भोगान्भुक्त्वा च मुच्यन्ते प्रलये कर्मयोगिनः ॥ १-३१॥</p>
<p>तस्माज्ज्ञानविदो योगात्तथाज्ञाः कर्मयोगिनः ।<br>
सर्व एव विमुच्यन्ते ये नराः शिवमाश्रिताः ॥ १-३२॥</p>
<p>स भोगः शिवविद्यार्थं येषां कर्मास्ति निर्मलम् ।<br>
ते भोगान्प्राप्य मुच्यन्ते प्रलये शिवविद्यया ॥ १-३३॥</p>
<p>विद्या सङ्कीर्तनीया हि येषां कर्म न विद्यते ।<br>
ते चावर्त्य विमुच्यन्ते यावत्कर्म न तद्भवेत् ॥ १-३४॥</p>
<p>शिवज्ञानविदं तस्मात्पूजयेद्विभवैर्गुरुम् ।<br>
विद्यादानं च कुर्वीत भोगमोक्षजिगीषया ॥ १-३५॥</p>
<p>शिवयोगी शिवज्ञानी शिवजापी तपोऽधिकः ।<br>
क्रमशः कर्मयोगी च पञ्चैते मुक्तिभाजनाः ॥ १-३६॥</p>
<p>कर्मयोगस्य यन्मूलं तद्वक्ष्यामि समासतः ।<br>
लिङ्गमायतनं चेति तत्र कर्म प्रवर्तते ॥ १-३७॥</p>
<p>॥ इति शिवोपनिषदि मुक्तिनिर्देशाध्यायः प्रथमः ॥</p>
<p>अथ पूर्वस्थितो लिङ्गे गर्भः स त्रिगुणो भवेत् ।<br>
गर्भाद्वापि विभागेन स्थाप्य लिङ्गं शिवालये ॥ २-१॥</p>
<p>यावल्लिङ्गस्य दैर्घ्यं स्यात्तावद्वेद्याश्च विस्तरः ।<br>
लिङ्गतृतीयभागेन भवेद्वेद्याः समुच्छ्रयः ॥ २-२॥</p>
<p>भागमेकं न्यसेद्भूमौ द्वितीयं वेदिमध्यतः ।<br>
तृतीयभागे पूजा स्वादिति लिङ्गं त्रिधा स्थितम् ॥ २-३॥</p>
<p>भूमिस्थं चतुरश्रं स्वादष्टाश्रं वेदिमध्यतः ।<br>
पूजार्थं वर्तुलं कार्यं दैर्घ्यात्त्रिगुणविस्तरम् ॥ २-४॥</p>
<p>अधोभागे स्थितः स्कन्दः स्थिता देवी च मध्यतः ।<br>
ऊर्ध्वं रुद्रः क्रमाद्वापि ब्रह्मविष्णुमहेश्वराः ॥ २-५॥</p>
<p>एत एव त्रयो लोका एत एव त्रयो गुणाः ।<br>
एत एव त्रयो वेदा एतच्चान्यत्स्थितं त्रिधा ॥ २-६॥</p>
<p>नवहस्तः स्मृतो ज्येष्ठः षड्ढस्तश्चापि मध्यमः ।<br>
विद्यात्कनीयस्त्रैहस्तं लिङ्गमानमिदं स्मृतम् ॥ २-७॥</p>
<p>गर्भस्यानतः प्रविस्तारस्तदूनश्च न शस्यते ।<br>
गर्भस्यानतः प्रविस्ताराद्तदुपर्यपि संस्थितम् ॥ २-८॥</p>
<p>प्रासादं कल्पयेच्छ्रीमान्विभजेत त्रिधा पुनः ।<br>
भाग एको भवेज्जङ्घा द्वौ भागौ मञ्जरी स्मृता ॥ २-९॥</p>
<p>मञ्जर्या अर्धभागस्थं शुकनासं प्रकल्पयेत् ।<br>
गर्भादर्धेन विस्तारमायामं च सुशोभनम् ॥ २-१०॥</p>
<p>गर्भाद्वापि त्रिभागेन शुकनासं प्रकल्पयेत् ।<br>
गर्भादर्धेन विस्तीर्णा गर्भाच्च द्विगुणायता ॥ २-११॥</p>
<p>जङ्घाभिश्च भवेत्कार्या मञ्जर्यङ्गुलराशिना ।<br>
प्रासादार्धेन विज्ञेयो मण्डपस्तस्य वामतः ॥ २-१२॥</p>
<p>मण्डपात्पादविस्तीर्णा जगती तावदुच्छ्रिता ।<br>
प्रासादस्य प्रमाणेन जगत्या सार्धमङ्गणम् ॥ २-१३॥</p>
<p>प्राकारं तत्समन्ताच्च गुपुरादालभूषितम् ।<br>
प्राकारान्तः स्थितं कार्यं वृषस्थानं समुच्छ्रितम् ॥ २-१४॥</p>
<p>नन्दीश्वरमहाकालौ द्वारशाखाव्यवस्थितौ ।<br>
प्राकाराद्दक्षिणे कार्यं सर्वोपकरणान्वितम् ॥ २-१५॥</p>
<p>पञ्चभौमं त्रिभौमं वा योगीन्द्रावसथं महत् ।<br>
प्राकारगुप्तं तत्कार्यं मैत्रस्थानसमन्वितम् ॥ २-१६॥</p>
<p>स्थानाद्दशसमायुक्तं भव्यवृक्षजलान्वितम् ।<br>
तन्महानसमाग्नेय्यां पूर्वतः सत्त्रमण्डपम् ॥ २-१७॥</p>
<p>स्थानं चण्डेशमैशान्यां पुष्पारामं तथोत्तरम् ।<br>
कोष्ठागारं च वायव्यां वारुण्यां वरुणालयम् ॥ २-१८॥</p>
<p>शमीन्धनकुशस्थानमायुधानां च नैरृतम् ।<br>
सर्वलोकोपकाराय नगरस्थं प्रकल्पयेत् ॥ २-१९॥</p>
<p>श्रीमदायतनं शम्भोर्योगिनां विजने वने ।<br>
शिवस्यायतने यावत्समेताः परमाणवः ॥ २-२०॥</p>
<p>मन्वन्तराणि तावन्ति कर्तुर्भोगाः शिवे पुरे ।<br>
महाप्रतिमलिङ्गानि महान्त्यायतनानि च ॥ २-२१॥</p>
<p>कृत्वाप्नोति महाभोगानन्ते मुक्तिं च शाश्वतीम् ।<br>
लिङ्गप्रतिष्ठां कुर्वीत यदा तल्लक्षणं कृती ॥ २-२२॥</p>
<p>पञ्चगव्येन संशोध्य पूजयित्वाधिवासयेत् ।<br>
पालाशोदुम्बराश्वत्थ- पृषदाज्यतिलैर्यवैः ॥ २-२३॥</p>
<p>अग्निकार्यं प्रकुर्वीत दद्यात्पूर्णाहुतित्रयम् ।<br>
शिवस्याष्टशतं हुत्वा लिङ्गमूलं स्पृशेद्बुधः ॥ २-२४॥</p>
<p>एवं मध्ये ऽवसाने तन्मूर्तिमन्त्रैश्च मूर्तिषु ।<br>
अष्टौ मूर्तीश्वराः कार्याः नवमः स्थापकः स्मृतः ॥ २-२५॥</p>
<p>प्रातः संस्थापयेल्लिङ्गं मन्त्रैस्तु नवभिः क्रमात् ।<br>
महास्नापनपूजां च स्थाप्य लिङ्गं प्रपूजयेत् ॥ २-२६॥</p>
<p>गुरोर्मूर्तिधराणां च दद्यादुत्तमदक्षिणाम् ।<br>
यतीनां च समस्तानां दद्यान्मध्यमदक्षिणाम् ॥ २-२७॥</p>
<p>दीनान्धकृपणेभ्यश्च सर्वासामुपकल्पयेत् ।<br>
सर्वभक्ष्यान्नपानाद्यैरनिषिद्धं च भोजनम् ॥ २-२८॥</p>
<p>कल्पयेदागतानां च भूतेभ्यश्च बलिं हरेत् ।<br>
रात्रौ मातृगणानां च बलिं दद्याद्विशेषतः ॥ २-२९॥</p>
<p>एवं यः स्थापयेल्लिङ्गं तस्य पुण्यफलं शृणु ।<br>
कुलत्रिंशकमुद्धृत्य भृत्यैश्च परिवारितः ॥ २-३०॥</p>
<p>कलत्रपुत्रमित्राद्यैः सहितः सर्वबान्धवैः ।<br>
विमुच्य पापकलिलं शिवलोकं व्रजेन्नरः ।<br>
तत्र भुक्त्वा महाभोगान्प्रलये मुक्तिमाप्नुयात् ॥ २-३१॥</p>
<p>॥ इति शिवोपनिषदि लिङ्गायतनाध्यायो द्वितीयः ॥</p>
<p>अथान्यैरल्पवित्तैश्च नृपैश्च शिवभावितैः ।<br>
शक्तितः स्वाश्रमे कार्यं शिवशान्तिगृहद्वयम् ॥ ३-१॥</p>
<p>गृहस्येशानदिग्भागे कार्यमुत्तरतो ऽपि वा ।<br>
खात्वा भूमिं समुद्धृत्य शल्यानाकोट्य यत्नतः ॥ ३-२॥</p>
<p>शिवदेवगृहं कार्यमष्टहस्तप्रमाणतः ।<br>
दक्षिणोत्तरदिग्भागे किञ्चिच्दीर्घं प्रकल्पयेत् ॥ ३-३॥</p>
<p>हस्तमात्रप्रमाणं च दृढपट्टचतुष्टयम् ।<br>
चतुष्कोणेषु संयोज्यमर्घ्यपात्रादिसंश्रयम् ॥ ३-४॥</p>
<p>गर्भमध्ये प्रकुर्वीत शिववेदिं सुशोभनाम् ।<br>
उदगर्वाक्च्छ्रितां(?) किञ्चिच्चतुःशीर्षकसंयुताम् ॥ ३-५॥</p>
<p>त्रिहस्तायामविस्ताराम्षोडशाङ्गुलमुच्छ्रिताम् ।<br>
तच्छीर्षाणीव हस्तार्धमायामाद्विस्तरेण च ॥ ३-६॥</p>
<p>शिवस्थण्डिलमित्येतच्चतुर्हस्तं समं शिरः ।<br>
मूर्तिनैवेद्यदीपानां विन्यासार्थं प्रकल्पयेत् ॥ ३-७॥</p>
<p>शैवलिङ्गेन कार्यं स्यात्कार्यं मणिजपार्थिवैः ।<br>
स्थण्डिलार्धे च कुर्वन्ति वेदिमन्यां सवर्तुलाम् ॥ ३-८॥</p>
<p>षोडशाङ्गुलमुत्सेधां विस्तीर्णां द्विगुणेन च ।<br>
गृहे न स्थापयेच्छैलं लिङ्गं मणिजमर्चयेत् ॥ ३-९॥</p>
<p>त्रिसन्ध्यं पार्थिवं वापि कुर्यादन्यद्दिनेदिने ।<br>
सर्वेषामेव वर्णानां स्फाटिकं सर्वकामदम् ॥ ३-१०॥</p>
<p>सर्वदोषविनिर्मुक्तमन्यथा दोषमावहेत् ।<br>
आयुष्मान्बलवाञ्श्रीमान्पुत्रवान्धनवान्सुखी ॥ ३-११॥</p>
<p>वरमिष्टं च लभते लिङ्गं पार्थिवमर्चयन् ।<br>
तस्माद्धि पार्थिवं लिङ्गं ज्ञेयं सर्वार्थसाधकम् ॥ ३-१२॥</p>
<p>निर्दोषं सुलभं चैव पूजयेत्सततं बुधः ।<br>
यथा यथा महालिङ्गं पूजा श्रद्धा यथा यथा ॥ ३-१३॥</p>
<p>तथा तथा महत्पुण्यं विज्ञेयमनुरूपतः ।<br>
प्रतिमालिङ्गवेदीषु यावन्तः परमाणवः ।<br>
तावत्कल्पान्महाभोगस्तत्कर्तास्ते शिवे पुरे ॥ ३-१४॥</p>
<p>॥ इति शिवोपनिषदि शिवगृहाध्यायस्तृतीयः ॥</p>
<p>अथैकभिन्नाविच्छिन्नं पुरतः शान्तिमण्डपम् ।<br>
पूर्वापराष्टहस्तं स्याद्द्वादशोत्तरदक्षिणे ॥ ४-१॥</p>
<p>तद्द्वारभित्तिसम्बद्धं कपिच्छुकसमावृतम् ।<br>
पटद्वयं भवेत्स्थाप्य स्रुवाद्यावारहेतुना ॥ ४-२॥</p>
<p>द्वारं त्रिशाखं विज्ञेयं नवत्यङ्गुलमुच्छ्रितम् ।<br>
तदर्धेन च विस्तीर्णं सत्कवाटं शिवालये ॥ ४-३॥</p>
<p>दीर्घं पञ्चनवत्या च पञ्चशाखासुशोभितम् ।<br>
सत्कवाटद्वयोपेतं श्रीमद्वाहनमण्टपम् ॥ ४-४॥</p>
<p>द्वारं पश्चान्मुखं ज्ञेयमशेषार्थप्रसाधकम् ।<br>
अभावे प्राङ्मुखं कार्यमुदग्दक्षिणतो न च ॥ ४-५॥</p>
<p>गवाक्षकद्वयं कार्यमपिधानं सुशोभनम् ।<br>
धूमनिर्गमनार्थाय दक्षिणोत्तरकुड्ययोः ॥ ४-६॥</p>
<p>आग्नेयभागात्परितः कार्या जालगवाक्षकाः ।<br>
ऊर्ध्वस्तूपिकया युक्ता ईषच्छिद्रपिधानया ॥ ४-७॥</p>
<p>शिवाग्निहोत्रकुण्डं च वृत्तं हस्तप्रमाणतः ।<br>
चतुरश्रवेदि(kA) श्रीमन्मेखलात्रयभूषितम् ॥ ४-८॥</p>
<p>कुड्यं द्विहस्तविस्तीऋणं पञ्चहस्तसमुच्छ्रितम् ।<br>
शिवाग्निहोत्रशरणं कर्तव्यमतिशोभनम् ॥ ४-९॥</p>
<p>जगतीस्तम्भपट्टाद्यं सप्तसङ्ख्यं च कल्पयेत् ।<br>
बन्धयोगविनिर्मुक्तं तुल्यस्थानपदान्तरम् ॥ ४-१०॥</p>
<p>ऐष्टकं कल्पयेद्यत्नाच्छिवाग्न्यायतनं महत् ।<br>
चतुःप्रेगीवकोपेतम्(?) एकप्रेगीवकेन वा(?) ॥ ४-११॥</p>
<p>सुधाप्रलिप्तं कर्तव्यं पञ्चाण्डकबिभूषितम् ।<br>
शिवाग्निहोत्रशरणं चतुरण्डकसंयुतम् ॥ ४-१२॥</p>
<p>बहिस्तदेव जगती त्रिहस्ता वा सुकुट्टिमा ।<br>
तावदेव च विस्तीर्णा मेखलादिविभूषिता ॥ ४-१३॥</p>
<p>कर्तव्या चात्र जगती तस्याश्चाधः समन्ततः ।<br>
द्विहस्तमात्रविस्तीर्णा तदर्धार्धसमुच्छ्रिता ॥ ४-१४॥</p>
<p>अन्या वृत्ता प्रकर्तव्या रुद्रवेदी सुशोभना ।<br>
दशहस्तप्रमाणा च चतुरङ्गुलमुच्छ्रिता ॥ ४-१५॥</p>
<p>रुद्रमातृगणानां च दिक्पतीनां च सर्वदा ।<br>
सर्वाग्रपाकसंयुक्तं तासु नित्यबलिं हरेत् ॥ ४-१६॥</p>
<p>वेद्यन्या सर्वभूतानां बहिः कार्या द्विहस्तिका ।<br>
वृषस्थानं च कर्तव्यं शिवालोकनसम्मुखम् ॥ ४-१७॥</p>
<p>अग्रार्षसवितुर्व्योम वृषः कार्यश्च पश्चिमे ।<br>
व्योम्नश्चाधस्त्रिगर्भं स्यात्पितृतर्पणवेदिका ॥ ४-१८॥</p>
<p>प्राकारान्तर्बहिः कार्यं श्रीमद्गोपुरभूषितम् ।<br>
पुष्पारामजलोपेतं प्राकारान्तं च कारयेत् ॥ ४-१९॥</p>
<p>मृद्दारुजं तृणच्छन्नं प्रकुर्वीत शिवालयम् ।<br>
भूमिकाद्वयविन्यासादुत्क्षिप्तं कल्पयेद्बुधः ॥ ४-२०॥</p>
<p>शिवदक्षिणतः कार्यं तभुक्तेर्योग्यमालयम् ।<br>
शय्यासनसमायुक्तं वास्तुविद्याविनिर्मितम् ॥ ४-२१॥</p>
<p>ध्वजसिंहौ वृषगजौ चत्वारः शोभनाः स्मृताः ।<br>
धूमश्वगर्दभध्वाङ्क्षाश्चत्वारश्चार्थनाशकाः ॥ ४-२२॥</p>
<p>गृहस्यायामविस्तारं कृत्वा त्रिगुणमादितः ।<br>
अष्टभिः शोधयेदापैः शेषश्च गृहमादिशेत् ॥ ४-२३॥</p>
<p>इति शान्तिगृहं कृत्वा रुद्राग्निं यः प्रवर्तयेत् ।<br>
अप्येकं दिवसं भक्त्या तस्य पुण्यफलं शृणु ॥ ४-२४॥</p>
<p>कलत्रपुत्रमित्राद्यैः स भृत्यैः परिवारितः ।<br>
कुलैकविंशदुत्तार्य देवलोकमवाप्नुयात् ॥ ४-२५॥</p>
<p>नीलोत्पलदलश्यामाः पीनवृत्तपयोधराः ।<br>
हेमवर्णाः स्त्रियश्चान्याः सुन्दर्यः प्रियदर्शनाः ॥ ४-२६॥</p>
<p>ताभिः सार्धं महाभोगैर्विमानैः सार्वकामिकैः ।<br>
इच्छया क्रीडते तावद्यावदाभूतसम्प्लवम् ॥ ४-२७॥</p>
<p>ततः कल्पाग्निना सार्धं दह्यमानं सुविह्वलम् ।<br>
दृष्ट्वा विरज्यते भूयो भवभोगमहार्णवात् ॥ ४-२८॥</p>
<p>ततः सम्पृच्छते रुद्रांस्तत्रस्थान्ज्ञानपारगान् ।<br>
तेभ्यः प्राप्य शिवज्ञानं शान्तं निर्वाणमाप्नुयात् ॥ ४-२९॥</p>
<p>अविरक्तश्च भोगेभ्यः सप्त जन्मानि जायते ।<br>
पृथिव्यधिपतिः श्रीमानिच्छया वा द्विजोत्तमः ॥ ४-३०॥</p>
<p>सप्तमाज्जन्मनश्चान्ते शिवज्ञानमनाप्नुयात् ।<br>
ज्ञानाद्विरक्तः संसाराच्छुद्धः खान्यधितिष्ठति ॥ ४-३१॥</p>
<p>इत्येतदखिलं कार्यं फलमुक्तं समासतः ।<br>
उत्सवे च पुनर्ब्रूमः प्रत्येकं द्रव्यजं फलम् ॥ ४-३२॥</p>
<p>सद्गन्धगुटिकामेकां लाक्षां प्राण्यङ्गवर्जिताम् ।<br>
कर्पासास्थिप्रमाणं च हुत्वाग्नौ शृणुयात्फलम् ॥ ४-३३॥</p>
<p>यावत्सत्गन्धगुटिका शिवाग्नौ सङ्ख्यया हुता ।<br>
तावत्कोट्यस्तु वर्षाणि भोगान्भुङ्क्ते शिवे पुरे ॥ ४-३४॥</p>
<p>एकाङ्गुलप्रमाणेन हुत्वाग्नौ चन्दनाहुतिम् ।<br>
वर्षकोटिद्वयं भोगैर्दिव्यैः शिवपुरे वसेत् ॥ ४-३५॥</p>
<p>यावत्केसरसङ्ख्यानं कुसुमस्यानले हुतम् ।<br>
तावद्युगसहस्राणि शिवलोके महीयते ॥ ४-३६॥</p>
<p>नागकेसरपुष्पं तु कुङ्कुमार्धेन कीर्तितम् ।<br>
यत्फलं चन्दनस्योक्तमुशीरस्य तदर्धकम् ॥ ४-३७॥</p>
<p>यत्पुष्पधूपभष्यान्न- दधिक्षीरघृतादिभिः ।<br>
पुण्यलिङ्गार्चने प्रोक्तं तद्धोमस्य दशाधिकम् ॥ ४-३८॥</p>
<p>हुत्वाग्नौ समिधस्तिस्रौ शिवोमास्कन्दनामभिः ।<br>
पश्चाद्दद्यात्तिलान्नानि होमयीत यथाक्रमम् ॥ ४-३९॥</p>
<p>पलाशाङ्कुरजारिष्ट- पालाल्यः(?) समिधः शुभाः ।<br>
पृषदाज्यप्लुता हुत्वा शृणु यत्फलमाप्नुयात् ॥ ४-४०॥</p>
<p>पलाशाङ्कुरसङ्ख्यानां यावदग्नौ हुतं भवेत् ।<br>
तावत्कल्पान्महाभोगैः शिवलोके महीयते ॥ ४-४१॥</p>
<p>तल्लक्ष्यमध्यसम्भूतं हुत्वाग्नौ समिधः शुभाः ।<br>
कल्पार्धसम्मितं कालं भोगान्भुङ्क्ते शिवे पुरे ॥ ४-४२॥</p>
<p>शमीसमित्फलं देयमब्दानपि च लक्षकम् ।<br>
शम्यर्धफलवच्छेषाः समिधः क्षीरवृक्षजाः ॥ ४-४३॥</p>
<p>तिलसङ्ख्यांस्तिलान्हुत्वा ह्याज्याक्ता(?) यावती भवेत् ।<br>
तावत्स वर्षलक्षांस्तु भोगान्भुङ्क्ते शिवे पुरे ॥ ४-४४॥</p>
<p>यावत्सुरौषधीरज्ञस्(?) तिलतुल्यफलं स्मृतम् ।<br>
इतरेभ्यस्तिलेभ्यश्च कृष्णानां द्विगुणं फलम् ॥ ४-४५॥</p>
<p>लाजाक्षताः सगोधूमाः वर्षलक्षफलप्रदाः ।<br>
दशसाहस्रिका ज्ञेयाः शेषाः स्युर्बीजजातयः ॥ ४-४६॥</p>
<p>पलाशेन्धनजे वह्नौ होमस्य द्विगुणं फलम् ।<br>
क्षीरवृक्षसमृद्धे ऽग्नौ फलं सार्धार्धिकं भवेत् ॥ ४-४७॥</p>
<p>असमिद्धे सधूमे च होमकर्म निरर्थकम् ।<br>
अन्धश्च जायमानः स्याद्दारिद्र्योपहतस्तथा ॥ ४-४८॥</p>
<p>न च कण्टकिभिर्वृक्षैरग्निं प्रज्वाल्य होमयेत् ।<br>
शुष्कैर्नवैः प्रशस्तैश्च काष्ठैरग्निं समिन्धयेत् ॥ ४-४९॥</p>
<p>एवमाज्याहुतिं हुत्वा शिवलोकमवाप्नुयात् ।<br>
तत्र कल्पशतं भोगान्भुङ्क्ते दिव्यान्यथेप्सितान् ॥ ४-५०॥</p>
<p>स्रुचैकाहितमात्रेण व्रतस्यापूरितेन च ।<br>
याहुतिर्दीयते वह्नौ सा पूर्णाहुतिरुच्यते ॥ ४-५१॥</p>
<p>एकां पूर्णाहुतिं हुत्वा शिवेन शिवभावितः ।<br>
सर्वकाममवाप्नोति शिवलोके व्यवस्थितः ॥ ४-५२॥</p>
<p>अशेषकुलजैर्सार्धं स भृत्यैः परिवारितः ।<br>
आभूतसम्प्लवं यावद्भोगान्भुङ्क्ते यथेप्सितान् ॥ ४-५३॥</p>
<p>ततश्च प्रलये प्राप्ते सम्प्राप्य ज्ञानमुत्तमम् ।<br>
प्रसादादीश्वरस्यैव मुच्यते भवसागरात् ॥ ४-५४॥</p>
<p>शिवपूर्णाहुतिं वह्नौ पतन्तीं यः प्रपश्यति ।<br>
सो ऽपि पापरि नरः सर्वैर्मुक्तः शिवपुरं व्रजेत् ॥ ४-५५॥</p>
<p>शिवाग्निधूमसंस्पृष्टा जीवाः सर्वे चराचराः ।<br>
ते ऽपि पापविनिर्मुक्ताः स्वर्गं यान्ति न संशयः ॥ ४-५६॥</p>
<p>शिवयज्ञमहावेद्या जायते ये न सन्ति वा ।<br>
ते ऽपि यान्ति शिवस्थानं जीवाः स्थावरजङ्गमाः ॥ ४-५७॥</p>
<p>पूर्णाहुतिं घृताभावे क्षीरतैलेन कल्पयेत् ।<br>
होमयेदतसीतैलं तिलतैलं विना नरः ॥ ४-५८॥</p>
<p>सर्षपेङ्गुडिकाशाम्र- करञ्जमधुकाक्षजम् ।<br>
प्रियङ्गुबिल्वपैप्पल्य- नालिकेरसमुद्भवम्(?) ॥ ४-५९॥</p>
<p>इत्येवमादिकं तैलमाज्याभावे प्रकल्पयेत् ।<br>
दूर्वया बिल्वपत्त्रैर्वा समिधः सम्प्रकीर्तिताः ॥ ४-६०॥</p>
<p>अन्नार्थं होमयेत्क्षीरं दधि मूलफलानि वा ।<br>
तिलार्थं तण्डुलैः कुर्याद्दर्भार्थं हरितैस्तृणैः ॥ ४-६१॥</p>
<p>परिधीनामभावेन शरैर्वंशैश्च कल्पयेत् ।<br>
इन्धनानामभावेन दीपयेत्तृणगोमयैः ॥ ४-६२॥</p>
<p>गोमयानामभावेन महत्यम्भसि होमयेत् ।<br>
अपामसम्भवे होमं भूमिभागे मनोहरे ॥ ४-६३॥</p>
<p>विप्रस्य दक्षिणे पाणावश्वत्थे तदभावतः ।<br>
छागस्य दक्षिणे कर्णे कुशमूले च होमयेत् ॥ ४-६४॥</p>
<p>स्वात्माग्नौ होमयेत्प्राज्ञः सर्वाग्नीनामसम्भवे ।<br>
अभावे न त्यजेत्कर्म कर्मयोगविधौ स्थितः ॥ ४-६५॥</p>
<p>आपत्काले ऽपि यः कुर्याच्छिवाग्नेर्मनसार्चनम् ।<br>
स मोहकञ्चुकं त्यक्त्वा परां शान्तिमवाप्नुयात् ॥ ४-६६॥</p>
<p>प्राणाग्निहोत्रं कुर्वन्ति परमं शिवयोगिनः ।<br>
बाह्यकर्मविनिर्मुक्ता ज्ञानध्यानसमाकुलाः ॥ ४-६७॥</p>
<p>॥ इति शिवोपनिषदि शान्तिगृहाग्निकार्याध्यायश्चतुर्थः ॥</p>
<p>अथाग्नेयं महास्नानमलक्ष्मीमलनाशनम् ।<br>
सर्वपापहरं दिव्यं तपः श्रीकीर्तिवर्धनम् ॥ ५-१॥</p>
<p>अग्निरूपेण रुद्रेण स्वतेजः परमं बलम् ।<br>
भूतिरूपं समुद्गीर्णं विशुद्धं दुरितापहम् ॥ ५-२॥</p>
<p>यक्षरक्षःपिशाचानां ध्वंसनं मन्त्रसत्कृतम् ।<br>
रक्षार्थं बालरूपाणां सूतिकानां गृहेषु च ॥ ५-३॥</p>
<p>यश्च भुङ्क्ते द्विजः कृत्वा अन्नस्य वा परिधित्रयम्(?) ।<br>
अपि शूद्रस्य पङ्क्तिस्थः पङ्क्तिदोषैर्न लिप्यते ॥ ५-४॥</p>
<p>आहारमर्धभुक्तं च कीटकेशादिदूषितम् ।<br>
तावन्मात्रं समुद्धृत्य भूतिस्पृष्टं विशुद्ध्यति ॥ ५-५॥</p>
<p>आरण्यं गोमयकृतं करीषं वा प्रशस्यते ।<br>
शर्करापांसुनिर्मुक्तमभावे काष्ठभस्मना ॥ ५-६॥</p>
<p>स्वगृहाश्रमवल्लिभ्यः कुलालालयभस्मना ।<br>
गोमयेषु च दग्धेषु हीष्टकानि च येषु च ॥ ५-७॥</p>
<p>सर्वत्र विद्यते भस्म दुःखापार्जनरक्षणम्(duHkhopAr) ।<br>
शङ्खकुन्देन्दुवर्णाभमादद्याज्जन्तुवर्जितम् ॥ ५-८॥</p>
<p>भस्मानीय प्रयत्नेन तद्रक्षेद्यत्नवांस्तथा ।<br>
मार्जारमूषिकाद्यैश्च नोपहन्येत तद्यथा ॥ ५-९॥</p>
<p>पञ्चदोषविनिर्मुक्तं गुणपञ्चकसंयुतम् ।<br>
शिवैकादशिकाजप्तं शिवभस्म प्रकीर्तितम् ॥ ५-१०॥</p>
<p>जातिकारुकवाक्काय- स्थानदुष्टं च पञ्चमम् ।<br>
पापघ्नं शाङ्करं रक्षा- पवित्रं योगदं गुणाः(?) ॥ ५-११॥</p>
<p>शिवव्रतस्य शान्तस्य भासकत्वाच्छुभस्य च ।<br>
भक्षणात्सर्वपापानां भस्मेति परिकीर्तितम् ॥ ५-१२॥</p>
<p>भस्मस्नानं शिवस्नानं वारुणादधिकं स्मृतम् ।<br>
जन्तुशैवालनिर्मुक्तमाग्नेयं पङ्कवर्जितम् ॥ ५-१३॥</p>
<p>अपवित्रं भवेत्तोयं निशि पूर्वमनाहृतम् ।<br>
नदीतडागवापिषु गिरिप्रस्रवणेषु च ॥ ५-१४॥</p>
<p>स्नानं साधारणं प्रोक्तं वारुणं सर्वदेहिनाम् ।<br>
असाधारणमेवोक्तं भस्मस्नानं द्विजन्मनाम् ॥ ५-१५॥</p>
<p>त्रिकालं वारुणस्नानादनारोग्यं प्रजायते ।<br>
आग्नेयं रोगशमनमेतस्माद्सार्वकामिकम् ॥ ५-१६॥</p>
<p>सन्ध्यात्रये ऽर्धरात्रे च भुक्त्वा चान्नविरेचने ।<br>
शिवयोग्याचरेत्स्नानमुच्चारादिक्रियासु च ॥ ५-१७॥</p>
<p>भस्मास्तृते महीभागे समे जन्तुविवर्जिते ।<br>
ध्यायमानः शिवं योगी रजन्यन्तं शयीत च ॥ ५-१८॥</p>
<p>एकरात्रोषितस्यापि या गतिर्भस्मशायिनः ।<br>
न सा शक्या गृहस्थेन प्राप्तुं यज्ञशतैरपि ॥ ५-१९॥</p>
<p>गृहस्थस्त्र्यायुषोङ्कारैः स्नानं कुर्यात्त्रिपुण्ड्रकैः ।<br>
यतिः सार्वाङ्गिकं स्नानमापादतलमस्तकात् ॥ ५-२०॥</p>
<p>शिवभक्तस्त्रिधा वेद्यां भस्मस्नानफलं लभेत् ।<br>
हृदि मूर्ध्नि ललाटे च शूद्रः शिवगृहाश्रमी ॥ ५-२१॥</p>
<p>गणाः प्रव्रजिताः शान्ताः भूतिमालभ्य पञ्चधा ।<br>
शिरोललाटे हृद्बाह्वोर्भस्मस्नानफलं लभेत् ॥ ५-२२॥</p>
<p>संवत्सरं तदर्धं वा चतुर्दश्यष्टमीषु च ।<br>
यः कुर्याद्भस्मना स्नानं तस्य पुण्यफलं शृनु ॥ ५-२३॥</p>
<p>शिवभस्मनि यावन्तः समेताः परमाणवः ।<br>
तावद्वर्षसहस्राणि शिवलोके महीयते ॥ ५-२४॥</p>
<p>एकविंशकुलोपेतः पत्नीपुत्रादिसंयुतः ।<br>
मित्रस्वजनभृत्यैश्च समस्तैः परिवारितः ॥ ५-२५॥</p>
<p>तत्र भुक्त्वा महाभोगानिच्छया सार्वकामिकान् ।<br>
ज्ञानयोगं समासाद्य प्रलये मुक्तिमाप्नुयात् ॥ ५-२६॥</p>
<p>भस्म भस्मान्तिकं येन गृहीतं नैष्ठिकव्रतम्(?) ।<br>
अनेन वै स देहेन रुद्रश्चङ्क्रमते क्षितौ ॥ ५-२७॥</p>
<p>भस्मस्नानरतं शान्तं ये नमन्ति दिने दिने ।<br>
ते सर्वपापनिर्मुक्ता नरा यान्ति शिवं पुरम् ॥ ५-२८॥</p>
<p>इत्येतत्परमं स्नानमाग्नेयं शिवनिर्मितम् ।<br>
त्रिसन्ध्यमाचरेन्नित्यं जापी योगमवाप्नुयात् ॥ ५-२९॥</p>
<p>भस्मानीय प्रदद्याद्यः स्नानार्थं शिवयोगिने ।<br>
कल्पं शिवपुरे भोगान्भुक्त्वान्ते स्याद्द्विजोत्तमः ॥ ५-३०॥</p>
<p>आग्नेयं वारुणं मान्त्रं वायव्यं त्वैन्द्रपञ्चमम् ।<br>
मानसं शान्तितोयं च ज्ञानस्नानं तथाष्टमम् ॥ ५-३१ ॥</p>
<p>आग्नेयं रुद्रमन्त्रेण भस्मस्नानमनुत्तमम् ।<br>
अम्भसा वारुणं स्नानङ्कार्यं वारुणमूर्तिना ॥ ५-३२॥</p>
<p>मूर्धानं पाणिनालभ्य शिवैकादशिकां जपेत् ।<br>
ध्यायमानः शिवं शान्तम्मन्त्रस्नानं परं स्मृतम् ॥ ५-३३॥</p>
<p>गवां खुरपुटोत्खात- पवनोद्धूतरेणुना ।<br>
कार्यं वायव्यकं स्नानम्मन्त्रेण मरुदात्मना ॥ ५-३४॥</p>
<p>व्यभ्रे ऽर्के वर्षति स्नानं कुर्यादैन्द्रीं दिशं स्थितः ।<br>
आकाशमूर्तिमन्त्रेण तदैन्द्रमिति कीर्तितम् ॥ ५-३५॥</p>
<p>उदकं पाणिना गृह्य सर्वतीर्थानि संस्मरेत् ।<br>
अभ्युक्षयेच्छिरस्तेन स्नानं मानसमुच्यते ॥ ५-३६॥</p>
<p>पृथिव्यां यानि तीर्थानि सरांस्यायतनानि च ।<br>
तेषु स्नातस्य यत्पुण्यं तत्पुण्यं क्षान्तिवारिणा ॥ ५-३७॥</p>
<p>न तथा शुध्यते तीर्थैस्तपोभिर्वा महाध्वरैः ।<br>
पुरुषः सर्वदानैश्च यथा क्षान्त्या विशुद्ध्यति ॥ ५-३८॥</p>
<p>आक्रुष्टस्ताडितस्तस्मादधिक्षिप्तस्तिरस्कृत ।<br>
क्षमेदक्षममानानां स्वर्गमोक्षजिगीषया ॥ ५-३९॥</p>
<p>यैव ब्रह्मविदां प्राप्तिर्यैव प्राप्तिस्तपस्विनाम् ।<br>
यैव योगाभियुक्तानां गतिः सैव क्षमावताम् ॥ ५-४०॥</p>
<p>ज्ञानामलाम्भसा स्नातः सर्वदैव मुनिः शुचिः ।<br>
निर्मलः सुविशुद्धश्च विज्ञेयः सूर्यरश्मिवत् ॥ ५-४१॥</p>
<p>मेध्यामेध्यरसं यद्वदपि वत्स विना करैः ।<br>
नैव लिप्यति तद्दोषैस्तद्वज्ज्ञानी सुनिर्मलः ॥ ५-४२॥</p>
<p>एषामेकतमे स्नातः शुद्धभावः शिवं व्रजेत् ।<br>
अशुद्धभावः स्नातो ऽपि पूजयन्नाप्नुयात्फलम् ॥ ५-४३॥</p>
<p>जलं मन्त्रं दया दानं सत्यमिन्द्रियसंयमः ।<br>
ज्ञानं भावात्मशुद्धिश्च शौचमष्टविधं श्रुतम् ॥ ५-४४॥</p>
<p>अङ्गुष्ठतलमूले च ब्राह्मं तीर्थमवस्थितम् ।<br>
तेनाचम्य भवेच्छुद्धः शिवमन्त्रेण भावितः ॥ ५-४५॥</p>
<p>यदधः कन्यकायाश्च तत्तीर्थं दैवमुच्यते ।<br>
तीर्थं प्रदेशिनीमूले पित्र्यं पितृविधोदयम्(?) ॥ ५-४६॥</p>
<p>मध्यमाङ्गुलिमध्येन तीर्थमारिषमुच्यते ।<br>
करपुष्करमध्ये तु शिवतीर्थं प्रतिष्ठितम् ॥ ५-४७॥</p>
<p>वामपाणितले तीर्थमौमम्नाम प्रकीर्तितम् ।<br>
शिवोमातीर्थसंयोगात्कुर्यात्स्नानाभिषेचनम् ॥ ५-४८॥</p>
<p>देवान्दैवेन तीर्थेन तर्पयेदकृताम्भसा ।<br>
उद्धृत्य दक्षिणं पाणिमुपवीती सदा बुधः ॥ ५-४९॥</p>
<p>प्राचीनावीतिना कार्यं पितॄणां तिलवारिणा ।<br>
तर्पणं सर्वभूतानामारिषेण निवीतिना ॥ ५-५०॥</p>
<p>सव्यस्कन्धे यदा सूत्रमुपवीत्युच्यते तदा ।<br>
प्राचीनावीत्यसव्येन निवीती कण्ठसंस्थिते ॥ ५-५१॥</p>
<p>पितॄणां तर्पणं कृत्वा सूर्यायार्घ्यं प्रकल्पयेत् ।<br>
उपस्थाय ततः सूर्यं यजेच्छिवमनन्तरम् ॥ ५-५२॥</p>
<p>॥ इति शिवोपनिषदि शिवभस्मस्नानाध्यायः पञ्चमः ॥</p>
<p>अथ भक्त्या शिवं पूज्य नैवेद्यमुपकल्पयेत् ।<br>
यदन्नमात्मनाश्नीयात्तस्याग्रे विनिवेदयेत् ॥ ६-१॥</p>
<p>यः कृत्वा भक्ष्यभोज्यानि यत्नेन विनिवेदयेत् ।<br>
शिवाय स शिवे लोके कल्पकोटिं प्रमोदते ॥ ६-२॥</p>
<p>यः पक्वं श्रीफलं दद्याच्छिवाय विनिवेदयेत् ।<br>
गुरोर्वा होमयेद्वापि तस्य पुण्यफलं शृणु ॥ ६-३॥</p>
<p>श्रीमद्भिः स महायानैर्भोगान्भुङ्क्ते शिवे पुरे ।<br>
वर्षाणामयुतं साग्रं तदन्ते श्रीपतिर्भवेत् ॥ ६-४॥</p>
<p>कपित्थमेकं यः पक्वमीश्वराय निवेदयेत् ।<br>
वर्षलक्षं महाभोगैः शिवलोके महीयते ॥ ६-५॥</p>
<p>एकमाम्रफलं पक्वं यः शम्भोर्विनिवेदयेत् ।<br>
वर्षाणाम्युतं भोगैः क्रीडते स शिवे पुरे ॥ ६-६॥</p>
<p>एकं वटफलं पक्वं यः शिवाय निवेदयेत् ।<br>
वर्षलक्षं महाभोगैः शिवलोके महीयते ॥ ६-७॥</p>
<p>यः पक्वं दाडिमं चैकं दद्याद्विकसितं नवम् ।<br>
शिवाय गुरवे वापि तस्य पुण्यफलं शृणु ॥ ६-८॥</p>
<p>यावत्तद्बीजसङ्ख्यानं शोभनं परिकीर्तितम् ।<br>
तावदष्टायुतान्युच्चैः शिवलोके महीयते ॥ ६-९॥</p>
<p>द्राक्षाफलानि पक्वानि यः शिवाय निवेदयेत् ।<br>
भक्त्या वा शिवयोगिभ्यस्तस्य पुण्यफलं शृणु ॥ ६-१०॥</p>
<p>यावत्तत्फलसङ्ख्यानमुभयोर्विनिवेदितम् ।<br>
तावद्युगसहस्राणि रुद्रलोके महीयते ॥ ६-११॥</p>
<p>द्राक्षाफलेषु यत्पुण्यं तत्खर्जूरफलेषु च ।<br>
तदेव राजवृक्षेषु पारावतफलेषु च ॥ ६-१२॥</p>
<p>यो नारङ्गफलं पक्वं विनिवेद्य महेश्वरे ।<br>
अष्टलक्षं महाभोगैः कृडते स शिवे पुरे ॥ ६-१३॥</p>
<p>बीजपूरेषु तस्यार्धं तदर्धं लिकुचेषु च ।<br>
जम्बूफलेषु यत्पुण्यं तत्पुण्यं तिन्दुकेषु च ॥ ६-१४॥</p>
<p>पनसं नारिकेलं वा शिवाय विनिवेदयेत् ।<br>
वर्षलक्षं महाभोगैः शिवलोके महीयते ॥ ६-१५॥</p>
<p>पुरुषं च प्रियालं च मधूककुसुमानि च ।<br>
जम्बूफलानि पक्वानि वैकङ्कतफलानि च ॥ ६-१६॥</p>
<p>निवेद्य भक्त्या शर्वाय प्रत्येकं तु फले फले ।<br>
दशवर्षसहस्राणि रुद्रलोके महीयते ॥ ६-१७॥</p>
<p>क्षीरिकायाः फलं पक्वं यः शिवाय निवेदयेत् ।<br>
वर्षलक्षं महाभोगैर्मोदते स शिवे पुरे ॥ ६-१८॥</p>
<p>वालुकात्रपुसादीनि यः फलानि निवेदयेत् ।<br>
शिवाय गुरवे वापि पक्वं च करमर्दकम् ॥ ६-१९॥</p>
<p>दशवर्षसहस्राणि रुद्रलोके महीयते ।<br>
बदराणि सुपक्वानि तिन्तिडीकफलानि च ॥ ६-२०॥</p>
<p>दर्शनीयानि पक्वानि ह्यामलक्याः फलानि च ।<br>
एवमादीनि चान्यानि शाकमूलफलानि च ॥ ६-२१॥</p>
<p>निवेदयति शर्वाय शृणु यत्फलमाप्नुयात् ।<br>
एकैकस्मिन्फले भोगान्प्राप्नुयादनुपूर्वशः ॥ ६-२२॥</p>
<p>पञ्चवर्षसहस्राणि रुद्रलोके महीयते ।<br>
गोधूमचन्दकाद्यानि सुकृतं सक्तुभर्जितम् ॥ ६-२३॥</p>
<p>निवेदयीत शर्वाय तस्य पुण्यफलं शृणु ।<br>
यावत्तद्बीजसङ्ख्यानं शुभं भ्रष्टं निवेदयेत् ॥ ६-२४॥</p>
<p>तावद्वर्षसहस्राणि रुद्रलोके महीयते ।<br>
यः पक्वानीक्षुदण्डानि शिवाय विनिवेदयेत् ॥ ६-२५॥</p>
<p>गुरवे वापि तद्भक्त्या तस्य पुण्यफलं शृणु ।<br>
इक्षुपर्णानि चैकैकं वर्षलोकं प्रमोदते ॥ ६-२६॥</p>
<p>साकं शिवपुरे भोगैः पौण्ड्रं पञ्चगुणं फलम् ।<br>
निवेद्य परमेशाय शुक्तिमात्ररसस्य तु ॥ ६-२७॥</p>
<p>वर्षकोटिं महाभोगैः शिवलोके महीयते ।<br>
निवेद्य फाणितं शुद्धं शिवाय गुरवे ऽपि वा ॥ ६-२८॥</p>
<p>रसात्सहस्रगुणितं फलं प्राप्नोति मानवः ।<br>
गुडस्य फलमेकं यः शिवाय विनिवेदयेत् ॥ ६-२९॥</p>
<p>अम्बकोटिं शिवे लोके महाभोगैः प्रमोदते ।<br>
खण्डस्य पलनैवेद्यं गुडाच्छतगुणं फलम् ॥ ६-३०॥</p>
<p>खण्डात्सहस्रगुणितं शर्कराया निवेदने ।<br>
मत्सण्डिकां महाशुद्धां शङ्कराय निवेदयेत् ॥ ६-३१॥</p>
<p>कल्पकोटिं नरः साग्रं शिवलोके महीयते ।<br>
परिशुद्धं भृष्टमाज्यं सिद्धं चैव सुसंस्कृतम् ॥ ६-३२॥</p>
<p>मासं निवेद्य शर्वाय शृणु यत्फलमाप्नुयात् ।<br>
अशेषफलदानेन यत्पुण्यं परिकीर्तितम् ॥ ६-३३॥</p>
<p>तत्पुण्यं प्राप्नुयात्सर्वं महादाननिवेदने ।<br>
पनसानि च दिव्यानि स्वादूनि सुरभीणि च ॥ ६-३४॥</p>
<p>निवेदयेत्तु शर्वाय तस्य पुण्यफलं शृणु ।<br>
कल्पकोटिं नरः साग्रं शिवलोके व्यवस्थितः ॥ ६-३५॥</p>
<p>पिबन्शिवामृतं दिव्यं महाभोगैः प्रमोदते ।<br>
दिने दिने च यस्त्वापं वस्त्रपूतं समाचरेत् ॥ ६-३६॥</p>
<p>सुखाय शिवभक्तेभ्यस्तस्य पुण्यफलं शृणु ।<br>
महासरांसि यः कुर्याद्भवेत्पुण्यं शिवाग्रतः ॥ ६-३७॥</p>
<p>तत्पुण्यं सकलं प्राप्य शिवलोके महीयते ।<br>
यदिष्टमात्मनः किञ्चिदन्नपानफलादिकम् ॥ ६-३८॥</p>
<p>तत्तच्छिवाय देयं स्यादुत्तमं भोगमिच्छता ।<br>
न शिवः परिपूर्णत्वात्किञ्चिदश्नाति कस्यचित् ॥ ६-३९॥</p>
<p>किन्त्वीश्वरनिभं कृत्वा सर्वमात्मनि दीयते ।<br>
न रोहति यथा बीजं स्वस्थमाश्रयवर्जितम् ॥ ६-४०॥</p>
<p>पुण्यबीजं तथा सूक्ष्मं निष्फलं स्यान्निराश्रयम् ।<br>
सुक्षेत्रेषु यथा बीजमुप्तं भवति सत्फलम् ॥ ६-४१॥</p>
<p>अल्पमप्यक्षयं तद्वत्पुण्यं शिवसमाश्रयात् ।<br>
तस्मादीश्वरमुद्दिश्य यद्यदात्मनि रोचते ॥ ६-४२॥</p>
<p>तत्तदीश्वरभक्तेभ्यः प्रदातव्यं फलार्थिना ।<br>
यः शिवाय गुरोर्वापि रचयेन्मणिभूमिकम् ॥ ६-४३॥</p>
<p>नैवेद्य भोजनार्थं यः पत्त्रैः पुष्पैश्च शोभनम् ।<br>
यावत्तत्पत्त्रपुष्पाणां परिसङ्ख्या विधीयते ॥ ६-४४॥</p>
<p>तावद्वर्षसहस्राणि सुरलोके महीयते ।<br>
पलाशकदलीपद्म- पत्त्राणि च विशेषतः ॥ ६-४५॥</p>
<p>दत्त्वा शिवाय गुरवे शृणु यत्फलमाप्नुयात् ।<br>
यावत्तत्पत्त्रसङ्ख्यानमीश्वराय निवेदितम् ॥ ६-४६॥</p>
<p>तावदब्दायुतानां स लोके भोगानवाप्नुयात् ।<br>
यावत्ताम्बुलपत्त्राणि पूगांश्च विनिवेदयेत् ॥ ६-४७॥</p>
<p>तावन्ति वर्षलक्षाणि शिवलोके महीयते ।<br>
यच्छुद्धं शङ्खचूर्णं वा गुरवे विनिवेदयेत् ॥ ६-४८॥</p>
<p>ताम्बूलयोगसिद्ध्यर्थं तस्य पुण्यफलं शृणु ।<br>
यावत्ताम्बूलपत्त्राणि चूर्णमानेन भक्षयेत् ॥ ६-४९॥</p>
<p>तावद्वर्षसहस्राणि रुद्रलोके महीयते ।<br>
जातीफलं सकङ्कोलं लताकस्तूरिकोत्पलम् ॥ ६-५०॥</p>
<p>इत्येतानि सुगन्धीनि फलानि विनिवेदयेत् ।<br>
फले फले महाभोगैर्वर्षलक्षं तु यत्नतः ॥ ६-५१॥</p>
<p>कामिकेन विमानेन क्रीडते स शिवे पुरे ।<br>
त्रुटिमात्रप्रमाणेन कर्पूरस्य शिवे गुरौ ॥ ६-५२॥</p>
<p>वर्षकोटिं महाभोगैः शिवलोके महीयते ।<br>
पूगताम्बूलपत्त्राणामाधारं यो निवेदयेत् ॥ ६-५३॥</p>
<p>वर्षकोट्यष्टकं भोगैः शिवलोके महीयते ।<br>
यश्चूएणाधारसत्पात्रं कस्यापि विनिवेदयेत् ॥ ६-५४॥</p>
<p>मोदते स शिवे लोके वर्षकोटीश्चतुर्दश ।<br>
मृत्काष्ठवंशखण्डानि यः प्रदद्याच्छिवाश्रमे ॥ ६-५५॥</p>
<p>प्राप्नुयाद्विपुलान्भोगान्दिव्याञ्छिवपुरे नरः ।<br>
माणिक्यं कलशं पात्रीं स्थाल्यादीन्भाण्डसम्पुटान् ॥ ६-५६॥</p>
<p>दत्त्वा शिवाग्रजस्तेभ्यः शिवलोके महीयते ।<br>
तोयाधारपिधानानि मृद्वस्त्रतरुजानि वा ॥ ६-५७॥</p>
<p>वंशालाबुसमुत्थानि दत्त्वाप्नोति शिवं पुरम् ।<br>
पञ्चसम्मार्जनीतोयं गोमयाञ्जनकर्पटान् ॥ ६-५८॥</p>
<p>मृत्कुम्भपीटिकां दद्याद्भोगाञ्छिवपुरे लभेत् ।<br>
यः पुष्पधूपगन्धानां दधिक्षीरघृताम्भसाम् ॥ ६-५९॥</p>
<p>दद्यादाधारपात्राणि शिवलोके स गच्छति ।<br>
वंशतालादिसम्भूतं पुष्पाधारकरण्डकम् ॥ ६-६०॥</p>
<p>इत्येवमाद्यान्यो दद्याच्छिवलोकमवाप्नुयात् ।<br>
यः स्रुक्स्रुवादिपात्राणि होमार्थं विनिवेदयेत् ॥ ६-६१॥</p>
<p>वर्षकोटिं महाभागैः शिवलोके महीयते ।<br>
यः सर्वधातुसंयुक्तं दद्याल्लवणपर्वतम् ॥ ६-६२॥</p>
<p>शिवाय गुरवे वापि तस्य पुण्यफलं शृणु ।<br>
कल्पकोटिसहस्राणि कल्पकोटिशतानि च ॥ ६-६३॥</p>
<p>स गोत्रभृत्यसंयुक्तो वसेच्छिवपुरे नरः ।<br>
विमानयानैः श्रीमद्भिः सर्वकामसमन्वितैः ॥ ६-६४॥</p>
<p>भोगान्भुक्त्वा तु विपुलांस्तदन्ते स महीपतिः ।<br>
मनःशिलां हरीतालं राजपट्टं च हिङ्गुलम् ॥ ६-६५॥</p>
<p>गैरिकं मणिदन्तं च हेमतोयं तथाष्टमम् ।<br>
यश्च तं पर्वतवरं शालितण्डुलकल्पितम् ॥ ६-६६॥</p>
<p>शिवायगुरवे वापि तस्य पुण्यफलं शृणु ।<br>
कल्पकोटिशतं साग्रं भोगान्भुङ्क्ते शिवे पुरे ॥ ६-६७॥</p>
<p>यः सर्वधान्यशिखरैरुपेतं यवपर्वतम् ।<br>
घृततैलनदीयुक्तं तस्य पुण्यफलं शृणु ॥ ६-६८॥</p>
<p>कल्पकोटिशतं साग्रं भोगान्भुङ्क्ते शिवे पुरे ।<br>
समस्तकुलजैः सार्धं तस्यान्ते स महीपतिः ॥ ६-६९॥</p>
<p>तिलधेनुं प्रदद्याद्यः कृत्वा कृष्णाजिने नरः ।<br>
कपिलायाः प्रदानस्य यत्फलं तदवाप्नुयात् ॥ ६-७०॥</p>
<p>घृतधेनुं नरः कृत्वा कांस्यपात्रे सकाञ्चनान् ।<br>
निवेद्य गोप्रदानस्य समग्रं फलमाप्नुयात् ॥ ६-७१॥</p>
<p>द्वीपिचर्मणि यः स्थाप्य प्रदद्याल्लवणाढकम् ।<br>
अशेषरसदानस्य यत्पुण्यं तदवाप्नुयात् ॥ ६-७२॥</p>
<p>मरिचाढेन कुर्वीत(?) मारीचं नाम पर्वतम् ।<br>
दद्याद्यज्जीरकं पूर्वमाग्नेयं हिङ्गुमुत्तमम् ॥ ६-७३॥</p>
<p>दक्षिणे गुडशुण्ठीं च नैरृते नागकेसरम् ।<br>
पिप्पलीं पश्चिमे दद्याद्वायव्ये कृष्णजीरकम् ॥ ६-७४॥</p>
<p>कौबेर्यामजमोदं च त्वगेलाश्चेशदैवते ।<br>
कुस्तुम्बर्याः प्रदेयाः स्युर्बहिः प्राकारतः स्थिताः ॥ ६-७५॥</p>
<p>ककुभामन्तरालेषु समन्तात्सैन्धवं न्यसेत् ।<br>
सपुष्पाक्षततोयेन शिवाय विनिवेदयेत् ॥ ६-७६॥</p>
<p>यावत्तद्दीपसङ्ख्यानं सर्वमेकत्र पर्वते ।<br>
तावद्वर्षशतादूर्ध्वं भोगान्भुङ्क्ते शिवे पुरे ॥ ६-७७॥</p>
<p>कूश्माण्डं मध्यतः स्थाप्य कालिङ्गं पूर्वतो न्यसेत् ।<br>
दक्षिणे क्षीरतुम्बीं तु वृन्ताकं पश्चिमे न्यसेत् ॥ ६-७८॥</p>
<p>पटीसान्युत्तरे स्थाप्य कर्कटीमीशदैवते ।<br>
न्यसेद्गजपटोलांश्च मधुरान्वह्निदैवते ॥ ६-७९॥</p>
<p>कारवेल्लांश्च नैरृत्यां वायव्यां निम्बकं फलम् ।<br>
उच्चावचानि चान्यानि फलानि स्थापयेद्बहिः ॥ ६-८०॥</p>
<p>अभ्यर्च्य पुष्पधूपैश्च समन्तात्फलपर्वतम् ।<br>
शिवाय गुरवे वापि प्रणिपत्य निवेदयेत् ॥ ६-८१॥</p>
<p>यावत्तत्फलसङ्ख्यानं तद्दीपानां च मध्यतः ।<br>
तावद्वर्षसहस्राणि रुद्रलोके महीयते ॥ ६-८२॥</p>
<p>मूलकं मध्यतः स्थाप्य तत्पूर्वे वालमूलकम् ।<br>
आग्नेय्यां वास्तुकं स्थाप्य याम्यायां क्षारवास्तुकम् ॥ ६-८३॥</p>
<p>पालक्यं नैरृते स्थाप्य सुमुखं पश्चिमे न्यसेत् ।<br>
कुहद्रकं च वायव्यामुत्तरे वापि तालिकीम् ॥ ६-८४॥</p>
<p>कुसुम्भशाकमैशान्यां सर्वशाकानि तद्बहिः ।<br>
पूर्वक्रमेण विन्यस्य शिवाय विनिवेदयेत् ॥ ६-८५॥</p>
<p>यावत्तन्मूलनालानां पत्त्रसङ्ख्या च कीर्तिता ।<br>
तावद्वर्षसहस्राणि रुद्रलोके महीयते ॥ ६-८६॥</p>
<p>दत्त्वा लभेन्महाभोगान्गुग्गुल्वद्रेः पलद्वयम् ।<br>
वर्षकोटिद्वयं स्वर्गे द्विगुणं गुडमिश्रितैः ॥ ६-८७॥</p>
<p>गुडार्द्रकं सलवणमाम्रमञ्जरिसंयुतम् ।<br>
निवेद्य गुरवे भक्त्या सौभाग्यं परमं लभेत् ॥ ६-८८॥</p>
<p>हस्तारोप्येण वा कृत्वा महारत्नान्वितां महीम् ।<br>
निवेदयित्वा शर्वाय शिवतुल्यः प्रजायते ॥ ६-८९॥</p>
<p>वज्रेन्द्रनीलवैडूर्य- पद्मरागं समौक्तिकम् ।<br>
कीटपक्षं सुवर्णं च महारत्नानि सप्त वै ॥ ६-९०॥</p>
<p>यश्च सिंहासनं दद्यान्महारत्नान्वितं नृपः ।<br>
क्षुद्ररत्नैश्च विविधैस्तस्य पुण्यफलं शृणु ॥ ६-९१॥</p>
<p>कुलत्रिंशकसंयुक्तः सान्तःपुरपरिच्छदः ।<br>
समस्तभृत्यसंयुक्तः शिवलोके महीयते ॥ ६-९२॥</p>
<p>तत्र भुक्त्वा महाभोगान्शिवतुल्यपराक्रमः ।<br>
आमहाप्रलयं यावत्तदन्ते मुक्तिमाप्नुयात् ॥ ६-९३॥</p>
<p>यदि चेद्राज्यमाकङ्क्षेत्ततः सर्वसमाहितः ।<br>
सप्तद्वीपसमुद्रायाः क्षितेरधिपतिर्भवेत् ॥ ६-९४॥</p>
<p>जन्मकोटिसहस्राणि जन्मकोटिशतानि च ।<br>
राज्यं कृत्वा ततश्चान्ते पुनः शिवपुरं व्रजेत् ॥ ६-९५॥</p>
<p>एतदेव फलं ज्ञेयं मकुटाभरणादिषु ।<br>
रत्नासनप्रदानेन पादुके विनिवेदयेत् ॥ ६-९६॥</p>
<p>दद्याद्यः केवलं वज्रं शुद्धं गोधूममात्रकम् ।<br>
शिवाय स शिवे लोके तिष्ठेदाप्रलयं सुखी ॥ ६-९७॥</p>
<p>इन्द्रनीलप्रदानेन स वैडूर्यप्रदानतः ।<br>
मोदते विविधैर्भोगैः कल्पकोटिं शिवे पुरे ॥ ६-९८॥</p>
<p>मसूरमात्रमपि यः पद्मरागं सुशोभनम् ।<br>
निवेदयित्वा शर्वाय मोदते कालमक्षयम् ॥ ६-९९॥</p>
<p>निवेद्य मौक्तिकं स्वच्छमेकभागैकमात्रकम् ।<br>
भोगैः शिवपुरे दिव्यैः कल्पकोटिं प्रमोदते ॥ ६-१००॥</p>
<p>कीटपक्षं महाशुद्धं निवेद्य यवमात्रकम् ।<br>
शिवायाद्यः शिवे लोके मोदते कालमक्षयम् ॥ ६-१०१॥</p>
<p>हेम्ना कृत्वा च यः पुष्पमपि माषकमात्रकम् ।<br>
निवेदयित्वा शर्वाय वर्षकोटिं वसेद्दिवि ॥ ६-१०२॥</p>
<p>क्षुद्ररत्नानि यो दद्याद्धेम्नि बद्धानि शम्भवे ।<br>
मोदते स शिवे लोके कल्पकोट्ययुतं नरः ॥ ६-१०३॥</p>
<p>यथा यथा महारत्नं शोभनं च यथा यथा ।<br>
तथा तथा महत्पुण्यं ज्ञेयं तच्छिवदानतः ॥ ६-१०४॥</p>
<p>भूमिभागे स(?)विस्तीऋणे जम्बूद्वीपं प्रकल्पयेत् ।<br>
अष्टावरणसंयुक्तं नगेन्द्राष्टकभूषितम् ॥ ६-१०५॥</p>
<p>तन्मध्ये कारयेद्दिव्यं मेरुप्रासादमुत्तमम् ।<br>
अनेकशिखराकीर्णमशेषामरसंयुतम् ॥ ६-१०६॥</p>
<p>बहिः सुवर्णनिचितं सर्वरत्नोपशोभितम् ।<br>
चतुःप्रग्रीवकोपेतं चक्षुर्लिङ्गसमायुतम् ॥ ६-१०७॥</p>
<p>चतुर्दिक्षु वनोपेतं चतुर्भिः संयुतैः शरैः ।<br>
चतुर्णां पुरयुक्तेन प्राकारेण च संयुतम् ॥ ६-१०८॥</p>
<p>मेरुप्रासादमित्येवं हेमरत्नविभूषितम् ।<br>
यः कारयेद्वनोपेतं सो ऽनन्तफलमाप्नुयात् ॥ ६-१०९॥</p>
<p>भूम्यम्भःपरमाणूनां यथा सङ्ख्या न विद्यते ।<br>
शिवायतनपुण्यस्य तथा सङ्ख्या न विद्यते ॥ ६-११०॥</p>
<p>कुलत्रिंशकसंयुक्तः सर्वभृत्यसमन्वितः ।<br>
कलत्रपुत्रमित्रैश्च सर्वस्वजनसंयुतः ॥ ६-१११॥</p>
<p>आश्र्तितोपाश्रितैः सर्वैरशेषगणसंयुतः ।<br>
यथा शिवस्तथैवायं शर्वलोके स पूज्यते ॥ ६-११२॥</p>
<p>न च मानुष्यकं लोकमागच्छेत्कृपणं पुनः ।<br>
सर्वज्ञः परिपूर्णश्च मुक्तः स्वात्मनि तिष्ठति ॥ ६-११३॥</p>
<p>यः शिवाय वनं कृत्वा मुदाब्दसलिलोत्थितम्(?) ।<br>
तद्दण्डकोपशोभं च हस्ते कुर्वीत सर्वदा ॥ ६-११४॥</p>
<p>शोभयेद्भूतनाथं वा चन्द्रशालां क्वचित्क्वचित् ।<br>
वेदीं वाथाभ्यपद्यन्त प्रोन्नताः स्तम्भपङ्क्तयः ॥ ६-११५॥</p>
<p>शातकुम्भमयीं वापि सर्वलक्षणसंयुताम् ।<br>
ईश्वरप्रतिमां सौम्यां कारयेत्पुरुषोच्छ्रिताम् ॥ ६-११६॥</p>
<p>त्रिशूलसव्यहस्तां च वरदाभयदायिकां ।<br>
सव्यहस्ताक्षमालां च जटाकुसुमभूषिताम् ॥ ६-११७॥</p>
<p>पद्मसिंहासनासीनां वृषस्थां वा समुच्छ्रिताम् ।<br>
विमानस्थां रथस्थां वा वेदिस्थां वा प्रभान्विताम् ॥ ६-११८॥</p>
<p>सौम्यवक्त्रां करालां वा महाभैरवरूपिणीम् ।<br>
अत्युच्छ्रितां सुविस्तीर्णां नृत्यस्थां योगसंस्थिताम् ॥ ६-११९॥</p>
<p>कुर्यादसम्भवे हेम्नस्तारेण विमलेन च ।<br>
आरकूटमयीं वापि ताम्रमृच्छैलदारुजाम् ॥ ६-१२०॥</p>
<p>अशेषकैः सरूपैश्च वर्णकैर्वा पटे लिखेत् ।<br>
कुड्ये वा फलके वापि भक्त्या वित्तानुसारतः ॥ ६-१२१॥</p>
<p>एकां सपरिवारां वा पार्वतीं गणसंयुताम् ।<br>
प्रतीहारसमोपेतां(?) कुर्यादेवाविकल्पतः ॥ ६-१२२॥</p>
<p>पीठं वा कारयेद्रौप्यं ताम्रं पित्तलसम्भवम् ।<br>
चतुर्मुखैकवक्त्रं वा बहिः काञ्चनसंस्कृतम् ॥ ६-१२३॥</p>
<p>पृथक्पृथगनेकानि कारयित्वा मुखानि तु ।<br>
सौम्यभैरवरूपाणि शिवस्य बहुरूपिणः ॥ ६-१२४॥</p>
<p>नानाभरणयुक्तानि हेमरौप्यकृतानि च ।<br>
शिवस्य रथयात्रायां तानि लोकस्य दर्शयेत् ॥ ६-१२५॥</p>
<p>उक्तानि यानि पुण्यानि सङ्क्षेपेण पृथक्पृथक् ।<br>
कृत्वैकेन ममैतेषामक्षयं फलमाप्नुयात् ॥ ६-१२६॥</p>
<p>मातुः पितुः सहोपायैर्(?) दशभिर्दशभिः कुलैः ।<br>
कलत्रपुत्रमित्राद्यैर्भृत्यैर्युक्तः स बान्धवैः ॥ ६-१२७॥</p>
<p>अयुतेन विमानानां सर्वकामयुतेन च ।<br>
भुङ्क्ते स्वयं महाभोगानन्ते मुक्तिमवाप्नुयात् ॥ ६-१२८॥</p>
<p>मण्डपस्तम्भपर्यन्ते कीलयेद्दर्पणान्वितम् ।<br>
अभिषिच्य जना यस्मिन्पुजां कुवन्ति बिल्वकैः ॥ ६-१२९॥</p>
<p>कालकालकृतिं कृत्वा कीलयेद्यः शिवाश्रमे ।<br>
सर्वलोकोपकाराय पूजयेच्च दिने दिने ॥ ६-१३०॥</p>
<p>धूपवेलाप्रमाणार्थं कल्पयेद्यः शिवाश्रमे ।<br>
क्षरन्तीं पूर्यमाणां वा सदायामे घटीं नृपः ॥ ६-१३१॥</p>
<p>एषामेकतमं पुण्यं कृत्वा पापविवर्जितः ।<br>
शिवलोके नरः प्राप्य सर्वज्ञः स सुखी भवेत् ॥ ६-१३२॥</p>
<p>रथयात्रां प्रवक्ष्यामि शिवस्य परमात्मनः ।<br>
सर्वलोकहितार्थाय महाशिल्पिविनिर्मिताम् ॥ ६-१३३॥</p>
<p>रथमध्ये समावेश्य यथा यष्टिं तु कीलयेत् ।<br>
यष्टेर्मध्ये स्थितं कार्यं विमानमतिशोभितम् ॥ ६-१३४॥</p>
<p>पञ्चभौमं त्रिभौमं वा दृढवंशप्रकल्पितम् ।<br>
कर्मणा सुनिबद्धं च रज्जुभिश्च सुसंयुतम् ॥ ६-१३५॥</p>
<p>पञ्चशालाण्डिकैर्युक्तं नानाभक्तिसमन्वितम् ।<br>
चित्रवर्णपरिच्छन्नं पटैर्वा वर्णकान्वितैः ॥ ६-१३६॥</p>
<p>लम्बकैः सूत्रदाम्ना च घण्टाचामरभूषितम् ।<br>
बुद्बुदैरर्धचन्द्रैश्च दर्पणैश्च समुज्ज्वलम् ॥ ६-१३७॥</p>
<p>कदल्यर्धध्वजैर्युक्तं महाच्छत्त्रं महाध्वजम् ।<br>
पुष्पमालापरिक्षिप्तं सर्वशोभासमन्वितम् ॥ ६-१३८॥</p>
<p>महारथविमाने ऽस्मिन्स्थापयेद्गणसंयुतम् ।<br>
ईश्वरप्रतिमां हेम्नि प्रथमे पुरमण्डपे ॥ ६-१३९॥</p>
<p>मुखत्रयं च बध्नीयाद्बहिः कुर्यात्तथाश्रितम् ।<br>
पुरे पुरे बहिर्दिक्षु गृहकेषु समाश्रितम् ॥ ६-१४०॥</p>
<p>चतुष्कं शिववक्त्राणां संस्थाप्य प्रतिपूजयेत् ।<br>
दिनत्रयं प्रकुर्वीत स्नानमर्चनभोजनम् ॥ ६-१४१॥</p>
<p>नृत्यक्रीडाप्रयोगेण गेयमङ्गलपाठकैः ।<br>
महावादित्रनिर्घोषैः पौषपूर्णिमपर्वणि ॥ ६-१४२॥</p>
<p>भ्रामयेद्राजमार्गेण चतुर्थे ऽहनि तद्रथम् ।<br>
ततः स्वस्थानमानीय तच्छेषमपि वर्धयेत् ॥ ६-१४३॥</p>
<p>अवधार्य जगद्धात्री प्रतिमामवतारयेत् ।<br>
महाविमानयात्रैषा कर्तव्या पट्टके ऽपि वा ॥ ६-१४४॥</p>
<p>वंशैर्नवैः सुपक्वैश्च कटं कुर्याद्भरक्षमम्(?) ।<br>
वृत्तं द्विगुणदीर्घं च चतुरश्रमधः समम् ॥ ६-१४५॥</p>
<p>सर्वत्र चर्मणा बद्धं महायष्टिसमाश्रितम् ।<br>
मुखं बद्धं च कुर्वीत वंशमण्डलिना दृढम् ॥ ६-१४६॥</p>
<p>कटे ऽस्मिंस्तानि वस्त्राणि स्थाप्य बध्नीत यत्नतः ।<br>
उपर्युपरि सर्वाणि तन्मध्ये प्रतिमां न्यसेत् ॥ ६-१४७॥</p>
<p>वर्णकैः कुङ्कुमाद्यैश्च चित्रपुष्पैश्च पूजयेत् ।<br>
नानाभरणपूजाभिर्मुक्ताहारप्रलम्बिभिः ॥ ६-१४८॥</p>
<p>रथस्य महतो मध्ये स्थाप्य पट्टद्वयं दृढम् ।<br>
अधरोत्तरभागेन मध्ये छिद्रसमन्वितम् ॥ ६-१४९॥</p>
<p>कटियष्टेरधोभागं स्थाप्य छिद्रमयं शुभैः ।<br>
आबद्ध्य कीलयेद्यत्नाद्यष्ट्यर्धं च ध्वजाष्टकम् ॥ ६-१५०॥</p>
<p>कटस्य पृष्टं सर्वत्र कारयेत्पटसंवृतम् ।<br>
तत्पटे च लिखेत्सोमं सगणं सवृषं शिवम् ॥ ६-१५१॥</p>
<p>विचित्रपुष्पस्रग्दाम्ना समन्ताद्भूषयेत्कटम् ।<br>
रवकैः किङ्किणीजालैर्घण्टाचामरभूषितैः ॥ ६-१५२॥</p>
<p>महापूजाविशेषैश्च कौतूहलसमन्वितम् ।<br>
वाद्यारम्भोपचारेण मार्गशोभां प्रकल्पयेत् ॥ ६-१५३॥</p>
<p>तद्रथं भ्रामयेद्यत्नाद्राजमार्गेण सर्वतः ।<br>
ततः स्वाश्रममानीय स्थापयेत्तत्समीपतः ॥ ६-१५४॥</p>
<p>महाशब्दं ततः कुर्यात्तालत्रयसमन्वितम् ।<br>
ततस्तुष्णीं स्थिते लोके तच्छान्तिमिह धारयेत् ॥ ६-१५५॥</p>
<p>शिवं तु सर्वजगतः शिवं गोब्राह्मणस्य च ।<br>
शिवमस्तु नृपाणां च तद्भक्तानां जनस्य च ॥ ६-१५६॥</p>
<p>राजा विजयमाप्नोति पुत्रपौत्रैश्च वर्धताम् ।<br>
धर्मनिष्ठश्च भवतु प्रजानां च हिते रतः ॥ ६-१५७॥</p>
<p>कालवर्षी तु पर्जन्यः सस्यसम्पत्तिरुत्तमा ।<br>
सुभिक्षात्क्षेममाप्नोति कार्यसिद्धिश्च जायताम् ॥ ६-१५८॥</p>
<p>दोषाः प्रयान्तु नाशं च गुणाः स्थैर्यं भजन्तु वः ।<br>
बहुक्षीरयुता गावो हृष्टपुष्टा भवन्तु वः ॥ ६-१५९॥</p>
<p>एवं शिवमहाशान्तिमुच्चार्य जगतः क्रमात् ।<br>
अभिवर्ध्य ततः शेषमैश्वरीं सार्वकामिकीम् ॥ ६-१६०॥</p>
<p>शिवमालां समादाय सदासीपरिचारिकः ।<br>
फलैर्भक्षैश्च संयुक्तां गृह्य पात्रीं निवेशयेत् ॥ ६-१६१॥</p>
<p>पात्रीं च धारयेन्मूर्ध्ना सोष्णीषां देवपुत्रकः ।<br>
अलङ्कृतः शुक्लवासा धार्मिकः सततं शुचिः ॥ ६-१६२॥</p>
<p>ततश्च तां समुत्क्षिप्य पाणिना धारयेद्बुधः ।<br>
प्रब्रूयादपरश्चात्र शिवधर्मस्य भाजकः ॥ ६-१६३॥</p>
<p>तोयं यथा घटीसंस्थमजस्रं क्षरते तथा ।<br>
क्षरते सर्वलोकानां तद्वदायुरहर्निशम् ॥ ६-१६४॥</p>
<p>यदा सर्वं परित्यज्य गन्तव्यमवशैर्ध्रुवम् ।<br>
तदा न दीयते कस्मात्पाथेयार्थमिदं धनम् ॥ ६-१६५॥</p>
<p>कलत्रपुत्रमित्राणि पिता माता च बान्धवाः ।<br>
तिष्ठन्ति न मृतस्यार्थे परलोके धनानि च ॥ ६-१६६॥</p>
<p>नास्ति धर्मसमं मित्रं नास्ति धर्मसमः सखा ।<br>
यतः सर्वैः परित्यक्तं नरं धर्मो ऽनुगच्छति ॥ ६-१६७॥</p>
<p>तस्माद्धर्मं समुद्दिश्य यः शेषामभिवर्धयेत् ।<br>
समस्तपापनिर्मुक्तः शिवलोकं स गच्छति ॥ ६-१६८॥</p>
<p>उपर्युपरि वित्तेन यः शेषामभिवर्धयेत् ।<br>
तस्येयमुत्तमा देया यतश्चान्या न वर्धते ॥ ६-१६९॥</p>
<p>इत्येवं मध्यमां शेषां वर्धयेद्वा कनीयसीम् ।<br>
ततस्तेषां प्रदातव्या सर्वशोकस्य शान्तये ॥ ६-१७०॥</p>
<p>येनोत्तमा गृहीता स्याच्शिवशेषा महीयसी ।<br>
प्रापणीया गृहं तस्य तथैव शिरसा वृता ॥ ६-१७१॥</p>
<p>ध्वजच्छत्त्रविमानाद्यैर्महावादित्रनिःस्वनैः ।<br>
गृहद्वारं ततः प्राप्तमर्चयित्वा निवेशयेत् ॥ ६-१७२॥</p>
<p>दद्याद्गोत्रकलत्राणां भृत्यानां स्वजनस्य च ।<br>
तर्पयेच्चानतान्(?) भक्त्या वादित्रध्वजवाहकान् ॥ ६-१७३॥</p>
<p>एवमादीयते भक्त्या यः शिवस्योत्तमा गृहे ।<br>
शोभया राजमार्गेण तस्य धर्मफलं शृणु ॥ ६-१७४॥</p>
<p>समस्तपापनिर्मुक्तः समस्तकुलसंयुतः ।<br>
शिवलोकमवाप्नोति सभृत्यपरिचारकः ॥ ६-१७५॥</p>
<p>तत्र दिव्यैर्महाभोगैर्विमानैः सार्वकामिकैः ।<br>
कल्पानां क्रीडते कोटिमन्ते निर्वाणमाप्नुयात् ॥ ६-१७६॥</p>
<p>रथस्य यात्रां यः कुर्यादित्येवमुपशोभया ।<br>
भक्षभोज्यप्रदानैश्च तत्फलं शृनु यत्नतः ॥ ६-१७७॥</p>
<p>अशेषपापनिर्मुक्तः सर्वभृत्यसमन्वितः ।<br>
कुलत्रिंशकमुद्धृत्य सुहृद्भिः स्वजनैः सह ॥ ६-१७८॥</p>
<p>सर्वकामयुतैर्दिव्यैः स्वच्छन्दगमनालयैः ।<br>
महाविमानैः श्रीमद्भिर्दिव्यस्त्रीपरिवारितः ॥ ६-१७९॥</p>
<p>इच्छया क्रीडते भोगैः कल्पकोटिं शिवे पुरे ।<br>
ज्ञानयोगं ततः प्राप्य संसारादवमुच्यते ॥ ६-१८०॥</p>
<p>शिवस्य रथयात्रायामुपवासपरः क्षमी ।<br>
पुरतः पृष्ठतो वापि गच्छंस्तस्य फलं शृणु ॥ ६-१८१॥</p>
<p>अशेषपापनिर्मुक्तः शुद्धः शिवपुरं गतः ।<br>
महारथोपमैर्यानैः कल्पाशीतिं प्रमोदते᳚ ॥ ६-१८२॥</p>
<p>ध्वजच्छत्त्रपताकाभिर्दीपदर्पणचामरैः ।<br>
धूपैर्वितानकलशैरुपशोभा सहस्रशः ॥ ६-१८३॥</p>
<p>गृहीत्वा याति पुरतः स्वेच्छया वा परेच्छया ।<br>
सम्पर्कात्कौतुकाल्लाभाच्छिवलोके व्रजन्ते ते ॥ ६-१८४॥</p>
<p>शिवस्य रथयात्रां तु यः प्रपश्यति भक्तितः ।<br>
प्रसङ्गात्कौतुकाद्वापि ते ऽपि यान्ति शिवं पुरम् ॥ ६-१८५॥</p>
<p>नानायत्नादिशेषान्ते नानाप्रेक्षणकानि च ।<br>
कुर्वीत रथयात्रायां रमते च विभूषिता ॥ ६-१८६॥</p>
<p>ते भोगैर्विविधैर्दिव्यैः शिवासन्ना गणेश्वराः ।<br>
क्रीडन्ति रुद्रभवने कल्पानां विंशतीर्नराः ॥ ६-१८७॥</p>
<p>महता ज्ञानसङ्घेन तस्माच्छिवरथेन च ।<br>
पृथक्जीवा मृता यान्ति शिवलोकं न संशयः ॥ ६-१८८॥</p>
<p>श्रीपर्वते महाकाले वाराणस्यां महालये ।<br>
जल्पेश्वरे कुरुक्षेत्रे केदारे मण्डलेश्वरे ॥ ६-१८९॥</p>
<p>गोकर्णे भद्रकर्णे च शङ्कुकर्णे स्थलेश्वरे ।<br>
भीमेश्वरे सुवर्णाक्षे कालञ्जरवने तथा ॥ ६-१९०॥</p>
<p>एवमादिषु चान्येषु शिवक्षेत्रेषु ये मृताः ।<br>
जीवाश्चराचराः सर्वे शिवलोकं व्रजन्ति ते ॥ ६-१९१॥</p>
<p>प्रयागं कामिकं तीर्थमविमुक्तं तु नैष्ठिकम् ।<br>
श्रीपर्वतं च विज्ञेयमिहामुत्र च सिद्धिदम् ॥ ६-१९२॥</p>
<p>प्रसङ्गेनापि यः पश्येदन्यत्र प्रस्थितः क्वचित् ।<br>
श्रीपर्वतं महापुण्यं सो ऽपि याति शिवं पुरम् ॥ ६-१९३॥</p>
<p>व्रजेद्यः शिवतीर्थानि सर्वपापैः प्रमुच्यते ।<br>
पापयुक्तः शिवज्ञानं प्राप्य निर्वाणमाप्नुयात् ॥ ६-१९४॥</p>
<p>तीर्थस्थानेषु यः श्राद्धं शिवरात्रे प्रयत्नतः ।<br>
कल्पयित्वानुसारेण कालस्य विषुवस्य च ॥ ६-१९५॥</p>
<p>तीर्थयात्रागतं शान्तं हाहाभूतमचेतनम् ।<br>
क्षुत्पिपासातुरं लोके पांसुपादं त्वरान्वितम् ॥ ६-१९६॥</p>
<p>सन्तर्पयित्वा यत्नेन म्लानलक्ष्मीमिवाम्बुभिः ।<br>
पाद्यासनप्रदानेन कस्तेन पुरुषः समः ॥ ६-१९७॥</p>
<p>अश्नन्ति यावत्तत्पिण्डं तीर्थनिर्धूतकल्मषाः ।<br>
तावद्वर्षसहस्राणि तद्दातास्ते शिवे पुरे ॥ ६-१९८॥</p>
<p>दद्याद्यः शिवसत्त्रार्थं महिषीं सुपयस्विनीम् ।<br>
मोदते स शिवे लोके युगकोटिशतं नरः ॥ ६-१९९॥</p>
<p>आर्ताय शिवभक्ताय दद्याद्यः सुपयस्विनीम् ।<br>
अजामेकां सुपुष्टाङ्गीं तस्य पुण्यफलं शृणु ॥ ६-२००॥</p>
<p>यावत्तद्रोमसङ्ख्यानं तत्प्रसूतिकुलेषु च ।<br>
तावद्वर्षसहस्राणि रुद्रलोके महीयते ॥ ६-२०१॥</p>
<p>मृदुरोमाञ्चितां कृष्णां निवेद्य गुरवे नरः ।<br>
रोम्णि रोम्णि सुवर्णस्य दत्तस्य फलमाप्नुयात् ॥ ६-२०२॥</p>
<p>गजाश्वरथसंयुक्तैर्विमानैः सार्वकामिकैः ।<br>
सानुगः क्रीडते भोगैः कल्पकोटिं शिवे पुरे ॥ ६-२०३॥</p>
<p>निवेद्याश्वतरं पुष्टमदुष्टं गुरवे नरः ।<br>
सङ्गतिं सोपकरणं भोगान्भुङ्क्ते शिवे पुरे ॥ ६-२०४॥</p>
<p>दिव्याश्वयुक्तैः श्रीमद्भिर्विमानैः सार्वकामिकैः ।<br>
कोटिं कोटिं च कल्पानां तदन्ते स्यान्महीपतिः ॥ ६-२०५॥</p>
<p>अपि योजनमात्राय शिबिकां परिकल्पयेत् ।<br>
गुरोः शान्तस्य दान्तस्य तस्य पुण्यफलं शृणु ॥ ६-२०६॥</p>
<p>विमानानां सहस्रेण सर्वकामयुतेन च ।<br>
कल्पकोट्ययुतं साग्रं भोगान्भुङ्क्ते शिवे पुरे ॥ ६-२०७॥</p>
<p>छागं मेषं मयूरं च कुक्कुटं शारिकां शुकम् ।<br>
बालक्रीडनकानेतानित्याद्यानपरानपि ॥ ६-२०८॥</p>
<p>निवेदयित्वा स्कन्दाय तत्सायुज्यमवाप्नुयात् ।<br>
भुक्त्वा तु विपुलान्भोगांस्तदन्ते स्याद्द्विजोत्तमः ॥ ६-२०९॥</p>
<p>मुसलोलूखलाद्यानि गृहोपकरणानि च ।<br>
दद्याच्छिवगृहस्थेभ्यस्तस्य पूण्यफलं शृणु ॥ ६-२१०॥</p>
<p>प्रत्येकं कल्पमेकैकं गृहोपकरणैर्नरः ।<br>
अन्ते दिवि वसेद्भोगैस्तदन्ते च गृही भवेत् ॥ ६-२११॥</p>
<p>खर्जूरतालपत्त्रैर्वा चर्मणा वा सुकल्पितम् ।<br>
दत्त्वा कोट्यासनं वृत्तं शिवलोकमवाप्नुयात् ॥ ६-२१२॥</p>
<p>प्रातर्नीहारवेलायां हेमन्ते शिवयोगिनाम् ।<br>
कृत्वा प्रतापनायाग्निं शिवलोके महीयते ॥ ६-२१३॥</p>
<p>सूर्यायुतप्रभादीप्तैर्विमानैः सार्वकामिकैः ।<br>
कल्पकोटिशतं भोगान्भुक्त्वा स तु महीपतिः ॥ ६-२१४॥</p>
<p>यः प्रान्तरं विदेशं वा गच्छन्तं शिवयोगिनम् ।<br>
भोजयीत यथाशक्त्या शिवलोके महीयते ॥ ६-२१५॥</p>
<p>यश्छत्त्रं धारयेद्ग्रीष्मे गच्छते शिवयोगिने ।<br>
स मृतः पृथिवीं कृत्स्नामेकच्छत्त्रामवाप्नुयात् ॥ ६-२१६॥</p>
<p>यः समुद्धरते मार्गे मात्रोपकरणासनम् ।<br>
शिवयोगप्रवृत्तस्य तस्य पुण्यफलं शृणु ॥ ६-२१७॥</p>
<p>कल्पायुतं नरः साग्रं भुक्त्वा भोगाञ्छिवे पुरे ।<br>
तदन्ते प्राप्नुयाद्राज्यं सर्वैश्वर्यसमन्वितम् ॥ ६-२१८॥</p>
<p>अभ्यङ्गोद्वर्तनं स्नानमार्तस्य शिवयोगिनः ।<br>
कृत्वाप्नोति महाभोगान्कल्पाञ्छिवपुरे नरः ॥ ६-२१९॥</p>
<p>अपनीय समुच्छिष्टं भक्तितः शिवयोगिनाम् ।<br>
दशधेनुप्रदानस्य फलमाप्नोति मानवः ॥ ६-२२०॥</p>
<p>पञ्चगव्यसमं ज्ञेयमुच्छिष्टं शिवयोगिनाम् ।<br>
तद्भुक्त्वा लभते शुद्धिं महतः पातकादपि ॥ ६-२२१॥</p>
<p>नारी च भुक्त्वा सत्पुत्रं कुलाधारं गुणान्वितम् ।<br>
राज्ययोग्यं धनाढ्यं च प्राप्नुयाद्धर्मतत्परम् ॥ ६-२२२॥</p>
<p>यश्च यां शिवयज्ञाय गृहस्थः परिकल्पयेत् ।<br>
शिवभक्तो ऽस्य महतः परमं फलमाप्नुयात् ॥ ६-२२३॥</p>
<p>शिवोमां च प्रयत्नेन भक्त्याब्दं यो ऽनुपालयेत् ।<br>
गवां लक्षप्रदानस्य सम्पूर्णं फलमाप्नुयात् ॥ ६-२२४॥</p>
<p>प्रातः प्रदद्यात्सघृतं सुकृतं बालपिण्डकम् ।<br>
दूर्वां च बालवत्सानां(?) तस्य पुण्यफलं शृणु ॥ ६-२२५॥</p>
<p>यावत्तद्बालवत्सानां पानाहारं प्रकल्पयेत् ।<br>
तावदष्टायुतान्पूर्वैर्भोगान्भुङ्क्ते शिवे पुरे ॥ ६-२२६॥</p>
<p>विधवानाथवृद्धानां प्रदद्याद्यः प्रजीवनम् ।<br>
आभूतस्सम्प्लवं यावच्छिवलोके महीयते ॥ ६-२२७॥</p>
<p>दद्याद्यः सर्वजन्तूनामाहारमनुयत्नतः ।<br>
त्रिः पृथ्वीं रत्नसम्पूर्णां यद्दत्त्वा तत्फलं लभेत् ॥ ६-२२८॥</p>
<p>विनयव्रतदानानि यानि सिद्धानि लोकतः ।<br>
तानि तेनैव विधिना शिवमन्त्रेण कल्पयेत् ॥ ६-२२९॥</p>
<p>निवेदयीत रुद्राय रुद्राण्याः षण्मुखस्य च ।<br>
प्राप्नुयाद्विपुलान्भोगान्दिव्याञ्छिवपुरे नरः ॥ ६-२३०॥</p>
<p>पुनर्यः कर्तरीं दद्यात्केशक्लेशापनुत्तये ।<br>
सर्वक्लेशविनिर्मुक्तः शिवलोके सुखी भवेत् ॥ ६-२३१॥</p>
<p>नासिकाशोधनं दद्यात्सन्दंशं शिवयोगिने ।<br>
वर्षकोटिं महाभोगैः शिवलोके महीयते ॥ ६-२३२॥</p>
<p>नखच्छेदनकं दत्त्वा शिवलोके महीयते ।<br>
वर्षलक्षं महाभोगैः शिवलोके महीयते ॥ ६-२३३॥</p>
<p>दत्त्वाञ्जनशलाकां वा लोहाद्यां शिवयोगिने ।<br>
भोगाञ्छिवपुरे प्राप्य ज्ञानचक्षुरवाप्नुयात् ॥ ६-२३४॥</p>
<p>कर्णशोधनकं दत्त्वा लोहाद्यं शिवयोगिने ।<br>
वर्षकोटिं महाभोगैः शिवलोके महीयते ॥ ६-२३५॥</p>
<p>दद्याद्यः शिवभक्ताय सूचीं कौपीनशोधनीम् ।<br>
वर्षलक्षं स लक्षार्धं शिवलोके महीयते ॥ ६-२३६॥</p>
<p>निवेद्य शिवयोगिभ्यः सूचिकं सूत्रसंयुतम् ।<br>
वर्षलक्षं महाभोगैः क्रीडते स शिवे पुरे ॥ ६-२३७॥</p>
<p>दद्याद्यः शिवयोगिभ्यः सुकृतां पत्रवेधनीम् ।<br>
वर्षलक्षं महाभोगैः शिवलोके महीयते ॥ ६-२३८॥</p>
<p>दद्याद्यः पुस्तकादीनां सर्वकार्यार्थकर्तृकाम् ।<br>
पञ्चलक्षं महाभोगैर्मोदते स शिवे पुरे ॥ ६-२३९॥</p>
<p>शमीन्धनतृणादीनां दद्यात्तच्छेदनं च यः ।<br>
क्रीडते स शिवे लोके वर्षलक्षचतुष्टयम् ॥ ६-२४०॥</p>
<p>शिवाश्रमोपभोगाय लोहोपकरणं महत् ।<br>
यः प्रदद्याग्कुठाराद्यं तस्य पुण्यफलं शृणु ॥ ६-२४१॥</p>
<p>यावत्तत्फलसङ्ख्यानं लोहोपकरणे भवेत् ।<br>
तावन्ति वर्षलक्षाणि शिवलोके महीयते ॥ ६-२४२॥</p>
<p>शिवायतनवित्तानां रक्षार्थं यः प्रयच्छति ।<br>
धनुःखड्गायुधादीनि तस्य पुण्यफलं शृणु ॥ ६-२४३॥</p>
<p>एकैकस्मिन्परिज्ञेयमायुधे चापि वै फलम् ।<br>
वर्षकोट्यष्टकं भोगैः शिवलोके महीयते ॥ ६-२४४॥</p>
<p>यः स्वात्मभोगभृत्यर्थं कुसुमानि निवेदयेत् ।<br>
शिवाय गुरवे वापि तस्य पुण्यफलं शृणु ॥ ६-२४५॥</p>
<p>यावदन्योऽन्यसम्बन्धास्तस्यांशाः परिकीर्तिताः ।<br>
वर्षलक्षं स तावच्च शिवलोके प्रमोदते ॥ ६-२४६॥</p>
<p>नष्टापहृतमन्विष्य पुनर्वित्तं निवेदयेत् ।<br>
शिवात्मकं शिवायैव तस्य पुण्यफलं शृणु ॥ ६-२४७ ॥</p>
<p>यावच्छिवाय तद्वित्तं प्राङ्निवेद्य फलं स्मृतम् ।<br>
नष्टमानीय तद्भूयः पुण्यं शतगुणं लभेत् ॥ ६-२४८॥</p>
<p>देवद्रव्यं हृतं नष्टमन्वेष्यमपि यत्नतः ।<br>
न प्राप्नोति तदा तस्य प्राप्नुयाद्द्विगुणं फलम् ॥ ६-२४९॥</p>
<p>ताम्रकुम्भकटाहाद्यं यः शिवाय निवेदयेत् ।<br>
शिवात्मकं शिवायैव तस्य पुण्यफलं शृणु ॥ ६-२५०॥</p>
<p>यावच्छिवाय तद्वित्तं प्राङ्निवेद्य फलं स्मृतम् ।<br>
नष्टमानीय तद्भूयः पुण्यं शतगुणं लभेत् ॥ ६-२५१॥</p>
<p>स्नानसत्त्रोपभोगाय तस्य पुण्यफलं शृणु ।<br>
यावत्तत्फलसङ्ख्यानं ताम्रोपकरणे स्थितम् ॥ ६-२५२॥</p>
<p>पले पले वर्षकोटिं मोदते स शिवे पुरे ।<br>
यः पत्त्रपुष्पवस्तूनां दद्यादाधारभाजनम् ॥ ६-२५३॥</p>
<p>तद्वस्तुदातुर्यत्पुण्यं तत्पुण्यं सकलं भवेत् ।<br>
दत्त्वोपकरणं किञ्चिदपि यो वित्तमर्थिनाम् ॥ ६-२५४॥</p>
<p>यद्वस्तु कुरुते तेन तत्प्रदानफलं लभेत् ।<br>
यः शौचपीतवस्त्राणि क्षाराद्यैः शिवयोगिनाम् ॥ ६-२५५॥</p>
<p>स पापमलनिर्मुक्तः शिवलोकमवाप्नुयात् ।<br>
यः पुष्पपट्टसंयुक्तं पटगर्भं च कम्बलम् ॥ ६-२५६॥</p>
<p>प्रदद्याच्छिवयोगिभ्यस्तस्य पुण्यफलं शृणु ।<br>
तेषां च वस्त्रतन्तूनां यावत्सङ्ख्या विधीयते ॥ ६-२५७॥</p>
<p>तावद्वर्षसहस्राणि भोगान्भुङ्क्ते शिवे पुरे ।<br>
श्लक्ष्णवस्त्राणि शुक्लानि दद्याद्यः शिवयोगिने ॥ ६-२५८॥</p>
<p>चित्रवस्त्राणि तद्भक्त्या तस्य पुण्यफलं शृणु ।<br>
यावत्तत्सूक्ष्मवस्त्राणां तन्तुसङ्ख्या विधीयते ॥ ६-२५९॥</p>
<p>तावद्युगानि सम्भोगैः शिवलोके महीयते ।<br>
शङ्खपात्रं तु विस्तीर्णं भाण्डं वापि सुशोभनम् ॥ ६-२६०॥</p>
<p>प्रदद्याच्छिवयोगिभ्यस्तस्य पुण्यफलं शृणु ।<br>
दिव्यं विमानमारूढः सर्वकामसमन्वितम् ॥ ६-२६१॥</p>
<p>कल्पकोट्ययुतं साग्रं शिवलोके महीयते ।<br>
शुक्त्यादीनि च पात्राणि शोभनान्यमलानि च ॥ ६-२६२॥</p>
<p>निवेद्य शिवयोगिभ्यः शङ्खार्धेन फलं लभेत् ।<br>
स्फाटिकानां च पात्राणां शङ्खतुल्यफलं स्मृतम् ॥ ६-२६३॥</p>
<p>शैलजानां तदर्धेन पात्राणां च तदर्धकम् ।<br>
तालखर्जूरपात्राणां वंशजानां निवेदने ॥ ६-२६४॥</p>
<p>अन्येषामेवमादीनां पुण्यं वार्क्ष्यार्धसम्मितम् ।<br>
वंशजार्धसमं पुण्यं फलपात्रनिवेदने ॥ ६-२६५॥</p>
<p>नानापर्णपुटाणां च साराणां वा फलार्धकम् ।<br>
यस्ताम्रकांस्यपात्राणि शोव्हनान्यमलानि च ॥ ६-२६६॥</p>
<p>स्नानभोजनपानार्थं दद्याद्यः शिवयोगिने ।<br>
ताम्रां कांसीं त्रिलोहीं वा यः प्रदद्यात्त्रिपादिकाम् ॥ ६-२६७॥</p>
<p>भोजने भोजनाधारं गुरवे तत्फलं शृणु ।<br>
यावत्तत्पलसङ्ख्यानं त्रिपाद्या भोजनेषु च ॥ ६-२६८॥</p>
<p>तावद्युगसहस्राणि भोगान्भुङ्क्ते शिवे पुरे ।<br>
लोहं त्रिपादिकं दत्त्वा सत्कृत्वा शिवयोगिने ॥ ६-२६९॥</p>
<p>दशकल्पान्महाभोगैर्नरः शिवपुरे वसेत् ।<br>
यः प्रदद्यात्त्रिविष्टम्भं भिक्षापात्रसमाश्रयम् ॥ ६-२७०॥</p>
<p>वंशजं दारुजं वापि तस्य पुण्यफलं शृणु ।<br>
दिव्यस्त्रीभोगसम्पन्नो विमाने महति स्थितः ॥ ६-२७१॥</p>
<p>चतुर्युगसहस्रं तु भोगान्भुङ्क्ते शिवे पुरे ।<br>
भिक्षापात्रमुखाच्छादम्वस्त्रपर्णादिकल्पितम् ॥ ६-२७२॥</p>
<p>दत्त्वा शिवपुरे भोगान्कल्पमेकं वसेन्नरः ।<br>
संश्रयं यः प्रदद्याच्च भिक्षापात्रे कमण्डलौ ॥ ६-२७३॥</p>
<p>कल्पितं वस्त्रसूत्राद्यैस्तस्य पुण्यफलं शृणु ।<br>
तद्वस्त्रपूततन्तूनां सङ्ख्या यावद्विधीयते ॥ ६-२७४॥</p>
<p>तावद्वर्षसहस्राणि रुद्रलोके महीयते ।<br>
सूत्रवल्कलवालैर्वा शिक्यभाण्डसमाश्रयम् ॥ ६-२७५॥</p>
<p>यः कृत्वा दामनीयोक्त्रं प्रग्रहं रज्जुमेव वा ।<br>
एवमादीनि चान्यानि वस्तूनि विनिवेदयेत् ॥ ६-२७६॥</p>
<p>शिवगोष्ठोपयोगार्थं तस्य पुण्यफलं शृणु ।<br>
यावत्तद्रज्जुसङ्ख्यानं प्रदद्याच्छिवगोकुले ॥ ६-२७७॥</p>
<p>तावच्चतुर्युगं देही शिवलोके महीयते ।<br>
यथा यथा प्रियं वस्त्रं शोभनं च यथा यथा ॥ ६-२७८ ॥</p>
<p>तथा तथा महापुण्यं तद्दानादुत्तरोत्तरम् ।<br>
यः पन्थानं दिशेत्पृष्टं प्रणष्टं च गवादिकं ॥ ६-२७९॥</p>
<p>स गोदानसमं पुण्यं प्रज्ञासौख्यं च विन्दति ।<br>
कृत्वोपकारमार्तानां स्वर्गं याति न संशयः ॥ ६-२८०॥</p>
<p>अपि कण्टकमुद्धृत्य किमुतान्यं महागुणम्(?) ।<br>
अन्नपानौषधीनां च यः प्रदातारमुद्दिशेत् ॥ ६-२८१॥</p>
<p>आर्तानां तस्य विज्ञेयं दातुस्तत्सदृशं फलम् ।<br>
शिवाय तस्य संरुद्धं कर्म तिष्ठति यद्विना ॥ ६-२८२॥</p>
<p>तदल्पमपि यज्ञाङ्गं दत्त्वा यज्ञफलं लभेत् ।<br>
अपि काशकुशं सूत्रं गोमयं समिदिन्धनम् ॥ ६-२८३॥</p>
<p>शिवयज्ञोपयोगार्थं प्रवक्ष्यामि समासतः ।<br>
सर्वेषां शिवभक्तानां दद्याद्यत्किञ्चिदादरात् ।<br>
दत्त्वा यज्ञफलं विद्यात्किमु तद्वस्तुदानतः ॥ ६-२८४॥</p>
<p>॥ इति शिवोपनिषदि फलोपकरणप्रदानाध्यायः षष्ठः ॥</p>
<p>अथ स्वर्गापवर्गार्थे प्रवक्ष्यामि समासतः ।<br>
सर्वेषां शिवभक्तानां शिवाचारमनुत्तमम् ॥ ७-१॥</p>
<p>शिवः शिवाय भूतानां यस्माद्दानं प्रयच्छति ।<br>
गुरुमूर्तिः स्थितस्तस्मात्पूजयेत्सततं गुरुम् ॥ ७-२॥</p>
<p>नालक्षणे यथा लिङ्गे सान्निध्यं कल्पयेच्छिवः ।<br>
अल्पागमे गुरौ तद्वत्सान्निध्यं न प्रकल्पयेत् ॥ ७-३॥</p>
<p>शिवज्ञानार्थतत्त्वज्ञः प्रसन्नमनसं गुरुम् ।<br>
शिवः शिवं समास्थाय ज्ञानं वक्ति न हीतरः ॥ ७-४॥</p>
<p>गुरुं च शिववद्भक्त्या नमस्कारेण पूजयेत् ।<br>
कृताञ्जलिस्त्रिसन्ध्यं च भूमिविन्यस्तमस्तकः ॥ ७-५॥</p>
<p>न विविक्तमनाचान्तम्(?) चङ्क्रमन्तं तथाकुलम् ।<br>
समाधिस्थं व्रजन्तं च नमस्कुर्याद्गुरुं बुधः ॥ ७-६॥</p>
<p>व्याख्याने तत्समाप्तौ च सम्प्रश्ने स्नानभोजने ।<br>
भुक्त्वा च शयने स्वप्ने नमस्कुर्यात्सदा गुरुम् ॥ ७-७॥</p>
<p>ग्रामान्तरमभिप्रेप्सुर्गुरोः कुर्यात्प्रदक्षिणम् ।<br>
सार्वाङ्गिकप्रणामं च पुनः कुर्यात्तदागतः ॥ ७-८॥</p>
<p>पर्वोत्सवेषु सर्वेषु दद्याद्गन्धपवित्रकम् ।<br>
शिवज्ञानस्य चारम्भे प्रवासगमनागतौ ॥ ७-९॥</p>
<p>शिवधर्मव्रतारम्भे तत्समाप्तौ च कल्पयेत् ।<br>
प्रसादनाय कुपितो विजित्य च रिपुं तथा ॥ ७-१०॥</p>
<p>पुण्याहे ग्रहशान्तौ च दीक्षायां च सदक्षिणम् ।<br>
आवार्य पदसम्प्राप्तौ पवित्रे चोपविग्रहे ॥ ७-११॥</p>
<p>उपानच्छत्त्रशयनं वस्त्रमासनभूषणम् ।<br>
पात्रदण्डाक्षसूत्रं वा गुरुसक्तं न धारयेत् ॥ ७-१२॥</p>
<p>हास्यनिष्ठीवनास्फोटमुच्चभाष्यविजृम्भणम् ।<br>
पादप्रसारणं गतिं न कुर्याद्गुरुसन्निधौ ॥ ७-१३॥</p>
<p>हीनान्नपानवस्त्रः स्यान्नीचशय्यासनो गुरोः ।<br>
न यथेष्टश्च सन्तिष्ठेत्कलहं च विवर्जयेत् ॥ ७-१४॥</p>
<p>प्रतिवाते ऽनुवाते वा न तिष्ठेद्गुरुणा सह ।<br>
असंश्रये च सततं न किञ्चित्कीर्तयेद्गुरोः ॥ ७-१५॥</p>
<p>अन्यासक्तो न भुञ्जानो न तिष्ठन्नपराङ्मुखः ।<br>
न शयनो न चासीनः सम्भास्येद्गुरुणा सह ॥ ७-१६॥</p>
<p>दृष्ट्वैव गुरुमायान्तमुत्तिष्ठेद्दूरतस्त्वरम् ।<br>
अनुज्ञातश्च गुरुणा संविशेच्चानुपृष्ठतः ॥ ७-१७॥</p>
<p>न कण्ठं प्रावृतं कुर्यान्न च तत्रावसक्तिकाम् ।<br>
न पादधावनस्नानं यत्र पश्येद्गुरुः स्थितः ॥ ७-१८॥</p>
<p>न दन्तधावनाभ्यङ्गमायामोद्वर्तनक्रियाः ।<br>
उत्सर्गपरिधानं च गुरोः कुर्वीत पश्यतः ॥ ७-१९॥</p>
<p>गुरुर्यदर्पयेत्किञ्चिद्गृहासन्नं तदञ्जलौ ।<br>
पात्रे वा पुरतः शिष्यस्तद्वक्त्रमभिवीक्षयन् ॥ ७-२०॥</p>
<p>यदर्पयेद्गुरुः किञ्चि तन्नम्रः पुरतः स्थितः ।<br>
पाणिद्वयेन गृह्णीयत्स्थापयेत्तच्च सुस्थितम् ॥ ७-२१॥</p>
<p>न गुरोः कीर्तयेन्नाम परोऽक्षमपि केवलम् ।<br>
समानसञ्ज्ञमन्यं वा नाह्वयीत तदाख्यया ॥ ७-२२॥</p>
<p>स्वगुरुस्तद्गुरुश्चैव यदि स्यातां समं क्वचित् ।<br>
गुरोर्गुरुस्तयोः पूज्यः स्वगुरुश्च तदाज्ञया ॥ ७-२३॥</p>
<p>अनिवेद्य न भुञ्जीत भुक्त्वा चास्य निवेदयेत् ।<br>
नाविज्ञाप्य गुरुं गच्छेद्बहिः कार्येण केनचित् ॥ ७-२४॥</p>
<p>गुर्वाज्ञया कर्म कृत्वा तत्समाप्तौ निवेदयेत् ।<br>
कृत्वा च नैत्यकं सर्वमधीयीताज्ञया गुरोः ॥ ७-२५॥</p>
<p>मृद्भस्मगोमयजलं पत्त्रपुष्पेन्धनं समित् ।<br>
पर्याप्तमष्टकं ह्येतद्गुर्वर्थं तु समाहरेत् ॥ ७-२६॥</p>
<p>भैषज्याहारपात्राणि वस्त्रशय्यासनं गुरोः ।<br>
आनयेत्सर्वयत्नेन प्रार्थयित्वा धनेश्वरान् ॥ ७-२७॥</p>
<p>गुरोर्न खण्डयेदाज्ञामपि प्राणान्परित्यजेत् ।<br>
कृत्वाज्ञां प्राप्नुयान्मुक्तिं लङ्घयन्नरकं व्रजेत् ॥ ७-२८॥</p>
<p>पर्यटेत्पृथिवीं कृत्स्नां सशैलवनकाननाम् ।<br>
गुरुभैषज्यसिद्ध्यर्थमपि गच्छेद्रसातलम् ॥ ७-२९॥</p>
<p>यदादिशेद्गुरुः किञ्चित्तत्कुर्यादविचारतः ।<br>
अमीमांस्या हि गुरवः सर्वकार्येषु सर्वथा ॥ ७-३०॥</p>
<p>नोत्थापयेत्सुखासीनं शयानं न प्रबोधयेत् ।<br>
आसीनो गुरुमासीनमभिगच्छेत्प्रतिष्ठितम् ॥ ७-३१॥</p>
<p>पथि प्रयान्तं यान्तं च यत्नाद्विश्रमयेद्गुरुम् ।<br>
क्षित्पिपासातुरं स्नातं ज्ञात्वा शक्तं च भोजयेत् ॥ ७-३२॥</p>
<p>अभ्यङ्गोद्वर्तनं स्नानं भोजनष्ठीवमार्जनम् ।<br>
गात्रसंवाहनं रात्रौ पादाभ्यङ्गं च यत्नतः ॥ ७-३३॥</p>
<p>प्रातः प्रसाधनं दत्त्वा कार्यं सम्मार्जनाञ्जनम् ।<br>
नानापुष्पप्रकरणं श्रीमद्व्याख्यानमण्डपे ॥ ७-३४॥</p>
<p>स्थाप्यासनं गुरोः पूज्यं शिवज्ञानस्य पुस्तकम् ।<br>
तत्र तिष्ठेत्प्रतीक्षंस्तद्गुरोरागमनं क्रमात् ॥ ७-३५॥</p>
<p>गुरोर्निन्दापवादं च श्रुत्वा कर्णौ पिधापयेत् ।<br>
अन्यत्र चैव सर्पेत्तु निगृह्णीयादुपायतः ॥ ७-३६॥</p>
<p>न गुरोरप्रियं कुर्यात्पीडितस्तारितो ऽपि वा ।<br>
नोच्चारयेच्च तद्वाक्यमुच्चार्य नरकं व्रजेत् ॥ ७-३७॥</p>
<p>गुरुरेव पिता माता गुरुरेव परः शिवः ।<br>
यस्यैव निश्चितो भावस्तस्य मुक्तिर्न दूरतः ॥ ७-३८॥</p>
<p>आहाराचारधर्माणां यत्कुर्याद्गुरुरीश्वरः ।<br>
तथैव चानुकुर्वीत नानुयुञ्जीत कारणम् ॥ ७-३९॥</p>
<p>यज्ञस्तपांसि नियमात्तानि वै विविधानि च ।<br>
गुरुवाक्ये तु सर्वाणि सम्पद्यन्ते न संशयः ॥ ७-४०॥</p>
<p>अज्ञानपङ्कनिर्मग्नं यः समुद्धरते जनम् ।<br>
शिवज्ञानात्महस्तेन कस्तं न प्रतिपूजयेत् ॥ ७-४१॥</p>
<p>इति यः पूजयेन्नित्यं गुरुमूर्तिस्थमीश्वरम् ।<br>
सर्वपापविनिर्मुक्तः प्राप्नोति परमं पदम् ॥ ७-४२॥</p>
<p>स्नात्वाम्भसा भस्मना वा शुक्लवस्त्रोपवीतवान् ।<br>
दूर्वागर्भस्थितं पुष्पं गुरुः शिरसि धारयेत् ॥ ७-४३॥</p>
<p>रोचनालभनं कुर्याद्धूययेदात्मनस्तनुम् ।<br>
अङ्गुलीयाक्षसूत्रं च कर्णमात्रे च धारयेत् ॥ ७-४४॥</p>
<p>गुरुरेवंविधः श्रीमान्नित्यं तिष्ठेत्समाहितः ।<br>
यस्माज्ज्ञानोपदेशार्थं गुरुरास्ते सदाशिवः ॥ ७-४५॥</p>
<p>धारयेत्पादुके नित्यं मृदुवर्मप्रकल्पिते ।<br>
प्रगृह्य दण्डं छत्त्रं वा पर्यटेदाश्रमाद्बहिः ॥ ७-४६॥</p>
<p>न भूमौ विन्यसेत्पादमन्तर्धानं विना गुरुः ।<br>
कुशपादकमाक्रम्य तर्पणार्थं प्रकल्पयेत् ॥ ७-४७॥</p>
<p>पादस्थानानि पत्त्राद्यैः कृत्वा देवगृहं विशेत् ।<br>
पात्रास्तरितपादश्च(?) नित्यं भुञ्जीत वाग्यतः ॥ ७-४८॥</p>
<p>न पादौ धावयेत्कांस्ये लोहे वा परिकल्पिते ।<br>
शौचयेत्तृणगर्भायां द्वितीयायां तथाचमेत् ॥ ७-४९॥</p>
<p>न रक्तमुल्बणं वस्त्रं धारयेत्कुसुमानि च ।<br>
न बहिर्गन्धमाल्यानि वासांसि मलिनानि च ॥ ७-५०॥</p>
<p>केशास्थीनि कपालानि कार्पासास्थितुषाणि च ।<br>
अमेध्याङ्गारभस्मानि नाधितिष्ठेद्रजांसि च ॥ ७-५१॥</p>
<p>न च लोष्टं विमृद्नीयान्न च छिन्द्यान्नखैस्तृणम् ।<br>
न पत्त्रपुष्पमूल्यानि वंशमङ्गलकाष्ठिताम् ॥ ७-५२॥</p>
<p>एवमादीनि चान्यानि पाणिभ्यां न च मर्दयेत् ।<br>
न दन्तखादनं कुर्याद्रोमाण्युत्पाटयेन्न च ॥ ७-५३॥</p>
<p>न पद्भ्यामुल्लिखेद्भूमिं लोष्टकाष्ठैः करेण वा ।<br>
न नखांश्च नखैर्विद्यान्न कण्डूयेन्नखैस्तनुम् ॥ ७-५४॥</p>
<p>मुहुर्मुहुः शिरः श्मश्रु न स्पृशेत्करजैर्बुधः ।<br>
न लिक्षाकर्षणं कुर्यादात्मनो वा परस्य वा ॥ ७-५५॥</p>
<p>सौवर्ण्यरौप्यताम्रैश्च शृङ्गदन्तशलाकया ।<br>
देहकण्डूयनं कार्यं वंशकाष्ठीकवीरणैः(?) ॥ ७-५६॥</p>
<p>न विचित्तं प्रकुर्वीत दिशश्चैवावलोकयन् ।<br>
न शोकार्तश्च सन्तिष्ठेद्धूत्वा पाणौ कपोलकम् ॥ ७-५७॥</p>
<p>न पाणिपादवाक्चक्षुः- श्रोत्रशिश्नगुदोदरैः ।<br>
चापलानि न कुर्वीत स सर्वार्थमवाप्नुयात् ॥ ७-५८॥</p>
<p>न कुर्यात्केनचिद्वैरमध्रुवे जीविते सति ।<br>
लोककौतूहलं पापं सन्ध्यां च परिवर्जयेत् ॥ ७-५९॥</p>
<p>न कुद्वारेण वेश्मानि नगरं ग्राममाविशेत् ।<br>
न दिवा प्रावृतशिरा रात्रौ प्रावृत्य पर्यटेत् ॥ ७-६०॥</p>
<p>नातिभ्रमणशीलः स्यान्न विशेच्च गृहाद्गृहम् ।<br>
न चाज्ञानमधीयीत शिवज्ञानं समभ्यसेत् ॥ ७-६१॥</p>
<p>शिवज्ञानं परं ब्रह्म तदारभ्य न सन्त्यजेत् ।<br>
ब्रह्मासाध्य च यो गच्छेद्ब्रह्महा स प्रकीर्तितः ॥ ७-६२॥</p>
<p>कृताञ्जलिः स्थितः शिष्यो लघुवस्त्रमुदङ्मुखः ।<br>
शिवमन्त्रं समुच्चार्य प्राङ्मुखो ऽध्यापयेद्गुरुः ॥ ७-६३॥</p>
<p>नागदन्तादिसम्भूतं चतुरश्रं सुशोभनम् ।<br>
हेमरत्नचितं वापि गुरोरासनमुत्तमम् ॥ ७-६४॥</p>
<p>न शुश्रूषार्थकामाश्च न च धर्मः प्रदृश्यते ।<br>
न भक्तिर्न यशः क्रौर्यं न तमध्यापयेद्गुरुः ॥ ७-६५॥</p>
<p>देवाग्निगुरुगोष्ठीषु व्याख्याध्ययनसंसदि ।<br>
प्रश्ने वादे ऽनृते ऽशौचे दक्षिणं बाहुमुद्धरेत् ॥ ७-६६॥</p>
<p>वशे सततनम्रः स्यात्संहृत्याङ्गानि कूर्मवत् ।<br>
तत्सम्मुखं च निर्गच्छेन्नमस्कारपुरस्सरः ॥ ७-६७॥</p>
<p>देवाग्निगुरुविप्राणां न व्रजेदन्तरेण तु ।<br>
नार्पयेन्न च गृह्णीयात्किञ्चिद्वस्तु तदन्तरा ॥ ७-६८॥</p>
<p>न मुखेन धमेदग्निं नाधःकुर्यान्न लङ्घयेत् ।<br>
न क्षिपेदशुचिं वह्नौ न च पादौ प्रतापयेत् ॥ ७-६९॥</p>
<p>तृणकाष्ठादिगहने जन्तुभिश्च समाकुले ।<br>
स्थाने न दीपयेदग्निं दीप्तं चापि ततः क्षिपेत् ॥ ७-७०॥</p>
<p>अग्निं युगपदानीय धारयेत प्रयत्नतः ।<br>
ज्वलन्तं न प्रदीपं च स्वयं निर्वापयेद्बुधः ॥ ७-७१॥</p>
<p>शिवव्रतधरं दृष्ट्वा समुत्थाय सदा द्रुतम् ।<br>
शिवो ऽयमिति सङ्कल्प्य हर्षितः प्रणमेत्ततः ॥ ७-७२॥</p>
<p>भोगान्ददाति विपुलान्लिङ्गे सम्पूजितः शिवः ।<br>
अग्नौ च विविधां सिद्धिं गुरौ मुक्तिं प्रयच्छति ॥ ७-७३॥</p>
<p>मोक्षार्थं पूजयेत्तस्माद्गुरुमूर्तिस्थमीश्वरम् ।<br>
गुरुभक्त्या लभेज्ज्ञानं ज्ञानान्मुक्तिमवाप्नुयात् ॥ ७-७४॥</p>
<p>सर्वपर्वसु यत्नेन ह्येषु सम्पूजयेच्छिवम् ।<br>
कुर्यादायतने शोभां गुरुस्थानेषु सर्वतः ॥ ७-७५॥</p>
<p>नरद्वयोच्छ्रिते पीठे सर्वशोभासमन्विते ।<br>
संस्थाप्य मणिजं लिङ्गं स्थाने कुर्याज्जगद्धितम् ॥ ७-७६॥</p>
<p>अन्नपानविशेषैश्च नैवेद्यमुपकल्पयेत् ।<br>
भोजयेद्व्रतिनश्चात्र स्वगुरुं च विशेषतः ॥ ७-७७॥</p>
<p>पूजयेच्च शिवज्ञानं वाचयीत च पर्वसु ।<br>
दर्शयेच्छिवभक्तेभ्यः सत्पूजां परिकल्पिताम् ॥ ७-७८॥</p>
<p>प्रियं ब्रूयात्सदा तेभ्यः प्रदेयं चापि शक्तितः ।<br>
एवं कृते विशेषेण प्रसीदति महेश्वरः ॥ ७-७९॥</p>
<p>छिन्नं भिन्नं मृतं नष्टं वर्धते नास्ति केवलम् ।<br>
इत्याद्यान्न वदेच्छब्दान्साक्षाद्ब्रूयात्तु मङ्गलम् ॥ ७-८०॥</p>
<p>अधेनुं धेनुमित्येव ब्रूयाद्भद्रमभद्रकम् ।<br>
कपालं च भगालं स्यात्परमं मङ्गलं वदेत् ॥ ७-८१॥</p>
<p>ऐन्द्रं धनुर्मणिधनुर्दाहकाष्ठादि चन्दनम् ।<br>
स्वर्यातं च मृतं ब्रूयाच्छिवीभूतं च योगिनम् ॥ ७-८२॥</p>
<p>द्विधाभूतं वदेच्छिन्नं भिन्नं च बहुधा स्थितम् ।<br>
नष्टमन्वेषणीयं च रिक्तं पूर्णाभिवर्धितम् ॥ ७-८३॥</p>
<p>नास्तीति शोभनं सर्वमाद्यमङ्गाभिवर्धनम् ।<br>
सिद्धिमद्ब्रूहि गच्छन्तं सुप्तं ब्रूयात्प्रवर्धितम् ॥ ७-८४॥</p>
<p>न म्लेच्छमूर्खपतितैः क्रूरैः सन्तापवेदिभिः ।<br>
दुर्जनैरवलिप्तैश्च क्षुद्रैः सह न संवदेत् ॥ ७-८५॥</p>
<p>नाधार्मिकनृपाक्रान्ते न दंशमशकावृते ।<br>
नातिशीतजलाकीर्णे देशे रोगप्रदे वसेत् ॥ ७-८६॥</p>
<p>नासनं शयनं पानं नमस्काराभिवादनम् ।<br>
सोपानत्कः प्रकुर्वीत शिवपुस्तकवाचनम् ॥ ७-८७॥</p>
<p>आचार्यं दैवतं तीर्थमुद्धूतोदं मृदं दधि ।<br>
वटमश्वत्थकपिलां दीक्षितोदधिसङ्गमम् ॥ ७-८८॥</p>
<p>यानि चैषां प्रकाराणि मङ्गलानीह कानिचित् ।<br>
शिवायेति नमस्कृत्वा प्रोक्तमेतत्प्रदक्षिणम् ॥ ७-८९॥</p>
<p>उपानच्छत्त्रवस्त्राणि पवित्रं करकं स्रजम् ।<br>
आसनं शयनं पानं धृतमन्यैर्न धारयेत् ॥ ७-९०॥</p>
<p>पालाशमासनं शय्यां पादुके दन्तधावनम् ।<br>
वर्जयेच्चापि निर्यासं रक्तं न तु समुद्भवम् ॥ ७-९१॥</p>
<p>सन्ध्यामुपास्य कुर्वीत नित्यं देहप्रसाधनम् ।<br>
स्पृशेद्वन्देच्च कपिलां प्रदद्याच्च गवां हितम् ॥ ७-९२॥</p>
<p>यः प्रदद्याद्गवां सम्यक्फलानि च विशेषतः ।<br>
क्षेत्रमुद्दामयेच्चापि तस्य पुण्यफलं शृणु ॥ ७-९३॥</p>
<p>यावत्तत्पत्त्रकुसुम- कन्दमूलफलानि च ।<br>
तावद्वर्षसहस्राणि शिवलोके महीयते ॥ ७-९४॥</p>
<p>कृशरोगार्तवृद्धानां त्यक्तानां निर्जने वने ।<br>
क्षुत्पिपासातुराणां च गवां विह्वलचेतसाम् ॥ ७-९५॥</p>
<p>नीत्वा यस्तृणतोयानि वने यत्नात्प्रयच्छति ।<br>
करोति च परित्राणं तस्य पुण्यफलं शृणु ॥ ७-९६॥</p>
<p>कुलैकविंशकोपेतः पत्नीपुत्रादिसंयुतः ।<br>
मित्रभृत्यैरुपेतश्च श्रीमच्छिवपुरं व्रजेत् ॥ ७-९७॥</p>
<p>तत्र भुक्त्वा महाभोगान्विमानैः सार्वकामिकैः ।<br>
स महाप्रलयं यावत्तदन्ते मुक्तिमाप्नुयात् ॥ ७-९८॥</p>
<p>गोब्राह्मणपरित्राणं सकृत्कृत्वा प्रयत्नतः ।<br>
मुच्यते पञ्चभिर्घोरैर्महद्भिः पातकैर्द्रुतम् ॥ ७-९९॥</p>
<p>अहिंसा सत्यमस्तेयं ब्रह्मचर्यमकल्कता ।<br>
अक्रोधो गुरुशुश्रूषा शौचं सन्तोषमार्जवम् ॥ ७-१००॥</p>
<p>अहिंसाद्या यमाः पञ्च यतीनां परिकीर्तिताः ।<br>
अक्रोधाद्याश्च नियमाः सिद्धिवृद्धिकराः स्मृताः ॥ ७-१०१॥</p>
<p>दशलाक्षणिको धर्मः शिवाचारः प्रकीर्तितः ।<br>
योगीन्द्राणां विशेषेण शिवयोगप्रसिद्धये ॥ ७-१०२॥</p>
<p>न विन्दति नरो योगं पुत्रदारादिसङ्गतः ।<br>
निबद्धः स्नेहपाशेन मोहस्तम्भबलीयसा ॥ ७-१०३॥</p>
<p>मोहात्कुटुम्बसंसक्तस्तृष्णया शृङ्खलीकृतः ।<br>
बालैर्बद्धस्तु लोको ऽयं मुसलेनाभिहन्यते ॥ ७-१०४॥</p>
<p>इमे बालाः कथं त्याज्या जीविष्यन्ति मया विना ।<br>
मोहाद्धि चिन्तयत्येवं परमार्थौ न पश्यति ॥ ७-१०५॥</p>
<p>सम्पर्कादुदरे न्यस्तः शुक्रबिन्दुरचेतनः ।<br>
स पित्रा केन यत्नेन गर्भस्थः परिपालितः ॥ ७-१०६॥</p>
<p>कर्कशाः कठिना भक्षा जीर्यन्ते यत्र भक्षिताः ।<br>
तस्मिन्नेवोदरे शुक्रं किं न जीर्यति भक्ष्यवत् ॥ ७-१०७॥</p>
<p>येनैतद्योजितं गर्भे येन चैव विवर्धितम् ।<br>
तेनैव निर्गत्ं भूयः कर्मणा स्वेन पाल्यते ॥ ७-१०८॥</p>
<p>न कश्चित्कस्यचित्पुत्रः पिता माता न कस्यचित् ।<br>
यत्स्वयं प्राक्तनं कर्म पिता मातेति तत्स्मृतम् ॥ ७-१०९॥</p>
<p>येन यत्र कृतं कर्म स तत्रैव प्रजायते ।<br>
पितरौ चास्य दासत्वं कुरुतस्तत्प्रचोदितौ ॥ ७-११०॥</p>
<p>न कश्चित्कस्यचिच्छक्तः कर्तुं दुःखं सुखानि च ।<br>
करोति प्राक्तनं कर्म मोहाल्लोकस्य केवलम् ॥ ७-१११॥</p>
<p>कर्मदायादसम्बन्धादुपकारः परस्परम् ।<br>
दृश्यते नापकारश्च मोहेनात्मनि मन्यते ॥ ७-११२॥</p>
<p>ईश्वराधिष्ठितं कर्म फलतीह शुभाशुभम् ।<br>
ग्रामस्वामिप्रसादेन सुकृतं कर्षणं यथा ॥ ७-११३॥</p>
<p>द्वयं देवत्वमोक्षाय ममेति न ममेति च ।<br>
ममेति बध्यते जन्तुर्न ममेति विमुच्यते ॥ ७-११४॥</p>
<p>द्व्यक्षरं च भवेन्मृत्युस्त्र्यक्षरं ब्रह्म शाश्वतम् ।<br>
ममेति द्व्यक्षरं मृत्युस्त्र्यक्षरं न ममेति च ॥ ७-११५॥</p>
<p>तस्मादात्मन्यहङ्कारमुत्सृज्य प्रविचारतः ।<br>
विधूयाशेषसङ्गांश्च मोक्षोपायं विचिन्तयेत् ॥ ७-११६॥</p>
<p>ज्ञानाद्योगपरिक्लेशं कुप्रावरणभोजनम् ।<br>
कुचर्यां कुनिवासं च मोक्षार्थी न विचिन्तयेत् ॥ ७-११७॥</p>
<p>न दुःखेन विना सौख्यं दृश्यते सर्वदेहिनाम् ।<br>
दुःखं तन्मात्रकं ज्ञेयं सुखमानन्त्यमुत्तमम् ॥ ७-११८॥</p>
<p>सेवायां पाशुपाल्ये च वानिज्ये कृषिकर्मणि ।<br>
तुल्ये सति परिक्लेशे वरं क्लेशो विमुक्तये ॥ ७-११९॥</p>
<p>स्वर्गापवर्गयोरेकं यः शीघ्रं न प्रसाधयेत् ।<br>
याति तेनैव देहेन स मृतस्तप्यते चिरम् ॥ ७-१२०॥</p>
<p>यदवश्यं पराधीनैस्त्यजनीयं शरीरकम् ।<br>
कस्मात्तेन विमूढात्मा न साधयति शाश्वतम् ॥ ७-१२१॥</p>
<p>यौवनस्था गृहस्थाश्च प्रासादस्थाश्च ये नृपाः ।<br>
सर्व एव विशीर्यन्ते शुष्कस्निग्धान्नभोजनाः ॥ ७-१२२॥</p>
<p>अनेकदोषदुष्टस्य देहस्यैको महान्गुणह् ।<br>
यां यामवस्थामाप्नोति तां तामेवानुवर्तते ॥ ७-१२३॥</p>
<p>मन्दं परिहरन्कर्म स्वदेहमनुपालयेत् ।<br>
वर्षासु जीर्णकटवत्तिष्ठन्नप्यवसीदति ॥ ७-१२४॥</p>
<p>न ते ऽत्र देहिनः सन्ति ये तिष्ठन्ति सुनिश्चलाः ।<br>
सर्वे कुर्वन्ति कर्माणि विकृशाः पूर्वकर्मभिः ॥ ७-१२५॥</p>
<p>तुल्ये सत्यपि कर्तव्ये वरं कर्म कृतं परम् ।<br>
यः कृत्वा न पुनः कुर्यान्नानाकर्म शुभाशुभम् ॥ ७-१२६॥</p>
<p>तस्मादन्तर्बहिश्चिन्तामनेकाकारसंस्थिताम् ।<br>
सन्त्यज्यात्महितार्थाय स्वाध्यायध्यानमभ्यसेत् ॥ ७-१२७॥</p>
<p>विविक्ते विजने रम्ये पुष्पाश्रमविभूषिते ।<br>
स्थानं कृत्वा शिवस्थाने ध्यायेच्छान्तं परं शिवम् ॥ ७-१२८॥</p>
<p>ये ऽतिरम्याण्यरण्यानि सुजलानि शिवानि तु ।<br>
विहायाभिरता ग्रामे प्रायस्ते दैवमोहिताः ॥ ७-१२९॥</p>
<p>विवेकिनः प्रशान्तस्य यत्सुखं ध्यायतः शिवम् ।<br>
न तत्सुखं महेन्द्रस्य ब्रह्मणः केशवस्य वा ॥ ७-१३०॥</p>
<p>इति नामामृतं दिव्यं महाकालादवाप्तवान् ।<br>
विस्तरेणानुपूर्वाच्च ऋष्यात्रेयः(?) सुनिश्चितम् ॥ ७-१३१॥</p>
<p>प्रज्ञामथा विनिर्मथ्य(?) शिवज्ञानमहोदधिम् ।<br>
ऋष्यात्रेयः समुद्धृत्य प्राहेदमणुमात्रकम् ॥ ७-१३२॥</p>
<p>शिवधर्मे महाशास्त्रे शिवधर्मस्य चोत्तरे ।<br>
यदनुक्तं भवेत्किञ्चित्तदत्र परिकीर्तितम् ॥ ७-१३३॥</p>
<p>त्रिदैवत्यमिदं शास्त्रं मुनीन्द्रात्रेयभाषितम् ।<br>
तिर्यङ्मनुजदेवानां सर्वेषां च विमुक्तिदम् ॥ ७-१३४॥</p>
<p>नन्दिस्कन्दमहाकालास्त्रयो देवाः प्रकीर्तिताः ।<br>
चन्द्रात्रेयस्तथात्रिश्च ऋष्यात्रेयो मुनित्रयम् ॥ ७-१३५॥</p>
<p>एतैर्महात्मबिः प्रोक्ताः शिवधर्माः समासतः ।<br>
सर्वलोकोपकारार्थं नमस्तेभ्यः सदा नमः ॥ ७-१३६॥</p>
<p>तेषां शिष्यप्रशिष्यैश्च शिवधर्मप्रवक्तृभिः ।<br>
व्याप्तं ज्ञानसरः शार्वं विकचैरिव पङ्कजैः ॥ ७-१३७॥</p>
<p>ये श्रावयन्ति सततं शिवधर्मं शिवार्थिनाम् ।<br>
ते रुद्रास्ते मुनीन्द्राश्च ते नमस्याः स्वभक्तितः ॥ ७-१३८॥</p>
<p>ये समुत्थाय शृण्वन्ति शिवधर्मं दिने दिने ।<br>
ते रुद्रा रुद्रलोकेशा न ते प्रकृतिमानुषाः ॥ ७-१३९॥</p>
<p>शिवोपनिषदं ह्येतदध्यायैः सप्तभिः स्मृतम् ।<br>
ऋष्यात्रेयसगोत्रेण मुनिना हितकाम्यया ॥ ७-१४०॥</p>
<p>॥ इति शिवोपनिषदि शिवाचाराध्यायः सप्तमः ॥</p>
<p>॥ इति शिवोपनिषत्समाप्ता ॥</p>

  </div>
</article>


        

        



    <aside class="card border noPrint" id="section-tree-item-upaniShat_aDyAr-sankalanam_11_shivopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/upaniShat/aDyAr-sankalanam/11_shivopaniShat/">११ शिवोपनिषत् </a>
            <a data-toggle="collapse" href="#section-tree-item-body-upaniShat_aDyAr-sankalanam_11_shivopaniShat_md" role="button" aria-expanded="false" aria-controls="section-tree-item-body-upaniShat_aDyAr-sankalanam_11_shivopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-upaniShat_aDyAr-sankalanam_11_shivopaniShat_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ११ शिवोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
