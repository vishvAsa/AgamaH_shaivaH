+++
title = "१०"

+++
दशमः पटलः  
  
  
" स्वच्छन्दोद्योतः "  
  
  
आ कालाग्नेः शिवपुरपरो योऽयमध्वा स सर्वो  
	मूर्त्याभासा स्फुरति लहरी यस्य यश्चाखिलं तम् ।   
  
मेयत्वेन प्रथयति परां मातृतां भक्तिभाजां  
	व्यङ्क्तुं देवो जयति स महाभैरवः श्रीस्वतन्त्रः ॥   
  
  
नवमपटलोपान्ते कालाग्निरित्यादिना   
कटाक्षिताध्वस्वरूपावबोधार्थं श्रीदेव्युवाच ----   
  
  
अध्वायं तु महादेव सूचितो न तु वणीतः ।   
  
कथयस्व प्रसादेन साधकानां हिताय तम् ॥ १०-१ ॥   
  
  
पारमेशधामप्राप्त्युपायः प्रबुद्धैरदनीयश्चाध्वायमिति   
नवमपटलोपक्रान्तो भुवनात्मा, साधकानामिति भुक्तिं मुक्तिं च   
साधयतामाचार्यादीनाम् ॥ १ ॥   
  
एतत्प्रश्ननिर्णयं श्रीभैरव उवाच ----   
  
  
अध्वानं सम्प्रवक्ष्यामि साधकानां हिताय वै ।   
  
  
अध्वानमिति भुवनरूपम्, सम्यक् तत्तद्भुवनेशाधिष्ठितक्रमेण   
प्रकर्षेण वैतत्येन वक्ष्यामि ॥   
  
तं प्रस्तौति ----   
  
  
अथ कालाग्निरुद्राधः कटाहः संव्यवस्थितः ॥ १०-२ ॥   
  
कोटियोजनबाहुल्यः…  
  
  
पृथ्व्याः सर्वतत्त्वावृतत्वात् तदीयब्रह्माण्डान्तरवस्थितं   
कालाग्निरुद्रभुवनमादौ, तस्याधः कटाहो ब्रह्माण्डकर्परः कटाह   
इव च यत्र निमज्ज्योन्मज्ज्यते कृच्छ्रात् । बाहुल्यं घनता ॥   
  
किं च ----   
  
  
…टस्योर्ध्वे भुवनानि तु ।   
  
नवनवतिकोट्यश्चाप्यण्डानां तु सहस्रकम् ॥ १०-३ ॥   
  
कोटीनां सप्ततिर्लक्षाण्ययुतानां सहस्रकम् ।   
  
अर्बुदान्यथ वृन्दानि खर्वाणि च तथैव च ॥ १०-४ ॥   
  
पद्मानि चाप्यसङ्ख्यानीत्येवमादीन्यनेकशः ।   
  
तेषां वै नायको ह्यत्र त्वनन्तः परमेश्वरः ॥ १०-५ ॥   
  
  
तस्य कटाहस्योर्ध्वे पृष्ठे कर्परबाह्ये इत्यर्थः । नवनवतिकोट्य   
इत्यादिना तद्बहिर्वतीनां भुवनानां ब्रह्माण्डानां च   
निःसङ्ख्यत्वमुच्यते । यथोक्तं श्रीमालिनीविजये ब्रह्माण्डं   
प्रकृत्यण्डं चाधिकृत्य ----   
  
"पृथग्द्वयमसङ्ख्यातम्" (२-५०)  
  
इति । श्रीकण्ठसंहितायामपि ----   
  
"ब्रह्माण्डं कोटिविस्तीर्णम्"  
  
इत्युक्तम् । यत्तु टीकाकारैः ----   
  
"अथ कालाग्निरुद्राधः" (१०-२)  
  
इत्यत्र कालाग्निरुद्रभुवनसामीप्यादाद्यं पाथीवमनन्तभुवनमुक्तम्,   
अण्डानामित्यत्र चाण्डशब्देन भुवनान्युच्यन्ते, तेषां च   
कालाग्निब्रह्माण्डकवाटयोर्मध्यवतीत्वमिति व्याख्यातम्, तदनागमिकं   
स्वयङ्कल्पितमित्युपेक्ष्यम् । यतोऽनन्तभुवनस्य प्रथमत्वेऽपि   
शतरुद्रमध्यवतीत्वेनाण्डबाह्याधोभागगतत्वमेवागमेषु दृश्यते ।   
यथोक्तं श्रीमालिनीविजये ----   
  
"तद्बहिः शतरुद्राणां भुवनानि पृथक्पृथक्" (५-१२)  
  
इत्युपक्रम्य…  
  
"अनन्तः प्रथमस्तेषाम्" (५-१३) इति ।   
  
इहाप्येकादशे भविष्यति ----   
  
"अनाथोऽनन्तरूपेण स्थितश्चाध्वनि धारकः" (११-२२)   
  
इति ।   
  
तथा ----   
  
शंस्थितश्चाम्भसो मूध्नी शक्त्याधारस्तु हूहुकः" (११-२४)   
  
इति ।   
  
एतच्चानन्तरमेव व्यक्तीभविष्यति । अण्डशब्दस्य च   
भुवनवाचकत्वमप्रसिद्धम् । एवमपि पृथग् भुवनशब्दोऽनुपादातव्यः   
स्यात् । वक्ष्यमाणे च   
ब्रह्माण्डान्तर्वतीभुवनमानसङ्ख्यामध्येऽनन्तभुवनमानस्यानुद्देश  
अन्न कर्परिकाकालाग्निभुवनयोर्मध्येऽनन्तभुवनम्, अपित्वधः   
कर्परिकाबाह्यपृष्ठभागेऽधःस्थशतरुद्रदशकमध्ये, इत्यलम् ॥ ५   
॥   
  
तदित्थं प्रपञ्चव्याप्त्याऽनन्तब्रह्माण्डाश्रया भूः । तस्यात   
एवानन्तशब्दवाच्यस्य भगवतः शुद्ध्या   
सर्वब्रह्माण्डाधोवतीनिःसङ्ख्यभुवनशुद्धिरूहकाख्यैः   
रुद्रभुवनैः सहास्यां भुवनदीक्षायां सम्पद्यत इत्याह ----   
  
  
तेन शुद्धेन शुद्धानि त्वण्डान्यत्रोहकैः सह ।   
  
ऊहन्ते तर्कयन्ति परिछिन्दन्ति विश्वमित्यूहकाः ॥   
  
  
कीदृशैरूहकैरित्याह ----   
  
  
शक्त्याधाराश्रयैरेव…  
  
  
शक्तिः पारमेश्वर्येव विश्वभित्तिभूतत्वादाधार   
इवाधारस्तदाश्रयैरेव शक्तिविश्रान्तैरित्यर्थः ॥   
  
ते चोहकाः कियन्तः, कीदृशाः, के ? ---- इत्याह ----   
  
  
…ड्वात्रिंशत्परिसङ्ख्यया ॥ १०-६ ॥   
  
कोटिकोटिपरीवारास्त्वनौपम्यगुणान्विताः ।   
  
दिव्याङ्गनौघसङ्कीर्णा भ्रूभङ्गललितेक्षणैः ॥ १०-७ ॥   
  
सूर्यायुतप्रतीकाशास्तोरणाट्टालमण्डिताः ।   
  
  
किं च ----   
  
  
न तत्र दुःखितः कश्चिन्मुक्त्वा दुःखमनङ्गजम् ॥ १०-८ ॥   
  
रमन्ते तत्र वै वीरा नारीभिः सह लीलया ।   
  
भुवनेषु विचित्रेषु योन्याकारेषु संस्थिताः ॥ १०-९ ॥   
  
  
अनेन स्त्रैणभोगप्राधान्यमेवैषां भुवनानामुपोद्बलितम् ॥ ९ ॥   
  
तदित्थम् ----   
  
  
भुवनान्येवमुक्तानि भुवनान्तरवासिनाम् ।   
  
  
"तस्योर्ध्वे भुवनानि" (१० । ३) इति यान्युपक्रान्तानि,   
तानीहानन्तभुवनमध्यगतेषु भुवनविशेषेषु ये   
वसन्त्यूहकास्तेषामाश्रयत्वेनोक्तानि ॥   
  
एवं च दीक्षायाम् ----   
  
  
सर्वाणि शुद्धिमायान्ति तान्यनन्ते विशोधिते ॥ १०-१० ॥   
  
  
स्वामिन्यनन्तभट्टारके दीक्ष्यं प्रति भोगप्रदत्वान्निवतीते   
तदधिष्ठिता ऊहकास्तद्भुवनानि चानन्तानि शुद्ध्यन्ति न भोगदत्वेन   
बन्धकानि भवन्तीत्यर्थः । एवमेव चोत्तरत्रापि   
तत्तद्भुवनेशशुद्धिद्वारेण भुवनशुद्धिर्मन्तव्या । शोधने   
चोपस्थानादिपूर्वं विधिमग्रे वक्ष्यति । एवं कर्परिकाया   
बाह्येऽनन्तभुवनम् ॥ १० ॥   
  
ततस्तु ----   
  
  
अथोपरिष्टात् कालाग्निः श्रीकण्ठेन निवेशितः ।   
  
अधिकारं प्रकुरुते तदाज्ञानुविधायकः ॥ १०-११ ॥   
  
अनेकरुद्रकोटीभिरुपेतस्तिष्ठति प्रिये ।   
  
  
उपरिष्टादिति कटाहस्य । कालः(ग्नि) संहारकृदग्निः । यद्यपि   
पूर्वोक्तनीत्या स्वतन्त्रभट्टारकमयत्वाद् विश्वस्योर्ध्वाधरप्रविभागो   
नास्ति, तथापि   
तदिच्छयैवारुरुक्षूणामुपदेश्योपदेशकानामयमित्थमाभासितः   
क्रमः । कालाग्न्यादिश्च परभैरवमयत्वाद् व्यापकोऽपि तदिच्छयैव   
तथावभासितस्तत्र तत्र तथा सन्निविष्टः ॥   
  
एवं कटाहस्याध ऊर्ध्वे च भुवनद्वयमुक्त्वा पुरप्रमाणं   
निणीनीषुरुपक्रमते ----   
  
  
अधुना सम्प्रवक्ष्यामि प्रमाणं शिवनिमीतम् ॥ १०-१२ ॥   
  
योजनानां वरारोहे…  
  
  
तच्चोपक्रमत एव ----   
  
  
…यथा भवति तच्छ्रणु ।   
  
  
तत्र ----   
  
  
अव्यक्ताद्दशभिर्भागैर्महान् स्थूलो विभाव्यते ॥ १०-१३ ॥   
  
द्विपञ्चभागो महतो भूतादिः स्थूल उच्यते ।   
  
  
इह योगिनः प्रति विश्वं मेयम्, अयोगिनस्तु प्रकृतितत्त्वात् प्रभृति   
मेयव्यवस्था, मायायाः पुरुषं प्रत्याच्छादकत्वात् कलादेश्च   
कञ्चुकरूपत्वेन ग्राहकशक्तिमयत्वात् । प्रकृतितत्त्वं तु   
वेद्यसामान्यरूपं मुमूर्षावसरे कण्ठगतमिव स्मर्यमाणं   
प्रतिभात्येव । कण्ठो हि प्रकृत्यधिष्ठातुः विष्णोः स्थितिधाम ।   
तदित्थं वेद्यरूपादव्यक्ताद्दशगुणं स्थूलत्वं महतो बुद्धेः ।   
बुद्धिर्ह्यध्यवसायव्यापाररूपा स्वसम्वेदनेन सम्वेद्यते । तस्याश्च   
प्रोक्तप्राकृतरूपाद् वेद्यात् स्थूलत्वं प्रतीतिसाक्षिकमेव ।   
एवम्भूतान्महतो द्विपञ्चभाग इति दशगुण एव, भूतानामादिः   
कारणं तन्मात्रं स्थूलः, न तु भूतादिरहङ्कारो व्याख्येयस्तस्य   
महत आधिक्येनासञ्चेत्यत्वात् । तन्मात्रस्वरूपं तु   
वासनारूपतयान्तः स्थितं वृद्धस्येवाभिलाषास्पदीभूतं   
प्रमदामात्ररूपं स्फुरत्येव । तच्चाध्यवसायात्मनो बुद्धेराकारतया   
स्फुरत्स्थूलतां धत्त एव । तदेतदन्तःकरणैकपरिच्छेद्यमित्याह ----   
  
  
भूतादेः परिमाणं च भावग्राह्यं न चाक्षुषम् ॥ १०-१४ ॥   
  
  
तदीदृशात् ----   
  
  
भूतादेर्यद्दशगुणमणीयो दृश्यते रजः ।   
  
जालान्तरगते भानौ परमाणुः स उच्यते ॥ १०-१५ ॥   
  
  
अणीयः स्वल्पतरम्, भूताद्यपेक्षया तु दशगुणं स्थूलं   
चाक्षुषत्वात् । अयं च परमाणुः ताकीकोपगतपरमाणुविलक्षणः ॥   
१५ ॥   
  
ईदृशश्च ----   
  
  
अष्टानां परमाणूनां समवायस्तु यो भवेत् ।   
  
त्रसरेणुः स विख्यातः तत्पद्मरज उच्यते ॥ १०-१६ ।   
  
  
समवायः सङ्घट्टनम् । तस्य त्रसरेणुः, पद्मरज इति नामद्वयम् ॥   
१६ ॥   
  
  
त्रसरेणवश्च ये त्वष्टौ बालाग्रं तु विधीयते ।   
  
बालाग्राणि तथा त्वष्टौ लिक्षेति परिकीतीता ॥ १७ ॥   
  
लिक्षाचाश्ष्टौ विदुर्यूकां यूकाश्चाष्टौ यवो भवेत् ।   
  
अष्टौ यवा वरारोहे पर्वाङ्गुष्ठमथाङ्गुलम् ॥ १८ ॥   
  
द्वादशाङ्गुलमानेन वितस्तिस्ताल उच्यते ।   
  
तालद्वयं भवेद्धस्तश्चतुवींशतिकाङ्गुलः ॥ १९ ॥   
  
  
बालाग्रादीनि प्रमाणविशेषाभिधानानि ।   
पर्वणोऽङ्गुष्ठमङ्गुलमिति पर्यायः, वितस्तेस्तु तालः ॥ १९ ॥   
  
  
चतुर्हस्तो धनुर्दण्डो नालिका यूप एव च ।   
  
  
धनुष एव दण्डो नालिका यूप इति च नाम ॥   
  
  
धनुःसहस्रे द्वे पूर्णे क्रोशः समभिधीयते ॥ १०-२० ॥   
  
  
क्रोशद्वयेन गव्यूतिर्गव्यूती द्वे तु योजनम् ।   
  
  
एतत्प्रकृते योजयति ----   
  
  
अनेन परिमाणेन योजनानां यशस्विनि ॥ १०-२१ ॥   
  
सिंहासनं महादीप्तं सहस्रद्वयविस्तृतम् ।   
  
सहस्रमुच्छिरतं तस्य…  
  
  
तस्येति कालाग्नेः ॥   
  
  
…ंअहापीठेषु सुव्रते ॥ १०-२२ ॥   
  
तिष्ठते यत्र देवेशः कालो द्वादशलोचनः ।   
  
  
तिष्ठते प्रकाशते ॥   
  
स पश्चिमोत्तरप्राग्दक्षतः ----   
  
  
सितरक्तपीतकृष्णश्चतुर्वक्त्रो महाबलः ॥ १०-२३ ॥   
  
  
ऊर्ध्ववक्त्रमस्यानुन्मीलितं भगवता दशीतं मा भूद्   
भूरादिलोकदाह इति ॥ २३ ॥   
  
किं च ----   
  
  
रक्ताङ्गोऽथ करालश्च पिङ्गभ्रू श्मश्रुलोचनः ।   
  
वक्त्रज्वाला जटाज्वाला लोमज्वालाः सुजाज्वलाः ॥ १०-२४ ॥   
  
ज्वलन्त्यस्यायुधज्वालाः सुतीव्राः करमध्यगाः ।   
  
  
इत्थं चायम् ----   
  
  
ज्वलत्पर्वतवद् दीप्तो ज्वलज्ज्वालाभिराजितः ॥ १०-२५ ॥   
  
दशबाहुर्महात्मा वै खड्गखेटकधारकः ।   
  
शरशार्ङ्गविहस्तश्च पाशाङ्कुशधरस्तथा ॥ १०-२६ ॥   
  
कपालखट्वाङ्गधरो वरदाभयपाणिभृत् ।   
  
  
विहस्तो विशिष्टहस्तः ॥   
  
अपि च ----   
  
  
दश योजनलक्षाणि शरीरं भाति भास्वरम् ॥ १०-२७ ॥   
  
  
एतद् भावस्वरायाः कान्तेः प्रमाणम् न तु शरीरस्य, अन्यथा   
प्रागुक्तासनमानस्यासङ्गतत्वापत्तिः । शरीरमानं त्विह नोक्तम् ॥ २७   
॥   
  
  
कोटियोजनमानेन भुवनं चास्य जाज्वलम् ।   
  
  
तच्च ----   
  
  
सम्भृतं रुद्रकन्याभी रुद्रैर्ज्वलितशूलिभिः ॥ १०-२८ ॥   
  
नानारूपविमानैश्च प्रज्वलद्भिः समावृतम् ।   
  
  
किं च ----   
  
  
ज्वालास्तस्य विनिष्क्रान्ताः कोटयो दश चोर्ध्वतः ॥ १०-२९ ॥   
  
  
तस्येति भुवनस्य ॥ २९ ॥   
  
  
तस्योपरिष्टाद् देवेशि पञ्च कोट्यो वरानने ।   
  
न कश्चिन्निवसत्यत्र धूमोष्मपरिवारितः ॥ १०-३० ॥   
  
  
एवं कटाहः कोटिस्तदुपरि कालाग्निभुवनं कोटिः, भुवनज्वाला दश   
कोटयः, शून्यं पञ्च कोटय इति सप्तदश । न चात्र   
मध्येऽनन्तभुवनपरीमाणमुक्तमिति मध्ये तत्परिकल्पनमसदित्युक्तमेव   
॥ ३० ॥   
  
  
अतः परं वरारोहे नरकाः परिकीतीताः ।   
  
पञ्चाशत्कोटयो देवि कथिता ह्यनुपूर्वशः ॥ १०-३१ ॥   
  
  
अन्तर्भावितण्यर्थत्वाद् नरान् काययन्ति साक्रन्दान् सम्पादयन्ति   
दुःखानुभवेनेति नरकाः कथिता इति महासंहितासु ॥ ३१ ॥   
  
इह तु ----   
  
प्रधानं सम्प्रवक्ष्यामि शतं तत्र वरानने ।   
  
चत्वारिंशत्समोपेतं कथितं…  
  
  
यन्महासंहितासु तत्  
  
  
…णामतः शृणु ॥ १०-३२ ॥   
  
अवीची रौरवश्चैव महारौरव एव च ।   
  
तामिस्रश्चान्धामिस्रः सञ्जीवनसुजीवनौ ॥ १०-३३ ॥   
  
  
तदेते ----   
  
"अवीचिर्वीचिभिश्छन्नः पूयासृक्कर्दमादिभिः ।   
  
रुदन्तः प्राणिनो यत्र निक्षिप्यन्ते स रौरवः ॥"  
  
"तामिस्रस्तमसा मिश्रः शर्वरीध्वान्तधूसरः ।   
  
तथारूपोऽन्धतामिस्रस्त्वविभावितदिङःमुखः ॥"  
  
  
इति श्रीपरायां निरुक्ताः । रौरव एव सातिशयो महारौरवः ।   
यातनाभिर्मृतकल्पानां पुनर्यातनार्थं यत्र सम्यग्जीवनम्, सुष्ठु   
भूयोभूयश्च जीवनं तौ सञ्जीवनसुजीवनौ ॥ ३३ ॥   
  
  
पद्मश्चैव महापद्मः कालसूत्रस्तथैव च ।   
  
  
एते च श्रीपरायाम् ----   
  
"पद्मः पद्मसमाकारः सुषीतो हिमकर्दमः ।   
  
महापद्मस्तथारूपः किन्तु शीतहिमोत्तरः ॥   
  
कालसूत्रोऽसितः पाशस्त्रिकण्टदृढवेष्टनः । "  
  
  
इति निरुक्ताः ॥   
  
  
सूचीमुखः…  
  
  
एषोऽपि ----   
  
शूचीमुखः सुतीक्ष्णाग्रसूचीवत्प्रविभेदकः ।"  
  
इति तत्रैवोक्तः ॥   
  
  
…ंअहाकायः…  
  
  
महान् दुर्वाहः कायो यत्र ॥   
  
  
…क्षुरधारोऽसिपर्वतः ॥ ३४ ॥   
  
  
"क्षुरधारो लुनात्यङ्गं क्षुरधारानिरन्तरः ।"  
  
इत्युक्तः । असिः खड्गस्तन्मयश्च पर्वतो गच्छतां दुःखदः ॥ ३४ ॥   
  
  
असिस्तालो द्रुमश्चैव द्रुममस्तक एव च ।   
  
द्रुमारामश्च विख्यातः…  
  
  
असिसञ्ज्ञः ----   
  
"खड्गश्छिनत्ति गात्राणि खड्गधारापरिग्रहः ।"  
  
इति परायां निरुक्तः । तालोऽपि ----   
  
"तालस्तालवदङ्गस्थैवीदारयति वल्कलैः"  
  
इति निरुक्तः । द्रुमो दारुणवाताभिभवनीयद्रुमाकारो निश्चलदेहहेतुः   
। द्रुमो मस्तके यत्र स द्रुममस्तकः । एवं द्रुमाणामारामः समूहो   
यत्राङ्गेषु स द्रुमारामः ॥   
  
  
…कुम्भीपाकस्तथैव च ॥ १०-३५ ॥   
  
  
"कुम्भीपाको बृहद्घोरः कुम्भवक्त्रोज्ज्वलच्छिखः ।"  
  
इति निरुक्तः ॥ ३५ ॥   
  
  
अम्बरेषोऽङ्गारराशिः…  
  
  
"अम्बरेषोऽम्बराद्यस्मात् सुतीक्ष्णेषून् प्रवर्षति ।   
  
तप्ताङ्गारोऽग्निसङ्काशो लोहाङ्गारनिकेतनः ॥"  
  
  
इति निरुक्तावेतौ ॥   
  
  
…टीक्ष्णतुण्डस्तथैव च ।   
  
वज्रतुण्डश्च शकुनिः…  
  
  
एवंविधशकुनिभिर्जना यत्र ताड्यन्ते ॥   
  
  
…ंईनोदरखरोदरौ ॥ १०-३६ ॥   
  
  
मीनखरयोरुदरे महासन्तापदे यत्र जनाः पीड्यन्ते ॥ ३६ ॥   
  
  
सन्दंशः…  
  
  
सन्दंशो यत्र सन्तप्तैः सन्दंशैर्जनाः पीड्यन्ते ॥   
  
  
…वज्रकायश्च…  
  
  
यत्र महायातनानुभववतां वज्रमयः कायः ॥   
  
  
…ंएदकश्च वरानने ।   
  
  
यत्र महासन्तापवति मेदोमयशरीरता ॥   
  
  
उष्ट्रग्रीवो महाकायो वेतालो वडवामुखः ॥ १०-३७ ॥   
  
  
उष्ट्रस्येवातिदीर्घत्वात् कृष्छ्रेणाशनीयप्रापणी ग्रीवा,   
(महा)कायश्च महान् बह्वन्नभरणीयः, वेताला ज्वालास्या भयानका   
यत्र । वडवामुखाकारो दारुणोऽनलः सन्तापनो यत्र ॥ ३७ ॥   
  
  
असृक्पूयह्रदश्चैव…  
  
  
असृघ्रदः पूयह्रदश्च ॥   
  
  
…भ्रमरो मषकस्तथा ।   
  
  
यत्र भ्रमरा मषकाश्च विषमा दंशकारिणः ॥   
  
  
सङ्ग्रहश्च…  
  
  
यत्र तप्तोदकवज्जनाः सङ्गृह्यन्ते क्वाथ्यन्ते ॥   
  
  
…कपालश्च…  
  
  
यत्र कपालेष्विवापूपाः जनाः पच्यन्ते ॥   
  
  
…टप्तकवच एव च ॥ १०-३८ ॥   
  
  
यत्र तप्तकवचान्तनीविष्टाङ्गानि पीड्यन्ते ।   
  
  
गजपादो महावक्त्रः कूर्माख्यो नकुलस्तथा ।   
  
  
यत्र गजपादैर्जनाः पीड्यन्ते । यत्र महावक्त्रैः प्राणिभिः  
ग्रसनम् । यत्र कूर्मैर्नकुलैश्च जना भक्ष्यन्ते त्रास्यन्ते च ॥   
  
  
पीडनश्चैव…  
  
  
यत्र महाशिलाभिर्जनाः पीड्यन्ते ॥   
  
  
…कुम्भीरः…  
  
  
एतन्नाममहाजलचरभीषणः ॥   
  
  
…क्रकचः शूलमेव च ॥ १०-३९ ॥   
  
  
यत्र क्रकचैरङ्गच्छेदनम् । यत्र च शूलारोपणम् ॥ ३९ ॥   
  
  
अनङ्गश्चाङ्गारोद्गारः…  
  
  
यत्र तापेनाङ्गानि विलीयन्ते । यत्र चाङ्गारोद्गारैर्महोष्मभिः   
सन्तापः ॥   
  
  
…प्रदीप्तस्त्रिमुखस्तथा ।   
  
पञ्चवक्त्रः शतास्यश्च…  
  
  
प्रदीप्तोऽन्यत्र ----   
  
"अन्तःसन्तापकृत्तापः शोषितोदरकन्धरः"  
  
इत्युक्तः । त्रिपञ्चशतमुखाश्च प्राणिनो यत्र दशन्ति ॥   
  
  
…जलौको बिलधूमकः ॥ १०-४० ॥   
  
  
यत्र जलौकःसमाख्यैः प्राणिभिरुपद्रवः । यत्र च धूमबहुलेषु   
विलेषु जन्म ॥ ४० ॥   
  
  
सुतप्तौ जतुपङ्कश्च…  
  
शुतप्तस्तापकृत्प्रोक्तः केवलोज्ज्वलितानलः ।   
  
जतुपङ्को ज्वलल्लाक्षाप्रलेपप्लुष्टविग्रहः ॥"  
  
इति श्रीपरायां निरुक्तः ॥   
  
  
…घोररूपोऽतिदारुणः ।   
  
  
यत्र घोररूपा भीषयन्ते, अत एवातिदारुणोऽयम् ॥   
  
  
अस्थिभङ्गः पूतिमांसः…  
  
  
यत्रास्थ्नां भङ्गः । यत्र च पूतिमयमांसदेहता ॥   
  
  
…ड्रव्यश्चैव त्वमेध्यकः ॥ १०-४१ ॥   
  
  
यत्र द्रव्ये बहुमूत्रमध्येऽमेध्यमध्ये च निवासः ॥ ४१ ॥   
  
  
उलूकः परशुर्दण्डः काकाख्यश्च तथैव च ।   
  
यत्रोलूकैर्भक्षणम्, परशुना छेदः, दण्डैस्ताडनम्, काकैश्च  
भक्षणं जनानाम् ॥   
  
  
सोच्छ्वासश्च निरुच्छ्वासः…  
  
  
शोच्छ्वासः श्वसनप्रायो निश्चेष्टकृतकाश्रयः ।   
  
निरुच्छ्वासोऽक्षसंरोधान्निरुच्छ्वसनलक्षणः ॥"  
  
  
…वृकास्यश्च तथैव च ॥ ४२ ॥   
  
अश्वास्यो गोपलादश्च…  
  
  
महतां वृकाणां सृगालानामश्वानां च भक्षणार्थमास्ये यत्र   
जनाः सृज्यन्ते । गावः पशवः पलं मांसमदन्ति यत्र । यदुक्तम् ---  -  
  
"मांसादः सर्वदेहस्थसर्वमांसापकर्षकः ।"   
  
इति ॥   
  
  
…ऽलोको दहनस्तथा ।   
  
  
यत्राविद्यमानोऽन्यो लोकः । यश्च दहनः ----   
  
  
"उष्णोऽत्युष्णज्वरारम्भः सर्वाङ्गपरितापकः ।"  
  
  
इत्यन्यत्रोष्ण इति प्रोक्तः ॥   
  
  
श्ववक्त्रोऽथ दवाग्निश्च…  
  
  
श्ववक्त्रः श्ववक्त्रवान् । दवाग्निमध्ये जन्म यत्र ॥   
  
  
…क्षारकूपस्तथा…  
  
  
यत्र क्षारमये कूपे जनः क्षिप्यन्ते ॥   
  
  
…टमः ॥ १०-४३ ॥   
  
  
"तमःसञ्ज्ञो महामोहश्चैतन्यगुणमोहकः । " इति निरुक्तः ॥ ४३ ॥   
  
  
अहीनां निचयश्चैव…  
  
  
भयानककृष्णसर्पमयः ॥   
  
  
…टप्तपाषाण एव च ।   
  
  
शुदाहकृज्ज्वलल्लोहपाषाणपरिपूरितः ।"  
  
इति निरुक्तः ॥   
  
  
विरूपो रूपवांश्चैव…  
  
वैरूप्यप्रद एकः ।   
रूपवद्दुर्लभाभिलषणीयजनदर्शनसम्भाषणाभ्यां   
दुःखासिकाप्रदो द्वितीयः ॥   
  
  
…चित्री चित्रधरस्तथा ॥ १०-४४ ॥   
  
  
चित्रं श्वित्रिवच्छबलरूपं मुहुर्मुहुरन्यदन्यद् यत्र भूम्ना   
जुगुप्सापदं जायते । चित्रधरस्तु यत्र जन्तोश्चित्रमेकमेव रूपम् ॥ ४४   
॥   
  
  
कृष्णपिङ्गलरक्तास्यः…  
  
  
कृष्णं पिङ्गलं रक्तमास्यमतीव विभीषणं यत्र ॥   
  
  
…ंअहिषो राक्षसस्तथा ।   
  
  
यत्र भीमैर्महिषै राक्षसैश्च वित्रास्यमाना जायन्ते ॥   
  
कुब्जः…  
  
कुब्जा एव यत्र जायन्ते ॥   
  
  
…उत्तप्ततैलाख्यः…  
  
  
उत्तप्तं तैलमङ्गेषु निषिच्यते यत्र ॥   
  
  
…ऽशनी वृष्टिमुद्गरौ ॥ १०-४५ ॥   
  
  
वृष्टिमुद्गरावशनिरूपौ यत्रोपरिष्टात् पततः ॥ ४५ ॥   
  
  
मुसलः…  
  
  
मुसलवृष्टिः ॥   
  
  
…ऽनातपश्चैव…  
  
  
अनातपः शीत इत्युक्तः । तथाच श्रीपरायाम् ----   
  
"शीतः शीतज्वरारम्भः समस्ततनुतापकृत् । " इति ॥   
  
  
…यमलाद्रिस्तथैव च ।   
  
  
"युग्माद्रिः कर्कशाश्माद्रिः सन्दंशपरिपीडितः ।"  
  
इत्युक्तः ॥   
  
  
क्रिमिकूटः…  
  
  
"क्रिमीणां निचयः प्रोक्तः केवलक्रिमिसञ्चयः । "  
  
इत्युक्तः । तन्मध्ये यत्र जन्मेत्यर्थः ॥   
  
  
…बहुशाखः शाल्मलिश्च फडिस्तथा ॥ १०-४६ ॥   
  
निगडो लोहरज्जुश्च लोहपञ्जर एव च ।   
  
  
फडिः पादबन्धः, निगडः शृङ्खलैकदण्डादिबन्धः, लोहरज्जुः   
सर्वत्र बन्धाय । एवं लोहपञ्जरः सर्वगात्रनिश्चेष्टत्वोत्पादनाय   
॥   
  
  
तनुभेदश्चोरगश्च वृश्चिकः काल एव च ॥ १०-४७ ॥   
  
  
यत्र तनोर्देहस्य भेदश्चूर्णनम् । यत्रोरगैर्जना बाध्यन्ते । यत्र   
वृश्चिकैर्दश्यन्ते । कालः संहर्तृपुरुषपूर्णः ॥ ४७ ॥   
  
  
वज्रकणः कटाहश्च…  
  
  
तप्तवज्रकणपतिताः कटाहपतिताश्च यत्र जनाः ॥   
  
  
…पट्टः…  
  
  
यत्र तप्तैर्लोहपट्टैर्नरा निबध्यन्ते । एष च लोहस्तम्भ   
इत्यन्यत्रोक्तः यदुक्तम् ----   
  
"लोहस्तम्भो ज्वलल्लोहपट्टकप्लुष्टविग्रहः ।"   
  
इति ॥   
  
  
	…षङ्कुल एव च ।   
  
  
यत्र सङ्कुले स्थाने निःस्पन्दतयाङ्गक्लेशः ॥   
  
  
घोरश्चाजगरश्चैव…  
  
  
यत्र घोरा अजगरा ग्रसन्ते ॥   
  
  
…ंअहावैतरणी तथा ॥ १०-४८ ॥   
  
  
"वैतरण्यां वितार्यन्ते जन्तवः पूयपूरिताः ।   
  
तस्मादसौ नदी घोरा दुर्गन्धा तु वहेत् सदा ॥"   
  
इति ।   
  
  
वितारणं पिपासातुराणां जलभ्रान्तिजननम् ॥ १०-४८ ॥   
  
गृद्ध्रश्च कुररश्चैव कुक्कुटश्च प्रमर्दकः ।   
  
  
गृद्ध्राद्यभिधहिंस्रपक्षिसङ्कुला एते चत्वारः ॥   
  
  
कर्दमः…  
  
  
यत्र कर्दममध्ये मग्ना जायन्ते ॥   
  
  
…डुर्दुरश्चैव लम्बोष्ठो वज्रनासिकः ॥ १०-४९ ॥   
  
चिपिटः खञ्जरीटश्च…  
  
  
दुर्दुरो मण्डूकबहलः । लम्बोष्ठादय एतद्रूपभयानकप्राणिबहुला   
नरकाः । खञ्जरीट एतन्नामकोपघातकपक्षिपूर्णः ॥   
  
  
…शबलो नील एव च ।   
  
  
शबलो विचित्रो नीलो नीडो यत्र ॥   
  
  
काकः…  
  
  
विषमकाकपूर्णः ॥   
  
  
…कङ्कमुखश्चैव…  
  
  
कङ्कः सन्दंशः, तदाकारमुखपक्षिमयः ॥   
  
  
…शिवारावस्ततः परः ॥ १०-५० ॥   
  
  
यत्र शिवाभिरारावैर्जनास्त्रास्यन्ते ॥ ५० ॥   
  
  
गजनादो महानादः सिंहनादस्तथैव च ।   
  
  
स्पष्टार्था एते त्रयः ॥   
  
  
महाग्राहस्तथा नक्रो मूषिकाकीटसागरः ॥ १०-५१ ॥   
  
  
ग्राहा अतिक्रूरा नकारख्यजलचरविशेषव्यतिरिक्ताः प्राणिनः, ते   
महान्तो यत्र स महाग्राहः । तथा नक्र इति महानक्रः ।   
मूषिकामयः सागरः । कीटसागरः सूक्ष्मक्रिमिबहुलामेध्यसागरः   
। यस्तु श्रीपरायाम् ----   
  
"विण्मूत्रो विट्छिलाशीर्णचूर्णास्यकृतपूरणः ।"  
  
इत्युक्तः ॥ ५१ ॥   
  
  
अवाक्शिराः…  
  
  
अवाग् अधः शिरः, ऊर्ध्वं तु पादौ यत्र ॥   
  
  
…ट्रिरावर्तः…  
  
  
त्रिरावर्तन्ते समन्तात् प्रवर्तन्ते यत्र । यदुक्तं श्रीपरायाम् ----   
  
"त्रिनीवासः पिपासातीबुभुक्षापीडितोदरः" इति ॥   
  
  
…चक्रपीडनकस्तथा ।   
  
  
यत्र तिलवज्जनाश्चक्रेण पीड्यन्ते ॥   
  
  
त्रपुलेपस्त्रपुकूप…  
  
  
गलितत्रपुणा तप्तेन यत्राङ्गानि लिप्यन्ते । यत्र च तादृगेव कूपः ॥   
  
  
…इक्षुयन्त्रः…  
  
  
यत्र इक्षुवज्जनाः पीड्यन्ते ॥   
  
  
…गिरेर्लता ॥ १०-५२ ॥   
  
  
गिरिप्रभवाभिवीषलताभिर्यत्र जनास्ताड्यन्ते ॥   
  
  
कटङ्कटश्च विख्यातः…  
  
  
एतन्नाममहाकटाहप्रख्योऽतिविषमः कूपः ॥   
  
  
…टप्तवालुक एव च ।   
  
  
यत्रातितप्तासु वालुकासु पापीयांसः सञ्चार्यन्ते ॥   
  
तदेते सचत्वारिंशच्छतसङ्ख्याताः ----   
  
  
एतेऽतिघोरा नरकास्त्रिकोणाः परिकीतीताः ॥ १०-५३ ॥   
  
  
नरकदेशानां संस्थानतस्त्रिकोणत्वमित्यर्थः ॥   
  
एते च ----   
  
  
असत्कर्मरतानां च प्राणिनां पातनाय तु ।   
  
  
असद् एकादशपटलवक्ष्यमाणात् सामान्यविशेषात्मनः स्वस्मात्   
शास्त्राद् बहिष्कृतम् ॥   
  
विशेषतस्तु ----   
  
  
निस्त्रिंशकर्मकर्तॄणां शठानां पापिनां तथा ॥ १०-५४ ॥   
  
  
निस्त्रिंशकर्म परवधादिकम्, शठानां   
निवारणयाप्यनिवर्तमानानाम्, अत एव प्रागजीतादेव पापसंस्कारात्   
पुनरपि पापिनामित्याह ॥   
  
इत्थं चैषाम् ----   
  
  
निर्दयाधमजातीनां परहिंसारतात्मनाम् ।   
  
  
तथा ----   
  
  
परदाररतानां च…  
  
  
विशेषतः ----   
  
  
…शिवशास्त्रस्य दूषिणाम् ॥ १०-५५ ॥   
  
देवद्रव्यापहर्तॄणां ब्रह्मघ्नपितृघातिनाम् ।   
  
गोघ्नानां च कृतघ्नानां मित्रविस्रम्भघातिनाम् ॥ १०-५६ ॥   
  
  
कृतमुपकारं घ्नन्तीति कृतघ्नाः । मित्रं विस्रम्भेण विश्वासेन   
घ्नन्तीति तच्छीला मित्रविस्रम्भघातिनः ॥ ५६ ॥   
  
किं च ----   
  
  
सुवर्णभूमिहर्तॄणां शौचाचारनिवतीनाम् ।   
  
दयादाक्।क़िण्यहीनानां पैशुन्यानृतचेतसाम् ॥ १०-५७ ॥   
  
नरकास्तु समाख्यातास्त्वकर्मपथवतीनाम् ।   
  
  
शौचमाचारश्च निजनिजशास्त्रोक्तौ । अन्यथा ----   
  
"किञ्चिज्ज्ञैर्या स्मृता शुद्धिः साशुद्धिः शम्भुदर्शने ।   
  
न शुद्धिर्ह्यशुचिस्तस्मान्निवीकल्पो भवेन्नरः ॥"  
  
इत्यादिश्रुतेनीवीषयत्वं स्यात् ----   
  
"जिह्मजेनोपवीतेन" (३-२)  
  
इत्यादि च पूर्वोक्तमवाच्यं स्यात् । अत्र च यथायोगं   
शरीरमनोवाग्विषयत्वं योज्यम् । एतदेवाकर्मपथवतीत्वं यत्   
स्वशास्त्रविरुद्धाचरणम् । प्रकर्षाप्रकर्षयोगाच्चैषां पापानां   
तदुचितनरकसम्बन्धः ॥   
  
ये तु एतद्विपरीतास्ते ----   
  
  
शुभकर्मरता लोका नरके न पतन्ति हि ॥ १०-५८ ॥   
  
  
यच्च तेषां सम्बन्धि सु(भं)१ कर्म ----   
  
  
तत्समासेन वक्ष्यामि यथावदनुपूर्वशः ।   
  
  
अनुपूर्वशः--  
  
"वाच्यर्था नियताः सर्वे वाङ्मूला वाङ्निबन्धनाः"  
  
इत्युक्तत्वाद् वाचिकादिक्रमेण ॥   
  
तच्च ----   
  
  
सत्यं क्षान्तिरहिंसा च…  
  
  
एतानि वाङ्मनःकायकर्माणि सुखानि ॥   
  
किं च ----   
  
  
…शौचं स्नानमकल्कता ॥ १०-५९ ॥   
  
दयालौल्यं च यस्यासौ नरकान् नाधिगच्छति ।   
  
  
शौचं प्राग्वत् । स्नानं भसमादिनापि । अकल्कता शुभसङ्कल्पता ।   
अलौल्यमिन्द्रियाचापलम् ।   
  
  
शान्तो दान्तः सुहृष्टात्मा त्वनहङ्कारवान् समः ॥ १०-६० ॥   
  
अद्रोही चानसूयश्च परैश्वर्ये च निःस्पृहः ।   
  
  
नरकान्नाधिगच्छतीत्येव । शान्तो जितचित्तः । दान्तो जितेन्द्रियः ।   
अतश्च विषयवैवश्याभावात् सुहृष्टात्मा, निरहङ्कारश्च । समः   
शत्रुमित्रादि साम्येन पश्यन् । परैश्वर्ये निःस्पृहः सन्तुष्टः ॥   
  
किं च ----   
  
  
अमात्सर्यममानित्वं शिवभक्तिरचापलम् ॥ १०-६१ ॥   
  
जपध्यानरतिः स्थैर्यं कार्पण्यस्य च वर्जनम् ।   
  
व्रतानि नियमाश्चैव स्वाध्यायश्च त्रिसन्ध्यता ॥ १०-६२ ॥   
  
सर्वत्र श्रद्दधानत्वमार्जवं ह्रीर्मनस्विता ।   
  
तेजः प्रशान्तिः सन्तोषोऽप्रियवाक्यविवर्जनम् ॥ १०-६३ ॥   
  
समीक्ष्यकारिता नित्यं मनोहङ्कारनिग्रहः ।   
  
अदम्भित्वममायित्वमकल्को ज्ञानशीलता ॥ १०-६४ ॥   
  
पितृदेवार्चने भक्तिर्गोब्राह्मणशरण्यता ।   
  
अग्नौ होमो गुरोर्दानं ज्ञानिनां पर्युपासनम् ॥ १०-६५ ॥   
  
एकान्ते च रतिर्ध्यानमात्मन्येव च तुष्टता ।   
  
अव्यापारः परार्थेषु औदासीन्यमनागसः ॥ १०-६६ ॥   
  
अक्रोधित्वमनालस्यमेते धर्माः प्रकीतीताः ।   
  
  
शिवभक्तिर्मुख्यो धर्मः । अचापलं कर्तव्यविषया रुढिः, विशेषात्तु   
जपध्यानविश्रान्तौ । तेजः परानभिभवनीयत्वम् । प्रशान्तिः   
सौम्यदर्शनता । मनोहङ्कारयोनीग्रहो यत्र तत्र वर्तनपरिहारः ।   
दम्भो मिथ्याचारता । माया परवञ्चनम् । अकल्कोऽपापचित्तः ।   
परार्थेषु परवित्तेषु, अव्यापारो मनसाप्यचिन्तनम् । औदासीन्यमिति   
व्यवहारविषयम् । अनागस इत्यनागस्त्वं गुर्वाज्ञादावप्रमादित्वम् ।   
अनालस्यमित्युपादेयानुष्ठानोद्योगः । एते धर्माः शुभा आचाराः ॥   
  
अतश्च ----   
  
  
यस्त्वेतान् भजते भावान् सोऽमृतत्वाय कल्पते ॥ १०-६७ ॥   
  
  
शिवे भक्तिरेकैव मोक्षप्रदा किमङ्गैतद्धर्मान्तरसहिता ॥ ६७ ॥   
  
यस्मात् ----   
  
  
नश्यन्ति पौरुषाः पाशा येऽप्यनन्ताः प्रकीतीताः ।   
  
शिवाचाररतानां तु धामीकाणां हि देहिनाम् ॥ १०-६८ ॥   
  
तस्मादेवं तु विज्ञाय मनो धर्मे नियोजयेत् ।   
  
  
पुरुषतत्त्वभुवनावसरे पौरुषा ये पाशा वक्ष्यन्ते, तेऽपि   
शिवभक्तिभाजां नश्यन्ति । धर्म इति प्रोक्तरूपे ॥   
  
किं च ----   
  
  
यस्य चित्तमसम्भ्रान्तं निवीकल्पमकल्मषम् ॥ १०-६९ ॥   
  
स याति परमांल्लोकान्नरकांश्च न पश्यति ।   
  
  
अकल्मषत्वादपापत्वाद् निवीकल्पं कृत्वा तात्त्विकेऽर्थे समाश्वस्तम् ।   
न पश्यतीति दर्शनमात्रमप्यस्य नास्तीति तदुपभोगे कैव सम्भावना   
॥   
  
  
यस्य बुद्धिरसम्मूढा सर्वभूतेष्वपातकी ॥ १०-७० ॥   
  
अकल्कवान् सत्त्ववान् यो नरकान् न पश्यति ।   
  
  
असम्मूढा निवृत्ताज्ञाना । अकल्कवान् शुद्धाशयः, अत एव   
सत्त्ववृत्तिनिष्ठः ॥   
  
  
जितानि येनेन्द्रियाणि मनो यस्य वशे स्थितम् ॥ १०-७१ ॥   
  
तज्जयेन जितं सर्वं त्रैलोक्यं सचराचरम् ।   
  
  
सर्वाभोगभूरनेन सुप्रापेत्यर्थः ॥   
  
एतदेव श्लाघते ----   
  
  
स्वकार्ये परकार्ये वा यस्य बुद्धिः स्थिरा भवेत् ॥ १०-७२ ॥   
  
एतदेव हि पाण्डित्यं शेषाः पुस्तकवाचकाः ।   
  
  
स्वकार्यमात्मज्ञाननिष्ठत्वम्, परकार्यं परेषामात्मज्ञाने योजनम्   
॥   
  
उपसंहरति ----   
  
  
इत्येष तान्त्रिको न्यायः कथितस्तु समासतः ॥ १०-७३ ॥   
  
अतान्त्रिकाणामन्येषां परिसङ्ख्या न विद्यते ।   
  
  
तान्त्रिकः परमेशसंहिताप्रसिद्धः । अतान्त्रिकाः   
धर्मसूत्रकारादिप्रसिद्धाः ॥   
  
असामान्यैराचारैः ----   
  
  
शिवशास्त्ररता ये तु गुरुभक्तिपरायणाः ॥ १०-७४ ॥   
  
परतत्त्वविदो ये तु न तेषां दुरितं भवेत् ।   
  
  
दुष्टमितमागमनं जन्मेत्यर्थः ॥   
  
एवं प्रसङ्गादुक्त्वा प्रकृतमाह ----   
  
  
एतेषां नरकाणां तु प्रधानानि निबोध मे ॥ १०-७५ ॥   
  
पञ्चत्रिंशत्तु नरकाः…  
  
  
यस्मादेत एव ----   
  
  
…चतुर्भेदाः प्रकीतीताः ।   
  
  
पञ्चत्रिंशत् चतुभीर्गुणिताश्चत्वारिंशदधिकं शतं   
भवतीत्यर्थः ॥   
  
तदाह ----   
  
  
चत्वारिंशच्छतं ह्येतत् समासात् परिकीतीतम् ॥ १०-७६ ॥   
  
  
यस्मात् ----   
  
  
तैवीशुद्धैवीशुद्ध्यन्ति पञ्चाशत्कोटयस्तु ताः ।   
  
  
तैरिति चत्वारिंशदधिकशतसङ्ख्यैः । ता इति पूर्वोपक्रान्ताः ॥   
  
यदि वा ----   
  
  
पञ्चत्रिंशद्यदा वैते द्वात्रिंशद्वा विशोधिताः ॥ १०-७७ ॥   
  
चत्वारिंशच्छतं शुद्धं तदेतत् स्याद्वरानने ।   
  
  
अवीचीकुम्भीपाकरौरववर्जं वक्ष्यमाणनामानो द्वात्रिंशत् ॥   
  
यद्वा ----   
  
  
त्रिभिः शुद्धैस्तु द्वात्रिंशच्छुद्धा एव भवन्ति हि ॥ १०-७८ ॥   
  
  
निवीशेषं न सामान्यमिति स्थित्या सामान्यशुद्ध्या विशेषशुद्धिः,   
विशेषाणां वा गर्भीकृतसामान्यानां शुद्ध्या सामान्यशुद्धिः ।   
अत्र चायं गुरूणामाशयः ---- यस्य दीक्ष्यस्य पापभूयस्त्वं   
निश्चितम्, तस्य वितत्य नरकशुद्धिः कर्तव्या, अन्यस्य तु सङ्क्षेपेणेति   
प्रघट्टकचतुष्टयेन शुद्धिरत्रोक्ता किरणायां तु   
प्रघट्टकत्रयेण । यदुक्तम् ----   
  
"चत्वारिंशत्समधिकं यदेतेषां प्रकीतीतम् ।   
  
द्वात्रिंशत्तत्र राजानो राजराजेश्वरास्त्रयः ॥"   
  
इति ।   
  
श्रीमालिनीविजये कूष्माण्डरुद्रशुद्ध्यैव तच्छुद्धिरुक्तेति   
प्रक्रियाभेदः ॥ ७८ ॥   
  
अथ ----   
  
  
तेषां नामानि वक्ष्यामि त्रयाणां वरवणीनि ।   
  
अवीचिश्चैव विख्यातः कुम्भीपाकश्च दारुणः ॥ १०-७९ ॥   
  
महारौरवराजश्च…  
  
  
अथ ----   
  
  
…ष्थानं तेषां निबोध मे ।   
  
अधोमध्योर्ध्वभागेषु संस्थितास्ते यथाक्रमम् ॥ १०-८० ॥   
  
किं च ----   
  
  
व्याप्तिं तेषां प्रवक्ष्यामि यथावदनुपूर्वशः ।   
  
  
द्वात्रिंशन्नरकास्त्रिभिर्यथान्तर्गर्भीकारेण व्याप्ताः, तथेत्यर्थः   
॥   
  
अत्र ----   
  
  
नरकैकादशगतमवीचिं शोधयेत् प्रिये ॥ १०-८१ ॥   
  
आत्मना द्वादशं देवि कुम्भीपाकं विशोधयेत् ।   
  
महारौरवसञ्ज्ञं चाप्येवमेव न संशयः ॥ १०-८२ ॥   
  
  
तानेतान् ----   
  
  
पञ्चत्रिंशत् प्रवक्ष्यामि समासेन वरानने ।   
  
अवीचिः क्रिमिनिचयो नदी वैतरणी तथा ॥ १०-८३ ॥   
  
लोहश्च शाल्मलिश्चैवाप्यसिपर्वत एव च ।   
  
सोच्छ्वासश्च निरुच्छ्वासः पूतिमांसः परस्तथा ॥ १०-८४ ॥   
  
तप्तत्रपुः क्षारकूपो जतुलेपस्तथैव च ।   
  
अन्तर्भूता अवीचौ तु…  
  
  
अवीचिरेव क्रिमिनिचयपदेन विशेषितो न तु पूर्वनिदीष्टादसौ   
व्यतिरिक्तः सङ्ख्याधिक्यप्रसङ्गात् ॥   
  
अथ ----   
  
  
…कुम्भीपाकस्य श्रूयताम् ॥ १०-८५ ॥   
  
  
अस्थिभ न्गः क्रकचच्छेदः कूपश्चापि कटङ्कटः । वसामिश्रो   
ह्ययस्तुण्डस्त्रपुलेपः प्रकीतीतः ॥ ८६ ॥   
  
  
कुम्भीपाकश्च विज्ञेयस्तीक्ष्णासिश्च तथैव च ।   
  
तप्तलोहश्च विज्ञेयः क्षुरधारपथस्तथा ॥ १०-८७ ॥   
  
अशनिश्च सुतप्तश्च द्वादशैते प्रकीतीताः ।   
  
एकादशान्तवीज्ञेयाः कुम्भीपाकस्य दारुणाः ॥ १०-८८ ॥   
  
महारौरवराजे च अत ऊर्ध्वं निबोध मे ।   
  
कालसूत्रो महापद्मः कुम्भः सञ्जीवनेक्षुकौ ॥ १०-८९ ॥   
  
पाशोऽम्बरेषकश्चैव अयःपट्टस्तथैव च ।   
  
दण्डयन्त्रस्त्वमेध्यश्च घोररूपस्तथापरः ॥ १०-९० ॥   
  
महारौरव एतेषामुपरिष्टाद् व्यवस्थितः ।   
  
  
वसामिश्र इति यः पूर्वं मेदक उक्तः । अयस्तुण्डस्तु तीक्ष्णतुण्ड   
इति, तीक्ष्णासिरसिरिति, कुम्भस्तु कुम्भीर इति, अशनिरित्यशनी   
वृष्टिमुद्गराविति, पाशोऽप्युरग इति, दण्डयन्त्रो दण्ड इति   
पूर्वमुक्तः ॥   
  
यदाऽऽदाववीच्यादित्रयमेव शोध्यते, तदा ----   
  
  
अवीचौ कृमिनरकान् कुम्भीपाके सुदारुणान् ॥ १०-९१ ॥   
  
महारौरवकेऽमेध्यानन्तर्भूतान् विचिन्तयेत् ।   
  
  
अथैतैस्त्रिभिर्व्याप्तानाम् ----   
  
  
द्वात्रिंशन्नरकाणां च मानं चैव निबोध मे ॥ १०-९२ ॥   
  
  
तत्र योजनानाम् ----   
  
  
नवनवतिर्लक्षाणि एकैकस्योच्छ्रयः स्मृतः ।   
  
  
एते च ----   
  
  
लक्षमात्रान्तरा ज्ञेया द्वात्रिंशच्चाप्यनुक्रमात् ॥ १०-९३ ॥   
  
  
एवमेतन्मानं द्वात्रिंशत्कोटयो नरकभूः ॥ ९३ ॥   
  
अथ ----   
  
  
एतेषामुपरिष्टात्तु प्रभुत्वेन वरानने ।   
  
योगैश्वर्यगुणोपेतः कूष्माण्डाधिपतिः स्थितः ॥ १०-९४ ॥   
  
  
एष च ----   
  
  
"क्विति क्षितिः समुद्दिष्टा तस्यामूष्मानुलोमतः ।   
  
सो(ऽण्डो)१ यद्वद्दुरालोकः कूष्माण्डस्तद्वदुद्भटः ॥"  
  
  
इति श्रीपरायां निरुक्तः । अस्य च कुकर्मजनानुशासकत्वात्   
क्रूररूपत्वं क्रूररूपनिर्वृत्तत्वं च श्रीपरायामुक्तमतः   
समस्तनरकशुद्धिं कृत्वैतच्छ्रावणा कार्यां । एवमन्यत्र ॥ ९४ ॥   
  
किं च ----   
  
  
नवनवतिर्लक्षाणि पुरं तस्य प्रकीतीतम् ।   
  
  
अथ ----   
  
  
तस्योपरिष्टात् पातालान् कथयामि समासतः ॥ १०-९५ ॥   
  
आभासं वरतालं च शर्करं च गभस्तिमत् ।   
  
महातलं च सुतलं रसातलमतः परम् ॥ १०-९६ ॥   
  
सौवर्णमष्टमं ज्ञेयं सर्वकामसमन्वितम् ।   
  
  
विशेषणमेतत्सर्वसाधारणम् । आ समन्तात् सर्वरत्नादिभिर्भासनात्,   
वरभोगयोगात्, शर्करावत् स्पृहणीयगुणत्वात्, भास्वरत्वात्,   
महाभोगयुक्तत्वात्, शोभनतलत्वात्, रसास्वादयुक्तत्वात्,   
सुवर्णमयत्वाच्च एतान्येषां नामानि । यदुक्तं श्रीपरायाम् ----   
  
शमन्तात् सर्वरत्नानां भासो यस्माद्विभान्त्यलम् ।   
  
तद्धर्म्याणां च तत्स्त्रीणामाभासं तेन तत्स्मृतम् ॥"  
  
इत्यादि । शर्कराख्यं तु तत्र नितरां भोगसम्पत्त्यादितलमित्युक्तम् ॥   
  
अथ ----   
  
  
आभासाद्यावत् सौवर्णं प्रमाणं कथयामि ते ॥ १०-९७ ॥   
  
सहस्रनवकोत्सेधमेकैकं तु पुरोत्तमम् ।   
  
  
उत्सेध औन्नत्यम् ॥   
  
तथा ----   
  
  
एकैकस्यान्तरं ज्ञेयं सहस्रपरिसङ्ख्यया ॥ १०-९८ ॥   
  
  
एवं पातालात्यशीतिसहस्राणि ॥ ९८ ॥   
  
किं च ----   
  
  
छत्राकाराणि सर्वाणि तेषां वै भुवनानि तु ।   
  
सर्वकामैः समेतानि गुणैः सर्वैर्युतानि तु ॥ १०-९९ ॥   
  
हेमप्राकारशिखरैश्छत्रध्वजसमाकुलैः ।   
  
किङ्किणीजालमुखरैस्तोरणाट्टालमण्डितैः ॥ १०-१०० ॥   
  
निर्गमैः सगवाक्षैश्च दिव्यवस्त्रविभूषितैः ।   
  
तन्त्रीमुरजवाद्यैश्च गेयतूर्यरवाकुलैः ॥ १०-१०१ ॥   
  
नानाभुवनपङ् क्त्योघैः सर्वरत्नसमुज्ज्वलैः ।   
  
प्रसादैस्तुङ्गशिखरैश्चन्द्रातपसमप्रभैः ॥ १०-१०२ ॥   
  
रथ्यामार्गवरारामैः सदापुष्पफलान्वितैः ।   
  
कोकिलारावमधुरैः शिखिषट्पदसेवितैः ॥ १०-१०३ ॥   
  
हंसकारण्डवाकीर्णैश्चक्रवाकोपशोभितैः ।   
  
सारसारावसङ्घुष्टपद्मिनीषण्डमण्डितैः ॥ १०-१०४ ॥   
  
तडागैः स्वच्छतोयाढ्यैर्दीघीकाभिर्युतानि तु ।   
  
पुरुषैश्च महाकायैर्महाबलपराक्रमैः ॥ १०-१०५ ॥   
  
सर्वैश्वर्यस्वरूपाढ्यैः सर्वलक्षणसंयुतैः ।   
  
दिव्यवस्त्रैः सुताम्बूलैदीव्यगन्धानुलेपनैः ॥ १०-१०६ ॥   
  
दिव्याभरणसंयुक्तैर्मुकुटै रत्नमण्डितैः ।   
  
  
युक्तानीत्येव । मुकुटैरित्युपलक्षितैरित्यर्थः ॥   
  
  
किं च ----   
  
  
शिवाराधनसक्ता ये तत्प्रसादेन साधकाः ॥ १०-१०७ ॥   
  
ते विशन्ति महादेवि पातालं सिद्धसेवितम् ।   
  
  
तत्प्रसादेनेति काकाक्षिवद् योज्यम् ॥   
  
विष्ट्वा तु ----   
  
  
रसं रसायनं दिव्यं सिद्धद्रव्यं लभन्ति ते ॥ १०-१०८ ॥   
  
  
रसं हेमसाधनम् । रसायनं शरीरस्थैर्यहेतुः । सिद्धद्रव्यं   
पादुकादि । तदुचितसिद्ध्यर्थं लब्ध्वा यथारुचि भुवनानि   
चरन्तीत्यर्थः ॥ १०८ ॥   
  
ये तु ततो न निर्यान्ति, ते ----   
  
  
क्रीडन्ति चान्ये सततं दिव्यानां योषितां गणैः ।   
  
कामिनः(कामरूपाभिः)१ मत्तमातङ्गगामिभिः ॥ १०-१०९ ॥   
  
सर्वाभरणसंयुक्तैः कामशास्त्रसुपेशलैः ।   
  
दिव्यवस्त्रपरीधानैः स्तनभारसमानतैः ॥ १०-११० ॥   
  
मध्यक्षामैः प्रसन्नास्यैस्तरलायतलोचनैः ।   
  
सकिङ्किणीनितम्बैश्च हारकेयूरशोभितैः ॥ १०-१११ ॥   
  
सुगन्धिगन्धलिप्ताङ्गैः काञ्चीमेखलमण्डितैः ।   
  
एवं ते कथिता देवि पातालान्तरवासिनः ॥ १०-११२ ॥   
  
  
किं च ----   
  
त्रयोऽसुरास्तथा नागा राक्षसाश्च विभागतः ।   
  
एकैकत्र च पाताले कथितास्ते वरानने ॥ १०-११३ ॥   
  
  
कथिता इत्येतदन्यशास्त्रोक्तं श्रीभैरवः श्रीदेका स्मारयति । तथा   
च श्रीपरायाम् ----   
  
"आभासे शङ्कुकर्णाख्यः कुटिलो विकलः पतिः ।   
  
वरतालेऽपि प्रह्लादो वासुकिर्लोहिताननः ॥   
  
(वि)१ तले शिशुपालाख्यः कम्बलो यमदंष्ट्रकः ।   
  
गभस्त्याख्ये सकर्कन्धुः कर्कटो विकटाननः ॥   
  
महातले हिरण्याख्यः कालाङ्गश्च कराङ्गकः ।   
  
रसातले बृहद्भोगो दुर्दर्शो भीमनिःस्वनः ॥   
  
षडेतानि त्रिखण्डानि भोग्यान्येभिर्महात्मभिः ।   
  
सुतले संस्थितोऽधस्ताद् बलिस्तक्षकपिङ्गलौ ॥"  
  
  
इत्युक्तम् ॥ ११३ ॥   
  
किं च ----   
  
  
पातालसप्तके ज्ञेयास्तथान्ये भुवनाधिपाः ।   
  
बलो ह्यतिबलश्चैव बलवान् बलविक्रमः ॥ १०-११४ ॥   
  
सुबलो बलभद्रश्च बलाध्यक्षश्च कीतीताः ।   
  
  
यतः सप्तसु पातालेषु यथाक्रमं स्थिता एते रुद्रास्ततः ----   
  
  
एतैः शुद्धैरिमे शुद्धाः सप्तपातालवासिनः ॥ १०-११५ ॥   
  
  
सप्तसु पातालेषु भूम्ना वसनं यैः स्वकर्माजीतैर्भोगविशेषैः, त   
इमे प्रोक्ता भोगविशेषाः शुद्ध्यन्तीत्यर्थः ॥ ११५ ॥   
  
अतस्तु ----   
  
  
यदूर्ध्वे चैव सौवर्णं पातालं परिकीतीतम् ।   
  
तत्र वसत्यसौ देवो हाटकः परमेश्वरः ॥ १०-११६ ॥   
  
पुरकोटिसहस्रैस्तु समन्तात् परिवारितः ।   
  
सिद्धै रुद्रगणैदीव्यैर्भगिनीमातृभिर्वृतः ॥ १०-११७ ॥   
  
  
सिद्धैः रुद्रैरिति सिद्धविशेषाप्तरुद्रमूतीभिः, भगिन्यो   
ब्राह्म्याद्यङ्कोशद्भूता देव्यः, मातरस्तु ब्राह्म्याद्याः, ता हि   
प्रपञ्चव्याप्त्या परापरभावेन प्रायः सर्वत्र स्थिताः ॥ ११७ ॥   
  
किं च ----   
  
  
योगिनीयोगकन्याभी रुद्रैश्चैव सकन्यकैः ।   
  
  
योगिन्यो योगेन सिद्धाः, योगकन्यास्तु जातमात्रा एव संस्मारितयोगाः ॥   
  
किं च ----   
  
  
सिद्धद्रव्यसमैर्मन्त्रैश्चिन्तामणिरसायनैः ॥ १०-११८ ॥   
  
  
सिद्धद्रव्यसमत्वं प्राप्तमात्राणामेवाभीष्टप्रदत्वम् ।   
चिन्तामणिभिः रसायनैश्चेत्यर्थः ॥ ११८ ॥   
  
तदित्थम् ----   
  
  
सिद्धविद्यासमृद्धं वै हाटकेशस्य मन्दिरम् ।   
  
  
एतच्च उक्तरुद्राद्युपलक्षणपरम् ॥   
  
हाटकपदं निर्वक्ति ----   
  
  
हठात् प्रवेशयेल्लोकांस्तद्भावगतमानसान् ॥ १०-११९ ॥   
  
तेनासौ हाटकः प्रोक्तो देवदेवो महेश्वरः ।   
  
  
देवानां बलादीनां देवः । भगवतः श्रीकण्ठस्यैवेत्थं   
भोगप्रदत्वेनानया मूर्त्या स्थितत्वान्महेश्वरः ॥   
  
एवं चान्तर्भूतपातालसप्तके तत्पुरशुद्धौ   
हाटकरुद्रोपस्थापनपूर्वं   
चतुर्थपटलोक्ताध्वसन्धानादिसमस्तेतिकर्तव्यतां श्रावणान्तां   
कुर्यात् । एवं प्रतिभुवनेशमेतदेव स्मर्तव्यम् । तदेवं भूकटाहः   
कोटिः, कालाग्निरुद्रपुरं कोटिः, तज्ज्वाला दश कोटयः, धूमः   
पञ्च कोटयः, नरका द्वात्रिंशत्कोटयः, कूष्माण्डपुरं   
नवनवतिलक्षाणि, पातालमशीतिसहस्राणि, इत्येवं   
सहस्रविंशत्यूनाः पञ्चाशत्कोटयः । एतावदन्तोऽध्वा   
कोटिपञ्चाशतैव, शिष्टानि तु ----   
  
  
तस्योर्ध्वे तु सहस्राणि योजनानां तु विंशतिः ॥ १०-१२० ॥   
  
भूकटाहः समुद्दिष्टः समन्तात्तु वरानने ।   
  
  
भूकटाहो मनुष्याधारभूः । एवमियदन्तं ब्रह्माण्डस्यार्धम् ॥    
  
  
अतो भगवती पृथ्वी नानाजनपदाकुला ॥ १०-१२१ ॥   
  
तस्या मध्ये महामेरुः सौवर्णश्च वरानने ।   
  
तस्याचलस्य विस्तारमूर्ध्वाधः कथयामि ते ॥ १०-१२२ ॥   
  
  
जनपदो लोकानां निवासः ॥ १२२ ॥   
  
तत्र ----   
  
  
योजनानां सहस्राणि चतुरशीतिरुच्छिरतः ।   
  
षोडशैव सहस्राणि अधोभागे प्ररोपितः ॥ १०-१२३ ॥   
  
  
वैपुल्यमस्याह ----   
  
  
तान्येव मूलविस्तारः…  
  
  
तानीति षोडशैव ॥   
  
  
…ड्विगुणो मूर्धविस्तरः ।   
  
  
द्वात्रिंशन्मूर्धविस्तारोऽस्येत्यर्थः ।   
  
  
"भैरवीयं च तल्लिङ्गं धरणी चास्य पीठिका । " (तं०आ० ८-४५)  
  
इति गुरवः । एष च श्रीपरायां कणीकाकारमस्तक इत्युक्तः ॥   
  
अथ ----   
  
  
तस्योर्ध्वे तु सभा दिव्या नाम्ना चैव मनोवती ॥ १०-१२४ ॥   
  
चतुर्दश सहस्राणि योजनानां प्रमाणतः ।   
  
सर्वरत्नसुशोभाढ्या स्त्रीसहस्रसमन्विता ॥ १०-१२५ ॥   
  
सर्वभोगगणोपेता ब्रह्मणस्तु महात्मनः ।   
  
  
ब्रह्मणः सत्यलोकस्थब्रह्मांशावतारस्यास्थानभूः, अतश्च सर्वत्र  
मध्यं ब्रह्मस्थानमुच्यते ॥   
  
सा च ----   
  
  
सिद्धविद्याधराकीर्णा ऋषिभिः परिवारिता ॥ १०-१२६ ॥   
  
तस्या ईशानदिग्भागे ज्योतिष्कं शिखरं स्मृतम् ।   
  
  
ज्योतिष्कं स्फाटिकम् ॥   
  
तच्च ----   
  
  
सूर्यकोटिप्रतीकाशं गणप्रथमसेवितम् ॥ १०-१२७ ॥   
  
सर्वर्तुकुसुमोपेतं देवगन्धर्वसेवितम् ।   
  
स्त्रीसहस्रसमाकीर्णं सर्वैश्वर्यसमन्वितम् ॥ १०-१२८ ॥   
  
  
गणप्रथमाः प्रधानगणाः ॥ १२८ ॥   
  
  
तत्रास्ते भगवान् देवस्त्र्यम्बकः परमेश्वरः ।   
  
लोकपालैर्वृतोऽसौ हि ब्रह्मविष्ण्विन्द्रनायकः ॥ १०-१२९ ॥   
  
ममांशं तं विजानीयाः सुरसिद्धनमस्कृतम् ।   
  
  
कैलासवासिन उमापतेरियमुक्तिः ॥   
  
स च तत्र ----   
  
  
अधिकारं प्रकुरुते परेच्छासम्प्रचोदितः ॥ १०-१३० ॥   
  
  
एवं चाभिदधत् पर एवाहं श्रीसदाशिवेशानन्तश्रीकण्ठरूपतया   
विष्णुभुवनोर्ध्वस्थरुद्रत्वेन मेरुशिखरगतत्र्यम्बकत्वेन च   
प्रपञ्चव्याप्त्यावस्थितो न तु पृथक्त्व मेषामित्यादिशति । अधिकारं   
ब्रह्मविष्ण्विन्द्रनायकत्वमेव । एतच्च शृङ्गप्रधानत्वादिहोक्तम्, न   
त्वेतदेवास्ति, श्रीचन्द्रगर्भादौ ----   
  
"शृङ्गत्रयसमोपेता ब्रह्मविष्णुहरालयाः" इति,  
  
श्रीकिरणायां तु ----   
  
"त्रिभिः शृङ्गैः समायुक्तो रुक्मकाञ्चनरत्नजैः" ।   
  
इति प्रतिपादितत्वात् ॥ १३० ॥   
  
अस्य च मेरोः ----   
  
  
सभाया ब्रह्मणोऽधस्तात् सहस्राणि चतुर्दश ।   
  
योजनानां परित्यज्य चक्रवाटः समन्ततः ॥ १०-१३१ ॥   
  
  
चक्राकारो वाटः पुरीणां समूहः ॥ १३१ ॥   
  
  
एष एव च ----   
  
  
स्वर्गाष्टकं समुद्दिष्टं…  
  
  
यतः ----   
  
  
…टत्र तिष्ठन्ति लोकपाः ।   
  
  
इन्द्रादयः ॥   
  
तत्र ----   
  
  
पूर्वेणेन्द्रस्य विख्याता पुरी नाम्नामरावती ॥ १०-१३२ ॥   
  
तेजोवती तथाग्नेय्यां चित्रभानोः प्रकीतीता ।   
  
दक्षिणे यमराजस्य नाम्ना संयमनी पुरी ॥ १०-१३३ ॥   
  
कृष्णाङ्गारा तु नैरृत्यां राक्षसेशस्य कीतीता ।   
  
पश्चिमेन जलेशस्य नाम्ना शुद्धवती स्मृता ॥ १०-१३४ ॥   
  
वायव्यां तु पुरी वायोर्नाम्ना गन्धवहा प्रिये ।   
  
उत्तरेणापि सोमस्य पुरी नाम्ना महोदया ॥ १०-१३५ ॥   
  
एशान्यामीशराजस्य पुरी नाम्ना यशोवती ।   
  
  
तथा ----   
  
  
एतासामुत्तरे देवि शृणु षड्विंशतिं पुरीः ॥ १०-१३६ ॥   
  
दक्षिणेनामरावत्याः कामवत्यप्सरःपुरी ।   
  
सौवर्णी सिद्धसङ्घानां तस्या वै दक्षिणेन तु ॥ १०-१३७ ॥   
  
तस्या वै दक्षिणैनान्या पद्मरागोपशोभिता ।   
  
आदित्यानां पुरी ख्याता नाम्ना चांशुमती शुभा ॥ १०-१३८ ॥   
  
साध्यानां राजती दिव्या ख्याता वै कुसुमावती ।   
  
  
  
दक्षिणेनेत्येव । कामवती रेवत्याः पुरीत्यसत्, कामवती सौवर्णीति हि   
नामनी ॥   
  
  
वह्नेः पश्चिमदिग्भागे विश्वेषां रेवती पुरी ॥ १०-१३९ ॥   
  
  
रेवत्याख्या, विश्वे देवा यत्र स्थिताः ॥ १३९ ॥   
  
  
तस्यास्तु पश्चिमे देवि दिव्या वै विश्वकर्मणः ।   
  
  
दिव्येति नाम्ना ॥   
  
  
पश्चिमे धर्मराजस्य मातृनन्दा पुरी स्मृता ॥ १०-१४० ॥   
  
क्रीडन्ति मातरस्तत्र मधुपानाविघूणीताः ।   
  
रुद्राणां पश्चिमे तस्या रोहिता नाम काञ्चनी ॥ १०-१४१ ॥   
  
तत्र शूलधरा रुद्रा यमस्य परिचारकाः ।   
  
तस्याः पश्चिमतो ज्ञेया नाम्ना गुणवती पुरी ॥ १०-१४२ ॥   
  
एकादशानां रुद्राणां वज्रप्प्राकारतोरणा ।   
  
निरृतेः पूर्वभागे तु पिङ्गला नाम वै पुरी ॥ १०-१४३ ॥   
  
स्वकर्मसञ्ज्ञा देवेशि पिशाचास्तत्र संस्थिताः ।   
  
  
स्वेन कर्मणा पिशिताशनेन निमित्तेन सञ्ज्ञा येषाम् ॥   
  
  
नैरृत्युत्तरसामीप्ये पुरी कृष्णावती स्मृता ॥ १०-१४४ ॥   
  
निस्त्रिंशा नाम तत्रैव वसन्ति राक्षसाः सदा ।   
  
  
नैरृत्या दिश उत्तरं यत्सामीप्यं समीपम्, तत्र ॥   
  
  
तस्या अप्युत्तरे भागे पुरी हैमी सुखावती ॥ १०-१४५ ॥   
  
मित्रो वसति तत्रैव बहुभृत्यजनावृतः ।   
  
  
सुखावतीति नाम्ना ॥   
  
  
तस्या अप्युत्तरे हैमी गान्धर्वी नाम विश्रुता ॥ १०-१४६ ॥   
  
वसन्ति तत्र गन्धर्वा दिव्यकन्यासमावृताः ।   
  
दशकोटिसहस्राणि तेषां सङ्ख्या प्रकीतीता ॥ १०-१४७ ॥   
  
भूतानां सिद्धसेना तु वरुणस्य तु दक्षिणे ।   
  
हेमसञ्ज्ञा वसूनां तु वरुणस्यापि चोत्तरे ॥ १०-१४८ ॥   
  
  
वरुणस्येति तत्पुर्याः ॥ १४८ ॥   
  
  
तस्यास्तूत्तरतो देवि नाम्ना सिद्धवती पुरी ।   
  
सर्वविद्याधराणां तु सा पुरी परिकीतीता ॥ १०-१४९ ॥   
  
वायोर्दक्षिणतो देवि सिद्धा नाम पुरी स्मृता ।   
  
वसन्ति किन्नरास्तत्र पुरैर्हेमार्कसप्रभैः ॥ १०-१५० ॥   
  
वायोः पूर्वेण गान्धर्वी हैमी चित्ररथस्य तु ।   
  
गन्धर्वराजमुख्यस्य दिव्यगन्धर्वनादिता ॥ १०-१५१ ॥   
  
आस्ते भगवती साक्षात् सप्तस्वरविभूषिता ।   
  
ग्रामत्रयपरीधाना जातिमेखलमण्डिता ॥ १०-१५२ ॥   
  
मूर्च्छनातानचित्राङ्गी नानातालकलोदया ।   
  
लक्षणव्यञ्जनोपेता मध्यमेनावगुण्ठिता ॥ १०-१५३ ॥   
  
गन्धर्वैर्गीयमाना सा तत्र देवी सरस्वती ।   
  
नारदाद्यैश्च ऋषिभिर्नागकिन्नरसेविता ॥ १०-१५४ ॥   
  
  
ग्रामाः षड्मध्यमगान्धाराः । षाड्जीनन्दयन्त्याद्या   
जातयोऽष्टादश, ता एव मेखलाः । स्वरा मूर्च्छन्ति गुम्फनया   
समुच्छ्रायं नीयन्ते याभिस्ता मूर्च्छना उत्तरमन्द्राद्याः,  
  
"क्रमयुक्ताः स्वराः सप्त मूर्च्छनेत्यभिशब्दिताः । " (२८-३४)  
  
इति भरतनाट्यशास्त्रे लक्षिता एकविंशतिः, तास्तायन्ते विस्तार्यन्ते   
यैस्ते तानाः, एकोनपञ्चाशत् पञ्चत्रिंशच्च । यदुक्तं तत्रैव ----   
  
"षट्पञ्चस्वरकास्ताना" (२८-३४)  
  
इत्युपक्रम्य ----   
  
"तत्र मूर्च्छनाश्रयास्तानाश्चतुरशीतिरेकान्नपञ्चाशत्षट्स्वराः,  
  
पञ्चत्रिंशत्पञ्चस्वराः" (२८-३५) इति ।   
  
तालाश्चञ्चत्पुटाद्या यत्यात्मकाः । कलास्तु तालाक्षररूपा   
गुरुलघुमात्राः । लक्षणानि ----   
  
"भूषणाक्षरसङ्घातौ शोभोदाहरणे तथा ।"  
  
इत्यादीनि षट्त्रिंशत् । व्यञ्जनेति व्यज्यन्ते येषु गीतकविशेषेषु   
तैरुपेता । मध्यमेनेति मध्यमाख्येन स्वरेण   
श्रव्यतातिशययोगादवगुण्ठिता । नायिकापक्षे रूपकाणां   
श्लेषच्छाया स्पष्टा ॥ १५४ ॥   
  
  
तस्याः पूर्वेण चित्रा वै तुम्बुरोर्नारदस्य च ।   
  
सोमस्य पश्चात् प्रमदा गुह्यकानां पुरी स्मृता ॥ १०-१५५ ॥   
  
पूर्वेणैव तु सोमस्य नाम्ना चित्रवती पुरी ।   
  
सर्वधातुमयी चित्रा कुबेरस्य महात्मनः ॥ १०-१५६ ॥   
  
  
स हि तत्र ----   
  
  
षड्विंशतिसहस्रैस्तु कोटीनां परिवारितः ।   
  
यक्षाणामुत्तमः श्रीमानास्ते भोगैरनुत्तमैः ॥ १०-१५७ ॥   
  
  
युक्तः ॥ १५७ ॥   
  
  
तस्याः पूर्वे शुभा नाम्ना जाम्बूनदमयी पुरी ।   
  
तत्र वै कर्मदेवास्तु…  
  
  
ते च ----   
  
  
…डेवत्वं कर्मणा गताः ॥ १०-१५८ ॥   
  
  
वाजपेयादिना ॥ १५८ ॥   
  
  
पश्चिमेनेशराजस्य विष्णोर्वै श्रीमती पुरी ।   
  
तत्रास्ते श्रीपतिः श्रीमानतसीपुष्पसन्निभः ॥ १०-१५९ ॥   
  
शङ्खचक्रगदापाणिः पीतवासा जनार्दनः ।   
  
ईशस्य दक्षिणे भागे नाम्ना पद्मवती पुरी ॥ १०-१६० ॥   
  
महापद्मोपविष्टस्य पद्ममालाधरस्य तु ।   
  
पद्मपत्रायताक्षस्य ब्रह्मणः पद्मजन्मनः ॥ १०-१६१ ॥   
  
  
सत्यलोकनिवासिब्रह्मांशावतारस्य ॥ १६१ ॥   
  
  
तस्या दक्षिणतो देवि नाम्ना कामसुखावती ।   
  
अश्विनौ तत्र देवेशि…  
  
  
देववैद्यौ ॥   
  
  
…टथा धन्वन्तरिः स्थितः ॥ १०-१६२ ॥   
  
  
गोवैद्यः ॥ १६२ ॥   
  
  
उत्तरे त्वमरावत्या महामेधेति विश्रुता ।   
  
विनायकानां सा दिव्या वसतिस्तत्र कल्पिता ॥ १०-१६३ ॥   
  
  
ते हि पूर्वम् ----   
  
  
दशकोटिसहस्राणि वीर्यवन्तः "क़ुभास्तथा ।   
  
विनायका महादीप्ता अग्निज्वलिततेजसः ॥ १०-१६४ ॥   
  
असुराणां वधार्थाय अङ्गुष्ठान्निमीता मया ।   
  
  
अङ्गुष्ठात् कालाग्निस्थानान्निमीतत्वाद् दीप्तत्वमेषाम् ॥   
  
उपसंहरति ----   
  
  
एवंविधैरधश्चोर्ध्वं मेरुः पुरवरैर्वृतः ॥ १०-१६५ ॥   
  
  
ऊर्ध्वं ब्रह्मसभाया ज्योतिष्कगतत्र्यम्बकपुरेण ॥ १६५ ॥   
  
एताश्च ----   
  
  
पुर्यश्च याः समाख्याता मेरोश्चैव समन्ततः ।   
  
पुरकोटिसहस्रैस्तु सर्वास्ता सम्भृताः प्रिये ॥ १०-१६६ ॥   
  
सर्वैश्वर्यसुसम्पूर्णाः सर्वरत्नसमुज्ज्वलाः ।   
  
दिव्यस्त्रीभिः समाकीर्णा दिव्यपुम्भिः समाकुलाः ॥ १०-१६७ ॥   
  
  
तत्र ----   
  
  
आनन्दा सततं देवि देवानां च पुरे पुरे ।   
  
विमाननगरारामैश्चतुरोद्यानमण्डपैः ॥ १०-१६८ ॥   
  
छत्रध्वजपताकाभिर्गजवाजिसमाकुलैः ।   
  
दुन्द्वुभीनन्दिशब्दैश्च शङ्खकाहलनिः स्वनैः ॥ १०-१६९ ॥   
  
गीतनृत्तैस्तथाकीर्णं देवानां मन्दिरं सदा ।   
  
  
आकीर्णमाकुलम् ॥   
  
अतश्च ----   
  
  
इष्टापूर्तरता देवि ये नरा पुण्यभारते ॥ १०-१७० ॥   
  
त्र्यम्बकं सकृदर्चन्ति मेरुं गच्छन्ति ते नराः ।   
  
  
पु(ण्य)जनाश्रये वक्ष्यमाणे भारते वर्षे इष्टापूर्तै रता ये च   
त्र्यम्बकं महेश्वरं सकृदेकवारं हेलामात्रेणार्चयन्ति ते मेरुं   
प्राप्नुवन्ति, गृहीतदीक्षास्तु सततं तदर्चापरा मुच्यन्त एव ॥   
  
येऽपि ----   
  
  
गङ्गातोयसुसंसिक्ताः…  
  
  
तेऽपि तत्र ----   
  
  
…क्रीडन्ति सुरसत्तमाः ॥ १०-१७१ ॥   
  
प्राप्तप्रधानसुरभावाः ॥ १७१ ॥   
  
एवं श्रुतगङ्गाप्रभावा तज्जिज्ञासार्थं श्रीदेव्युवाच ----   
  
  
कथं गङ्गा समुत्पन्ना सुरसिद्धनमस्कृता ।   
  
कथयस्व प्रसादेन समासात् सुरसत्तम ॥ १०-१७२ ॥   
  
  
श्रीभैरव उवाच ----   
  
  
गङ्गायाश्च समुत्पत्तिं कथयिष्यामि सुव्रते ।   
  
  
तां वक्तुमुपक्रमते ----   
  
  
जगन्माता महादेवि मम पत्नी पुरा हि सा ॥ १०-१७३ ॥   
  
  
मम परया व्याप्त्या विश्वकारणस्य परयैव व्याप्त्या स्थिता पत्नी   
क्षयाख्या शक्तिरत एव पुरा जगन्माता आदिसर्गे विश्वप्रसरहेतुः ॥   
  
स्वातन्त्र्याद् गृहीतरुद्रलोकाधिष्ठातृरुद्रमूर्त्तेस्त्वसौ ----   
  
  
मम नेत्रोदकं चैव…  
  
  
आनन्दाश्रु इत्यर्थः ॥   
  
यस्मादाकृतिमत्या प्रणयकेलिवशेन कदाचित् ----   
  
  
…करजैश्छादिते मम ।   
  
पुनरुद्घाटिते नेत्रे जगन्मातः पुरा त्वया ॥ १०-१७४ ॥   
  
मन्नेत्रेभ्योऽस्रवत्तोयं त्वदीयाङ्गुलिभिः प्रिये ।   
  
  
एवं चाभिदधदुमापतिरुर्ध्वस्थरुद्रलोकवतीरुद्रभट्टारकाभेद   
आत्मनः, तत्रस्थदेव्यभेदश्चोमाभट्टारिकाया इत्यादिशति ॥   
  
यच्च तत्तोयमङ्गुलिभिः स्रुतम्, तदेव ॥   
  
  
दशधा निःसृता गङ्गा…  
  
  
तासां मध्यात् ----   
  
  
…कपालावरणे मम ॥ १०-१७५ ॥   
  
सप्तैव संस्थितास्तत्र…  
  
  
कान् प्रजापतीन् पालयतीति कपालो रुद्रस्तदावरणे तल्लोके   
ब्रह्माण्डोर्ध्वकपालोपलक्षितावरणे रुद्रलोके इत्यर्थः । यद्वक्ष्यति -  
______________   
  
"वरेण्या वरदा चैव वरिष्ठा वरवणीनी ।   
  
वसिष्ठा च वराहा च वरारोहा च सप्तमी ॥   
  
गङ्गा ह्येताः समाख्याता रुद्रलोकवहाः सदा । "(१०-५५०-५५१)  
  
इति ॥   
  
तिसृणां मध्यात्तु ----   
  
  
…एका विष्णुपुरे स्थिता ।   
  
द्वितीया ब्रह्मलोकोर्ध्वे…  
  
  
ब्रह्मलोकस्य सत्यलोकस्य यदूर्ध्वम् ----   
  
  
"कोटियोजनमानेन सत्यलोकोपरि प्रिये ।   
  
ब्रह्मासनमिति ख्यातं जपासिन्दूरसप्रभम् ॥" (१०-५३४)  
  
  
इति यद् ब्रह्मणो निवासस्थानम्, तत्र ॥   
  
  
…टृतीया सत्यलोकगा ॥ १०-१७६ ॥   
  
  
तृतीयैव प्राकाम्यवशात् ----   
  
  
स्वर्गे चैव…  
  
  
किं च ----   
  
  
…पुनः सा वै संस्थिता सोममण्डले ।   
  
  
सोमलोके ॥   
  
एषैव तु ----   
  
  
सोमाच्चैव विनिःसृत्य पुराकाशे व्यवस्थिता ॥ १०-१७७ ॥   
  
  
सोमात् सोमलोकात् ॥ १७७ ॥   
  
  
ततोऽहं संस्तुतो देवि ब्रह्मविष्णुपुरःसरैः ।   
  
  
यथा ----   
  
  
गङ्गा नदीं महापुण्यां मर्त्यानां हितकाम्यया ॥ १०-१७८ ॥   
  
अवतार्य महादेव मर्त्यलोकं विसर्जय ।   
  
  
आकाशादित्यर्थात् ॥   
  
  
ततो मया सुरेशानि प्रोक्ता सा त्वपराजिता ॥ १०-१७९ ॥   
  
लोकानां तु हितार्थाय आगच्छ सुरसुन्दरि ।   
  
  
अथासौ ----   
  
  
आगत्य मम मूर्धानं…  
  
  
ममेति ज्योतिष्कशिखरगतस्य ॥   
  
  
…ंएरुमूध्नी पुनर्गता ॥ १०-१८० ॥   
  
तस्मान्निर्गत्य देवेशि चतुदीक्षूदधिं गता ।   
  
  
सा च ----   
  
  
पूर्वे सीता समुद्दिष्टा सुवहा दक्षिणेन तु ॥ १०-१८१ ॥   
  
सुनन्दा पश्चिमे भागे भद्रसोमा तथोत्तरे ।   
  
  
बहुपर्वतादिव्यवहितचतुदीग्गतोदधिप्राप्तिर्गङ्गायाः प्राकाम्यादिति   
मन्तव्यम् ॥   
  
प्रसङ्गाद् गङ्गामाहात्म्यमुक्त्वा प्रकृतमाह ----   
  
  
मन्दरस्तु महादेवि गन्धमादनसञ्ज्ञकः ॥ १०-१८२ ॥   
  
विपुलश्च सुपार्श्वश्च पूर्वाद्या उत्तरान्तकाः ।   
  
विष्कम्भाश्च समाख्याताः…  
  
  
अवष्टम्भका इत्यर्थः । यदुक्तं श्रीतन्त्रालोके ----   
  
"एतैर्भुवमवष्टभ्य मेरुस्तिष्ठति निश्चलः ।" (८-६०)   
  
इति ॥   
  
एषां पर्वतानाम् ----   
  
  
…वर्णांश्चैव निबोध मे ॥ १८३ ॥   
  
सितं चैव हरिद्राभं नीलं दाडिमसप्रभम् ।   
  
  
स्फटिकहेममहानीलपद्मरागसमा एते इत्यर्थः ॥   
  
एषां च पृथङ्मानस्यानुक्तत्वाद् भाविनवसहस्रेलावृताङ्गतैव   
मन्तव्या । तथा च श्रीकिरणायाम् ----   
  
"…इलावृतम् ।   
  
मेर्वन्तं चतुरस्रं तु सहस्रनवसंयुतम् ॥"  
  
इति तस्योक्तत्वात्, अर्थात्तदेकदेशता पादपर्वतानाम् ॥   
  
किं च ----   
  
  
प्राग्विष्कम्भसमीपे तु नाम्ना चित्ररथं वनम् ॥ १०-१८४ ॥   
  
तत्रारुणोदकं नाम तडागं पद्ममण्डितम् ।   
  
गन्धमादनसामीप्ये नन्दनं तु महावनम् ॥ १०-१८५ ॥   
  
तस्य मध्येऽम्बुजच्छन्नं मानसं तु सरोवरम् ।   
  
विपुलस्य समीपे तु वैभ्राजं तु महावनम् ॥ १०-१८६ ॥   
  
सितोदं तस्य मध्ये तु तडागं विमलोदकम् ।   
  
वनं पितृवनं नाम स्वपार्श्वस्य समीपतः ॥ १०-१८७ ॥   
  
तस्यान्तस्तु महाभद्रं तडागं च मनोरमम् ।   
  
  
अत्रैव ----   
  
  
कल्पद्रुमांश्च चतुरः कथयामि निबोध तान् ॥ १०-१८८ ॥   
  
मन्दरेऽथ कदम्बं स्यान्मस्तके तु व्यवस्थितम् ।   
  
सहस्रयोजनायामं शाखापञ्चशतोच्छिरतम् ॥ १०-१८९ ॥   
  
पुष्पैः कुम्भप्रमाणैश्च भ्राजते तत्सुपुष्पितम् ।   
  
  
कदम्बं वृक्षः । तच्च शाखाभिः सह सार्धसहस्रयोजनोच्छ्रायम् ॥   
  
  
तत्प्रमाणा स्मृता जम्बूर्गन्धमादनमूर्धनि ॥ १०-१९० ॥   
  
तस्याः फलसमूहोत्थो रसो ज्ञेयोऽमृतोपमः ।   
  
तेन जम्बूनदी जाता प्रिये वेगवती भृशम् ॥ १०-१९१ ॥   
  
  
तेनेति रसेन ॥ १९१ ॥   
  
स च ----   
  
  
मेरुं प्रदक्षिणीकृत्य जम्बूमूलं विशेत् स्वकम् ।   
  
तत्सम्पर्कात् समुत्पन्नं कनकं देवभूषणम् ॥ १०-१९२ ॥   
  
तेन जाम्बूनदं लोके ज्ञायते भूषणोत्तमम् ।   
  
तत्र वृक्षलतागुल्माः पक्षिणः श्वापदादयः ॥ १०-१९३ ॥   
  
जाम्बूनदमयाः सर्वे ये चान्ये तत्रवासिनः ।   
  
  
किं च ----   
  
  
विपुलेऽपि तथाश्वत्थः केतुमाल इति श्रुतः ॥ १०-१९४ ॥   
  
  
तथेति तत्प्रमाणकः ॥ १९४ ॥   
  
केतुमालसञ्ज्ञां व्याचष्टे ----   
  
  
तस्येन्द्रेणासुरान् जित्वा रत्नमाला प्रलम्बिता ।   
  
तेनासौ केतुमालेति ख्यातः सिद्धनिषेवितः ॥ १०-१९५ ॥   
  
  
किं च ----   
  
  
न्यग्रोधश्च सुपार्श्वे तु तत्तुल्यः परिकीतीतः ।   
  
  
प्रमाणमहत्त्वाभ्याम् ॥   
  
तदित्थम् ----   
  
  
अनेकगुणसम्पन्नो मेरुः ख्यातः समासतः ॥ १९६ ॥   
  
  
अथ यथायं समासत उक्तः ----   
  
  
तत्पार्श्वस्थान् प्रिये देशान् कथयामि समासतः ।   
  
  
तत्रादौ ----   
  
  
मेरुमध्याच्चतुदीक्षु लक्षार्धं तु समासतः ॥ १०-१९७ ॥   
  
लवणोदधिपर्यन्तं जम्बुद्वीपं समन्ततः ।   
  
  
मेरुमूलमध्यात् पञ्चाशत्सहस्राणि, तत्पार्श्वद्वयकलनया लक्षं   
भवति ॥   
  
  
पर्वतान्तरितास्तत्र नव भागा भवन्ति हि ॥ १०-१९८ ॥   
  
  
तत्रेति जम्बुद्वीपे । भागाः खण्डाः ॥   
  
तथाहि ----   
  
  
दक्षिणे चैव दिग्भागे त्रयो ज्ञेया महीधराः ।   
  
निषधो हेमकूटश्च हिमवानिति ते त्रयः ॥ १०-१९९ ॥   
  
  
ङिषिद्धो यत्र वै तार्क्ष्यः शेषाहिं हन्तुमुद्यतः ।" इति,  
  
"हेमकूटस्तथा सोऽद्रिर्यत्र दत्तः प्रजापतेः ।   
  
सुवर्णस्य महाकूटो यागार्थं धनदेन तु ॥" इति  
  
"…ःइमवान् हिमकूटवान् ।   
  
रत्नाढ्योऽपि हिमप्रायस्तेनासौ हिमवान् गिरिः ॥"  
  
इति श्रीपरायां निरूपितम् ॥ १९९ ॥   
  
किं च ----   
  
उत्तरे चापि मेरोस्तु नीलः श्वेतोऽथ शृङ्गवान् ।   
  
"शनिस्तत्र सुनीलाभो जातो नीलस्त्वतो गिरिः ।   
  
नीलवच्च गिरिः श्वेतो यत्र श्वेतो महामुनिः ॥   
  
मृत्युना ग्रस्यमानोऽपि रक्षितश्चन्द्रमौलिना । " इति,  
  
"श्वेतवच्च त्रिशृङ्गोऽद्रिर्वज्रपातोपमर्दनः ।   
  
त्र्यश्रितस्तेषु शृङ्गेषु किल देवास्त्रयः स्थिताः ॥"  
  
इत्यपि तत्रैवोक्तम् ॥   
  
एषां मानमाह ----   
  
  
प्राक्पश्चिमायता ह्येते षडेव तु महीधराः ॥ १०-२०० ॥   
  
  
पूर्वाब्धेः पश्चिमाब्धिं प्राप्ताः ॥ २०० ॥   
  
तत्रापि ----   
  
  
नीलश्च निषधश्चैव लक्षायामौ प्रकीतीतौ ।   
  
  
मध्यासन्नत्वात् ॥   
  
द्वीपवर्तुलतानुपाततस्तु ----   
  
  
श्वेतश्च हेमकूटश्च सहस्रनवतिः स्मृतौ ॥ १०-२०१ ॥   
  
हिमवान् शृङ्गवांश्चैव सहस्राशीतिरेव तु ।   
  
  
तदेते ----   
  
  
लवणोदधिपर्यन्ताः…  
  
  
पार्श्वमानात्तु ----   
  
  
…षहस्रद्वयविस्तृताः ॥ १०-२०२ ॥   
  
  
किं च ----   
  
  
कैलासयुक्तो हिमवांस्त्रिशृङ्गश्च सजारुधिः ।   
  
  
हिमवतो मध्ये कैलासः शृङ्गरूपः । यदुक्तं देवीयामले ----   
  
"तस्य मध्ये महाशृङ्ग शतयोजनविस्तृतम् ।"  
  
इत्युपक्रम्य,  
  
"तत्रासावमरैः सार्धं शूली वसति सर्वदा" इति ।   
  
शृङ्गवतस्तु जारुधिः संलग्नः ॥   
  
एषां प्रातिलोम्यतो वर्णं निरूपयति ----   
  
  
शृङ्गवांश्चन्द्रकनिभः सितः श्वेतो विराजते ॥ १०-२०३ ॥   
  
नीलरत्नमयो नीलो निषधः पद्मरागभः ।   
  
सौवर्णो हेमकूटश्च हिमाभो हिमवानिति ॥ १०-२०४ ॥   
  
  
मेरोः पूर्वपश्चिमयोः पर्वतावाह ----   
  
  
पूर्वेण माल्यवान् मेरोः पर्वतस्तु विराजते ।   
  
चतुस्त्रिंशत्सहस्राणि योजनानां सुरेश्वरि ॥ १०-२०५ ॥   
  
याम्योत्तरायतो भाति सहस्रं तस्य विस्तृतिः ।   
  
तथैवापरदिग्भागे तत्तुल्यो गन्धमादनः ॥ १०-२०६ ॥   
  
  
आयामविस्ताराभ्याम् । अयं च   
दक्षिणस्थाद्विष्कम्भकगन्धमादनादन्यः । एतौ च श्रीपरायाम् ----   
  
"दृष्ट्वा माल्यानि दिव्यानि ब्रह्मसेवार्थमागतैः ।   
  
सम्भृतानि यतः सिद्धैर्माल्यवांस्तेन लप्यते ॥"  
  
इति तथा च ----   
  
"मदमत्ता पुरा दृष्टा माल्या विद्याधरी किल ॥   
  
ऋषिणा नारदेनास्मिन्नाघ्राता मोदभाविता ॥   
  
गन्धो मे मादनो विप्रेत्युक्तस्तद् गन्धमादनः ।"  
  
इति निरुक्तौ ॥ २०६ ॥   
  
एषां सर्वेषामुच्छ्रायमानमाह ----   
  
  
नीलश्च निषधश्चैव माल्यवान् गन्धमादनः ।   
  
चत्वारिंशत्सहस्राणि योजनानां समुच्छिरताः ॥ १०-२०७ ॥   
  
  
नीलादयो मेरोः प्रतिप्राकारस्थानीयत्वेन स्थिताः एवम्प्रमाणकाः ।   
दक्षिणोत्तरगतानां तु श्वेतशृङ्गवद्धेमकूटहिमवतां   
दशयोजनसहस्रोच्छिरत्वम् । यदुक्तं श्रीमृगेन्द्रोत्तरे ----   
  
शहस्रद्वयविष्कम्भा दशोत्सेधाः नवान्तराः" (१३-६५) इति ।   
  
एवं दक्षिणोत्तरस्थैस्त्रिभिस्त्रिभिः पूर्वपश्चात्स्थाने च   
एकैकेनेत्यष्टाभिः पर्वतैवीभक्तं नवधा जम्बुद्वीपं जातम् ॥ २०७   
॥   
  
किं च ----   
  
  
चतुदीक्षु गतौ मेरोर्द्वौ द्वौ सीमान्तपर्वतौ ।   
  
  
पूर्वादिदिगभिमुखौ समुद्रान्तं प्राप्तौ ॥   
  
तत्र ----   
  
  
जठरो हेमकूटस्तु पूर्वभागे व्यवस्थितौ ॥ १०-२०८ ॥   
  
कैलासो हिमवांश्चैव दक्षभागे व्यवस्थितौ ।   
  
निषधः पारियात्रश्च अपरेण महीधरौ ॥ १०-२०९ ॥   
  
जारुधिः शृङ्गवांश्चैव उत्तरेण व्यवस्थितौ ।   
  
  
पूर्वोक्तहेमकूटादिसमनामानोऽन्य एवामी हेमकूटाद्याः । एते   
चाष्टावलङ्घ्यत्वान्नवधा विभक्तस्य जम्बुद्वीपस्य   
नवभागान्तरहेतव इति ॥   
  
पूर्वोक्तपर्वतैर्नवविभक्तेऽत्र नामभेदेन देशविभागमाह ----   
  
  
मेरोः समन्ततो रम्यमिलावृतमुदाहृतम् ॥ १०-२१० ॥   
  
अधस्ताच्चक्रवाटस्य नवसाहस्रविस्तृतम् ।   
  
योजनानां चतुदीक्षु चतुरश्रं समन्ततः ॥ १०-२११ ॥   
  
  
तेन मध्यवतीनः षोडशसाहस्रिकस्य मेरोः पार्श्वद्वयं नव नव   
सहस्राणीत्याकलय्य दैर्घ्यदिशां चतुस्त्रिंशत्सहस्रमेतद्भवति । अत   
एव पूर्वपश्चात्स्थयोर्माल्यवद्गन्धमादनयोश्चतुस्त्रिंशत्सहस्राणि   
दैर्घ्यमिति युक्तमुक्तम् । अस्य च निर्वचनम् ----   
  
"इला नामाप्सरा दिव्या रूपयौवनशालिनी ।   
  
दृष्टा सामृतरूपेण विचरन्ती मनोहरा ॥   
  
भुजाभ्यामावृता रागात्तेनेलावृतमुच्यते । "  
  
इति श्रीपरायामुक्तम् ॥ २११ ॥   
  
अत्र च चक्रवाटावृतत्वात् ----   
  
  
नातपो भानुजस्तत्र न च सोमस्य रश्मयः ।   
  
प्रभवन्ति हि लोकानां…  
  
  
किन्त्वेतत् ----   
  
  
…ंएरोर्भासा प्रभासितम् ॥ २१२ ॥   
  
  
अत एव ----   
  
  
प्रत्यग्राम्बुजपत्राभा जनाश्चातीव कोमलाः ।   
  
जम्बूरसफलाहारा जरामृत्युविवजीताः ॥ २१३ ॥   
  
त्रयोदशाब्दसाहस्रं तेषामायुः प्रकीतीतम् ।   
  
  
अतश्चाकालमृत्युविवजीता इत्युक्तं भवति ॥   
  
किं च ----   
  
  
देवगन्धर्वसिद्धाश्च ऋषयोऽथ विनायकाः ॥ १०-२१४ ॥   
  
गणमातृभगिन्यश्च वेताला राक्षसादयः ।   
  
एवमाद्यैरसङ्ख्यातैर्वृतं चैतदिलावृतम् ॥ १०-२१५ ॥   
  
  
अथ ----   
  
  
गन्धमादनवारुण्यां समुद्रस्य च पूर्वतः ।   
  
केतुमालमिति ख्यातं वर्षं सर्वगुणोत्तमम् ॥ १०-२१६ ॥   
  
  
मेरुपश्चात्स्थगन्धमादनस्य या वारुणी, सा पश्चिमाब्धेः पूर्वैव   
भवति । उक्तं च श्रीपरायाम् ----   
  
  
"देवासुराणामारम्भे दारुणे समुपस्थिते ।   
  
अकस्मात्तत्र केतूनां या माला सहसोत्थिता ॥   
  
तां दृष्ट्वा विबुधा भीताः केतुमालमतो मतम् ।" इति ।   
  
  
वर्षं जनपदः ॥ २१६ ॥   
  
  
नीलोत्पलदलश्यामा जनास्तत्र सुशोभनाः ।   
  
पनसस्य रसं पीत्वा जीवन्त्ययुतमेव च ॥ २१७ ॥   
  
  
दश सहस्राणि अयुतम् ॥   
  
किं च ----   
  
  
जयन्तो वर्धमानश्च अशोको हरिपर्वतः ।   
  
विशालः कम्बलः कृष्णस्तत्र सप्त कुलाद्रयः ॥ १०-२१८ ॥   
  
  
मेरोरग्रे तु ----   
  
  
माल्यवत् पूर्वभागेन समुद्रस्यापरेण तु ।   
  
वर्षं भद्राश्वसञ्ज्ञं च तत्रापि त्वयुतायुषः ॥ १०-२१९ ॥   
  
जनाश्चन्द्रप्रतीकाशाः कालाम्रफलभोजनाः ।   
  
  
उक्तं च श्रीपरायाम् ----   
  
"उच्चैःश्रवास्तु भद्राश्वः क्षीरोदमथनोद्गतः ।   
  
तस्मिंश्चरति येनाश्वो भद्राश्वं तेन तत्स्मृतम् ॥"   
  
इति ॥   
  
किं च ----   
  
  
कौरञ्जः श्वेतपर्णश्च नीलो मालाग्रकस्तथा ॥ १०-२२० ॥   
  
पद्मश्चैव समाख्यातास्तत्र पञ्च कुलाद्रयः ।   
  
  
एते च केतुमालभद्राश्वे ----   
  
  
द्वात्रिंशत्तु सहस्राणि पूर्वपश्चायते स्मृते ॥ १०-२२१ ॥   
  
चतुस्त्रिंशत्सहस्राणि दक्षिणोदक्समायते ।   
  
  
एवं च केतुमालभद्राश्वे प्राक् पश्चाद् द्वात्रिंशद् द्वात्रिंशत्   
सहस्राणि, गन्धमादनो माल्यवांश्चैकमेकं सहस्रम्,   
इलावृतमुभयपार्श्वगतमष्टादश, षोडश मेरुरित्येवं   
लक्षयोजनं जम्बुद्वीपं पूर्वापरतः ।   
जठरादिसीमान्तपर्वतमानं जयन्तादिकुलपर्वतमानं च   
तत्रैवैकदेशी भूतत्वान्न पृथग्गणनीयम् ॥   
  
एवं पूर्वपश्चिमयोर्वर्षस्थितिमुक्त्वोत्तरेऽपि तामाह ----   
  
  
वर्षे द्वे तु समाख्याते…  
  
समाख्याते इत्युपसंहारोपक्रमयोः काकाक्षिवद्योजनीयम् ।   
पूर्वपश्चाद्गते केतुमालभद्राश्वे समाख्याते ॥   
  
मेरोरुत्तरे तु ये वक्ष्यमाणविभागे कुरुहिरण्मये वर्षे, तयोर्मध्यात् ---  -  
  
  
…कुरुवर्षनिवासिनः ॥ २२२ ॥   
  
कुरवो नाम लोकास्ते…  
  
  
यस्मात् ----   
  
  
…कुरुवृक्षफलाशिनः ।   
  
  
अतश्च ----   
  
  
त्रयोदशसहस्राणि जीवन्ति स्थिरयौवनाः ॥ १०-२२३ ॥   
  
युग्मं युग्मं प्रसूयन्ते वियोगभयवजीताः ।   
  
  
तुल्यकालं जायन्ते, तथैव मिरयन्ते इत्यर्थात् । अतश्च   
पतिमनुयातानां स्त्रीणामनुजन्म सम्भाव्यते ॥   
  
किं चात्र ----   
  
  
श्यामापुष्पनिभाः स्निग्धाः सुरूपाः पुरुषाः स्त्रियः ॥ १०-२२४ ॥   
  
  
स्त्रियश्चेत्यर्थः ॥ २२४ ॥   
  
तथा ----   
  
  
सर्वरत्नमयी भूमिहीमवालुकया चिता ।   
  
  
एतच्च कुरुवर्षं पार्श्वमानात् ----   
  
  
नवयोजनसाहस्रं धन्वाकारं प्रकीतीतम् ॥ २२५ ॥   
  
धन्वाकारमित्यत्र सकारलोपश्छान्दसः ।   
दैर्घ्यादेतच्छृङ्गवत्प्रमाणम् । अनुपातेन   
वलयाकृत्यवस्थितोत्तराब्धिसमीपगतत्वाद् धनुराकारतैवास्य भवति   
॥   
  
  
सूर्यकान्तेन्दुकान्तौ च द्वौ तत्र कुलपर्वतौ ।   
  
कल्पवृक्षः कुरुर्नाम तत्रैव कुसुमोज्ज्वलः ॥ १०-२२६ ॥   
  
तस्य नाम्ना तु तज्ज्ञेयं कुरुवर्षं सुशोभनम् ।   
  
  
श्रीमत्परायाम् ----   
  
"रम्यवत् कुरुवर्षाख्यमुपमन्युर्हरेण सः ।   
  
कुर्वेवं तु पिब क्षीरं यत्रोक्तस्तेन तत्कुरु ॥"  
  
इति निरुक्तम् ॥ २२६ ॥   
  
अथ ----   
  
  
तस्य चोत्तरदिग्भागे प्रविश्य लवणोदधिम् ॥ १०-२२७ ॥   
  
पञ्चयोजनसाहस्रं चन्द्रद्वीपं प्रकीतीतम् ।   
  
तथा वायव्यदिग्भागे प्रविश्य लवणोदधिम् ॥ १०-२२८ ॥   
  
योजनानां सहस्राणि चत्वार्येव वरानने ।   
  
दशयोजनसाहस्रं द्वीपं भद्रं प्रकीतीतम् ॥ १०-२२९ ॥   
  
भद्राकारमिति ज्ञेयं सर्वकामफलप्रदम् ।   
  
  
चत्वार्येवेत्येवकारात् पूर्वत्राप्यब्धिप्रवेश एतत्सम्बध्यत एव ॥ २२९ ॥   
  
किं च ----   
  
  
अयुतायुषो जनास्तत्र दिव्यामृतफलाशिनः ॥ १०-२३० ॥   
  
  
इत्थमेव ----   
  
  
चन्द्राख्येऽप्ययुतं चायुर्जीवन्ति फलभोजिनः ।   
  
  
एवं शृङ्गवदुत्तराभ्यन्तराले कुरुवर्षमुक्त्वा हिरण्मयं वर्षमाह   
______________   
  
  
श्वेतशृङ्गवतोश्चैव मध्ये ज्ञेयं हिरण्मयम् ॥ १०-२३१ ॥   
  
  
हेममयत्वादिहैवमुक्तम् । परायां तु ----   
  
"यत्र गन्धर्वमुख्येन रमणा रमिता बलात् ।   
  
रमणं तत्परं वर्षम्… ॥"  
  
इति सञ्ज्ञान्तरेणोक्तम् । गन्धर्वमुख्येन चित्ररथेन, रमणाख्या   
अप्सराः ॥ २३१ ॥   
  
  
लकुचस्य फलं प्राश्य जनास्तत्रेन्दुसन्निभाः ।   
  
जीवन्त्यब्दसहस्राणि मानेनार्धत्रयोदश ॥ १०-२३२ ॥   
  
  
अथ ----   
  
  
नीलस्योत्तरदिग्भागे तथा श्वेतस्य दक्षिणे ।   
  
रम्यकं नाम वर्षं तु…  
  
  
एतदपि परायाम् ----   
  
"उर्वशी याप्सरा भद्रा दृष्ट्वा चन्द्रमसा किल ।   
  
प्रोक्ता रम्येति तद्वाक्यात्तेनेदं रम्यनामकम् ॥"  
  
इति निरुक्तम् ॥   
  
तत्र च ----   
  
  
…ण्यग्रोधफलभोजनाः ॥ १०-२३३ ॥   
  
नीलोत्पलदलश्यामा जरारोगविवजीताः ।   
  
  
अतश्च ----   
  
  
द्वादशाब्दसहस्राणि तेषामायुः प्रकीतीतम् ॥ १०-२३४ ॥   
  
  
एतच्च दैर्घ्यमानात् पूर्वमुक्तमपि, पार्श्वतः ----   
  
  
नवसाहस्रविस्तारं रम्यकं च हिरण्मयम् ।   
  
  
रम्यकं च हिरण्मयं चेत्यर्थः ॥   
  
मेरोरुत्तरे वर्षस्थितिमुक्त्वा दक्षिणे क्रमेणाह ----   
  
  
हेमकूटस्य सौम्येन दक्षिणे निषधस्य तु ॥ १०-२३५ ॥   
  
हरिवर्षं समाख्यातं रौप्याभास्तत्र जन्तवः ।   
  
द्वादशैव सहस्राणि जीवन्तीक्षुरसाशिनः ॥ १०-२३६ ॥   
  
अतीव शोभनं तच्च नवसाहस्रविस्तृतम् ।   
  
  
एतच्च ----   
  
"यत्र नागेन शेषेण हरिराराधितस्तथा"  
  
इति श्रीपरायां निरुक्तम् ॥   
  
अथ ----   
  
  
हेमकूटस्य याम्येन हिमवतस्त्वथ(चो)१त्तरे ॥ १०-२३७ ॥   
  
वर्षं किम्पुरुषं नाम तत्र हेमनिभा जनाः ।   
  
नववर्षसहस्राणि जीवन्ति प्लक्षभोजनाः ॥ १०-२३८ ॥   
  
नवैव तु सहस्राणि विस्तारस्तत्र कीतीतः ।   
  
  
किम्पुरुषम् । एतदपि ----   
  
"यत्र विद्याधरी रम्या विद्याधरकरच्युता ।   
  
किं त्वया पुरुषस्त्यक्त इत्युक्ता… ॥"  
  
इति परायां निरुक्तम् ॥   
  
अथ ----   
  
  
याम्ये हिमाचलेन्द्रस्य उत्तरे लवणोदधेः ॥ १०-२३९ ॥   
  
  
भारतं नाम वर्षं तु तत्र चाल्पं सुखं स्मृतम् ।   
  
  
यतः ----   
  
  
जना रोगभयत्रस्ता दुःखिता मन्दसम्पदः ॥ १०-२४० ॥   
  
सुरूपा मन्दरूपाश्च सुभगा दुर्भगाः परे ।   
  
भोगिनो मन्दभोगाश्च तथान्येऽत्यन्तदुःखिताः ॥ १०-२४१ ॥   
  
गौराः श्यामास्तथा कृष्णा बभ्रवः श्वेतपिङ्गलाः ।   
  
वर्णजातिप्रभेदेन नानाकर्मानुरूपतः ॥ १०-२४२ ॥   
  
चतुर्वर्णा अन्त्यजाश्च जायन्ते भारताह्वये ।   
  
  
वर्णो ब्राह्मणादिः । जातिः पुलस्त्यपुलहादिगोत्ररूपा । एतदपि वर्षम्   
______________   
  
"भरतेन भृतं दुःखं यत्र पुत्रैः कुमार्गगैः ।"  
  
इति श्रीपरायां निरुक्तम् । एवमेतानि नव वर्षाणि श्रीपरायां   
निरुक्तानि, इह त्विलावृताद्याख्यस्वाम्यधिष्ठितत्वादिति वक्ष्यति ॥   
अत्र च ----   
  
  
स्वदेशभाषायुक्तानि द्वीपद्वीपान्तराणि च ॥ १०-२४३ ॥   
  
पण्डिताश्च तथा मूर्खाः शिल्पविज्ञानिनस्तथा ।   
  
योगिनो ज्ञानियश्चैव धमीष्ठाः पापिनोऽपरे ॥ १०-२४४ ॥   
  
याचकाश्चापि जायन्ते दातारश्चापरे जनाः ।   
  
प्रेष्या दासाश्च बहवो मानवाः सतर्तं प्रिये ॥ १०-२४५ ॥   
  
  
द्वीपेष्वन्तर्द्वीपानि द्वीपान्तराणि । प्रेष्या विनियोज्या अदासा अपि   
भवन्ति ॥ २४५ ॥   
  
तदित्थं दोषवत्यपि ----   
  
  
गुणस्त्वेकः स्थितस्तत्र शुभाशुभफलार्जनम् ।   
  
  
द्वयमप्यत्र सम्भवति । सचेतसस्तु अशुभवर्जनेन शुभार्जनाय   
उद्यच्छन्ति । यदुक्तं श्रीमृगेन्द्रायाम् ----   
  
"गुण एको यदुद्युक्तो नेष्टं किञ्चिन्न साधयेत्" (१३-९२) इति ॥   
  
किं च भारतवर्जमन्यवर्षेषु ----   
  
  
नाष्टासु विद्यते काचिद्युगत्रयमयी स्थितिः ॥ १०-२४६ ॥   
  
  
कृतयुगव्यतिरेकेण त्रेतादिमयी ॥ २४६ ॥   
  
तस्मात् ----   
  
  
चतुर्युगवती ज्ञेया भारताख्ये वरानने ।   
  
  
एवं च ----   
  
  
तत्रैव यत्कृतं कर्म शुभं वा यदि वाऽशुभम् ॥ १०-२४७ ॥   
  
वसन्ति तेन लोकाश्च शिवाद्यवीचिमध्यगाः ।   
  
  
अत्रैव   
भोगमोक्षसिद्धिसाधनस्वयम्भूपुण्यतीर्थमहानदीसम्पदस्तीत्याह ----   
  
  
महाकालस्तथैकाम्रमेवमादि वरानने ॥ १०-२४८ ॥   
  
तीर्थानां कोटिरुद्दिष्टा महापुण्यफलोदया ।   
  
गङ्गादीनां नदीनां च तत्र पञ्च शतानि च ॥ १०-२४९ ॥   
  
  
एवमादीत्यादिशब्दात् श्रीअमरेशादिपञ्चाष्टकानां   
वाराणस्यादिगतश्रीमहादेवाष्टषष्टेश्च परिग्रहः ।   
तीर्थानामिति प्रभासादीनाम् । यदुक्तं श्रीदेवीयामले ----   
  
"प्रभासाद्या तु तीर्थानां कोटिरेका वरानने ।   
  
पञ्चाष्टकं तु तत्रैव लोकानुग्राहकं सदा ॥" इति ॥ २४९ ॥   
  
कुरुवर्षं च ----   
  
  
नवयोजनसाहस्रं धन्वाकारं निबोध तम् ।   
  
  
भारते च वर्षे ----   
  
  
नव भेदाः स्मृतास्तत्र सागरान्तरिताः प्रिये ॥ १०-२५० ॥   
  
  
हिमवद्दैर्घ्येण अवतारितैः सामुद्रैर्वारिभिः कृतव्यवधानाः । अत्र   
चाष्टमो वारिदेशो बिन्दुसरःसञ्ज्ञः । यद्वक्ष्यति ----   
  
"बिन्दुसरःप्रभृत्येव कुमार्याह्वं … । " (१०-२५४) इति ॥ २५० ॥   
  
तदत्र योजनानाम् ----   
  
  
एकैकस्य तु द्वीपस्य सहस्रं परिकीतीतम् ।   
  
  
जलेन सह मानमेतदित्यर्थः ॥   
  
यदाह ----   
  
  
शतानि पञ्च विज्ञेयं स्थलं पञ्च जलं तथा ॥ १०-२५१ ॥   
  
  
एतत् पार्श्वमानम् । दैर्घ्यं तु हिमवद्यथानुपातमर्धं   
पञ्चशतिकजलव्यवहितत्वात् ॥ २५१ ॥   
  
एवं च ----   
  
  
परस्परमगम्यास्ते…  
  
  
ते इति द्वीपविशेषाः ॥   
  
  
…टेषां नामानि मे शृणु ।   
  
इन्द्रद्वीपं कशेरुं च ताम्रवर्णं गभस्तिमत् ॥ १०-२५२ ॥   
  
नागद्वीपं च सौम्यं च गान्धर्वं वारुणं तथा ।   
  
द्वीपं कुमारिकाख्यं च नवमं परिकीतीतम् ॥ १०-२५३ ॥   
  
  
द्वीपाष्टकस्य सागराः सप्त व्यवधायका उक्ताः । नवमस्य   
त्ववधिनिरूपणेन व्यवधायकमाह ----   
  
  
बिन्दुसरःप्रभृत्येव कुमार्याह्वं प्रकीतीतम् ।   
  
  
पूर्वेभ्योऽस्यायं विशेषः यदयम् ----   
  
  
योजनानां सहस्रं तु…  
  
  
नेतरवत् पञ्चशतिकम् । केवलं साहस्रिकस्यास्य विभागो   
वारुणान्तस्थेन बिन्दुसरसा कृतः ॥   
  
एतच्च ----   
  
  
…णानावर्णाश्रमान्वितम् ॥ १०-२५४ ॥   
  
  
वर्णा ब्राह्मणाद्याः ॥ २५४ ॥   
  
किं च ----   
  
  
ये पूर्वोक्ता गुणा लोके भारते वरवणीनि ।   
  
ते तत्रैव स्थिता लोके कुमारीसञ्ज्ञके प्रिये ॥ १०-२५५ ॥   
  
  
गुणाः शुभार्जनस्वयम्भूतीर्थपुण्यनद्यधिष्ठानादिरूपाः   
कुमारीद्वीप एव । यदुक्तं श्रीश्रीकण्ठ्याम् ----   
  
"तत्र मध्ये महद्द्वीपं कुमारीद्वीपसञ्ज्ञकम् ।   
  
तत्र रुद्रशतं पूर्णमवतीर्णं शुभङ्करम् ।   
  
पशूनां हेतुभूतं च स्मरणात् पापनाशनम् ॥"  
  
इति । इन्द्रद्वीपादिस्तु म्लेच्छादिप्रायाणां निवासो   
देवतातीर्थाद्यनधिष्ठितश्च । तदुक्तमन्यत्र ----   
  
"वर्णाश्रमसमाचारः कुमार्याख्ये न संशयः ।   
  
इतरे म्लेच्छसञ्ज्ञेयाः शिष्टाचारबहिष्कृताः ॥" इति ॥ २५५ ॥   
  
अन्यच्च ----   
  
  
भूधराः सप्त विज्ञेयास्तत्रैव तु सुशोभनाः ।   
  
महेन्द्रो मलयः सह्यः शक्तिमानृक्षपर्वतः ॥ १०-२५६ ॥   
  
विन्ध्यश्च पारियात्रश्च भान्त्येते कुलपर्वताः ।   
  
  
सुशोभना सिद्धिसाधनानुगुणाः । केतुमालस्थात् पारियात्रादयमन्यः   
। एवमन्यत्र ॥   
  
अथ ----   
  
  
दक्षसागरमध्यस्थान्युपद्वीपानि षट् प्रिये ॥ १०-२५७ ॥   
  
  
तान्याह ----   
  
अङ्गद्वीपं यवाख्यं च मलयं शङ्खसञ्ज्ञकम् ।   
  
कुमुदं च वराहं च इत्येवं परिकीतीतम् ॥ १०-२५८ ॥   
  
  
एषां मध्यात् ----   
  
  
कथितो मलयद्वीपे मलयो नाम पर्वतः ।   
  
तस्य पादे त्रिकूटो वै लङ्का तस्योपरि स्थिता ॥ १०-२५९ ॥   
  
  
पादे पर्यन्ते ॥ २५९ ॥   
  
सा च ----   
  
  
चामीकरमयी शुभ्रा चत्वरोद्यानमण्डिता ।   
  
  
चत्वरैः शिवाधिष्ठितैश्चतुष्पथैर्मुक्तिदैः, उद्यानैश्च   
भोगस्थानैर्भूषिताः ॥   
  
तथा ----   
  
  
चित्रप्राकाररचिता वज्रवैडूर्यमण्डिता ॥ १०-२६० ॥   
  
अनन्तविभवास्तत्र राक्षसा देवकन्यकाः ।   
  
रमन्ते कन्यकासक्ता महाबलपराक्रमाः ॥ १०-२६१ ॥   
  
  
पराक्रम उत्साहः ॥ २६१ ॥   
  
अन्यच्च ----   
  
  
अगस्त्यशिखरं तत्र मलये भूधरोत्तमे ।   
  
तत्राश्रमो महापुण्य आगस्त्यः स्फटिकप्रभः ॥ १०-२६२ ॥   
  
तत्रान्योन्यविरुद्धास्तु सत्त्वाः क्रीडन्त्यशङ्किताः ।   
  
न तत्र जायते मारी नाकालः सम्प्रवर्तते ॥ १०-२६३ ॥   
  
न जरा न च शोकश्च नोपसर्गभयं क्वचित् ।   
  
  
मारी बहुमरणम् । अकालो वर्षातपवैपरीत्यम् । उपसर्गा व्याधयः ॥   
  
किं च ----   
  
  
न वदत्यनृतं कश्चिद्रागद्वेषो न कुत्रचित् ॥ १०-२६४ ॥   
  
अगस्त्यस्य प्रभावेण त्वज्ञानं दूरतो गतम् ।   
  
तत्र वै ऋषयो वीरा ज्ञानयोगकृतश्रमाः ॥ १०-२६५ ॥   
  
जपाध्ययनहोमादिपूजास्तुतिपरायणाः ।   
  
त्र्यम्बकस्य महादेवि नित्यमाराधने रताः ॥ १०-२६६ ॥   
  
अगस्त्यसहिताः सर्वे मोक्षाभ्युदयवादिनः ।   
  
तिष्ठन्ति भावितात्मानः शापानुग्रहकारिणः ॥ १०-२६७ ॥   
  
  
मोक्षमेवाभ्युदयं वदन्ति तच्छीलाः । भावितः शिवत्वं प्रापित   
आत्मा यैः ॥ २६७ ॥   
  
उपसंहरति ----   
  
  
लक्षयोजनविस्तीर्णं जम्बुद्वीपं समन्ततः ।   
  
  
पूर्वपश्चिमतः प्राग्दशीतं दक्षिणोत्तरतस्तूच्यते ।   
कुरुहिरण्मयरम्यकहरिकिम्पुरुषभारतवर्षाणि षट् प्रत्येकं   
नवसहस्राणि, इति चतुष्पञ्चाशत् । प्रत्येकं द्विसाहस्रिकाः   
शृङ्गवच्छ्वेतनीलहेमकूटनिषधहिमवन्तः, इति द्वादश । मेरोः   
सव्यापसव्यगतमिलावृतमष्टादश । मेरोः षोडश सहस्राणि,   
इत्येवं लक्षयोजनं जम्बुद्वीपं भवति ॥   
  
अस्य च ----   
  
  
लक्ष्योजनविस्तीर्णं लवणाम्भः स्थितं बहिः ॥ १०-२६८ ॥   
  
  
लवणाम्भः क्षारसमुद्रः ॥ २६८ ॥   
  
तच्च ----   
  
  
त्रिगुणं परिणाहेन स्थितं वै मण्डलाकृति ।   
  
  
उक्तं च श्रीमलये ----   
  
  
शर्वत्र त्रिगुणो नाहः… ।" इति ॥   
  
  
किं च ----   
  
  
वृत्रारिभयसन्त्रस्ताः प्रविष्टास्तत्र पर्वताः ॥ १०-२६९ ॥   
  
द्वादशैव महावीर्यास्तान् ब्रवीमि समासतः ।   
  
  
वृत्रारिरिन्द्रः ॥   
  
तानाह ----   
  
  
वृषभो दुन्दुभिर्धूम्रः प्रविष्टाः पूर्वभागतः ॥ १०-२७० ॥   
  
चन्द्रः कङ्कस्तथा द्रोणः प्रविष्टा उत्तरेण तु ।   
  
अशोकोऽथ वराहश्च नन्दनश्च तृतीयकः ॥ १०-२७१ ॥   
  
अपरेण नगास्तत्र प्रविष्टा लवणोदधिम् ।   
  
चक्रो मैनाकसञ्ज्ञश्च तृतीयस्तु बलाहकः ॥ १०-२७२ ॥   
  
दक्षिणेन वरारोहे प्रविष्टाश्चैव भूधराः ।   
  
  
अत्र च ----   
  
  
चक्रमैनाकयोर्मध्ये तिष्ठेद्वै वडवामुखः ॥ १०-२७३ ॥   
  
  
तदेवमब्धिपरिवृतम् ----   
  
  
जम्बुद्वीपं समाख्यातं…  
  
  
अथैषां वर्षाणामिलावृतादिनामकस्वाम्यधिष्ठानादेव ताः   
सञ्ज्ञा इति देवतासञ्ज्ञानामुत्पत्तिहेतुरूपं प्रभवं   
दर्शयितुमुपक्रमते ----   
  
  
…प्रभवस्त्वधुनोच्यते ।   
  
  
तत्राद्यो भूपतिः ----   
  
  
स्वायम्भुवो मनुर्नाम…  
  
  
अभूत् ॥   
  
  
…टस्य पुत्रः प्रियव्रतः ॥ १०-२७४ ॥   
  
तस्याथ दश पुत्रा वै जाता वीर्यबलोत्कटाः ।   
  
अग्नीध्रश्चाग्निबाहुश्च मेधा मेधातिथिर्वपुः ॥ १०-२७५ ॥   
  
ज्योतिष्मान् द्युतिमान् हव्यः सवनः सत्र एव च ।   
  
  
एषां मध्यात् ----   
  
  
मेधाः सत्रोऽग्निबाहुश्च एते प्रव्रजितास्त्रयः ॥ १०-२७६ ॥   
  
सप्तद्वीपेषु ये शेषा अभिषिक्ता महाबलाः ।   
  
  
तत्र ----   
  
  
जम्बुद्वीपे तथाग्नीध्रः…  
  
  
तथेत्यभिषिक्तः ॥   
  
  
…टस्य पुत्रा नव स्मृताः ॥ १०-२७७ ॥   
  
नाभिः किम्पुरुषश्चैव हरिश्चैव इलावृतः ।   
  
भद्राश्वः केतुमालश्च रम्यकश्च हिरण्मयः ॥ १०-२७८ ॥   
  
नवमस्तु कुरुर्नाम…  
  
  
एते ----   
  
…णववर्षाधिपाः स्मृताः ।   
  
अग्नीध्रतस्तु जाता वै शूराश्चातिबलोत्कटाः ॥ १०-२७९ ॥   
  
तेषां नामाङ्कितानीह नववर्षाणि पार्वति ।   
  
  
तत्र भारतं वर्षं प्रथमं नाभिनामाङ्कितमभूत् ॥   
  
पश्चात् तु ----   
  
  
नाभेः पुत्रो महावीर्यो वृषभो धर्मतत्परः ॥ १०-२८० ॥   
  
तस्यापि हि सुतो ज्ञेयो भरतस्तु प्रतापवान् ।   
  
तन्नाम्नैव तु विज्ञेयं भारतं वर्षमुत्तमम् ॥ १०-२८१ ॥   
  
  
अथ ----   
  
  
तस्याप्यष्टौ पुनः पुत्रा जाता कन्यापरा प्रिये ।   
  
  
तेषां मध्यात् ----   
  
  
भारते त्वष्टद्वीपेऽत्र अष्टौ पुत्रा निवेशिताः ॥ १०-२८२ ॥   
  
नवमस्तु कुमार्याह्वः कुमार्याः प्रतिपादितः ।   
  
  
कन्याप्रतिपादनादेव कुमार्याह्वः ॥   
  
ततश्च ----   
  
  
तेषां नाम्ना तु ते द्वीपा भरतेन प्रकीतीताः ॥ १०-२८३ ॥   
  
  
ये पूर्वम् ----   
  
"इन्द्रश्चैव कशेरुश्च" (१०-२५२)  
  
इत्युक्ताः ॥ २८३ ॥   
  
तदेवं सप्तदशधाविभक्तजम्बुद्वीपानुवादपूर्वं द्वीपान्तराण्याह   
______________   
  
  
जम्बुद्वीपं च शाकं च कुशं क्रौञ्चं च शाल्मलिम् ।   
  
गोमेदं पुष्करं चैव सप्त द्वीपानि पार्वति ॥ १०-२८४ ॥   
  
  
यैः समुद्रैर्वलयितानि द्वीपानि, तान् ----   
  
  
अधुना सम्प्रवक्ष्यामि समुद्रांस्तव सुव्रते ।   
  
क्षारः क्षीरं दधि घृतं तथा इक्षुरसोऽपि च ॥ १०-२८५ ॥   
  
मदिरोदश्च स्वादूदः समुद्राः सप्त कीतीताः ।   
  
  
प्रोक्तद्वीपानुसारमेते यथोक्तक्रमेणैव स्थिताः, सर्वेषु   
पारमेशेष्वेवमेवोक्तत्वात् । तेनेक्षुरससुराघृतदधिक्षीरस्वादूदका  
इति पातञ्जले यः क्रमो दृश्यते, स लेखकदोषाद्विपर्यस्त इति मन्तव्यम्   
॥   
  
अथोक्तजम्बुद्वीपप्रमाणानुवादेनैषां द्वीपसमुद्राणां प्रमाणमाह   
______________   
  
  
जम्बुद्वीपं स्मृतं लक्षं योजनानां प्रमाणतः ॥ १०-२८६ ॥   
  
परिमण्डलतो ज्ञेयः क्षारोदस्तत्समो बहिः ।   
  
  
परिमण्डलत इति वैपुल्यात् ॥   
  
  
एवं द्विगुणवृद्ध्यात्र समुद्रा द्वीपसंस्थिताः ॥ १०-२८७ ॥   
  
  
संस्थिता इति संशब्दः सहार्थे । तेन शाकादिभिः द्वीपैः सह   
क्षीरादिसमुद्राः क्रमाद् द्विगुणवृद्ध्या स्थिताः । तद्यथा   
शाकद्वीपं द्वे लक्षे, तथा क्षीराब्धिः । कुशद्वीपं लक्षाणि   
चत्वारि, तथैव दध्यब्धिः क्रौञ्चमष्टौ, तथैव च घृताब्धिः ।   
शाल्मलिः षोडश, तद्वदिक्षुरसाब्धिः । गोमेदो द्वात्रिंशत्, तद्वद्   
मदिराब्धिः । पुष्करश्चतुष्शष्टिः, तथैव स्वादूदः । एतच्च   
द्वीपसमानत्वमब्धीनामुपसंहरिष्यति ----   
  
"पुष्करद्वीपगुणितः स्वादूदोऽन्ते व्यवस्थितः" (१०-३२७)  
  
इति । इत्थं च मेर्वर्धात् स्वादूदान्तं कोटिद्वयं   
त्रिपञ्चाशल्लक्षाणि पञ्चाशच्च सहस्राणि भवन्ति । यद्वक्ष्यति ----   
  
"पञ्चाशच्च सहस्राणि त्रिपञ्चाशत्तथैव च ।   
  
योजनानां तु लक्षाणि कोटिद्वितयमेव च ॥   
  
मेर्वर्धाद्यावत् स्वादूदं प्रमाणं परिकीतीतम् । " (१०-३२८-३२९)  
  
इति ॥ २८७ ॥   
  
तथा च ----   
  
  
अग्नीध्रश्च समाख्यातो जम्बुद्वीपे वरानने ।   
  
  
तथा ----   
  
  
शाके मेधातिथिर्नाम वपुष्मान् कुशसञ्ज्ञके ॥ १०-२८८ ॥   
  
राजा क्रौञ्चेऽथ ज्योतिष्मान् शाल्मलौ द्युतिमान् स्मृतः ।   
  
गोमेदे हव्यनामा तु सवनः पुष्करे तथा ॥ १०-२८९ ॥   
  
  
किं च ----   
  
  
त्रेतायुगसमः कालः शाकगोमेदवासिनाम् ।   
  
तथा वर्णाश्रमाचारा ज्ञेयास्तत्र निवासिनाम् ॥ १०-२९० ॥   
  
  
तथेति त्रेतायुगानुगुणाः । अन्यत्र विशेषानभिधानाच्चतुर्युगसमत्वं   
सम्भाव्यते ॥ २९० ॥   
  
शाकादिद्वीपविभागान्तरमाह ----   
  
  
मेधातिथेः सप्त पुत्राः शाकद्वीपेऽभिषेचिताः ।   
  
शान्तोऽभयस्त्वशिशिरः सुखदो नन्दकः शिवः ॥ १०-२९१ ॥   
  
क्षेमकश्च ध्रुवश्चेति वर्षनाम्ना तु तेऽङ्किताः ।   
  
प्रसिद्धवर्षनामानुसारीणि तेषां नामानीत्यर्थः ॥   
  
वर्षाणि सप्त ख्यातानि…  
  
  
तत्प्रविभागहेतून् ----   
  
  
…पर्वतांश्च निबोध मे ॥ १०-२९२ ॥   
  
गोमेदश्चन्द्रसञ्ज्ञश्च नारदो दुन्दुभिस्तथा ।   
  
सोमक ऋषभश्चैव वैभ्राजश्च कुलाद्रयः ॥ १०-२९३ ॥   
  
  
एते च शाकद्वीपस्य पार्श्वमानविभागेन स्थिताः सप्तधात्वं कुर्वन्ति   
। एवमन्यत्र ॥ २९३ ॥   
  
किं च ----   
  
  
सुकृता चानसूया च सुमुखी च तृतीयका ।   
  
विपाशा त्रिदिवा कुम्भी तथा चामृतनालिका ॥ १०-२९४ ॥   
  
एता एव महानद्यो गिरिष्वेतेषु निर्गताः ।   
  
  
संस्थिताः सत्य एभ्यो निर्गता इत्यर्थः ॥   
  
एताश्च ----   
  
  
पूर्वादारभ्य निष्क्रान्ताः प्रविष्टाः क्षीरसागरम् ॥ १०-२९५ ॥   
  
  
अत्र च ----   
  
  
शाकद्वीपे तु ये लोकाः क्षीराहाराः फलाशिनः ।   
  
  
अतश्च ----   
  
  
चन्द्रकान्तसमाः सर्वे सुरूपाः प्रियदर्शनाः ॥ १०-२९६ ॥   
  
क्रीडन्ति दिव्यनारीभिः सर्वैश्वर्यसमन्विताः ।   
  
  
तदेवम् ----   
  
  
कुशे वपुष्मता पूर्वं सप्त पुत्रा निवेशिताः ॥ १०-२९७ ॥   
  
श्वेतलोहितजीमूता हरितो वैद्युतस्तथा ।   
  
मानसः सुव्रतश्चेति वर्षनाम्नैव चाङ्किताः ॥ १०-२९८ ॥   
  
  
अत्र च विभागहेतवः ----   
  
  
कुमुदश्चोर्वदश्चैव वाराहो द्रोणकङ्कतौ ।   
  
महिषः कुसुमश्चैव सप्त सीमान्तपर्वताः ॥ २९९ ॥   
  
  
अत्र च ----   
  
  
श्वेततोया तथा कृष्णा चन्द्रा शुक्ला च लोचनी ।   
  
वीवृता च विवृन्दा च सप्तैतास्तु सरिद्वराः ॥ १०-३०० ॥   
  
दध्युदकं प्रविष्टास्ता निम्नगाः पावनोदकाः ।   
  
जनास्तु सुखिनस्तत्र दध्नामृतफलाशिनः ॥ १०-३०१ ॥   
  
दिव्यभोगरताः सर्वे क्रीडन्त्येते सयोषितः ।   
  
  
दध्ना सहामृतमयानि फलानि चाश्नन्ति । एवमुत्तरत्र ॥   
  
  
ज्योतिष्मता सप्त पुत्राः क्रौञ्चद्वीपे निवेशिताः ॥ १०-३०२ ॥   
  
उद्भिज्जश्च समाख्यातो वेणुर्मण्डल एव च ।   
  
रथकारश्च लवणो धृतिमान् सुप्रभाकरः ॥ १०-३०३ ॥   
  
कपिलश्चेति राजानो वर्षनाम्ना च तेऽङ्किताः ।   
  
  
अत्रापि विभागहेतवः ----   
  
  
वैद्रुमो हेमनाभश्च द्युतिमान् पुष्पदन्तकः ॥ १०-३०४ ॥   
  
कुशलो हरिमर्दश्च सप्तैते तु कुलाद्रयः ।   
  
  
तेभ्यः ----   
  
  
मही धाता शिवापापा पवित्रासन्ततद्युतिः ॥ १०-३०५ ॥   
  
दम्भा चेति समाख्याताः सप्तैताः सरितः स्रुताः ।   
  
घृतोदं प्रविशन्त्येताः सर्वाः पापहराः प्रिये ॥ १०-३०६ ॥   
  
जनास्तद्वासिनः सर्वे सुरूपास्तेजसोत्कटाः ।   
  
घृतामृतफलाहाराः सुतृप्ताः स्मरपीडिताः ॥ १०-३०७ ॥   
  
क्रीडन्ति वनितायुक्ताः पद्मपत्रायतेक्षणाः ।   
  
  
स्मरपीडितत्वं सम्भोगैकनिष्ठत्वम् ॥   
  
तथा ----   
  
  
सप्त द्युतिमता पुत्राः शाल्मलावभिषेचिताः ॥ १०-३०८ ॥   
  
मनोनुगस्तथोष्णश्च पावनो ह्यन्धकारकः ।   
  
मुनिर्दुन्दुभिनामा च कुशलश्चेति ते स्मृताः ॥ १०-३०९ ॥   
  
वर्षनामानि तेषां वै सप्तानां सप्त तु क्रमात् ।   
  
क्रौञ्चेऽथ वामनश्चैवाप्यन्धकारो दिवाकृतिः ॥ १०-३१० ॥   
  
द्विबिन्दुः पुण्डरीकश्च दुन्दुभिश्च कुलाद्रयः ।   
  
पौण्डरी कौशिकी गौरी सिद्धा चैव कुमुद्वती ॥ १०-३११ ॥   
  
सन्ध्या रात्री च विख्याता समासात् परिकीतीताः ।   
  
नद्यस्ताः शैलनिष्क्रान्ता गच्छन्तीक्षुरसार्णवम् ॥ १०-३१२ ॥   
  
पिबन्तीक्षुरसं तत्र ये जनास्तन्निवासिनः ।   
  
दिव्यकान्तियुताः शान्ताः सुरूपाः प्रियवादिनः ॥ १०-३१३ ॥   
  
नानानारीसमाकीर्णाः सर्वकामसुखोदयाः ।   
  
  
एवम् ----   
  
  
हव्यराजः सुतान् सप्त गोमोदे चाभ्यषेचयत् ॥ १०-३१४ ॥   
  
जलदश्च कुमारश्च सुकुमारो मरीचकः ।   
  
कुमुदश्चोन्नतश्चैव महाभद्र इति स्मृताः ॥ १०-३१५ ॥   
  
तेषां नाम्ना च वर्षाणि अङ्कितानि स्वनामतः ।   
  
उदयः केसरश्चैव जठरोऽथ सुरैवतः ॥ १०-३१६ ॥   
  
श्यामोऽम्बिकेयो मेरुश्च शैलाः सीमान्तगास्त्विमे ।   
  
गभस्ती सुकुमारी च कुमारी नलिनी तथा ॥ १०-३१७ ॥   
  
वेणुका चाप्यथेक्षू च धेनुकेति सरिद्वराः ।   
  
मदिरोदं वहन्त्येताः पुण्याः पुण्यजलोद्वहाः ॥ १०-३१८ ॥   
  
अमृतोपमानि स्वादूनि फलान्यत्र वरानने ।   
  
भक्षयन्ति च तल्लोकाः पिबन्ति मदिरामृतम् ॥ १०-३१९ ॥   
  
  
मदिरोदमिति "कालभावगन्तव्याध्वानः कर्मसञ्ज्ञाः" ॥ ३१९ ॥   
  
ते च ----   
  
  
सर्वकामसमृद्धाश्च सुरूपा व्याधिवजीताः ।   
  
नानायुवतिवृन्दैश्च रूपयौवनगवीतैः ॥ १०-३२० ॥   
  
मदालसैः पानमत्तै रमन्ते सततं प्रिये ।   
  
अतश्च पुष्कराख्ये च सवनस्तत्र नायकः ॥ १०-३२१ ॥   
  
द्वौ पुत्रौ तेन विख्यातौ पुष्कराख्ये निवेशितौ ।   
  
  
वक्ष्यमाणसञ्ज्ञौ ॥   
  
तत्र च ----   
  
  
पर्वतो वलयाकारो मानसोत्तरसञ्ज्ञितः ॥ १०-३२२ ॥   
  
पञ्चाशदुच्छ्रयस्तस्य विस्तारः पञ्चविशतिः ।   
  
योजनानां वरारोहे…  
  
  
स च ----   
  
  
…षर्वरत्नसमन्वितः ॥ ३२३ ॥   
  
  
तेन द्विधाकृते देशे सति ----   
  
  
धातकी मध्यमे राजा महवीतो बहिर्नृपः ।   
  
  
मध्यम इति भूगोलापेक्षया ॥   
  
अत्र च ----   
  
  
ईर्ष्यया रागतृष्णाभिरीतिभिश्च विवजीताः ॥ १०-३२४ ॥   
  
  
ईतय आधिदैविकदुःखहेतवः ॥ ३२४ ॥   
  
अत एव ----   
  
  
सर्वे ते सुखिनस्तत्र तस्मिन् वर्षद्वये जनाः ।   
  
  
स च पर्वतः ----   
  
  
चक्राकारस्तु बोद्धव्यो मानसस्तु वरानने ॥ १०-३२५ ॥   
  
  
अथ ----   
  
  
चतुर्णां लोकपालानां पुरीस्त्वत्र ब्रवीमि ते ।   
  
  
अत्रेति पर्वते ॥   
  
तत्र पूर्वादिक्रमेण ----   
  
  
हरेर्वस्वेकसाराख्या याम्या संयमनी पुरी ॥ १०-३२६ ॥   
  
सुखाह्वा वारुणी चैव सोमस्य तु विभावरी ।   
  
पूर्वोद्दिष्टस्वरूपमानमेव स्वादूदस्येति स्मारयति ॥   
  
पुष्करद्वीपगुणितः स्वादूदोऽन्ते व्यवस्थितः ॥ १०-३२७ ॥   
  
  
गुणित इति क्रमद्विगुणवृद्ध्या चतुःषष्टिलक्षसङ्ख्यो तथा   
विभक्तं प्राक् ॥   
  
तदित्थं मेरुमध्यात् स्वादूदान्तमुक्तं प्रमाणं सङ्कलयति ----   
  
  
पञ्चाशत्तु सहस्राणि त्रिपञ्चाशत्तथैव च ।   
  
योजनानां तु लक्षाणि कोटिद्वितयमेव च ॥ १०-३२८ ॥   
  
मेर्वर्धाद्यावत् स्वादूदं प्रमाणं परिकीतीतम् ।   
  
  
एतत्प्रागेव व्याख्यातम् ॥   
  
  
ततो हेममयी भूमिर्दश कोट्यो वरानने ॥ १०-३२९ ॥   
  
देवानां क्रीडनार्थाय लोकालोकस्त्वतः परम् ।   
  
पर्वतो वलयाकारो योजनायुतविस्तृतः ॥ १०-३३० ॥   
  
लक्षमात्रसमुत्सेधो योजनानां वरानने ।   
  
  
अयुतं दशसहस्राणि ॥   
  
स च ----   
  
  
सर्वरत्नसमोपेतो हेमवर्णः प्रकीतीतः ॥ १०-३३१ ॥   
  
  
किं च ----   
  
  
तस्यान्तर्भासयेद् भानुर्न बहिः सुरसुन्दरि ।   
  
  
लोकोऽन्तःस्थितानां चतुर्दशभूतात्मनां लोकानामालोको यत्र । यद्वा   
लोकः प्रकाशोऽलोकश्च तमोऽन्तर्बहिश्च यस्य स लोकालोकः, आदित्यस्य   
लोकालोकसमानोच्छ्रायत्वाद् मेरोस्तदन्तरालवतीत्वाच्च न   
तद्बहिर्भासकत्वभ् ॥   
  
अन्यच्च ----   
  
  
लोकपालाः स्थितास्तत्र रुद्राश्चामोघशक्तयः ॥ १०-३३२ ॥   
  
  
च एवार्थे । रुद्रा एव भगवन्तोऽन्तर्वतीसमग्रलोकपालास्तत्र स्थिताः,   
न तु तावदध्वपालने इन्द्रादीनां सामर्थ्यमस्ति, अतो रुद्राणामेवात्र   
नियोगः । इन्द्रादयस्तु भगवच्छक्तिमयामोघशक्त्या   
एतद्रुद्रांशाधिष्ठानादेव लोकपाला उच्यन्ते, अत एव   
भगवदावरणत्वेन पूज्यत्वमेषाम् ॥   
  
एतान्नामत उद्दिशति ----   
  
  
विरुजो वसुधामा च शङ्खपात् कर्दमस्तथा ।   
  
हिरण्यरोमा पर्जन्यः केतुमान् भाजनस्तथा ॥ १०-३३३ ॥   
  
  
एते ----   
  
  
जाम्बूनदमये शुभ्रे सिद्धामरनिवेशने ।   
  
पूर्वादारभ्य क्रमशो यावदीशानगोचराः ॥ १०-३३४ ॥   
  
लोकपालाः स्थितास्ते वै पालयन्त इमाः प्रजाः ।   
  
  
सिद्धानां योगिनाममराणां च निवेशनेऽर्धस्थितिधाम्नि । इमा इति,   
अन्तर्द्वीपवतीचतुर्दशविधभूतसर्गात्मनः ॥   
  
तदाह ----   
  
  
अस्य मध्ये वरारोहे योनयस्तु चतुर्दश ॥ १०-३३५ ॥   
  
चेष्टन्ते विविधाकाराः स्वकर्मपरिरञ्जिताः ।   
  
  
यदुक्तम् ----   
  
"तस्यान्तर्भासयेद् भानुः" (१०-३३२)  
  
इति, तस्य लोकालोकसन्निकर्षविप्रकर्षोन्मिषितगतिवैचित्र्येण   
दक्षिणोत्तरायणस्थितिमादिशति ----   
  
  
लोकालोकोपरिष्टात्तु सवितुर्दक्षिणायनम् ॥ १०-३३६ ॥   
  
तथोत्तरायणं तत्र उत्तरेण प्रकीतीतम् ।   
  
  
इह मेरुलोकालोकयोरन्तर्वतीगगनपथमध्ये सञ्चरन्   
भूपीठिकाप्रतिष्ठितलिङ्गमूतीमेरुमनवरतं   
परमेश्वरनियतिनियन्त्रितषष्टिघटिकात्मना बाह्यकालेन प्रदक्षिण्यन्   
ध्रुवनाभिनिबद्धभचक्रसञ्चारिग्रहमध्यगो   
ग्रहग्रामणीस्तत्तद्राशिसञ्चारानुसारितत्तद्दत्तसहभावाद्   
आश्रिततीव्रमन्दामन्दादिदीप्तिभेदोऽन्यरूपो भूतसर्गवर्तनीं   
विचित्रां वर्तयति । अतश्च स विभुः । लोकालोकोपरिष्टादिति   
तन्नैकट्येन भ्रमणात् । तत्रेति, लोकालोकमेर्वन्तरालवतीनि विषये   
स्थित्वा क्रमात्क्रमं मेरुनिकटाद् बहिनीःसरणेन भ्रमणात्   
कर्कटादिराशिषट्कसञ्चाररूपं दक्षिणायनम्,   
लोकालोकसन्निकर्षान्मेरुनैकट्येनान्तरन्तः प्रवेशात्मनोत्तरेण   
भ्रमणान्मकरादिसञ्चाररूपं तूत्तरायणं भवति । वक्ष्यति हि ---  -  
  
शर्वेषामुत्तरे मेरुर्लोकालोकस्तु दक्षिणे"१ इति ।   
  
एवं सङ्गतागमिकप्रक्रिययैव एतद् व्याख्येयम्, न तु   
परस्परविसम्वादिज्योतिशास्त्रमतानुसरणसङ्गत्या ॥   
  
एवं दक्षिणोत्तरायणस्थितिमुक्त्वोदयास्तमयभेदमाह ----   
  
  
अर्धरात्रोऽमरावत्यामस्तमेति यमस्य च ॥ १०-३३७ ॥   
  
मध्याह्नश्चैव वारुण्यां सौम्ये सूर्योदयः स्मृतः ।   
  
यदैव चामरावत्यामुदयस्तस्य दृश्यते ॥ १०-३३८ ॥   
  
तदास्तमेति वारुण्यामित्यादित्यगतागतम् ।   
  
  
निदीष्टनीत्या मेरुं प्रदक्षिणयतः सूर्यस्य यदा सौम्य इति   
मेरोरुत्तरे भागे उदयो वारुण्या आगच्छतो दर्शनं तदा   
मेरुतत्पार्श्वस्थप्रोक्तपर्वतच्छायावशाद् यमस्य दिशि सूर्योऽस्तमेति,   
न दृश्यते तत्प्रकाश इत्यर्थः । तदैव च वारुण्यां दिशि   
मध्याह्नः, तत्पूर्वगस्यार्कस्योदयदेशाद् दक्षिणदिशः   
पञ्चदशघटिकावधेर्गतेः सम्पन्नत्वात् तदैव   
त्वमरावत्यामर्धरात्रः, घटिकापञ्चदशकेनात्र सूर्योदयस्य   
भविष्यत्त्वात् । इत्थं च यदैवामरावत्यामस्योदयः, तदैव   
वारुणीवतीनां सौरस्य त्रिंशद्घटिकावाहस्य जातत्वाद् वारुण्यां   
सूर्योऽस्तमेति दिनान्तो जायते, इत्यनेन प्रकारेणादित्यगतागतं   
विदिक्ष्वपि मन्तव्यम्, प्रतिपादितक्रमस्य उपलक्षणभूतत्वात् ॥   
अत्र च ----   
  
  
सुवीथी उत्तरे तस्य अजवीथी च दक्षिणे ॥ १०-३३९ ॥   
  
  
एतद् व्याचष्टे ----   
  
  
पितृदेवपथो ह्येष कथितस्तु मया तव ।   
  
  
शोभना वीथी मार्गो देवपथः । न जाता उत्पत्तिस्थाने सम्प्रति न   
किमपि प्राप्ता इत्यजाः पितरः, तेषां वीथी पन्था इति   
यथासम्भवं योज्यम् । उत्तरायणस्य दिव्यसिद्धिहेतुत्वाद् देवमार्गता,   
दक्षिणायनस्य त्वैहिकसिद्धिपूरकत्वात् पितृमार्गतेत्यर्थः । एतच्च   
कालाधिकारोक्तनीत्याऽन्तरिव बहिरपि ज्ञेयम् । यदुक्तं गीतासु ----   
  
"शुक्लकृष्णे गती ह्येते जगतः शाश्वते मते ।   
  
अनयोर्यात्यनावृत्तिमेकयावर्ततेऽन्यया ॥" (८ -२६) इति ।   
  
अन्तरपि हृत्पद्मकणीकैव मेरुः, तदुपरिचिज्ज्योतिर्मात्ररूपस्यात्मनो   
ध्रुवस्यानुलग्नः प्राणादित्यः   
कालाकारोक्तसकलभचक्रग्रहाद्यनुयातः   
कणीकोपकण्ठगतप्रधाननाडीमुखस्पर्शेन   
प्रदक्षिणमनारतमावर्तमानस्तिष्ठन्   
तत्तन्मकरादिसङ्क्रान्तिक्रमेणोत्तरदक्षिणादिविभागं   
दर्शयतीत्युक्तप्रायम् । यतश्च मेरुं   
(मेरुलोकालोकान्तरालस्थव्योमपथमध्येन) प्रदक्षिणयत्यनिशं   
दिनेशः, तत एव तदुदयस्थानात्मकपूर्वदिगभिमुखानाम्   
इलावृतवर्जप्रतिपादितवर्षाष्टकद्वीपान्तरादिस्थानां जनानाम्१   
सर्वेषामुत्तरे मेरुर्लोकालोकस्तु दक्षिणे । मेरुं प्रदक्षिणयन् हि   
भास्करतत्पश्चात्केतुमालादिवासिनां मेरोर्दक्षिणत उदेति,   
तदुत्तरस्थकुरुवर्षादिवासिनां पश्चिमतः,   
तत्पूर्वभद्राश्वादिवासिनामुत्तरतः,   
तद्दक्षिणहरिवर्षादिनिष्ठानां पूर्वत इति स्थित्या सर्वेषां   
द्वीपान्तरगतानामपि मेरुलोकालोकौ उदग्दक्षिणस्थौ भवत   
इलावृतवर्जम्, तत्रापि वा छायामात्रेण सूर्यप्रकाशानुसारिणी   
काचिदवस्थितिरस्तीति कल्पनीयम् ॥   
  
एवं प्रसङ्गाद् दक्षिणोत्तरायणे उदयास्तमयस्थितिं च प्रतिपाद्य   
प्रकृतमाह ----   
  
  
अस्य बाह्ये तमो घोरं दुःप्रेक्ष्यं जीववजीतम् ॥ १०-३४० ॥   
  
पञ्चत्रिंशत्स्मृताः कोट्यो लक्षाण्येकोनविंशतिः ।   
  
चत्वारिंशत्सहस्राणि योजनानां वरानने ॥ १०-३४१ ॥   
  
  
लोकालोकविष्कम्भो दश सहस्राण्युक्तः, तैः सह पञ्चाशत् मेर्वर्वाग्   
जम्बुद्वीपः । पञ्चाशदित्यनेन लक्षेण प्राक्सङ्कलनासङ्कलितेन   
कोटिद्वयेन हेमभूकोटिदशकेन च सह सप्तचत्वारिंशत्कोटयो भवन्ति   
॥ ३४१ ॥   
  
अथ ----   
  
  
सप्तसागरमानं तु गर्भोदस्तत्समः स्मृतः ।   
  
गर्भेऽन्तः सप्तसागरसम्बन्ध्युदकोपलक्षितलोकालोकतमपर्यन्तं   
विश्वं यस्य स गर्भोदः । तत्सम इति क्षाराब्धिरसतुल्यः । यदुक्तं   
परातन्त्रे ----   
  
  
"गदिता येऽब्धयः सप्त तेऽत्र गर्भे यतः स्थिताः ।   
  
प्रथितस्तेन गर्भोदः समस्ताब्धिरसोद्वहः ॥" इति ।   
  
  
स च सप्तानां क्षारादिसागराणामेकलक्षात् प्रभृति द्विगुणवृद्ध्या   
यन्मानं कोटिरेका सप्तविंशतिर्लक्षाणि तत्तुल्यमानः । एवमियदवधि   
प्राक्तनेन मानेन सहैकोनपञ्चाशत्कोटयो भवन्ति ।   
ब्रह्माण्डकर्परिका च कोटिरिति पञ्चाशत्कोटयो मेरुमध्यात्   
कर्परिकान्तम् ॥   
  
तदाह ----   
  
  
ब्रह्मणोण्डकटाहेन युक्ता वै मेरुमध्यतः ॥ १०-३४२ ॥   
  
पञ्चाशत्कोटयो ज्ञेया दशदिक्षु समन्ततः ।   
  
  
उभयपार्श्वकलनया तु ----   
  
  
एवमेतच्छतं ज्ञेयं कोटीनां पाथीवं महत् ॥ १०-३४३ ॥   
  
  
पाथीवमिति पृथ्वीगतं वैपुल्यम् ॥ ३४३ ॥   
  
एवं पृथिव्या अधो मध्ये मानमुक्तम्, अधुना तु ----   
  
  
अत ऊर्ध्वं प्रवक्ष्यामि प्रमाणं वरवणीनि ।   
  
  
ऊर्ध्वमिति भुवर्लोकाधिगतम् ॥   
  
आस्तां वैतत्, भूर्लोकगतभुवनशुद्धौ पूर्वोक्तसंस्कारक्रमं मा   
विस्मार्षीदुपदेश्य इत्याशयेन तमेव तावत् स्मारयितुमाह ----   
  
  
अथवात्र महादेवि परिपाट्या समन्ततः ॥ १०-३४४ ॥   
  
दीक्षाकाले तु संस्काराः…  
  
  
ये कर्तव्याः  
  
  
…क्रमं तेषां निबोध मे ।   
  
  
कलादीक्षायां कलोपस्थापनपूर्वं ये संस्कारा उक्ताः, त एवेह   
भुवनोपस्थापनपूर्वं यद्यपि क्रियन्ते, तथापि शिष्यहितत्वात्   
परमेश्वरस्तान् स्मारयति वक्तव्यशेषं च योजयति ॥   
  
  
शक्तिं तत्त्वं च भुवनं योनिं चैव निवेशयेत् ॥ १०-३४५ ॥   
  
  
संस्कृताग्नौ   
आदाबध्वसन्धितदवलोकनतदुपस्थापनतत्सान्निध्यानन्तरं   
शक्तिमाधाररूपां ततोऽपि भुवनाश्रयं तत्त्वं ततोऽपि   
भुवनेशसहितं भुवनं निवेशयेत् शोध्यत्वेनाभिसन्दधीत । ततोऽपि   
हृदा वागीशी सर्वयोनिव्यापिकां न्यसेत् ॥ ३४५ ॥   
  
ततः ----   
  
  
तेषां गन्धोपचारं तु कृत्वा चैव यथाक्रमम् ।   
  
  
तेषामित्याधारशक्तितत्त्वभुवनादीनाम् ॥   
  
अत्र च शोधनीयानि भुवनेशसहितानि भुवनानि क्रमेण दर्शयति ----   
  
  
अनन्तं चैव कालाग्निं नरकांश्च यथाक्रमम् ॥ १०-३४६ ॥   
  
पातालानि ततश्चोर्ध्वे शोधयेदनुपूर्वशः ।   
  
  
नरकानिति प्रोक्तप्रघट्टकमध्यादेकतमेन भेदेन शोधने चात्र   
कलादीक्षोक्तप्रक्रिया भुवनेशश्रावणान्ता सर्वानुसर्तव्या ॥   
  
इयदन्तं संशोध्य ----   
  
  
उपस्थानं ततः कुर्याद् भुवर्लोकस्य वरानने ॥ १०-३४७ ॥   
  
  
"धामादिः प्रणवादिश्च" (४-१०१)  
  
इत्यादिना मन्त्रेण पूर्वोक्तेन केवलं कलास्थाने   
भुवनानामप्रक्षेप्यता । उपस्थानं च   
कलशाद्यग्न्यन्ताधिकरणषट्के न्यसनम् ॥ ३४७ ॥   
  
एवं कृत्वा ----   
  
  
ततो वागीश्वरी देवी सम्पूज्या कुसुमादिभिः ।   
  
ततः पशुस्तु सम्प्रोक्ष्यस्ताड्यो विश्लेष्य एव च ॥ १०-३४८ ॥   
  
  
अथास्य ----   
  
  
छेदनं च तथाकर्षो ग्रहणं योजनं ततः ।   
  
गर्भधारित्वजनने अधिकारं तथैव च ॥ १०-३४९ ॥   
  
योगं भोगं लयं चैव ततो योनिविशोधनम् ।   
  
  
कुर्यात् । सर्वमेतत् प्रागेव व्याख्यातम् ॥   
  
यदुक्तं योनिविशोधनमिति, तत्र या योनीः ----   
  
  
चतुर्दश समासेन कथयाम्यनुपूर्वशः ॥ १०-३५० ॥   
  
पैशाचं राक्षसं याक्षं गान्धर्वं त्वेन्द्रमेव च ।   
  
सौम्यं तथा च प्राजेशं ब्राह्मं चैवाष्टमं विदुः ॥ १०-३५१ ॥   
  
  
एतच्चोक्तमेव ॥ ३५१ ॥   
  
  
संहारक्रमयोगेन शोधनीयाः शिवाध्वरे ।   
  
  
संहारक्रमयोगेन इत्यनेन चेदमाह--यत् स्थावरादि पश्वन्तं तामसं   
पञ्चकं संशोध्य मानुष्यं शोधयेत् । ततः पैशाचादि ब्रह्मान्तं   
देवयोन्यष्टकमित्येष एव च क्रमोऽग्रे स्फुटीभविष्यति ॥   
  
एवं योन्यष्टकमुद्घाट्य योनिषट्कमप्याह ----   
  
  
पशुपक्षिमृगाश्चैव तथान्ये च सरीसृपाः ॥ १०-३५२ ॥   
  
स्थावरं पञ्चम चैव षष्टं मानुषयोनिकम् ।   
  
  
तदेतत् ----   
  
  
देवयोनिसमायुक्तं प्रोक्तं संसारमण्डलम् ॥ १०-३५३ ॥   
  
चतुर्दशविधं चैव…  
  
  
एतच्च ----   
  
  
…भूर्लोके तु विशोधयेत् ।   
  
  
भूर्लोके कर्मानुसारेण एतदर्ज्यते, इत्यत्र विभागेनैतत्सर्वं   
शोधनीयम्, अन्यत्र तु सामान्येनापीत्याशयः ॥   
  
कस्माच्चैतत् संसारमण्डलम् ? ---- इत्याह ----   
  
  
आत्मा संसरति ह्यत्र मायाद्यवनिगोचरे ॥ १०-३५४ ॥   
  
संसारः प्रोच्यते तस्मात् पर्यटेत् स यतस्ततः ।   
  
  
संसारश्च ----   
  
  
सुखं दुःखं तथा मोहं भुङ्क्ते चैवाध्वमध्यगः ॥ १०-३५५ ॥   
  
बन्धत्रयसमायुक्तो वामाशक्त्या त्वधिष्ठितः ।   
  
ईश्वरेण निमित्तेन सृष्टिसंहारवर्त्मनि ॥ १०-३५६ ॥   
  
  
साक्षान्मन्त्रमहेशादिमुखेन वा ईश्वरेण संसारवमनारूपया स्वया   
वामाशक्त्याधिष्ठितः परतन्त्रीकृतः, तत एव   
चाणवादिबन्धत्रयेण समायुक्तः सम्यगाक्रान्तोऽभिभूतः   
सुखादित्रयं भुञ्जानः ॥ ३५६ ॥   
  
  
पुनः पुनश्चाध्वमध्ये युज्यते स शुभाशुभैः ।   
  
  
अतश्च ----   
  
  
अध्वमध्ये तु ये पाशा ज्ञेयाश्चानन्तकोटयः ॥ १०-३५७ ॥   
  
प्रधानगुणभेदेन यावच्चानाश्रितं पदम् ।   
  
  
तदुक्तम् ----   
  
शमनान्तं वरारोहे पाशजालमनन्तकम्" (४-४१०) इति ॥   
  
यतश्चैवम् ----   
  
  
तस्मादेवं विजानीयात्…  
  
  
किं च ----   
  
  
…ऽध्वा बन्धस्य कारणम् ॥ १०-३५८ ॥   
  
  
तदियति संसारमण्डले कर्मैव कारणमित्याह ----   
  
  
चतुर्दशविधं यच्च प्रोक्तं संसारमण्डलम् ।   
  
तस्य भेदा ह्यनन्ताश्च…  
  
  
ये ते ----   
  
  
…भिद्यन्ते कर्मभेदतः ॥ १०-३५९ ॥   
  
  
तदित्थं संसारमण्डलहेतुभूताः ----   
  
  
कर्मवल्ल्यो ह्यनन्ताश्च कर्मेशानादिकारकाः ।   
  
  
अनादिमायाशक्तिमुषितमहिमा हि अणुः स्वोपभोगाय   
चेष्टमानोऽनन्ताभिः कर्मसन्ततिभिर्बद्धः ॥   
  
न चैतदस्यान्यतः क्वचिदायातम्, अपि त्वपूर्णम्मन्यतयैवेत्याह ----   
  
  
आत्मना बद्ध्यते ह्यात्मा…  
  
  
बद्धं च तमसामर्थ्यात् ----   
  
  
…ंउञ्चेन्नात्मानमात्मना ॥ १०-३६० ॥   
  
  
परमेश्वरानुग्रहं विनेत्यर्थात् । मुञ्चेदात्मानमिति पाठो न सङ्गतः   
॥ ३६० ॥   
  
एतद्दृष्टान्तेन स्फुटयति ----   
  
  
कोशकारो यथा कीट आत्मानं वेष्टयेद् दृढम् ।   
  
न चोद्वेष्टयितुं शक्त आत्मानं स पुनर्यथा ॥ १०-३६१ ॥   
  
तथा संसारिणः सर्वे बद्धाः स्वैरेव बन्धनैः ।   
  
न च मोचयितुं शक्ताः पशवः पाशबन्धनाः ॥ १०-३६२ ॥   
  
स्वयमेव स्वमात्मानं यावद्वै नेक्षते शिवः ।   
  
  
अनुग्रहशक्त्या ॥   
  
यतः ----   
  
  
शिवशक्तिनिपातात्तु मुच्यन्ते पाशबन्धनात् ॥ १०-३६३ ॥   
  
अन्यथा नैव जानन्ति स्वरूपं यत्सुनिर्मलम् ।   
  
यत्तत् स्वाभिजनं शुद्धमनौपम्यमनामयम् ॥ १०-३६४ ॥   
  
  
सुनिर्मलं परमशिवैकरूपम्, अत एव द्वितीयाभावाद् अनौपम्यम्, तथा   
स्व आत्मैव अभिजनं कारणं यस्य तत्, अनन्यकार्यं   
स्वतन्त्रवस्त्वित्यर्थः । यस्मात् शुद्धं चिदेकघनमतश्च अनामयं   
मायासंस्पर्शशून्यम्, यत्तदिति लोकोत्तरम् ॥ ३६४ ॥   
  
कस्मादेतत्स्वरूपं न जानन्तीत्याह ----   
  
  
मोहिता मलमोहेन बद्धाः कर्मकलादिना ।   
  
निगूढास्तत्र तिष्ठन्ति काष्ठे वह्निर्यथा तथा ॥ १०-३६५ ॥   
  
  
"अभिलाषो मलोऽत्र तु" (४-१०५)  
  
इति यः पूर्वमपूर्णम्मन्यतात्मा स्वरूपाख्यातिरूपो मल उक्तः, स एव   
मोहोऽज्ञानम्, तेन मोहिता अज्ञीकृताः, अतश्च तत्रैम्व पाशबन्धे   
निगूढा निमग्नप्रोक्तस्वस्वरूपास्तिष्ठन्ति, यथा काष्ठेऽन्तरग्निः   
॥ ३६५ ॥   
  
स चेत् काष्ठनिगूढः ----   
  
  
उद्धृतस्तु यथा वह्निर्मन्थकस्य वशात् स्फुटम् ।   
  
स्वस्वरूपं प्रपश्येत भास्वरं यत्सुनिर्मलम् ॥ १०-३६६ ॥   
  
अन्येषामपि जन्तूनां तिमिराक्रान्तचक्षुषाम् ।   
  
प्रकाशयति वस्तूनि हत्वा वै रश्मिभिस्तमः ॥ १०-३६७ ॥   
  
तथात्मा तु विजानाति यत्स्वरूपमनादिमत् ।   
  
मन्थकस्य वशाद् देवि नान्यथा तु कथञ्चन ॥ १०-३६८ ॥   
  
  
मन्थकस्य वशादित्युक्तिं विभजति ----   
  
  
मन्थकस्त्विह देवेशि स्वयमेव सदाशिवः ।   
  
आचार्यतनुमास्थाय सदा चानुग्रहे स्थितः ॥ १०-३६९ ॥   
  
  
च एवार्थे ॥ ३६९ ॥   
  
  
मन्त्रा मन्थनवज्ज्ञेया अध्वा चात्रारणिर्यथा ।   
  
वागीशी योनिसंस्थाना धूमो ज्ञेयो मलादिवत् ॥ १०-३७० ॥   
  
आत्मा वै वह्निवज्ज्ञेयो बोधकस्तु परः शिवः ।   
  
  
मन्थानं मथनकारणं वैशाखं तद्वन्मन्त्राः,   
समनान्तोऽध्वाऽरणिः, यदावृत आत्मा वह्निः   
पूर्वनिर्णीतव्याप्तिदृशा वागीशीयोनौ   
धूमस्थानीयाख्यातिरूपतुच्छमलापासनं परमशिवेन प्रबोध्यते   
गुरुमूतीस्थसदाशिवभट्टारकप्रयुक्त्या ॥   
  
अतश्च ----   
  
  
उद्बोधितो यथा बह्निनीर्मलोऽतीव भास्वरः ॥ १०-३७१ ॥   
  
न भूयः प्रविशेत् काष्ठं तथात्माध्वन उद्धृतः ।   
  
मलकर्मकलाद्यैस्तु निर्मुक्तो विगतक्लमः ॥ १०-३७२ ॥   
  
तत्रस्थोऽपि न बध्येत यतोऽतीव सुनिर्मलः ।   
  
  
मलादिनिर्मोकादे(वा)१ संसारतया विगतक्लमः   
तत्रस्थोऽप्युपनतभोगातिवाहनमात्रप्रयोजनतस्तन्मध्यवर्त्यपि न   
बध्येत तदहम्भावाभिमानवान् न भवति, अपि तु सुष्ठु   
निर्मलचिद्घनात्माविष्ट एव सर्वदा ॥   
  
किं च ----   
  
  
रसवह्निसमायोगात्ताम्रं कालिकया यथा ॥ १०-३७३ ॥   
  
विश्लेषितं तु तत्त्वज्ञैर्हेमत्वं प्रतिपद्यते ।   
  
न भूयस्ताम्रतां याति तथात्मा न कदाचन ॥ १०-३७४ ॥   
  
  
अख्यातिरूपया कालिकया गुरुणा वियोजित आत्मा न पुनर्युज्यत इत्यर्थः   
॥ ३७४ ॥   
  
अत्र च ----   
  
  
रसवन्मन्त्रशक्तिस्तु क्रिया ज्ञेया तु वह्निवत् ।   
  
तज्ज्ञश्चैव शिवो ज्ञेय आचार्यतनुविग्रहः ॥ १०-३७५ ॥   
  
आत्मा वै हेमवज्ज्ञेयो मलो ज्ञेयस्तु कालिका ।   
  
  
क्रिया दीक्षा, तज्ज्ञो   
रसवह्नियोजनावज्ज्ञानयोगक्रियामयदीक्षासतत्त्ववित् ॥ १०-३७५ ॥   
  
अतश्च ----   
  
  
मन्त्रद्रव्यक्रियायोगाद्वह्न्याधारे तथा प्रिये ॥ १०-३७६ ॥   
  
गुरुणा तन्त्रविदुषा ह्यात्मा वै निर्मलीकृतः ।   
  
न भूयो मलतां याति शिवत्वं याति निर्मलम् ॥ १०-३७७ ॥   
  
  
तथेति चतुर्थपटलोक्तप्रक्रियायोजनिकाक्रमेण । तन्त्रविदुषेति   
तन्त्रज्ञानमत्र पर उपाय इति शिक्षयति । १ उक्तं हि ----   
  
  
ङ चावज्ञा क्रियाकाले संसारोद्धरणं प्रति ।   
  
मन्त्रदानव्रतादेशे शिष्यघ्रुङ् नारकी भवेत् ॥" इति ।   
  
  
मलतामित्यपूर्णम्मन्यतारूपामख्यातिम्, शिवत्वं परशिवैक्यम् ॥ ३७७   
॥   
  
उपसंहरति ----   
  
  
एवं ज्ञात्वा वरारोहे दीक्षा कार्या यथा पुरा ।   
  
  
चतुर्थपटलोक्तक्रमेण । वक्ष्यति हि ----   
  
ङास्ति दीक्षासमो मोक्षः" (११-१९९) इति ॥   
  
तत्र च दीक्षायाम् ----   
  
  
शोधयेन्मुख्यपाशांश्च ये प्रोक्तास्ते मया पुरा ॥ १०-३७८ ॥   
  
  
"मलकर्म निमित्तं तु नैमित्तिकमतः परम्"  
  
इति तन्त्रान्तरे ॥ ३७८ ॥   
  
अतश्च ----   
  
  
गुणभूतास्तु ये पाशास्तेऽपि शुध्यन्ति तद्वशात् ।   
  
  
गुणभूताः मदमोहादयः, तद्वशादित्याणवकार्ममायीयशुद्धिवशात्   
॥   
  
किन्तु गुणभूतमपीदम् ----   
  
  
चतुर्दशविधं चैव यदुक्तं तु मया पुरा ॥ १०-३७९ ॥   
  
संसारमण्डलं देवि शोध्यं तदवनीतले ।   
  
  
शोध्यमिति पृथगेवेत्यर्थः ॥   
  
अतश्च ----   
  
  
तद्वक्ष्यामि क्रमात् सर्वं यथा शोध्यं शिवाध्वरे ॥ १०-३८० ॥   
  
  
अदूर एव ॥ ३८० ॥   
  
यच्च ----   
  
  
ब्रह्मादिस्तम्भपर्यन्तं प्राधान्येन विशोधयेत् ।   
  
  
न त्वन्तर्भावेनेत्युक्तम् ॥   
  
तत् क्रमेण तावदुद्दिशति ----   
  
  
ब्राह्मं चैव तु प्राजेशं सौम्यमैन्द्रं तथैव च ॥ १०-३८१ ॥   
  
गान्धर्वं चापरं याक्षं राक्षसं च तथापरम् ।   
  
पैशाचं क्रमतः शोध्यं स्थावरं मानुषं तथा ॥ १०-३८२ ॥   
  
  
स्थावरं पञ्चविधं तिर्यग्योन्युपलक्षणम् । क्रमत इति   
संहारक्रमेण ॥ ३८२ ॥   
  
यदुक्तम् ----   
  
शंहारक्रमयोगेन ते च शोध्याः" (१०-३५२)  
  
इति संहारक्रमेण शोधनं   
तत्तत्स्थावरादिजातीयमध्यगतप्रधानभूतैकैकक्रमेण प्रस्तावयति   
______________   
  
  
सप्तच्छदं स्थावराणां सर्पाणां वासुकिं तथा ।   
  
पक्षिणां गरुडं चैव मृगाणां सिंहमेव च ॥ १०-३८३ ॥   
  
पशूनां चैव गोयोनिं…  
  
  
अत्र च देवदत्तात्मने प्राक्कर्माजीतस्थावरादिजातिप्रधानभूतं   
सप्तच्छदं शोधयामि स्वाहा, इत्याद्यूहः कार्यः ॥   
  
एवं तैर्यग्योनं पञ्चप्रकारं प्रातिलोम्येन संशोध्य ----   
  
  
…ंअनुष्यांश्च विशोधयेत् ।   
  
  
तानपि प्रातिलोम्येन ॥   
  
  
अन्त्यजान् शूद्रविट्क्षत्रब्राह्मणांश्च विशोधयेत् ॥ १०-३८४ ॥   
  
  
तदेतासु सर्वासु जातिषु ----   
  
  
पञ्चभिर्ब्रह्मभिर्देवि त्वधिकारान् विशोधयेत् ।   
  
  
अधिकारान् प्राक्कर्मवशसम्भाव्यमानतत्तज्जातिसम्बन्धात् ॥   
  
कथम् ----   
  
  
दशाहुतिप्रयोगेण अन्त्यजान् ब्राह्मणावधि ॥ १०-३८५ ॥   
  
  
"तिस्रः पञ्चदशैका वा" (४-४४८)  
  
इति प्रागुक्तेरिहायमपवादः । तत्र स्थावरादिपश्वन्ते   
पञ्चकेऽन्त्यजादिब्राह्मणान्ते च पञ्चके प्रातिलोम्येन सद्योजातादय   
ईशानान्ताः प्रणवपूर्वका मन्त्रा मन्तव्याः ॥ ३८५ ॥   
  
ब्राह्मणस्य षट्कर्माधिकारित्वात् (त)१च्छुद्धौ विशेषमाह ----   
  
  
ब्राह्मणस्याधिकाराष्टौ चत्वारिंशतमेव च ।   
  
विशोधयेदित्येव ॥   
  
तान् क्रमेणाह ----   
  
  
गर्भः पुंसवनं चैव सीमन्तो जातकर्म च ॥ १०-३८६ ॥   
  
नाम निष्क्रमणं चैव अन्नप्राशनचूडकम् ।   
  
अनेनैव वरारोहे शोध्यास्त्वष्टौ प्रकीतीताः ॥ १०-३८७ ॥   
  
  
सीमन्तोऽङ्गोपाङ्गविभागसम्पत्तिः, निष्क्रमणमादित्यदर्शनम्,   
चूडकं शिखाकॢप्तिः । अनेनैवेति,   
प्रोक्तक्रमायातविनियोगेनेशानभट्टारककारणकेन दशाहुतिप्रयोगेण   
॥ ३८७ ॥   
  
अतश्च ----   
  
  
एतैनीवतीतैर्देवि ततोऽसौ जायते द्विजः ।   
  
  
अविप्लुताभ्यां ब्राह्मणाभ्यामेकं वैदिकैर्मन्त्रैः संस्कारैश्च   
द्वितीयं जन्म द्विजस्य यत्सिद्धं तदुभयमपीहत्यैरेव मन्त्रैः   
कृतमिति ॥   
  
एवमस्य द्विजस्य ----   
  
  
नवमो व्रतबन्धस्तु…  
  
  
संस्कारः ।   
  
  
…ष चाङ्गी परिकीतीतः ॥ ३८८ ॥   
  
  
यतस्तेनास्य ----   
  
  
अङ्गानि सम्प्रवक्ष्यामि यथावदनुपूर्वशः ।   
  
  
तान्याह ----   
  
  
मेखला दन्तकाष्ठं च अजिनं त्र्यायुषं तथा ॥ १०-३८९ ॥   
  
सध्यां वह्नेरुपासां च भिक्षां वै सप्तमं विदुः ।   
  
  
त्र्यायुषं भस्मत्रिपुण्ड्रकम् । एतानि च मेखलाव्रतानि सप्त, एतानि   
ब्रह्मचारी समाचरेत् ॥   
  
  
नियन्तॄणि च दृष्टानि दीक्षाकाले वरानने ॥ १०-३९० ॥   
  
  
दीक्षाकाले मण्डलोपलक्षितभाविगोदानसमयेऽनिष्पन्नानि सन्त्येतानि   
नियन्तॄणि प्रथमाश्रमावस्थितेर्लोपो मा भूदित्यवश्यानुष्ठेयानि ॥   
३९० ॥   
  
किं च ----   
  
  
भौतेशं पाशुपत्यं च गाणं गाणेश्वरं तथा ।   
  
उन्मत्तकासिधारं च घृतेशं सप्तमं विदुः ॥ १०-३९१ ॥   
  
सप्तैतानि तु दृष्टानि व्रतानि ब्रह्मचारिणाम् ।   
  
  
दृष्टानीति पारमेश्वरे शास्त्रे, वेदे तु उच्छिन्नशाखापक्षे स्थितानि,   
अद्यत्वेऽननुष्ठेयत्वात् ॥   
  
एतानि च ----   
  
  
चर्याव्रतानि बोध्यानि…  
  
  
व्रत(बन्धा)१वसरे चरणीयानि ।   
  
एतानि च ----   
  
  
…ऽङ्गत्वे कीतीतानि तु ॥ १०-३९२ ॥   
  
  
फलेन फलवतो व्रतबन्धाख्यस्य संस्कारस्यैतान्यङ्गभूतानि   
व्रतान्तराणि ॥ ३९२ ॥   
  
अतश्च ----   
  
  
एभिस्तु सहितं ह्येकं नवमं व्रतबन्धनम् ।   
  
तस्यान्तर्भूतमेवैतत् कथितं व्रतसप्तकम् ॥ १०-३९३ ॥   
  
  
तदेवं मेखलादीनि सप्त, भौतेशादीनि च सप्तेति कृत्वा ----   
  
  
चतुर्दश व्रतान्येवं होतव्यानि वरानने ।   
  
  
पृथक् पृथक्, न तु व्रतबन्धान्तर्भावमात्रेणेत्याशयः ॥   
  
अथ ----   
  
  
वेदव्रतानि चत्वारि होतव्यानि न संशयः ॥ १०-३९४ ॥   
  
  
होमेन सम्पाद्यानि ॥ ३९४ ॥   
  
तान्याह ----   
  
  
एष्टिकं पावीकं चैव भौतिकं सौमिकं तथा ।   
  
  
इष्टिपर्वभूतसोमयज्ञप्रतिपादकवैदिकग्रन्थपाठेन कालकार्याणि   
व्रतान्यैष्टिकादिशब्दैः पारमेश्वरेषु ग्रन्थेषु उक्तानि । यज्ञसूत्रे   
तु ----   
  
"त्रैविद्यं च चतुर्होत्रं गोदानं स्नानमित्यपि ।   
  
वेदव्रतानि चत्वारि … ॥"  
  
इत्येवमुक्तानि । इह तु गोदानं पृथगेव भविष्यति ॥   
  
एते च वेदाध्ययनाधिकारदानेन व्रतान्तरापेक्षया प्राधान्यात् ----   
  
  
व्रतेश्वरास्तु चत्वारो ब्रह्मचारिनियामकाः ॥ १०-३९५ ॥   
  
  
ब्रह्मचारिणां नियामकास्तथात्वसम्पादकाः ॥ ३९५ ॥   
  
तदेतावत्पर्यन्तमेतान् संस्कारान् ----   
  
  
त्रयोदश विजानीयात्…  
  
  
एभिरनुष्ठितश्चायं वेदेष्वधिकृत इत्याह ----   
  
  
…टतो वै वेदभाजनम् ।   
  
  
किं च ----   
  
  
ततो भवति गोदानं तच्चतुर्दशकं प्रिये ॥ १०-३९६ ॥   
  
  
वेदाध्ययनान्ते उपाध्याय गोमिथुनदानेनोपलक्षितमात्मनः   
केशदिवपनं गोदानम् ॥ ३९६ ॥   
  
अथ गुरुभिर्गार्हस्थ्यायानुज्ञातः ----   
  
  
स्नात उद्वाहयेद् भार्यां ज्ञानसिद्धः कुमारिकाम् ।   
  
  
वेदाध्ययनेन लब्धशुद्धिः स्नात उच्यते । अध्ययनान्ते हि   
स्नानमनेनैवाशयेनाम्नातम्, अत एवायं वेदार्थाधिगमात्मना ज्ञानेन   
सिद्धः सम्पूर्णः ॥   
  
अथ वा "ब्रह्मचर्यादेव प्रव्रजेत्" इति चोदितत्वात् शीघ्रमेव   
प्राव्राज्यमिच्छन् ----   
  
  
कृत्वा दर्भमयीं पत्नीं तया सह यजेत् क्रतून् ॥ १०-३९७ ॥   
  
  
गृहस्थाश्रमचोदितनित्यनैमित्तिकरूपमित्थमुद्वाहात्मकसंस्कारसम्पाद  
नरूपमेतत् कर्म ----   
  
  
तज्ज्ञेयं पञ्चदशमं…  
  
  
अनेनैव च ----   
  
"पितृदेवमनुष्याणां भूतानां तर्पणं तथा ।   
  
ब्रह्मणोऽध्ययनं चेति महायज्ञास्तु पञ्च वै ॥"  
  
इति यज्ञसूत्रप्रतिपादिता नित्ययज्ञाः सङ्गृहीताः । तदुक्तम् ----   
  
"पञ्च सूना गृहस्थस्य चुल्ली पेषण्युपस्करः ।   
  
खण्डनी चोदकुम्भश्च बध्यते यस्तु वाहयन् ॥   
  
तासां क्रमेण सर्वासां निष्कृत्यर्थं महात्मभिः ।   
  
पञ्च कॢप्ता महायज्ञाः प्रत्यहं गृहमेधिनाम् ॥   
  
अध्यापनं ब्रह्मयज्ञः पितृयज्ञस्तु तर्पणम् ।   
  
होमो दैवो बलिर्भौतो नृयज्ञोऽतिथिपूजनम् ॥"  
  
  
इत्येवमुद्वाहेनैवैते नित्ययज्ञाः सङ्ग्रहीता इत्याशयः ॥ ३९७ ॥   
  
नैमित्तिकानाह ----   
  
  
…टतः पाकमखाः क्रमात् ।   
  
नैमित्तिकांश्च तानाहुः प्रवक्ष्याम्यनुपूर्वशः ॥ १०-३९८ ॥   
  
अष्टकाः पार्वणी श्राद्धं श्रावण्याग्रायणी तथा ।   
  
चैत्री चाश्वयुजी चेति सप्त पाकमखाः क्रमात् ॥ १०-३९९ ॥   
  
  
पौषादिकृष्णपक्षगताः शाकाद्या अष्टकाः । पार्वणी   
सितासितपक्षाद्यदिने, तत्रत्यो यागस्तथोक्तः । श्राद्धं   
पित्र्यादिदिनोक्तो विधिः । श्रावण्यां यागः श्रावणी । आग्रायणी   
नवान्नयागः । एवं चैत्र्यादिरपि बोद्धव्यः । अन्ये तु   
आग्रायणीद्वयमिति पठित्वा शरद्वसन्तयोर्नवान्नयागद्वयं   
व्याचक्षते, ते च पार्वणं श्राद्धमेकमेव वर्णयन्ति । एते च   
पाकयज्ञा वेदे तु पुरोडाशादिभिः कार्या उक्ताः, वक्ष्यमाणास्तु   
हविर्यज्ञाः सक्त्वादिभिः । इह तु विशेषानभिधानात्   
प्रस्तुतैस्तिलैरेव कार्या इति ज्ञेयम् ॥ ३९९ ॥   
  
तदेवम् ----   
  
  
एतैः सह विजानीयाद् द्वाविंशत् परिसङ्ख्यया ।   
  
  
एतैः सप्तभिः सह पूर्वोक्तान् पञ्चदशसंस्कारान् ।   
  
अथ ----   
  
  
आग्नेयं चाग्निहोत्रं च दर्शं चैव ततः परम् ॥ १०-४०० ॥   
  
पौर्णमासी तथा ज्ञेया चातुर्मास्यं तथैव च ।   
  
पशुबन्धः समुद्दिष्टः सौत्रामणिरतः परम् ॥ १०-४०१ ॥   
  
हविर्यज्ञाः समाख्याताः सप्तैते पावनाः प्रिये ।   
  
  
आग्नेयमरणिक्रमेणाग्न्यानयनम् । अग्निहोत्रं सायम्प्रातश्च होमः ।   
दर्शो विपरीतलक्षणयाऽदृश्यमानचन्द्र आमावस्यो यागः ।   
चातुर्मास्यं फाल्गुनात् चैत्राद्वा प्रभृति मासचतुष्टयान्ते   
पौर्णमासीभवो विशिष्टो यागः । पौर्णमासीशब्देन तु   
सर्वपौर्णमासीगतः सामान्ययाग उक्तः । पशुबन्धो यागविशेषो यत्र   
पशोर्मांसवसादि हूयते । सौत्रामणिः सुत्रामदेवताकः सुरायागः   
॥   
  
एतानपि सङ्कलयति ----   
  
  
एभिः सह विजानीयात् संस्कारैकोनत्रिंशकम् ॥ १०-४०२ ॥   
  
  
अथ ----   
  
  
अग्निष्टोमात्यग्निष्टोमौ उक्थ्यः षोडशिका तथा ।   
  
वाजपेयोऽतिरात्रस्तु आप्तोर्यामस्तु सप्तमः ॥ १०-४०३ ॥   
  
  
त एते यागविशेषाः ----   
  
  
सोमसंस्था समाख्याताः…  
  
  
ग्रहकरणकसोमपानयुक्ता यज्ञरूपाः क्रियाः सोमसंस्थाः ॥   
  
एतावदन्तानेतान् संस्कारान् ----   
  
  
…षट्त्रिंशत् परिसङ्ख्यया ।   
  
  
प्रोक्तमन्त्राहुतिक्रमेण कुर्यादिति शेषः ।   
  
  
अथ ----   
  
  
हिरण्यपादः प्रथमस्तथा गुह्यहिरण्यधृत् ॥ १०-४०४ ॥   
  
हिरण्यमेढ्रो हिरण्यनाभिहीरण्यगर्भ एव च ।   
  
हिरण्यश्रोत्रो हिरण्यत्वग् हिरण्याक्षस्तथैव च ॥ १०-४०५ ॥   
  
हिरण्यजिह्वस्तच्छृङ्गो दश यज्ञाः प्रकीतीताः ।   
  
  
गर्भो हृदयम् । एते पक्ष्याद्याकारा अग्निचित्याविशेषा येषां   
पादादिस्थानेषु हिरण्यं दीयते ॥   
  
येषां तत्तत्पक्ष्याद्याकृतिभेदात् ----   
  
  
शतेन तु घृतं चात्र एकैकं तु विजायते ॥ १०-४०६ ॥   
  
  
एतत्सम्पत्त्यर्थं होमे विशेषमाह ----   
  
  
एते सर्वे सहस्रेण शुद्ध्यन्ते…  
  
  
स एव सहस्रहोमसम्पाद्यो हिरण्यपादादिश्चित्ययज्ञः ।   
  
  
…षप्तत्रिंशकः ।   
  
  
किं च ----   
  
  
अश्वमेधं ततः पश्चाज्जुहुयात्तु यथाक्रमम् ॥ १०-४०७ ॥   
  
  
ब्राह्मणस्यापि कर्मवशप्राप्तसार्वभौमभूपतित्वस्यायमश्वमेधः  
कार्य एव ॥ ४०७ ॥   
  
एवं विवाहात् प्रभृति एतावदन्तैः ----   
  
  
एवं कृतैस्तु तैः सर्वैस्ततश्चैव गृही भवेत् ।   
  
  
द्वितीयाश्रमस्थः ॥   
  
  
अष्टात्रिंशत्तमं तं तु…  
  
अश्वमेधाख्यं संस्कारं जानीयादित्यर्थः ।   
  
…वानप्रस्थं ततो भवेत् ॥ १०-४०८ ॥   
  
पारिव्राज्यं ततोऽन्तेष्टिमेवं ब्राह्मण्यमाप्नुयात् ।   
  
  
वानप्रस्थं पारिव्राज्यं चाश्रमद्वयरूपं संस्कारद्वयम् ।   
अन्तेष्टिवीहिताननुष्ठानसम्भाव्यमानप्रायश्चित्तशुद्धयर्थं   
गार्हस्थ्यावस्थितस्य कार्या, न तु वानप्रस्थस्याश्रितपारिव्राज्यस्य   
वा, तेनासौ पृथङ् न गण्यते । एवमिति पारमेश्वरमन्त्रहोमक्रमेण,   
पाशवे तु विधौ सत्यपि बीजाहरादिदोषसद्भावान्न सम्यग् ब्राह्मण्यं   
भवति । इदं तु पारिव्राज्यलक्षणं चत्वारिंशत्तमसंस्कारमेतैः   
सह विजानते, एतैः सह गणितमिति यावत् ॥   
  
  
अत आत्मगुणानष्टौ कथयामि समासतः ॥ १०-४०९ ॥   
  
दया सर्वेषु भूतेषु क्षान्तिश्चाप्यनसूयता ।   
  
शौचं चैवमनायासो मङ्गलं चाप्यतः परम् ॥ १०-४१० ॥   
  
अकार्पण्यं चास्पृहा चेत्यष्टावात्मगुणाः स्मृताः ।   
  
  
दया परानुकम्पा, क्षान्तिरपकारिषु शक्तत्वेऽप्यप्रतिक्रिया,   
परगुणसहत्वमनसूयता, चित्तवाक्शरीरशुद्धिः शौचम्,   
अक्लेशावहकर्मकारित्वमनायासः, मङ्गल्यद्रव्याणां   
दर्शनस्पर्शनचिन्तनानि मङ्गलम्, यथाशक्ति दातृत्वमकार्पण्यम्,   
अस्पृहा सन्तोषः, इत्येते आत्मन   
आत्मसन्निकृष्टस्यान्तःकरणवागादेर्गुणाः, न त्वात्मनस्तस्य   
चिदेकरूपत्वात् । तत्र (च)१ दीक्ष्यात्मनो ब्राह्मण्याय गर्भाधानं   
करोमि स्वाहा, इत्यनेन सप्रणवेशानोच्चारपूर्वेण मन्त्रेणादौ   
पञ्चकृत्वो हुत्वा पुनर्गर्भाधानं सम्पन्नमस्तु, इत्यन्तेन पञ्चकृत्वो   
जुहुयात् । इत्थमेव चत्वारिंशदन्तान् संस्कारान् निधाय   
वक्ष्यमाणमन्त्रक्रमेण गुणाष्टकोत्थापनपूर्वं   
ब्राह्मणमस्यापाद्येशानेनैवाधिकारभोगादिपूर्वं ब्राह्मण्यमस्य   
शोध्यम् ॥   
  
इत्थमेव ----   
  
  
चत्वारिंशदथाष्टौ तु संस्काराश्च समासतः ॥ १०-४११ ॥   
  
एतैः शुद्धैस्तु शुद्ध्यन्ति असङ्ख्या येऽपि सुव्रते ।   
  
  
चत्वारिंशद्देहविषयाः, अष्टौ तु पुर्यष्टकनिष्ठाः । असङ्ख्या   
इत्याचाराध्यायोक्तविविधाचाररूपाः ॥   
  
यत एते आत्मगुणाश्चत्वारिंशद्देहसंस्कारानन्तरमुक्ताः ----   
  
  
अतोऽन्तेष्टिं तु हुत्वा वै गुणानापादयेच्छिशोः ॥ १०-४१२ ॥   
  
  
अत्रापि ब्राह्मण्यशुद्धौ सामान्योक्त्येशानमन्त्रस्य विनियोगे प्राप्ते   
विश्लेषमाह ----   
  
  
पञ्च पञ्चाहुतीर्हुत्वा ब्रह्मभिश्चाप्यनुक्रमात् ।   
  
  
चशब्द एवार्थे, ब्रह्मभिरेव, अपिशब्दात्समुचितोहयुक्तैः ।   
  
अनुक्रमशब्दस्यायमर्थः ---- प्रागुक्तक्रमेण सद्याअदिचतुष्टयेन   
दयाक्षान्त्यनसूयाशौचाख्यं चतुष्टयं प्रोक्तयुक्त्या पञ्चधा   
पञ्चधा हुत्वा, ईशानेनायासमङ्गलाकार्पण्यास्पृहाख्यं   
चतुष्टयं तथैवाहुतिभिः सम्पादयेदिति ॥   
  
आहुतिषु करणमाह ----   
  
  
तिलैर्घृतेन वा तांश्च…  
  
  
दत्त्वेति सम्बन्धः । तिलाः स्नेहमयबीजात्मकाः, आज्यं मूर्तः स्नेह   
इति । संस्कारबीजानां संस्काराभिलाषस्नेहस्य   
चैतत्प्र(ति)कृतिरूपं वासनास्नेहदाहात्मके दीक्षाकर्मणि होतव्यम् ॥   
एवं कृत्वा ----   
  
  
…ऊर्ध्वे तु विनियोजयेत् ॥ १०-४१३ ॥   
  
  
किमूर्ध्वमित्याह ----   
  
ऊर्ध्वशब्देन चाशुद्धं यत्कर्म परिकीतीतम् ।   
  
  
मनुष्यजातिप्रदस्य कर्मणो भूर्लोके शोधितत्वात्   
तदुपरिवतीदेवयोनिप्रदं कर्म यत्तदूर्ध्वमुच्यते ॥   
  
तच्छुद्धये च दीक्ष्यस्य ----   
  
  
तस्मिन् संयोजनं कार्यं…  
  
  
न तु तं त्यक्त्वान्यत्रेत्याह ----   
  
  
…ण चान्यत्र विधीयते ॥ १०-४१४ ॥   
  
  
एतत् स्फुटयति ----   
  
  
तस्मान्नोद्धरणं कार्यं न चापि नयनं क्वचित् ।   
  
यत्तत्र परिपाट्या तु कर्म तत्र नियोजयेत् ॥ १०-४१५ ॥   
  
  
उद्धरणमुल्लङ्घनम् । नयनमस्य स्थानेऽन्यस्य शोधनम् । नियोजयेत् इति   
दीक्ष्यम् ॥ ४१५ ॥   
  
एवं स्थावरादिक्रमेण मनुष्यजातिभेदान् संशोध्य देवयोनीः   
शोधयितुमाह ----   
  
  
ततोऽणिमादिरापाद्यो ब्रह्मभिश्चाप्यनुक्रमात् ।   
  
पञ्चाहुतिप्रयोगेण भोगार्थं चैवमात्मनः ॥ १०-४१६ ॥   
  
  
प्राग्वत् संहारक्रमेण प्रणवसद्योजातोच्चारपूर्वं "देवदत्तस्य   
पैशाचाणिमादिमापादयामि स्वाहा" इत्याहुतीः पञ्च हुत्वा   
तद्भोगप्राप्तिमस्य सञ्चिन्त्य तेनैव मन्त्रेण "पैशाचभोगमस्य   
शोधयामि स्वाहा" इति पञ्चाहुतीर्दद्यात् । अनेन क्रमेण   
वामदेवाघोरतत्पुरुषैः राक्षसयाक्षगान्धर्वान् संशोध्य   
एन्द्रादिब्रह्मान्तचतुष्टयं सत्त्वप्रधानमीशानभट्टारकेणैव  
शोधयेत् ॥ ४१६ ॥   
  
न च मानुष्यादनन्तरं देवयोनीरुर्ध्वस्थाः शोध्याः, इति मत्वा   
बुद्धितत्त्ववतीनीस्ताः शोधयेत्, अपि तु ----   
  
  
ऊर्ध्वशब्देन तज्ज्ञेयं यद्भूर्लोकं समाश्रितम् ।   
  
तस्मिन् युक्तस्य कर्तव्यं न चान्यस्मिन् कदाचन ॥ १०-४१७ ॥   
  
  
भूर्लो(क स)१ माश्रितं भूर्लोके देवयोन्युपपत्तिदं यत्कर्म,   
तदत्रोर्ध्वं ज्ञातव्यम् । तत्र युक्तस्य भोगार्थं योजितस्य मन्त्रैः   
कर्तव्यं शोधनमित्यर्थात्, न तु बुद्धितत्त्वे, तत्र   
सुनन्दकरालादिनामविशेषोच्चारणेन शोधनस्य वक्ष्यमाणत्वात् ॥ ४१७   
॥   
  
युक्तं चैतत्, अन्यथा क्रमप्राप्तात् शोध्यस्थानाद् दीक्ष्यात्मनि ----   
  
  
अनुद्धृते कथं योगः…  
  
  
न च ततस्तावदुद्धरणं युज्यते ----   
  
  
…यावत् कर्म न भुज्यते ।   
  
  
दीक्ष्येण दीक्षाप्रभावादिति शेषः ॥   
  
  
यतश्चायं कर्मफलमवश्यं भोजयितव्यः ततो योजनमस्य   
तत्तत्कर्मवासनैकतानतामयमाचार्येण भावनया क्रियत इत्याह ----   
  
  
तस्मात्तु योगशब्देन तत्तत्कर्मैकचिन्तना ॥ १०-४१८ ॥   
  
निवर्त्यते महादेवि…  
  
  
अथ ----   
  
  
…णिष्कृतिं जुहुयात्ततः ।   
  
शिवेनाष्टशताहुत्या…  
  
  
शिवेनेति निष्कलेन । एतच्चतुर्थपटल एव निर्णीतं तथा   
वक्ष्यमाणमपि ॥   
  
यदाह ----   
  
  
…टतस्तु भुवनाधिपान् ॥ १०-४१९ ॥   
  
भुवनान्तनीवासांश्च भुवनानां यथाक्रमम् ।   
  
होमेनैव तु संशोध्य विश्लेषं छेदनं तथा ॥ १०-४२० ॥   
  
पूर्णां चैव समुद्धारं तत्स्थत्वं चाप्यनुक्रमात् ।   
  
  
कुर्यादिति शेषः । भुवनानां शोधने प्रस्तुते भुवनेशान्   
कालाग्न्यादीन् प्रधानभूतान् भुवनान्तर्वासिनश्चान्यानपि   
तदङ्गभूतानाहूय आहुतिभिः स्मर्तव्यश्रावणादिपूर्वं विसर्जयेदिति   
। तेषां शोधनं कृत्वा भुक्तेभ्यो भोगेभ्यो दीक्ष्यस्य विश्लेषो   
वियोजनम्, छेदनं तु सूत्रस्य भुवनात्मनः पाशस्य, समुद्धारं ततो   
भुवनात्, तत्स्थत्वं शिष्यहृन्निवेशमित्यादि पूर्वमेव निर्णीतम् ।   
यथाक्रममिति वदन्नुद्धारादनन्तरमात्मस्थीकरणम्,   
ततस्तत्स्थीकरणम्, ततो भुवनेशाह्वानमिति प्रागुक्तमेव क्रमं   
स्मारयति भूर्लोकेशाधिपतिर्भगवान् शर्व इत्यग्रे भविष्यति ॥   
  
किं च ----   
  
  
प्रायश्चित्तं ततो हुत्वा न्यूनाधिकनिमित्ततः ॥ १०-४२१ ॥   
  
  
उत्तरं कर्म कार्यमिति शेषः ॥ ४२१ ॥   
  
एतत्सर्वं भूर्लोकोक्तं भुवनान्तरशुद्धावप्यतिदिशति ----   
  
  
एवमादिक्रमेणैव धामान्तं च विशोधयेत् ।   
  
  
धाम समनावधिकशिवतत्त्वरूपं तदन्तम् । यदुक्तम् ----   
  
शमनान्तं वरारोहे पाशजालमनन्तकम्" (४-४१०) इति ।   
  
।वमादिक्रमेणेति, प्रोक्षणादिपूर्वं शिष्यात्मनस्तत्र   
प्रागुक्तसंस्कारान्तरोपस्कृन्   
जन्माधिकारभोगलयनिष्कृतिविश्लेषपाशच्छेदपूर्णाहुत्युच्चारात्मस्थ  
तत्स्थत्वसंस्कारान् कृत्वा   
भुवनेशाह्वानतर्पणश्रावणाविसर्जनादियुक्त्येत्यर्थः ॥   
  
तदेतत् प्रासङ्गिकमुक्त्वा प्रकृतमनुबध्नाति ----   
  
  
भूर्लोकस्तु समाख्यातो भुवोलोकं निबोध मे ॥ १०-४२२ ॥   
  
भूपृष्ठाद्यावदादित्यं लक्षमेकं प्रमाणतः ।   
  
  
तत्र च ----   
  
  
दश वायुपथा मध्ये त्वयुतायुतसङ्ख्यया ॥ १०-४२३ ॥   
  
  
अयुतं दश सहस्राणि, अयुतायुतमन्तरमिति पाठे   
तेषामयुतायुतमन्तनीवासस्थानमिति व्याख्येयम् ॥ ४२३ ॥   
  
तत्र ----   
  
  
आद्ये वायुपथे मेघान् कथयामि यथास्थितान् ।   
  
  
परमेश्वरेच्छानियमितवायुविततविहरणोपभोगभूमयो वायुपथाः ॥   
  
तत्र ----   
  
  
पञ्चाशद्योजनादूर्ध्वमृतद्धीर्नाम मारुतः ॥ १०-४२४ ॥   
  
यो विवर्धयते पुष्टिमोषधीनां बलं तथा ।   
  
बृंहयेच्च महीं सर्वामाप्याययति चाव्ययः ॥ १०-४२५ ॥   
  
  
अव्यय इति सदा आप्यायादि कुर्वन्नपि न क्षीयते ॥ ४२५ ॥   
  
किं च ----   
  
  
दिवा हंसः स वै वायुर्मनुजानां सुखावहः ।   
  
  
स एव ----   
  
  
यतो गृद्ध्रान् धारयति तेन गृद्ध्रधरः स्मृतः ॥ १०-४२६ ॥   
  
  
एक एवायं नानासञ्ज्ञो नानाव्यापारश्चेत्यर्थः ॥ ४२६ ॥   
  
  
तदुपरि ----   
  
  
प्राचेतसो नाम वायुः प्रचेतोऽभिविनिमीतः ।   
  
स वै नाशयते वृक्षान् कदाचित् सम्प्रवर्तयेत् ॥ १०-४२७ ॥   
  
  
प्रचेतसा वरुणेनाभिविनिमीत उत्पादितः । नाशयते दहति ।   
प्रवर्तयत्युद्भिन्नाङ्कुरान् सम्पादयति ॥ ४२७ ॥   
  
वायोः कथं दाहकत्वमित्याह ----   
  
  
अग्निः प्राचेतसो नाम तेनैव सह तिष्ठति ।   
  
  
तत्साहित्यादसौ ----   
  
  
यदा दहति वेश्मानि तदासौ समुदाहृतः ॥ १०-४२८ ॥   
  
  
एतन्नामैवेत्यर्थः ॥ ४२८ ॥   
  
अयं चाग्निर्वडवात्मेत्याह ----   
  
  
सुखी समुद्रे वसति…  
  
  
अयत्नोपनतनानानीरपानाशनः ॥   
  
  
वसंश्चात्र ----   
  
  
…ष जलान्नोपशाम्यति ।   
  
  
प्रत्युत ज्वलति ॥   
  
अथ ----   
  
  
योजनानां शतादूर्ध्वं सेनानीर्वायुरुच्यते ॥ १०-४२९ ॥   
  
  
ङीचवायुरिति स्मृतः" इति केचित्पठन्ति ।   
शतादूर्ध्वमित्यत्रायमाशयः ---- भूपृष्ठात्   
पञ्चाशद्योजनोर्ध्वं योजनपञ्चाशति ऋतद्धीः, प्रचेताश्च   
पञ्चाशति ॥ ४२९ ॥   
  
  
विद्युद्वन्तो मूकमेघा वसन्त्यस्मिंश्च मारुते ।   
  
  
चो ह्यर्थे ॥   
  
  
ते भुवः क्रोशमात्रेण तिष्ठन्तोऽपसृजन्त्यपः ॥ १०-४३० ॥   
  
योजनानां शतादूर्ध्वं मेघाः सत्त्ववहाः स्मृताः ।   
  
मत्स्यमण्डूककूर्मांश्च वर्षन्त्येते च दुदीने ॥ १०-४३१ ॥   
  
  
यत ईदृशास्ततः सत्त्ववहा इत्यर्थः ॥ ४३१ ॥   
  
एतस्मात् सत्त्ववहव्याप्तात् ----   
  
  
योजनानां शतादूर्ध्वं वायुरोघः प्रकीतीतः ।   
  
तस्मिंस्तु रोगदा मेघा वर्षन्ति च विषोदकम् ॥ १०-४३२ ॥   
  
तेनोपसर्गा जायन्ते…  
  
  
चो ह्यर्थे ॥   
  
तैश्चोपसर्गैः पीडादिभिः ----   
  
  
…ंआरकाः सर्वदेहिनाम् ।   
  
  
प्रवर्तन्ते ॥   
  
अथ ----   
  
  
तस्मादूर्ध्वं तु ताव(द्)१भो देव्यमोघः स्थितो मरुत् ॥ १०-४३३ ॥   
  
तस्मिंस्ते मारका मेघा अमोघे सम्प्रतिष्ठिताः ।   
  
  
तावद्य्भः पञ्चाशत इत्यर्थः । तावच्छब्दो   
व्यवहितपञ्चाशद्योजनामर्शकः ॥   
  
अथ ----   
  
  
वज्राङ्गो नाम वै वायुः पञ्चाशद्योजनस्थितः ॥ १०-४३४ ॥   
  
तस्मिंस्तूपलका नाम मेघास्तूपलवषीणः ।   
  
  
तदुपरि ----   
  
  
तावद्भिर्योजनैरेव ततो वै वैद्युतोऽनिलः ॥ १०-४३५ ॥   
  
मेघाश्च वैद्युतास्तस्मिन् निवसन्ति तु वैद्युते ।   
  
  
तावद्भिः पञ्चाशता ॥   
  
वैद्युतत्वमेतेषां विद्युत्कारणत्वेनेत्याह ----   
  
  
अशनिर्वायुसङ्क्षोभात्तेष्वसौ जायते महान् ॥ १०-४३६ ॥   
  
  
अशनिवीद्युत् । तेषु मेघेषु ॥ ४३६ ॥   
  
  
तदूर्ध्वं योजनानां च पञ्चाशद्रैवतः स्मृतः ।   
  
तस्मिन् पुष्टिवहो नाम पुष्टिं वर्षति देहिनाम् ॥ १०-४३७ ॥   
  
  
रैवत इति तदाख्यः । पुष्टिवहाख्यो मेघः ॥ ४३७ ॥   
  
  
तदुपरि स्थिते ----   
  
  
संवर्ते रोगदा मेघास्ते रोगोदकवषीणः ।   
  
पञ्चाशद्योजने ते वै तस्मिंस्तिष्ठन्ति तोयदाः ॥ १०-४३८ ॥   
  
  
ततोऽपि ----   
  
  
विषावर्तो नाम वायुः पञ्चाशदुपरि स्थितः ।   
  
तस्मिन् क्रोधोदका नाम मेघा वै सम्प्रतिष्ठिताः ॥ १०-४३९ ॥   
  
ते क्रोधरागबहुलं सङ्ग्रामबहुलं तथा ।   
  
राज्ञां क्षयकरं चैव प्रजानां क्षयदं तथा ॥ १०-४४० ॥   
  
वर्षं चैवात्र कुर्वन्ति यदा वर्षन्ति ते घनाः ।   
  
  
ते घनाः, संवर्ताश्रयस्य पञ्चाशत उपरि पञ्चाशदुपरि ।   
विषावर्तस्य तु मानमग्रे वक्ष्यति । क्रोधसहितो रागः क्रोधरागस्तेन   
बहुलं पूर्णं तत्सम्पादकमिति यावत् ॥   
  
ओघादीन् सप्त वायून् धर्मसाम्येन विशिनष्टि ----   
  
  
ओघोप्यमेघो वज्राङ्गो वैद्युतो रैवतस्तथा ॥ १०-४४१ ॥   
  
सम्वर्तश्च विषावर्तो वायवो घोरवेगिनः ।   
  
  
घोरवेगिन इति, घोरो वेगो भूम्ना विद्यते येषाम् ॥   
  
  
एतत्सप्तकं येषामास्पदं तान् क्रमेणाह ----   
  
  
ओघे वसन्ति वै दिव्याः पिशाचाः स्कन्ददेहजाः ॥ १०-४४२ ॥   
  
त्रिंशत्कोटिसहस्राणि स्कन्दस्यानुचराः स्मृताः ।   
  
ते वै दिव्यैश्च कुसुमैरर्चयन्ति हरात्मजम् ॥ १०-४४३ ॥   
  
  
तदूर्ध्वस्थे ----   
  
  
अमोघे विनायका घोरा महादेवसमुद्भवाः ।   
  
त्रिंशत्कोटिसहस्राणि तस्मिन् वायौ प्रतिष्ठिताः ॥ १०-४४४ ॥   
  
ये हरन्ति कृतं कर्म नराणामकृतात्मनाम् ।   
  
  
अकृतात्मनामसंयमवताम् ॥   
  
  
वज्राङ्गेऽपि तथा वायौ मातङ्गाः क्रूरकमीणः ॥ १०-४४५ ॥   
  
भिन्नाञ्जननिभा घोरास्तापना नाम विश्रुताः ।   
  
  
तदारोहिणश्च ----   
  
  
विद्याधराणामधमा मनःपवनगामिनः ॥ १०-४४६ ॥   
  
  
मनः पवनवन्मातङ्गारोहादेव गच्छन्ति तच्छीलाः, अत एवाधमाः ।   
उत्तमास्तु विद्यादिप्रभावेणैव तत्तद्देशप्राप्तिमन्तः ॥ ४४६ ॥   
  
किं च ----   
  
  
ये विद्यापौरुषे ये च वेतालादीन् श्मशानतः ।   
  
साधयित्वा ततः सिद्धास्तेऽस्मिन् वायौ प्रतिष्ठिताः ॥ १०-४४७ ॥   
  
  
विद्यापौरुषे शास्त्रविद्यादिस्पर्धायां तथा वेतालादीन् साधयित्वा ये   
प्रसिद्धा मृता इत्यर्थम्ः ॥ ४४७ ॥   
  
  
वैद्युतेऽप्सरसस्तस्मिन् वासवेन प्रयोजिताः ।   
  
तिष्ठन्ति सर्वदा तत्र पृथिवीपुरपालने ॥ १०-४४८ ॥   
  
  
पृथिवीपुरपालनं चैतत् तासां यत् तन्निवासिसदाचारजनपदस्य   
विमानैः स्वभूमिप्रापणम् ॥ ४४८ ॥   
  
तदाह ----   
  
  
भृगौ वह्नौ जले वापि सङ्ग्रामेष्वनिवर्तकाः ।   
  
गोग्रहे बन्दिमोक्षे वा मिरयन्ते पुरुषोत्तमाः ॥ १०-४४९ ॥   
  
ते व्रजन्ति ततस्तूर्ध्वं विमानैर्मणिचिह्नितैः ।   
  
पताकादीघीकाकीर्णैदीव्यघण्टानिनादितैः ॥ १०-४५० ॥   
  
  
न निवर्तन्त इत्यनिवर्तकाः सम्मुखं ये मिरयन्त इत्यर्थः । गवां   
ग्रहः सिंहादिभिराक्रमणम् । बन्द्यो बलाद्गृहीता हठमिरयमाणाः   
परयोषितः । एते च सङ्ग्रामादौ मृताः सदाचारत्वात् पुरुषोत्तमाः,   
न तु पूर्वे ----   
  
"असूर्या नाम ते लोका अन्धेन तमसावृताः ।"  
  
तांस्ते प्रेत्याभिगच्छन्ति ये के चात्महनो (जनाः)१ ॥" (ईशा० ३)  
  
इति श्रुतौ तेषामनुत्तमत्वेनोक्तत्वात् । तत इति स्वभूमेः ॥ ४५० ॥   
  
कथं व्रजन्तीत्याह ----   
  
  
स्त्रीसहस्रपरीवारैवीमानैस्तान्नयन्ति ताः ।   
  
  
यत इति शेषः । ता इत्यप्सरसः ।   
  
  
रैवते तु महात्मानः सिद्धा वै सम्प्रतिष्ठिताः ॥ १०-४५१ ॥   
  
गोरोच(नाञ्ज)२ने भस्मपादुके अजिनादि च ।   
  
साधयित्वा महात्मानः सिद्धास्ते कामरूपिणः ॥ १०-४५२ ॥   
  
  
सिद्धाः सम्पन्नाः ॥ ४५२ ॥   
  
ततश्चात्र ----   
  
  
ते वसन्ति महात्मानो दिव्यां सिद्धिमवस्थिताः ।   
  
  
वज्राङ्गस्थत्वेन तद्रूपत्वाद् विद्याधराधमा उक्ताः ॥   
  
  
संवर्तेऽपि महावायौ विद्याधरगणाः स्मृताः ॥ १०-४५३ ॥   
  
दश त्रिंशच्च कोट्यस्ते दिव्याभरणभूषिताः ।   
  
दिव्यगन्धानुलिप्तास्ते दिव्यस्रग्धामभूषिताः ॥ १०-४५४ ॥   
  
  
दश ये गणाः सङ्क्षेपतः, त एव विस्तरतस्त्रिंशत्कोटय   
इत्यत्रार्थः । एते च विद्याधरा देवयोनिभेदा एव, न तु मनुष्याः   
सन्तः खड्गादिसिद्ध्या सिद्धाः ॥   
  
अथैतदुपरि ----   
  
  
आग्नेया धूमजा मेघाः शीतदुदीनदाः स्मृताः ।   
  
विषावर्तं नावमिव ते वायुं यान्ति मिश्रिताः ॥ १०-४५५ ॥   
  
तत्र गान्धर्वकुशला गन्धर्वसहधमीणः ।   
  
वंशवीणाविधिज्ञाश्च पक्षिणः कामरूपिणः ॥ १०-४५६ ॥   
  
  
गन्धर्वसहधमीता गान्धर्वेण महेश्वराराधकत्वम् ॥ ४५६ ॥   
  
  
ब्रह्मजा नाम वै मेघा ब्रह्मनिः श्वाससम्भवाः ।   
  
उपरिष्टाद्योजनशताद् दुर्जयस्योपरि स्थिताः ॥ १०-४५७ ॥   
  
  
विषावर्ताख्यवायुव्याप्तयोजनशतोपरिष्टाद् यो दुर्जयो नाम वायुः,   
तस्योपरि ब्रह्मजा मेघाः स्थिता इति सङ्गतिः ॥ ४५७ ॥   
  
किं च ----   
  
  
तत्र वै दुर्जया नाम इन्द्रस्य परिरक्षकाः ।   
  
परावहाभिधं वायुं ते समाश्रित्य संस्थिताः ॥ १०-४५८ ॥   
  
महावीर्यबलोपेता दश कोट्यः प्रकीतीताः ।   
  
  
तत्रेति दुर्जयसमीपे परावहाभिधं वायं समाश्रित्येति सङ्गतिः ॥   
  
अतोऽप्यूर्ध्वम् ----   
  
  
पुष्करावर्तका नाम मेघा वै पद्मजोद्भवाः ॥ १०-४५९ ॥   
  
  
तथा ----   
  
  
शक्रेण पक्षा ये च्छिन्नाः पर्वतानां महात्मनाम् ।   
  
परावहस्तान् वहति मनुजानिव वारणः ॥ १०-४६० ॥   
  
  
तानिति पुष्करावर्तकान् पर्वतपक्षांश्च परावहाख्यो वायुर्वहति ॥   
४६० ॥   
  
किं च ----   
  
  
तस्मिन् वायुगमा नाम गन्धर्वा गगनालयाः ।   
  
एकादश तु वै कोट्यस्तेषां तु समुदाहृताः ॥ १०-४६१ ॥   
  
  
तथा ----   
  
  
जीमूता नाम ये मेघा देवेभ्यो जीवसम्भवाः ।   
  
द्वितीयमावहं वायुं मेघास्ते च समाश्रिताः ॥ १०-४६२ ॥   
  
तस्मिन् जीमूतका नाम विद्याधरगणा दश ।   
  
  
जीवसमुद्भवा इति ---- जीवः श्वासः, तत उद्भवाः ।   
द्वितीयमावहमिति पुष्करावर्तकाश्रयं परावहमित्यर्थः, न तु   
प्रथमं दुर्जयानामाधारम् ॥   
  
अथ ----   
  
  
आवहस्तु ततो वायुर्यत्र द्रोणाः समाश्रिताः ॥ १०-४६३ ॥   
  
तस्मिन् द्रोणाः समाख्याता मेघानां परिरक्षकाः ।   
  
  
द्रोणा नाम मेघविशेषा अधोवतीमेघानामयथाकारित्वं रक्षन्ते ॥   
  
यतः ----   
  
  
हितार्थं तु प्रजानां वै निमीतास्ते मया पुरा ॥ १०-४६४ ॥   
  
  
मयेति कैलासस्थेनेति तत्र प्रवक्तुरुक्तिः । हितमधोवतीमेघेभ्य   
उपद्रवपरिरक्षा ॥ ४६४ ॥   
  
अथैषाम् ----   
  
  
उपरिष्टात् कपालोत्थाः संवर्ता नाम वै घनाः ।   
  
महापरिवहो नाम वायुस्तेषां समाश्रयः ॥ १०-४६५ ॥   
  
  
कपालोत्था इति ममैवेत्यर्थात् ॥ ४६५ ॥   
  
उपसंहरति ----   
  
  
आद्ये वायुपथे ह्येवं मेघा वै वायुभिः सह ।   
  
सिद्धाश्च पतयश्चैव कथिता मेघचारिणः ॥ १०-४६६ ॥   
  
  
दशसहस्रोन्मानो योऽयमाद्यो वायुपथस्तस्य भुव ऊर्ध्वं शून्यं   
पञ्चाशद्योजनानि, तदूर्ध्वमृतद्धीः, प्राचेतसः, सेनानीः,   
सत्त्ववहः, ओघः, अमोघः, वज्राङ्गः, वैद्युतः रैवतः, संवर्तः,   
विषावर्त इति । एत एकादश ये वायवस्तेषां मध्यात् सेनानीः   
सत्त्ववहश्च शते शते योजनानां स्थितः, शेषाः, प्रत्येकं   
पञ्चाशद्योजनावस्थितय इति कलनया भूपृष्ठाद्विषावर्तान्ते   
योजनसप्तशती । तदुपरि सहस्रनवके शतत्रये च   
दुर्जयपरावहद्वयावहावहमहापरिवहाख्याः पञ्च वायवः स्थिता   
इति ॥ ४६६ ॥   
  
आद्यं वायुपथं वितत्योक्त्वा, अन्यान् सङ्क्षेपेण विभजते ----   
  
  
द्वितीये वायुपथे ज्ञेया अग्निकन्याश्च मातरः ।   
  
ता वसन्ति गुणोपेता रुद्रशक्त्या त्वधिष्ठिताः ॥ १०-४६७ ॥   
  
  
मातरोऽपरेण रूपेण ब्राह्म्याद्याः । गुणेन सर्वज्ञत्वादिनोपेता यतो   
रुद्रशक्त्यधिष्ठिताः ॥ ४६७ ॥   
  
अथ ----   
  
  
तृतीये वायुपथे चैव वसन्ते सिद्धचारणाः ।   
  
स्वकर्मभोगसंसिद्धाः सर्वसिद्धैरधिष्ठिताः ॥ १०-४६८ ॥   
  
  
स्वं प्राक्तनं शुभं कर्म, भोगस्तत्तत्पदोचितसुखात्मकः, तद्वशेन   
संसिद्धाः प्राप्ततत्पदाः । सर्वसिद्धैरप्यन्यैरपि   
तत्तत्पदोचितयोगसिद्धैरधिष्ठिता आसादिताः ॥ ४६८ ॥   
  
तदुपरि ----   
  
  
चतुर्थे पथि चैवात्र वसन्त्यायुधदेवताः ।   
  
नाराचचक्रचापष्टीशूलशक्तीषुमुदगराः ॥ १०-४६९ ॥   
  
  
ऋष्टिरायुधविशेषः । एते च खड्गखट्वाङ्गादीनप्युपलक्षयन्ति ।   
आयुधानामेव च तद्देवतानाम ॥ ४६९ ॥   
  
अथ ----   
  
  
पञ्चमे पथि देवेशि वसन्त्यैरावतादयः ।   
  
एरावतोऽञ्जनश्चैव वामनश्च महागजः ॥ १०-४७० ॥   
  
सुप्रतीको गजेन्द्रश्च पुष्पदन्तस्तथैव च ।   
  
कुमुदः पुण्डरीकश्च सार्वभौमोऽपि चाष्टमः ॥ १०-४७१ ॥   
  
  
वामनस्य विशेषणं महागज इति । तथा सुप्रतीकस्य करीन्द्र इति ॥   
४७१ ॥   
  
त एते ----   
  
  
दिग्गजा इति विख्याताः स्वासु दिक्षु व्यवस्थिताः ।   
  
  
व्यवस्थिता इति पूर्वादिक्रमेण नभस्येव ॥   
  
ततोऽपि ----   
  
  
षष्ठे वायुपथे देवि पक्षिराजो महाबलः ॥ १०-४७२ ॥   
  
गरुत्मानिति विख्यातो दुर्जयोऽतीव वीर्यवान् ।   
  
सप्तमे व्योमगङ्गा तु नानाजलचरानुगा ॥ १०-४७३ ॥   
  
दिव्यामृतजला पुण्या त्रिधा सा परिकीतीता ।   
  
  
दिव्यममृततुल्यं जलं यस्याः सा । त्रिधेति   
सत्यलोकस्वर्लोकभुवर्लोकस्थित्या ॥   
  
  
सा भ्रान्ता नभसो मध्ये समन्तात् परिमण्डला ॥ १०-४७४ ॥   
  
आकाशगङ्गा प्रथिता देवानां सततोत्सवा ।   
  
पुष्पमालेव सा भाति नभसः शिरसि स्थिता ॥ १०-४७५ ॥   
  
तत्र सिद्धैर्महाभागैवीद्याधरगणैस्तथा ।   
  
गन्धर्वैरप्सरोभिश्च साध्यैवीश्वैर्मरुद्गणैः ॥ १०-४७६ ॥   
  
रुद्रैर्वसुभिरादित्यैः पितृदेवमहषीभिः ।   
  
रक्षोभिर्गुह्यकैश्चैव दिव्यस्तुतिपरायणैः ॥ १०-४७७ ॥   
  
स्तुवद्भिश्च जपद्भिश्च गायद्भिश्च महात्मभिः ।   
  
नृत्यद्भिर्वल्गमानैश्च दिव्यदुन्दुभिनिःस्वनैः ॥ १०-४७८ ॥   
  
भेरीमृदङ्गवाद्यैश्च वल्लकीनां च निःस्वनैः ।   
  
वंशवादित्रनादैश्च मनोवायुसमीरितैः ॥ १०-४७९ ॥   
  
  
तत्र सिद्धैरिति सिद्धादिभिरुपलक्षिता । रुद्रादीनां त्रयाणां   
विशेषणं पितृदेवैरिति । स्तुवद्भिश्चेत्यादिभिवीशेषणैः पूर्वे   
यथायोगं विशेष्याः । दिव्यदुन्दुभिनिःस्वनैरित्याद्या नृत्तं वल्गनं   
च प्रति हेतुतृतीयाः । मनोधिष्ठितेन वायुनेति प्राणेन समीरितैः   
पूरितैरिति योज्यम् ॥ ४७९ ॥   
  
किं च ----   
  
  
वैदूर्यनालैः कमलैर्हेमपत्रैः सुगन्धिभिः ।   
  
केसरैः पद्मरागैश्च महाचक्रप्रमाणकैः ॥ १०-४८० ॥   
  
नृत्यन्तीव सरिच्छ्रेष्ठा विमानशतमण्डिता ।   
  
मण्डिता च वनैदीव्यैर्धर्माधारा महानदी ॥ १०-४८१ ॥   
  
  
केसरैः पद्मरागैरिति पद्मरागात्मककेसरयुक्तैः पद्मैरित्यर्थः ।   
धर्म आ समन्ताद्धार्यते दर्शनस्पर्शनादिना सम्पाद्यते यया ॥ ४८१ ॥   
युक्तं चैतत्, यतः ----   
  
  
मम नेत्राद्विनिष्क्रान्ता क्रियाशक्तिः परा हि सा ।   
  
  
एतत्पूर्वमेव निर्णीतम् ॥   
  
सैषा ----   
  
  
महामन्दाकिनी देवी त्रिदशैः पर्युपासिता ॥ १०-४८२ ॥   
  
महाविमानकोटीभिनीरन्तरमवस्थितैः ।   
  
शोभितासौ भगवती नित्यमास्ते नभस्तले ॥ १०-४८३ ॥   
  
  
महत्त्वं प्रभावातिशयादस्याः । अवस्थितैरिति त्रिदशविशेषणम् ॥   
४८३ ॥   
  
  
तत्रैषा मेरुशिरसि मम वै मस्तकाच्च्युता ।   
  
पपात धरणीपृष्ठे लोकानां हितकाम्यया ॥ १०-४८४ ॥   
  
  
एषा गङ्गा पूर्ववणीतयुक्त्या देवैरभ्यथीतेन मया   
मर्त्यलोकपावनाय समाहूय विसृष्टा सती मेरुशिरःस्थितस्य मम   
मस्तकं प्राप्य, ततश्च्युता मेरुशिरसि स्थिता, पश्चाद् धरणीपृष्ठे   
पपातेति सङ्गतिः । उक्तं च प्राक् ----   
  
  
"आगत्य मम मूर्धानं मेरुमूध्नी पुनर्गता ।   
  
तस्मान्निर्गत्य देवेशि चतुदीक्षूदधिं गता ॥" (१०-१८१)  
  
इति ॥ ४८४ ॥   
  
किं च, मदीयनियतिशक्तिनियन्त्रणतः ----   
  
  
अक्षोभ्या साप्यसौ गङ्गा तिष्ठत्यनिलधारिता ।   
  
  
अन्यथा कथमनिलेन न क्षोभ्येत कथं वाह्येत ॥   
  
  
योजनानां शतं पूर्णं विस्तारोऽस्याः प्रकीतीतः ॥ १०-४८५ ॥   
  
परिणाहस्ततः कोट्यः…  
  
  
तत इति तस्मिन्नाकाशे । कोट्य इति बह्वयः कोटय इत्यर्थः ॥   
  
एषा चात्र ----   
  
  
…ंअहावेगवती शुभा ।   
  
सा भ्रमन्तीव सन्तिष्ठेत् समन्तात् परिमण्डला ॥ १०-४८६ ॥   
  
  
परिमण्डलेति ब्रह्माण्डान्तराकाशस्य तथात्वात् ॥ ४८६ ॥   
  
ध्रुवमापूर्य सा देवी त्वत्यद्भुतमवस्थिता ।   
  
  
ध्रुवमिति तन्नाभिनिबद्धभचक्रमित्यर्थः । देवी द्योतमाना ।   
अत्यद्भुतं कृत्वावस्थिता ॥   
  
किं च ----   
  
  
दिव्यामृतवहा पुण्या सर्वपापप्रणाशिनी ॥ १०-४८७ ॥   
  
  
दिवि भवं दिव्यं लोकोत्तरममृतं जलं वहति ॥ ४८७ ॥   
  
अथ ----   
  
  
अष्टमे वृषराजस्तु सपत्नीकः सनन्दनः ।   
  
वसति त्वप्रतीघातः प्रत्यक्षो धर्म एव सः ॥ १०-४८८ ॥   
  
  
वृषराज इति महेश्वरस्य वाहनम् । अप्रतीघातः स्वेच्छाविहारी ।   
धर्म इति ----   
  
"वृषो धर्मः स देवस्य गुणो ज्ञानक्रियात्मकः ।   
  
धत्ते स चिदचिद्यस्माद्धर्मस्तेनोच्यते बुधः ॥"  
  
इति श्रीमन्मयसङ्ग्रहोक्तसतत्त्वः ॥ ४८८ ॥   
  
  
नवमे पथि चात्रास्ते दक्षो नाम प्रजापतिः ।   
  
ब्रह्मैव साक्षाद्वसति ब्रह्मशक्त्या त्वधिष्ठितः ॥ १०-४८९ ॥   
  
  
ब्रह्मणः शक्तिनीर्मातृरूपा ॥ ४८९ ॥   
  
  
दशमे वायुपथे देवि वसुरुद्रदिवाकराः ।   
  
  
एते च पूर्वं गङ्गासेवार्थमितोऽवतीर्णा वणीताः ॥   
  
तत्र प्राधान्यादादौ रुद्रान्नामतो दर्शयति ----   
  
  
अत्र चाङ्गारकः सपीर्नैरृतः सदसत्पतिः ॥ १०-४९० ॥   
  
बुधश्च धूमकेतुश्च विख्यातश्च ज्वरस्तथा ।   
  
अजश्च भुवनेशश्च मृत्युः कापालिकस्तथा ॥ १०-४९१ ॥   
  
एकादश स्मृता रुद्राः सर्वकामफलोदयाः ।   
  
  
सदसस्पतिरिति यः क्वचिदुक्तः । ज्वरो विख्यातः त्रिजगत्प्रसिद्धः ।   
सर्वेषां कामफलानामुदयो येभ्य इति समासः ॥   
  
तदित्थम् ----   
  
  
धाता ध्रुवश्च सोमश्च वरुणश्चानिलोऽनलः ॥ १०-४९२ ॥   
  
प्रत्यूषश्च प्रदोषश्च वसवोऽष्टौ प्रकीतीताः ।   
  
  
तदित्थम् ----   
  
वसवः कथिता ह्येते आदित्यांश्च निबोध मे ॥ १०-४९३ ॥   
  
अर्यमा इन्द्रवरुणौ पूषा विष्णुर्गभस्तिमान् ।   
  
मित्रश्चैव समाख्यातस्त्वजघन्यो जघन्यकः ॥ १०-४९४ ॥   
  
विवस्वांश्चैव पर्जन्यो धाता वै द्वादशः स्मृतः ।   
  
काश्यपेयान् विदुस्त्वेतान्…  
  
  
कश्यपस्यामी काश्यपेयाः, कश्यपापत्यानीत्यर्थः ॥   
  
  
…टेषां तेजोनिधेरथ ॥ १०-४९५ ॥   
  
अमृतोद्भवो रथो दिव्यः सर्वदेवसमन्वितः ।   
  
  
तेषां वसुरुद्रादित्यानां मध्यात् तेजोनिधेरादित्यस्य क्षीरोदोद्भवो   
रथः, तस्यैव तदारूढस्य जगत्प्रकाशाय नियुक्तत्वात् ।   
तेजोनिधेश्चिदर्कस्य परशक्त्यमृतोत्थितः पूर्वोक्तदृशा सर्वदेवमयः   
प्राणरूपो रथ इत्यपि सूचितम् ॥   
  
अनेन यदुक्तं सर्वदेवमय इति, तद्विभजते ----   
  
  
यज्ञश्चक्रं रथे तस्मिन् सर्वज्ञानमयी च धूः ॥ १०-४९६ ॥   
  
सप्ताश्वाश्च स्वराः सप्त वेदहूङ्कारनिःस्वनाः ।   
  
नागा योक्त्राणि तेषां वै अरुणश्चैव सारथिः ॥ १०-४९७ ॥   
  
सत्यं च मञ्चकं तस्य वायुर्वेगो रथस्य तु ।   
  
  
यज्ञः क्रियाशक्त्यात्मा देवता, अस्य रथस्य चक्रम्,   
तद्वशादूर्ध्वाधरस्थसर्वलोकयात्रासम्पत्तेः । यदुक्तं गीतासु ----   
  
"तस्मात् सर्वगतं ब्रह्म नित्यं यज्ञे प्रतिष्ठितम्" (३-१५) इति ।   
  
विश्वान् यजतीत्याम्नातत्वात् सर्वशास्त्रज्ञानमयी वागीश्वरी अस्य   
धूः, यत्र लग्ना अश्वा वहन्ति । ते च   
समस्तवाचकात्मकवेदप्रधानभूतहूङ्काररूपहेषाशब्दव्यञ्जकाः   
षड्जाद्याः सप्त स्वराः । एवं च नदन्नादामर्शोत्थितत्वं   
ज्ञानक्रियादेवताकाण्डरूपत्वात्परापरतदुभयसिद्धिमयत्वं च   
ऊर्ध्वाधरशक्तिसम्बन्धेन वेदानां प्रतिमन्त्रमुद्रास्थानीयत्वेन   
दर्शयति । योक्त्राणि बन्धनरज्जवः । नागा अनन्ताद्याः तेषां   
षड्जादीनाम् । न अगाः सततगतिशीलाः सङ्कल्पा नियोक्तारः ।   
अरुणोऽनूरुर्दीप्तोऽहङ्कारश्च । सत्यं च ऋतम् । मञ्चकमासनम् ।   
प्रतिप्रकाशमाने विश्वत्र साध्वाधारतया स्थितं सत्त्वात्मकं   
बुद्धितत्त्वम् । रथस्य वेगो वाय्वाख्या देवता । प्राणनात्मन आन्तरस्य   
च रथस्य प्राणापानादिरूपो वाय्वात्मैव वेगः ॥   
  
तदेवमीदृग्रथारुढस्य ----   
  
  
नवयोजनसाहस्रो विग्रहो भास्करस्य तु ॥ १०-४९८ ॥   
  
त्रिगुणं मण्डलं तस्य त्रैलोक्ये भाति भास्वरम् ।   
  
  
जीवादित्यस्यापि नवतालो विग्रहः । मण्डलं च प्रकाशात्मकं   
त्रिभिः सत्त्वादिभिर्गुणैरुपेतम् ॥   
  
स चायमसामान्य इत्याह ----   
  
  
ज्ञानशक्तिः परा ह्येषा तपत्यादित्यविग्रहा ॥ १०-४९९ ॥   
  
  
सर्वशक्तेर्महेश्वरस्य विश्वप्रकाशिका   
ज्ञानशक्तिर्जीवादित्यबाह्यादित्यरूपतया स्थितेत्यर्थः ॥   
  
इत्थं पारमेशज्ञानशक्त्यात्मका द्वादशादित्याः ----   
  
  
मासवारप्रयोगेण सञ्चरन्ति शिवेच्छया ।   
  
  
मासेन वारः, स एव प्रयोगो नियोगः । जीवादित्यस्य मासादिविभागः   
प्रागेव निर्णीतः । द्वादशधात्वं चास्य बुद्धिभेदात् । शिवेच्छयेति   
नात्रान्यस्येच्छा प्रभवतीत्यर्थः ॥   
  
अतश्च ----   
  
  
अहोरात्रं भ्रमन्त्येते भुवर्लोकं समन्ततः ॥ १०-५०० ॥   
  
  
एतच्च ----   
  
"उदयो योऽमरावत्या" (१०-३३८)  
  
इति प्रोक्तानुसारेण योज्यम् । यत्तु ----   
वृहट्टीकाकारराजानकभुल्लकेन यावदशेषभुवनप्रकाशनव्याप्तिः   
सूर्यस्य नास्ति, तावत्सूर्यसंयमाद् भुवनज्ञानं कथं   
पनतञ्जलिनोक्तम्१, अत आ पातालात् सत्यलोकान्तं सूर्यस्य   
प्रकाशकत्वमिति स्वरुच्या व्याख्यातम्, तदसारत्वादुपेक्ष्यम् ॥ ५०० ॥   
  
अथ सूर्योपरि चन्द्रादीनां स्थितिविभागमाह ----   
  
  
ततः सोमस्तु लक्षेण आदित्योपरि संस्थितः ।   
  
आप्याययन् जगत्सर्वं सुधाधाराप्रवर्षणैः ॥ १०-५०१ ॥   
  
  
इत्थं च ----   
  
  
चन्द्ररूपेण तपति क्रियाशक्तिः शिवस्य तु ।   
  
इन्दूर्ध्वे लक्षमात्रेण स्थितं नक्षत्रमण्डलम् ॥ १०-५०२ ॥   
  
  
नक्षत्रमण्डलं ताराचक्रम् ॥ ५०२ ॥   
  
  
लक्षद्वयेन तस्योर्ध्वं संस्थितो भूमिनन्दनः ।   
  
लक्षद्वयेन तस्योर्ध्वे संस्थितः सोमनन्दनः ॥ १०-५०३ ॥   
  
सुराचार्योऽपि तस्योर्ध्वे द्विलक्षेणैव संस्थितः ।   
  
तस्योर्ध्वेऽपि द्विलक्षेण तिष्ठते भृगुनन्दनः ॥ १०-५०४ ॥   
  
तस्योपरि द्विलक्षेण सौरिः सर्पति लीलया ।   
  
  
सर्पति राशिषु सञ्चरति । लीलयेति मन्दमन्दम्, यतोऽयं शनैश्चरः   
॥   
  
तस्योपरि ----   
  
  
लक्षमात्रेण तु ऋषीन् कथयामि समासतः ॥ १०-५०५ ॥   
  
  
तान्यथावस्थितिक्रमेणाह ----   
  
  
अत्रिश्चैव वशिष्ठश्च पुलस्त्यः पुलहः क्रतुः ।   
  
भृग्वङ्गिरा मरीचिश्च…  
  
  
शृग्वङ्गिरा गोत्रनामक्रमाभ्यामेक एव ॥   
  
एते सप्त ----   
  
  
…ॠषयः सम्प्रकीतीताः ॥ १०-५०६ ॥   
  
यमनियमतो ह्येते शापानुग्रहकारकाः ।   
  
  
अहिंसाद्या यमाः१ । शौचाद्या नियमाः२ ॥ ५०६ ॥   
  
  
किं च ----   
  
  
भीताश्च परपीडायाः…  
  
  
प्रत्यवायिनामपि निग्रहं न कुर्वन्ति, दयापरतन्त्रत्वात् ॥   
  
तथा ----   
  
  
…शूराः शास्त्रविचारणे ॥ १०-५०७ ॥   
  
  
शूरास्तीक्ष्णधियः ॥ ५०७ ॥   
  
अत एवानुग्राह्याणाम् ----   
  
  
ज्ञानखड्गोद्यताः सर्वे त्वज्ञानपटलापहाः ।   
  
  
अज्ञानमेव चित्प्रकाशावरकत्वात् पटलस्तमपघ्नन्ति ॥   
  
तदर्थमेव च ----   
  
  
मन्त्रयोगक्रियाचर्यासन्नद्धा दुरतिक्रमाः ॥ १०-५०८ ॥   
  
योगैश्वर्यगुणोपेता शिवाराधनतत्पराः ।   
  
  
मननसारा मन्त्राः, योगो ध्यानधारणादिः, क्रिया   
नित्यनैमित्तिकानुष्ठानम्, चर्या व्रतादिरूपा, एतैर्मन्त्रादिभिः   
सन्नद्धाः परिष्कृताः । अत एव दुरतिक्रमा अज्ञानेन न   
कदाचिदभिभूयन्ते । अतश्च योगैश्वर्यगुणैरणिमादिसिद्धिभिरुपेताः ।   
तथापि शिवाराधनप्रधानकर्मणि तत्परा नित्यासक्ताः ॥   
  
अथ ----   
  
  
तेभ्यो लक्षाद् ध्रुवो देवि तारकाः स चतुर्दश ॥ १०-५०९ ॥   
  
  
एक एव सन् ॥ ५०९ ॥   
  
अतश्चतुर्दशभिस्तारकाभिः ----   
  
  
शरीरं घटितं ताभिर्ध्रुवस्य वरवणीनि ।   
  
  
तथा च ----   
  
"उत्तानपान्मखहनुः शुचिधर्ममूर्धा  
  
नारायणाश्विवरुणार्यमहृत्पदोरुः ।   
  
संवत्सरप्रजननो जघनस्थमित्रो  
  
वह्नीन्द्रकश्यपमरीच्यभयाख्य पुच्छः ॥"  
  
इति ज्योतिःशास्त्रे हनुशिरःप्रभृतिगात्रारम्भोऽस्य   
यज्ञधर्मादिदेवताभिरुक्तः ।   
  
एष च ----   
  
  
ब्रह्मैवापररूपेण ब्रह्मस्थाने नियोजितः ॥ १०-५१० ॥   
  
  
सत्यलोकस्थो ब्रह्माण्डेनापररूपेण भुवर्लोकमध्ये नियुक्तः ॥ ५१० ॥   
  
इत्थं मध्ये चक्रनाभिवदवस्थितस्य ----   
  
  
तस्य ज्योतिर्गणो देवि निबद्धो भ्रमते सदा ।   
  
निश्चलः स तु विज्ञेयः शिवशक्त्या त्वधिष्ठितः ॥ १०-५११ ॥   
  
  
शिवशक्त्यैवेत्थं व्यवस्थापित इत्यर्थः । एष   
चान्तरस्थित्याऽविचलश्चिदात्मैव   
समध्यवाहत्रयोदशेन्द्रियताराचक्रपरिवृतः   
कालाधिकारोक्तस्थित्याशेषग्रहर्क्षाद्याश्रयणप्राणापानसूर्य   
सोमसञ्चारप्रवर्तक इति बोद्धव्यम् । अत एवात्मप्रतिनिधिरूपध्रुवस्य ---  -  
  
"यदह्ना कुरुते पापं दृष्ट्वा तन्निशि मुच्यते ।   
  
अधिकं च भवत्यायुर्ध्रुवान्तानां समाः समाः ॥"  
  
इत्यस्य ज्योतिःशास्त्रादौ श्रूयते । यत्तु तत्र ध्रुवनाभिनिबद्धस्य   
ग्रहनक्षत्रचक्रस्य बहिर्भूगोलं यन्निवर्तनम्, सूर्यादीनां   
भूम्यादेश्चान्वथावस्थानपरिमाणादि श्रूयते, तत् ----   
  
"यदुपचितमन्यजन्मनि शुभाशुभं तस्य कर्मणः पङ्क्तिम् ।   
  
व्यञ्जयति शास्त्रमेतत्तमसि द्रव्याणि दीप इव ॥" (सू०जा० १-३)  
  
इति तदुक्तप्रक्रिययैव   
पूर्वकर्मानुसारितेजोगोलकाधिष्ठातृसूर्यादिरूपदेवतापेक्षया   
कर्मार्जनस्थानस्थभूम्यपेक्षया च तथा, इदं तु   
तेजोगोलकाद्यधिष्ठातृसूर्यादिरूपदेवतापेक्षया ।   
यथोक्तप्रक्रिययैव सूर्यादीनामवस्थानसन्निवेशभ्रमणादि   
पातालभूम्यादिपरिमाणादि वास्तवम् ।   
सर्वसर्वज्ञमहेश्वरपरिदृष्टमेतदेवेति न तेन सह   
संवादविसंवादादिचर्चा कार्या । अत एव ----   
  
"शास्त्रान्तरैर्न यद्दृष्टं तद्दृष्टं पारमेश्वरे ।   
  
नियत्यादि शिवान्तं वाक् क्वान्यत्र परिदृश्यते ॥"  
  
इतीयमेव प्रक्रिया साध्वी ॥ ५११ ॥   
  
  
दश पञ्च च लक्षाणि ध्रुवान्तं भूमिमण्डलात् ।   
  
  
भुवः सूर्येन्दुभचक्राणि प्रत्येकं लक्षान्तरितानि, प्रत्येकं   
लक्षद्वयेन भौमाद्याः पञ्च, लक्षेण सप्तर्षयः । लक्षेण ध्रुव   
इति पञ्चदशलक्षमेव ध्रुवान्तं भवति ॥   
  
किं च ----   
  
  
वायुस्कन्धान् स्थितांस्त्वत्र कथयामि समासतः ॥ १०-५१२ ॥   
  
अत्रेति पञ्चदशयोजनलक्षोन्मानभुवःस्वर्लोकद्वये ।   
  
  
ईश्वरशक्तिनियमितवायुसन्निविष्टभुवनादिरूपान् वायुस्कन्धान्   
कथयामि ॥ ५१२ ॥   
  
तेषां कक्ष्याभेदमाह ----   
  
  
आ मेघाद्भास्करात् सोमान्नक्षत्राद् ग्रहमण्डलात् ।   
  
ऋषिसप्तकनिर्देशादाध्रुवान्तं च सप्तमः ॥ १०-५१३ ॥   
  
  
आ मेघादिति प्रोक्तवायुपथगतेभ्यो मेघेभ्यः प्रभृति ध्रुवान्तं   
सप्तसु कक्ष्यासु सप्त वायुस्कन्धाः स्थिताः । यदुक्तं पुराणेषु ----   
  
"पृथिव्यां प्रथमः स्कन्ध आ मेघेभ्यो य आवहः ।   
  
द्वितीयश्चापि मेघेभ्य आ सूर्यात् प्रवहस्तु यः ॥   
  
सूर्यादूर्ध्वं तथा सोमादुद्वहो यस्तु वै स्मृतः ।   
  
सोमादूर्ध्वं तथर्क्षेभ्यश्चतुर्थः संवहस्तु यः ॥   
  
ऋक्षोर्ध्वं ग्रहपर्यन्तं पञ्चमो विवहस्तु यः ।   
  
ऊर्ध्वं ग्रहादृषिभ्यस्तु षष्ठो योऽसौ परावहः ॥   
  
सप्तषीभ्यस्तथैवोर्ध्वमा ध्रुवात् सप्तमः स्मृतः ।   
  
वातस्कन्धः परिवहः… ॥"  
  
इति ।   
  
तत्रैव च प्रत्येकं शुक्रज्योतिः   
सत्यज्योतिश्चित्रज्योतिर्ज्योतिष्मानित्यादिसञ्ज्ञाः सप्त सप्तावान्तरभेदा   
उक्ताः ॥ ५१३ ॥   
  
तदयम् ----   
  
  
आदित्यादिध्रुवान्तश्च स्वर्लोकः परिकीतीतः ।   
  
अत्र राजा महेन्द्रो वै तिष्ठते सुरपूजितः ॥ १०-५१४ ॥   
  
ऋषिदेवैः सगन्धर्वैर्वृतश्चाप्सरसां गणैः ।   
  
  
भूपृष्ठादादित्यान्तो भुवर्लोको योजनानां लक्षमेकम् । ततो   
ध्रुवान्तः स्वर्गलोकश्चतुर्दश लक्षाणि ॥   
  
ईदृशं चामुम् ----   
  
  
अग्निहोत्रं क्रतून् वापि कृत्वा ज्ञानविवजीताः ॥ १०-५१५ ॥   
  
स्वर्लोकं तु नरा यान्ति पुनरायान्ति मानुषम् ।   
  
  
अग्निहोत्रं नित्याग्निनिष्ठो होमः, क्रतवस्तु ज्योतिष्टोमादयः ।   
ज्ञानविवजीतत्वाद् देहान्ते स्वर्लोकं यान्ति । तत्र स्वकर्मोपचितफलं   
भुक्त्वा पुनर्मानुषादिकमायान्ति । ज्ञानिनस्तु यज्ञादि कुर्वन्तोऽपि   
निष्कामत्वान्मुच्यन्त इत्याशयः ॥   
  
इत्थमेवंविधस्य ----   
  
  
स्वर्लोकस्योपरिष्टात्तु द्वे कोटी योजनानि तु ॥ १०-५१६ ॥   
  
पञ्चाशीतिश्च लक्षाणि महर्लोको वरानने ।   
  
  
एवमिहत्यप्रक्रियया सूर्यान्तो भुवर्लोकः । ध्रुवान्तः स्वर्लोकः   
तदूर्ध्वे सपञ्चाशीतिलक्षं कोटिद्वयं महर्लोकः ।   
श्रीपरामृगेन्द्रादौ तु ध्रुवान्तो भुवर्लोकः, तदूर्ध्वम् ----   
  
"पञ्चाशीतिमितैर्लक्षैः स्वर्लोकः स्वर्गसंश्रयः ।   
  
कोटिद्वयं महर्लोको महान्तो यत्र संस्थिताः ॥" इति,  
  
"तिथिलक्षैर्भुवर्लोको ध्रुवप्रान्तो महीतलात् ।   
  
तदूनकोटिः स्वर्लोक… ॥" (१३-११४)  
  
इति प्रक्रियाभेदो दृश्यते, स   
तद्ग्रन्थसङ्ग्रहकर्तृभिस्तथानिबद्धत्वात् । इदं तु   
साक्षात्परमेश्वरेणोक्तम् ----   
  
"भूर्भुवःस्वर्ध्रुवान्तं स्याल्लक्षाणि… ।"  
  
"…ंअहान् कोटिद्वयं भवेत् ॥"  
  
  
इति किरणादिग्रन्थेन भगवदुक्तेन च संसवादमित्ययमेव क्रमो युक्तः   
॥   
  
अत्र महर्लोके ----   
  
  
ऋषयश्चैव सिद्धाश्च मार्कण्डाद्या वसन्ति वै ॥ १०-५१७ ॥   
  
  
अथ ----   
  
कोट्यष्टकं महादेवि योजनानां वरानने ।   
  
महर्लोकोपरिष्टात्तु जनलोको व्यवस्थितः ॥ १०-५१८ ॥   
  
  
किं च ----   
  
एकपादोऽथ जह्नुश्च कपिलश्चासुरिस्तथा ।   
  
भौतिको वाड्वलिश्चैव जनलोकनिवासिनः ॥ १०-५१९ ॥   
  
  
अथ ----   
  
द्वादशैव तथा कोट्यो जनलोकोर्ध्वतः प्रिये ।   
  
तपोलोकः समाख्यात ऋषियोगेश्वराकुलः ॥ १०-५२० ॥   
  
  
तानाह ----   
  
सनकश्च सनन्दश्च सनत्कुमारः सनन्दनः ।   
  
शङ्कुश्चैव त्रिशङ्कुश्च तपोलोकनिवासिनः ॥ १०-५२१ ॥   
  
  
अथ प्रसङ्गाद्भूर्लोकात् सत्यलोकान्तं भुवनसङ्ख्यामाह ----   
  
  
पद्माः षट्पञ्चपञ्चशत् कोट्यो लक्षाणि विंशतिः ।   
  
भूर्लोकान्तं समारभ्य यावत्सत्यं वरानने ॥ १०-५२२ ॥   
  
इयं सङ्ख्या समाख्याता भुवनानां वरानने ।   
  
  
परमेश्वरेण बृहत्तन्त्र इति शेषः । पद्मसङ्ख्या एकादशपटले   
वक्ष्यमाणा । प्रकृतमाह ----   
  
  
कोट्यः षोडश मानेन तपोलोकोर्ध्वतः प्रिये ॥ १०-५२३ ॥   
  
सत्यलोकः समाख्यातो यत्र ब्रह्मा स्वयं स्थितः ।   
  
क्रीडते भगवान् देवो वृत आत्मसमैद्वीजैः ॥ १०-५२४ ॥   
  
  
यतस्ते तत्र ----   
  
  
कर्मज्ञानेन संसिद्धा अद्वैतपरिनिष्ठिताः ।   
  
आनन्दपदसम्प्राप्ता आनन्दपदमागताः ॥ १०-५२५ ॥   
  
  
कर्मणा नित्यनैमित्तिकानुष्ठानेन ज्ञानेन च वेदान्तोक्तेन समुच्चितेन  
सम्यक् सिद्धाः, अत एव "विज्ञानमानन्दं ब्रह्म" (बृ०उ० ३-९-३४)   
इत्युक्ताद्वैतपदे परिनिष्ठिता रूढभावनाः, अतश्च   
सत्यलोकाख्यमिदमानन्दपदं महाभोगस्थानं सम्प्राप्ता अधिरूढाः,   
अत्रापि चानन्दपदमागताः स्वात्मारामा एवेत्यर्थः ॥ ५२५ ॥   
  
किं च ----   
  
  
ऋग्वेदो मूतीमांस्तस्मिन्निन्द्रलीनसमद्युतिः ।   
  
दिव्यगन्धविलिप्ताङ्गो दिव्याभरणभूषितः ॥ १०-५२६ ॥   
  
संस्थितः पूर्वतस्तस्य दीप्यमानः स्वतेजसा ।   
  
उत्तरेण यजुर्वेदः शुद्धस्फटिकसन्निभः ॥ १०-५२७ ॥   
  
दिव्यकुण्डलधारी च महाकायो महाभुजः ।   
  
स्थितः पश्चिमदिग्भागे सामवेदः सनातनः ॥ १०-५२८ ॥   
  
रक्ताम्बरधरः श्रीमान् पद्मरागसमप्रभः ।   
  
स्रग्दामधारकश्चित्रमालाभूषणभूषितः ॥ १०-५२९ ॥   
  
अथर्वाञ्जनवच्छ्यामः स्थितो दक्षिणतस्तथा ।   
  
पिङ्गाक्षो लोहितग्रीवो हरिकेशो महातनुः ॥ १०-५३० ॥   
  
  
ऋचां कर्मदेवतास्तुतिमात्रपरायणानामनुष्ठानास्फुटतया   
श्यामता । यजुषां तु तत्स्फुटतया सितत्वम् । साम्नां   
गीतिप्राधान्येन रञ्जकत्वाद्रक्तत्वम् । अथर्वण   
अभिचाराद्यैहिककर्मपरतया कृष्णत्वं शबलता च ॥ ५३० ॥   
  
किं चात्र ----   
  
  
षडङ्गानीतिहासाश्च पुराणान्यखिलानि तु ।   
  
वेदोपनिषदश्चैव मीमांसारण्यकं तथा ॥ १०-५३१ ॥   
  
स्वाहाकारवषट्कारौ रहस्यानि तथैव च ।   
  
गायत्री च स्थिता तत्र यत्र देवश्चतुर्मुखः ॥ १०-५३२ ॥   
  
  
अङ्गानीति वेदस्य शिक्षाकल्पव्याकरणनिरुक्तच्छन्दोज्योतिःशास्त्राणि ।   
इतिहासः भारतादीनि । व्यासाद्युक्तानि शास्त्राणि पुराणानि ।   
वेदोपनिषदो वेदान्ताः । वेदविचारशास्त्रं मीमांसा । आरण्यकं   
बृहदारण्यकं वेदान्तेऽपि पृथगुक्तमरण्येऽनूद्यमानत्वात् ।   
दीप्त्याप्यायविषयौ मन्त्रौ स्वाहाकारवषट्कारौ । रहस्यानि   
तैत्तिरीयादिवेदान्तविशेषा रहस्यत्वादेव पृथगुक्तानि । गायत्री   
वेदमाता । सर्वा एता आकृतिमत्यो देवताः ॥ ५३२ ॥   
  
सोऽयं सत्यलोकः ----   
  
  
भोगस्थानं ब्रह्मणः स्यात्…  
  
  
स तत्र निर्वतीताधिकारः ----   
  
  
…परं ब्रह्म ततो व्रजेत् ।   
  
  
अनाकृति "विज्ञानमानन्दं ब्रह्म" (बृ०उ० ३-९-३४) इति यदुक्तम्   
तदित्यर्थः ॥   
  
अथ ----   
  
  
कोटियोजनमानेन सत्यलोकोर्ध्वतः प्रिये ॥ १०-५३३ ॥   
  
ब्रह्मासनमिति ख्यातं जपासिन्दूरसप्रभम् ।   
  
  
आस्यतेऽस्मिन्नित्यासनं भुवनं सत्यलोकस्योर्ध्वम् ॥   
  
तत्रासौ ----   
  
  
रक्तेन्दीवरमध्यस्थः पद्मरागसमप्रभः ॥ १०-५३४ ॥   
  
चतुर्मुखश्चतुर्वेदश्चतुर्युगवशानुगः ।   
  
ब्रह्मविद्भिः समाकीर्णो ब्रह्मा मुनिनिषेवितः ॥ १०-५३५ ॥   
  
एश्वर्याष्टकसंयुक्तः षड्विधसृष्टिकारकः ।   
  
धर्मादिफलसम्बन्धप्रदाता च युगे युगे ॥ १०-५३६ ॥   
  
तिर्यङ्नारकिसत्त्वानां दिव्यानां मनुजैः सह ।   
  
स्रष्टा च सर्वभूतानां सदेवासुरमानुषे ॥ १०-५३७ ॥   
  
  
चत्वारो युगा वशा अनुगा यस्येति पूर्वनिपातव्यत्ययः ।   
एश्वर्याष्टकमणिमादि । षड्विधेति   
नारकिस्थावरसरीसृपादिपश्वन्ता त्रिविधा तामसी, रजस्तमोमयी   
मानुषी, रजःसत्त्वरूपा मौनी, सात्त्विकी दैवी चेत्येकादशे   
भविष्यति । युगे युग इति धर्मादिफलप्रदः । तिर्यगादीनां सर्वेषां   
भूतानां चतुर्दशसङ्ख्यानां सदेवासुरमानुषे जगति स्रष्टा ॥   
५३७ ॥   
  
अथ ----   
  
  
कोटिद्वयं तदूर्ध्वे तु योजनानां वरानने ।   
  
नीलेन्दीवरसङ्काशा इन्द्रनीलसमप्रभा ॥ १०-५३८ ॥   
  
ब्रह्मलोकात् परत्वेन विष्णोश्चैव पुरी स्मृता ।   
  
सर्वकामसमोपेता सर्वरत्नसमुज्ज्वला ॥ १०-५३९ ॥   
  
मरकतस्तम्भसोपाना नीलध्वजसमाकुला ।   
  
घण्टावितानविस्तीर्णा चारुचामरशोभिता ॥ १०-५४० ॥   
  
नीलोत्पलदलप्रख्यैः कन्यावृन्दैः समावृता ।   
  
कामकार्मुकनिर्घोषवित्रस्तमृगलोचनैः ॥ १०-५४१ ॥   
  
नूपुरारावमुखरैः स्खलद्भिर्मृदुविभ्रमैः ।   
  
मनोभवशरायासनिपातशतजर्जरैः ॥ १०-५४२ ॥   
  
सुघूणीतमदायासविलोलधवलेक्षणैः ।   
  
संसेव्यते स भगवान् विष्णुः कमललोचनः ॥ १०-५४३ ॥   
  
इन्द्रनीलसमाकारो नीलोत्पलदलप्रभः ।   
  
चतुर्भुजो महाकायः पीनवक्षा गदाधरः ॥ १०-५४४ ॥   
  
किरीटी कुण्डली शङ्खी प्रजापालनतत्परः ।   
  
संसेव्यते स भगवान्निकायैरात्मविक्रमैः ॥ १०-५४५ ॥   
  
  
(किरीटी =) किरीटमौलिः१ । गदाशङ्खौ चक्रशार्ङ्गे   
अप्युपलक्षयतः । आत्मविक्रमैरित्यात्मन इव विक्रमो येषां तैः,   
निकायैरनुचरसमूहैः संसेव्यते ॥ ५४५ ॥   
  
किं च ----   
  
  
विष्णुभक्ताश्च ये नित्यं ध्यानपूजाजपे रताः ।   
  
ते तु गच्छन्ति तत्स्थानं विष्णोरमितविक्रमाः ॥ १०-५४६ ॥   
  
  
विष्णुभक्ता इति तदाकारोपासापराः ॥ ५४६ ॥   
  
अथ ----   
  
  
सप्तकोट्यस्तदूर्ध्वं वै रुद्रलोको व्यवस्थितः ।   
  
शुद्धस्फटिकसङ्काशश्चत्वरोद्यानमण्डितः ॥ १०-५४७ ॥   
  
सहस्रभूमिकाभिश्च हर्म्यमालाभिरूजीतः ।   
  
विमानैः पुष्पकैर्युक्तो हंसकुन्देन्दुनिर्मलैः ॥ १०-५४८ ॥   
  
वनोपवनषण्डैश्च सर्वर्तुकुसुमोज्ज्वलैः ।   
  
  
सोपानवदुपर्युपरिवतीचारुदारु (रचितक्षुद्रा) भूमयो भूमिकाः ।   
पुष्पकैरिति सङ्कल्पमात्रसञ्चारिभिः । श्रीपरायां तु ----   
  
"तद्ब्रह्मोर्ध्वं भवेद्विष्णुः स च कोटिचतुष्टयात् ।   
  
षड्भिः स कोटिभिर्देवः शङ्करः संस्थितो हरः ॥" इति ।   
  
किरणायां तु ----   
  
"दशषट्कोटयः सत्य… ।"  
  
इत्युक्त्वा ----   
  
"तस्मादूर्ध्वं भवेद् ब्रह्मा कोटित्रयमितः ख(ग)१ ।   
  
त्रिभिस्तु कोटिभिवीष्णुश्चतुभीस्तु हरः स्थितः ॥"  
  
इति प्रक्रियाभेदो न अवस्थितस्यास्य देवतात्रयस्य सङ्कलय्य   
दशकोटिदेशत्वानपायाद्विरुद्धः ॥   
  
अत्र च ----   
  
  
मारुताः सुखसंस्पर्शा वतीकर्पूरगन्धयः ॥ १०-५४९ ॥   
  
  
एष च ----   
  
  
नदीनदह्रदाकीर्णः पद्मिनीषण्डमण्डितः ।   
  
  
तथा च ----   
  
  
वरेण्या वरदा चैव वरिष्ठा वरवणीनी ॥ १०-५५० ॥   
  
वसिष्ठा च वराहा च वरारोहा च सप्तमी ।   
  
गङ्गा ह्येताः समाख्याता रुद्रलोकवहाः सदा ॥ १०-५५१ ॥   
  
  
एताश्च ----   
  
लक्षपत्रदलाढ्यैश्च सितपद्मैवीभूषिताः ।   
  
इन्द्रनीलनिभैर्नालैर्योजनायतगन्धिभिः ॥ ५५२ ॥   
  
  
दलानि प्रधानपत्राणि, प्रत्येइअं लक्षपत्राणीत्यर्थः । (तैः)   
उपलक्षितैरित्यर्थः ॥ ५५२ ॥   
  
किं चात्र रुद्रलोके ----   
  
  
स्त्रीसहस्रकदम्बाढ्याः पुष्पप्रकरधूसराः ।   
  
शरदिन्दुनिभा नार्यो नवनीतसुकोमलाः ॥ १०-५५३ ॥   
  
सुभ्रूललाटवदनाः कृशोदर्यो मदालसाः ।   
  
अलिपुञ्जनिभैः केशैर्मृगामोदसुगन्धिभिः ॥ १०-५५४ ॥   
  
प्रलम्बश्रवणाधाराः पद्मपत्रायतेक्षणाः ।   
  
दाडिमीपुष्पसङ्काशैरोष्ठैरुत्पलगन्धिभिः ॥ १०-५५५ ॥   
  
रम्भानिभाभिर्जङ्घाभिर्बाहुभिबीसकोमलैः ।   
  
अशोकपल्लवाकारैः पादैः पद्मदलोपमैः ॥ १०-५५६ ॥   
  
नखैश्च केतकीप्रख्यैर्दशनैमौङ्क्तिकोज्ज्वलैः ।   
  
स्वभावसुसुगन्धाढ्यैः प्रस्रवद्भिरिवामृतम् ॥ १०-५५७ ॥   
  
हारकेयूरकटकैः सीमन्तमणिजालकैः ।   
  
काञ्चीडोरैः सुरक्तैश्च कुसुमैर्भूषिता सदा ॥ १०-५५८ ॥   
  
  
नार्यः स्त्रीसहस्रकदम्बैः परिवाररूपेणाढ्याः । मृगामोदः   
कस्तूरिका । श्रवणाधारः कर्णपाली । अशोकपल्लवा लौहित्यस्य,   
पद्मदलानि तु सौकुमार्यस्य उपमानाय । केतक्यो लोहितराजयः   
स्वच्छाश्च ॥ ५५८ ॥   
  
किं च ----   
  
  
तारकुम्भनिभाकारैरुन्नतैश्च पयोधरैः ।   
  
सुवृत्तैः पीनपार्श्वैश्च पीनकण्ठसमाश्रितैः ॥ १०-५५९ ॥   
  
गुरुश्रोणीभराक्रान्ता मुक्तावलिविराजिताः ।   
  
राजहंसगतिस्पधीमत्तमातङ्गविभ्रमाः ॥ १०-५६० ॥   
  
नूपुरारावमुखरप्रस्खलन्मृदुविक्रमाः ।   
  
हास्यलास्यविलासाढ्यभ्रूभङ्गतरलेक्षणाः ॥ १०-५६१ ॥   
  
ह्लादयन्तीव गात्राणि रुद्राणां तन्निवासिनाम् ।   
  
  
तारं रजतम् । पीने कण्ठे समाश्रितं समाश्रयणं येषां   
पयोधराणाम्, तैः । लास्यं सुकुमारं नृत्तम्, विलासा लीलाः,   
हास्यादिभिराढ्या भ्रूभङ्गतरलेक्षणाश्चेति विशेषणसमासः ॥   
किं च ----   
  
  
कामग्रहग्रहाविष्टा घूर्णन्त्यो मदविह्वलाः ॥ १०-५६२ ॥   
  
परिष्वजनमात्रेण मोदयन्त्यो गणेश्वरान् ।   
  
  
कामे सम्भोगे ग्रहोऽभिनिवेश एव ग्रहो भूतमिति योज्यम् ॥   
  
एवंविधरूपलावण्यशालिन्य एताः ----   
  
  
यद्यप्येवंविधा नार्यः…  
  
  
तथापि  
  
  
…णिजभर्तृभयातुराः ॥ १०-५६३ ॥   
  
  
अस्वैरिण्य इत्यर्थः ॥ ५६३ ॥   
  
अतश्च ----   
  
  
वित्रस्तमृगनेत्रास्तु भर्तुरुत्सङ्गमागताः ।   
  
  
ईदृश्यश्च ----   
  
  
अवगूह्य च सर्वाङ्गैरापीय वदनैर्मुखम् ॥ १०-५६४ ॥   
  
क्रीडन्ति रुद्रभवने रुद्रकन्याः सरुद्रकाः ।   
  
  
किं चात्र ----   
  
  
रुद्राश्चैवंविधाकारा ज्ञानयोगबलोत्कटाः ॥ १०-५६५ ॥   
  
  
कामनिष्ठा अपि ज्ञानयोगाभ्यां न परिहीयन्त इत्यर्थः ॥ ५६५ ॥   
  
एते च ----   
  
  
मुकुटैः कुण्डलैश्चित्रैर्महारत्नसमुज्ज्वलैः ।   
  
केयूरकटकैर्डोरैः पुष्पवस्त्रविभूषणैः ॥ १०-५६६ ॥   
  
मुक्ताफलावलीहारैर्ब्रह्मसूत्रोत्तरीयकैः ।   
  
  
उपलक्षिताः सन्तः ॥   
  
  
महाकाया महोरस्कास्त्रिनेत्राः शूलपाणयः ॥ १०-५६७ ॥   
  
चन्द्रायुतप्रतीकाशाः कर्पूरक्षोदधूसराः ।   
  
सुरसिद्धनुताः सर्वे सुप्रसन्ना वरप्रदाः ॥ १०-५६८ ॥   
  
हरलब्धवरास्तृप्ता दशबाह्विन्दुमौलयः ।   
  
  
तेषां च ----   
  
  
न तत्र मृत्युर्न जरा न शोकोऽस्ति वियोगजः ॥ १०-५६९ ॥   
  
  
अतश्चैते ----   
  
  
क्रीडन्ति सार्धं कन्याभिः…  
  
  
न तद्भोगप्रदकर्मक्षये पुनः संसरन्तीत्याह ----   
  
  
…षंसारभयवजीताः ।   
  
  
केवलमेते ----   
  
  
अधिकारक्षये रुद्रा रुद्रकन्यासमावृताः ॥ १०-५७० ॥   
  
श्रीकण्ठस्येच्छया सर्वे शिवं यान्ति तनुक्षये ।   
  
गत्वा भूयो न जायन्ते कल्पकोटिशतैरपि ॥ १०-५७१ ॥   
  
  
इच्छा अत्र अनुजिघृक्षा, तां विनोर्ध्वं सृज्यन्त एवेत्यर्थः ॥ ५७१ ॥   
  
तदित्थम् ----   
  
  
एवंविधैरसङ्ख्यातैवीमानरथगामिभिः ।   
  
महावृषगजारूढैः सिंहवाजिसुवाहनैः ॥ १०-५७२ ॥   
  
लक्षायुतसहस्रैस्तु रुद्रकोटिभिरावृतम् ।   
  
तन्मध्ये सर्वतोभद्रं सिंहद्वारैः सुतोरणैः ॥ १०-५७३ ॥   
  
स्वच्छमौक्तिकसङ्काशप्राकारशिखरावृतम् ।   
  
नन्दीश्वरमहाकालद्वारपालगणैर्वृतम् ॥ १०-५७४ ॥   
  
किङ्किणीजालमुखरैः पताकाध्वजसङ्कुलैः ।   
  
वितानच्छत्रषण्डैश्च मुक्ताहारप्रलम्बितैः ॥ १०-५७५ ॥   
  
घण्टाचामरशोभाढ्यं दर्पणैश्चोपशोभितम् ।   
  
कलशैर्द्वारन्यस्तैश्च रत्नपल्लवसंयुतैः ॥ १०-५७६ ॥   
  
रचितैश्चित्रशास्त्रज्ञै रत्नचूर्णसमुज्ज्वलैः ।   
  
स्वस्तिकैः पत्रवल्ल्याढ्यैश्चित्रितं भुवनाजिरम् ॥ १०-५७७ ॥   
  
शतसिंहासनाकीर्णं वेदिकारत्नभूषितम् ।   
  
गोपुराट्टालरथकैर्वीथीभिश्च भ्रमान्त्रकैः ॥ १०-५७८ ॥   
  
सर्वरत्नविचित्राढ्यैर्द्वारबद्धैः सुशोभनम् ।   
  
निर्गमैः सुगवाक्षैश्च विटङ्कैः स्फटिकप्रभैः ॥ १०-५७९ ॥   
  
स्तम्भैः सोपानबद्धैश्च वज्रवैडूर्यसप्रभैः ।   
  
पूर्णचन्द्रनिभाकारैरण्डैः शिखरमण्डितैः ॥ १०-५८० ॥   
  
मुक्ताफलप्रभाभिश्च भूमिभिश्च सहस्रशः ।   
  
नाट्यशालैः सुशोभाढ्यैर्नृत्तगीतरवाकुलैः ॥ १०-५८१ ॥   
  
मण्डपै रत्नचित्राढ्यैः सभामण्डलनिर्भरैः ।   
  
आसीनै रुद्रवृन्दैश्च रुद्रकन्याकदम्बकैः ॥ १०-५८२ ॥   
  
मत्तवारणकै रम्यैश्चन्द्रशालासुशोभनैः ।   
  
धूपितं धूपवर्तीभिः कुङ्कुमोदकसेचितम् ॥ १०-५८३ ॥   
  
चित्रपट्टैस्तु सञ्छन्नं पुष्पप्रकरसङ्कुलम् ।   
  
तूर्यशब्दजयध्वानकाहलाकूजितेन च ॥ १०-५८४ ॥   
  
वंशवीणामृदङ्गैश्च गोमुखैर्मुखवादनैः ।   
  
पणवैस्तालवाद्यैश्च शङ्खभेरीरवेण च ॥ १०-५८५ ॥   
  
दुन्दुभीनादशब्देन मुरजस्फालनेन च ।   
  
कारस्फोटमहाशब्दैः सिंहनादप्रगुञ्जितैः ॥ १०-५८६ ॥   
  
गर्जद्भिर्गणवृन्दैश्च मेघस्तनितनिः स्वनैः ।   
  
वन्दिनां स्तोत्रशब्देन सामवेदरवेण च ॥ १०-५८७ ॥   
  
हुडुङ्काराट्टहासैश्च गेयझाङ्कारयोजितैः ।   
  
वृषनन्दितशब्देन गजवाजिरवेण च ॥ १०-५८८ ॥   
  
काञ्चीनूपूरशब्देन नदतीव महत्पुरम् ।   
  
  
नन्दीश्वरमहाकालप्रधाना द्वारपालगणा इति समासः ।   
किङ्किणीजालमुखरैरित्यादि वितानच्छत्रषण्डविशेषणम् ।   
मुक्ताहारप्रलम्बितैरिति पूर्वनिपातव्यत्ययः । चित्रशास्त्रज्ञैः   
कर्तृभिः रत्नचूर्णेन रचिता ये पत्रवल्ल्याढ्याः   
पत्रलतालङ्कृताः स्वस्तिकास्तैवीचित्रम् । तत्र रुद्रभुवने   
भुवनाजिरं भुवनाङ्गनमिति योज्यम् । वेदिकाभिश्चतुरस्रभूमिकाभिः,   
रत्नैश्च प्राकारस्थैर्भूषितम् । गोपुराणि प्रधानद्वाराणि ।   
अट्टालाः पुरप्राकाराः । रथका रचनाविशेषाः । वीथ्यो   
विमानसञ्चारभुवः । भ्रमान्त्रकैः जलप्रवाहप्रणालैः ।   
सर्वरत्नविचित्रत्वाच्च आढ्यैः स्फीतैर्द्वारोपान्तगतैः शोभनम् ।   
निर्गमाः मार्गाः१ । गवाक्षास्तदवलोकनजालकस्थानानि । विटङ्काः   
स्तम्भशीर्षकाः । अण्डा वर्तुलसंस्थानदेवगृहाः ।   
रत्नरचनापरिष्कृतं यच्चित्रं तेनाढ्याः । तथा सभास्थानेषु   
यानि रत्नचूर्णरचितानि मण्डलानि तैनीर्भरा ये मण्डपास्तैर्युक्तम्   
। तूर्यं द्विखण्डं ताम्रादिमयं वाद्यम् । काहलास्तु त्रिखण्डाः ।   
गोमुखा तट्टरी । पणवोऽन्तस्तन्त्रीवलयझाङ्कारिणी ढक्का ।   
तालवाद्यं वाद्यशब्दः । दुन्दुभिः कांस्यशब्दः । फनत्कारिणी   
ढक्का भेरी । गर्जनं सर्वप्राणबलोत्थो नादः ।   
भक्तिवैवश्येनोच्चरन्नान्तरः शब्दो हुडुङ्कारः । वृषस्य   
परमेश्वरवाहनाभिमान प्रहर्षोत्थितो नादो नन्दितशब्दस्तेन ।   
काञ्चीनूपुरशब्दो नृत्यद्रुद्रकन्यासम्बन्धी । एवमीदृशैः शब्दैः   
पुरमेव साक्षान्नदतीति ज्ञायते ॥   
  
तदित्थम् ----   
  
  
सर्वसम्पत्करं श्रीमच्छङ्करस्य तु मन्दिरम् ॥ १०-५८९ ॥   
  
  
तन्निवासिनामित्यर्थात् ॥ ५८९ ॥   
  
  
अत्रासौ भगवान् रुद्रो ब्रह्मविष्ण्विन्द्रपूजितः ।   
  
गङ्गया स्नपितो नित्यं दिव्यवस्त्राम्बरच्छदः ॥ १०-५९० ॥   
  
पृथिव्या गन्धलिप्ताङ्गः श्रिया पुष्पैः सुपूजितः ।   
  
सप्तस्वरप्रमुख्यैश्च सरस्वत्या च संस्तुतः ॥ १०-५९१ ॥   
  
  
पृथिवी गन्धगुणा । श्रीः पुष्पाश्रिता । एवं च गङ्गादिदेवता अस्य   
ब्रह्माण्डस्योपरि वक्ष्यमाणभुवनेभ्यः प्राकाम्यादवतीर्णाः   
स्वोचितं स्नानादि कुर्वत्योऽन्तरङ्गपरिवाररूपाः ॥ ५९१ ॥   
  
  
अपि चास्य देवस्य ----   
  
  
पूर्णेन्दुरातपत्रं च स्वयमेव व्यवस्थितः ।   
  
  
तस्मिंस्तु ----   
  
  
गङ्गा तूत्तरिका च्छत्रे…  
  
  
गङ्गा तु उत्तरिकात्वं प्राकाम्येनाश्रित्य स्थिता ॥   
  
किं चास्य ----   
  
  
…षर्वादित्याश्च दीपिकाः ॥ १०-५९२ ॥   
  
  
तथा ----   
  
  
पुष्पदन्तगणेशाद्यैरासनं तस्य संवृतम् ।   
  
  
तस्मिंश्चासने ----   
  
  
कपिलः कर्कटश्चैव विमर्दः कङ्कटस्तथा ॥ १०-५९३ ॥   
  
विक्रमश्च दृढश्चैव निष्कम्पो निष्कलस्तथा ।   
  
अष्टौ ते हरयः प्रोक्तास्त्रिनेत्रा भूरिविक्रमाः ॥ १०-५९४ ॥   
  
सिंहरूपाः सुतेजस्काः सटाविकटभास्वराः ।   
  
  
एतादृशैः ----   
  
  
शक्तिरूपधरैर्मन्त्रैर्योगैश्वर्यसमन्वितैः ॥ ५९५ ॥   
  
आसनं विवृतं तैस्तु महोत्साहैर्बलोत्कटैः ।   
  
  
अस्य भगवतो ब्रह्माण्डान्तरवस्थितस्यापि परमेव माहात्म्यमिति कृत्वा   
______________   
  
"शिवशक्तिमया मन्त्रा न्यस्तव्या वीरवन्दिते" (२-६३)  
  
इति पूर्वोक्तभैरवासनवच्छिवशक्तिपरमार्था एव सिंहाः ॥   
  
  
तत्र भद्रासने रुद्रः स्थितश्चन्द्रार्धशेखरः ॥ १०-५९६ ॥   
  
सर्वलक्षणसम्पूर्णः सर्वाभरणभूषितः ।   
  
त्र्यक्षो दशभुजो देवो जटामुकुटमण्डितः ॥ १०-५९७ ॥   
  
पीनवक्षःस्थलोरुश्च पीनस्कन्धो महाभुजः ।   
  
बद्धपद्मासनासीनः कर्पूरक्षोदधूसरः ॥ १०-५९८ ॥   
  
वरदाभयपाणिश्च सर्वायुधधरस्तथा ।   
  
  
भद्रं प्रशस्तम् । वरदाभयौ पाणी मुख्यौ । सर्वायुधानि   
पूर्वोक्तानि खड्गखेटकादीनि ॥   
  
किं च ----   
  
  
शतपत्राङ्कितैश्चैव हस्तपादैः सुकोमलैः ॥ १०-५९९ ॥   
  
चन्द्रबिम्बनखाभाभिरङ्गुलीभिरलङ्कृतैः ।   
  
सुश्लिष्टजानुगुल्फैश्च पादैश्चैव समुन्नतैः ॥ १०-६०० ॥   
  
पूजितैर्गणरुद्रैश्च ब्रह्मविष्ण्विन्द्रवन्दितैः ।   
  
  
शतपत्रपद्मचिह्नितहस्तपादत्वादिना दिव्यलक्षणत्वमुक्तम् । पादैरिति   
जातौ बहुवचनम्, प्राकाम्यतो वा "(उत)१ विश्वतस्पात्" (श्वे०उ० ३-३) इति   
स्थित्या बहुचरण(ता)२ऽप्यस्य । इत्थम्भूतलक्षण एतास्तृतीयाः ॥   
  
किं च ----   
  
  
चामरव्यजनोत्क्षेपै रुद्रस्त्रीभिः समन्ततः ॥ १०-६०१ ॥   
  
वीजितस्तु सदा श्रीमांश्चन्द्रकोटिसमप्रभः ।   
  
ज्ञानामृतसुतृप्तात्मा योगैश्वर्यप्रदायकः ॥ १०-६०२ ॥   
  
ध्यातो वै योगिभिनीत्यं प्रसन्नवदनेक्षणः ।   
  
प्रहसन् स इवाभाति निर्मलज्ञानरश्मिभिः ॥ १०-६०३ ॥   
  
अज्ञानतिमिरं हत्वा दर्शयेत् परमं वपुः ।   
  
सर्वसौख्यप्रदाता च रुद्रमातृगणावृतः ॥ १०-६०४ ॥   
  
  
ध्यातः सन् परस्वरूपानुप्रवेशाद् ज्ञानरश्मिभिः प्रहसन्निवाभाति   
अतश्चाज्ञानं हत्वा परं स्वरूपं दर्शयत्येव ॥ ६०४ ॥   
  
किं च ----   
  
  
तस्योत्सङ्गगता देवी तत्काञ्चनसुप्रभा ।   
  
पूजिता योगिनीवृन्दैः साधकैः सुरकिन्नरैः ॥ १०-६०५ ॥   
  
सर्वलक्षणसम्पूर्णा सर्वाभरणभूषिता ।   
  
योगसिद्धिप्रदा नित्यं मोक्षाभ्युदयदायिका ॥ १०-६०६ ॥   
  
देवस्याभिमुखी नित्यमुमा तु ललितेक्षणा ।   
  
  
परावेशशक्तितद्वन्तावेतदपरं रूपं श्रित्वा   
ब्रह्माण्डान्तःसृष्टिसंहारौ कुर्वाते इत्याह ----   
  
  
शक्तिश्चापररूपेण शक्तिमांश्च हरस्तथा ॥ १०-६०७ ॥   
  
ब्रह्माण्डे सृष्टिसंहारौ (कुर्वाते)१ च शिवेच्छया ।   
  
  
चकारावत्र तुल्ययोगे । तथेत्यपररूपेण । चकारः   
स्थितिविलयानुग्रहान् समुच्चिनोति । शिवोऽत्र परमः ॥   
  
किञ्चेदम् ----   
  
  
दीक्षाज्ञानविहीना ये लिङ्गाराधनतत्पराः ॥ १०-६०८ ॥   
  
ते प्रयान्ति हरस्थानं सर्वैश्वर्यसुखावहम् ।   
  
  
अनेनापि क्रमेणास्यानुग्राहकत्वमित्यर्थः ॥   
  
  
जरामरणनिर्मुक्ता व्याधिशोकविवजीताः ॥ १०-६०९ ॥   
  
  
ते च ----   
  
नाधो यान्ति पुनर्देवि संसारे दुःखसागरे ।   
  
किन्तु  
  
  
शिवं यान्ति ततश्चोर्ध्वं श्रीकण्ठेन समीक्षिताः ॥ १०-६१० ॥   
  
  
तत इति हरस्थानात् । सम्यगीक्षिताः शक्तिपातेनानुगृहीताः ।   
तदेव(म)१स्य पुरस्य भगवदधिष्ठानादयं महिमा यत्तत्प्राप्ता   
नाधो यान्ति, अपि तु श्रीकण्ठनाथेन सम्यगनुग्रहदृष्ट्येक्षिता   
मुच्यन्ते, अन्यथा तु ऊर्ध्वोर्ध्वमेव क्रमेण भोगाय सृज्यन्ते ॥ ६१० ॥   
  
इत्थम् ----   
  
  
रुद्रलोकः समाख्यातस्ततश्चोर्ध्वमुमे शृणु ।   
  
उत्तरोत्तरवृद्धया च भुवनं भुवनं स्थितम् ॥ १०-६११ ॥   
  
  
वृद्धिः प्रमाणविभवाभ्याम् । सा चाग्रे वक्ष्यते ॥ ६११ ॥   
  
  
सम्प्रति तु ----   
  
  
ब्रह्माण्डस्याप्यधोभागे रुद्रलोकस्य चोर्ध्वतः ।   
  
दण्डपाणेः पुरं ज्ञेयं नानारुद्रगणावृतम् ॥ १०-६१२ ॥   
  
दण्डपाणिस्तु भगवान् योगैश्वर्यबलान्वितः ।   
  
दण्डः पाणितलेनैव धृतो येन शिवेच्छया ॥ १०-६१३ ॥   
  
  
रुद्रभट्टारक एवानेन वपुषा स्थितः ॥ ६१३ ॥   
  
  
विवृणोति च ब्रह्माण्डे मोक्षमार्गं सुदुभीदम् ।   
  
विधिनाराधितश्चैव अनुध्यानाच्छिवेच्छया ॥ १०-६१४ ॥   
  
  
अनुध्यानमास्थाय विधिनार्चाजपादिरूपेणाराधितः सन् ब्रह्माण्डे   
मोक्षमार्गं सुदुभीदं योगिभिर्महता प्रयत्नेन भेत्तुं शक्यं   
विवृणोति विगतावरणं करोति ब्रह्माण्डकर्परिकाविभेदनयुक्त्या   
प्रगुणीकरोति, न तु रुणद्धि । अथ च परचैतन्यस्फारात्मा भगवान्   
रुद्रः स्वशक्तिगतसुस्पष्टीकृतप्राणदण्डप्रयोगेण   
शरीरगतहृत्प्रदेशाश्रितस्वात्माख्यातिरूपहृद्ग्रन्थ्याख्ये   
ब्रह्माण्डे मोक्षमार्गं करोति, १"हृदये यः स्थितो ग्रन्थिरध   
ऊर्ध्वनियामकः ।" इत्याम्नाताख्यातिग्रन्थिप्रशमनेन   
मध्यमार्गगतशक्तिभूमिम् ----   
  
"शैवी मुखमिहोच्यते" (वि०भै० २०)  
  
इत्याम्नायोक्तस्थित्या शिवताप्राप्तिहेतुं स्फुटयतीत्यान्तरोऽर्थः, न   
तु ब्रह्मबिलान्ता ब्रह्माण्डव्याप्तिरिति व्याख्यातव्यम् । एवं हि   
जलाद्यावरणव्याप्तिर्देहाश्रया न भवेत् ।   
  
ङाड्याधारस्तु नादो वै भित्त्वा सर्वमिदं जगत् ।   
  
अधःशक्त्या विनिर्गत्य यावद् ब्रह्माणमूर्ध्वतः ॥   
  
नाड्या ब्रह्मबिले लीनस्त्वव्यक्तध्वनिरक्षरः ।   
  
नदते सर्वभूतेषु शिवशक्त्या त्वधिष्ठितः ॥" (१०-१२३४-३६)  
  
इत्यादिश्च भाविग्रन्थो भेदव्याप्तिहान्या निवीषयः स्यात् । यत्तु ----   
  
शौषुप्तेऽध्वन्यस्तमितो हित्वा ब्रह्माण्डगोचरम्" (२-८)  
  
इति श्रीस्पन्दे श्रीगुरुभिनीबद्धम्, तद्   
ब्रह्मबिलाधिष्ठातृवक्ष्यमाणपञ्चब्रह्मोपलक्षितो यः   
शक्त्यण्डपर्यन्तोऽध्वा, तदभिप्रायेण स्थितमित्येतद् भ्रान्त्यापि न   
मुण्डान्ता ब्रह्माण्डव्याप्तिर्व्याख्येयेति यथाव्याकृतमेव भद्रम् ॥ ६१४   
॥   
  
एवं दण्डपाण्यन्ते रुद्रलोके मूतीद्वयेनावस्थितो विश्वाधिपतित्वाद्   
मूर्तीशमध्ये पशुपतिर्यः, स रुद्राधिष्ठाता । ये त्वन्ये   
शर्वादयः सप्त मूर्तीश्वरास्ते भूरादिसत्यान्तेषु सप्तसु   
लोकेष्वधिपतय इत्यादिशति ----   
  
  
सप्तलोकेषु ये रुद्रा…  
  
  
अधिपतयः ॥   
  
तान् ----   
  
  
…कथयामि समासतः ।   
  
  
तानाह ----   
  
  
शर्वो रुद्रस्तथा भीमो भव उग्रस्तथैव च ॥ १०-६१५ ॥   
  
महादेवस्तथेशानो रुद्रलोकाधिपास्त्वमी ।   
  
  
लोकानां भूरादीनां यथासङ्ख्यमधिपाः । अनेनैवाशयेन ----   
  
ङिवृत्त्यभ्यन्तरे पृथ्वी शतकोटिप्रविस्तरा ।   
  
तस्यां च भुवनानां च शतमष्टोत्तरावधि ॥" (४-१०२)  
  
  
इत्येद्व्याख्याने कालाग्निः कूष्माण्डो हाटक इति   
ब्रह्माण्डान्तरधोभागे त्रयः, भूर्लोके शर्वः, सत्यलोकान्ते ब्रह्मा,   
विष्णुरुद्रौ स्वलोकयोरित्यन्तः सप्त, बही रुद्रशतम्, तदुपरि   
सर्वाधिष्ठाता वीरभद्र इति व्याख्यातम् ॥   
  
यदि भूर्लोकतः सत्यलोकान्तमेते रुद्राः पृथग्भुवनदीक्षायां सप्त   
शोध्याः, तदूर्ध्वे का तही स्थिति ? ---- इत्याह ---- ब्रह्मलोके स्थितो   
ब्रह्मा विष्णुर्वै वैष्णवे पुरे ॥ ६१६ ॥   
  
ब्रह्मलोको यः प्राग्वद् ब्रह्मासनमित्युक्तः ॥   
  
तथैतदुपरि ----   
  
  
रुद्रलोके स्थितो रुद्रः सर्वेषां नायकः स्मृतः ।   
  
  
कालाग्न्यादित्रयस्य शर्वादिसप्तकस्य ब्रह्मविष्ण्वोश्चेत्यर्थः । अयं   
विश्वाधिपतित्वाद् मूर्तीश्वरमध्ये पशुपतिरित्याख्ययोक्तः । एवं च --  
______________   
  
"अनन्तं चैव कालाग्निं नरकांश्च यथाक्रमम् ।   
  
पातालानि ततश्चोर्ध्वं शोधयेदनुपूर्वशः ॥" (१०-३४७)  
  
इत्युक्तक्रमेण संशोध्य भूरादिसत्यान्तलोकसप्तकशुद्धौ   
शर्वादीनीशान्तान् सप्त क्रमेण संशोधयेत् । ततो   
ब्रह्मविष्णुभुवनशुद्धौ ब्रह्मविष्णू संशोध्याविति   
भुवनदीक्षायामस्यां भुवनेशशुद्धिविभागो ग्रन्थोपारूढ एव   
स्थितः । तेन यत् श्रीभुल्लकः ---- अनन्तभुवनात्प्रभृति   
समस्तद्वीपसमुद्रभूर्लोकान्तं शर्वः, (भुवः)१ स्वर्महःसु   
रुद्रभीमभवाः, जनस्तपःसत्येषु त्रिषूग्रः, महादेवो विष्णुलोके,   
रुद्रलोकेऽधिपश्चेशानः शोध्य इति स्वकल्पनयाऽभिहितवान्,   
तदुपेक्ष्यमेव ॥   
  
तदेतत्सङ्कलयितुमाह ----   
  
  
कालाग्नेर्दण्डपाण्यन्तमष्टानवतिकोटयः ॥ १०-६१७ ॥   
  
योजनानां वरारोहे त्वध्वायमुपवणीतः ।   
  
कटाहस्तु अधश्चोर्ध्वं ब्रह्माण्डस्य वरानने ॥ १०-६१८ ॥   
  
कोटियोजनमानेन घनाकारेण संस्थितः ।   
  
पञ्चाशत्कोटयश्चोर्ध्वं भूपृष्ठात्तु वरानने ॥ १०-६१९ ॥   
  
पञ्चाशच्च अधो ज्ञेया योजनानां समन्ततः ।   
  
एवं कोटिशतं ज्ञेयं पाथीवं तत्त्वमुच्यते ॥ १०-६२० ॥   
  
  
अधःकटाहाद्यथा भूपृष्ठान्तं पञ्चाशत्, तथा दशीतम् ।   
भूपृष्ठात्तु ध्रुवान्तं पञ्चदश लक्षाणि, तदूर्ध्वं महर्लोकः   
पञ्चाशीतिर्लक्षाणि कोटिद्वयं च, जनोलोकः कोट्यष्टकम्, तपोलोकः   
कोटयो द्वादश, सत्यलोकः षोडश, ब्रह्मभुवनं कोटिः, विष्णुलोकः   
कोटिद्वयम्, रुद्रलोकः कोटयः सप्त, ऊर्ध्वकटाहः कोटिरित्यूर्ध्वमपि   
पञ्चाशत्कोटयः पाथीवं तत्त्वमिति तत्र यः स्थूल आभोगः, न तु   
तत्त्वस्यैतावत्येव व्याप्तिः, उद्धातदीक्षायां बिन्द्वन्तमपि   
सूक्ष्मदृशा तद्व्याप्तेर्दशीतत्वात् । ज्ञेयमुच्यत इति   
दीक्षाधारणादौ ज्ञातव्यमाचार्यसाधकादिभिरित्यभिधीयते   
भगवतेत्यर्थः ॥ ६२० ॥   
  
तदेतत् ----   
  
  
शतरुद्रावधि ज्ञेयं सौवर्णं परिवर्तुलम् ।   
  
वज्रसाराधिकसारं दुर्भेद्यं त्रिदशैरपि ॥ १०-६२१ ॥   
  
  
वज्रसारादधिकं सारं यस्य ॥ ६२१ ॥   
  
एतच्च मन्त्रनादास्त्रप्रयोगेण दीक्ष्यस्य भेदनीयमित्याह ----   
  
  
हुम्फट्कारप्रयोगेण भेदयेत्तु वरानने ।   
  
  
एवं मान्त्रतेजःस्फारानुप्रवेशेनैव   
पादाङ्गुष्ठाग्रगतादनन्तभुवनादारभ्य हृदन्तमवस्थितं   
ब्रह्माण्डं चेद्विदीर्णम्, तद् बाह्यमपि तदनुषक्तं दलितमेव   
भगवतोक्तं भवति ॥   
  
शतरुद्रावधीति यदुक्तम्, तद्विभक्तुमाह ----   
  
  
शतरुद्रानतो वक्ष्ये समासेन कृशोदरि ॥ १०-६२२ ॥   
  
  
शतरुद्राभिधेत्थमेषामित्याह ----   
  
  
दश दश क्रमेणैव दशदिक्षु समन्ततः ।   
  
पूर्वादिक्रमयोगेन…  
  
  
यतः स्थितास्तत एते शतरुद्रा उच्यन्त इति शेषः ॥   
  
तांश्च ----   
  
  
…कथयाम्यनुपूर्वशः ॥ १०-६२३ ॥   
  
कपालीशो ह्यजो ब्रध्नो वज्रदेहः प्रमर्दनः ।   
  
विभूतिरव्ययः शास्ता पिनाकी त्रिदशाधिपः ॥ १०-६२४ ॥   
  
  
एते च ----   
  
  
इन्द्रस्य बलमाक्रम्य प्रभुशक्तिसमन्विताः ।   
  
विचरन्ति महादेवा इन्द्रेण च सुपूजिताः ॥ १०-६२५ ॥   
  
  
आक्रम्येत्यधिष्ठाय, अत्र हेतुः प्रभोः परभैरवस्य शक्त्या   
स्वान्त्र्यात्मनाधिष्ठिता   
ईदृशीमुन्मीलितदृक्क्रियाशक्तिमधिकारभूमिं ग्राहिताः, विचरन्ति   
सृष्ट्यादि कुर्वन्तः क्रीडन्ति । अत एवेन्द्रेण सुष्ठु भक्तिप्रकर्षेण   
पूज्यन्ते । एवमुत्तरत्रापि योज्यम् ॥ ६२५ ॥   
  
  
अग्निरुद्रो हुताशी च पिङ्गलः खादको हरः ।   
  
ज्वलनो दहनो बभ्रुर्भस्मान्तकक्षयान्तकौ ॥ १०-६२६ ॥   
  
अग्नेर्बलं समाक्रम्य प्रभुशक्तिसमन्विताः ।   
  
विचरन्ति महादेवा अग्निराजसुपूजिताः ॥ १०-६२७ ॥   
  
  
अग्निराज आग्नेयदिक्पतिः । एवमन्यत् ॥ ६२७ ॥   
  
  
याम्यो मृत्युर्हरो धाता विधाता कर्तृसञ्ज्ञकः ।   
  
संयोक्ता च वियोक्ता च धर्मो धर्मपतिस्तथा ॥ १०-६२८ ॥   
  
यमस्य बलमाक्रम्य प्रभुशक्तिसमन्विताः ।   
  
विचरन्ति महादेवा यमराजसुपूजिताः ॥ १०-६२९ ॥   
  
नैरृतो मारुतो हन्ता क्रूरदृष्टिर्भयानकः ।   
  
ऊर्ध्वकेशो विरूपाक्षो धूमलोहितदंष्ट्रकौ ॥ १०-६३० ॥   
  
नैरृतं बलमाक्रम्य प्रभुशक्तिसमन्विताः ।   
  
विचरन्ति महादेवा नैरृतेन्द्रसुपूजिताः ॥ १०-६३१ ॥   
  
बलो ह्यतिबलश्चैव पाशहस्तो महाबलः ।   
  
श्वेतोऽथ जयभद्रश्च दीर्घबाहुर्जलान्तकः ॥ १०-६३२ ॥   
  
मेघनादी सुनादी च समासात् परिकीतीताः ।   
  
वारुणं बलमाक्रम्य प्रभुशक्तिसमन्विताः ॥ १०-६३३ ॥   
  
विचरन्ति महादेवा वरुणेन्द्रसुपूजिताः ।   
  
शीघ्रो लघुर्वायुवेगः सूक्ष्मस्तीक्ष्णो भयानकः ॥ १०-६३४ ॥   
  
पञ्चान्तकः पञ्चशिखः कपर्दी मेघवाहनः ।   
  
वायोस्तु बलमाक्रम्य प्रभुशक्तिसमन्विताः ॥ १०-६३५ ॥   
  
विचरन्ति महादेवा वायुराजसुपूजिताः ।   
  
निधीशो रूपवान् धन्यः सौम्यदेहो जटाधरः ॥ १०-६३६ ॥   
  
लक्ष्मी रत्नधरः कामी प्रसादश्च प्रभासकः ।   
  
सोमस्य बलमाक्रम्य प्रभुशक्तिसमन्विताः ॥ १०-६३७ ॥   
  
विचरन्ति महादेवाः सोमराजसुपूजिताः ।   
  
विद्याधिपोऽथ सर्वज्ञो ज्ञानदृग्वेदपारगः ॥ १०-६३८ ॥   
  
शर्वः सुरेशो ज्येष्ठश्च भूतपालो बलिप्रियः ।   
  
ईशानानुमता देवाश्चेष्टन्ते सुरपूजिताः ॥ १०-६३९ ॥   
  
विचरन्ति महादेवा ईशशक्त्या त्वधिष्ठिताः ।   
  
वृषो वृषधरोऽनन्तः क्रोधनो मारुताह्वयः ॥ १०-६४० ॥   
  
ग्रसनो डम्बरेशौ च फणीन्द्रो वज्रदंष्ट्रकः ।   
  
विष्णोस्तु बलमाक्रम्य प्रभुशक्तिसमन्विताः ॥ १०-६४१ ॥   
  
विचरन्ति महादेवा अनन्तेन सुपूजिताः ।   
  
  
ईशानो दिक्पतिरनुमतो दिक्पतित्वेनाभिमतो येषाम् । सुरैः सर्वैः   
पूजिताः सर्वसिद्धिप्रदत्वात् । विष्णोरित्यधोदिग्गतस्य । अनन्तेनेति   
सर्वाधोदिगधिष्ठात्रा ॥   
  
ऊर्ध्वदिशि तु ----   
  
  
शम्भुवीभुर्गणाध्यक्षस्त्र्यक्षश्च त्रिदशेश्वरः ॥ १०-६४२ ॥   
  
संवाहश्च विवाहश्च नलो लिप्सुस्त्रिलोचनः ।   
  
ब्रह्मणो बलमाक्रम्य प्रभुशक्तिसमन्विताः ॥ १०-६४३ ॥   
  
विचरन्ति महादेवा ब्रह्मणैव सुपूजिताः ।   
  
  
एषां सर्वेषां मध्यात् ----   
  
  
एकैकस्य सहस्रं तु परिवारोऽभिधीयते ॥ १०-६४४ ॥   
  
  
बृहत्तन्त्रेषु ॥ ६४४ ॥   
  
एते च ----   
  
  
शतरुद्रा इति ख्याता ब्रह्माण्डं व्याप्य संस्थिताः ।   
  
  
व्याप्येति परिवृत्य ॥   
  
एते च ----   
  
  
असङ्ख्याताः सहस्राणि ये च ऊर्ध्वादिदिग्गताः ॥ १०-६४५ ॥   
  
स्वच्छन्दा विश्वगा देवाः कल्पमन्वन्तरेष्वपि ।   
  
  
सहस्रसङ्ख्ययापि सङ्ख्यातुमशक्याः । प्रोक्तप्रभुशक्तिसमन्वितत्वात्   
स्वच्छन्दा अनुग्रहादौ स्वतन्त्राः । नियतशरीरत्वेऽपि विश्वगा   
व्यापकाः कल्पादिष्वपि च देवा द्योतमानाः ॥   
  
प्रतिदिशं चैते दशदिग्व्यवस्थायां सन्निविष्टा इत्याह ----   
  
  
पूर्वादिदशदिग्रुद्राः स्थिता दश दशैव तु ॥ १०-६४६ ॥   
  
  
दशानां दशानाम् ----   
  
  
एकैकमधिपं चैव कथयामि वरानने ।   
  
स्थितो वै पूर्वतोऽण्डस्य श्वेतो वै नाम नामतः ॥ १०-६४७ ॥   
  
रुद्राणां तु शतैर्युक्तो महावीर्यपराक्रमः ।   
  
दीप्तिमद्भिर्महातीव्रैर्मयूखैरिव भास्करः ॥ १०-६४८ ॥   
  
आग्नेय्यामग्निसङ्काशो वैद्युतो नाम विश्रुतः ।   
  
सोऽपि विद्युत्प्रभै रुद्रशतैस्तु परिवारितः ॥ १०-६४९ ॥   
  
याम्येऽण्डस्य महाकालो युगान्तानलसन्निभः ।   
  
शतरुद्रैर्वृतो देवि तिष्ठत्यमितविक्रमैः ॥ १०-६५० ॥   
  
नैरृते विकटो नाम शतेन परिवारितः ।   
  
सन्तिष्ठते महातेजा द्वितीय इव भास्करः ॥ १०-६५१ ॥   
  
  
शतेनेति मुख्येन । एवमन्यत्र ॥ ६५१ ॥   
  
  
पश्चिमेऽण्डस्य यो रुद्रो महावीर्य इति श्रुतः ।   
  
शतरुद्रैर्वृतः सोऽपि तिष्ठत्यमितविक्रमः ॥ १०-६५२ ॥   
  
वायव्यदिशि चाण्डस्य वायुवेगा महाबलः ।   
  
शतेन च वृतः श्रीमांस्तिष्ठत्यत्र महाबलः ॥ १०-६५३ ॥   
  
सुभद्रनामोत्तरतः शतेन परिवारितः ।   
  
महावीर्यबलोपेतस्तिष्ठत्यत्र महाबलः ॥ १०-६५४ ॥   
  
परिविष्टो मरीचिभिस्तत्र तिष्ठति वीर्यवान् ।   
  
विद्याधरो नाम रुद्र एशान्यां वै प्रतिष्ठितः ॥ १०-६५५ ॥   
  
शतरुद्रैर्वृतः सोऽपि परिविष्ट इवोडुराट् ।   
  
महावीर्यबलोपेतस्तिष्ठतेऽनन्तविक्रमः ॥ १०-६५६ ॥   
  
  
परिविष्टो मरीचिभिः परिवृतः ॥ ६५६ ॥   
  
  
अधः कालाग्निरुद्रोऽन्यः स्थितस्त्वत्र द्वितीयकः ।   
  
समावृतो रुद्रशतैः स्थितैस्त्वत्र वरानने ॥ १०-६५७ ॥   
  
  
द्वितीयक इत्यन्तस्थात् कालाग्नेरन्यः ॥ ६५७ ॥   
  
  
शतैः समावृतो रुद्रो मयूखैरिव भास्करः ।   
  
  
उपरिष्टाद् रुद्र इत्येतदाख्ययाख्यातः ॥   
  
तदित्थम् ----   
  
  
वीरभद्रो वृतो रुद्रैरुपर्यण्डस्य संस्थितः ॥ १०-६५८ ॥   
  
एकादशो महाकायै रुद्रक्रोधसमुद्भवैः ।   
  
  
वृत इत्येतैः श्वेतादिभिरेव पूर्वादिदिग्गतशतरुद्राधिष्ठातृभिः ।   
एवं मध्यवर्ती वीरभद्र एकादशः । एतैश्च समस्तरुग्द्रावणस्य   
भगवतो रुद्रस्य संसारवित्रासकारिणः क्रोधादुद्भूतैः ।   
क्रोधसमुद्भव इति पाठो वीरभद्रैकविषयः । यतश्चैते श्वेतादयो   
वीरभद्रस्य परिवारभूतास्तत एव श्रीपूर्वशास्त्रे ----   
  
"अनन्तः प्रथमस्तेषां कपालीशस्तथापरः ।   
  
अग्निरुद्रो यमश्चैव नैरृतो बल एव च ॥   
  
शीघ्रो निधीश्वरश्चैव सर्वविद्याधिपोऽपरः ।   
  
शम्भुश्च… ॥" (मा०वि० ५-१३-१४)  
  
इति प्रतिदिग्गतरुद्रदशकमध्यगमेकैकं रुद्रमुक्त्वा वीरभद्रश्च   
विधूमज्वलनप्रभ एकादश उक्तः, श्वेतादयस्तु तत्परिवारत्वान्न   
प्राधान्येन गणिताः ॥   
  
उपसंहरति ----   
  
  
एवं तेऽत्र महात्मान एकैकं तु शतेन च ॥ १०-६५९ ॥   
  
दशैते वेष्टिता देवि शतरुद्रैश्च सुव्रते ।   
  
  
प्रत्येकं शतेन परिवारभूतेन प्रोक्तैश्च   
कपालीशादिभिरन्तरङ्गैर्दशभिर्वेष्टितः । एवमस्यां विततायां   
भुवनदीक्षायां सर्व एवैते पाथीवाण्डगता यथोक्तभुवनेश्वराः   
शोध्याः, न तु प्राक् सङ्क्षिप्तदीक्षोक्तमष्टोत्तरमेव शतमिति न   
तदाशयेनेदं विपर्यासितव्यम्, प्रतिपदोक्तस्य विधेः   
श्रुतिप्रमाणोत्कर्षेण बलवत्त्वादिति । यत्तु श्रीभुल्लकेन ----   
अनन्तश्री… दिभिर्द्वीपादिभिः सह सप्तनवतिः, बहिरेकादशेति   
कल्पितम्, तदसदेव ॥   
  
एते श्वेतादयो दश शतरुद्रपरिवृता अपि एकैकं शतेन परिवृता इति   
यदुक्तम्, तत्सङ्क्षेपाशयेन, विस्तरतस्तु ----   
  
  
एषामपरिसङ्ख्येयः परिवारो महात्मनाम् ॥ १०-६६० ॥   
  
  
अतश्चैते सर्वे ----   
  
  
आवृत्याण्डं स्थिता ह्येते मधु यद्वन्मधुव्रताः ।   
  
कदम्बकुसुमं यद्वत् केसरैः परिवारितम् ॥ १०-६६१ ॥   
  
परिवारितं तथा ह्यण्डं रुद्रैरमितविक्रमैः ।   
  
  
मधुव्रता मधुकराः ॥   
  
तथा ----   
  
  
गृहैः सतोरणाट्टालैर्नानारत्नविचित्रितैः ॥ १०-६६२ ॥   
  
जाम्बूनदमयैश्चित्रैः समन्तात् समलङ्कृतम् ।   
  
दिव्यनारीभिराकीर्णं सर्वकामसमन्वितम् ॥ १०-६६३ ॥   
  
ब्रह्माण्डमेतदाख्यातं पाशजालावतारितम् ।   
  
जन्मव्याधिजरामृत्युमहोदधिपरिप्लुतम् ॥ १०-६६४ ॥   
  
गुणत्रयमलच्छन्नं नानाजातिसमाकुलम् ।   
  
पशुज्ञानपरिक्रान्तं गतित्रयसमाकुलम् ॥ १०-६६५ ॥   
  
  
गृहा भुवनानि । आणवादिपाशजालेनावतारितमाच्छादितं   
जन्मादिपरिप्लुतं चेति तदाश्रयजनाभिप्रायेण । गुणत्रयं सत्त्वादि,   
तदेव मलम् । जातयश्चतुर्दशविधो भूतसर्गः । पशुज्ञानेन   
वेदसाङ्ख्यादिना परितः समन्तात् क्रान्तं तज्ज्ञानाश्वासबहुलमिति   
यावत् । गतित्रयं देवमनुष्यतिर्यग्रूपम् ॥ ६६५ ॥   
  
अत्र च ----   
  
  
अनित्या एव गतयः सर्वेषामेव वादिनाम् ।   
  
  
गतयो देवमनुष्यतिर्यक्प्रवृत्तयः ॥   
  
"एवं त्रयीधर्ममनुप्रपन्ना गतागतं कामकामा लभन्ते ॥" (भ०गी०   
९-२१)  
  
इति नीत्याऽनित्याः परिमितकालाः । वादिनामिति   
वेदसाङ्ख्यपुराणेतिहासन्यायवैशेषिकसौगतार्हतादिनिष्ठानाम् ॥   
  
यत एते ----   
  
  
परापरविभागं तु नैव जानन्ति मोहिताः ॥ १०-६६६ ॥   
  
  
भेदात्मकं पदमपरम्, अद्वैतं तु परमिति न जानन्ति मायया   
व्यामूढीकृतत्वात्, अतो भेदपद एव सुरनरतिर्यक्पदानि परापरतया   
प्राप्याणि मन्यन्ते ॥ ६६६ ॥   
  
अतश्च ----   
  
  
हेमाण्डं तु पुरा सृष्टं क्षयात्म भुवनाकृति ।   
  
ईशमायासमाविष्टस्यात्मवर्गस्य भूतये ॥ १०-६६७ ॥   
  
  
यद्यपि समनान्तं क्षययोगि, तथापि यदस्य क्षयात्मत्वमुक्तम्,   
तदतिपरिमितकालतया तुच्छताप्रतिपादनाशयेन । समाविष्टस्य   
क्रोडीकृतस्य । भूतये कर्मोपभोगसिद्ध्यर्थम् ॥ ६६७ ॥   
  
गतमेतत् ----   
  
  
अथोपरिष्टात्तत्त्वानि उदकादिशिवान्तकम् ।   
  
  
उच्यन्त इति शेषः ॥   
  
तत्र मानकलनयैतानि ----   
  
  
उत्तरोत्तरयोगेन दशधा संस्थितानि तु ॥ १०-६६८ ॥   
  
  
शतकोटिविस्ताराद् ब्रह्माण्डाद् दशधा गुणितं जलतत्त्वम् । ततो   
दशगुणं तेजः । ततोऽपि वायुः । ततोऽपि व्योम । ततोऽपि   
गर्भीकृततन्मात्रेन्द्रिय एव गुणः ॥ ६६८ ॥   
  
  
अहङ्कारः…  
  
  
एवङ्कलितपरिमाणादहङ्कारात् ----   
  
  
…टदूर्ध्वं तु बुद्धिस्तु शतधा स्थिता ।   
  
  
ततोऽपि ----   
  
  
ऊर्ध्वं सहस्रधा ज्ञेयं प्रधानं वरवणीनि ॥ १०-६६९ ॥   
  
  
गुणतत्त्वेन सह प्रकृतितत्त्वस्य तत् परिमाणमित्यर्थः ॥ ६६९ ॥   
  
तदुपरि ----   
  
  
पौरुषं दशसाहस्रं…  
  
  
ततोऽपि ----   
  
  
…णियतिर्लक्षधा स्मृता ।   
  
तदूर्ध्वं दश लक्षाणि कला यावत्तु सुव्रते ॥ १०-६७० ॥   
  
  
तदेवंविधात् कलातत्त्वमानादपि ----   
  
  
माया तु कोटिधा…  
  
सा च ----   
  
  
…व्याप्य स्थिता सर्वं चराचरम् ।   
  
  
सर्वमिति कलादिक्षित्यन्तम् । एतच्चोपलक्षणपरं सर्वतत्त्वेषु, तेन   
पृथिव्यादितत्त्वान्युत्तरोत्तरं जलादितत्त्वैर्व्याप्तानि । अतश्च   
शतकोटिविस्तीर्णाद् ब्रह्माण्डाद् दशगुणं यदप्तत्त्वमुच्यते,   
तत्तदन्तर्वतीना ब्रह्माण्डेन सह । तेन मध्ये ब्रह्माण्डं   
कोटिशतम्, अधोजललेखिका चत्वारि सर्वाणि कोटिशतानि, जलावरणस्य   
मानं मध्वतीना व्याख्यातेन ब्रह्माण्डेन सह तु कोटिशतान्येव,   
सर्वतः, पारिवार्तुल्यमानब्रह्माण्डेनान्तर्वतीना दशकोटिशतानि   
जलावरणमिति स्थित्या तेजस्तत्त्वादीन्यप्यन्तर्वतीजलादितत्त्वमानेन   
सह यथोत्तरं दशादिगुणितानि व्याख्यातव्यानि ॥   
  
तदेवंविधान्मायापरिमाणात् ----   
  
  
दशकोटिगुणा विद्या…  
  
  
सापि व्याख्यातदृष्ट्या ऊर्ध्वाधःकोटिनवकपरीमाणा, मध्यस्थात्   
कलामानात् कोटिगुणितात् ॥   
  
  
…ंआयां व्याप्य व्यवस्थिता ॥ १०-६७१ ॥   
  
  
अथ ततोऽपि ----   
  
  
शतकोटिगुणेनैव व्याप्तासावीश्वरेण तु ।   
  
  
ईश्वरेण ईश्वरतत्त्वेन ॥   
  
ततोऽपि तद्व्याप्यैव स्थितम् ----   
  
  
सादाख्यं कोटिसाहस्रं बिन्दुनादं तदूर्ध्वतः ॥ १०-६७२ ॥   
  
  
सादाख्यं यत् तत्त्वं कोटिसहस्रपरिमाणम्, तदेवोर्ध्वत इति   
तत्रैवाध्वन्यूर्ध्वभागे परव्याप्त्या बिन्दुनादं   
वक्ष्यमाणबिन्दुनादात्मकावरणरूपतया स्थितं परं सादाख्यं   
रूपम् । बिन्दुनाऽर्धचन्द्रनिरोधिकावरणे, नादेन च   
नादान्तावरणमुपलक्षितम् । एतच्चाग्रे व्यक्तीभविष्यति ॥ ६७२ ॥   
  
अतोऽप्यूर्ध्वे ----   
  
  
योजनानां तु वृन्दं वै शक्तिर्व्याप्य व्यवस्थिता ।   
  
  
वृन्दं शतकोटिसहस्राणि । शक्तिरिति शक्तितत्त्वम् ॥   
  
अत्रैव च शक्तिसम्बन्धिन्यूर्ध्वभागे ----   
  
  
व्यापिनी सर्वमध्वानं व्याप्य देवि व्यवस्थिता ॥ १०-६७३ ॥   
  
  
शक्तिरेव परया व्याप्त्या परशिवतत्त्वात्मा व्यापिनीरूपा, सर्वमिति   
शक्तिसदाशिवाद्यधस्तनं समनात्मकं चोर्ध्वमध्वानं व्याप्य स्थिता   
। एषां च सर्वेषां तत्त्वानां पूर्वमेव स्वरूपं व्याख्यातमिति   
मायान्तं तत्तत्पदोचितानां क्षेत्रज्ञानां विचित्राणाम्,   
विद्यादिव्यापिन्यन्तं तु मन्त्रमन्त्रेश्वरमन्त्रमहेश्वराद्यावर्तेन   
भेदभिन्नानां रुद्राणामवस्थितिरिति तदपेक्षया तत्र तत्र   
तथोचितमेव भुवनभोगादिकम् । तदेतदग्रे व्यक्तीकरिष्यति भगवान् ॥   
६७३ ॥   
  
एवमपरशिवतत्त्वान्तमध्वपरिमाणमुक्त्वा विश्वव्यापिनि परमशिवतत्त्वे   
न परिमाणमस्तीत्याह ----   
  
  
अप्रमेयं ततो ज्ञेयं शिवतत्त्वं वरानने ।   
  
  
ततो व्यापिनीसमनान्तादध्वन ऊर्ध्वं यत् श्रेयोरूपं तत्त्वं   
पारमाथीकं स्वतन्त्रप्रकाशानन्दघनं परमशिवरूपम्,   
तदप्रमेयं परप्रमात्रेकरूपमित्येवं ज्ञेयं निश्चेतव्यम्, न   
त्वितरतत्त्ववदुत्तरोत्तरप्रमाणाधिक्यकलनया कलनीयम् । एवं   
चाभिदधदेवमादिशति यत् समनान्तं विश्वं यथोक्तप्रक्रियया   
प्रमेयीकुर्वन्नेव परप्रमात्रात्मनि स्वप्रकाशचिदानन्दघने   
परमशिवपदे समाविशेदिति ॥   
  
एवं प्रसङ्गादुक्त्वा जलतत्त्वादौ भुवनस्थितिं प्रकटयितुमाह ----   
  
  
भुवनानि प्रवक्ष्यामि अप्तत्त्वादावनुक्रमात् ॥ १०-६७४ ॥   
  
  
तथा ----   
  
  
आकारं विभवं चैव भुवनानेकविस्तरम् ।   
  
  
आकारः संस्थानम् । विभवो विभूतिः । भुवनानेकस्य   
तत्तत्प्रधानभुवनानुलग्नस्य भुवनसमूहस्य विस्तारो   
दशसङ्ख्याकृतं वैतत्यम् ॥   
  
एतच्च पारमेश्वरव्यतिरेकेण नान्यत्र दृष्टमित्याह ----   
  
  
यन्न दृष्टं पशुज्ञानैः कुपथभ्रान्तदृष्टिभिः ॥ १०-६७५ ॥   
  
  
स्वतन्त्रचिद्घनानन्दात्मकपरभैरवस्वस्वभावाख्यातिपाशपाशितत्वात्  
सङ्कुचितदृक्शक्तीनां ज्ञानानि ज्ञायतेऽभिलषितं पशुभिः   
यैस्तैः पशुशास्त्रैः, यन्न ज्ञातं तथा कुपथेन   
परिमितक्लेशमात्रप्रशमकारिणा, न तु   
परिपूर्णपदप्राप्तिप्रदेनोपायप्रदर्शनेन भ्रान्ता   
लब्धातात्त्विकप्रकाशा दृष्टिर्ज्ञानं प्रतिपद्यमानं येषां   
तादृग्भिः ॥ ६७५ ॥   
  
तान्येतानि पशुज्ञानानि लेशतो दर्शयितुमाह ----   
  
  
यन्न साङ्ख्यैर्न योगैर्वा न चैव पाञ्चरात्रिकैः ।   
  
  
प्रकृतिपुरुषयोरविवेकमात्रात् संसारो विवेकात्तु मुक्तिरितीदृग्ज्ञानैः   
साङ्ख्यैः, अत्रैव चित्तैकाग्र्यात्मयोगावेशसम्प्राप्यद्रष्टृ-   
स्वरूपावस्थित्यात्ममुक्तिवादिभिर्योगशास्त्रस्थैः,   
षड्विंशतितत्त्वरूपमहाविभूत्यात्मकवासुदेवाख्यपरप्रकृति-   
परिणामात्मकप्रकृत्यादिजगद्वादिभिः पाञ्चरात्रिकैर्यन्न दृष्टमिति   
सम्बन्धः ॥   
  
तथा ----   
  
  
स्वभाववादिभिर्नापि न च कर्मप्रवादिभिः ॥ १०-६७६ ॥   
  
नापि संशयवादैश्च नग्नक्षपणकादिभिः ।   
  
  
पृथिव्यादयः स्वभावेन तनुकरणभुवनादिकार्यार्थं प्रवर्तन्ते न   
पुनरत्रेश्वरः प्रवर्तकोऽस्तीत्येवं वदद्भिः स्वभाववादिभिः,   
कर्मैव विश्वकारणं नान्यदित्याचक्षाणैः कर्मप्रवादिभिः, दैवं   
पुरुषकारो वा विश्वकारणमिति ब्रुवाणैः संशयवादिभिः,  
  
"जीवाजीवास्रवाश्चैव संवरो विवरस्तथा ।   
  
बन्धो मोक्षश्च सप्तैते सप्तभङ्गीविचित्रिताः ॥"  
  
इति वचनव्यक्त्याऽनादिसिद्धो बन्धो मोक्षश्च । त्रिविधो जीवः, अजीवस्तु   
स्थावरम्, पुद्गलो देहः, धर्मोऽधर्मो भुवनाद्यधिकरणं लोकाकाशो   
मुक्तपुद्गलस्थानमलोकाकाशश्चेति षड्विधा शब्दादिविषया   
विकल्पवृत्तिः सुखदुःखादिसम्भिन्ना विकल्पकप्रशमनरूपा, आ   
समन्तात् स्रवति प्रसरत्यजस्रमित्यास्रवो,   
यमनियमादिनियमितेन्द्रियवृत्तिपूर्वममलपुद्गलरूपध्यानं सम्यग्   
वृणीते जीवानिति संवरः   
केशोल्लुञ्चनतप्तशिलापतनमलधारणादिसमस्तदुःखानुभवः   
प्राक्सञ्चिताशुभसञ्चयस्य निर्झर इव विध्वंसको विवरः,   
लोभमोहशोकादिलोहपञ्जर इवालावुपात्राणां निमज्जकः   
पुद्गलानामावारको बन्धः, तदावरणव्यपगमे   
मुखसंविदात्मकपुद्गलोन्मज्जनमलोकाकाशो मोक्षश्चेति   
जीवाजीवादिपदार्थसप्तकवादिभिः ---- १। स्यादस्ति, २। स्यान्नास्ति, ३।   
स्यादस्ति च स्यान्नास्ति च, ४। स्यादनिर्वाच्यम्, ५। स्यादस्ति च निर्वाच्यम्, ६।   
स्यान्नास्ति च निर्वाच्यम्, ७। स्यादस्ति च नास्ति चानिर्वाच्यं चेति   
सप्तभिरेव भङ्गीभिरनिश्चितमेव सर्वं   
वदद्भिर्नग्नक्षपणकादिभिर्यन्न दृष्टमिति सम्बन्धः ॥   
  
तथा ----   
  
  
न भूतवादिभिश्चैव…  
  
  
पृथिव्यप्तेजोवायुरिति भूतचतुष्टयमेव प्रत्यक्षदृष्टमस्तीति   
कथयद्भिश्चार्वाकैः ॥   
  
  
…णापि स्याल्लौकिकैरपि ॥ १०-६७७ ॥   
  
  
वार्तादण्डनीतिमात्रनिष्ठैः ॥ ६७७ ॥   
  
  
न चात्मचिन्तकैर्वापि…  
  
  
"पुरुष एवेदं सर्वं यद्भूतं यच्च भाव्यम्" (ऋ० १०-९०-२)  
  
  
इत्यादि चिन्तयद्भिर्वैदिकैः ----   
  
  
…ण च तर्कप्रवादिभिः ।   
  
  
"अविज्ञाततत्वेऽर्थे कारणोपपत्तितस्तत्त्वज्ञानार्थमूहस्तर्कः"   
(न्या०सू० १-१-४०)  
  
इत्यूहरूपेण तर्केण व्यवस्थां कुर्वद्भिः ॥   
  
  
न च वैशेषिकैर्वाऽपि षट्पदार्थपरायणैः ॥ १०-६७८ ॥   
  
  
द्रव्यगुणकर्मसामान्यविशेषसमवायाख्यपदार्थषट्कमेव   
तत्त्वमित्यभिदधद्भिः कणादशिष्यैः ॥   
  
  
न चापि न्यायवादैश्च…  
  
  
प्रमाणादिपदार्थषोडशकतत्त्वज्ञानान्निःश्रेयसाधिगमो भवतीति   
ब्रुवाणैर्नैयायिकैः ॥   
  
  
…ःएतुदृष्टान्तवादिभिः ।   
  
  
न च यद्दृष्टमिति स्थितमेव ।   
  
"तद्भावहेतुभावो हि दृष्टान्ते तदवेदिनः ।   
  
(ख्याप्येते)१, (विदुषां वाच्यो)२ हेतुरेव हि केवलः ॥" (प्र।वा। ३-२७)  
  
इत्यारटद्भिः सौगतैः ॥   
  
  
नाप्येकजन्मवादैश्च…  
  
  
वर्तमानमेवेदमेकं जन्म, न तु जन्मान्तरमभूद् भावि वेत्युदितवद्भिः   
॥   
  
  
…ण चाप्येकत्ववादिभिः ॥ १०-६७९ ॥   
  
  
पारमेशशास्त्रप्रतिपादितस्वप्रकाशस्वतन्त्रचिदद्वयवादव्यतिरेकेण   
सत्ताद्यद्वयवादिभिः ॥ ६७९ ॥   
  
  
न धूर्तवादैर्लोकैर्वा सुपरिज्ञातमैश्वरम् ।   
  
  
धूर्तविरचितम्लेच्छादिशास्त्रनिष्ठैः । ईश्वरेण शिवभट्टारकेण   
प्रोक्तमप्तत्त्वादिभुवनानामाकारविभवविस्तारादिकं यत्   
साङ्ख्यादिभिर्धूर्तलोकपर्यन्तैर्न कैश्चिदपि परिज्ञातम्, तत्ते   
वक्ष्यामीति प्रोक्तेनैव सङ्गतिः ॥   
  
न चेयन्त एव वादिनः, अपि तु ----   
  
  
इत्येवंवादिनां तेषां वादानां तु शतत्रयम् ॥ १०-६८० ॥   
  
त्रिषष्टिरधिकाश्चान्ये वादिनां भ्रान्तचेतसाम् ।   
  
अज्ञानतिमिरान्धानामुन्मीलनकृदुत्तमम् ॥ १०-६८१ ॥   
  
संसारपङ्कमग्नानां नौरिवोत्तारणं परम् ।   
  
महामोहतमोऽन्धानां तमोनुदमिदं परम् ॥ १०-६८२ ॥   
  
परमेशमुखोद्भूतं यन्मया प्राप्तमद्भूतम् ।   
  
ज्ञानामृतमिदं दिव्यं नानाभुवनविस्तरम् ॥ १०-६८३ ॥   
  
शृणुष्वैकमना देवि विचित्राकारमद्भुतम् ।   
  
  
इतिशब्दः प्रकारवाची । एवम्प्रकारं वदतां वादिनां सम्बन्धिनो ये   
वादास्तेषां मध्ये   
जलादिशिवान्तगततत्तद्भुवनाद्यध्ववेद्यीकरणप्रतिपादनेन   
तावद्वेद्यवेदकपरभैरवात्मकमहाप्रमातृपदसमावेशप्रदमिदं   
ज्ञानामृतम् । अज्ञानतिमिरेण तत्त्वावेदनान्धकारेण, अन्धा   
अनुन्मीलितदृक्शक्त्यः, तत एव भ्रान्तचेतसः, तेषां शक्तिपाततः   
प्राप्तं सद् उन्मीलनकृत् स्वस्वभावोन्मेषकम् । तथा संसारकर्दमे   
मग्नानां नौरिवोत्तारणं परं पारप्रापकम् । महामोहो   
विषयेष्वलङ्कारवस्त्रस्त्र्यादिष्वात्माभिमानः, तमः पुर्यष्टके   
आत्माभिमानः, आभ्यां मोहतामिस्रान्धतामिस्रा लक्ष्यन्ते ।   
एवमेभिरन्धीकृतानां तमोनुदमित्यज्ञाननाशनम् ।   
परमेशमुखोद्भूतमिति परभैरवादेव शक्तिसदाशिवादिक्रमेणायातं   
यद् मया कैलासवासिना प्राप्तमिति श्रीश्रीकण्ठाद्   
लब्धदीक्षेणाधिगतम् । अद्भुतं निभाल्यमानं   
सद्विस्मयमुद्रानुप्रवेशनेन परभैरवस्वरूपाभिव्यञ्जकम्, अत एव   
दिव्यम् । नानाभुवनानां प्रतिपाद्यमानानां विस्तारो विभवादिप्रपञ्चो   
यत्र तत्तादृशम् । ज्ञानामृतप्रतिपादकमिदं शास्त्रमेव   
ज्ञानामृतम् । एकाग्रमनाः शृण्वित्यनेन परमोपादेयतां ध्वनति ॥   
  
अद्भुतत्वं भुवनानां स्पष्टयति ----   
  
  
अनन्तो भुवनव्रातस्त्वव्युच्छेदाद् व्यवस्थितः ॥ १०-६८४ ॥   
  
मधुकोशजालकवत्तथा भूरिचयावृतिः ।   
  
  
अव्युच्छेदान्नैरन्तर्येण । मधुकोशे मधुमक्षिकाणां   
गोलकाकृतावाश्रये यानि जालकानि उपर्युपरि वर्तुलाकृत्या स्थितानि ।   
भूरिचयावृतिरिति विततया परस्परमावार्यावारकतयावस्थितः ॥   
  
किं च ----   
  
  
मीनशङ्खकुलायाभं दाडिमीबीजवत् स्थितम् ॥ १०-६८५ ॥   
  
कदम्बकेसरनिभं पुराणां तु समूहकम् ।   
  
  
कुलायमालयः । दाडिमीबीजवदित्यतिनिबिडगर्भार्थस्थितम् ॥   
  
किं च ----   
  
  
महासेनावासकवद्वने तरुसमूहवत् ॥ १०-६८६ ॥   
  
निरन्तरमनन्तानि भुवनानि वरानने ।   
  
नानाकाराणि चित्राणि सर्वरत्नमयानि च ॥ १०-६८७ ॥   
  
  
महती चासौ सेना च महासेना, तस्या आवासकः शिबिरम्, तद्वत् ।   
आकारः संस्थानम् । विचित्राणि विविधशोभाभाञ्जि ॥ ६८७ ॥   
  
तथा ----   
  
  
परिमण्डलानि दीर्घाण्यर्धचन्द्राकृतीनि च ।   
  
पुरुषाकृतीनि चान्यानि नन्द्यावर्ताकृतीनि च ॥ १०-६८८ ॥   
  
पर्वताकृतिरूपाणि गजयूथाकृतीनि च ।   
  
शरावाकृतीनि चान्यानि ज्वालारूपाकृतीनि च ॥ १०-६८९ ॥   
  
महाविमानरूपाणि त्रिशूलाकृतिमन्ति च ।   
  
मुरजाकृतीनि चान्यानि त्र्यश्राकृतिपुराणि च ॥ १०-६९० ॥   
  
महापुरुषरूपाणि शतशृङ्गाकृतीनि च ।   
  
सहस्रशृङ्गावर्तानि तथान्यानि वरानने ॥ १०-६९१ ॥   
  
कोटिशृङ्गाणि चान्यानि असङ्ख्यशिखराणि च ।   
  
वृत्तानि चतुरश्राणि त्रिकोणान्यपराणि च ॥ १०-६९२ ॥   
  
  
परिमण्डलानि सन्ति दीर्घाणीति पश्चात्परिमण्डलान्यग्रे तु   
दीर्घाणि, अत एव वृत्तानीत्यनेन न पुनरुक्तता । नन्द्यावर्तः   
सन्निवेशविशेषः । मुरजाकृतीनां भुवनानां त्र्यश्राकृतीनि   
पुराणि गृहा येषामिति विशेषणम्, तेन त्रिकोणानीत्यपुनरुक्तम् ।   
महापुरुषः ----   
  
"पृथुवक्षा दीर्घबाहूरुश्च"  
  
इत्यादिरूपः । पुरुषाकृतीनीति तु सामान्योक्तिः ॥ ६९२ ॥   
  
किं च ----   
  
  
दिव्यचित्रपताकानि दिव्यघण्टाध्वजानि च ।   
  
भेरीनादस्वराढ्यानि दिव्यगीतध्वनीनि च ॥ १०-६९३ ॥   
  
दिव्यदुन्दुभिनादानि महावेणुस्वनानि च ।   
  
नानावादित्रघोषाणि भुवनानि च सर्वदा ॥ १०-६९४ ॥   
  
  
इत्थमेषां विभूतिमुक्त्वा वर्णमाह ----   
  
  
शुक्लानि स्फटिकाभानि पद्मरागाकृतीनि च ।   
  
चन्द्रकान्तसवर्णानि मुक्तादामनिभानि च ॥ १०-६९५ ॥   
  
लाक्षारससवर्णानि कानिचिद्वरवणीनि ।   
  
इन्द्रगोपकवर्णानि इन्द्रनीलनिभानि च ॥ १०-६९६ ॥   
  
नीलोत्पलसवर्णानि विद्युत्पुञ्जनिभानि च ।   
  
बालादित्यसवर्णानि पद्मगर्भनिभानि च ॥ १०-६९७ ॥   
  
चन्द्रप्रभानि चान्यानि चन्द्रकोटिनिभानि च ।   
  
मध्याह्नार्कसवर्णानि सूर्यकोटिनिभानि च ॥ १०-६९८ ॥   
  
अशोकस्तबकाभानि हरितालनिभानि च ।   
  
शक्रचापसवर्णानि गोक्षीरधवलानि च ॥ १०-६९९ ॥   
  
सिन्दूरकुङ्कुमाभानि गोरोचननिभानि च ।   
  
तप्तहेमसवर्णानि निर्धूमाग्निनिभानि च ॥ १०-७०० ॥   
  
शङ्खपाण्डुरवर्णानि कानिचिद्भुवनानि च ।   
  
नानावर्णानि चान्यानि नानारूपाकृतीनि च ॥ १०-७०१ ॥   
  
  
इन्द्रगोपकः = खद्योतकः । एतानि च   
जलतत्त्वादनाश्रितशिवतत्त्वान्तमीदृंश्युक्तानि ॥   
  
यतः ----   
  
  
एतेषां परतो देवि व्यापकं परमं पदम् ।   
  
अप्रमेयमसङ्ख्येयमगम्यं सर्ववादिनाम् ॥ १०-७०२ ॥   
  
  
अप्रमेयमिदन्तया परिच्छेत्तुमशक्यं यतः सङ्ख्ययापि   
निर्देष्टुमशक्यम् । अतश्च शैवशास्त्रज्ञव्यतिरेकेण प्रागुक्तानां   
सर्ववादिनामगम्यमप्राप्यम् ॥ ७०२ ॥   
  
तदाह ----   
  
  
विना प्रसादादीशस्य ज्ञानमेतन्न लभ्यते ।   
  
न चापि भावो भवति दीक्षामप्राप्य देहिनाम् ॥ १०-७०३ ॥   
  
  
शक्तिपाततो लब्धमाहेश्वरदीक्षाणामेतज्ज्ञानं लब्धं सत् प्ररोहति   
नान्यथेत्यर्थः ॥ ७०३ ॥   
  
एतदेव स्पष्टयति ----   
  
  
यदा तु कारणाच्छक्तिर्भवेन्निर्वाणकारिका ।   
  
शिवेच्छया प्रपद्येत दीक्षां ज्ञानमयीं शुभाम् ॥ १०-७०४ ॥   
  
मन्त्रयोगात्मिकां दिव्यां…  
  
  
तदेति मध्ये व्याकार्यम् । कारणात् परमशिवात् निर्वाणकारिका   
शक्तिर्भवेद् अनुग्राह्यस्योन्मज्जति तदा सोऽनुग्राह्यो दीक्षां प्रपद्यते ।   
दीक्षां ज्ञानमयीमित्यनेन प्रोक्तवक्ष्यमाणसमस्ताध्वमेयीकरण-  
लब्धपरप्रमातृपदानुप्रवेशाभिव्यक्तिदाम्, शुभां जीवन्मुक्तिरूपाम्,   
ज्ञानमयीमित्यनेन क्रियादीक्षयापि ज्ञानसारतैवेत्यादिशति ।   
मन्त्रेण मननत्राणधमीणा योग एक्यं यस्याम्, दीक्षायां हि   
मन्त्राराधनात् तत्तादात्म्यं भवति । दिव्यामिति   
वैष्णवादिदीक्षाभ्योऽभ्यधिकप्रभावाम् ॥   
  
इत्थं ज्ञानमयीं दीक्षामासाद्य ----   
  
  
…टतो मोक्षं व्रजेत् पशुः ।   
  
  
जीवन्मुक्तिं लभते । पशुरिति प्रागवस्थानुवादः ॥   
  
यदि त्वियद्विश्ववेद्यवेदनतः परां वेदकभुवं नारोहति, तदा न   
मुच्यत इत्याह ----   
  
  
नान्यथा मोक्षमायाति अपि ज्ञानशतैरपि ॥ १०-७०५ ॥   
  
  
पूर्वनिदीष्टरूपैः ॥ ७०५ ॥   
  
अतश्च ----   
  
  
यस्य प्रकाशितं सर्वं शिवेनानन्तरूपिणा ।   
  
स एव मोक्षं व्रजति…  
  
  
प्रकाशितमित्यनेन भुवनाध्वज्ञानेनाभिव्यक्तिं नीतम् ।   
अनन्तरूपिणाऽशेषशरीरेण ॥   
  
काऽस्य मोक्षप्राप्तिः ? ---- इत्याह ----   
  
  
…शिवः सर्वमहेश्वरः ॥ १०-७०६ ॥   
  
  
शिव इति प्राप्ताद्वयप्रकाशानन्दघनश्रेयोरूपः, तत एव   
ब्रह्माद्यनाश्रितान्ताधिष्ठातृत्वात् सर्वेषां महानीश्वरः ॥ ७०६   
॥   
  
किं च ----   
  
  
तेनेदं ज्ञानमुख्यं तु पुरा प्रोक्तं मया तव ।   
  
  
तेनेति सर्वमहेश्वरात्मकपरस्वरूपेण मया कैलासवासिना (तव)   
देव्याः परशक्तिरूपायाः पुरा प्रोक्तमित्यनेन   
परस्वरूपप्रत्यभिज्ञापनया देवीमुन्मिषत्स्वस्थानां कुर्वन्नेतद्   
बृंहयन् प्रोक्तज्ञानदीक्षातो मुक्तः परमेश्वर उमापतिश्चैकं   
तत्त्वमिति । अतश्च तन्त्रावतारपटलोक्तपरसम्बन्धसारतैव  
सर्वत्रेति दशीतं भवति ॥   
  
एतच्च ----   
  
  
संसारार्णवमग्नानां नौरिवोत्तारणं परम् ॥ १०-७०७ ॥   
  
  
यत एतत् ----   
  
महामायाञ्जनातीतं…  
  
  
मायोपरि महामाया सदाशिवादीनामपि समुचितसङ्कोचोत्थापिका   
शून्यातिशून्यरूपा शक्तिस्तत्कृतमञ्जनमावरणमप्यतीतम् ॥   
  
अत एव ----   
  
  
…ऽज्ञातं पशुगोचरे ।   
  
  
पशूनां मायाञ्जितत्वात् ॥   
  
किं चेदम् ----   
  
  
अनन्तं पारमक्षोभ्यं सुबोधं परमेश्वरम् ॥ १०-७०८ ॥   
  
  
अनन्तं देशकालाकारानवच्छिन्नम् । पारं च मायापर्यन्तात्मकम् ।   
स्वतन्त्रचिदेकघनाकारत्वान्न केनचित् क्षोभणीयमपि   
तूल्लासनविलापनक्रमेण विश्वक्षोभकम् । सुबोधमिति ----   
  
"दिदृक्षयेव सर्वार्थान् यदा व्याप्यावतिष्ठते ।   
  
तदा किं बहुनोक्तेन स्वयमेवावभोत्स्यते ॥" (४-१३)  
  
इति श्रीस्पन्दनिरूपितनीत्या विश्वप्रमेयीकरणेन सुखोपायप्राप्यं   
स्वप्रकाशस्वस्वरूपात्मकत्वात् । अथ चेदं पारमेश्वरं ज्ञानं   
शास्त्रं शतकोटिप्रविस्तीर्णत्वादनन्तपारं वाद्यन्तरैः   
क्षोभयितुमशक्यम् ॥ ७०८ ॥   
  
तदीदृशम् ----   
  
  
परमेशमुखोद्गीर्णं यन्मया प्राप्तमद्भुतम् ।   
  
  
तत् ----   
  
  
वक्ष्ये ज्ञानामृतमिदं शृणुष्वैकमनाः प्रिये ॥ १०-७०९ ॥   
  
  
शृणुष्वेति पुनरपि सावधानत्वग्राहिकयोक्त्या देका   
प्ररोचनायाभिमुखीं कुर्वन्नस्य ज्ञानस्य परमोपादेयतामेव प्रथयति   
॥ ७०९ ॥   
  
तत्र ----   
  
  
ऊर्ध्वं वै ब्रह्मणोऽण्डस्य पुरैकादशकं स्थितम् ।   
  
एकादशानां रुद्राणां युगान्ताग्निसमत्विषाम् ॥ १०-७१० ॥   
  
  
ऊर्ध्वमिति शतरुद्रपुराण्यतिक्रम्य, एकादशानामपि प्रागुक्तानां   
श्वेतादीनां वीरभद्रान्तानां   
युगान्ताग्निसमत्विषामेषामतिदीप्तत्वात् ॥ ७१० ॥   
  
एवं शतरुद्राधिपतेर्वीरभद्रस्य सपरिवारस्य भुवनान्युक्त्वा,   
तदुपरि श्रीभद्रकालीपुरमाह ----   
  
  
अथोर्ध्वे भुवनं देव्याः कथयामि वरानने ।   
  
इन्द्रनीलमयं दिव्यं समन्तात् परिमण्डलम् ॥ १०-७११ ॥   
  
तस्मिन् भगवती देवी भद्रकाली व्यवस्थिता ।   
  
  
सा च तत्र ----   
  
  
वसतीन्दीवरश्यामा स्निग्धकङ्कुष्टसप्रभा ॥ १०-७१२ ॥   
  
सूर्यमण्डलरूपाभ्यां कुण्डलाभ्यामलङ्कृता ।   
  
पौर्णमास्यां यथा सन्ध्या चन्द्रर्काभ्यां विराजते ॥ १०-७१३ ॥   
  
  
कङ्कुष्टं रञ्जनद्रव्यविशेषः ॥ ७१३ ॥   
  
अस्याश्च ----   
  
  
राजते च महाहारः स्तनाभ्यामन्तरे स्थितः ।   
  
असिताञ्जनशैलाभ्यां मध्ये स्रोतोवहा यथा ॥ १०-७१४ ॥   
  
  
श्तनाभ्याम्" "शैलाभ्याम्" चेति सहार्थे तृतीये ॥ ७१४ ॥   
  
किं चास्याः ----   
  
  
चतुभीश्च धृतं पीठं सिंहैरमितविक्रमैः ।   
  
  
पीठमासनम् ॥   
  
तत्र च ----   
  
  
सर्ववज्रमये दिव्ये दिव्यरत्नविभूषिते ॥ १०-७१५ ॥   
  
आसने सुप्रभे देवी जात्यञ्जनसमप्रभा ।   
  
शुक्ले हिमवतः शृङ्गे नीलमेघ इव स्थिता ॥ १०-७१६ ॥   
  
  
किं च ----   
  
  
सर्वरत्नमयी दिव्या रशनास्याः विराजते ।   
  
  
इयं च देवी ----   
  
  
पीतमाल्यांशुकवती शर्वरीवारुणोदये ॥ १०-७१७ ॥   
  
  
शर्वरी रात्रिः कृष्णा, अरुणोदयसमये सन्ध्यारागरञ्जिता भवति   
॥ ७१७ ॥   
  
देव्या रुद्रशक्तित्वात् ----   
  
  
तृतीयं नयनं तस्या ललाटस्थं विराजते ।   
  
उदयस्थ इवादित्यो रश्मिजालविभूषितः ॥ १०-७१८ ॥   
  
  
किं च ----   
  
  
उच्छिरतेनातपत्रेण सा श्वेतेन विराजते ।   
  
कृष्णमेघोपरिस्थेन चन्द्रेणेव विभावरी ॥ १०-७१९ ॥   
  
  
एषा च देवतारूपाणाम् ----   
  
  
कोटिकोटिसहस्रेण स्त्रीणां तु परिवारिता ।   
  
आवृता चन्द्रलेखेव नक्षत्रैस्तु नभस्तले ॥ १०-७२० ॥   
  
  
एताश्च ----   
  
  
कुमुदोत्पलवर्णाश्च हेमश्यामाश्च योषितः ।   
  
प्रियङ्गुकलिकाश्यामाश्चन्द्रगौर्यः सयौवनाः ॥ १०-७२१ ॥   
  
पद्मावदातरूपिण्यः पीनश्रोणिपयोधराः ।   
  
हावभावविधिज्ञास्तु नृत्तगीतविशारदाः ॥ १०७२२ ॥   
  
वीणावेणुमृदङ्गाद्यैर्वंशवादित्रनिःस्वनैः ।   
  
उपासीनास्तु तां देका रमन्ते तत्र योषितः ॥ १०-७२३ ॥   
  
  
हावश्चेष्टालाञ्छनः, भावस्तु तत्तच्चेष्टाद्युदितः सात्त्विको   
धर्मः ॥ ७२३ ॥   
  
तदेतद्देव्याः सम्बन्धि ----   
  
  
एवं विद्धि जयं नाम भुवनं तु वरानने ।   
  
  
एषा च सा देवी ----   
  
  
या दुर्गेति स्मृता लोके ब्रह्माण्डोदरवतीनी ॥ १०-७२४ ॥   
  
विष्णुना तपसा पूर्वमाराध्य परमेश्वरम् ।   
  
अवतारिता वधार्थाय महिषस्य महात्मनः ॥ १०-७२५ ॥   
  
  
महात्मनो महाशरीरस्य ॥ ७२५ ॥   
  
महिषस्य महात्म्यं प्रकटयति ----   
  
  
येन चैकेन शृङ्गेण भगवान् हिमवान् गिरिः ।   
  
शुष्कपर्णमिव क्षिप्तः…  
  
  
भगवानिति देवतात्मा ॥   
  
सोऽयमीदृशो महिषासुरः ----   
  
  
…भगवत्या विनाशितः ॥ १०-७२६ ॥   
  
  
कथमित्याह ----   
  
  
सा तं विनाशयेद् देवी तमः सूर्य इवोत्थितः ।   
  
  
किं च ----   
  
  
सा देवी सर्वदेवीनां नामरूपैश्च तिष्ठति ॥ १०-७२७ ॥   
  
योगमायाप्रतिच्छन्ना…  
  
  
योगात् परतत्त्वैक्यादुत्थिता या माया स्वरूपगोपना, तया प्रतिच्छन्ना   
स्थगितपरस्वरूपा । सर्वदेवीनां सम्बन्धिना नामरूपप्रपञ्चेन   
स्थितेत्यर्थः ॥   
  
किं चैषा ब्रह्माण्डमवतीर्णा सती ----   
  
  
…कुमारी लोकभाविनी ।   
  
  
भगवच्छक्तिरेषा परानुपभोग्यत्वात् कुमारीत्वमाश्रित्य स्थिता ।   
तादृशी चासौ लोकान् भावयत्यभीष्टफलेन सफलान् सम्पादयति ॥   
इत्थमाकृतियुक्ताप्येषा वस्तुचिन्तायाम् ----   
  
  
अचिन्त्या चाप्रमेया च अन्यत्र परिपठ्यते ॥ १०-७२८ ॥   
  
  
अन्यत्रेति तात्त्विके तत्स्वरूपनिरूपणपरे तत्र तत्र शास्त्रे ॥ ७२८ ॥   
  
किं चैषा ----   
  
  
विष्णुना सहिता देवी कल्पे कल्पे पुनः पुनः ।   
  
भगिनीत्वेन चायाति नामरूपविपर्ययैः ॥ १०-७२९ ॥   
  
मन्वन्तरे मन्वन्तरे तथा चैव युगे युगे ।   
  
रक्षणार्थं हि लोकानां मातेव हितकारिणी ॥ १०-७३० ॥   
  
  
कल्पादिस्वरूपमेकादशे व्यक्तीभविष्यति । नामरूपविपर्ययैरिति   
नानानामरूपभोगैः ॥ ७३० ॥   
  
उपसंहरति ----   
  
  
इत्याख्यातं तु भुवनं जयं नाम वरानने ।   
  
  
अतश्च ----   
  
  
तद्भक्तास्तत्र गच्छन्ति तस्या मण्डलदीक्षिताः ॥ १०-७३१ ॥   
  
  
मण्डलशब्देन तदधिकरणं भुवनं तत्प्राप्त्यर्थम् ॥ ७३१ ॥   
  
तदित्थं दीक्षापूर्वभक्तिक्रमलभ्यमेतत्, नान्यथेत्याह ----   
  
  
न चैतत्तपसा प्राप्यं न यज्ञैर्भूरिदक्षिणैः ।   
  
न दानैवीविधैश्चापि शक्यं प्राप्तुं वरानने ॥ १०-७३२ ॥   
  
  
किन्तु ----   
  
प्रसादाद् देवदेवस्य शशाङ्काङ्कितमौलिनः ।   
  
दीक्षां प्राप्य प्राप्नुवन्ति…  
  
  
जयमित्यनुवर्तते ॥   
  
न चैतज्ज्ञानप्राप्तिमेव दीक्षिताः, अपि तु ----   
  
  
…ंअण्डलं चक्रवतीनाम् ॥ १०-७३३ ॥   
  
  
मन्त्रमन्त्रेश्वरादीनामपि मण्डलमेतद्दीक्षातः प्राप्नुवन्ति ।   
मण्डले इति सप्तमीपाठे प्राप्तिर्भवतीति योजना कार्या ॥ ७३३ ॥   
  
न च केवलं दीक्षितेभ्यो देवी स्वमण्डलप्राप्तिं विद्येशपदप्राप्तिं  
च ददाति, यावत् ----   
  
  
निर्बीजदीक्षया मोक्षं ददाति खलु देहिनाम् ।   
  
  
निर्बीजदीक्षया मोक्षं ददाति, किमङ्ग सबीजया ॥   
  
यतः ----   
  
  
सा मुक्तिदीक्षा परमा विधिवत् परिकीतीता ॥ १०-७३४ ॥   
  
  
विधिवदिति समयपाशशुद्ध्यन्तेन विधिनेत्यर्थः ॥ ७३४ ॥   
  
किं च ----   
  
  
विद्येशावरणे दीक्षा यावती क्रियते नृणाम् ।   
  
तावतीं गतिमाप्नोति भुवनेऽत्र वरानने ॥ १०-७३५ ॥   
  
  
यावती यादृशभोगप्रापिका । आप्नोतीत्यर्थाद् दीक्षितः । "यावतीं   
कुरुते" इति तु स्पष्टः पाठः । अत्रेति श्रीभद्रकालीभुवने ॥ ७३५ ॥   
  
अथैतद्भद्रकालीभुवनादूर्ध्वम् ----   
  
  
भुवनानि तदीशांश्च संस्थानानि यथाक्रमम् ।   
  
कथयिष्यामि ते सर्वं शृणुष्वैकमनाः प्रिये ॥ १०-७३६ ॥   
  
  
संस्थानानि भुवनसन्निवेशाः ॥ ७३६ ॥   
  
  
भद्रकाल्याः परो देवो रुद्रक्रोधसमुद्भवः ।   
  
कोटिमात्रेण देवेशि युगान्ताग्निसमप्रभः ॥ १०-७३७ ॥   
  
युगान्ताम्बुदवृन्दोत्थगजीतध्वनिनिःस्वनः ।   
  
शतबाहुर्महातेजा दिव्याभरणभूषितः ॥ १०-७३८ ॥   
  
शिरसीन्दुधरः श्यामो नीलाञ्जनसमद्युतिः ।   
  
शिखिकण्ठनिभः किञ्चित्किञ्चिदापाण्डुलोहितः ॥ १०-७३९ ॥   
  
चाषजीमूतवर्णश्च अतसीपुष्पसन्निभः ।   
  
इन्द्रनीलनिभः किञ्चित्किञ्चिद्भृङ्गनिभाकृतिः ॥ १०-७४० ॥   
  
जात्यञ्जननिभाकारो रुद्रैकादशिकान्वितः ।   
  
  
रुद्रैकादशिका ----   
  
"अत्र चाङ्गारकः सपीर्नैरृतः" (१०-४९०)  
  
इत्यादिना या पूर्वमुक्ता, सैवेह पररूपेण स्थिता ॥   
  
किं च ----   
  
  
युतं कोटिसहस्रेण रुद्राणां च महात्मनाम् ॥ १०-७४१ ॥   
  
भुवनं तस्य देवस्य विजयं नाम विश्रुतम् ।   
  
इन्द्रनीलनिभं दिव्यं सर्ववज्रनिभं महत् ॥ १०-७४२ ॥   
  
  
वज्रनिभत्वं सारप्रकर्षात् ॥   
  
अत्र च ----   
  
  
दशकोटिसहस्राणि रुद्राणां वरवणीनि ।   
  
  
मुख्यानि स्थितानि ॥   
  
एतच्च भुवनम् ----   
  
  
अन्तर्भुवनसङ्घातैरन्यैश्च परिवारितम् ॥ १०-७४३ ॥   
  
नीलोत्पलदलश्यामैः शिखिकण्ठनिभैस्तथा ।   
  
  
अन्यच्च ----   
  
  
रुद्रैदीभ्यैर्महावीर्यैः समन्तात् परिवारितम् ॥ १०-७४४ ॥   
  
  
प्रधानानामपि प्रधानभूतैरित्यर्थः ॥ ७४४ ॥   
  
किं च ----   
  
  
स्तुतिभिर्मङ्गलैर्गीतैर्नृत्तवादित्रवादितैः ।   
  
पणवैर्वेणुवीणाभिर्भेरीझल्लरिगोमुखैः ॥ १०-७४५ ॥   
  
पटहैः काहलैश्चैव शङ्खदुन्दुभिपीलुकैः ।   
  
मृद्दलैस्तट्टरीभिश्च तालकैर्मुरजैस्तथा ॥ १०-७४६ ॥   
  
मौन्दकाहलटङ्कैश्च तमिलद्रघटादिभिः ।   
  
वादित्रैर्वल्गितैस्तालै रोटनैर्मुखमृद्दलैः ॥ १०-७४७ ॥   
  
भूतैर्भूतगणै रुद्रैर्जल्पितैः पठितैस्तथा ।   
  
ध्यायद्भिश्च जपद्भिश्च धावद्भिश्चेष्टितैस्तथा ॥ १०-७४८ ॥   
  
मयूरकोकिलारावान् मुञ्चद्भिश्च तथापरैः ।   
  
नानारुतविलासैश्च विकुर्वद्भिर्महात्मभिः ॥ १०-७४९ ॥   
  
आवृतस्तैर्महातेजा मयूखैरिव भास्करः ।   
  
गजवक्त्रैः सिंहवक्त्रैरश्ववक्त्रैः शुभाननैः ॥ १०-७५० ॥   
  
गोकर्णैर्गोमुखैश्चान्यैर्द्वीपिऋक्षमुखैस्तथा ।   
  
व्याघ्रवानरवक्त्रैश्च भगवान् पर्युपास्यते ॥ १०-७५१ ॥   
  
वीरभद्रो महातेजा युगान्ताग्निसमप्रभः ।   
  
  
पीलुकमृद्दलतमिलद्रघटादयो वाद्यविशेषा इह प्रसिद्धाः ।   
तृतीयाश्चैता यथायोगमित्थम्भूतलक्षणे कर्तरि करणे हेतौ च   
योज्याः ॥   
  
किं च ----   
  
  
आसनं तस्य देवस्य सर्वज्रमयं महत् ॥ १०-७५२ ॥   
  
दशयोजनविस्तीर्णं चतुरस्रानलप्रभम् ।   
  
राजतेऽत्राष्टभिः सिंहैर्वृतं भीमपराक्रमैः ॥ १०-७५३ ॥   
  
  
चतुरस्रानलप्रभमिति कर्मधारयः । अत्रेति विजयाख्ये पुरे ॥ ७५३ ॥   
  
एतद्येषां यथोपपत्ति स्थानम्, तान् दर्शयति ----   
  
  
अत्र ते पुण्यकर्माणः…  
  
  
जायन्ते ॥   
  
के ----   
  
  
…ये स्मरन्ति महेश्वरम् ।   
  
जले मरुत्स्वथाग्नौ वा शिरश्छेदेन वा मृताः ॥ १०-७५४ ॥   
  
ये यान्ति चैश्वरं बोधं वीरभद्रं महाद्युतिम् ।   
  
  
मरुत्सु महावात्यासु । मरुष्विति पाठे महापथेषु महेश्वरं स्मरन्ति,   
मृताश्च ये तथा भगवत्पादपूजार्थं शिरश्छेदेन ये वा मृताः   
सङ्ग्रामे शिरश्छेदेन, महेश्वरं स्मरन्तो मृतास्त एतत्स्थानं   
लभन्ते । महेश्वरस्मरणं विना तु ये जलादौ मृतास्ते पूर्वोक्तं   
वैद्युतं वायुपथमिति विभागः ॥   
  
अथ ----   
  
  
भुवनस्यास्य देवेशि ह्युपर्यावरणं महत् ॥ १०-७५५ ॥   
  
अम्मयं तु घनं चापि शक्रचापमिव स्थितम् ।   
  
वितानमिव तद्भद्रमन्तरे समवस्थितम् ॥ १०-७५६ ॥   
  
  
घनमतीव आश्यानम् । भद्रं रम्यम् । अन्तर इति   
जयविजयादिभुवनानां तेजस्तत्त्वस्य च ॥   
  
  
तत्र चास्ते महात्मासावङ्गुष्ठाग्रप्रमाणकः ।   
  
  
भगवान् रुद्रो ध्यायिनां ध्यानाय सूक्ष्मरूपमाश्रित्य   
प्रभावातिशयशाली तत्र स्थितः ॥   
  
यथा च ब्रह्माण्डस्योर्ध्वकर्परिका कोटियोजना,   
तथाऽऽप्यावरणकर्परिकापीत्याह ----   
  
  
तत्र योजनकोटिर्वै विष्कम्भादूर्ध्वमुच्यते ॥ १०-७५७ ॥   
  
  
तत्रेत्यावरणकर्परिकाभागे । विष्कम्भाद् घनत्वादूर्ध्वमुच्यत   
इत्यावरणकर्परिकेत्यर्थात् ॥   
  
अतश्च ----   
  
  
तिर्यक्त्रिगुणविस्तारमाप्यमावरणं प्रिये ।   
  
  
शतकोटिविस्ताराद् ब्रह्माण्डाद् दशगुणं यदाप्यमावरणं   
सहस्रकोट्युन्मानमुक्तम्, "तत्सर्वं त्रिगुणेनोह्य" इति नीत्या   
त्रिसहस्रकोटिपरिमाणमित्यर्थः, न तु कर्परिकाघनतानुसारेण   
त्रिगुणविस्तारत्वं योज्यम्, आसमञ्जस्यापत्तेः ॥   
  
अतश्च ----   
  
  
आवृतं तेन तत्सर्वं महाम्भोधिविसारिणा ॥ १०-७५८ ॥   
  
  
तेनेत्याप्यावरणेन ॥ ७५८ ॥   
  
किमावृतम् ? ---- इत्याह ----   
  
  
रुद्राण्ड इति विख्यातं रुद्रलोक इति प्रिये ।   
  
  
वीरभद्रादिवीराश्रयत्वाद् रुद्राण्ड इति रुद्रलोक इति चागमेषु   
ख्यातं पुरजातमाप्यावरणेनावृतमित्यर्थः ॥   
  
एतदेव विभजति ----   
  
  
वीरभद्रनिकेतश्च भद्रकाल्यालयस्तथा ॥ १०-७५९ ॥   
  
त्रयोदशभिरन्यैश्च भुवनैरुपशोभितम् ।   
  
  
वीरभद्रनिकेतो भद्रकाल्यालय इत्यादिप्रागुक्तरुद्रभुवनैकादशकेन   
सह त्रयोदशभिः, अन्यैश्च   
धरित्र्यादिभिर्भुवनैर्वक्ष्यमाणैर्भ्राजमानम् ॥   
  
एतच्च ----   
  
  
नानारुद्रगणैदीव्यैनीरन्तरमलङ्कृतम् ॥ १०-७६० ॥   
  
अण्डं वै वीरभद्रस्य ब्रह्माण्डसदृशं प्रिये ।   
  
  
वीरभद्रस्याण्डमिति प्राधान्यात् । ब्रह्माण्डसदृशं   
चतुर्दशविधभूतसर्गाश्रयनानाभुवनपरिष्कृतत्वात् ॥   
  
यदुक्तमन्यैश्च भुवनैरिति, तत्स्फुटयति ----   
  
  
अतः परं प्रवक्ष्यामि धरित्र्या भुवनं महत् ॥ १०-७६१ ॥   
  
धात्री यस्मिन् भगवती धरालोके सनातनी ।   
  
  
धत्ते सर्वमिति धात्री आकृतिमती भगवच्छक्तिः ॥   
  
एषा हि ----   
  
  
हैरण्यमतुलं प्राप्ता आधारं यत्र संस्थिता ॥ १०-७६२ ॥   
  
  
आधारमिति भुवनम् ॥ ७६२ ॥   
  
कीदृशम् ----   
  
  
चक्रवतीविमानैश्च बहुभिः परिवारितम् ।   
  
आवृतं भूतसङ्घातैराचार्यैस्तत्परायणैः ॥ १०-७६३ ॥   
  
दिव्यगीतनिनादाढ्यैर्वादित्रशतनिःस्वनैः ।   
  
अन्तर्भुवनसङ्घातै रुद्राणां परिवारितम् ॥ १०-७६४ ॥   
  
  
चक्रवतीनोऽत्र महापुण्यभाजो गीर्वाणादयः । भूतसङ्घैरिति   
चतुर्दशभिः । आचार्यैस्तत्परायणैरिति   
पाथीवधारणासिद्धैर्योगिरूपैरित्यर्थः । पारमेश्वरी मूतीरेषेति   
कृत्वैतद्भुवनं रुद्रभुवनैः परिवृतम् ॥ ७६४ ॥   
  
  
भुवनस्यास्य मध्ये तु उदयादित्यसन्निभः ।   
  
रक्तोत्पलनिभो दिव्य अशोकस्तबकच्छविः ॥ १०-७६५ ॥   
  
पद्मरागमयो दिव्यः प्रासादो बहुभूमिकः ।   
  
  
प्रासादो देवगृहम् । बहुभूमिक इति   
शिखरवर्तनागतनानाभूमिकायुक्तः ॥   
  
  
तस्य मध्ये भगवती धरित्री लोकधारिणी ॥ १०-७६६ ॥   
  
मालया रक्तपुष्पस्य लम्बया नित्यभूषिता ।   
  
चन्द्रार्कमण्डलाकारकपोलतलभूषिता ॥ १०-७६७ ॥   
  
पीतहेमांशुकवती महाहारविभूषिता ।   
  
शतयोजनविस्तीर्णे कूर्मपृष्ठे व्यवस्थिता ॥ १०-७६८ ॥   
  
चतुर्वक्त्रा चाष्टभुजा दिव्याभरणभूषिता ।   
  
  
पीतहेम्ना कृतमंशुकं प्रशस्तवस्त्रं यस्याः ॥   
  
  
किं च ----   
  
  
रुपयौवनसम्पन्ना नृत्तगीतविशारदाः ॥ १०-७६९ ॥   
  
परिवार्योपासते तां दिव्या वै मानसाः स्त्रियः ।   
  
  
तस्यास्ता मनस उद्भूताः ॥   
  
काः ? कियत्यश्च ? ---- इत्याह ----   
  
  
त्रिंशत्कोट्यस्तु तासां वै दिव्याभरणभूषिताः ॥ १०-७७० ॥   
  
उत्पादितास्तु शर्वेण तदर्थं हितमिच्छता ।   
  
  
शर्वेण धरामूर्तीश्वरेण स्वस्या मूर्तेर्धरित्र्या हितार्थं   
विनोदायैता मनसा निमीता इत्यर्थः ॥   
  
किं चैताः ----   
  
  
तप्तजाम्बूनदनिभा दिव्याभरणशोभिताः ॥ १०-७७१ ॥   
  
उच्छिरतेनातपत्रेण धिरयमाणेन शोभिताः ।   
  
  
किं च ----   
  
  
पुरःस्थितो महातेजा योऽसौ मेरुर्महागिरिः ॥ १०-७७२ ॥   
  
उपासीनस्तु तां देका तत्रास्ते स नगाधिपः ।   
  
  
शिरःपाण्याद्याकृतिमानित्यर्थः ॥   
  
तथा ----   
  
  
नीलोत्पलदलश्यामो नीलजीमूतसन्निभः ॥ १०-७७३ ॥   
  
नीलो नाम महाशैलः पीतवासा महाद्युतिः ।   
  
अतिकान्तेन रूपेण कैटभारिरिवापरः ॥ १०-७७४ ॥   
  
उपास्यमानो दिव्याभिर्नगरीभिर्नगाधिपः ।   
  
तस्योत्तरे चन्द्रनिभो नानालङ्कारभूषितः ॥ १०-७७५ ॥   
  
श्वेतातपत्री तेजस्वी श्वेतो नाम महागिरिः ।   
  
तस्योत्तरेण सूर्याभो मुकुटादिविभूषितः ॥ १०-७७६ ॥   
  
पीताम्बरधरः श्रीमान् शृङ्गवानिति विश्रुतः ।   
  
अतिकान्तेन रूपेण कुसुमास्त्र इवापरः ॥ १०-७७७ ॥   
  
  
आद्यस्तस्योत्तर इति शब्दः काकाक्षिवद् मेरोरुत्तरे नीलः, तस्याप्युत्तरे   
श्वेत इति योज्यः ॥   
  
किं चास्य मेरोः ----   
  
  
दक्षिणेनापि वक्ष्यामि शृणुष्वावहिता प्रिये ।   
  
  
आकृतिमतः पर्वतान् स्थितानिति शेषः ॥   
  
तान् क्रमेणाह ----   
  
  
चन्द्रावदातदीप्तौजा दिव्याभरणभूषितः ॥ १०-७७८ ॥   
  
शुक्लाम्बरधरः श्रीमान् निषधो नाम विश्रुतः ।   
  
तप्तहेमप्रतीकाशो दिव्याभरणभूषितः ॥ १०-७७९ ॥   
  
अतिशुभ्रेण देहेन पितामह इवापरः ।   
  
पीताम्बरधरः श्रीमान् पीतमाल्यानुलेपनः ॥ १०-७८० ॥   
  
हेमकूटो महातेजास्तेजसामिव सङ्ग्रहः ।   
  
राजते भगवान् शैलः सन्ध्यावृत इवांशुमान् ॥ १०-७८१ ॥   
  
पाण्डुराभ्रप्रतीकाशः शङ्खगोक्षीरसन्निभः ।   
  
शुक्लाम्बरधरः श्रीमान् दिव्यकुण्डलभूषितः ॥ १०-७८२ ॥   
  
आतपत्रेण महता धिरयमाणेन मूर्धनि ।   
  
हिमवानिति विख्यातो द्वितीय इव भास्करः ॥ १०-७८३ ॥   
  
  
किं च ----   
  
  
इन्द्रगोपकसङ्काशः पश्चिमे गन्धमादनः ।   
  
रक्ताम्बरधरः श्रीमानस्ताद्रिस्थ इवांशुमान् ॥ १०-७८४ ॥   
  
शुद्धस्फटिकसङ्काशः शुक्लाम्बरधरः शुभः ।   
  
किरीटी कुण्डली श्रीमान् माल्यवान्नाम पर्वतः ॥ १०-७८५ ॥   
  
इत्येवमादिभिश्चान्यैः पर्वतैः परिवारिता ।   
  
लोकालोकावसानैश्च तथान्यैः कुलपर्वतैः ॥ १०-७८६ ॥   
  
दिव्यरूपधरा देवी तनुर्वै पारमेश्वरी ।   
  
  
भूलोके ये मेर्वादयस्तदधिष्ठातृरूपा एवेत्यर्थः ।   
पारमेश्वरीत्यनेन ----   
  
श्थूलसूक्ष्मप्रभेदेन तदेकं संव्यवस्थितम्" (४-२९५)  
  
इति पूर्वोक्तं प्रमाणीकृतम् ॥   
  
यत एवमतः ----   
  
  
धारणां गन्धतन्मात्रे प्राणांस्त्यक्त्वा तु योगिनः ॥ १०-७८७ ॥   
  
ते यान्ति तादृशीं मूतीं धरित्र्याः परमां तनुम् ।   
  
  
गन्धतन्मात्रे धारणां कृत्वा योगिनस्तामिमां धरित्र्याः परमां   
मूतीमाकृतिमतीं देका सायुज्यसामीप्यसालोक्यभेदेन प्राप्नुवन्ति,   
अतश्च आचार्यैरुपास्यमानामिति यत्पूर्वमुक्तम्, तत् स्फुटीकृतम् ॥   
  
  
अतः परतरं देवि सामुद्रं भुवनं महत् ॥ १०-७८८ ॥   
  
सर्ववज्रमयं दिव्यं नानाश्चर्यशतान्वितम् ।   
  
  
सामुद्रमिति समुद्राधिष्ठातृदेवताश्रयम् ॥   
  
तच्च ----   
  
  
नीलोत्पलसमच्छायं सर्वतः परिमण्डलम् ॥ १०-७८९ ॥   
  
मध्ये तु भुवनस्यास्य मण्डलं चन्द्रसन्निभम् ।   
  
शतयोजनसाहस्रं समन्तात् परिमण्डलम् ॥ १०-७९० ॥   
  
तस्य मध्ये तु पुरुषो रुक्मवर्णो महाद्युतिः ।   
  
किरीटी कुण्डली स्रग्वी दिव्याभरणभूषितः ॥ १०-७९१ ॥   
  
अपां निधेर्भगवतो वरुणस्य परा तनुः ।   
  
  
पुरुष इति समुद्रदेवतात्मा ॥   
  
  
तं तु देवं महात्मानं परिवार्य समन्ततः ॥ १०-७९२ ॥   
  
रूपयौवनसम्पन्नाः सततं पर्युपासते ।   
  
  
देव्यः ॥   
  
तासां मध्ये तु ----   
  
  
शुक्लाम्बरधरा देवी शुक्लगन्धानुलेपना ॥ १०-७९३ ॥   
  
शुक्लयज्ञोपवीता च शुक्लहारोपशोभिता ।   
  
शुक्लेनैवातपत्रेण धिरयमाणेन मूर्धनि ॥ १०-७९४ ॥   
  
गङ्गा ह्युत्तरतस्तस्य स्थिता वै परमा तनुः ।   
  
नीलाम्बरधरा देवी नीलगन्धानुलेपना ॥ १०-७९५ ॥   
  
नीलस्रग्दामकण्ठा च यमुना तस्य दक्षिणे ।   
  
एवमाद्या महानद्यः परिवार्य महाद्युतिम् ॥ १०-७९६ ॥   
  
समुद्राष्टकं च देवेशि स्वनदीभिः समावृतम् ।   
  
उपासते सदा भक्त्या वारुणीं परमां तनुम् ॥ १०-७९७ ॥   
  
  
परमां तनुमित्यधिष्ठातृदेवतारूपाम् ॥ ७९७ ॥   
  
  
अत्र चाकृतिमन्त्येव ----   
  
  
नानासरांसि तीर्थानि…  
  
  
तथा ----   
  
  
…टद्भक्ताश्चापि संस्थिताः ।   
  
रसतन्मात्र अत्रैव कृत्वा सम्यक्तु धारणाम् ॥ १०-७९८ ॥   
  
अपां योनिं परां प्राप्ताः…  
  
  
इमामेव ॥   
  
यस्मादेषाम् ----   
  
  
…वारुणी सा परा तनुः ।   
  
  
अष्टमूर्तेर्महेशितुरियं द्वितीया मूतीर्जलाधिष्ठातृदेवतारूपा ।   
धारणास्वरूपं प्राग्धारणादीक्षावसरे दशीतम् ॥   
  
  
अतः परं प्रवक्ष्यामि भुवनं वरवणीनि ॥ १०-७९९ ॥   
  
श्रीनिकेत इति ख्यातं पद्मगर्भं इति श्रुतम् ।   
  
  
एतन्नामभ्यां प्रतीतमागमेष्वित्यर्थः ॥   
  
तच्च ----   
  
  
विमानशतसङ्घातैनीरन्तरमवस्थितैः ॥ १०-८०० ॥   
  
शोभितं भुवनेशैश्च रुद्रै रुद्रगणैस्तथा ।   
  
सरोभिर्मानसैदीव्यैर्दीघीकाभिश्च शोभितम् ॥ १०-८०१ ॥   
  
रथचक्रप्रमाणैश्च मणिकाञ्जनमण्डितैः ।   
  
वैदूर्यनालैः कमलैदीव्यगन्धसुगन्धिभिः ॥ १०-८०२ ॥   
  
मृदुभिः कान्तिमद्भिश्च चन्द्रमण्डलसन्निभैः ।   
  
संशोभितं विचित्रैस्तैवीकचैर्वज्रकेसरैः ॥ १०-८०३ ॥   
  
उद्यानैवीविधैश्चापि नानाविहगकूजितैः ।   
  
नानाकामप्रदैर्वृक्षैः समन्तात् समलङ्कृतम् ॥ १०-८०४ ॥   
  
नानामणिमयैदीव्यैः क्रीडाशैलैश्च मानसैः ।   
  
मानसीभिश्च नारीभिदीव्ययौवनकान्तिभिः ॥ १०-८०५ ॥   
  
हावभावविलासाढ्यदिव्यस्त्रीभिरलङ्कृतम् ।   
  
विचित्रैर्मणिपद्मैश्च सितपत्रैश्च सुव्रते ॥ १०-८०६ ॥   
  
विभूषितं गजेन्द्रस्थैः स्तुतिमङ्गलवादिभिः ।   
  
गायद्भिश्चाथ नृत्यद्भिदीव्यस्त्रैणैः समाकुलम् ॥ १०-८०७ ॥   
  
  
मानसैरिति सङ्कल्पमात्रसिद्धैः । स्वभावत एव पद्मानां   
मणिकाञ्चनमण्डितत्वं वैदूर्यनालता च ।   
चन्द्रमण्डलसन्निभैरित्यनेन पद्मानां श्वेतता उक्ता । वज्रं   
(हे)१रकम् । नानाकामप्रदैर्वृक्षैः कल्पवृक्षैरित्यर्थः ।   
मानसीभिर्मनोनुकूलाभिः । स्त्रीणां समूहः स्त्रैणम् ॥ ८०७ ॥   
  
तदीदृशे ----   
  
  
तस्मिंस्तु भुवने दिव्ये पद्मगर्भसमप्रभे ।   
  
शरदिन्दुनिभं दिव्यं मण्डलं रश्मिसङ्कुलम् ॥ १०-८०८ ॥   
  
  
मण्डलं प्रधानभुवनम् ॥ ८०८ ॥   
  
  
तस्य मध्ये भगवती श्रीः स्वयं लोकभाविनी ।   
  
चन्द्रकोटिसहस्राणां या कान्तिमतिवर्तते ॥ १०-८०९ ॥   
  
  
लोकान् भावयति प्रोद्भूतविभूतिकान् सम्पादयति ॥ ८०९ ॥   
  
  
सा च ----   
  
  
एकत्र युगपत्तेजस्तेजसां तु विराजते ।   
  
  
सर्वतेजसां सम्बन्धि तेजः, एकत्र राशीभूतमिव भवति ॥   
  
एवमपि च सौम्याकृतित्वात् ----   
  
  
निर्वाणमिव या शान्ता सर्वानन्दमनोहरा ॥ १०-८१० ॥   
  
रूपिणी…  
  
  
आकृतिमती ॥   
  
वस्तुतस्तु ----   
  
  
…परमा देवी मूतीरव्यभिचारिणी ।   
  
  
परैव द्योतमाना पारमेश्वरी मूतीरियमित्थं गृहीताकृतिरित्यर्थः   
। अनयैव मोक्षश्रिया नित्यसम्बद्धया परमेश्वरः श्रीकण्ठ उच्यते   
॥   
  
एषा च ----   
  
  
शतयोजनविस्तीर्णे उदितादित्यसप्रभे ॥ १०-८११ ॥   
  
चन्द्रकान्तमये पद्मे वज्रकेसरकणीके ।   
  
कोटिपत्रे महादिव्ये गन्धपुष्पगुणान्विते ॥ १०-८१२ ॥   
  
पद्मासने भगवती पद्मगर्भसमप्रभा ।   
  
उपविष्टात्र सा नित्यं विभूत्या परया युता ॥ १०-८१३ ॥   
  
महारत्नैश्च स्रग्धाम प्रलम्बमुरसा शुभम् ।   
  
वहन्ती सा तु शुशुभे ज्योत्स्नेव त्रिपथापथम् ॥ १०-८१४ ॥   
  
  
त्रिपथापथमाकाशं गङ्गाप्रवाहात् ॥ ८१४ ॥   
  
अपि च ----   
  
  
स्फुरन्मयूखचलने कपोलतलमण्ड(ने)१ ।   
  
सूर्यमण्डलसङ्काशे धारयन्ती च कुण्डले ॥ १०-८१५ ॥   
  
  
किं च ----   
  
  
स्फुरन्मयूखसङ्घातां रशनां सा तु बिभ्रती ।   
  
हेमाभा पीतवसना महाहारविभूषिता ॥ १०-८१६ ॥   
  
चन्द्राभेनातपत्रेण धिरयमाणेन राजिता ।   
  
उपगीता च गन्धर्वैर्मानसै रुद्रसम्भवैः ॥ १०-८१७ ॥   
  
परिवारिता भगवती सा तनुः पारमेश्वरी ।   
  
  
मानसै रुद्रसम्भवैरिति रुद्रेणैव भगवता तदाराधनार्थमेव   
सृष्टैः ॥   
  
किं च ----   
  
  
या प्राप्ता तपसाराध्य विष्णुना प्रभविष्णुना ॥ १०-८१८ ॥   
  
  
आराधनादेव चास्मै ----   
  
  
दत्ता प्रीतेन रुद्रेण विष्णोरुरसि वाहिनी ।   
  
  
न च सार्वात्म्येन, अपि तु ----   
  
  
अर्धेन सा भगवती विष्णोरङ्गे प्रतिष्ठिता ॥ १०-८१९ ॥   
  
पादेनेन्द्रस्य देवस्य पादार्धेन दिवि स्थिता ।   
  
तदर्धेन पुनर्देवि पाथीवेषु व्यवस्थिता ॥ १०-८२० ॥   
  
तदर्धेन मनुष्येषु…  
  
  
दिवि तन्निवासिदेववक्त्र इत्यर्थः । पाथीवेष्विति सर्वेषु   
चक्रवतीष्वंशांशिकायोगात् । मनुष्येष्वमात्यादिषु,  
सर्वेष्वित्थं विष्णोरंशांशिकया श्रीः स्थिता, साकल्येन तु   
भगवति श्रीकण्ठ एवेत्युक्तं भवति ॥   
  
इत्थमेषा सर्वमेव जगत् ----   
  
  
…या स्थिता व्याप्य मूतीभिः ।   
  
स्वरूपा कामरूपा च द्विधा सा परिकीतीता ॥ १०-८२१ ॥   
  
  
मूतीभिनीजैरंशांशिकावतारैः । स्वं पारमाथीकं परिपूर्णं   
रूपं यस्याः । कामेनेच्छामात्रेण तत्तद्विष्ण्विन्द्रादिमाहात्म्यप्रदं   
रूपं यस्याः सा कामरूपा ॥ ८२१ ॥   
  
तत्र स्वरूपात्मा ----   
  
  
अचला सा तनुः सूक्ष्मा अक्षोभ्या तत्र तिष्ठति ।   
  
  
सूक्ष्मा सर्वनिजावतारव्यापिका । अक्षोभ्या निरतिशया । तत्रेति प्रोक्ते   
स्वपुरेऽचला तिष्ठति ॥   
  
यथैतच्छ्रीपुरमाप्स्यति, तथादिशति ----   
  
  
रुद्रक्रीडावतारेषु प्रयागादिषु सुव्रते ॥ १०-८२२ ॥   
  
श्रीगिरौ च विशेषेण मृतस्तद्भुवनं व्रजेत् ।   
  
  
रुद्रस्य क्रीडया, नत्वनुजिघृक्षयाऽवतारो येषु ते   
देवदारुवनप्रभृतयो रुद्रक्रीडावताराः ॥   
  
अतश्च ----   
  
  
सत्स्वन्येष्वपि भोगेषु त्वियं सा गदिता गतिः ॥ १०-८२३ ॥   
  
  
बुभुक्षूणां प्राप्यत्वेनेति शेषः ॥ ८२३ ॥   
  
यस्माद् बुभुक्षवः श्रीगिर्यादौ मरणादेतदाराधनाद्वा ----   
  
  
प्राप्य तामीदृशीं देवीमैश्वर्यमणिमादिकम् ।   
  
  
लभन्त इति शेषः, प्राप्य तामिति तद्भुवनमित्यर्थात् ॥   
  
न केवलमेतत्, यावत् ----   
  
  
भूत्वा तु साष्टधा दिव्या देवेष्वपि च तिष्ठति ॥ १०-८२४ ॥   
  
  
अष्टधेत्यणिमादिरूपतया ॥ ८२४ ॥   
  
तथा जन्मौषधिमन्त्रतपःसमाधिभिः ----   
  
  
सिद्धेष्वपि च सा देवी उत्तमा सिद्धिरुच्यते ।   
  
  
अपि च ----   
  
  
यदर्थं तारकाद्यैश्च सङ्ग्रामस्त्रिदशेश्वरैः ॥ १०-८२५ ॥   
  
  
सह ----   
  
  
कृतो घोरस्त्वसङ्ख्येयः…  
  
  
तथोक्तांशांशिकारूपाम् ----   
  
  
…टां श्रियं प्राप्तुमिच्छुभिः ।   
  
असङ्ख्येयाश्च सङ्ग्रामाः कृता वै चक्रवतीभिः ॥ १०-८२६ ॥   
  
  
तदित्थमुक्तैषा ----   
  
  
सा बन्ध एवमुक्तानामबुधानां परा स्मृता ।   
  
  
एवमुक्तानां तारकादीनामबुधानां विनश्वरभोगाभिलाषेण   
सङ्ग्रामादिकुर्वतामेषा श्रीर्बन्ध एव, अथ च मुक्तानां   
प्रत्यभिज्ञातस्वरूपाणां जीवन्मुक्तिभाजां सा बन्ध एव, न ते   
तदर्थं प्रयतन्ते, अपि तु प्राप्तां तामथीभ्यो वितरन्ति । ये   
त्वबुधास्तेषामेव सा परा   
प्राप्यत्वेनाभिलषितेत्यावृत्त्याऽकारप्रश्लेषेण व्याख्येयमेतत् ॥   
  
तदेतत् ----   
  
  
श्रीपुरं तु समाख्यातं यथावच्च वरानने ॥ १०-८२७ ॥   
  
  
अथ ----   
  
  
अत ऊर्ध्वं प्रवक्ष्यामि भुवनं च निबोध मे ।   
  
सारस्वतमिति ख्यातं गान्धर्वमिति च स्मृतम् ॥ १०-८२८ ॥   
  
  
ऊर्ध्वमित्युपरिस्थितम् । सरस्वत्या इदं सारस्वतम् । सरस्वती च   
सर्वशास्त्रस्फाररूपा गान्धर्वविद्यारूपा चेति गान्धर्वमित्यस्य   
पुरस्य नाम ॥ ८२८ ॥   
  
तदेतत् ----   
  
  
पद्मगर्भपुरं चापि कोटिमात्रेण सुव्रते ।   
  
योजनानां समाख्यातं प्रमाणेन समन्ततः ॥ १०-८२९ ॥   
  
  
पद्मगर्भाकारं सुकुमारोज्ज्वलमित्यर्थः ॥   
  
किं च ----   
  
  
सर्वरत्नमयं दिव्यं सर्वैश्वर्यसमन्वितम् ।   
  
विमानैवीविधाकारैर्नानारत्नमयैः शुभैः ॥ १०-८३० ॥   
  
गान्धर्वैर्मानसैश्चापि गायद्भिश्चाप्यनेकधा ।   
  
नृत्यद्भिश्च तथान्यैश्च गणैः पार्श्वगतैस्तथा ॥ १०-८३१ ॥   
  
स्त्रीभिः सुरूपिणीभिश्च गन्धर्वैश्च समाकुलम् ।   
  
  
गन्धर्वाणाममी गान्धर्वा विमानास्तैः । मानसैः   
सङ्कल्पमात्रसिद्धैः । गणैः परमेश्वरानुचरैः ॥   
  
तदीदृशस्य ----   
  
  
तस्य मध्ये तु देवेशि शरच्चन्द्रनिभं शुभम् ॥ १०-८३२ ॥   
  
रश्मिमालाकुलं दिव्यं मण्डलं परिमण्डलम् ।   
  
तस्य मध्ये भगवती स्थिता साक्षात् सरस्वती ॥ १०-८३३ ॥   
  
शरच्चन्द्रसहस्रस्य या कान्तिमतिवर्तते ।   
  
पीताम्बरधरा देवी पद्मपत्रायतेक्षणा ॥ १०-८३४ ॥   
  
नीलोत्पलदलश्यामा दिव्याभरणभूषिता ।   
  
हेमपट्टपरीधाना दिव्यकुण्डलधारिणी ॥ १०-८३५ ॥   
  
उरसा तु महाहारमुद्वहन्ती शशिप्रभम् ।   
  
स्फुरन्मयूखसङ्घातकुण्डलद्वयमण्डिता ॥ १०-८३६ ॥   
  
  
मण्डलं प्रधानभुवनम् । कान्तिर्दीप्तिः, श्यामत्वं तु वर्णः ।   
अम्बरमान्तरं वस्त्रम्, परीधानं तु बाह्यम् ॥ ८३६ ॥   
  
समग्रगान्धर्वमयी अस्या मूतीरित्याह ----   
  
  
ग्रामत्रयवलीमध्या सप्तस्वरतनुः शुभा ।   
  
तानमूर्धरुहा देवी मूर्च्छनाङ्गरुहोद्वहा ॥ १०-८३७ ॥   
  
पदासना तालपादा गीतवर्णप्रभावती ।   
  
  
षड्जमध्यमगान्धाराख्यं ग्रामत्रयमेव त्रिवलिलेखाशोभि मध्यं   
यस्याः सा । षड्जादिसप्तस्वरशरीरा, तथा तन्यन्ते विस्तार्यन्ते   
स्वरगुम्फनामय्यो मूर्च्छना यैस्ते ताना मूर्धरुहाः केशा यस्याः ।   
मूर्च्छना एवाङ्गरुहान् रोमाञ्चान् यद्वहति । पदानि छन्दोनिबद्धानि   
गीतकान्यासनं यस्याः । चञ्चुपुटादयस्ताला एव प्रसरणहेतुत्वात्   
पादौ चरणौ यस्याः । द्वित्रिश्रुत्यात्मकस्वरगीयमानाः पदैकदेशा   
गीतवर्णास्तैः प्रभा दीप्तिर्यस्याः ॥   
  
किं चास्याः ----   
  
  
अङ्गुल्यः सन्धयश्चैव लक्षणानि वरानने ॥ १०-८३८ ॥   
  
  
सन्धयो मर्माणि । लक्षणानि ----   
  
  
"अलङ्कारगुणैश्चैव बहुभिः समलङ्कृतम् ।   
  
भूषणैरिव चित्रार्थैस्तद्भूषणमिति स्मृतम् ॥" (१६-६)  
  
  
इत्यादिलक्षणेन भरतमुनिना लक्षितानि भूषणाक्षरसङ्घातादीनि   
षट्त्रिंशत् । तदियमेवं भूत्वा स्वराद्याबद्धशरीरा सरस्वती इह   
पररूपेणाधिष्ठात्री देवतोक्ता । पूर्वं तु मेरुगतगान्धर्वपुर्याम् -  
______________   
  
"आस्ते भगवती साक्षात् सप्तस्वरविभूषिता ।   
  
ग्रामत्रयपरीधाना… ॥" (१०-१५२)  
  
  
इत्याद्युक्त्या   
स्वराद्यलङ्कृतवाण्यात्मिकापररूपेणैतद्देवताधिष्ठेयरूपेति   
विशेषः ॥ ८३८ ॥   
  
तदेषात्र ----   
  
  
आसने परमे दिव्ये वृता भूतगणेश्वरैः ।   
  
स्थिता स्थितिरिवाभाति सर्वस्य जगतः शुभा ॥ १०-८३९ ॥   
  
  
"वाच्यर्था निहिताः सर्वे वाङ्मूला वाङ्निबन्धनाः"  
  
इति नीत्या जगद्व्यवस्थाहेतुरियमेव हि देवी ॥   
  
किं च ----   
  
  
मानसीभिश्च नारीभिर्गान्धर्वैर्मानसैर्वृता ।   
  
  
तथा च ----   
  
  
हाहा हूहूश्चित्ररथस्तुम्बुरुर्नारदस्तथा ॥ १०-८४० ॥   
  
विश्वावसुवीश्वरथः…  
  
  
त एते ----   
  
  
…डिव्यगीतविचक्षणाः ।   
  
संयोज्य मनसात्मानं त्यक्त्वा कर्मफलस्पृहाम् ॥ १०-८४१ ॥   
  
ते वै सारस्वतं स्थानं प्राप्ता वै सुरपूजिते ।   
  
  
स्वरवैखरीभूम्यवस्थितिक्रमेण   
मध्यमापश्यन्तीपदप्रतिष्ठैकाग्रमनस्का इमामेव देवीमुपासीना एते   
गन्धर्वमुख्या एतत्पुरं प्राप्ताः ॥   
  
न केवलमेते पुरमिदं प्राप्ताः, यावत् ----   
  
  
ये च वाग्धारणां ध्यात्वा प्राणान् मुञ्चन्ति देहिनः ॥ १०-८४२ ॥   
  
ते वै सारस्वतं लोकं प्राप्नुवन्ति नरोत्तमाः ।   
  
  
वाग्धारणा तत्त्वसिद्धिपटले द्वादशे वक्ष्यते ॥   
  
  
युक्तं चैतत्, यस्मात् ----   
  
  
एषा सरस्वती देवी मूतीर्वै पारमेश्वरी ॥ १०-८४३ ॥   
  
या स्थितापरभावेन ब्रह्माण्डोदरवतीनाम् ।   
  
  
कथमित्याह ----   
  
  
ब्रह्मलोके च सा देवी पादेनैकेन तिष्ठति ॥ १०-८४४ ॥   
  
शाक्रे चापि तदर्धेन…  
  
  
शक्रलोकेऽष्टमांशेन ॥   
  
  
…गन्धर्वेषु तदर्धतः ।   
  
  
षोडशांशेन ॥   
  
  
सिद्धेषु च तदर्धेन…  
  
  
द्वात्रिंशांशेन ॥   
  
  
…किन्नरेषु तदर्धतः ॥ १०-८४५ ॥   
  
  
चतुःषष्ट्यंशेन ॥ ८४५ ॥   
  
  
तदर्धेन च नागेषु…  
  
  
अष्टाविंशत्यधिकशततमेनांशेन ॥   
  
  
…यक्षेष्वर्धेन वै पुनः ।   
  
  
षट्पञ्चाशदधिकद्विशततमांशेन ॥   
  
  
पिशाचेषु तदर्धेन…  
  
  
द्वादशाधिकपञ्चशततमांशेन ॥   
  
तदित्थम् ----   
  
  
…षा वै तिष्ठति भागशः ॥ १०-८४६ ॥   
  
  
किं च ----   
  
  
पिशाचेभ्यः सहस्रांशान्मानुषेषु च तिष्ठति ।   
  
  
न चैवमंशांशिकयैषावतीर्णा देवी, अपितु ----   
  
  
तैस्तु तप्त्वा तपो घोरमाराध्य च पिनाकिनम् ॥ १०-८४७ ॥   
  
अवतारिता तु सा देवी रूपिणी स्वरभूषिता ।   
  
  
रूपिणी आकृतिमती ॥   
  
तदेवं तपसा समाराधितस्य पिनाकिनस्तदादेशादेव प्रथमम् ----   
  
  
स्वरांस्तु स्मरतस्तस्य कल्पादौ ब्रह्मऌअः पुरा ॥ १०-८४८ ॥   
  
स्वरेभ्यस्तु विनिष्क्रान्ता तेन सा तु सरस्वती ।   
  
  
स्वरप्रत्यवमर्शवशोन्मिशन्नादामर्शानुप्रवेशाद् ब्रह्मणः स्वरेभ्य   
इवोद्भूताऽभिव्यक्तिमागता यस्मात्, अत एषाऽक्षरसारूप्यात्   
सरस्वतीत्युच्यते । यदा तु "ब्रह्मणोऽव्यक्तजन्मनः" इति पाठः,   
तदाऽव्यक्ताद् वक्ष्यमाणात् प्रकृतितत्त्वाद् जन्म यस्य बुद्धितत्त्वगतस्य   
परस्य ब्रह्मणः पिनाकिप्रसादाद् व्यक्तिं गतेति व्याख्येयम् ॥   
  
तदित्थमवतीर्णैषा ----   
  
  
सा स्थिता सर्वशास्त्रेषु कवीनां काव्यमास्थिता ॥ १०-८४९ ॥   
  
  
अधिष्ठाय स्थितेत्यर्थः ॥ ८४९ ॥   
  
किं च ----   
  
  
या वाल्मीकौ स्थिता देवी व्यासे चैव निरन्तरम् ।   
  
ऋषीणां चैव सर्वेषां मेधाबुद्धिविवधीनी ॥ १०-८५० ॥   
  
  
मेधा निवीकल्पप्रतिभा, बुद्धिरध्यवसायिनी धीः ॥ ८५० ॥   
  
एषा हि ----   
  
  
सर्वज्ञानधरी सा तु सर्वज्ञा देवपूजिता ।   
  
  
ब्रह्माण्डान्तरवतीर्णायाश्च क्रमेण ----   
  
  
मेरोर्वायव्यदिग्भागे पुरं तस्याः प्रकीतीतम् ॥ १०-८५१ ॥   
  
  
अपरम् ----   
  
  
इदं तु परमं देव्या मया ते परिकीतीतम् ।   
  
  
एतदुपसंहरति ----   
  
  
सारस्वतं तु भुवनं कीतीतं…  
  
  
यत्र सरस्वती भगवती देवी ॥   
  
  
…परमा तनुः ॥ ८५२ ॥   
  
  
परमेश्वरसम्बन्धिनी परमा मूतीः स्थितेत्यर्थः ॥   
  
अधुना ----   
  
  
अत्रैव त्वाप्यतत्त्वे त्वं शृणु वै भुवनोत्तमम् ।   
  
  
प्रोक्तेभ्योऽपि भुवनेभ्य उत्तमं वक्ष्यमाणदृशा भुवनाष्टकं   
शृणु ॥   
  
तच्च भुवनेशद्वारेण दर्शयति ----   
  
  
अमरेशं प्रभासं च पुष्करं नैमिषं तथा ॥ १०-८५३ ॥   
  
आषाढिं डिण्डिमुण्डिं च भारभूतिं च लाकुलम् ।   
  
  
तदेतत् ----   
  
  
गुह्याष्टकमिति ख्यातं जलावरणगं प्रिये ॥ १०-८५४ ॥   
  
  
गुह्यत्वमेषां शतरुद्रादिभ्योऽप्युत्कर्षणात् । एते च भुवनेश्वरा   
भुवनमप्येतन्नामकं   
नानादिग्गतस्वयम्भूतीर्थादिरूपतयाऽनुग्रहार्थमवतीर्णाः   
प्रसिद्धाः । एवमन्येऽपि वक्ष्यमाणा ज्ञातव्याः ॥ ८५४ ॥   
  
अथ ----   
  
  
तेजस्तत्वमतश्चोर्ध्वं कथयामि समासतः ।   
  
अग्नेस्तु भुवनं तत्र कथयामि वरानने ॥ १०-८५५ ॥   
  
  
तच्च ----   
  
अशोकस्तबकानां च सर्वतो दीप्तिमुद्वहत् ।   
  
उत्फुल्लकिंशुकच्छायं जपाकुसुमसन्निभम् ॥ १०-८५६ ॥   
  
  
अतिलोहितमित्यर्थः ॥ ८५६ ॥   
  
  
भूवनस्यास्य मध्ये तु उदितार्कसमप्रभम् ।   
  
परिमण्डलमाग्नेयं तेजोमण्डलमुच्यते ॥ १०-८५७ ॥   
  
  
परितस्त्रिकोणाकारं मण्डलं परिमण्डलम् । तेजोमण्डलमिति   
तेजोमयं प्रधानभुवनम् ॥ ८५७ ॥   
  
  
तस्य मध्ये तु भगवान् शिवाग्निः कारणं परम् ।   
  
  
शिव एव परमेश्वरो गृहीताग्निमूतीः शिवाग्निः । परं कारणमिति   
ब्रह्माण्डवतीसर्वाग्निभेदानाम् ॥   
  
यदाह ----   
  
  
योऽवतीर्याण्डमध्ये तु स्थितो नित्यं त्रिधा त्रिधा ॥ १०-८५८ ॥   
  
  
भौमान्तरिक्षजाठराग्निरूपतया ॥ ८५८ ॥   
  
किं च ----   
  
  
वक्त्रे तु दक्षिणे तस्य रुद्रस्य परमात्मनः ।   
  
स्थितो जिह्वास्वरूपेण स्वयम्भूर्नीललोहितः ॥ १०-८५९ ॥   
  
  
तस्येति शिवाग्निरूपस्य रुद्रस्य । यो नीललोहितो ज्वालालिङ्गात्मा   
श्रीपर्वतादौ स्वयम्भूः प्रसिद्धः, स दक्षिणे वक्त्रे   
जिह्वारूपस्तद्दक्षिणवक्त्राद् भुवनमनुग्रहायावतीर्ण इत्यर्थः ॥ ८५९   
॥   
  
किं च ----   
  
  
स एव तु महादेवि कालाग्निः परमेश्वरः ।   
  
  
यः कर्परिकापृष्ठे ब्रह्माण्डोर्ध्वे च प्रतिपादितः, स एवेति   
नीललोहितो यस्य दक्षिणजिह्वामात्रात्मा कालाग्निः, स निःसामान्यात्मेति   
यावत् ॥   
  
एतस्य शिवाग्नेर्ध्यायिजनोपयोगि ----   
  
  
तस्य रूपं प्रवक्ष्यामि शृणुष्वावहिता प्रिये ॥ १०-८६० ॥   
  
रक्तपद्मदलच्छायः पद्मरागसमद्युतिः ।   
  
रक्ताम्बरधरः श्रीमान् रक्तमाल्यानुलेपनः ॥ १०-८६१ ॥   
  
अर्काभाभ्यां कुण्डलाभ्यामलङ्कृतशुभाननः ।   
  
महाहारेण दीप्तेन उरःस्थेन विराजते ॥ १०-८६२ ॥   
  
  
पद्मरागमयेनेत्यर्थात् ॥ ८६२ ॥   
  
किं च ----   
  
  
किरीटी कुण्डली दीप्तो देवानामास्यमुच्यते ।   
  
  
अस्यन्त्यनेन शिवाग्निरूपेण विश्वभक्षकेण हविरित्यास्यम् ॥   
  
अयं चात्र भुवने ----   
  
  
सर्ववज्रमये पीठे उपविष्टः स्वयं प्रभुः ॥ १०-८६३ ॥   
  
दावाग्निरिव शैलाग्रे वेणुघर्षात् समुत्थितः ।   
  
  
किं च ----   
  
  
दशकोटिसहस्राणि आग्नेयास्तु गणेश्वराः ॥ १०-८६४ ॥   
  
दक्षिणास्याद्विनिष्क्रान्ताः श्वसतोऽस्य स्वयम्भुवः ।   
  
हिताय सर्वलोकानां रुद्रा वै सूर्यवर्चसः ॥ १०-८६५ ॥   
  
तेन तेऽग्निं महात्मानो नित्यशः पर्युपासते ।   
  
  
गणानां स्वपरिवाराणामीश्वरा रुद्राः । हिताय सर्वभूतानामिति   
सूर्यमरीच्याद्यधिष्ठानद्वारेण संस्थिताग्न्यधिष्ठानेन च   
भोगमोक्षरूपमनुग्रहं सम्पादयितुम्, तथा च पुराणेषु ----   
  
"चन्द्रार्कयोर्मध्यगता ये च चन्द्रार्करश्मिषु ।   
  
रसातलगता ये च ये च तस्मात् परं गताः ॥   
  
नमस्तेभ्यो नमस्तेभ्यो नमस्तेभ्योऽस्तु नित्यशः ।   
  
येषां न विद्यते सङ्ख्या प्रमाणं रूपमेव वा ॥   
  
असङ्ख्येयगणा रुद्रा नमस्तेभ्योऽस्तु नित्यशः । "   
  
(वाम०पु० २६ । १५९-१६१)  
  
इति स्तुतिवाक्यमस्ति ॥   
  
किं च ----   
  
  
नार्यश्च विविधा दिव्या दिव्यगीतविचक्षणाः ॥ १०-८६६ ॥   
  
गणा रुद्रा भूतगणाः किङ्कराश्च सहस्रशः ।   
  
  
तं पर्युपासत इति सम्बन्धः ॥   
  
किं च ----   
  
  
स वै शिवाग्निः पठितः सर्वहौमेश्वरः परः ॥ १०-८६७ ॥   
  
  
पारमेश्वरेषु शास्त्रेषु दीक्षात्मनि शिवयज्ञे ॥   
  
किं चासौ ----   
  
  
अग्निकार्यविधानेषु हूयते तद्विदैः सदा ।   
  
  
तत्र विदा ज्ञानं येषां ते तद्विदास्तैः ।   
  
किं च ----   
  
  
तमग्निमैश्वरं यान्ति कृत्वाग्नेयीं तु धारणाम् ॥ १०-८६८ ॥   
  
  
देहान्त इत्यर्थात् ॥ ८६८ ॥   
  
अयं चास्य शिवाग्नेमैहिमा, यत् ----   
  
  
स एकधा स बहुधा व्याप्य सर्वं व्यवस्थितः ।   
  
  
एकधेति शिवाग्नितया । बहुधेति वक्ष्यमाणपञ्चाशद्रूपतया ॥   
  
किं च ----   
  
  
स तेजस्तेजसां योनिः…  
  
  
यतः ----   
  
  
…टस्माज्जज्ञे दिवाकरः ॥ १०-८६९ ॥   
  
  
जज्ञे जातः । उक्तं च ----   
  
  
"ज्ञानशक्तिः परस्यैषा तपत्यादित्यविग्रहा ।" (१०-४९९)  
  
  
इति । शिवाग्नेरस्येहोद्भवो यत उक्तः ॥ ८६९ ॥   
  
किं च ----   
  
  
बहुधा व्यज्यते चासौ कल्पमन्वन्तरादिषु ।   
  
  
वक्ष्यमाणेषु कल्पादिषु बहुधा व्यज्यते नानाप्रकारतया   
ब्रह्माण्डान्तरंशांशिकयावतरति ॥   
  
किं चायम् ----   
  
  
भिन्नश्च जन्मभेदैश्च पञ्चाशद्भिश्च भूतले ॥ १०-८७० ॥   
  
  
ते च वायुपुराणादौ१ विद्युदरणिसूर्यकान्तोद्भूतानां   
पावकपवमानशुचिसञ्ज्ञानां भेदेन तत्पुत्रपौत्रादिभेदेन च   
भरतवैश्वानराथर्वभृदृगादिनानानादनिदीष्टेन   
पञ्चाशन्नित्यनैमित्तिककाम्यकर्माधिकरणभूताः केचिद् लौकिकाः   
केचिच्च वैदिका निदीष्टाः । मोचकस्त्वेक एव शिवाग्निः   
परमेशमन्त्रसंस्कारसंस्कृतः साक्षादयमेवावतीर्णः स एकधेति   
योऽनन्तरं निदीष्टः ॥ ८७० ॥   
  
  
उपसंहरति ----   
  
  
तदेवं कीतीतं सम्यगाग्नेयं भुवनं महत् ।   
  
  
अत्रैव ----   
  
  
भुवनाधिपांश्च भुवने कथयामि त्वतः परम् ॥ १०-८७१ ॥   
  
हरिश्चन्द्रं च श्रीशैलं जल्पमाम्रातकेश्वरम् ।   
  
महाकालं मध्यमं च केदारं भैरवं तथा ॥ १०-८७२ ॥   
  
  
तदभिधाने रुद्राष्टकं पूर्वोक्ताद् गुह्याष्टकात् सातिशयम् ----   
  
  
अतिगुह्यं समाख्यातं…  
  
  
अतिगुह्यं गुह्येभ्यः प्रकृष्टत्वात् । एवमुत्तरत्र ॥   
  
कथमेतदत्र स्थितम् ? ---- इत्याह ----   
  
  
…पूर्वेशान्तमनुक्रमात् ।   
  
  
पूर्वदिश ईशानदिगन्तं स्थितं   
प्रधानभूतमेतद्रुद्राष्टकमित्यर्थः ।   
एतच्चोक्तवक्ष्यमाणाष्टकान्तरेष्वप्येवमवस्थानं प्राधान्यं   
चोपलक्षयति ॥   
  
  
अथोर्ध्वे वाय्वावरणं तत्रस्थो वायुरव्ययः ॥ १०-८७३ ॥   
  
प्राणस्य भुवनं तत्र वायोस्तु वरवणीनि ।   
  
शङ्खगोक्षीरधवलं शरत्कुन्देन्दुसप्रभम् ॥ १०-८७४ ॥   
  
  
प्राणाख्यस्य प्रधानस्य वायोः ----   
  
  
तस्मिंस्तु भुवने दिव्ये दिव्याश्चर्यशतैर्युते ।   
  
मध्ये तु मण्डलं दिव्यं शरच्चन्द्रसमप्रभम् ॥ १०-८७५ ॥   
  
रश्मिमालाकुलं दिव्यं द्योतयद् वै दिशो दश ।   
  
  
मण्डलं प्रधानपुरम् ॥   
  
  
तस्य मध्ये तु देवेशि वायोस्तु परमा तनुः ॥ १०-८७६ ॥   
  
  
वाय्वधिष्ठातृदेवः स्थित इत्यर्थः ॥ ८७६ ॥   
  
  
स च ----   
  
  
किरीटी कुण्डली दीप्तो हारकेयूरभूषितः ।   
  
नानाभरणचित्राङ्गश्चित्रमाल्यानुलेपनः ॥ ८७७ ॥   
  
चित्राम्बरधरः श्रीमान् महाहारविभूषितः ।   
  
  
तं च ----   
  
  
मारुता नाम वै देवाः शतकोट्यो महाबलाः ॥ १०-८७८ ॥   
  
उपासते महात्मानं वायुमूतीं महाद्युतिम् ।   
  
  
कं तमित्याह ----   
  
  
यो व्यापयेच्छरीराणि एकधा पञ्चवधा विभुः ॥ १०-८७९ ॥   
  
  
एकधा सामान्यप्राणात्मना । प्राणापानसमानोदानव्यानानां भेदेन   
तु पञ्चधा । व्यापयेदिति व्याप्नुवतः स्वप्रपञ्चव्याप्तिरूपान् वायून्   
प्रयुञ्जीत ॥ ८७९ ॥   
  
न केवलं सर्वाणि शरीराणि स्वप्रपञ्चव्याप्तिरूपैः   
सूक्ष्मवायुभिर्व्यापयेदिति, यावद् बहिरपि ----   
  
  
सप्तधा सप्तधा चैव तिर्यग्गो द्विगुणो विभुः ।   
  
  
"आ मेघाद् भास्करात्" (१० । ५१३) इत्याद्युक्तनीत्या ये सप्त, ते प्रत्येकं   
पौराणिकप्रसिद्ध्या सप्तधेत्येकोनपञ्चाशद्धा बहिस्तिर्यग्गो वायुः ।   
द्विगुण इति शब्दस्पर्शाख्यगुणद्वययुक्तः ॥   
  
एवम्भेदभिन्नस्याधिष्ठातृदेवतात्मा ----   
  
  
स्वमण्डलस्य सा दिव्यैवीभात्येका परा तनुः ॥ १०-८८० ॥   
  
  
किं च ----   
  
  
तमेतमेकं दशधा प्राणात्मानं तु योगिनः ।   
  
ध्यात्वा त्यक्त्वा तु वै प्राणान् कृत्वा तस्मिंस्तु धारणाम् ॥ १०-८८१ ॥   
  
तं विशन्ति महात्मानो वायुभूताः खमूर्तयः ।   
  
  
तमिति सामान्यप्राणरूपमेकम् । दशधेति   
प्राणादिभेदान्नागकूर्मादिभेदाच्च । तं विशन्तीति   
वाय्वावरणगतत्वाद्वायुदेवतासायुज्यं यान्ति ॥   
  
उपसंहरति ----   
  
  
इति प्राणस्य भुवनमाख्यातं तव सुव्रते ॥ १०-८८२ ॥   
  
  
अथ ----   
  
  
भुवनेशांस्तत्र रुद्रान् कथयाम्यनुपूर्वशः ।   
  
गयां चैव कुरुक्षेत्रं नाकलं कनखलं तथा ॥ १०-८८३ ॥   
  
विमलं चाट्टहासं च माहेन्द्रं भीममष्टमम् ।   
  
  
पूर्ववद् भुवनमप्यवतीर्णम् ----   
  
  
गुह्याद् गुह्यतरं ह्येतद्वेदितव्यं प्रयत्नतः ॥ १०-८८४ ॥   
  
  
वेदितव्यमिति दीक्षायामुपस्थानादिपूर्वं शोध्यत्वेन ॥ ८८४ ॥   
  
  
अथोपरि ----   
  
  
आकाशे तु यथाकाशं शुद्धस्फटिकनिर्मलम् ।   
  
  
आकाश इति तदावरणे । यथाकाशमिति व्यापकम् । शुद्धेति स्वच्छम् ।   
भुवनमित्यर्थात् ॥   
  
तथाऽत्र ----   
  
  
सूक्ष्मरूपोऽव्ययो नित्यो मध्यदेशे व्यवस्थितः ॥ १०-८८५ ॥   
  
  
आकाशाख्य एव परमेश्वरमूतीरूपो भुवनेश इत्यर्थात् ॥ ८८५ ॥   
  
किं च ----   
  
  
आकाशधारणायुक्तो योगी युज्येत तत्पदे ।   
  
  
देहान्तर एव ॥   
  
अथ ----   
  
  
अत्राकाशे प्रवक्ष्यामि ये रुद्राः संव्यवस्थिताः ॥ १०-८८६ ॥   
  
  
तान् ॥ ८८६ ॥   
  
  
वस्त्रापदं रुद्रकोटिमविमुक्तं महालयम् ।   
  
गोकर्णं भद्रकर्णं च स्वर्णाक्षं स्थाणुमष्टमम् ॥ १०-८८७ ॥   
  
पवित्राष्टकमेतद्धि समासेन प्रकीतीतम् ।   
  
  
पवित्रस्य निरावरणपदनिविष्टत्वेन पूर्वेभ्योऽप्युत्कर्षात् ॥   
  
अथ ----   
  
  
अस्य बाह्ये अहङ्कारः…  
  
  
अस्य आकाशावरणस्य बाह्ये सर्वतो व्यापकत्वेनावस्थितोऽहङ्कार   
इत्यन्तर्गर्भीकृततन्मात्रेन्द्रियात्मकस्वविकारषोडशकमहङ्कारावरण्  
अमित्यर्थः ॥   
  
अतश्च ----   
  
  
…टत्र रुद्रान्निबोध मे ॥ १०-८८८ ॥   
  
छगलाण्डं दुरण्डं च माकोटं मण्डलेश्वरम् ।   
  
कालञ्जरं शङ्कुकर्णं स्थूलेश्वरस्थलेश्वरौ ॥ १०-८८९ ॥   
  
स्थाण्वष्टकं समाख्यातं…  
  
  
तिष्ठत्यस्मिन् तन्मात्रेन्द्रियाधिष्ठातृद्वारेण सर्वभोगसम्पदिति   
स्थाणुशब्दाभिधेयमष्टकमेतत् ॥   
  
पूर्ववदष्टकमेतत् ----   
  
  
…पूर्वादीशानगोचरम् ।   
  
  
स्थितमित्यर्थात् ॥   
  
एतदष्टकाधिष्ठानादेव च ----   
  
  
मध्यदेशे स्थितो रुद्रस्त्वहङ्कारेश्वरः प्रभुः ॥ १०-८९० ॥   
  
  
अहङ्काराधिष्ठातृदेवतात्मा एतत्तत्त्वाविभिन्नमूतीः । अत एव   
श्रीपूर्वादौ (५ । २१-२२) प्रधानभूतस्याष्टकस्य शोध्यत्वमुक्तम्, न   
तु तदधिष्ठेयस्याहङ्कारेश्वरस्य ॥ ८९० ॥   
  
इदानीं जलतत्त्वाधिपतेर्गुह्याद्यष्टकपञ्चकस्य दीक्षायां   
ध्यानोपयोगि रूपमादिशति क्रमेण ----   
  
  
श्वेतं रक्तं तथा पीतं कृष्णं स्फटिकसप्रभम् ।   
  
  
तदित्थम् ----   
  
  
पञ्चाष्टकेषु ये वर्णाः समासात् कथितास्तव ॥ १०-८९१ ॥   
  
  
शतरुद्राणामपि पूर्वादिदिक्क्रमेणैव वर्णविभागं निरूपयति ----   
  
सिता रक्तास्तथा कृष्णा नीलाः श्यामा बलाहकाः ।   
  
पीताः शुक्लाश्च विज्ञेयाः…  
  
  
ऊर्ध्वं तु कपिशाः ----   
  
  
…ऽधस्तु धूम्रवर्चसः ॥ १०-८९२ ॥   
  
  
त एतद्वर्णाः ----   
  
  
शतरुद्राः समाख्यातास्त्रिनेत्राः शूलपाणयः ।   
  
चन्द्रार्धमौलयः सर्वे रुद्राणीभिः समन्विताः ॥ १०-८९३ ॥   
  
  
सर्व इति पञ्चाष्टकरुद्रा अपि त्रिनेत्रादिरूपाः ॥ ८९३ ॥   
  
एवं देवानां रूपमुक्त्वा तद्भुवनानामप्याह ----   
  
  
पद्माकृतीति ज्ञेयानि चित्ररत्नयुतानि च ।   
  
शतरुद्रभुवनानि भोगैश्वर्ययुतानि च ॥ १०-८९४ ॥   
  
पञ्चाष्टके पुराणि स्युः कूर्माकाराणि सर्वतः ।   
  
  
एवमहङ्कारावरणे रुद्रानुक्त्वा   
तदन्तर्वतीतन्मात्रादिषोडशकक्रमेण भुवनानि निरूपयितुमुपक्रमते -  
______________   
  
  
आकाशावरणादूर्ध्वम्महङ्कारादधः प्रिये ॥ १०-८९५ ॥   
  
भुवनानि प्रवक्ष्यामि शृणुष्वैकमनाः पुनः ।   
  
  
तत्र ----   
  
  
आदौ तु गन्धतन्मात्रं विस्तीर्णं मण्डलं महत् ॥ १०-८९६ ॥   
  
स्थितं वितानवद् देवि योजनानेककोटयः ।   
  
  
मण्डलं भुवनं शतकोटिमानाद् ब्रह्माण्डात् क्रमेण दशगुण्या   
वृद्ध्या कोटिगुणमहङ्कारावरणमिति तदन्तर्वतीनाम्ं   
तन्मात्राद्यावरणानामनन्तकोटितैव भवति ॥   
  
तच्च ----   
  
  
शुक्लरक्त१सितापीतहरितं स्फुटिकप्रभम् ॥ १०-८९७ ॥   
  
वितानमिव देवेशि सर्वतः परिमण्डलम् ।   
  
  
यथा च भूलोके तथा भूतत्त्वकारणेऽपि ॥   
  
  
शर्वो ह्यधिपतिस्तत्र एक एव वरानने ॥ १०-८९८ ॥   
  
  
युक्तं चैतद्यतः ----   
  
  
तस्मात्तु जायते पृथ्वी शर्वेशेन प्रचोदिता ।   
  
  
अन्यथा जडस्य तन्मात्रस्य कथं कारणता स्यात् । एवमन्यत्रापि   
ज्ञातव्यम् ॥   
  
अथ ----   
  
  
तस्मात्तु मण्डलादूर्ध्वं रसतन्मात्रमण्डलम् ॥ १०-८९९ ॥   
  
हरितं मरकतश्यामं चाषपक्षनिभं प्रिये ।   
  
भवो ह्यधिपतिस्तत्र एक एव वरानने ॥ १०-९०० ॥   
  
तस्मादापो विनिष्क्रान्ता भवेशेन प्रचोदिताः ।   
  
  
अथ ----   
  
  
तस्मात्तु मण्डलादूर्ध्वं रूपतन्मात्रमण्डलम् ॥ १०-९०१ ॥   
  
स्फुरत्सूर्यांशुदीप्ताभं पद्मरागसमप्रभम् ।   
  
रुद्रः पशुपतिस्तत्र एक एवावतिष्ठते ॥ १०-९०२ ॥   
  
तस्मात्तेजो विनिष्क्रान्तं तद्वै पशुपतीच्छया ।   
  
तत्तेजः सर्वलोकानां व्यापकं परमेश्वरि ॥ १०-९०३ ॥   
  
  
पशुपत्याख्यो रुद्रः । लोकानां व्यापकमित्यन्तर्बहिश्च   
जाठरभौमरूपाद्यग्निरूपतया स्थितमित्यर्थः ॥ ९०३ ॥   
  
अथ ----   
  
  
अस्मात्तु मण्डलादूर्ध्वं स्पर्शतन्मात्रमण्डलम् ।   
  
सन्ध्यारुणसमच्छायं वायव्यं मण्डलं प्रिये ॥ १०-९०४ ॥   
  
  
सन्ध्यायामरुणो गुणः किञ्चित्तमसा कर्बुरधूसराभो भवति ॥ ९०४ ॥   
  
तच्चैतत् ----   
  
  
वितानाकारसदृशं समन्तात् परिमण्डलम् ।   
  
तत्रैव मण्डले देवि त्वीशानः संव्यवस्थितः ॥ १०-९०५ ॥   
  
  
अधिपतिः ॥ ९०५ ॥   
  
अतश्च ----   
  
  
तस्माद्वायुवीनिष्क्रान्त ईशेच्छाप्रेरितः प्रिये ।   
  
  
यः पूर्वं वायुतत्त्वरूप उक्तः ॥   
  
किं च ----   
  
  
तस्मात् प्राणादयः पञ्च…  
  
  
तस्मादिति वायोः ॥   
  
ततोऽसौ ----   
  
  
…वायोस्तद्व्यापकः परः ॥ १०-९०६ ॥   
  
सप्तधा सप्तधा सोऽपि स एको बहुधा गतः ।   
  
  
एतत्पूर्वमेव निर्णीतम् ॥   
  
अथ ----   
  
  
तस्मात्तु मण्डलादूर्ध्वं शब्दतन्मात्रमण्डलम् ॥ १०-९०७ ॥   
  
नीलोत्पलदलश्यामं स्वच्छोदकसमप्रभम् ।   
  
वितानसदृशाकारं समन्तात् परिमण्डलम् ॥ १०-९०८ ॥   
  
भीमस्तत्राधिपत्येन एक एवावतिष्ठते ।   
  
तस्मान्नभो विनिष्क्रान्तं भीमेच्छाचोदितं महत् ॥ १०-९०९ ॥   
  
व्यापकं सर्वलोकानां परापरगतं प्रिये ।   
  
  
परं जलादितत्त्वस्थानम्, अपरं तु ब्रह्माण्डान्तर्गतम् ॥   
  
अथ ----   
  
  
तस्मात्तु मण्डलादूर्ध्वं सूर्यमण्डलमुच्यते ॥ १०-९१० ॥   
  
सहस्रादित्यसङ्काशं दीप्यमानं समन्ततः ।   
  
वितानवद्रश्मिदीप्तं समन्तात् परिमण्डलम् ॥ १०-९११ ॥   
  
रुद्रो ह्यधिपतिस्तत्र त्वेक एवावतिष्ठते ।   
  
सूर्यास्तस्माद्विनिष्क्रान्ताः कल्पे कल्पे वरानने ॥ १०-९१२ ॥   
  
  
ये ब्रह्माण्डान्तरधिकृताः । एवमुत्तरत्र ॥ ९१२ ॥   
  
अथ ----   
  
  
तस्मात्त मण्डलादूर्ध्वं सोममण्डलमुच्यते ।   
  
चन्द्रकोटिसहस्राणां तेजसा तुल्यमण्डलम् ॥ १०-९१३ ॥   
  
  
तुल्यं च मण्डलं परिमण्डलमित्यर्थः ॥ ९१३ ॥   
  
अत्र च ----   
  
  
अधिपतिस्तु महादेव एक एवावतिष्ठते ।   
  
तस्माच्चन्द्रादिमे चन्द्रा महादेवेन चोदिताः ॥ १०-९१४ ॥   
  
असङ्ख्याताः सहस्राणि कल्पे कल्पे विनिर्गताः ।   
  
  
अथ ----   
  
  
तस्मात्तु मण्डलादूर्ध्वं वेदमण्डलमुच्यते ॥ १०-९१५ ॥   
  
चन्द्रकोटिसमच्छायं समन्तात् परिमण्डलम् ।   
  
वितानवत् स्थितं दिव्यमुग्रेशसमधिष्ठितम् ॥ १०-९१६ ॥   
  
संरुद्धं वामया तत्तु…  
  
  
उग्राख्यस्य रुद्रस्य सम्बन्धिन्या वामाख्यशक्त्या तद्वेदमण्डलं   
संरुद्धमाच्छादितं पराद्वयस्वरूपमनधिष्ठितमित्यर्थः ॥   
  
अतश्च वेदान्तप्रतिपाद्याद्वयात्मनः स्वरूपस्य वामशक्त्यावृतत्वात्   
कर्मानुष्ठानप्रधानानि भेदमयान्येव ----   
  
  
…टस्माद्वै निर्गतानि तु ।   
  
यजमानसहस्राणि कल्पे कल्पे स्थितानि हि ॥ १०-९१७ ॥   
  
ब्रह्मणस्तपसोग्रेण उग्रेशेन प्रचोदितात् ।   
  
  
तस्माद्वेदमण्डलरूपाद् ब्रह्मण उग्रेशेन प्रचोदितात्, न   
त्वीश्वरचोदनां विना, उग्रेण तपसा लक्षितानि तानि निर्यातानि   
ब्रह्माण्डं यज्ञानुष्ठानायावतीर्णानि ॥   
  
तत्समकालमेव च ----   
  
  
वेदयज्ञाश्च विविधा ब्रह्मणोऽनन्तवर्त्मनः ॥ १०-९१८ ॥   
  
तस्मादेते प्रवर्तन्ते यज्ञा यज्ञफलानि च ।   
  
तपोदानादिभिः सार्धं वामशक्त्या नियन्त्रिताः ॥ १०-९१९ ॥   
  
  
वेदयज्ञा ज्योतिष्टोमादयः । यज्ञा इति स्वाध्यायजपयज्ञादयः ।   
एतच्च ----   
  
"ब्रह्माण्डमेतदाख्यातं पाशजालावतारितम्" (१०-६६४)  
  
इत्युक्तदृष्ट्या  
  
"वामाधः प्रेरयत्यणुम्"  
  
इति स्थित्या वामाशक्त्यधिष्ठानक्रमेणोग्रदेवेनैव सम्पाद्यते ।   
ब्रह्मणोऽपि हि तन्निर्मातृत्वाभिमानस्तेनैव दत्तः ॥ ९१९ ॥   
  
उपसंहरति ----   
  
इत्यष्टौ तनवस्त्वेताः परा वै सम्प्रकीतीताः ।   
  
परमेश्वरस्येत्यर्थः ॥   
  
यदपेक्षया परा एताः, ता अप्याह ----   
  
  
अपरा ब्रह्मणोऽण्डं वै व्याप्य सर्वं व्यवस्थिताः ॥ १०-९२० ॥   
  
  
बहिरन्तश्च स्थावरभूतरूपा इत्यर्थः । एवं चाभिदधत्सर्वमिदं   
परमेश्वरात्मकमित्यद्वयदृष्टिमेव प्रस्तुतां निर्वाहयति । एवं   
भूततन्मात्रात्मकदशविधकार्यतत्त्वगतो भुवनविभाग उक्तः,   
तत्प्रसङ्गेन च मूर्त्यष्टकाधिष्ठायकमूर्तीश्वराष्टकमुक्तम् ।   
उक्तमूर्त्यष्टकाधिष्ठायकमध्ये याजमानी मूतीः सर्वोपरि   
प्रधानभूतोक्ता, यस्या मूतीपञ्चकं कार्यात्मकं भोग्यं   
सूर्यसोमात्मकं च मूतीद्वयं कारणतया वर्तते ॥ ९२० ॥   
  
एवं कार्यावरणमहङ्कारान्तर्गतं पञ्चविधमुक्त्वा   
करणावरणैकादशकं प्रकटयितुमाह ----   
  
  
एभ्यः परतरं चापि मण्डलं करणात्मकम् ।   
  
  
करणं शब्दोदीरणादिव्यापारतत्साधनकर्मेन्द्रियोदयस्थानम् ।   
मण्डलं भुवनं वक्ष्यमाणदृष्ट्या   
वागादिकर्मेन्द्रियतत्त्वपञ्चात्मकतया विभक्तमित्यर्थः ॥   
  
तच्च क्रमेण ----   
  
  
शुक्लरक्तासितं पीतं हरितं चापि वर्णतः ॥ १०-९२१ ॥   
  
  
तत्र च ----   
  
  
पञ्चाधिपास्तु तिष्ठन्ति मण्डले करणात्मके ।   
  
  
ते चाधारपटलनिरूपयिष्यमाणनीत्या वह्निशक्रविष्णुमित्रकश्यपाः   
॥   
  
किं च ----   
  
  
कर्मदेवाः प्रवर्तन्ते तस्माद्वै सर्वदेहिनाम् ॥ १०-९२२ ॥   
  
  
कर्मदेवा वचनादिस्वक्रियाद्योतकानि कर्मेन्द्रियाणि, तस्मात्   
करणमण्डलात्, प्रवर्तन्ते देहिनां प्रत्यणु पृथग्रूपाण्युद्भवन्ति   
॥ ९२२ ॥   
  
तानि च ----   
  
  
वाक्पाणिपादपायुश्च उपस्थश्चेति पञ्चमः ।   
  
  
अन्तःप्राणाश्रये त्यागादाने वागिन्द्रियकार्ये । बहिस्त्वादानं त्यागो   
द्वयं च पाणिपायुपादनिर्वर्त्यम् ।   
समस्तत्यागादानक्षोभप्रशमनेनानन्दात्मकस्वरूपविश्रान्तिरुपस्थकार्  
यम् । न चैतद्व्यतिरिक्तः कश्चिद्व्यापारोऽस्तीति पञ्चैव कर्मेन्द्रियाणि ।   
तेषां च सर्वशरीरव्यापकत्वेऽपि पाण्याद्यधिष्ठानस्थानम्, तेन   
वक्त्रादिनापि यद्ग्रहणम्, तदपि पाणीन्द्रियकार्यमेव ॥   
  
बुद्धीन्द्रियाण्याह ----   
  
  
एभ्यः प्रकाशकं नाम परतः सूर्यसन्निभम् ॥ १०-९२३ ॥   
  
  
"रूपादिषु पञ्चानामालोचनमात्रमिष्यते वृत्तिः" (सा०का० २८)  
  
  
इति स्थित्या श्रोत्रादीनां शब्दादिप्रकाशकत्वात् तदुद्भवस्थानं   
प्रकाशकं मण्डलमित्युक्तम्, अत एव सूर्यसन्निमम् ॥ ९२३ ॥   
  
एतच्च करणमण्डलात् पञ्चधैव । यदाह ----   
  
  
तस्माद्वै सम्प्रवर्तन्ते पञ्च बुद्धीन्द्रियाणि तु ।   
  
  
प्रत्यणु भिन्नभिन्नरूपाणीत्यर्थः ॥   
  
तानि च ----   
  
  
श्रोत्रं त्वक्चक्षुषी जिह्वा नासिका च यथाक्रमम् ॥ १०-९२४ ॥   
  
  
व्योमवाय्वादितत्त्वप्रसरणक्रमेणेत्यर्थः ॥   
  
एषां च ----   
  
  
विषयालोचनं वृत्तिः…  
  
  
यतः ----   
  
  
…टेजोमण्डलसंस्थिताः ।   
  
स्वाक्याधिपतयो नित्यं तेष्वेव प्रतिचोदकाः ॥ १०-९२५ ॥   
  
  
भाविनीत्या दिग्वायुसूर्यवरुणाश्व्याख्यस्वकाधिष्ठातृदेवताप्रेरिता   
बुद्धिदेवाश्चोदनानुसारं रूपाद्यालोचनेषु प्रवर्तन्ते, तेनैषां   
विषयालोचनं वृत्तिरित्यर्थः । एषां कर्मेन्द्रियाणां च   
प्रतिलोमक्रमेण भुवनसंशोधनं कार्यम् ॥ ९२५ ॥   
  
अथ ----   
  
  
एभ्यः परतरं चास्ति चन्द्रमण्डलसन्निभम् ।   
  
विस्तारात् परिणाहाच्च सर्वतो रश्मिमण्डलम् ॥ १०-९२६ ॥   
  
तस्माद्वै सम्प्रवर्तन्ते पञ्चार्थाः सर्वदेहिनाम् ।   
  
शब्दः स्पर्शस्तथा रूपं रसो गन्धश्च पञ्चमः ॥ १०-९२७ ॥   
  
  
भोग्यभूताः प्रतिपुरुषं विचित्रभोगसम्पादका रूपादयः सर्वे   
तस्मादुद्यन्ति । अत एव समस्ताम्मयचन्द्रोल्लासकत्वात्तस्य   
चन्द्रमण्डलसन्निभत्वं परिमाणतो रूपतश्चोक्तम् ।   
यतश्चैतद्रश्मिमण्डलमत एवैतद्भूता विषया एतद्रश्मिरूपाः   
प्रकाशमानतया स्वप्रकाशस्वभावाः । यदुक्तं   
श्रीमदुच्छुष्मभैरवे ----   
  
"यावन्न वेदका एते तावद्वेद्याः कथं प्रिये ।   
  
वेद्यवेदकमेकं तु तत्त्वं नास्त्यशुचिस्ततः ॥"  
  
  
इति यद्यपि पृथिव्यादयो रूपादिगुणा एवोत्पन्नास्तथाप्येते प्रतिपुरुषं   
विचित्रभोगसम्पादका अन्य एव रूपादयो निर्याताः ॥ ९२७ ॥   
  
किं च ----   
  
  
एभ्यः परतरं चापि सौम्यं सोमस्य मण्डलम् ।   
  
  
एभ्य इति करणप्रकाशरश्मिमण्डलेभ्यः ॥   
  
  
तस्मान्मनो विनिष्क्रान्तं रश्मिभिर्दशपञ्चभिः ॥ १०-९२८ ॥   
  
  
बुद्धिकर्मेन्द्रियविषयाख्यस्य ग्रहणग्राह्यरूपस्य   
रश्मिपञ्चदशकस्यानुसन्धातृरूपमिति कृत्वा तैरेव तद्युक्तमुक्तम् ॥   
९२८ ॥   
  
तच्च ----   
  
  
चित्तं चेतो मनश्चेति…  
  
  
इत्थमुच्यमानं सत् ----   
  
  
…शब्दाद्यक्षप्रवर्तकम् ।   
  
  
यतश्चायं प्रवर्त्यमानैतद्रश्मिपञ्चदशककलापूरिततनुः   
स्वामृतकलया सह षोडशकलोऽत एव ----   
  
  
तस्याधिपो महातेजाश्चन्द्रमाः सोम्यतेजसा ॥ १०-९२९ ॥   
  
  
महातेजा नित्यमक्षीणकलाषोडशकादिपरिपूर्णमूतीत्वात्, अतश्च   
चेतनस्य पुरुषस्य विकारषोडशकादियुक्ततया   
स्वावसरनिर्णेष्यमाणस्यावरोहक्रमेण प्रतिनिधिकल्पत्वात् ----   
  
"पुरुषे षोडशकले तामाहुरमृतां कलाम्"  
  
इत्युद्धोष्यते ॥ ९२९ ॥   
  
अथ ----   
  
  
तस्मात्तु मण्डलादूर्ध्वं परतो मण्डलं महत् ।   
  
जपाकुसुमसङ्काशमरुणादित्यसन्निभम् ॥ १०-९३० ॥   
  
पूर्ववच्च प्रमाणेन समन्तात् परिमण्डलम् ।   
  
  
पूर्ववदिति पूर्वोक्तचन्द्रमण्डलपरिमाणमित्यर्थः ॥   
  
किं च ----   
  
  
तस्मात्तु मण्डलाद् देवि सन्ध्यारुणसमद्युतिः ॥ १०-९३१ ॥   
  
सधूमोऽग्निरिवासौ वै अहङ्कारः प्रवर्तते ।   
  
  
सर्वप्रमातृगता अहङ्कारा उद्यन्तीत्यर्थः । अहङ्कार इति   
जातावेकवचनम् ।   
मनःपर्यन्तसमस्तविषयेन्द्रियाधिष्ठातृत्वात्तत्कल्पनस्वभावत्वाच्च  
तैजसभूतादिरूपस्यास्य सधूमाग्नितुल्यत्वमुक्तम् । एवं   
चाहङ्कारमनोविषयबुद्धीन्द्रियकारणभूतानि   
सूर्यसोमरश्मिप्रकाशकरणमण्डलानि पञ्च, तथा   
तन्मात्रमण्डलानि पञ्च व्याप्य अहङ्कारतत्त्वं स्थितमिति मनः   
प्रभृति षोडशकमाहङ्कारिकमुच्यते । अत एव कारणसकन्धदृष्ट्या   
बहिस्तत्त्वान्येकरूपाणि, करणस्कन्धदृष्ट्या तु प्रतिपुरुषं   
भिन्नभिन्नस्वभावानीति न करणस्कन्धरूपादहङ्कारात्   
षोडशकोत्पत्तिरपि तु सूर्यसन्निभान्मण्डलात् कारणस्कन्धरूपात्   
करणस्कन्धरूपाणां   
प्रतिप्रमातृभिन्नानामहङ्काराणामुत्पत्तिस्तथा मनः प्रभृतेः   
षोडशकस्येति मन्तव्यम् ॥   
  
यश्चायं करणस्कन्धात्मा अहङ्कार ---- , सः ----   
  
  
अन्तःकरणमात्मस्थं…  
  
  
आत्मनोऽन्तरङ्गमेतत् सकलवसुधादिप्रतीतिसाधनं कारणमित्यर्थः   
॥   
  
किं च ----   
  
  
…येनेदं रञ्जितं जगत् ॥ १०-९३२ ॥   
  
  
जगत् स्थावरजङ्गमात्मकं तत्तत्समुचिताभिमाननिवेशनेन येनोपरक्तं   
कृतमित्यर्थः ॥ ९३२ ॥   
  
अयं च ----   
  
  
मत्तद्विप इवान्धस्तु दावाग्निरुपसर्पति ।   
  
  
यथा मत्तो द्विपो दावाग्निश्च तत्तत्तरुप्राण्यादिविनाशायोपसर्पति,   
तथाऽयमन्धोऽविचारितयुक्तायुक्तस्तदभिमानादानक्रमेण   
सर्वजगन्नाशकः ॥   
  
  
किमयमस्य परोपतापकारी स्वभावः स्वत एवोद्भूतः, नेत्याह ----   
  
  
तस्याधिदेवो रुद्रो वै येनायं प्रेर्यते सदा ॥ १०-९३३ ॥   
  
  
रुद्र इति यः पूर्वम् ----   
  
"मध्यदेशे स्थितो रुद्रस्त्वहङ्कारेश्वरः प्रभुः" (१०-८९०)  
  
इत्युक्तः । प्रेर्यते संसाररक्षार्थमभिमानात्मनि स्वकार्ये प्रवर्त्यते   
॥ ९३३ ॥   
  
एतं ये परिवृत्य स्थिताः, तेऽपि ----   
  
  
छगलाण्डादयो देवि पूर्वं ते कथिता मया ।   
  
  
गतमेतत् ॥   
  
  
अहङ्कारादथोर्ध्वं तु बुद्ध्यावरणमुच्यते ॥ १०-९३४ ॥   
  
सूर्यकोटिसहस्राणां तेजसा तुल्यवर्चसम् ।   
  
  
वर्चो दीप्तिः ॥   
  
किं च ----   
  
  
अष्टानां देवयोनीनामत्रैव भुवनं शृणु ॥ १०-९३५ ॥   
  
  
प्राग् ब्रह्माण्डरूपेणोक्तानां पैशाचादिब्रह्मपर्यन्तानामष्टानां   
देवयोनीनां सात्त्विकादिवृत्तिवैचित्र्येण स्थितानां पररूपेणात्रैव   
बुद्धितत्त्वे धर्मादिगुणाष्टकयुक्ते भुवनाष्टकमस्तीत्येवकाराशयः   
॥ ९३५ ॥   
  
  
तत्र ----   
  
  
ककुभं नाम भुवनं सन्ध्यारुणसमप्रभम् ।   
  
मानसीभिस्तु तत्स्त्रीभिर्मुदिताभिः समाकुलम् ॥ १०-९३६ ॥   
  
  
मानस्यो मनोनुकूलाः ॥ ९३६ ॥   
  
किं च ----   
  
  
स्थितास्तत्र पिशाचास्तु सन्ध्यारुणसमप्रभाः ।   
  
दशकोटिसहस्राणि…  
  
  
किं च ----   
  
  
…टेषां तत्र निवासिनाम् ॥ १०-९३७ ॥   
  
  
मध्ये ----   
  
  
स्वनन्दो नाम विक्रान्तः…  
  
  
स च तेष्वेव ----   
  
  
…पिशाचेष्वीश्वरो महान् ।   
  
सन्ध्यारुणसमच्छायो बन्धूककुसुमाकृतिः ॥ १०-९३८ ॥   
  
कुण्डलाभरणोपेतो हारकेयूरभूषितः ।   
  
किरीटी चाङ्गदी मौली हेमचीनाम्बरः शुभः ॥ १०-९३९ ॥   
  
परिवृतो भूतगणैः प्रभूतैः पार्श्वगैस्तथा ।   
  
नानारूपधदीव्यैदीव्याभरणभूषितैः ॥ १०-९४० ॥   
  
दिव्यमाल्यानुलेपैस्तु दिव्यैश्वर्यसमन्वितैः ।   
  
  
मौलिः शिखामणिः । दिव्यमैश्वर्यं   
पिशाचोचितमेवाणिमाद्यष्टविधम्, एवमुत्तरत्रापि स्वोचितमेव दिव्यत्वं   
मन्तव्यम् ॥   
  
स चैतैः ----   
  
  
परिवृतो महातेजा गणैरिव महागणः ॥ १०-९४१ ॥   
  
  
महान्तो गणा यस्य स महागणो महादेवः ॥   
  
अथ ----   
  
  
अतः परं प्रवक्ष्यामि राक्षसं भुवनं महत् ।   
  
कोकिलाकण्ठसदृशं नीलजीमूतसन्निभम् ॥ १०-९४२ ॥   
  
तस्मिंस्तु भुवने दिव्ये दिव्यैश्वर्यसमन्विते ।   
  
करालो राक्षसेशो वै जात्यञ्जननिभो महान् ॥ १०-९४३ ॥   
  
किरीटी कुण्डली दीप्तः शोभते तु महाद्युतिः ।   
  
जात्यञ्जननिभः श्रीमान् दावाग्निरिव पर्वते ॥ १०-९४४ ॥   
  
  
श्रीर्दीप्तिवीद्यते यस्य, अत एव धूमबहुलेन दावाग्निनोपमितः ॥ ९४४ ॥   
  
अस्य च परिवारः ----   
  
  
दशकोटिसहस्राणि मुदिता नाम राक्षसाः ।   
  
भृङ्गजीमूतवर्णाभा वसन्त्यत्र महाप्रभाः ॥ १०-९४५ ॥   
  
  
अथ ----   
  
  
अतः परं प्रवक्ष्यामि याक्षं वै भुवनं महत् ।   
  
जाम्बूनदमयं सर्वं दिव्यरत्नसमुज्ज्वलम् ॥ १०-९४६ ॥   
  
भोगैर्श्वर्यसमुत्पन्नं समन्तात् परिमण्डलम् ।   
  
तस्मिंस्तु भुवने भद्रे सुभद्रो नाम यक्षराट् ॥ १०-९४७ ॥   
  
तप्तकाञ्चनवर्णाभो मुकुटादिविभूषितः ।   
  
शतकोटिसहस्रैस्तु यक्षैरमितविक्रमैः ॥ १०-९४८ ॥   
  
तैर्वृतो भ्राजते सर्वैः शर्वः सर्वगणैरिव ।   
  
  
अथ ----   
  
  
अत ऊर्ध्वं प्रवक्ष्यामि गान्धर्वं भुवनं महत् ॥ १०-९४९ ॥   
  
पीतकौशीतकीप्रख्यं चम्पकैस्तु समच्छवि ।   
  
  
कौशीतकी पुष्पविशेषः ॥   
  
  
तस्मिंस्तु भुवने दिव्ये सुरूपो नाम वै प्रिये ॥ १०-९५० ॥   
  
गन्धर्वदेवाधिपतिर्गन्धमादनसन्निभः ।   
  
  
अप्रकम्प्यत्वात् ॥   
  
तथा ----   
  
  
तप्तजाम्बूनदनिभस्तरुणादित्यसप्रभः ॥ १०-९५१ ॥   
  
दिव्यगन्धानुलिप्ताङ्गो दिव्याभरणभूषितः ।   
  
दशकोटिसहस्रैस्तु गन्धर्वैः परिवारितः ॥ १०-९५२ ॥   
  
मनःशिलाभङ्गनिभैर्हरितालनिभैस्तथा ।   
  
स्वकान्ता नाम गन्धर्वाश्चित्रमाल्यानुलेपनाः ॥ १०-९५३ ॥   
  
चित्त्राम्बरधराः सर्वे चित्त्राभरणभूषिताः ।   
  
  
अथ ----   
  
  
तस्मात् परतरं वक्ष्ये स्थानमैन्द्रं च पार्वति ॥ १०-९५४ ॥   
  
बृहद्भोगमिति ख्यातं तदूर्ध्वं सर्वकामदम् ।   
  
शङ्खगोक्षीरधवलं शरत्कुन्देन्दुसन्निभम् ॥ १०-९५५ ॥   
  
  
बृहद्भोगमिति यथार्थनाम । ऊर्ध्वमित्युत्कृष्टम् ॥ ९५५ ॥   
  
  
तस्मिंस्तु भुवने दिव्ये दिव्याश्चर्यशतैर्युते ।   
  
विभूतिर्नाम भगवान् महेन्द्रो भुवनेश्वरः ॥ १०-९५६ ॥   
  
चन्द्रमण्डलसङ्काशो मुक्ताहारविभूषितः ।   
  
शुक्लाम्बरधरः श्रीमान् शुक्लमाल्यानुलेपनः ॥ १०-९५७ ॥   
  
ज्वलत्किरीटो दीप्ताभ्यां कुण्डलाभ्यामलङ्कृतः ।   
  
हारकेयूरवान् श्वेतः श्वेतोष्णीषविभूषितः ॥ १०-९५८ ॥   
  
भूतिजा नाम वै देवा विभूत्या परया युताः ।   
  
किरीटिनः कुण्डलिनो दिव्यमाल्यविभूषिताः ॥ १०-९५९ ॥   
  
दशकोटिसहस्राणि देवाश्चेन्द्राः प्रकीतीताः ।   
  
तैरावृतो महातेजा नक्षत्रैरिव चन्द्रमाः ॥ १०-९६० ॥   
  
  
भूत्या सह जातत्वाद्भूतिजा इत्युक्ताः ॥ ९६० ॥   
  
अतः परं तु ----   
  
  
मनोजं नाम भुवनं शरच्चन्द्रनिभं शुभम् ।   
  
शुक्लाभ्रकनिभं दीप्तं मुक्ताहारसुवर्चसम् ॥ १०-९६१ ॥   
  
अमृतो नाम वै तत्र चन्द्रमाः परमः स्थितः ।   
  
शुद्धस्फटिकसङ्काशः श्रीमान् शुक्लाम्बरोद्वहः ॥ १०-९६२ ॥   
  
कुण्डलैर्दीप्तिसङ्काशैर्भूषितस्तु विराजते ।   
  
दिव्यगन्धानुलिप्ताङ्गो दिव्याभरणभूषितः ॥ १०-९६३ ॥   
  
तत्र वै रश्मयो नाम्ना रश्मिव्यूहसमप्रभाः ।   
  
  
देवाः ॥   
  
  
दिव्याः सौम्यास्तु ते ज्ञेयाः सोमतेजः समुद्भवाः ॥ १०-९६४ ॥   
  
दशकोटिसहस्राणि तेषां वै सौम्यतेजसाम् ।   
  
  
अथ ----   
  
  
अत ऊर्ध्वं तु देवेशि प्राजेशं भुवनं महत् ॥ १०-९६५ ॥   
  
तस्मिंस्तु भुवने दिव्ये प्रजेशस्त्वमितद्युतिः ।   
  
विश्वरूपो विश्ववर्णो विश्वालङ्कारभूषितः ॥ १०-९६६ ॥   
  
विश्वरूपपरैर्देवैवीश्वात्मा परिवारितः ।   
  
  
अमितद्युतिरित्येतन्नामा ॥   
  
तेषां च ----   
  
  
दशकोटिसहस्राणि विश्वानां भूरितेजसाम् ॥ १०-९६७ ॥   
  
परिवार्य महात्मानं शोभने पर्युपासते ।   
  
  
विश्वानामित्येतत्सञ्ज्ञानाम्, अत एवासर्वनामत्वात् सुडभावः ।   
शोभन इति भुवनविशेषणम् ॥   
  
अथ ----   
  
  
ब्राह्मं चैवमतो ज्ञेयं शङ्खगोक्षीरसन्निभम् ॥ १०-९६८ ॥   
  
पितामहो यत्र देवः शुक्लपद्मस्थसौम्यदृक् ।   
  
शुक्लाम्बरधरः श्रीमान् शुक्लमाल्यानुलेपनः ॥ १०-९६९ ॥   
  
शुक्लयज्ञोपवीती च महाहारविभूषितः ।   
  
दशकोटिसहस्रैस्तु चन्द्रबिम्बसमप्रभैः ॥ १०-९७० ॥   
  
ब्राह्मैर्देवैः परिवृतः शारदाभ्रैरिवांशुमान् ।   
  
  
तदित्थम् ----   
  
  
पैशाचं राक्षसं याक्षं गान्धर्वं त्वैन्द्रमेव च ॥ १०-९७१ ॥   
  
सौम्यं तथैव प्राजेशं ब्राह्मं वै भुवनं प्रिये ।   
  
  
साधिष्ठातृदैवतमुक्तमित्यर्थः ॥   
  
  
एतानि सुरयोनीनां स्थानान्येव पुराणि तु ॥ १०-९७२ ॥   
  
  
एतानि पुराणि देवयोनीनां स्थानान्येव मुख्यान्येवावस्थितिधामानि ॥   
९७२ ॥   
  
एभ्यश्च स्थानेभ्यः ----   
  
  
अवतीर्यात्मजन्मानं ध्यायन्तः सम्भवन्ति हि ।   
  
परमेशनियोगाच्च चोद्यमानाश्च मायया ॥ १०-९७३ ॥   
  
नियमिता नियत्या च ब्रह्मणोऽव्यक्तजन्मनः ।   
  
व्यज्यन्ते ते च सर्गादौ नामरूपैरनेकधा ॥ १०-९७४ ॥   
  
अंशेनैव वरारोहे…  
  
  
व्यक्तं प्रभूतात्मदेहमयं स्थूलं जन्म यस्य ब्रह्मणो   
ब्रह्माण्डान्तसत्यलोकाधिपतेस्तस्य सम्बन्धिनि प्रत्यहं कार्ये सर्गादौ   
सृष्टिप्रारम्भे व्यज्यन्ते तत्पदोचिताकृतिभाज आत्मजन्मानं   
बुद्धितत्त्वगतं ब्रह्माणं ध्यायन्तः   
परमेश्वरनियोगान्मायादिमाहात्म्याद्ब्रह्माण्डान्तर्जायन्ते । ते   
चांशमात्रेणैव व्यज्यन्ते ॥   
  
सर्वात्मना पुनरेते ----   
  
  
…ण त्यजन्ति निकेतनम् ।   
  
  
निकेतनं बुद्धिगतं निजं स्थानम् ॥   
  
एवं बुद्धितत्त्वगतं देवयोन्यष्टकमात्रमुक्त्वा   
प्रस्तुतभुवनदीक्षायां प्रकृतं मा विस्मार्षीदित्याशयेनाह ----   
  
  
पुर्यष्टकेन्द्रियैः सार्धमात्मा मन्त्रैवीशोधयेत् ॥ १०-९७५ ॥   
  
  
बुद्धिपर्यन्तगते भुवनजाते शोधिते सति   
तन्मात्रमनोहङ्कारबुद्धिरूपेण पुर्यष्टकेनेन्द्रियैश्च बाह्यैः   
करणैः सार्धं यः स्थित आत्मा, अर्थात्तमेव मन्त्रैरिति   
प्राग्विभक्तस्थित्या प्रतिष्ठायां यथाकर्मविभागं   
विनिर्मुक्तैर्मूलवामदेवादिभिवीशोधयेत् । विशोध्यत इति तु स्पष्टः   
पाठः ॥ ९७५ ॥   
  
एतदुपसंहरन्नन्यदवतारयति ----   
  
  
पञ्चाष्टकं मूर्तयोऽष्टौ बुद्धितत्त्वमनुक्रमात् ।   
  
विशोध्यैवं प्रयत्नेन क्रोधाष्टकमतः परम् ॥ १०-९७६ ॥   
  
  
विशोधयेदिति सम्बध्यते । अनुक्रमादित्युक्तेरयमाशयः ----   
  
गुह्याद्यष्टकचतुष्टयं जलादिव्योमतत्त्वान्तगं शोधयित्वा   
तन्मात्रपञ्चकसोमसूर्यवेद्यमण्डलगताः शर्वादिमूर्तयोऽष्टौ   
विशोध्याः, ततः   
कर्मबुद्धीन्द्रियपराधिष्ठातॄनग्न्यादिसोमान्तानेकादश   
शोधयित्वाऽहङ्कारगतं पञ्चम स्थाण्वष्टकं ततोऽपि बुद्धिगतं   
देवयोन्यष्टकं विशोधयेत् । प्रयत्नेनेति प्रागुक्तेनाध्वसन्धानादिना   
भुवनेश्वरवागीश्वरीविसर्जनपर्यन्तेन समस्तेन कर्मविस्तारादिना, न   
तु हेलामात्रेण । उक्तं चान्यत्र१ ----   
  
ङ चावज्ञा क्रियाकाले संसारोद्धरणं प्रति"  
  
इति ॥ ९७६ ॥   
  
एवमियदन्तं शोधयित्वा बुद्धितत्त्वगतमेव क्रोधेश्वराष्टकं   
यच्छोध्यम्, तदुद्दिशति ----   
  
  
संवर्तस्त्वेकवीरश्च कृतान्तो जननाशकः ।   
  
मृत्युहन्ता च रक्ताक्षो महाक्रोधश्च दुर्जयः ॥ १०-९७७ ॥   
  
  
महाक्रोधनाम्ना क्रोधाधिष्ठायिना   
रुद्रेणोपलक्षितमेतत्क्रोधाष्टकमुच्यते । एते च रुरुसङ्ग्रहे ----   
  
  
"क्रोधेशश्चण्डसंवर्तौ ज्योतिःपिङ्गलसूरकौ ।   
  
पञ्चान्तकैकवीरौ च शिखी देशहितेश्वराः ॥" (४-१७)  
  
इति नामान्तरेणापि पठिताः ॥ ९७७ ॥   
  
  
नीलोत्पलदलाभानि तेषां वै भुवनानि तु ।   
  
एकैकस्य परीवारः कोटिर्दशसहस्रकम् ॥ १०-९७८ ॥   
  
  
अथात्रैव तत्त्वे ----   
  
  
क्रोधेश्वराष्टकादूर्ध्वं स्थितं तेजोष्टकं महत् ।   
  
बलाध्यक्षो गणाध्यक्षस्त्रिदशस्त्रिपुरान्तकः ॥ १०-९७९ ॥   
  
सर्वरूपश्च शान्तश्च निमेषोन्मेष एव च ।   
  
  
निमेषसहित उन्मेष इत्यर्थः ॥   
  
एषां च ----   
  
  
सहस्रैः पञ्चदशभिः परिवारोऽभिधीयते ॥ १०-९८० ॥   
  
  
तेजोष्टकसमाख्याया निमित्तमाह ----   
  
  
अग्निरुद्राः स्मृता ह्येते तेजसा कृष्णवर्णकाः ।   
  
  
अग्निवद्दीप्तत्वादग्निरुद्राः तेजसा ज्ञानदीप्तिमयेनोपलक्षिताः, अत एव   
बुद्धिगतदीप्तात्मकतेजोऽष्टकाधिष्ठातृत्वादप्येतत्तेजोऽष्टकम्-  
उच्यते ॥   
  
  
कूर्माकाराणि चित्राणि तेषां वै भुवनानि तु ॥ १०-९८१ ॥   
  
  
अथ ----   
  
अत ऊर्ध्वं समाख्यातं योगाष्टकमनुत्तमम् ।   
  
  
सम्प्रज्ञातासम्प्रज्ञातयोगस्थितानां   
योगिनामधिष्ठातृत्वाद्योगाष्टकम्, अत   
एवाधस्तनाष्टकापेक्षयोत्कृष्टत्वादनुत्तमम् ॥   
  
तच्च ----   
  
  
अकृतं च कृतं चैव रैभवं ब्राह्ममेव च ॥ १०-९८२ ॥   
  
वैष्णवं त्वथ कौमारमौमं श्रैकण्ठमेव च ।   
  
  
रिभूणां देवानामिदं रैभवम्, एवं ब्राह्मं भुवनमित्यादि योज्यम् ।   
तेन रा धनं तत्र भवमित्यादिव्याख्यानमसत् । एतच्च योगाष्टकं  
प्रधानतत्त्वाश्रयमिति श्रीमालिनीविजये (५-२४-२५)   
सगुणयोगनिष्ठानां च शुद्धसत्त्वगुणा धीः प्रधानं वा   
प्राप्तिपदमिति न वस्तुभेदः कश्चित् ॥   
  
अतश्च ----   
  
  
क्रीडन्ति योगिनस्तत्र भुवनैः स्फटिकप्रभैः ॥ १०-९८३ ॥   
  
  
तत्र नैष्कर्म्ययोगनिष्ठा अकृतपदे, कर्मयोगनिष्ठाः कृतपदे,   
निर्माणयोगगता रिभुपदे, पुरुषाद्वययोगसेविनो ब्रह्मपदे,   
वैष्णवशास्त्रोक्तयोगसेविनो वैष्णवपदे, निष्पन्नब्रह्मचर्ययोगाः   
कुमारपदे स्फटिकप्रभैः स्वच्छैर्भुवनैरुपलक्षिताः क्रीडन्ति ।   
तदूर्ध्वं त्वौमं श्रैकण्ठं च धाम   
शैविसिद्धान्तोपदिष्टशक्तिशक्तिम्   
अदाराधनपुरःसरचित्तवृत्तिनिरोधात्मकनिष्पन्नानां प्राप्तिपदम् ॥   
९८३ ॥   
  
तत्र शिवयोगिन्या भगवत्या उमाया देव्या योगाष्टकस्योपरि परेण   
रूपेण स्थिताया भुवनमाह ----   
  
  
ततः साक्षाद्भगवती जगन्माता व्यवस्थिता ।   
  
उमा त्वमेया विश्वस्य विश्वयोनिः स्वयम्भवा ॥ १०-९८४ ॥   
  
  
साक्षादित्युक्त्या योगाष्टकमध्ये भगवत्या अंशावतरणमित्याह,   
एवं वक्ष्यमाणश्रीकण्ठभट्टारकविषयेऽपि मन्तव्यम् ।   
स्वयम्भवेति स्वातन्त्र्यात् परानुग्रहाय तत्र स्थिता,   
नान्ययोगिवद्योगवशादेतत्पदं प्राप्ता ॥ ९८४ ॥   
  
सा च ----   
  
  
तप्तजाम्बूनदनिभा ह्युदयादित्यसप्रभा ।   
  
महापीठे मणिमये सिंहाष्टकयुते शुभे ॥ १०-९८५ ॥   
  
शतयोजनविस्तीर्णे दिव्यस्रग्धामलालिते ।   
  
  
स्थितेति शेषः ॥   
  
किं च ----   
  
  
दिव्यकुण्डलिनी देवी महाहारविभूषिता ॥ १०-९८६ ॥   
  
  
किं च ----   
  
  
विजयाग्रे महाभागा श्रीरिवोत्तमरूपिणी ।   
  
जया च पद्मगर्भाभा सर्वालङ्कारभूषिता ॥ १०-९८७ ॥   
  
नन्दा च पद्मपत्राक्षी हारकेयूरभूषिता ।   
  
सर्वाभरणचित्राङ्गी सुनन्दा च मनोहरा ॥ १०-९८८ ॥   
  
परिवार्य प्रतीहार्यः सर्वतः समुपस्थिताः ।   
  
  
श्रीरिवेति पूर्वोक्तश्रीरूपेत्यर्थः । सर्वत इति चतुदीक्कम् ॥   
  
किं च ----   
  
  
त्रिंशत्कोटिसहस्राणि त्रिंशत्कोटिशतानि च ॥ १०-९८९ ॥   
  
मानस्यो दिव्यनार्यस्तास्तां सदा पर्युपासते ।   
  
  
ता इति लोकोत्तराः । त्रिंशत्कोटीति पाठे वर्णव्यत्ययश्छान्दसः ॥   
  
किं च ----   
  
  
विमानकोटिरेका च रुद्राणां भूरितेजसाम् ॥ १०-९९० ॥   
  
  
तत्रास्ति ॥ ९९० ॥   
  
ते च विमानस्था रुद्रास्तदाराधनपरा एवेति कृत्वा ----   
  
  
औमा इति समाख्याताः…  
  
  
किं च ----   
  
  
…वैमाना इति तेऽन्यथा ।   
  
  
विगतो मानः शरीरेन्द्रियादिविषयोऽभिमानो यस्याः सा विमाना   
भगवती, तस्या अमी वैमानाः ॥   
  
एते हि ----   
  
  
उपासते तु तां देका मातरं तनया इव ॥ ९९१ ॥   
  
न च तत्रासौ केवलमनुग्रहपरा स्थिता, यावत् ।   
  
सावतीर्याण्डमध्ये तु मया सार्धं वरानने ।   
  
अनुग्रहार्थं लोकानां प्रादुर्भूता सनातनी ॥ ९९२ ॥   
  
सनातनी नित्यं पुंसामनुग्रहार्थं प्रपञ्चव्याप्त्या   
नानानामाकृतिरूपा प्रादुर्भूता व्यक्तिं गतेत्यर्थः । मया   
सार्धमिति वक्ष्यमाणश्रीकण्ठावतारेण कैलासवासिना मया   
सहेत्यर्थः ॥ ९९२ ॥   
  
प्रतिकल्पं नानानामभेदेन देव्यवर्तीर्णेत्याह ----   
  
  
कल्पे पूर्वे जगन्माता जगद्योनिद्वीतीयके ।   
  
तृतीये शाम्भवी नाम चतुर्थे विश्वरूपिणी ॥ १०-९९३ ॥   
  
पञ्चमे नन्दिनी नाम षष्ठे चैव गणाम्बिका ।   
  
विभूतिः सप्तमे कल्पे सुभूतिश्चाष्टमे तथा ॥ १०-९९४ ॥   
  
आनन्दा नवमे कल्पे दशमे वामलोचना ।   
  
एकादशे वरारोहा द्वादशे च सुमङ्गला ॥ १०-९९५ ॥   
  
कल्पे त्रयोदशे देवि महातनुरुदाहृता ।   
  
कल्पे चतुर्दशे चैव अनन्ता नाम कीतीता ॥ १०-९९६ ॥   
  
भूतमाता पञ्चदशे षोडशे चोत्तमा स्मृता ।   
  
सहस्रधारा सप्तदशे सती चाष्टादशे पुरा ॥ १०-९९७ ॥   
  
  
कल्पो भाविमानेन चतुर्दशमन्वतरं ब्राह्मं दिनं यदन्ते   
कालाग्निर्जगद् दहति तत्र प्रथमद्वितीयादिकल्पक्रमेण   
त्वेतन्नामरूपभेदेन लोकानुग्रहार्थमवतीर्णा ॥ ९९७ ॥   
  
आस्तां वा निःसङ्ख्यपुराकल्पगततत्तदवतारकीर्तनेनापरिसङ्ख्येन,  
केवलमस्मिन् वर्तमाने ----   
  
  
चाक्षुषस्य मनोः कल्पे दक्षस्य दुहिता शुभा ।   
  
  
ब्रह्मणा स्वचक्षुषा निमीतत्वाच्चाक्षुषो यो मनुप्रजापतिस्तस्य कल्प   
इति तदीय एतत्कल्पसम्बन्धिनि प्रथममन्वन्तरात्मनि त्वं   
लोकानुग्रहार्थं दक्षप्रजापतिदुहितृरूपेणावतीर्णाऽभव इत्यर्थः   
।   
  
अवतीर्य च ----   
  
  
अवमानाच्च दक्षस्य स्वां तनुं त्वजहाः पुराः ॥ १०-९९८ ॥   
  
  
एतत्पुराणेषु प्रसिद्धमेव ॥ ९९८ ॥   
  
ततः सैव ----   
  
  
अमां कलां तु चन्द्रस्य पुनरापूर्य संस्थिता ।   
  
  
महेश्वरानुरागात्तच्छिरःस्थाममाख्यां विश्वाप्यायिकां   
चन्द्रकलामापूर्येति । एवमपि जगदनुग्रहप्रयोजनैव देवी ॥   
  
अथ परमेश्वरी अनुजिघृक्षाप्रेरितेन ----   
  
  
पुनहीमवताराध्य दुहिता त्वात्मनः कृता ॥ १०-९९९ ॥   
  
त्वं देवि सा…  
  
  
तथारूपतां गृहीत्वा ----   
  
  
…ऽद्भुतं तप्त्वा तपः परमदुश्चरम् ।   
  
मां भर्तारं पुनः प्राप्य जातास्य(ङ्क)१रुहा प्रिये ॥ १०-१००० ॥   
  
  
मामिति परमहेश्वरमेव स्वातन्त्र्याद् गृहीतकैलासवासिमूतीम् । (अङ्के)२   
रुहती (त्यङ्क)३ रुहा वामार्धभागगता ॥ १००० ॥   
  
तदित्थम् ----   
  
  
कैलासनिलयश्चाहं त्वया सार्धं वरानने ।   
  
  
भक्तदृशा च मम ----   
  
  
त्वं तनुर्वामभागस्य…  
  
  
अतश्च तत्त्वदृष्टाविवाकृतिदशायामपि ----   
  
  
…ंअत्तो नैव वियुज्यसे ॥ १०-१००१ ॥   
  
  
न केवलमस्मिन्नेव कल्पेऽद्यत्वे मच्छरीरार्धगतत्वेन स्थितासि, यावत् --  
______________   
  
  
दक्षाध्वरे पुनर्जाता भद्रकालीति नामतः ।   
  
  
पुनरित्यन्यस्मिन् दक्षयज्ञे   
दक्षप्रजापतिकृताराधनप्रकर्षात्तदनुग्रहाय   
भद्रकालीत्वेनावतीर्णा त्वमभव इत्यर्थः ॥   
  
तदित्थं पररूपैव त्वम् ----   
  
  
एकानंशापरा मूतीः सतीशानाद्विनिःसृता ॥ १०-१००२ ॥   
  
  
एकानंशाऽविभक्ताऽद्वितीयरूपा सती इत्यपरा   
मूतीरीशानाद्विनिःसृतेत्युक्तप्रकारनानाविधापरामूतीरूपा   
त्वमीशानादिति परमेश्वरस्वातन्त्र्यादेव   
जगदनुजिघृक्षयेत्थमास्थितेत्यर्थः, अथ   
चैकानंशाख्यदेवतात्वेनाप्यवतीर्णेत्यर्थः ॥ १००२ ॥   
  
किं च ----   
  
  
इदं चतुर्युगं प्राप्य द्वापरे विष्णुना सह ।   
  
महिषस्य वधार्थाय उत्पन्ना कृष्णपिङ्गला ॥ १०-१००३ ॥   
  
  
वर्तमानचतुर्युगगते द्वापरे श्रीभद्रकालीपुरनिरूपितनीत्या   
विष्णुना आराधिता सती तेनैव भ्रातृभूतेन सह   
महिषासुरवधायावतीर्णा ॥ १००३ ॥   
  
किं च ----   
  
  
कात्यायनीति दुर्गेति विविधैर्नामपर्ययैः ।   
  
मनुष्याणां तु भक्तानां वरदा भक्तवत्सला ॥ १०-१००४ ॥   
  
पूर्वमेवावतीर्णासि विन्ध्यपर्वतमूर्धनि ।   
  
  
विविधैर्नामपर्ययैरिति विन्ध्यवासिनीभ्रमरवासिनीत्यादिनामभेदैः ।   
कतस्य वृष्णिमध्यवतीनोऽपत्यं कात्यः, तस्य   
कृष्णावताराद्यपुरुषस्यापत्यं विष्णोर्भगिनी कात्यायनी । दुःखेन   
गम्यते जपयज्ञदानतपोभिरपि मुनिभिरपि न प्राप्यते, किन्तु   
भक्तिशालिभिरेवासाद्यत इति दुर्गा । सा च विन्ध्यस्य मूर्धनि   
पूर्वमेवावतीर्णेत्येतत्कल्पप्रारम्भ   
एवोक्तजम्बूद्वीपगतविन्ध्यपर्वतशिरसि भक्तानुग्रहार्थमवतीर्णाऽसि   
॥   
  
अथेदानीम् ----   
  
  
अत ऊर्ध्वं प्रवक्ष्यामि भुवनं वरवणीनि ॥ १०-१००५ ॥   
  
सुचावीति तु विख्यातं सहस्रादित्यकान्तिमत् ।   
  
कैलासशिखराकारं शुद्धस्फटिकसप्रभम् ॥ १०-१००६ ॥   
  
महाविमानकोटीभिरावृतं चक्रवतीनाम् ।   
  
  
चक्रवतीनो मन्त्रेश्वरा अनुग्रहार्थमेवाकृतिपरिग्रहेणात्रावतीर्णाः   
॥   
  
  
तस्मिंस्तु भुवने दिव्ये सूर्यकोटिसमद्युतिः ॥ १०-१००७ ॥   
  
सहस्रबाहुचरणः सहस्रवदनेक्षणः ।   
  
उमापतिर्जगन्नाथः सर्वानुग्रहकृद्वरः ॥ १०-१००८ ॥   
  
  
तस्य च भगवतो विश्वभोक्तुः ----   
  
  
भोगस्थानं समस्तं वै तत्रस्थं वामभागतः ।   
  
  
वामभागतो वामं देहार्धमाश्रित्य तत्रैव स्थितं समस्तं   
भोगस्थानमशेषभोग्योपभोगात्मतया वाममर्धम्, दक्षिणं तु   
भोक्तृरूपमेव । एवं च भोक्तृभोगात्मकविश्वशरीरोऽयं भगवानत   
एव सहस्रबाहुचरणादिरूपः ॥   
  
किं चायम् ----   
  
  
शतयोजनविस्तीर्णे नानारत्नविभूषिते ॥ १०-१००९ ॥   
  
दिव्यास्तरणसञ्छन्ने आदित्यशतसन्निभे ।   
  
आसने परमे दिव्ये रत्नपद्मविचित्रिते ॥ १०-१०१० ॥   
  
उपविष्टो महातेजा वृषभैरष्टभिर्वृतः ।   
  
हेमचीनाम्बरधरो हारकेयूरभूषितः ॥ १०-१०११ ॥   
  
धारयन् सुप्रदीप्ते च सूर्यमण्डलसन्निभे ।   
  
स्फुरन्मयूखसङ्घाते कुण्डले रश्मिसङ्कुले ॥ १०-१०१२ ॥   
  
  
मयूखाः सूक्ष्माः प्रभाः, रश्मयस्तु स्थूलाः ॥   
  
किं च ----   
  
  
धारयन् मुकुटं मूध्नी दिव्यरत्नविचित्रितम् ।   
  
देदीप्यमानमत्युग्रं कैलासशिखरोपमम् ॥ १०-१०१३ ॥   
  
प्रलम्बोऽस्य महाहारः प्रभवद्रश्मिसङ्कुलः ।   
  
गाङ्गो हिमवतः शृङ्गात् पतितो निझरो यथा ॥ १०-१०१४ ॥   
  
  
किं च ----   
  
  
त्रिंशत्कोटिसहस्रैस्तु त्रिंशत्कोटिशतैस्तथा ।   
  
शूलिभिर्जटिभिस्त्र्यक्षैदीव्याभरणभूषितैः ॥ १०-१०१५ ॥   
  
नानारूपधरै रुद्रैर्वृतो भूतगणैस्तथा ।   
  
दिव्याभिर्मानसीभिश्च नारीभिः परिवारितः ॥ १०-१०१६ ॥   
  
विमानशतकोटीभिरावृतः सर्व एव तु ।   
  
  
अन्यच्च ----   
  
  
मातरः सप्त रूपिण्यो नानालङ्कारभूषिताः ॥ १०-१०१७ ॥   
  
परिवार्य महात्मानं समन्तात् पर्यवस्थिताः ।   
  
  
ता दिग्विभागेनाह ----   
  
  
ब्राह्मी कमलपत्राभा दिव्याभरणभूषिता ॥ १०-१०१८ ॥   
  
आग्नेय्यां दिशि देवेशि स्थिता वै श्रीरिवापरा ।   
  
शङ्खगोक्षीरसङ्काशा त्वैशान्यां तु वरानने ॥ १०-१०१९ ॥   
  
माहेश्वरी महातेजास्तिष्ठते सुरपूजिताः ।   
  
कौमारी पद्मगर्भाभा हारकेयूरभूषिता ॥ १०-१०२० ॥   
  
दिश्युत्तरस्यां देवेशि कामिनीपर्युपासिता ।   
  
स्निग्धनीलोत्पलनिभा हारकुण्डलमण्डिता ॥ १०-१०२१ ॥   
  
दक्षिणस्यां दिशि तु सा उपास्ते परमेश्वरम् ।   
  
वैष्णवीति च विख्याता शिवेन परमात्मना ॥ १०-१०२२ ॥   
  
  
शिवेनैवाधिष्ठिता सती इयं ध्याता, न तु विष्णुना ।   
प्रत्युतैतस्यैतच्छक्त्यंशाधिष्ठितत्वादेव विष्णुत्वम् ॥ १०२२ ॥   
  
  
नीलजीमूतसङ्काशा सर्वाभरणभूषिता ।   
  
वारुण्यां दिशि देवेशि वाराही पर्युपस्थिता ॥ १०-१०२३ ॥   
  
शङ्खकुन्देन्दुधवला हारकुण्डलमण्डिता ।   
  
एन्द्र्यां दिशि च सा देवी इन्द्राणी पर्युपस्थिता ॥ १०-१०२४ ॥   
  
करालवदना दीप्ता सर्वाभरणभूषिता ।   
  
नैरृत्यां दिशि चामुण्डा उपास्ते परमेश्वरम् ॥ १०-१०२५ ॥   
  
एताः सप्त परिवारभूताः, उमा तु देवी भगवतः   
शरीरार्धस्थाऽष्टमी । सैव योगेश्वरी यस्या एताः प्रपञ्चः ।   
यद्वक्ष्यति ----   
  
"उमैव सप्तधा भूत्वा" (१०-१०२९)   
  
इति ।   
  
अत एव पूर्वम् ----   
  
"मातृकाभैरवं देवमवर्गेण प्रपूजयेत् ।   
  
भैरवी कादिना पूज्या मातॄर्वर्गैः प्रपूज्येत् ॥ (१-३४)   
  
इति ।   
  
एतद्व्याख्यानावसरे इहत्यदेवगृहानुसारेण योजना दशीता ॥ १०२५ ॥   
  
  
एताश्च देव्यः ----   
  
  
न त्यजन्ति हि ता देवं सर्वभावसमन्वितम् ।   
  
  
सर्वभावेन सर्वंसवीकयान्तर्बहिश्च   
समन्वितमभेदव्याप्त्याऽधिष्ठातृभूतम् ॥   
  
तदित्थं सततं परमेश्वरानुगता अप्येताः ----   
  
  
अंशेन मानुषं लोकं ब्रह्मणा चावतारिताः ॥ १०-१०२६ ॥   
  
असुराणां वधार्थाय मनुष्याणां हिताय च ।   
  
  
हितमनुग्रहः । चशब्दस्तुशब्दार्थे ॥   
  
कथमवतारिता ? ---- इत्याह ----   
  
  
तपस्तप्त्वा महाघोरं ब्रह्मणा लोकधारिणा ॥ १०-१०२७ ॥   
  
  
प्रजाहितकारिणा ॥ १०२७ ॥   
  
किं च ----   
  
  
रुरोश्चैव वधार्थाय मयापि त्ववतारिताः ।   
  
  
मयापीति प्रभुणा सता, न तु ब्रह्मवत्तपस्तप्त्वा, इत्यपिशब्दार्थः ॥   
  
न चैतदाकृतिमदेवासां तात्त्विकं रूपम्, अपि त्वैताः ----   
  
  
स्वच्छन्दास्तु पराश्चान्याः परव्योम्नि व्यवस्थिताः ॥ १०-१०२८ ॥   
  
स्वच्छन्दं पर्युपासीनाः परापरविभागतः ।   
  
  
नित्यं स्थिता इति शेषः । परं स्वच्छन्दं चिद्भैरवं परेण   
तदविभिन्नेन रूपेण, अपरं तदुमापतिरूपम् । अनेनैवमुक्तेन   
विभागेनैव चायमुमापतिः परभैरवस्फारसार एवेति ।   
अनेनैवाशयेनाप्यादिसूत्रे परभैरवपदमस्माभिर्युक्तमेव व्याकारि,   
परभैरवसत्तासारत्वादुमापतिर्भैरव इत्युक्त इति ॥   
  
एताश्च मातरः परशक्तिप्रपञ्चव्याप्तिरूपा इत्याह ----   
  
  
उमैव सप्तधा भूत्वा नामरूपविपर्ययैः ॥ १०-१०२९ ॥   
  
एवं स भगवान् देवो मातृभिः परिवारितः ।   
  
आस्ते परमया लक्ष्म्या तत्रस्थो द्योतयञ्जगत् ॥ १०-१०३० ॥   
  
  
परा लक्ष्मीर्ज्ञानदीप्तिमयी उमा देवी, तया सह । अतश्च उमैव   
सप्तधा स्थिता सती उमापतेर्देहाविभिन्नेत्यष्टशक्तिर्महेश्वरः ॥   
१०३० ॥   
  
अत एवैतद्व्याप्तिसारा एव ----   
  
  
अस्योपरि तथा चाष्टौ मूर्तयस्तस्य धीमतः ।   
  
  
अस्य सुचारुणो भुवनस्योपरि तस्य धीमत इत्येतदुमापत्यभिन्नस्य   
वक्ष्यमाणगुणतत्त्वनिष्ठस्य श्रीश्रीकण्ठस्य सम्बन्धिन्योऽष्टौ   
मूर्तयो मूर्तीश्वराः । तथा चेति तेनैव श्रीकण्ठाभिन्नेन   
प्रकारेण स्थिताः ॥   
  
ता आह ----   
  
  
शर्वो भवश्च भगवान् रुद्रः पशुपतिस्तथा ॥ १०-१०३१ ॥   
  
ईशानश्चैव भीमश्च महादेवोग्र एव च ।   
  
  
वक्ष्यमाणदृष्ट्यनुसारमीशानादनन्तरं रुद्रः पठनीयः ।   
महादेवेन सहित उग्र इति समासः ॥   
  
एवन्नामनिदीष्टाभिः ----   
  
  
एताभिः कुरुते शर्वो मूतीभिः सृष्टिमुत्तमाम् ॥ १०-१०३२ ॥   
  
  
भगवानुमापतिरेताभिरष्टभिः, मूतीभिरित्यनेन   
मूर्तीश्वराष्टकेन परापरादिभेदेन   
सर्वमूर्ध्वाधरपदमधितिष्ठतो भगवतो निजशक्तिचक्रात्मना   
सृष्टिमिति   
स्थूलसूक्ष्मप्रभावभूततन्मात्रादिरूपवक्ष्यमाणकलादिरूपां   
सृष्टिम्, उत्तमामित्युक्तसूक्ष्मस्थूलसृष्टिमुद्गतामूर्ध्वे स्थितां   
भगवानुमापतिरेव वक्ष्यमाणदृष्ट्या परापरभेदेन तत्र   
तत्रावस्थितः करोति ॥ १०३२ ॥   
  
का सा सृष्टिः ? ---- इत्याह ----   
  
  
भूमिरापोऽनलो वायुराकाशं सूर्य एव च ।   
  
सोमश्च यजमानश्चेत्यष्टौ सृष्टिरियं स्मृता ॥ १०-१०३३ ॥   
  
  
एतदष्टकं स्थूलसूक्ष्मपरभेदेन तत्र तत्रावस्थितं मन्तव्यम् ।   
तेषां च मध्यादुद्धातदीक्षायां बिन्द्वादिपदैः   
पृथिव्यादिस्वरूपं पूर्वं दशीतम्, सूर्यसोमावपि करणशक्तिरूपौ,   
तदाश्रयत्वेन च यजमानः प्रमातेति सर्वाध्वनि स्थितमेवैतत् ।    
एवमेते मूर्तीश्वराः ----   
  
  
सर्वात्मना तु ते तस्मिन्नन्यत्रैकांशत स्थिताः ।   
  
  
तस्मिन्निति बुद्धितत्त्वगते मूर्तीशावरणे । अन्यत्रेति तन्मात्रावरणे   
ब्रह्माण्डान्तरे च ॥    
  
उपसंहारभङ्ग्या भगवत उमापतेर्यावती प्रपञ्चव्याप्तिस्तां   
दर्शयति ----   
  
  
एवमस्मिन् स्थितो देवो ब्रह्मलोकोर्ध्वतस्तथा ॥ १०-१०३४ ॥   
  
मेरोश्च मूर्धनीशानो योगाष्टकमथेष्यते ।   
  
श्रीकण्ठ इति नाम्ना च कैलासनिलयस्तथा ॥ १०-१०३५ ॥   
  
शर्वाद्याभिश्च तनुभिरष्टाभिर्व्याप्य तिष्ठति ।   
  
  
अस्मिन्निति सुचारुभुवने, ब्रह्मलोकोर्ध्वत इति रुद्रलोके, मेरोर्मूध्नी   
ज्योतिष्कशिखरे, अथानन्तरमेष एव भगवान् योगाष्टकमिष्यते, न तु   
तदन्यत्किञ्चित् । तथा श्रीकण्ठ इति नाम्नायमेव   
कैलासनिलयश्चोमापतिरयमेव शर्वाद्याभिश्च   
मूर्तीश्वरमूतीभिस्तत्र तत्र तत्तत्स्थूलसूक्ष्मादि विश्वं व्याप्य   
तदैकात्म्येनावस्थिताभिरयमेव स्थित इति प्रपञ्चव्याप्तिरियं   
सर्वदैकस्यैव, परमेश्वरस्येति यावत् । एतच्चैकादशे सुतरां   
स्फुटीभविष्यति ॥   
  
एषामेतदुमापतिभुवनमुत्पत्तिस्थानमित्याह ----   
  
  
ये तु माहेश्वरं योगं सगुणं पर्युपासते ॥ १०-१०३६ ॥   
  
भक्त्या च ब्रह्मचर्येण सत्येन च दमेन च ।   
  
दृष्ट्रवा देहस्थमात्मानं तेऽत्र यान्ति मनीषिणः ॥ १०-१०३७ ॥   
  
  
ये तु माहेश्वरशास्त्रनिरूपितं सत्त्ववृत्तिनिष्ठत्वात् सगुणं न तु   
ज्ञानक्रियादिशक्तिस्फारसमावेशरूपं परयोगं परितो   
दीर्घकालनैरन्तर्यसत्कारैरुपासते सेवन्ते, ते देहस्थं न   
त्वनवच्छिन्नरूपमात्मानं ज्ञात्वा कर्तृरूपं स्वं स्वभावं   
साक्षात्कृत्यात्र यान्तीत्युमापतिपदं सायुज्यादिना प्राप्नुवन्ति । अत्र   
च भक्तिर्मुख्यं कारणं सत्यब्रह्मचर्यदमेषु प्रधानभूतम् । दम   
इन्द्रियजयः । इत्थं चास्य योगस्य सगुणत्वमेव व्यक्तीकृतम् ॥ १०३७ ॥   
  
न च सगुणशाम्भवयोगप्राप्यमेतत्पदम्, यावत् ----   
  
  
दृष्ट्वा च मण्डलं तस्य भक्त्या च परया भृशम् ।   
  
मुक्तद्वैता यतात्मानस्तत्र यान्ति मनीषिणः ॥ १०-१०३८ ॥   
  
  
तस्येत्युमापतेः, मण्डलमिति तदधिकरणं यागम्, दृष्ट्वा   
तद्दर्शनात्समयदीक्षां प्राप्य, तद्भक्त्या च मुक्तद्वैता   
इत्युमापतिरेवैका पारमाथीकी देवतेति निश्चित्य तत्सेवार्थं   
प्रयतचित्ताः पूर्ववत् सायुज्यादिनैतत्पदं प्राप्नुवन्ति मनीषिणः   
परमेश्वरशास्त्राश्वस्तबुद्धयः ॥ १०३८ ॥   
  
अथ ----   
  
  
तेषां चैवोपरिष्टात्तु सुशिवा द्वादश स्थिताः ।   
  
  
सुष्ठु शिवा आकृतिमत्त्वेऽपि शिवैक्यप्राप्त्या   
पूर्णसार्वज्ञ्यादिरूपाः । ते च ----   
  
  
वामो भीमस्तथेशश्च शिवः शर्वस्तथैव च ॥ १०-१०३९ ॥   
  
विद्यानामधिपश्चैव एकवीरः प्रचण्डधृत् ।   
  
ईशानश्चाप्युमाभर्ता अजेशोऽनन्त एव च ॥ १०-१०४० ॥   
  
तथा एकशिवश्चापि सुशिवा द्वादश स्मृताः ।   
  
  
एषां ध्यानाय ----   
  
  
सर्वे कुङ्कुमसङ्काशाः सूर्यकोटिसमप्रभाः ॥ १०-१०४१ ॥   
  
भुवनेषु विचित्रेषु शङ्खाकारेषु संस्थिताः ।   
  
  
मूर्तीश्वराणां त्वधिष्ठेयपृथिव्याद्युचितमेव रूपमिति कृत्वेह   
नोक्तम् ॥   
  
अथ ----   
  
  
अत ऊर्ध्वं वीरभद्रो मण्डलाधिपतिः प्रभुः ॥ १०-१०४२ ॥   
  
  
वक्ष्यमाणस्य महादेवादिमण्डलेश्वराष्टकस्याधिपतिः । अस्यैव   
चासौ परा मूतीर्यः पूर्वं श्वेतादिमध्ये तदुपरि चोक्तः, अत एवायं   
प्रभुरिति ॥ १०४२ ॥   
  
अथैतद्ध्यानादिपरिनिष्ठितो यः सः ----   
  
  
तत्सायुज्यमनुप्राप्य तेनैव सह मोदते ।   
  
  
अथ ----   
  
  
अत ऊर्ध्वं महादेवि महादेवाष्टकं विदुः ॥ १०-१०४३ ॥   
  
महादेवो महातेजा वामदेवभवोद्भवौ ।   
  
एकपिङ्गेक्षणेशानौ भुवनेशपुर,ह्सराः ॥ १०-१०४४ ॥   
  
अङ्गुष्ठमात्रसहिता महादेवाष्टके शिवाः ।   
  
  
एते च ----   
  
  
मायाञ्जनविनिर्मुक्ताः परमेशानसम्मताः ॥ १०-१०४५ ॥   
  
  
परमेशानस्य सम्मता इति तन्त्रावतारपटलदशीतनीत्या   
पारम्पर्येणानन्तभट्टारकमूतीना परमेश्वरेणानुगृहीताः,   
अतश्च प्राप्तप्रबोधप्रकर्षत्वान्मायागर्भाधिकारित्वेऽपि   
मायाञ्जनविनिर्मुक्ता इत्युक्तम् । एते चापरेण रूपेणेहोक्ता   
मण्डलेश्वराः, परेण रूपेण तु कालतत्त्वे भविष्यन्ति । ते तु   
श्रीपूर्वशास्त्रे ----   
  
"महातेजःप्रभृतयो मण्डलेशानसञ्ज्ञकाः ।   
  
मायातत्त्वे स्थितिः… ॥" (५-२८)  
  
इत्युक्ता इति प्रक्रियाभेदाः ॥ १०४५ ॥   
  
उपसंहरति ----   
  
  
बुद्धितत्त्वे समासेन भुवनेशा मयोदिताः ।   
  
  
देवयोनिक्रोधतेजोयोगमूर्त्यष्टकानि पञ्चेति चत्वारिंशत्,   
योगाष्टकोपरि पुनरौमं श्रैकण्ठं च भुवनम्, ततः   
सुशिवद्वादशकमहादेवाष्टकं चेति द्वाषष्टिरत्र   
भुवनान्युक्तानीति विततायामिह भुवनदीक्षायां सर्वाणि शोध्यानि ।   
सङ्क्षिप्तायां तु यः शोधनप्रकारः, स पञ्चमे पटले निर्णीतः ॥   
  
  
अथोर्ध्वं गुणतत्त्वं तु…  
  
  
गुणसाम्यात्मनः प्रकृतितत्त्वात् सत्त्वगुणगुणोत्कर्षात्म   
अत्यन्तविलक्षणमत एव बुद्धिरिति विलक्षणव्यपदेश्यं   
बीजादिवाङ्कुररूपं कथं कार्यं जायते यावदुच्छूनताप्रायं   
किञ्चिद्वैषम्यात्म मध्ये गुणतत्त्वं   
प्रकृतितत्त्वादनतिभिन्नव्यपदेशं न जायते, इत्याशयेनेह गुणतत्त्वं   
तत्त्वान्तरतया दशीतम् । श्रीमालिनीविजयादौ तु   
किञ्चिद्वैषम्यावस्थायामित उच्छिरतायामिव बीजाभिधानवद्   
गुणव्यपदेशस्यानिवृत्तेर्गुणतत्त्वं प्रकृतितत्त्वाभेदेनैवोक्तं   
सङ्क्षिप्तभुवनदीक्षाप्रतिपादनाशयेन । इह तु वितततया   
भौवनविधिप्रतिपादनस्य प्रस्तुतत्वात् प्रकृतितत्त्वाद्भेदेन गुणतत्त्वं   
दशीतमिति नागमविसंवादः शङ्कनीयः ॥   
  
यच्चैतद्गुणतत्त्वम् ----   
  
  
…टस्मिंश्चैव व्यवस्थितम् ॥ १०-१०४६ ॥   
  
गुरुपङ्क्तित्रयं दिव्यं…  
  
  
दिव्यमिति प्रभावातिशययोगात् ॥   
  
तच्च ----   
  
  
…गुणैरन्तरितं स्थितम् ।   
  
  
सत्त्वादिभूमिकामुपविष्टमित्यर्थः ॥   
  
तत्र ----   
  
  
प्रथमा तमसः पङ्क्तिरुपरिष्टाद् व्यवस्थिता ॥ १०-१०४७ ॥   
  
  
तमोगुणोर्ध्वमधिरूढेत्यर्थः ॥ १०४७ ॥   
  
तदत्र ----   
  
  
तेषां नामानि कथ्यन्ते यथावदनुपूर्वशः ।   
  
  
तेषामिति पङ्क्तिनिष्ठानां गुरूणाम् ॥   
  
  
शिवः प्रभुर्वामदेवश्चण्डश्चैव प्रतापवान् ॥ १०-१०४८ ॥   
  
प्रह्लादश्चोत्तमो भीमः करालः पिङ्गलस्तथा ।   
  
महेन्द्रो दिनकृच्चैव प्रतोदो दक्ष एव च ॥ १०-१०४९ ॥   
  
कलेवरश्च विख्यातस्तथा चैव कटङ्कटः ।   
  
अम्बुहर्ता च नारीशः श्वेत ऋग्वेद एव च ॥ १०-१०५० ॥   
  
यजुर्वेदः सामवेदस्त्वथर्वा सुशिवस्तथा ।   
  
विरूपाक्षस्तथा ज्येष्ठो विप्रो नारायणस्तथा ॥ १०-१०५१ ॥   
  
गण्डो नरो यमो माली गहनेशश्च पीडनः ।   
  
प्रथमा पङ्क्तिरुद्दिष्टा रुद्रैर्द्वात्रिंशता स्मृता ॥ १०-१०५२ ॥   
  
  
अथ ----   
  
  
रजसश्चोपरिष्टात्तु द्वितीया पङ्क्तिरुच्यते ।   
  
शुक्लो दासः सुदासश्च लोकाक्षः सूर्य एव च ॥ १०-१०५३ ॥   
  
सुहोत्र एकपादश्च गृद्ध्रश्चैव शिवेश्वरः ।   
  
गौतमश्चैव योगीशो दधिबाहुस्तथापरः ॥ १०-१०५४ ॥   
  
ऋषभश्चैव गोकर्णो देवश्चैव महेश्वरः ।   
  
गुह्येशानः शिखण्डी च जटी माली तथोग्रकः ॥ १०-१०५५ ॥   
  
भृगुः शिखी तथा शूली सुगतिश्च सुपालनः ।   
  
अट्टहासो दारुकश्च लाङ्गलिश्चातिदण्डकः ॥ १०-१०५६ ॥   
  
भवनश्च तथा भव्यो लकुलेशस्तथैव च ।   
  
त्रिंशद्रुद्राः समाख्याता द्वितीया पङ्क्तिरुत्तमा ॥ १०-१०५७ ॥   
  
  
अथ ----   
  
  
सत्त्वस्य चोपरिष्टात्तु तृतीया पङ्क्तिरुच्यते ।   
  
देवोऽरुणो दीर्घबाहुरतिभूतिश्च स्थाणुकः ॥ १०-१०५८ ॥   
  
सद्योजातस्तथा झिण्ठी षण्मुखश्चतुराननः ।   
  
चक्रपाणिश्च कूर्माख्यस्त्वर्धनारीश्वरस्तथा ॥ १०-१०५९ ॥   
  
कपाली भूर्भुवश्चैव वषट्कारस्तथैव च ।   
  
वौषट्कारस्तथा स्वाहा स्वधा च परिकीतीतः ॥ १०-१०६० ॥   
  
संवर्तकश्च भस्मेशः कामनाशन एव च ।   
  
एकविंशतिरुद्रास्तु पङ्क्तिरेषा तृतीयका ॥ १०-१०६१ ॥   
  
  
एवमेते त्र्यशीतिर्गुरवो महेश्वरेण गुणतत्त्वभोगप्राप्तिकामानां   
तदुचितज्ञानयोगप्रदाः परमेश्वरा ज्ञेयास्तथा कञ्चित्कालं   
नियोजितास्तत्र क्रीडन्ति । तदाह ----   
  
  
ज्ञानयोगबलोपेताः क्रीडन्ते दैशिकोत्तमाः ।   
  
  
उत्तमपदेन गुणतत्त्वावस्थितत्वेऽपि नैषां तदुपरक्तत्वमित्याह । अत   
एव क्रीडन्ति, नत्वितरवद् गुणैर्बद्धा ॥   
  
यतः ----   
  
  
संसारपाशनिर्मुक्ताः…  
  
  
आणव-कार्म-मायीयमलनिर्मुक्ता जीवन्मुक्ता इत्यर्थः ॥   
  
किं च ----   
  
  
…ंअहामोहविवजीताः ॥ १०-१०६२ ॥   
  
  
महामोहोऽत्राख्यातिरूपा माया, तद्वियुक्ताः, अत एव शुद्धाः ॥ १०६२   
॥   
  
शुद्धविद्योदयादेते ----   
  
  
त्रिनेत्रा गुरवः सर्वे शुद्धस्फटिकनिर्मलाः ।   
  
सर्वज्ञाः सर्वगाश्चैव लोकानुग्रहाकारकाः ॥ १०-१०६३ ॥   
  
सर्वज्ञत्वं सर्वज्ञानयोगसिद्धत्वमेषाम् ।   
  
सत्त्वगुणतत्त्वास्पदभ्रमाद्यत् साङ्ख्यपातञ्जलदृष्ट्यैतत् कैश्चित्   
योजितम्, तदसदेव । केवलमेषां तावद्भोगलिप्सुजनाशयेन   
तावत्पदप्रापकाणां परमेश्वरयोगात्तत्रावस्थानम् ॥ १०६३ ॥   
  
अतश्चैषाम् ----   
  
  
गजाकाराणि दिव्यानि सर्वेषां भुवनानि तु ।   
  
  
पूर्वम् ----   
  
"वीरभद्रनिकेतश्च भद्रकाल्यालयस्तथा ।   
  
त्रयोदशभिः… ॥" (१०-७५९)  
  
इति ग्रन्थेन श्वेतादिभुवनान्येकादश   
भद्रकालीवीरभद्रभुवनाभ्यां सह त्रयोदश सङ्कलितानि । यत्पुनः   
______________   
  
"…ऽन्यैश्च भुवनैरुपशोभितम् ।" (१०-७५९)  
  
इत्युक्तम्, तत्रान्यानि भुवनानि वीरभद्रभुवनोर्ध्वगतानि ॥    
  
अथाण्डवतीनोऽङ्गुष्ठमात्रप्रमाणरुद्रभुवनात् प्रभृति   
गुणतत्त्वान्तमसङ्कलितान् रुद्रान् सङ्कलयितुमाह ----   
  
  
बुद्धेः प्रकृतिपर्यन्ते ये रुद्रास्तान्निबोध मे ॥ १०-१०६४ ॥   
  
  
बुद्धेरिति बुद्धेः पूर्वं ये सङ्कलयितुमवशिष्टास्तान्निबोध ।   
किमवधि ? ---- इत्याह ---- प्रकृतिपर्यन्ते प्रकृतिः पर्यन्ते यत्र स   
प्रकृतिपर्यन्तो गुणतत्त्वम्, तत्र तदवधीत्यर्थः ॥ १०६४ ॥   
  
तान् रुद्रान् भुवनसङ्कलनया सङ्कलयति ----   
  
  
शतद्वयं सप्तकं च भुवनानां वरानने ।   
  
  
तत्र जलावरणेशस्याङ्गुष्ठमात्रस्य पृथ्व्या अब्धेः श्रियः   
सरस्वत्या गुह्याष्टकस्येति त्रयोदश भुवनानि, ततः   
शिवाग्नेरतिगुह्याष्टकस्य वाय्वीशस्य गुह्यातिगुह्याष्टकस्य   
आकाशेशस्य पवित्राद्यष्टकस्य, ततः शर्वादिमूर्तीशाधिष्ठितानि   
तन्मात्रसूर्यसोमवेदमण्डलान्यष्टौ, ततोऽपि   
करणप्रकाशरश्मिसूर्यसोममण्डलानि पञ्च ततोऽहङ्कारेशस्य,   
ततः स्थाण्वष्टकस्याष्टावितीयदन्तं द्वाषष्टिर्भुवनानि,   
बुद्धावपि पूर्वोक्तनीत्या द्वाषष्टिः, गुणतत्त्वे   
त्र्यशीतिरित्येतच्छतद्वयं सप्ताधिकं भवति ॥   
  
किं चात्रैव ----   
  
  
अन्तर्भूताः स्थिताश्चान्ये ये ते नोक्ता वरानने ॥ १०-१०६५ ॥   
  
  
विपर्ययाशक्तितुष्टिसिद्ध्यादिभुवनेश्वरा ये बृहत्तन्त्रेषु रुद्रा   
उक्ताः, तेऽत्रैवान्तर्भूतत्वात् पृथगिह नोक्ताः ॥ १०६५ ॥   
  
अथ ----   
  
  
गुणानामुपरिष्टात्तु प्रधानं परिकीतीतम् ।   
  
प्रधीयतेऽत्र गुणान्तं विश्वमिति प्रधानम् ॥   
  
  
तत्र ये संस्थिता रुद्राः…  
  
  
तान् ----   
  
  
…कथयामि समासतः ॥ १०-१०६६ ॥   
  
क्रोधेश्वरश्च संवर्तो ज्योतिः पिङ्गलक्रूरदृक् ।   
  
पञ्चान्तकैकवीरौ च शिखेदसहितेश्वराः ॥ १०-१०६७ ॥   
  
  
शिखेदसहिता अष्टौ एते प्रधानतत्त्वगता ईश्वरा इत्यर्थः ॥ १०६७ ॥   
  
त एते ----   
  
  
तत्त्वे तु प्राकृते रुद्रा महावीर्याः प्रकीतीताः ।   
  
  
दुरतिक्रमा इत्यर्थः ॥   
  
अस्य प्रधानतत्त्वस्य किं स्वरूपमित्याह ----   
  
  
गुणानां या परा काष्ठा तत्प्रधानमिहोच्यते ॥ १०-१०६८ ॥   
  
  
पराकाष्ठाऽविभागावस्था ॥ १०६८ ॥   
  
अथ ----   
  
  
अतः पुरुषतत्त्वे तु भुवनानि निबोध मे ।   
  
  
अत इति प्रकृतेरूर्ध्वम्, पारमेशस्वरूपगोपनावशाद्यत्   
सङ्कुचितचिदाभासरूपं पुरुषतत्त्वम्, तत्र सङ्कोचांशाश्रयाणि   
भुवनानि तु चिन्मात्राश्रयाणि तस्य निवीकारत्वात् ॥   
  
तत्र तावत् ----   
  
  
अम्बा च सलिला ओघा वृष्टिः सार्धं च तारया ॥ १०-१०६९ ॥   
  
सुतारा च सुनेत्रा च कुमारी च ततः परम् ।   
  
उत्तमाम्भसिका चैव तुष्टयो नव कीतीताः ॥ १०-१०७० ॥   
  
  
तथा ----   
  
  
तारा चैव सुतारा च तारयन्ती प्रमोदिका ।   
  
प्रमोदिता मोदमाना रम्यका च ततः परम् ॥ १०-१०७१ ॥   
  
सदाप्रमुदिका चैव सिद्ध्यष्टकमुदाहृतम् ।   
  
  
साङ्ख्यशास्त्रे तुष्टिनवकं सिद्ध्यष्टकं च यत् प्रत्ययसेव्यं   
बुद्धिधर्मतया गणितम्, तदिह सङ्कुचितचित्स्वभावस्य   
कलादिकञ्चुकाविवेकिनः पुरुषस्य भोक्तुरावारकम्, न तु पुंसि   
दृशिमात्रस्वभावेऽभोक्तरि बुद्ध्यादिवशोत्थितस्य भोगस्य कथचिदपि   
सम्भवः । नहि हिमान्यन्तर्देवदत्ते प्रतिबिम्बिते सति   
शीतानुभवलक्षणो भोगो गौण्यापि वृत्त्या सम्भवति । अतः सर्वोऽयं   
भोग उक्तरूपपुंसि पारमाथीके भोक्तरि सति घटत इति तत्रैव   
तुष्ट्यादिप्रत्ययसद्भावो युक्त इत्येवमुक्तम् । तत्र ----   
  
"आध्यात्मिक्यश्चतस्रः प्रकृत्युपादानकालभाग्याख्याः ।   
  
पञ्च विषयोपरमतोऽर्जनरक्षासङ्गसङ्क्षयविघातैः ॥" (सा०का०  
५०)  
  
इति, तथा ----   
  
"ऊहः शब्दोऽध्ययनं दुःखविघातत्रयं सुहृत्प्राप्तिः ।   
  
दानं च सिद्धयोऽष्टौ… ॥"  
  
इति याः साङ्ख्यैः,  
  
"अतत्त्वे तत्त्वबुद्ध्या यः सन्तोषस्तुष्टिरत्र सा ।   
  
हेयेऽप्यादेयधीः सिद्धिः… ॥"  
  
इति गुरुभिर्लक्षितास्तुष्टयः सिद्धयश्चोक्ताः,   
तासामम्बादिकास्ताराद्याश्चाधिदेवता एतन्नामसु भुवनेषु स्थिता इह   
निरूपिताः ॥   
  
किं च, पारमेशमतयोगक्रमसाध्यं यदणिमाद्यष्टकरूपमैश्वर्यम्,   
तदप्येतन्नामकदेवताष्टकाधिष्ठितमत्रैव पुंस्तत्त्वे   
प्रोक्तनीत्याऽऽवारकतया स्थितमित्याह ----   
  
  
अणिमा लघिमा चैव महिमा प्राप्तिरेव च ॥ १०-१०७२ ॥   
  
प्राकाम्यं च तथेशित्वं वशित्वं यदुदाहृतम् ।   
  
यत्रकामावसायित्वमणिमाद्यष्टकं स्मृतम् ॥ १०-१०७३ ॥   
  
  
अणिमा शरीरस्य सूक्ष्मताकरणे सामर्थ्यम्, लघिमा   
तूलवल्लाघवोत्पादनशक्तत्वम्, महिमा महत्त्वोत्पादनशक्तता, प्राप्तिः   
सङ्कल्पमात्रात्तत्तद्देशावाप्तिः, प्राकाम्यमेकस्यैव   
युगपन्नानाशरीरकरणे शक्तता, ईशित्वमैश्वर्यम्, वशित्वं   
भूतवशीकारः, यत्रकामावसायित्वं सङ्कल्पमात्राद्   
देशकालस्वभावव्यवहितवस्तुनिश्चयः ।   
भोग्यसामान्यगुणत्रयभोक्तृत्वात् पुंसोऽपि तद्गुणत्रयच्छायायोगाद्   
गुणवत्त्वम् ॥ १०७३ ॥   
  
  
अथोर्ध्वं गुरुशिष्याणां पङ्क्तित्रयमतः श्रुणु ।   
  
  
अत इति प्रोक्ताणिमाद्यष्टकादूर्ध्वम् ॥   
  
तत्र ----   
  
  
मस्करी पूरणः कृत्स्नः कपिलः काश एव च ॥ १०-१०७४ ॥   
  
सनत्कुमारगौतमवसिष्ठाद्यांशकास्तथा ।   
  
कश्यपो नासिकेतुश्च गालवो भौतिकस्तथा ॥ १०-१०७५ ॥   
  
शाकल्यश्च समाख्यातो दुर्वासाः परमस्त्वृषिः ।   
  
बाल्मीकिश्च गुरुश्रेष्ठः सपराशरगालवः ॥ १०-१०७६ ॥   
  
पिप्पलादश्च सौमित्रिर्वायुपुत्रो भदन्तकः ।   
  
  
गालवावत्र द्वावुक्तौ ॥   
  
  
मस्कर्यादिभदन्तान्ता दृष्टादृष्टस्य वादिनः ॥ १०-१०७७ ॥   
  
द्वाविंशतिर्गुरुवराः प्रथमा पङ्क्तिरिष्यते ।   
  
  
एते च पूर्ववदनुग्राह्याणामेव   
तत्पदप्राप्तिहेतुत्वेनेश्वरेच्छयैतत्पदावस्थितिजुषः कृताः । यदुक्तं   
श्रीमालिनीविजये ----   
  
"मयाप्येतत्पुरा प्रोक्तं कपिलाय महात्मने" (१६-२४)   
  
इति ।   
  
दृष्टमेतत्पदप्राप्त्युचितोपासादिकम् अदृष्टं चैतत्पदावाप्त्यात्मकं   
वदन्ति । एते च द्वाविंशतिर्गुरव एव ॥   
  
एतदूर्ध्वं तु रजःसंस्पर्शप्रधानायां पङ्क्तौ शिष्यरूपर्षीन्   
प्रतिपादयितुमाह ----   
  
  
जह्नुश्च तृणबिन्दुश्च मुनिस्तार्क्ष्यस्तथैव च ॥ १०-१०७८ ॥   
  
ध्यानाश्रयोऽथ दीर्घश्च होता जागर एव च ।   
  
अगस्त्यो वसुभौमश्च उपाध्यायश्च कीतीतः ॥ १०-१०७९ ॥   
  
शुक्रो भृग्वङ्गिरा रामो जमदग्निसुतोऽध्वगः ।   
  
स्थूलशिरा बालखिल्यो मनुश्चेति प्रकीतीतः ॥ १०-१०८० ॥   
  
वज्रात्रेयो विशुद्धश्च शिवश्चारुरथानुगः ।   
  
  
वसुना सहितो भौम इत्येतौ द्वावेव, भृगुणा सहितोऽङ्गिरा इत्येतावपि   
द्वौ, रामो जमदग्निसुत एक एव, उपाध्याय इत्येतन्नामेति । एते उपाध्याया   
इति त्वसद्, वक्ष्यमाणसङ्ख्याविघातापत्तेः ॥   
  
तदित्थम् ----   
  
  
जह्न्वादिचारुपर्यन्ता द्वितीया पङ्क्तिरिष्यते ॥ १०८१ ॥   
  
  
अथ सत्त्वसंस्पर्शवत्यामपि भूमावाह ----   
  
  
हरो झिण्ठी प्रतोदश्च अमरेशश्चतुर्थकः ।   
  
कृष्णपिङ्गेशरुद्रश्च इन्द्रजिद् वृषकः शिवः ॥ १०-१०८२ ॥   
  
यमः क्रूरश्च विख्यातो गङ्गाधर उमापतिः ।   
  
भूतेश्वरः कपालीशः शङ्करश्च तथैव च ॥ १०-१०८३ ॥   
  
अर्धनारीश्वरश्चैव पिङ्गलश्च तथापरः ।   
  
महाकालश्च संवर्तो मण्डली त्वेकवीरकः ॥ १०-१०८४ ॥   
  
तथा चान्यश्च विख्यातो भारभूतेश्वरो ध्रुवः ।   
  
  
कृष्णपिङ्गेशरुद्र एक एव । वृषकः शिवः श्रेयोरूप इत्यप्येक एव ।   
यम इत्यस्य विशेषणं क्रूरो विख्यात इति क्रूरतया प्रसिद्ध इत्यर्थः   
। उमापतेवीशेषणं गङ्गाधर इति । कपालीशस्य विशेषणं   
भूतेश्वर इति । अन्यो विख्यात इति विख्यातनामाऽन्य इत्यर्थः ॥    
  
तदित्थम् ----   
  
  
जह्न्वादिचारुपर्यन्ता ऋषयः पञ्चविंशतिः ॥ १०-१०८५ ॥   
  
  
तृतीयपङ्क्तिनिष्ठा इत्यर्थः । इह गुरुवाचोयुक्तिमकुर्व(न्त)१ ऋषयः   
शिष्या एव पुंस्तत्त्वोपासादिप्रकर्षादिमां भूमिमाप्ता इत्यादिशति ॥   
१०८५ ॥   
  
प्रथमपङ्क्तिगता इव तृतीयपङ्क्तिगता अपि गुरव एव । यदाह ----   
  
  
हरादयो ध्रुवान्ताश्च गुरवो विंशतिः स्मृताः ।   
  
  
एते च सर्वेऽत्र स्थिता अप्यंशेन ह्माण्डान्तरवतीर्य तत्र   
स्वोचितमधिकारमतिवाह्य तदेव पदमाविशन्तीति मन्तव्यम् ॥   
  
उपसंहरति ----   
  
  
पङ्क्तित्रयं समाख्यातमृषीणां गुरुशिष्ययोः ॥ १०-१०८६ ॥   
  
  
प्रोक्तनीत्या गुरुशिष्यरूपमृषिपङ्क्तित्रयमेतदित्यर्थः ॥ १०८६ ॥   
  
अथ ----   
  
  
नाडीविद्याष्टकं देवि कथयामि त्वतः परम् ।   
  
  
पुर्यष्टकसम्बद्धा या वक्ष्यमाणनाड्यस्तासामष्टकं   
बन्धनविवर्धनं कथयामि ॥   
  
ताश्च ----   
  
  
इडा च चन्द्रिणी गौरी शान्तिः शान्तिकरी तथा ॥ १०-१०८७ ॥   
  
माला च मालिनी चैव स्वाहा चैव स्वधा तथा ।   
  
  
अस्य नाड्यष्टकस्य ----   
  
  
अथोपरिष्टाद् देवेशि विग्रहाष्टकमुच्यते ॥ १०-१०८८ ॥   
  
  
विग्रहस्य सूक्ष्मशरीरस्योत्थापकमष्टकं   
वक्ष्यमाणाभिमानदेवतारूपपुंस्तत्त्वावरणप्रयोजनम् ॥ १०८८ ॥   
  
तच्च ----   
  
  
कार्यं च करणं चैव सुखदुःखकरं तथा ।   
  
ज्ञानं साध्यं च विख्यातं साधनं कारणं तथा ॥ १०-१०८९ ॥   
  
  
कार्यं कार्यात्मसूक्ष्मदेहारम्भितन्मात्रोत्थापकम् । करणमिति   
सूक्ष्मदेहावस्थितानभिव्यक्तप्रायबाह्येन्द्रियदशकोत्थापकम्,   
तन्नामैव देवतादशकम् । सुखदुःखकरमिति   
सुखदुःखोपभोगसम्पादकं देवताद्वयम् । ज्ञानं साध्यं   
चेत्यनभिव्यक्तेन बुद्धीन्द्रियपञ्चकेन कर्मेन्द्रियपञ्चकेन च सम्पाद्यं   
ज्ञानमात्रं व्यापारमात्रे च विख्यातं प्रतीतं   
यत्तदधितृदेवतारूपमिहैवोक्तम्, साधनमित्यन्तःकरणे व्यापकं   
देवतात्रयमित्यर्थः । कारणमिति कारणरूपस्य   
प्रधानतत्त्वस्योत्थापकं देवतारूपमित्यर्थः । यद्यपि च   
प्राग्रश्मिकरणजतेजोमण्डलाद्युक्तिप्रसङ्गे कार्य करणादीनामुत्पत्तौ   
कारणमुक्तम्, तथापि तदेवेह देवतारूपं पुंस्तत्त्वेऽपि   
सूक्ष्मरूपतया स्थितं तत्रैव बन्धनात्मनस्तत्प्रयोजनस्य   
पर्यवसानात् । मायायां त्वेतत्सर्वमेव पाशजालं   
पररूपेणावस्थितमिति वक्ष्यति ॥ १०८९ ॥   
  
अथ ----   
  
  
देहपाशानतो वक्ष्ये…  
  
  
स्थूलदेहारम्भकानधिष्ठातृदेवताविशेषरूपानित्यर्थः ॥   
  
तत्र ----   
  
  
…ढर्मं च दशधोदितम् ।   
  
  
च एवार्थे । धर्ममेव मुख्यं बन्धनमादौ दशविधं वच्मि ॥   
  
स च ----   
  
  
अहिंसा सत्यमस्तेयं ब्रह्मचर्यमकल्कता ॥ १०-१०९० ॥   
  
अक्रोधो गुरुशुश्रूषा शौचं सन्तोष आर्जवम् ।   
  
एवं दशविधो धर्मो येनोक्तो धर्मकृन्नरः ॥ १०-१०९१ ॥   
  
  
अकल्कता ----   
  
श्वच्छता समता प्रीतिर्नापकारशतैरपि ।   
  
कालुष्यमुत्सहेत् सोढं सेयमुक्तेत्यकल्कता ॥" (वि० १७ । ३९)  
  
इति श्रीमतङ्गपारमेश्वरे इत्थं लक्षिता ॥ १०९१ ॥   
  
एवं धर्माख्यं प्रधानं देहपाशमुक्त्वा गौणमाह ----   
  
  
विकारान् षोडशाख्यास्ये परभावेन संस्थितान् ।   
  
  
प्रागुक्तस्थूलरूपापेक्षया परभावेन सूक्ष्मेण रूपेण   
स्थितानित्यर्थः, पररूपतया तु मायायां भविष्यन्ति ॥   
  
तानाह ----   
  
  
रसो गन्धश्च रूपं च स्पर्शम्ः शब्दस्तथैव च ॥ १०-१०९२ ॥   
  
तन्मात्रपञ्चकं ख्यातमिन्द्रियाणि निबोध मे ।   
  
वाक्पाणिपादं पायुश्च उपस्थः कर्मसञ्ज्ञकम् ॥ १०-१०९३ ॥   
  
  
इन्द्रियपञ्चकमित्यर्थः ॥ १०९३ ॥   
  
  
श्रोत्रं त्वक्चक्षुषी जिह्वा नासिका पञ्चमी स्मृता ।   
  
  
एतानि ----   
  
  
बुद्धीन्द्रियाणि देवेशि…  
  
  
तथा ----   
  
  
…ंअनः षोडशकं स्मृतम् ॥ १०-१०९४ ॥   
  
  
त एते ----   
  
  
देहपाशाः समाख्याताः…  
  
  
किं च ----   
  
  
…ऽतो बुद्धिगुणान् विदुः ।   
  
  
पुंसि सूक्ष्मरूपतया पाशकत्वेनावस्थितान् विदुरित्यविच्छिन्नेन   
पारम्पर्येण तत्त्वविदो जनाः ॥   
  
ते च ----   
  
धर्मो ज्ञानं च वैराग्यमैश्वर्यं च ततः परम् ॥ १०-१०९५ ॥   
  
अधर्मश्च तथाज्ञानमवैराग्यमनीशिता ।   
  
  
प्रागुक्तादहिंसादेर्धर्मादयमन्यो धर्म इष्टापूर्तलक्षणः१ ॥   
  
किं च ----   
  
  
अहङ्कारं च त्रिविधं प्रवक्ष्याम्यनुपूर्वशः ॥ १०-१०९६ ॥   
  
वैकारिकं तैजसं च भूतादि च यथाक्रमम् ।   
  
  
राजसं सात्त्विकं तामसं चेत्यर्थः ॥   
  
एवमेतानि तन्मात्रबहिष्करणान्तःकरणानि सूक्ष्मरूपतया   
पुंस्तत्त्वावस्थितानि बन्धकानीह यान्युक्तानि, एतान्येवात्र भूचरी-  
दिक्चरी-गोचरी-चक्राण्यान्तराणि प्रतिपादितानि । तदनुसारेणैव चेह   
पररूपाणीत्युपक्रम एवोक्तिः कृता, खेचरीचक्रं त्वान्तरं   
कञ्चुकदेवतारूपं भविष्यति ॥   
  
प्रातिलोम्यक्रमेण दीक्षाविधिमुपक्रान्तमेव स्मारयति ----   
  
  
दीक्षाकाले यथा शुद्धिस्तथा चैषां निबोध मे ॥ १०-१०९७ ॥   
  
  
एषां पुंस्तत्त्वगतानां तैजसाद्यहङ्कारपाशानामित्यर्थः । यथा   
येन क्रमेणेत्यर्थः ॥ १०९७ ॥   
  
तमेव क्रममाह ----   
  
  
तमो रजस्तथा सत्त्वं शोधयेदनुपूर्वशः ।   
  
  
एतच्चोपलक्षणपरम्, सर्वान् पाशान् प्रातिलोम्येन शोधयेदित्यर्थः ॥   
  
किं च ----   
  
  
शब्दस्पर्शस्तथा रूपं रसो गन्धश्च पञ्चमः ॥ १०-१०९८ ॥   
  
विषयाश्च समाख्याताः शोधनीयाः प्रयत्नतः ।   
  
  
विशेषेण सिन्वन्तीति विषया भोक्तरि पुंसि सूक्ष्मरूपतया   
भोग्यात्मानः स्थिताः, न तु पूर्वोक्ततन्मात्रात्मान इत्यर्थः ।   
प्रयत्नतः शोधनीया इत्युक्तेरयमाशयः ---- न   
सङ्क्षिप्तभुवनादिदीक्षावत् ----   
  
शूक्ष्मानन्तवीभावयेत्" (४-१५८)  
  
इत्युक्तनीत्याऽन्तर्भाव एषां चिन्तनीयः, अपि तु पृथक् पृथगेते सर्व   
एवात्र विततायां भुवनदीक्षायां शोध्याः । एवमन्यत्र ॥   
  
किं च ----   
  
  
कामः क्रोधश्च लोभश्च मोहः पैशुन्यमेव च ॥ १०-१०९९ ॥   
  
जन्ममृत्युजराव्याधिक्षुत्तृट्तृष्णास्तथैव च ।   
  
विषादश्च भयं चैव मदो हर्षणमेव च ॥ १०-११०० ॥   
  
रागो द्वेषश्च वैचित्त्यं कुपितानृतद्रोहिता ।   
  
माया मात्सर्यधर्मश्च अधर्मश्चास्वतन्त्रता ॥ १०-११०१ ॥   
  
  
तृष्णा स्पृहा, कुपितानृतद्रोहिणां भावः कुपितानृतद्रोहिता,   
क्रोधः पूर्वापरविमर्शशून्यः सप्रकर्षः कोपः, मदो दर्पः,   
मात्सर्यधर्मः परगुणासहिष्णुतात्मा स्वभावः । एते च१   
श्रीमतङ्गपारमेश्वरे वितत्य व्याख्याताः ॥ ११०१ ॥   
  
त इमे सप्तविंशतिसङ्ख्याः पाशाः ----   
  
  
आगन्तुकाश्च बोद्धव्याः…  
  
  
प्रागुक्तेभ्यः सहजेभ्योऽन्ये आगच्छन्ति तच्छीला   
देहप्राप्त्युत्तरकालमत एव प्रस्तुतत्वात्   
पुंसामभिव्यक्तिमायान्तीत्यागन्तुकाः अत एव सहजाश्च वैराग्यादयः   
। अन्यः स्थूलः आगन्तुको रागः शोधनीयः प्रयत्नत इत्यनुषङ्गः ।   
एवमुत्तरत्र ॥   
  
किं च ----   
  
  
…गणपाशान्निबोध मे ।   
  
  
ते च ----   
  
  
देवी नन्दिमहाकालौ गणेशो वृषभस्तथा ॥ १०-११०२ ॥   
  
भृङ्गी चण्डीश्वरश्चैव कातीकेयोऽष्टमः स्मृतः ।   
  
  
एते पराद्वयात्मकपारमेश्वरस्वरूपमात्मानमावृण्वानाः पाशा   
उच्यन्ते । यदुक्तमस्मत्प्रभुणा तन्त्रालोके ----   
  
"यत्किञ्चित्परमाद्वैतसंवित्स्वातन्त्र्यसुन्दरात् ।   
  
पराच्छिवादुक्तरूपादन्यत्तत् पाश उच्यते ॥   
  
तदेवं पुंस्त्वमापन्ने पूर्णेऽपि परमेश्वरे ।   
  
तत्स्वरूपापरिज्ञानचित्रा हि पुरुषाः स्थिताः ॥" (८-२९२-२९३)  
  
इति ॥   
  
किं च ----   
  
  
अनन्तस्त्रितनुः सूक्ष्मः श्रीकण्ठश्च शिवोत्तमः ॥ १०-११०३ ॥   
  
शिखण्डी चैकनेत्रश्च एकरुद्रस्तथापरः ।   
  
विद्येश्वरात्मकान् पाशान् दीक्षाकाले विशोधयेत् ॥ १०-११०४ ॥   
  
  
"शुद्धेऽध्वनि शिवः कर्ता प्रोक्तोऽनन्तोऽसिते प्रभुः"१   
इत्याम्नायान्तरोक्तनीत्याऽशुद्धाध्वकारणं त्रितत्त्वादिपरिवृतो   
योऽनन्तभट्टारकस्तस्य पुंस्तत्त्वावारकत्वे   
सत्यशुद्धाध्वस्रष्ट्टत्वं फलतीति तत्र सूक्ष्मरूपेणावस्थितः   
इति भविष्यति । तदेवं तुष्टिनवकम्, सिद्ध्यष्टकम्, अणिमाद्यष्टकम्,   
पङ्क्तित्रयनिविष्टा द्वाविंशतिः पञ्चविंशतिवींशतिश्चेति   
सप्तषष्टिर्गुरुशिष्याः, नाड्यष्टकम्, विग्रहाष्टकमहिंसादयो   
दश, षोडश विकाराः, अष्टौ बुद्धिधर्मास्त्रिविधोऽहङ्कारः,   
शब्दादिविषयपञ्चकमित्यहिंसादिविषयपञ्चकान्ता   
द्वाचत्वारिंशत्सहजा देहपाशाः कामादयः, अस्वतन्त्रतन्त्राः   
सप्तत्रिंशतिरागन्तुकाः पाशाः, अष्टौ च गणेशाः, अष्टौ   
विद्येशाः पाशा इति त्रिनवत्यधिकं शतम्१ पाशभुवनानां   
पुंस्तत्त्वे शोधनीयमुक्तम् ॥ ११०४ ॥   
  
किं च ----   
  
  
उक्तानुक्ताश्च ये चात्र अन्यतन्त्रोक्तलक्षणाः ।   
  
पौरुषेये तु शोध्यास्ते ततो मुच्येत पुद्गलः ॥ १०-११०५ ॥   
  
  
ये त्रिनवत्यधिकशतसङ्ख्या इह पाशा उक्ताः, ये चान्ये   
रतिहासशोकोत्साहादयो निर्वेदग्लान्यादयश्च इहानुक्ता अन्यतन्त्रे२   
भरतादिषूक्तस्वरूपास्ते सर्वे पौरुषे तत्त्वे शोधनीयाः । एवं सति   
ततः पाशेभ्यः पुद्गलो मुच्यते, पुथा   
अन्तःशङ्कातङ्कसंस्कारोत्थापनात्मना हिंसया गिलनं   
भोग्यलक्षणं यस्य स पुद्गलो मायाप्रमाता ॥ ११०५ ॥   
  
गतमेतत् ----   
  
  
अर्थोर्ध्वे नियतिर्ज्ञेया तस्यां रुद्रान्निबोध मे ।   
  
  
तानाह ----   
  
  
वामदेवस्तथा शर्वस्तथा चैव भवोद्भवौ ॥ १०-११०६ ॥   
  
वज्रदेहः प्रभुश्चैव धाता च क्रमविक्रमौ ।   
  
सुप्रभेदश्च दशमो नियत्यां शङ्कराः स्मृताः ॥ १०-११०७ ॥   
  
  
दशदिक्कमवस्थिता इत्यर्थः ॥ ११०७ ॥   
  
एतन्नियतितत्त्वनियमितः पुरुषो बुद्धिप्रमातृभूमिकां   
गृहीत्वाऽहङ्कारमयः शरीरे हृत्पद्मेऽवस्थित इति प्रतिपादयितुमाह   
______________   
  
  
यत्तद्धृदि स्थितं पद्ममात्मा तत्र व्यवस्थितः ।   
  
  
शाक्षं कृत्स्नमिमं देहं यद्यपि व्याप्य तिष्ठति ।   
  
तथाप्यस्य परं स्थानं हृत्पङ्कजसमुद्गकम् ॥"  
  
इति स्थित्या हृत्पद्ममात्मनो विश्रान्तिपदम्, अत एवात्रस्थोऽयं   
पद्मासनस्वभावतयोक्तक्रमेण तत्तद्विषयावभासनादिसृष्टिं करोति   
॥   
  
तच्च पद्मम् ----   
  
  
नियतिदलमहङ्कारकेसरं बुद्धिकणीकम् ॥ १०-११०८ ॥   
  
  
नियतिवशोद्भूतानि मनोबुद्धिकर्माक्षविषयरूपाणि दलानि   
सञ्चारपदानि यस्येति व्याख्येयम्, न तु नियतिरेव दलानि यस्येति,   
नियतेरहङ्कारकेसराधोव्याप्त्यभावात् । अहङ्कार एव रञ्जकत्वात्   
केसररूपो यत्र, बुद्धिस्त्वध्यवसाय-  
पर्यन्तविषयभोगसाधकत्वादुपरिवतीकणीकारूपा । अत्र चास्यात्मनः   
______________   
  
"प्रधानाशयमापन्नं गुणत्रयविसपीतम्" (२-४१)  
  
इति पूर्वोक्तस्वरूपं स्मर्तव्यमन्यथा बुद्धिप्रमातृत्वायोगात् ॥ ११०८ ॥   
  
एतच्च नियतिनियमितत्वं कालकलितस्यैव घटते, न तु   
कालोत्तरस्वभावस्य । अतो यदेतत्कलनाकारणम्, तत्र ----   
  
  
कालतत्त्वे शिवा ज्ञेया…  
  
  
शोध्यत्वेनेति शेषः ॥   
  
तांश्च ----   
  
  
…कथयामि समासतः ।   
  
शुद्धो बुद्धः प्रबुद्धश्च प्रशान्तः परमाक्षरः ॥ १०-११०९ ॥   
  
शिवश्च सुशिवश्चैव ध्रुवश्चाक्षरशम्भुराट् ।   
  
दशैते तु शिवा ज्ञेयाः कालतत्त्वे वरानने ॥ १०-१११० ॥   
  
  
अक्षरराट् शम्भुराडिति द्वौ ॥ १११० ॥   
  
तत्र ----   
  
  
हेमाभाः शङ्कराः प्रोक्ताः शिवाः स्फटिकसन्निभाः ।   
  
  
शङ्करा नियतिस्थाः, शिवास्तु कालस्थाः ॥   
  
किं च ----   
  
  
एकैकस्य विनिदीष्टा परिवारो यशस्विनि ॥ १०-११११ ॥   
  
कोटिरेका तथान्यानि सहस्राणि तु षोडश ।   
  
  
तेषां च ----   
  
  
कूर्माकाराणि सर्वेषां प्रोक्तानि भुवनानि तु ॥ १०-१११२ ॥   
  
  
अथ ----   
  
अत ऊर्ध्वं हरिहरौ रागतत्त्वे निबोध मे ।   
  
  
काल्यकलनं वेद्यसम्बन्धं विना न युज्यते बोधरूपस्य पुम्स इति   
किञ्चिन्मे स्यादिति वेद्यसामान्याभिलाषात्मना, अत एव   
स्त्र्यादिविषयबुद्धिधर्मस्थूलरागविलक्षणेन   
रागतत्त्वेनावश्यमयमुपरक्तः । अतः पुंरञ्जके रागतत्त्वे हरिहरौ   
मुख्यौ भुवनेशौ । अन्यानप्याह ----   
  
  
सुहृष्टः सुप्रहृष्टश्च सुरूपा रूपवर्धनः ॥ १०-१११३ ॥   
  
मनोन्मनो महाधीरः…  
  
  
एते पूर्वाभ्यां सहाष्टौ ----   
  
  
…वीरेशाः परिकीतीताः ।   
  
  
यथा नियतिकालगता रुद्राः शङ्कराः शिवाश्चोक्ताः, तथा एते   
वीरेशा उच्यन्ते दुष्परिहरत्वाच्चैवमुक्ताः ॥   
  
किं चान्यानपि ----   
  
  
रागतत्त्वे प्रवक्ष्यामि येऽन्ये रुद्रा व्यवस्थिताः ॥ १०-१११४ ॥   
  
  
तानिति शेषः ॥ १११४ ॥   
  
  
कल्याणः पिङ्गलो बभ्रुर्वीरश्च प्रभवस्तथा ।   
  
मेधातिथिश्छन्दकश्च दाहकः शास्त्रकारिणः ॥ १०-१११५ ॥   
  
  
शास्त्रकारिण इति शास्त्रकारिनाम्न एकस्यैव गुरुत्वाद्बहुवचनं   
कृतमत्र पञ्च गुरव इति प्रदर्शनाय ॥ १११५ ॥   
  
यदाह ----   
  
  
पञ्च शिष्यास्तथाचार्या दशैते संव्यवस्थिताः ।   
  
  
आद्याः शिष्याः, अन्त्या आचार्याः ॥   
  
सामान्यवेद्याभिव्यङ्गात्मकं रागतत्त्वं वेद्यप्रकाशेनोपपद्यते ।   
तत्प्रकाशनाय किञ्चिज्ज्ञत्वप्रदं विद्यातत्त्वमस्य सम्बद्धमित्याह ----   
  
  
विद्यातत्त्वमतश्चोर्ध्वं तस्मिन् वै भुवनं शृणु ॥ १०-१११६ ॥   
  
  
भुवनमिति भुवनानीत्यर्थः ॥ १११६ ॥   
  
तानि तदीशद्वारेण प्रतिपादयति ----   
  
  
वामो ज्येष्ठश्च रौद्रश्च कलो विकरणस्तथा ।   
  
बलविकरणश्चैव बलप्रमथनस्तथा ॥ १०-१११७ ॥   
  
सर्वभूतदमनश्च तथा चैव मनोन्मनः ।   
  
  
कलो विकरण इति कलविकरण । क्वचिदेते वामादयः स्त्रीलिङ्गपाठेन   
दृश्यन्ते ॥   
  
किञ्चिज्ज्ञत्वरूपविद्यासम्बन्धोऽपि नाकर्तुरूपपद्यत इति    
मायानिगूहितपूर्णज्ञानक्रियाफारस्यास्य किञ्चित्कर्तृत्वोन्मीलनात्   
कलातत्त्वमस्ति । ततस्तत्र ----   
  
  
कलातत्त्वे महादेवि महादेवत्रयं स्थितम् ॥ १०-१११८ ॥   
  
महादेवो महातेजा महाज्योतिः प्रतापवान् ।   
  
  
महच्छब्दोपलक्षितं देवत्रयं महादेवत्रयम् । प्रतापवानित्यतिदीप्तः   
॥   
  
तदित्थम् ----   
  
  
कलातत्त्वं समाख्यातं समासेन वरानने ॥ १०-१११९ ॥   
  
  
समासेनेत्युक्तेरयमाशयो यदन्येऽप्यत्र   
वामदेवभवोद्भवैकपिङ्गेक्षणभुवनेशाङ्गुष्ठमात्राख्याः सन्ति ।   
एते ह्यष्टौ मङ्गलेश्वराः पूर्वं बुद्धितत्त्वेऽपररूपेणोक्ताः, इह   
तु पररूपेण । तत्र च त्रय एव प्राधान्यादुक्तास्तदेवं   
नियतिकालरागविद्याकलाख्यं यदेतत्तत्त्वपञ्चकमुक्तम्,   
तत्प्रोक्तभौवनसन्निवेशाश्रयतया बहिः साधारणमेव । ततस्तु   
प्रतिपुरुषमेतन्नामकमेव तत्त्वपञ्चकं कञ्चुकशब्दवाच्यं   
भिन्नभिन्नमेवाद्भुतमन्तःकरणादिवत् । एतच्च तण्डुलस्य कम्बुकमिव   
पुंसः परमावरणम्, प्रकृत्यादितन्मात्रान्तं तु   
सूक्ष्मशरीरारम्भकं तुषवत् सूक्ष्मम्, भूतपञ्चकं तु   
स्थूलशरीरारम्भकं किंशारुकवत् स्थूलमेवेति सर्वमेतत्प्रातिलोम्येन   
प्रोक्तभुवनविभागेन शोधनीयम् ॥ १११९ ॥   
  
प्रोक्तनामानः सर्व एव ----   
  
  
एते रुद्रा महादेवि त्रिनेत्राश्चन्द्रशेखराः ।   
  
  
असामान्येन महेश्वराभिज्ञानेनालङ्कृताः ॥   
  
  
येषां च प्राक् परिवारो न सङ्ख्यातः, तेऽपि ----   
  
  
रुद्रकोटिसहस्रैस्तु समन्तात् परिवारिताः ॥ १०-११२० ॥   
  
शुद्धस्फटिकसङ्काशाः…  
  
  
सर्व एव तु ----   
  
  
…योगैश्वर्यबलान्विताः ।   
  
  
विशेषमेषामाह ----   
  
  
रागे रक्तास्तु विज्ञेया ज्ञानयोगबलोत्कटाः ॥ १०-११२१ ॥   
  
छत्राकारास्तु तेषां वै गृहा रत्नविचित्रिताः ।   
  
  
अन्येषां तु कूर्माकारा उक्ताः ॥   
  
गतमेतत् । अथैषाम् ----   
  
  
उपरिष्टाद्भवेन्माया…  
  
  
तां च ते ----   
  
  
…कथयामि समासतः ॥ १०-११२२ ॥   
  
  
व्याप्य या वै त्वधोऽध्वानं वैश्वरूप्येण संस्थिता ।   
व्याप्यातिमात्रमाप्य, आकलादिक्षित्यन्तं सर्वमिति व्युत्पत्त्या, न च   
भेदेनात्र व्याप्यव्यापकभावः, अपित्वभेदेनेत्याशयेन व्याप्य विश्वं   
स्थितेत्युक्तम् । समासत इति सङ्क्षिप्तभुवनेशप्रतिपादनाशयेन ॥   
  
तदाह ----   
  
  
तत्र रुद्रा महाभागा द्वादशैव महाबलाः ॥ १०-११२३ ॥   
  
  
प्रधानभूताः स्थिताः । महाबला इति परमेशज्ञानं विना   
दुष्परिहराः ॥ ११२३ ॥   
  
तानेतान् पुटविभागेन दर्शयति ----   
  
  
गहनश्च असाध्यश्च तथा हरिहरः प्रभुः ।   
  
दशेशानश्च देवेशि त्रिगलो गोपतिस्तथा ॥ १०-११२४ ॥   
  
अधःपुटे तु विज्ञेया मायातत्त्वे वरानने ।   
  
  
एते षडित्यर्थः ॥   
  
  
क्षेमेशो ब्रह्मणः स्वामी विद्येशानस्तथैव च ॥ १०-११२५ ॥   
  
विद्येशश्च शिवश्चैव अनन्तः षष्ठ उच्यते ।   
  
ऊर्ध्वमायापुटस्थास्तु रुद्रा एते प्रकीतीताः ॥ १०-११२६ ॥   
  
एषां मध्ये तु भगवाननन्तेशो जगत्पतिः ।   
  
  
श्रीमेङ्गशास्त्रे पुनर्मध्यपुटेऽपि ----   
  
  
"यत्रासौ विग्रहेशानः स्थितः परमदुर्जयः" (१-८-८३)  
  
"यत्र शर्वो भवश्चैव उग्रो भीमश्च वीर्यवान् ।   
  
भस्मान्तको दुन्दुभिश्च श्रीवत्सश्च महाबलः ॥" (१ । ८ । ८५)  
  
इति ग्रन्थेनाष्टकमुक्तम् । श्रीपूर्वशास्त्रे (५-२८-२९) तु   
महादेवाद्यङ्गुष्ठमात्रमण्डलेश्वराष्टकमेव मायायामुक्तमिति   
तन्त्रप्रक्रियाभेदः । एष चानन्तनाथः ----   
  
  
उद्भवं भावयित्वा तु स्वेच्छया कुरुते प्रभुः ॥ १०-११२७ ॥   
  
  
यस्य स्वकर्मपरिपाकाद्यादृगुद्भवः स्थावराद्यात्मक उचितस्तं तस्य   
भावयित्वा विचार्य स्वेच्छया परमेशेच्छाचेष्टितस्वेच्छामात्रेण, न तु   
कुम्भकारवत् सहकार्याद्यपेक्ष्य कुरुते, यतोऽसौ प्रभुरियत्यध्वनि   
प्रभवनशीलः ॥ ११२७ ॥   
  
किं चायम् ----   
  
  
सर्वज्ञः सर्वकर्ता च निग्रहानुग्रहे रतः ।   
  
  
कलादिक्षित्यन्तं सर्वं जानाति करोति च, तत्रैव   
आयातशक्तिपातानामितरेषां चानुग्रहं निग्रहं च करोति ॥   
  
तदित्थम् ----   
  
  
प्रथमेन तु भेदेन रुद्रा द्वादश कीतीताः ॥ १०-११२८ ॥   
  
  
इह ----   
  
"अतः परं भवेन्माया सर्वजन्तुविमोहिनी" (१०-११३८)  
  
इति वक्ष्यमाणदृष्ट्या पारमेश्वरी शक्तिर्माया । सा तत्त्वरूपतया   
ग्रन्थिरूपतया च द्विधा स्फुरिता । तत्र तत्त्वरूपया ----   
  
"माया तु कोटिधा व्याप्य स्थिता सर्वं चराचरम्" (१०-६७१)  
  
इति तथा ----   
  
"व्याप्य या वै त्वधोध्वानं वैश्वरूप्येण संस्थिता" (१०-११२३)  
  
इति या उक्ता, तस्यामूर्ध्वाधरपुटात्मककाण्डरूपत्वमस्ति । तत्र   
पुटद्वये मायायाः प्रथमेन तत्त्वात्मना भेदेन द्वादश रुद्राः   
प्रकीतीता विभागेनावस्थिता उक्ताः ॥ ११२८ ॥   
  
यस्त्वस्या निःसङ्ख्यावान्तरभेदभिन्नकलादिक्षित्यन्ततत्त्वसन्ततिस्रोतो-  
भेदप्रसूतिहेतुः शक्तेः किञ्चिदुच्छूनतेवाम्नातो ग्रन्थ्यात्मा   
स्थूलस्वभावः, असौ   
सुसूक्ष्मतमसत्त्वरजस्तमोरूपतयोर्ध्वमध्याधरग्रन्थिभेदेन   
तालुग्रन्थिसमानरूपेण त्रिधाऽवस्थितः । यथोक्तं प्राक् ----   
  
"अधश्छादनमूर्ध्वं च सितरक्तं विनिदीशेत् ।   
  
मध्ये तमो विजानीयाद् गुणास्त्वेते व्यवस्थिताः ॥" (२-६६)  
  
इति । तत्र त्रिभेदे ग्रन्थ्यात्मनि रूपे रुद्राणां विभागेन स्थितिमाह --  
______________   
  
  
अस्मिंस्तु ये यथा रुद्रा मायातत्त्वे व्यवस्थिताः ।   
  
तथाहं कथयिष्यामि भेदत्रयविभागशः ॥ १०-११२९ ॥   
  
  
अस्मिन्निति प्रोक्तकलादितत्त्वस्रोतःसन्तानप्रसूतिहेतौ ग्रन्थ्यात्मनि   
मायीये रूपे ये गोपत्याद्या अनन्ताद्या यथा येन क्रमेण स्थिताः,   
तथा भेदत्रयविभागश इति सत्त्वादिग्रन्थिरूपेण भेदेन   
वर्णयिष्यामि ॥ ११२९ ॥   
  
तत्र ----   
  
  
गोपतिश्च ततो देवि अधोग्रन्थौ व्यवस्थितः ।   
  
  
तत्र इति कलातत्त्वप्रतिपादितमहादेवादिरुद्रभुवनोर्ध्वं यो   
मायीयोऽधोग्रन्थिस्तत्र प्रागुक्त एव गोपतिः पररूपेण स्थितः ॥   
  
तथा ----   
  
  
ग्रन्थ्यूर्ध्वे संस्थितो विश्वस्त्रिकलः क्षेम एव च ॥ १०-११३० ॥   
  
ब्रह्मणोऽधिपतिश्चैव शिवश्चेति स पञ्चमः ।   
  
  
ग्रन्थ्यूर्ध्वं इति ऊर्ध्वग्रन्थावित्यर्थः । स इति प्रागुक्त एव ।   
अपररूपेणेहायं विश्वाभिधो रुद्रः स्थितः, न त्वन्य इत्यर्थः ॥   
किं च ----   
  
  
अध ऊर्ध्वमनन्तस्तु…  
  
  
अध इत्यधोग्रन्थेरूर्ध्वं यो ग्रन्थिस्तत्रानन्तः स्थित इत्यर्थः ।   
एतच्च ग्रन्थितत्त्वात्मतया द्वित्वं मायायाः श्रीशिवतनौ ----   
  
"मायाबिलमिदमुक्तं परतस्तु गुहा जगद्योनिः ।   
  
उत्पत्त्या तेष्वस्याः पतिशक्तिक्षोभमनुविधीयमानेषु ॥   
  
योनिविवरेषु नानाकामसमृद्धेषु भगसञ्ज्ञा ।"  
  
इत्यादिग्रन्थेन गुरुभिर्दशीतमिति । एतं व्याख्याक्रमं त्यक्त्वा यत्तु   
श्रीभुल्लकेन व्याख्यातं यथा परमेश्वरो लकुलेशाय ज्ञानं भेदेन   
प्रकाशितवानिति श्रीलकुलस्वच्छन्दप्रदशीतस्थित्या द्विस्कन्धं   
पारमेश्वरज्ञानमिति द्विधा मायायां भुवनेशविभाग इह दशीत   
इति, तद्युक्तमयुक्तं वेति सचेतसो जानन्ति ॥   
  
यश्चायमनन्तभट्टारकाश्रयो मध्यमो ग्रन्थिरुक्तः ----   
  
  
…पाशाश्चैवात्र संस्थिताः ॥ १०-११३१ ॥   
  
  
ते च ----   
  
  
पूर्वं वै कथिता देवि…  
  
  
वैशब्द एवार्थे । पूर्वमेव पुरुषतत्त्वनिरूपणावसरे ----   
  
"अम्बा च सलिला ओघा" (१०-१०६९)  
  
इत्यादिना तुष्टिसिद्ध्याद्या विद्येशपाशान्ता ये पाशा उक्ताः, त इह   
पररूपेणावस्थिता इत्यर्थः । माया हि सर्वेषां   
पाशानामुत्पत्तिभूः । तैस्त्वनन्तप्रयुक्तैवीशिष्टदेवतात्मभिः  
सूक्ष्मरूपैर्वामशक्त्याधिष्ठिता अणवो बध्यन्ते । बुद्धितत्त्वे तु   
तुष्टिसिद्ध्यादयः केचित्पाशाः स्थूलरूपाः स्थिताः, तदेषां   
विभवस्थान मित्युक्तप्रायम् ॥   
  
किं च ----   
  
  
…ऽतो ऋषिकुलं भवेत् ।   
  
  
यत्पूर्वं पाशमध्ये गुरुशिष्यात्मकपङ्क्तित्रयेण ऋषिकुलमुक्तम्,   
तदिह पाशानामुपरि स्थितम् ॥   
  
किं चात्र ----   
  
  
योनिर्वागीश्वरी चैव यस्यां जातो न जायते ॥ १०-११३२ ॥   
  
  
"वागेव विश्वा भुवनानि जज्ञे"१ इति स्थित्या योनिवीश्वकारणं   
वागीश्वरी, अत्र सूक्ष्मेण रूपेण स्थिता, परेण शुद्धविद्यायां   
प्रतिपादयिष्यमाणत्वादपरेण सारस्वतभुवने प्रोक्तत्वात् । सर्वं हि   
स्थूलसूक्ष्मपररूपतया त्रिवीभक्तं परमेश्वरशक्त्यात्मकं तत्र   
तत्र तथा तथावस्थितमेकादशे वक्ष्यति । कीदृशी वागीश्वरी? ----   
इत्याह ---- यत्र यस्यां प्राङ्निर्णीतस्थित्या   
स्थूलसूक्ष्मपररूपायां जातो   
मन्त्रसंस्कृतिसम्पादितगर्भाधानादिसंस्कारेणोत्पन्नस्तत्र  
तत्र तत्त्वे प्रागजीततत्तत्कर्मफलोपभोगाय नानायोनिभेदेन सृष्टो न   
जायत इति पाशशुद्धेर्योजनिकायाश्च सम्पन्नत्वात् परशिवैक्यप्राप्त्या   
मुच्यत इत्यर्थः ॥ ११३२ ॥   
  
किं चात्र मायायाम् ----   
  
  
ओङ्कारसाध्यधातारो दमनेशस्ततः परम् ।   
  
ध्यानं भस्मेशमेवाहुः…  
  
  
ओङ्काराभिधान् साध्यादीन् पञ्च रुद्रानाहुः, अन्ये तु ऋषिकुलं   
यदनन्तरमुक्तम्, तदेवोङ्कारसाध्यादिनामषट्केन विभक्तमिति   
व्याख्यातवन्तः ॥   
  
किं च ----   
  
  
…प्रमाणानि तदूर्ध्वतः ॥ १०-११३३ ॥   
  
  
हेयोपादेयाशेषप्रमासाधकत्वात् प्रमाणशब्दाभिधेया अष्टौ रुद्राः   
प्रणवाख्यरुद्रपञ्चकावरणस्योपरि स्थिताः ॥ ११३३ ॥   
  
तानि प्रमाणान्युद्दिशति ----   
  
  
पञ्चार्थं गुह्यमेवाहू रुद्राङ्कुशमतः परम् ।   
  
हृदयं लक्षणं चैव व्यूहमाकर्षमेव च ॥ १०-११३४ ॥   
  
आदर्शं च तथैवेह अष्टमं परिकीतीतम् ।   
  
  
एते रुद्रा एतन्नामकपाशुपतशास्त्रावतारकाः । तत्र च हृदयाख्यं   
यत्प्रमाणमुक्तम्, तस्यान्तर्भूतानि यानि   
पुरकल्पकनकशालानिरुत्तरविश्वप्रपञ्चाख्यानि षट्क्रियाप्रधानानि   
प्रमाणानि प्रोक्तज्ञानप्रधानप्रमाणाष्टकविलक्षणानि   
हृदयाख्यात् प्रमाणाल्लकुशशिष्येण मुसुलेन्द्रेणोद्धृत्य   
आरुरुक्षूणां प्रथमं प्रदशीतानि, न तानीहपृथग्गणितानि । एवम्   
______________   
  
"लाकुलं मौसुलं चैव द्विधा तन्त्रं प्रकीतीतम्" (११-७१)  
  
पाशुपतं यत्, तदत्र मायान्तरपरतया स्थितम्, परं पदं   
त्वेषामीश्वरतत्त्वमिति वक्ष्यति । अत एव ----   
  
शर्वाध्वनौ विनिर्मुक्तं शैवानां तु परं पदम्" (११-७४)  
  
इति वक्ष्यमाणस्थित्यैव पाशुपतेभ्यः शैवानां महदन्तरमित्युक्तम्   
॥   
  
ये प्रणवप्रमाणाभिधा रुद्रा उक्ताः ----   
  
  
एते परिवृता देवि रुद्रकोटिसहस्रकैः ॥ १०-११३५ ॥   
  
नानावर्णविचित्त्राश्च नानाभरणभूषिताः ।   
  
नानानारीसहस्रैस्तु रमन्ते पत्युरिच्छया ॥ १०-११३६ ॥   
  
  
पत्युरनन्तस्य । अतश्च स एव लकुलेशादीनां गुरुः ॥ ११३६ ॥   
  
किं च ----   
  
  
त्रिनेत्राः शूलिनः सर्वे जटाचन्द्रकिरीटिनः ।   
  
अलुप्तशक्तिविभवा मायातत्त्वाधिकारिणः ॥ १०-११३७ ॥   
  
भुवनेषु विचित्रेषु योन्याकारेषु संस्थिताः ।   
  
  
एवं चैतदाराधका एतत्पदप्राप्तिभाज एषामधिकारसमाप्तौ सह   
मुच्यन्त इत्यर्थलभ्यम् ॥   
  
एवं मायायास्तत्त्वरूपतां ग्रन्थिरूपतां च निर्णीय   
शक्तिरूपतामप्याख्यातुमाह ----   
  
  
अतः परं भवेन्माया सर्वजन्तुविमोहिनी ॥ १०-११३८ ॥   
  
  
सर्वान् जन्तून् जायमानान् सृज्यमानान् मोहयति   
स्वस्वरूपाख्यातिसतत्त्वाणवमलभाजः करोति । एवं   
चाभिदधन्मलस्यावास्तवतेत्याह, तच्चास्माभिः पूर्वमेव निर्णीतम् ॥   
११३८ ॥   
  
किं चान्यत् ----   
  
  
निर्वैरपरिपन्थिन्या तया भ्रमितबुद्धयः ।   
  
इदं तत्त्वमिदं नेति विवदन्तीह वादिनः ॥ १०-११३९ ॥   
  
  
विवदन्ते परस्परविरुद्धं जल्पन्ति, अत एव वादिनो वादमात्रे   
पर्यवसिताः, न तु तत्त्वज्ञाने । विमतावात्मनेपदिनो वदेः   
परस्मैपदं व्यत्ययात् ॥   
  
अतश्च एतानसौ ----   
  
  
सत्पथं तु परित्यज्य नयति द्रुतमुत्पथम् ।   
  
  
सत्पथः पारमेश्वरशास्त्राणि, इतरदसत्पथः ॥   
  
एतदेव व्यनक्ति ----   
  
  
गुरुदेवाग्निशास्त्रस्य ये न भक्ता नराधमाः ॥ १०-११४० ॥   
  
असद्युक्तिविचारज्ञाः शुष्कतर्कावलम्बिनः ।   
  
भ्रमयत्येव तान् माया ह्यमोक्षे मोक्षलिप्सया ॥ १०-११४१ ॥   
  
  
असद्युक्तिः पारमेशपराद्वयागमबाह्यस्तर्कः । अमोक्षः   
परमाद्वैतचिदानन्दघनपरमेश्वरैक्यव्याप्तेरन्यत् सर्वमेव ॥ ११४१ ॥   
  
कथमियं परिहार्या स्यात् ? ---- इत्याह ----   
  
  
शिवदीक्षासिना च्छिन्ना न प्ररोहेत्तु सा पुनः ।   
  
  
शिवेन स्वच्छस्वतन्त्रचिदानन्दघनेन शङ्करेण प्रोक्ता या   
ज्ञानयोगक्रियाप्रधाना नानाप्रकारा दीक्षा, "दीयते   
ज्ञानसद्भावः" इति प्राङ्१निरूपितरूपा, सैव   
पाशच्छेदकत्वादसिरिव, तेन यस्य च्छिन्नेति   
स्वातन्त्र्यशक्त्यात्मपरस्वरूपप्रत्यभिज्ञानेनोन्मूलिता, तं प्रति न   
कदाचित् प्ररोहतीत्यर्थः । एवं मायायास्तत्त्वग्रन्थिशक्त्यात्मकं   
त्रिविधं रूपमुक्तम् । तत्र   
तत्त्वात्मकमशेषविश्वव्यापकाण्डरूपसन्निभम्, ग्रन्थ्यात्मकं   
त्रिविधम्, शाक्तं तु स्वातन्त्र्यशक्तिसारमेव ।   
तथात्वेनापरिज्ञायमानत्वान्मोहितान् प्रति मायेत्युच्यते ।   
तदेवमियमीश्वरप्रयुक्ता निगूहितस्वस्वरूपान् पुंसः   
ज्ञातृकर्तृरूपान् स्वैः कलादिनियत्यन्तैस्तत्त्वैः   
किञ्चित्कर्तृत्वकिञ्चिज्ज्ञातृत्वाभिलाषकलननियमनैमीतभोग्योपभोग-  
भाजः प्रोक्तपाशशतपाशितान् विधाय   
किञ्चिदंशात्मभोग्यसामान्यरूपे प्रधानाशये तथा निक्षिपति, येन   
तत्कार्यगुणादिक्षित्यन्तस्थूलपाशपाशिता   
योनेर्योन्यन्तरमेवैतेऽनुसरन्ति । अतः पारमेशदीक्षायां समुच्छेद्यैव   
। इयं चेयद्विश्वव्यापिकापि मायाऽख्यातिरूपापि   
पारमेश्वरप्रकाशभित्तावेव प्रकाशत इति । एतन्मुखेन या   
विश्वप्रकाशिका पारमेश्वरप्रकाशभित्तिः, सा शुद्धविद्योच्यते ।   
ततस्तां निरूपयति ----   
  
  
अथोपरि महाविद्या सर्वविद्याभवोद्भवा ॥ १०-११४२ ॥   
  
जगतः प्रलयोत्पत्तिविभूतिनिधिरव्यया ।   
  
  
"दशकोटिगुणा विद्या मायां व्याप्य व्यवस्थिता" (१०-६७१)  
  
इत्युक्तत्वादशुद्धविद्यावैलक्षण्यतो महत्यशेषवेदनरूपत्वाद्विद्या   
सर्वासां विद्याराज्ञीप्रभृतीनां दिव्यानां भवानां च   
प्रणवोपलक्षितानां सर्वमन्त्राणामुद्भव उल्लासो यस्याः   
मायादितत्त्वतत्तत्प्रमातृभुवनादिरूपस्य जगतः   
प्रलयोत्पत्त्योवीभूतौ च ----   
  
"विद्यामण्डलराजानां मण्डलानां विभूतयः ।   
  
न शक्याः परिसङ्ख्यातुं मन्त्राणां च तथात्मनाम् ॥"  
  
इति स्थित्याऽऽत्मभोगसम्पत्तौ निधिराश्रयः,   
विश्वसर्गस्थितिसंहारकारिणीत्यर्थः, स्वयं तु   
प्रकाशरूपतयाऽन्यथा । यत्त्वेकादशेऽत्रापि संहारादि वक्ष्यते,   
तत्सङ्कोचापेक्षया ॥   
  
किं च ----   
  
  
सा एव परमा देवी वागीशीति निगद्यते ॥ १०-११४३ ॥   
  
  
परमेति मायाया उक्ताया भेदप्रथोत्थापिकाया   
इयमन्याऽभेदप्रथोन्मीलनप्रथमसोपान कल्पा वागीशस्य   
परपरामर्शात्मनो महेश्वरस्येयं वागीशीति निरुच्यते ॥ ११४३ ॥   
  
अत एव ----   
  
  
अष्टवर्गविभिन्ना च विद्या सा मातृकैव तु ।   
  
  
अ-क-च-ट-त-प-य-शैरष्टाभिर्वर्गैभीन्ना न   
त्वभिन्नाऽनाहतपरामर्शमयत्वेन भिन्नाशेषविश्वावभासभाजो   
मन्त्रानुन्मीलयेत्, अत एव चेयं मातृका   
वाच्यवाचकाशेषविश्वहेतुत्वेऽपि पशुभिस्तथात्वेनापरिज्ञाता माता   
॥   
  
अथात्र ----   
  
  
भुवनानि प्रवक्ष्यामि यथावदनुपूर्वशः ॥ १०-११४४ ॥   
  
  
तत्र ----   
  
  
वामा ज्येष्ठा तथा रौद्री काली विकरणी तथा ।   
  
बलविकरणी चैव बलप्रमथनी तथा ॥ १०-११४५ ॥   
  
दमनी सर्वभूतानां तथा चैव मनोन्मनी ।   
  
  
एताश्च श्रीमदानन्दभैरवे ----   
  
"वामया विसृजेत् सर्वं ज्येष्ठया पालयेत् पुनः ।   
  
रौद्र्या लोकोपसंहारं कुरुते स्वेच्छया प्रभुः ॥   
  
काल्या कलति भूतानि विकरण्या किरेत् कलाः ।   
  
बलमप्यन्यया सर्वं बलं मथ्नाति चान्यया ॥   
  
दमन्या दमयित्वा तु मनः सङ्कल्परूपकम् ।   
  
नयते परमं स्थानमुन्मन्या तु महेश्वरः ॥"  
  
  
इति निरुक्ताः । विकरण्येति कलविकरण्या कलाः शक्तीवीकिरेत् सर्वं   
स्वशक्त्यधिष्ठितं करोति । अन्यया बलविकरण्या सर्वत्र बलं   
स्वव्यापारकरणसामर्थ्यं विकिरेत् । अन्यया बलप्रमथन्या सर्वेषां   
रुद्रक्षेत्रज्ञानां बलं प्रमथ्नाति । दमयित्वेति समनान्तां   
भूमिमाविश्येत्येवमत्र सङ्गतिः । ये तु पूर्वमशुद्धविद्याया वामादयो   
नव देवाः स्त्रीलिङ्गपाठाद्वामाद्या वा नव शक्तय उक्ताः (१०-१११७  
-१८), त एतदंशावताररूपाः स्थूला बोद्धव्याः ॥   
  
एताश्च ----   
  
  
तप्तचामीकराकाराः पञ्चवक्त्रास्त्रिलोचनाः ॥ १०-११४६ ॥   
  
अमोघवीर्याः सर्वज्ञाः सर्वतः सर्वदा स्थिताः ।   
  
सर्वज्ञानुगताः सर्वाः सर्वाभरणभूषिताः ॥ १०-११४७ ॥   
  
सर्वलक्षणसम्पन्नाः सर्वैश्वर्यसमन्विताः ।   
  
  
तप्तचामीकराकारा अतिदीप्ताः । लक्षणानि विज्ञानयोगरूपाणि ।   
सर्वतः सर्वत्र सर्वकालं स्थिता एतदनधिष्ठितं न   
किमप्यस्तीत्यर्थः । ईदृश्योऽपि सर्वज्ञं महेश्वरमनुगतास्तेन   
शक्तिमताऽधिष्ठिताः । सर्वमेवाभरणं तेन भूषिता ।    
  
  
प्रधानाः सप्त कोट्यस्तु मन्त्राणां या व्यवस्थिताः ॥ १०-११४८ ॥   
  
  
तासां मध्यात् ----   
  
  
एकैकस्य परीवारो लक्षायुतसहस्रशः ।   
  
  
एकैकस्येति मन्त्रस्य ॥   
  
किं च ----   
  
  
पद्माकारेषु दिव्येषु क्रीडन्ति भुवनेषु ते ॥ १०-११४९ ॥   
  
  
त इत्येकशेषाद्वामाद्याः शक्तयो मन्त्राश्च ॥   
  
अत्रैव ----   
  
  
त्रिगुणी ब्रह्मवेताली स्थाणुमत्यम्बिका परा ।   
  
रूपिणी मदीनी ज्वाला सप्तसङ्ख्यास्तदीश्वराः ॥ १०-११५० ॥   
  
विद्याराज्ञ्यः समाख्याताः…  
  
  
तेषां मन्त्राणां विद्यानां चेश्वराः प्रभवः, अत एव विद्यानां   
मन्त्राणां राज्ञ्य इत्युक्ताः ॥   
  
अत एवैताः ----   
  
  
…डीक्षाकाले विशोधयेत् ।   
  
  
एतच्छुद्धावेतदधिष्ठितसप्तकोटिसङ्ख्याकमन्त्रशुद्धिसम्पत्ते ॥   
  
एवं मायान्ताशेषविश्वभेदसर्वज्ञमन्त्राश्रयभूता योक्ता   
शुद्धविद्या, सापि स्वाङ्गकल्पतयाऽहमिदं सर्वमिति   
स्फुटेदन्ताहन्तासामानाधिकरण्याभासात्मनीश्वरतत्त्वे भित्तिभूते   
सति भाति, नहि भेदाभेदप्रकाशं भित्तिभेदं विना भेदसर्वज्ञतापि   
घटते । तत ईश्वरतत्त्वं दर्शयितुमाह ----   
  
  
बाह्ये तस्यैश्वरं तत्त्वं…  
  
  
तस्येति विद्यातत्त्वस्य । बाह्य इति तदेव व्याप्त्या परिवृत्य   
स्थितमित्यर्थः ॥   
  
अतश्च ----   
  
  
…भुवनान्यत्र मे शृणु ॥ १०-११५१ ॥   
  
  
तत्र मुख्यभुवनावस्थितस्येश्वरस्य तावत् स्वरूपमाह ----   
  
  
अष्टविद्येश्वरैर्युक्तो वीतमायो निरञ्जनः ।   
  
स्थितिसंहारकर्ता वै मोक्षैश्वर्यप्रदायकः ॥ १०-११५२ ॥   
  
  
युक्तो वक्ष्यमाणक्रमेण परिवृतः । वीता माया यस्मात्, यतोऽयं   
भिन्नवेद्यप्रथात्मनोऽञ्जनाद् मायाख्यान्मलान्निष्क्रान्तः । नहि   
मन्त्रवदसम्भेदेन सर्वं जानाति, अपि तु भेदाभेदरूपतया । अत एव   
भेदांशस्पर्शाद्विद्येश्वरपरिवृतत्वं भुवनादिव्यवस्था   
चास्योच्यमाना नायुक्ता । एवं शिवतत्त्वपर्यन्ते   
सूक्ष्मतयाऽऽसूत्रितकल्पस्य भेदस्य भावाद् भुवनादिव्यवस्थापि   
शोध्यतया वक्ष्यमाणोपपन्नैव । स्थितिसंहाराभ्यां   
सृष्टिरप्युपलक्षिता । तच्चैतत्सृष्ट्यादित्रयम् ----   
  
"शुद्धेऽध्वनि शिवः कर्ता"  
  
इति नीत्या मन्त्रमण्डलादिशुद्धाध्वविषयमेवास्येति मन्तव्यम् । तथा   
च श्रीमालिनीविजये ----   
  
श सिसृक्षुर्जगत्सृष्टेरादावेव निजेच्छया ।   
  
विज्ञानकेवलानष्टौ बोधयामास पुद्गलान् ॥" (१-१९)  
  
तथा  
  
"मन्त्राणामसृजत्तद्वत् सप्त कोटीः समण्डलाः । " (१-२१)  
  
इति मोक्षमैश्वर्यं च लोकोत्तरभोगरूपं न केवलं मन्त्रेभ्यो ददाति,   
यावन्मन्त्रादिप्रयुक्त्याऽऽयातशक्तिपातेभ्यो मायागर्भगतेभ्योऽपि ।   
एतदप्युपलक्षणपरम्, तेन दम्भेन देवगुर्वादिसेविमायीजनेभ्यो   
विलयमपि ददाति । एवं हि पञ्चविधकृत्यकारित्वमस्योक्तं भवति ॥   
११५२ ॥   
  
अस्यासनवर्णनं ध्यानोपयोग्युपदिशति ----   
  
  
तस्यासनं तु विस्तीर्णं सहस्रदलसम्मितम् ।   
  
  
असङ्ख्यातदलमित्यर्थः ॥   
  
यतोऽत्र ----   
  
  
तिस्रः कोट्योऽर्धकोटिश्च मन्त्रास्तस्यासने स्थिताः ॥ १०-११५३ ॥   
  
  
यद्यपि सप्त कोट्यो मन्त्राणाम्, तथापि ----   
  
"ब्रह्मादिस्तम्बपर्यन्ते जातमात्रे जगत्यपि ।   
  
मन्त्राणां कोटयस्तिस्रः सार्धाः शिवनियोजिताः ॥   
  
अनुगृह्याणुसङ्घातं याताः पदमनामयम् ।" (१-४०-४१)  
  
इति श्रीमालिनीविजयोक्तनीत्या सार्धास्तिस्रः   
कोट्योऽनुग्रहाधिकारायावस्थिता इत्येवमुक्तम् ॥ ११५३ ॥   
  
तदित्थमयं विनियोज्यमन्त्रपद्मासनाधिरूढः ----   
  
  
तत्रस्थ ईश्वरो देवो वरदः सर्वतोमुखः ।   
  
  
देवो द्योतनादिपरमार्थः । सर्वतो मुखं प्रधानरूपं यस्य ॥   
  
आकारतोऽपि ----   
  
  
पञ्चवक्त्रः सुतेजस्को दशबाहुस्त्रिलोचनः ॥ १०-११५४ ॥   
  
गोक्षीरधवलः सौम्यो नागयज्ञोपवीतवान् ।   
  
दिव्याम्बरधरो देवो दिव्यगन्धानुलेपनः ॥ १०-११५५ ॥   
  
सर्वलक्षणसम्पूर्णः सर्वाभरणभूषितः ।   
  
त्रिशूलपाणीन्दुमौलिर्जटामुकुटमण्डितः ॥ १०-११५६ ॥   
  
प्रसन्नवदनः कान्तो योगैश्वर्यप्रदायकः ।   
  
वरदाभयहस्तश्च ध्येयोऽसावीशयोगिभिः ॥ १०-११५७ ॥   
  
  
पञ्चवक्त्राद्याकृ(तौ)१ प्रागुक्तं सतत्त्वं मन्तव्यम् ।   
वरदाभयपाणिश्चेति चकारात् खड्गखेटकादेः परिग्रहः । सौम्य इति   
पारमेश्वरक्रियाशक्तिप्राधान्येन सृष्टिप्राधान्यात्, अत एव   
द्वादशपटलवक्ष्यमाणस्थित्या ध्यातः सन् योगैश्वर्यप्रदायक   
ईश्वरयोगिनाम् ॥ ११५७ ॥   
  
यथा च परमेश्वरो रुद्रक्षेत्रज्ञानां ध्यानार्चनादिनाऽनुग्रहीतुं   
गृहीतेश्वराकारः, तथा तत्समवायिनी शक्तिरपि   
तथैवाऽऽश्रिताकृतिरित्याह ----   
  
  
तस्योत्सङ्गगता विद्या सर्वविद्यासमाश्रिता ।   
  
दिव्यवस्त्रपरीधाना दिव्यमाल्यानुलेपना ॥ १०-११५८ ॥   
  
दिव्यस्रग्दाममालाभिर्मुक्ताहारैवीभूषिता ।   
  
मुक्ताफलप्रतीकाशा पञ्चवक्त्रा त्रिलोचना ॥ १०-११५९ ॥   
  
  
विद्येति मायीयवर्णभट्टारकरूपा मातृका, एवमपि प्रागुक्तयुक्त्या   
अंशेन भेदस्यानिवृत्तेरुत्सङ्गगतेत्युक्तम्, एवमुत्तरत्र ।   
सर्वाभिवीद्याभिः सर्वैर्मन्त्रविद्यागणैरुत्पत्तिक्षेत्रत्वात्   
सम्यगभेदेनाश्रिताऽवष्टब्धा । मुक्ताफलप्रतीकाशेति,   
अनुग्रहप्रवणत्वात् सौम्येत्यर्थः ॥ ११५९ ॥   
  
एषा च ----   
  
  
आराधिता विधानेन वेदयेज्ज्ञानिनः सदा ।   
  
  
विधानेनान्तरभेदप्रत्यवर्शमबलेनाऽऽराधिता प्रसादं प्रापिता   
सती ज्ञानशालिनो वेदयेत् प्रकाशितस्वस्वरूपान् सम्पादयेत् ॥   
  
किं च ----   
  
  
प्रहसन्तीव सा भाति महेशवदनेक्षणात् ॥ १०-११६० ॥   
  
  
वदनमाकृत्यपेक्षया वक्त्रं स्वरूपापेक्षया तु परा शक्तिः ।   
ईक्षणं दृष्टिर्ज्ञानं च ॥ ११६० ॥   
  
अतो भगवतः परिवाररूपान् ----   
  
  
विद्येश्वरानतो वक्ष्ये पूर्वादीशान्तगान् क्रमात् ।   
  
  
ते च विद्यातत्त्वगता अप्यत्र परेण रूपेण स्थिताः ॥   
  
  
अनन्तश्चैव सूक्ष्मश्च तथा चैव शिवोत्तमः ॥ १०-११६१ ॥   
  
एकनेत्रैकरुद्रौ च त्रिनेत्रश्च प्रकीतीतः ।   
  
श्रीकण्ठश्च शिखण्डी च ज्ञेया विद्येश्वराः क्रमात् ॥ १०-११६२ ॥   
  
  
एते चानन्ताद्या गुरुभिः शिवतनावित्थमुक्ताः ----   
  
"भगबिलशतकलितगुहामूर्धासनगोऽष्टशक्तियुग्देवः ।   
  
गहनाद्यं निरयान्तं सृजति च रुद्रांश्च विनियुङ्क्ते ॥   
  
उद्धरति मनोन्मन्या पुंसस्तेष्वेव भवति मध्यस्थः ।   
  
ते तेनोदस्तचितः परतत्त्वालोचनेऽभिनिविशन्ते ॥   
  
स पुनरधःपथवतीष्वधिकृत एवाणुषु शिवेन ।   
  
अवसितपतिविनियोगः सार्धमनेकात्ममन्त्रकोटीभिः ॥   
  
निर्वात्यनन्तनाथस्तद्धामाविशति सूक्ष्मरुद्रस्तु ।   
  
अनुगृह्याणुमपूर्वं स्थापयति पतिः शिखण्डिनः स्थाने ॥   
  
इत्यष्टौ परिपाट्या यावद्धामानि यान्ति गुरुरेकः ।   
  
तावदसङ्ख्याकानां जन्तूनां निर्वृतिं कुरुते ॥   
  
तेऽष्टावपि शक्त्यष्टकयोगामलजलरुहासीनाः ।   
  
आलोचयन्ति देवं हृदयस्थं कारणं परमम् ॥   
  
ते भगवन्तमनन्तं ध्यायन्तः स्वहृदि कारणं शान्तम् ।   
  
सप्तानुध्यायन्त्यपि मन्त्राणां कोटयः शुद्धाः ।"   
  
इति ।   
  
गुहा माया, तस्या मूर्धा शुद्धविद्या, तदेवासनम् । शक्त्यष्टकेन   
वामादिना योगो यत्र तादृशेऽमलजलरुह आसीनाः । परममनन्तमिति   
प्राप्तेश्वररूपम् ॥ ११६२ ॥   
  
अत्रैव चेश्वरतत्त्वे भुवनान्तराण्याह ----   
  
  
अतो रूपमवस्थानं…  
  
  
विद्येशावरणोर्ध्वं रूपावरणं नाम भुवनमित्यर्थः । एवमुत्तरत्र   
॥   
  
  
…टत्र रुद्रान्निबोध मे ।   
  
धर्मो ज्ञानं च वैराग्यमैश्वर्यं च चतुर्थकम् ॥ १०-११६३ ॥   
  
  
यद्वशाद्विद्येश्वराणामधस्तनाध्वाधारवत्त्वमशेषज्ञत्वम्,   
पूर्णतया नैराकाङ्क्ष्यम्, महाविभवप्रदत्वम् । त एते धर्माद्या   
रुद्रा ईश्वरस्य परिवाराः ॥ ११६३ ॥   
  
अत्रैव चेश्वरतत्त्वे ----   
  
  
सूक्ष्मावरणमूर्ध्वेऽतः…  
  
  
अतो रूपावरणादूर्ध्वे ॥   
  
  
…टत्र शक्तित्रयं विदुः ।   
  
  
ताश्च ----   
  
  
वामा ज्येष्ठा च रौद्री च शक्तयः समुदाहृताः ॥ १०-११६४ ॥   
  
  
प्रधानभूताः ॥ ११६४ ॥   
  
आसामेव हि काल्यादयः प्रागुक्ताः प्रपञ्चः । अत एवाह ----   
  
  
परिवारस्तु तासां वै कोट्योऽनेकास्तु सङ्ख्यया ।   
  
  
आसामेवाशेषशक्तिप्रपञ्चात्मकत्वात् ॥   
  
ये चासां परिवारत्वेन स्थिताः, ते ----   
  
  
सर्वे सर्वगता मन्त्राः सर्वज्ञाः सर्वकामदाः ॥ १०-११६५ ॥   
  
शुद्धस्फटिकसङ्काशास्त्रिनेत्राः शूलपाणयः ।   
  
सर्वलक्षणसम्पन्नाः सर्वाभरणभूषिताः ॥ १०-११६६ ॥   
  
सर्वैश्वर्यसुसम्पूर्णाश्चारुचन्द्रार्धशेखराः ।    
  
  
किं च ----   
  
  
शतपत्राब्जभाकारैः शुद्धहारेन्दुरश्मिभिः ॥ १०-११६७ ॥   
  
नानारत्नोज्ज्वलैश्चित्रैः प्राकारैस्तोरणाकुलैः ।   
  
ईश्वरानुगताः सर्वे तिष्ठन्ति भुवनेषु ते ॥ १०-११६८ ॥   
  
  
शतपत्राब्जानां भा दीप्तिरिवाकारो येषां तादृशैः,   
तथाऽन्यैर्हारैः सुदीप्तिभिः प्राकारैरुपलक्षितेषु   
भुवनेष्वीश्वरभट्टारकमन्त्रानुगताः क्रीडन्तीति सम्बन्धः ॥   
११६८ ॥   
  
अत एवाराधकैरेते ----   
  
  
तमाराधयितुं देवं पूज्यन्ते सर्वकर्मसु ।   
  
  
"यत्करोषि यदश्नासि यज्जुहोषि ददासि यत् ।   
  
यत्तपस्यसि कौन्तेय तत्कुरुष्व मदर्पणम् ॥" (भ०गी० ९-२७)  
  
  
इति न्यायेन कर्मविषये तमीश्वरमाराधयितुमेते परिवाररूपा मन्त्राः   
पूज्यन्ते, एतत्पूजकानामेवंव्याप्तिविदामेतन्मुखेन   
ईश्वरावाप्तिर्भवतीत्यर्थः ॥   
  
किं च ----   
  
  
व्रतं पाशुपतं दिव्यं ये चरन्ति जितेन्द्रियाः ॥ १०-११६९ ॥   
  
भस्मनिष्ठा जपध्यानास्ते व्रजन्त्यैश्वरं पदम् ।   
  
  
भस्मनिष्ठा स्नानमयकॢप्तिरूपा येषाम् ॥   
  
प्रासङ्गिकमुक्त्वा प्रकृतमाह ----   
  
  
तत्रेश्वरस्तु भगवान् देवदेवो निरञ्जनः ॥ १०-११७० ॥   
  
अधिकारं प्रकुरुते शिवेच्छाविधिचोदितः ।   
  
  
तत्रेश्वरतत्त्वे देवानामनन्तादीनां देवः । अधिकारं   
तेषामेवानुग्रहादौ विनियोजनम् । शिवेच्छैव विधत्ते सर्वमिति विधिः,   
तत्प्रचोदितः । परमशिव एव हीच्छाज्ञानक्रियाप्रधानः   
शिवसदाशिवेश्वरभूमिका भासयति । यदुक्तं श्रीमतङ्गपारमेश्वरे   
______________   
  
"लयाधिकारभोगाह्वत्रितत्त्वोक्तिविमर्शनात् ।   
  
पदार्थः पतिनामासौ प्रथमः परिकीतीतः ॥" (१-२-१४)   
  
इति ।   
  
अत्र चोक्तवक्ष्यमाणरूपाणि ----   
  
  
दश पञ्च च शोध्यानि भुवनानीश्वरे क्रमात् ॥ १०-११७१ ॥   
  
  
तत्रेश्वरभुवनम् (१) विद्येशाष्टकावरणभुवनम् (२)   
धर्मादिचतुष्टयाश्रयरूपावरणभुवनम् (३)   
वामादिशक्तित्रयाश्रयसूक्ष्मावरणभुवनम् (४) इति चत्वारि   
तावदुक्तानि, वक्ष्यमाणानि तु शुद्धावरण-विद्यावरण-  
प्रमाणावरण-(माना)१वरण-मायावरण-शुद्धशिवावरण-मोक्षा-  
वरणाख्यानि सप्तावरणानि, ततो ध्रुवभुवनम्, ततो   
वामादिशक्तित्रयाश्रयेच्छा-शक्तिभुवनम्, ततः प्रबुद्धावरणम् ततः   
समयावरणमित्येकादश चतुभीः सह पञ्चदश भवन्ति ॥ ११७१ ॥   
  
एतानि पञ्चदशापि भुवनान्यान्तरेण क्रमेण ----   
  
  
तालुकोर्ध्वे विजानीयाद् दीक्षाकाले वरानने ।   
  
  
मायातत्त्वात्मकतालुग्रन्थ्यूर्ध्वस्थशुद्धविद्यापद्मकणीकोर्ध्वे   
यदीश्वरतत्त्वं तालुकोर्ध्वगतम्, तत्र जानीयात्   
तद्विश्रान्तिपुरःसरं पूर्वोक्तमन्त्रक्रमेण शोधयेदित्यर्थः ।   
एतच्चोपलक्षणम्, तेन ब्रह्माण्डगतानि भुवनानि हृद्विश्रान्त्या,   
जलादिप्रकृत्यन्तगतानि कण्ठविश्रान्त्या, प्रकृत्यादिमायान्तगतानि   
तालुविश्रान्त्या, तदूर्ध्वपदविश्रान्त्या शुद्धविद्यातत्त्वगतानि   
भुवनानि शोधनीयानि । एवं ललाट-ब्रह्मरन्ध्र-  
व्यापिनीपदविश्रान्त्या सदाशिव-शक्ति-शिवतत्त्वगतानि वक्ष्यमाणानि   
भुवनानि शोधनीयानि ॥   
  
अथ शुद्धावरणादिभुवनैकादशकं क्रमेण दर्शयति ----   
  
  
शुद्धावरणमूर्ध्वं तु तस्मिञ् छक्तिद्वयं स्मृतम् ॥ १०-११७२ ॥   
  
ज्ञानं क्रिया च विख्यातं…  
  
  
ज्ञानक्रियाशक्तिभुवनद्वितयरूपेण तद्भुवनमित्यर्थः, एवमुत्तरत्र   
॥   
  
अथ ----   
  
  
…ड्वे विद्ये चाप्यतः परम् ।   
  
भावसञ्ज्ञाप्यभावाख्या तस्मिन् शक्तिद्वये स्मृते ॥ १०-११७३ ॥   
  
  
तस्मिन् ज्ञानक्रियाख्ये प्रोक्ते शक्तिद्वये विषयतया द्वे भावाभावाख्ये   
वेदनपरमार्थत्वाद्विद्ये स्थिते । तत्र पूर्वोक्तयुक्त्या   
स्फुटेदन्तात्मकभाववेदनशक्तिरेका,   
इदन्तोत्थानभितिभूताख्यात्यात्माभाववेदनशक्तिद्वीतीयेत्ये-  
तद्भुवनद्वितयरूपं विद्यावरणमेतदित्यर्थः ॥ ११७३ ॥   
  
अतश्च ----   
  
  
तेजेशश्च ध्रुवेशश्च प्रमाणानां परं पदम् ।   
  
प्रमाणावरणे चोर्ध्वे…  
  
  
पूर्वोक्तानां मायातत्त्वाश्रितानां पञ्चार्थादिप्रमाणानां   
परमिदं पदं प्राप्तिस्थानं तेजेशश्च ध्रुवेशश्च   
विद्यावरणादूर्ध्वे प्रमाणावरणे स्थिते इत्येतत्प्रमाणावरणमपि   
भुवनद्वितययोगि ॥   
  
अथ ----   
  
  
…कथयामि च मानतः ॥ १०-११७४ ॥   
  
  
मानतो माने प्रमाणावरणोर्ध्वगते माननाम्न्यावरणे रुद्रान् कथयामि   
॥ ११७४ ॥   
  
ते च ----   
  
  
ब्रह्मा रुद्रः प्रतोदश्च अनन्तश्च चतुर्थकः ।   
  
  
तेनैतद्रुद्रभुवनचतुष्टयभुवनपरिष्कृतमेतनमायावरणभुवन-  
मित्यर्थः ॥   
  
अथ ----   
  
  
सुशुद्धावरणं चोर्ध्वे तत्र रुद्रत्रयं विदुः ॥ १०-११७५ ॥   
  
एकाक्षः पिङ्गलो हंसः कथितं तु समासतः ।   
  
परिवार एषामसङ्ख्य इति वक्ष्यति ।   
  
  
अथ ----   
  
  
शिवावरणमूर्ध्वं तु तत्रैको ध्रुवसञ्ज्ञकः ॥ १०-११७६ ॥   
  
संस्थितो रुद्रराजस्य…  
  
  
अथ ----   
  
  
…ंओक्षावरणमूर्ध्वतः ।   
  
  
तत्र च ----   
  
  
एकादशैव रुद्रांश्च कथयामि समासतः ॥ १०-११७७ ॥   
  
  
तानाह ----   
  
  
ब्रह्मदन्किदिण्डिमुण्डाः सौरभश्च तथैव च ।   
  
जन्ममृत्युहरश्चैव प्रणीतः सुखदुःखदः ॥ १०-११७८ ॥   
  
विजृम्भितः…  
  
  
जन्महरो मृत्युहरः । सुखं द्यति खण्डयतीति सुखदः, एवं   
दुःखदः ॥   
  
त एते एकादश ----   
  
  
…षमाख्यातास्तालूर्ध्वे तु व्यवस्थिताः ।   
  
  
तालूर्ध्वे इति प्रागुक्तमेवैश्वरं तत्त्वमेषामाश्रय इति स्मारयति ॥   
  
अथ ----   
  
  
पुनरूर्ध्वे ध्रुवं ज्ञेयं निरञ्जनपदं शुभम् ॥ १०-११७९ ॥   
  
  
प्रमाणावरणे शिवावरणे ध्रुवावरणे चैक एव   
स्थूलसूक्ष्मपरभेदेन ध्रुवाख्यो रुद्रस्त्रिरत्रोक्त इति पुनःशब्दार्थः   
॥ ११७९ ॥   
  
अथास्य ध्रुवावरणस्य ----   
  
  
ईशशक्तित्रयं मूध्नी…  
  
  
स्थितम् ॥   
  
तच्च ----   
  
  
…कथितं चानुपूर्वशः ।   
  
  
वामा ज्येष्ठा रौद्री चेति यत्सूक्ष्मावरणे प्राक् शक्तित्रयमुक्तम्,   
तदेवेह पररूपेण स्थितमित्यर्थः ॥   
  
किं चात्रैव प्रधानभूतायाः ----   
  
  
इच्छाशक्त्यभिधानायाः…  
  
  
शक्तेः पुरम् ॥   
  
ताश्च वामाद्या एतस्याः ----   
  
  
…ऽन्तर्भूताः प्रकीतीताः ॥ १०-११८० ॥   
  
  
तेन वामादिभुवनत्रयपरिवृतमेतदिच्छाभुवनमत्रेत्यर्थः ॥ ११८० ॥   
  
अथ ----   
  
  
प्रबुद्धावरणं चोर्ध्वे…  
  
  
तत्र च रुद्रान् ----   
  
  
…कथयामि समासतः ।   
  
प्रीतः प्रमुदितश्चैव प्रमोदश्च प्रलम्बकः ॥ १०-११८१ ॥   
  
विष्णुर्मदन एवाथ गहनः प्रथितस्तथा ।   
  
  
तदेतदत्र ----   
  
  
रुद्राष्टकं समाख्यातं विज्ञेयं प्राग्दिशः क्रमात् ॥ १०-११८२ ॥   
  
  
ततोऽपि ----   
  
  
समयावरणं चोर्ध्वे…  
  
  
अत्र रुद्रान् ----   
  
  
…कथयामि समासतः ।   
  
प्रभवः समयः क्षुद्रो विमलश्च शिवस्तथा ॥ १०-११८३ ॥   
  
ततो घनः समाख्यातो निरञ्जनस्ततः परम् ।   
  
रुद्रोङ्कारस्तु पञ्चैते…  
  
  
प्रभवाख्यस्य समयस्य विशेषणं क्षुद्र इति । विमलः शिव इति   
विमलशिवाख्यः ॥   
  
एतांश्च ----   
  
  
…टालूर्ध्वे तु विजानत ॥ १०-११८४ ॥   
  
  
विजानतेति बहुवचनमुपदेश्यशिष्यप्रशिष्यादिभेदेन, एवमन्यत्र ।   
तालूर्ध्वं इति एतावदन्तमीश्वरतत्त्वाश्रयमिति स्मरणाय ॥ ११८४ ॥   
तदत्र   
भुवनपञ्चदशकान्तर्वतीभुवनान्तरसङ्ख्यापूर्वमेतदुपसंहरति ---  -  
  
  
एकोनषष्टिर्भुवनं ज्ञानशक्त्यादित,ह् क्रमात् ।   
  
रुद्रोङ्कारान्तमित्येतद् दीक्षाकाले विशोधयेत् ॥ १०-११८५ ॥   
  
  
ज्ञानशक्तेरादीनीश्वरविद्येश्वररूपसूक्ष्मावरणगतानि यानि   
भुवनानि, ततः प्रभृति   
रुद्रोङ्कारान्तमेकोनषष्टिरीश्वरतत्त्वेऽवान्तरभुवनानि ।   
तत्रेश्वरस्यैकम्, विद्येशानामष्टौ, रूपावरणे चत्वारि,   
सूक्ष्मावृतौ त्रीणि, शुद्धावृतौ द्वे, विद्यावृतौ द्वे, प्रमाणावृतौ   
द्वे, (माना)१वृतौ चत्वारि, सुशुद्धावृत्तौ त्रीणि, शिवावृतावेकम्,   
मोक्षावृतावेकादश, ध्रुवावृतावेकम्, इच्छाशक्तिभुवनं   
वामादिशक्तित्रयेण सह चत्वारि, प्रबुद्धावृतावष्टौ, समयावृतौ   
पञ्चेत्येवमेकोनषष्ट्याऽवान्तरभुवनैर्युक्तमेतदीश्वरतत्त्वं   
सङ्क्षेपेण, न तु विस्तरतः शोधयेत् ॥ ११८५ ॥   
  
अस्य च ----   
  
  
एकैकस्य परीवारः कोट्योऽनेकाः सहस्रशः ।   
  
  
ते च ----   
  
  
त्रिनेत्रा वरदाः सर्वे शुद्धसामर्थ्यविग्रहाः ॥ १०-११८६ ॥   
  
शुद्धस्फटिकसङ्काशा दशबाह्विन्दुशेखराः ।   
  
त्रिशूलपाणयः सर्वे जटामुकुटमण्डिताः ॥ १०-११८७ ॥   
  
सर्वे सर्वगुणोपेताः सर्वज्ञाः सर्वदेश्वराः ।   
  
सर्वलक्षणसम्पूर्णाः सर्वाभरणभूषिताः ॥ १०-११८८ ॥   
  
रुद्रकन्यासमाकीर्णा दिव्यै रूपैर्मनोहरैः ।   
  
सङ्क्रीडन्ते पुरवरैः शिवेच्छाविधिचोदिताः ॥ १०-११८९ ॥   
  
  
शुद्धं मायामलेनाकलुषं यत्सामर्थ्यं ज्ञानक्रियाविषयम्, तदेव   
विग्रहः स्वरूपं येषाम् । यद्यपि सर्वे "अहमिदं सर्वम्" ---- इति   
स्वाङ्गकल्पाशेषविश्वप्रकाशात्मानः, तथापीश्वरेच्छातो   
नानारूपा अपि । एवमुत्तरत्रापि ॥ ११८९ ॥   
  
अथ ----   
  
  
ईश्वरस्य तथोर्ध्वे तु अधश्चैव सदाशिवात् ।   
  
सुशिवावरणं चोर्ध्वे तस्मिन् ज्ञेयः सदाशिवः ॥ १०-११९० ॥   
  
  
यदेतत् सर्वविषयस्फुटेदन्ताहन्तासामानाधिकरण्यावभासादे-  
कमीश्वरतत्त्वमुक्तम्, तदन्तरा   
स्फुटेदन्ताच्छादकाहन्तावभासात्मकसदाशिवतत्त्वं विना नोपपद्यते   
। नह्यान्तराभासं विना बाह्याभासस्योदयो   
भवतीत्येतदीश्वरतत्त्वभित्तिभूतेन सदाशिवतत्त्वेन   
भवितव्यमित्याशयेनेश्वरस्योपरि   
सदाशिवतत्त्ववतीवक्ष्यमाणप्रधानसदाशिवभुवनस्याधः   
सदाशिवतत्त्वाश्रितसुशिवावरणमस्तीत्युक्तम् । सुशिवश्चेह   
सदाशिवभट्टारक एव । यदाह "तस्मिन् ज्ञेयः सदाशिवः"   
वक्ष्यमाणपररूपात् सदाशिवादन्योऽयमपररूप इत्यर्थः ॥ ११९० ॥   
  
स च ----   
  
  
त्रिपञ्चनयनो देवश्चन्द्रार्धकृतशेखरः ।   
  
वक्त्रपञ्चकसंयुक्तो दशबाहुर्महाबलः ॥ १०-११९१ ॥   
  
शुद्धस्फटिकसङ्काशः स्फुरन् वै दीप्ततेजसा ।   
  
सिंहासनोपविष्टस्तु…  
  
  
तदुपरि च ----   
  
  
…श्वेतपद्मासनस्थितः ॥ ११९२ ॥   
  
पञ्चब्रह्माङ्गसहितः सकलाद्यैः समन्वितः ।   
  
दशभिश्च शिवैर्युक्तो रुद्राष्टादशकान्वितः ॥ १०-११९३ ॥   
  
  
पञ्च ब्रह्माणि सद्योजातादीनि । अङ्गानि हृदयादीनि ॥ ११९३ ॥   
  
सकलादीन् विभजति ----   
  
  
सकलो निष्कलः शून्यः कलाढ्यः खमलङ्कृतः ।   
  
क्षपणश्च क्षयान्तस्थः कण्ठ्यौष्ठ्यश्चाष्टमः स्मृतः ॥ १०-  
११९४ ॥   
  
  
अस्यान्तरक्रमेण स्थानमाह--  
  
  
भ्रुवोर्मध्ये तु विज्ञेयो देवदेवः सदाशिवः ।   
  
सकलाद्यैर्वृतो देवः…  
  
  
देव इति द्योतमानः ॥   
  
किं च ----   
  
  
…ॐङ्कारेशादिभिः क्रमात् ॥ १०-११९५ ॥   
  
  
वृत इति वर्तते ॥ ११९५ ॥   
  
ॐकारेशादीन् दश शिवानाह ----   
  
  
ॐकारेशः शिवो दीप्तः कारणेशो दशेशकः ।   
  
सुशिवश्चैव कालेशः सूक्ष्मरूपः सुतेजसः ॥ १०-११९६ ॥   
  
शर्वश्च दशमः प्रोक्तः…  
  
  
त एते प्राग्दिश आरभ्य ----   
  
  
…ऊर्ध्वान्तं संव्यवस्थिताः ।   
  
  
सदाशिवस्य ब्रह्मावरणसकलाद्यावरणाभ्यां बहिः ॥   
  
एषामपि ----   
  
  
रुद्राश्चाष्टादश बहिः…  
  
  
संव्यवस्थिता इत्येव ॥   
  
  
…टेषां नामानि वै शृणु ॥ १०-११९७ ॥   
  
विजयस्त्वथ निःश्वासः स्वयम्भूश्चाग्निवीरराट् ।   
  
रौरवो मुकुटो विसरश्चन्द्रो बिम्बः प्रगीतवान् ॥ १०-११९८ ॥   
  
ललित सिद्धरुद्रश्च सन्तानः शर्व एव च ।   
  
परश्च किरणश्चैव पारमेश्वर एव च ॥ १०-११९९ ॥   
  
  
अग्निसहितो वीरराडिति द्वौ । एते चैतन्नामकस्य मुक्त्यवताराः   
शास्त्रावतारैवीश्वमनुगृह्णानाः स्थिताः, अत एव   
दशाष्टादशभेदेन चैतदुच्यते ॥ ११९९ ॥   
  
तदेवं ब्रह्माङ्गसकलादिशिवरुद्रावरणैश्चतुभीः परिवृतः ----   
  
  
सादाख्यस्तु समाख्यातः सकलो मन्त्रविग्रहः ।   
  
सर्वकारणमध्यक्षः सृष्टिसंहारकारकः ॥ १०-१२०० ॥   
  
भुक्तिमुक्तिप्रदाता च साधकानां क्रियावताम् ।   
  
  
भवनामतः प्रभृति सदिति व्यपदेशप्रवृत्तेः सदाख्ये सदाशिवतत्त्वे   
भवो देवः सादाख्यः, स च सकलो मन्त्रमूतीरिति ।   
वक्ष्यमाणनिष्कलमूर्त्यपेक्षयाऽध्यक्षः सर्वेषामधिष्ठाता   
सर्वदर्शी च । सर्वकारणत्वं सुस्पष्टयति ---- सृष्टीति ।   
सृष्टिसंहारौ स्थितिविलयावप्युपलक्षयतः ।   
साधकानामित्याराधकानां मुमुक्षूणां मुक्तिं सिषाधयिषूणां   
मुक्तिम्, भुक्तिपूर्वां मुक्तिं तु क्रियावतामनुष्ठानपराणां   
सम्पादयति ॥   
  
किं च ----   
  
  
कोटयः सप्त मन्त्राणामासने तस्य संस्थिताः ॥ १०-१२०१ ॥   
  
  
निवृत्ताधिकाराश्चार्धचतस्रः प्रवृत्ताधिकाराश्चार्धचतस्र इति   
याः सप्त मन्त्रकोटयः, ता सर्वा अनेनाधिष्ठिता इत्यर्थः ।   
ईश्वरभट्टारकेण त्वधिकारे प्रवृत्ता अर्धचतस्र   
एवाधिष्ठितास्तस्य स्थूलभोगत्वादिति शेषः । अत एव   
प्रागीश्वरस्यासनपद्मं सहस्रदलमुक्तम् ॥ १२०१ ॥   
  
अस्यासनं तु ततोऽपि विशिष्टमित्याह ----   
  
  
आसनं लक्षपत्राढ्यं चन्द्रकोट्ययुतप्रभम् ।   
  
  
ईश्वरपद्मादप्यधिकदलमित्यर्थः ॥   
  
तच्च पद्मम् ----   
  
  
वामाद्यैवीभुपूर्वैश्च पञ्चवक्त्रैस्त्रिलोचनैः ॥ १०-१२०२ ॥   
  
ताराद्यैः शक्तिभेदैश्च प्राग्दिशः परिवारितम् ।   
  
  
वामाद्याः प्रागुक्ता एवेह परेण रूपेण स्थिताः, विभूपूर्वोक्तास्तु --  
______________   
  
"विभुर्ज्ञानी क्रिया चेच्छा वागीशी ज्वालिनी तथा ।   
  
वामा ज्येष्ठा च रौद्री च सर्वाः कालानलप्रभाः ॥" (८-६६)  
  
इति श्रीपूर्वे निदीष्टाः । ताराद्यास्तु शक्तयः   
प्रागुक्ताष्टात्रिंशत्कलारूपाः । तत्र वामाद्याः प्रागादिदिक्क्रमेण   
दलेषु मध्यान्ताः । विद्याद्यास्तु तत्प्रातिलोम्येन मध्यादिप्राग्दलान्ताः   
। तदुक्तं श्रीपूर्वे ----   
  
"वामा ज्येष्ठा" (८-३३)  
  
इत्युपक्रम्य, "भानुमार्गेण विन्यसेत् ।   
  
विभ्वादिनवकं चान्यद्विलोमात् परिकल्पयेत् ॥" (८-६५)   
  
इति ।   
  
ताराद्यास्तु प्रागादिक्रमेणैव न्यस्ता भावनीयाः ॥   
  
अस्य च देवस्य ----   
  
  
ज्ञानशक्तिः क्रियाशक्तिर्वामे दक्षिणतः स्थिते ॥ १०-१२०३ ॥   
  
  
पाठक्रमादर्थक्रमो बलीयानिति न्यायाद् ज्ञानशक्तिर्दक्षिणे   
क्रियाशक्तिर्वाम इति ज्ञेयम् ॥   
  
किं च ----   
  
  
इच्छाशक्तिः परा देवि यया सर्वमधिष्ठितम् ।   
  
उत्पत्तिस्थितिसंहारांस्तिरोभावमनुग्रहम् ॥ १०-१२०४ ॥   
  
यया करोति देवेशः सर्वदा सर्वमध्वनि ।   
  
तस्योत्सङ्गगता सा तु नित्यं चैवात्मवतीनी ॥ १०-१२०५ ॥   
  
परेति ज्ञानक्रियापेक्षया । अधिष्ठितं व्याप्तम् ।   
  
  
सर्वमिति सृष्ट्यादिपञ्चकविशेषणम् । सर्वदेति ----   
  
"तदेवं व्यवहारेऽपि प्रभुर्देहादिमाविशन् ।   
  
भान्तमेवान्तरर्थौघमिच्छया भासयेद्बहिः ॥" (१-६-७)  
  
इति प्रत्यभिज्ञोक्तनीत्या देहाद्याविष्टश्चिदात्मा   
महेश्वरस्तदर्थावभास-तत्स्थितितच्चर्वण-तत्संस्कारावस्थापन-  
तत्प्रकाशमयत्वापादनैही प्रतिक्षणं जगतः पञ्च कृत्यानि करोति   
। उत्सङ्गगतेति । आकृतिमत्त्वे आत्मशिवस्य ॥ १२०५ ॥   
  
तत्कथं सदाशिवस्योक्तमिति तत्सङ्ख्यामाह ----   
  
  
सा चेच्छा देवदेवस्य शिवस्य परमात्मनः ।   
  
स एवापररूपेण पञ्चमन्त्रमहातनुः ॥ १०-१२०६ ॥   
  
इच्छारूपधरः श्रीमान् देवदेवः सदाशिवः ।   
  
  
यतः शिव एवापररूपेण सदाशिवः, अत इच्छाऽस्य शक्तिरुक्तेत्यर्थः   
। पञ्चभिरीशानादिब्रह्मभिर्मन्त्रैर्महती विश्वव्यापिका   
महामाहात्म्या च तनुर्यस्य । शिवस्यानुग्रहार्थमेतदपररूपग्रहणं   
स्वस्वातन्त्र्यादित्याह ---- इच्छारूपधर इति । अत एवायं   
सदेत्याकृतिपरिग्रहापरिग्रहयोः शिव इवेति कृत्वा सदाशिव उच्यते ।   
श्रीमान् ज्ञानदीप्त्यतिशययुक्तः ॥   
  
अत्र च ----   
  
  
शक्तयस्तस्य याः प्रोक्ताः…  
  
  
वामाद्याः ॥   
  
  
…टथा वै मन्त्रनायकाः ॥ १०-१२०७ ॥   
  
  
आवरणचतुष्टयस्थाः ॥ १२०७ ॥   
  
एते सर्वे ----   
  
  
एकैकं परितो देवि पद्मैरर्बुदकोटिभिः ।   
  
तथा खर्वनिखर्वैश्च प्रतिरूपैर्महाबलैः ॥ १०-१२०८ ॥   
  
विद्यारूपैः स्वरूपाढ्यैरप्रमेयगुणान्वितैः ।   
  
सर्वलक्षणसम्पन्नैः सर्वाभरणभूषितैः ॥ १०-१२०९ ॥   
  
हास्यलास्याविलासाढ्यैर्भ्रूक्षेपोन्मदविभ्रमैः ।   
  
चन्द्रकोटिशतप्रख्यैः प्रस्रवद्भिरिवामृतम् ॥ १०-१२१० ॥   
  
  
परिवृता इत्यर्थः । एकैकमिति क्रियाविशेषणम् । पद्मार्बुदादयो   
वक्ष्यमाणसङ्ख्याविशेषरूपाः । प्रतिरूपैरिति मुख्यसदृशैः ।   
बलं ज्ञानक्रियासामर्थ्यम् । रूपमाकृतिसौन्दर्यं स्वरूपं च ।   
गुणाः सर्वज्ञत्वादयः । लक्षणानि ज्ञानयोगैश्वर्याणि । सर्वेण   
आभरणेम्न भूषितैः । अशेषविश्वात्मभिः परानुग्रहप्रवणतया   
नित्यप्रमुदितत्वेन हास्यलास्यादियुक्तत्वम् । अत एव हेलामात्रेण   
परानुग्रहसम्पत्तेर्भ्रूक्षेपेणोद्गतो मदो येषु तादृशा विभ्रमा   
विलासा येषां तैवीद्यावृन्दैः परिवृता इति सङ्गतिः ॥ १२१० ॥   
  
अतश्चात्र ----   
  
  
ताभिः सार्धं सदा रुद्राः प्रक्रीडन्तीच्छया प्रभोः ।   
  
पुरवरैः सर्वतोभद्रैश्चन्द्रकोटिसमप्रभैः ॥ १०-१२११ ॥   
  
  
ताभिवीद्याभिः क्रीडन्ति परानुग्रहायैव विहरन्ति   
पुरवरैरुपलक्षिताः ॥ १२११ ॥   
  
त एते सर्वे ----   
  
  
मायाधर्मविनिर्मुक्ता निर्मला विगतज्वराः ।   
  
अधिकारं प्रकुर्वन्ति सर्वज्ञामोघशक्तयः ॥ १०-१२१२ ॥   
  
  
मायाया धर्मश्चित्स्वरूपावरणम्, तेन विनिर्मुक्ताः । यद्यपि   
परमशिवापेक्षयैषां सङ्कुचितत्वं महामायाकार्यं पाशेनास्ति,   
तथापि मायाप्रमातृवत् सङ्कोचमया न भवन्ति । अत एव च निर्मला   
मायानावृताः । सङ्कोच एव हि पुंसामाणवमलमित्युक्तप्रायम् । अत   
एवैते विगतज्वराः सर्वसन्तापरहिता । एवमपि चानुग्राह्यानुग्रहाय   
शिवेन नियतिकालाधिकारवशानुबद्धाः स्थापिताः । सर्वज्ञाश्च ते,   
अमोघशक्तयश्च त इति समासः ॥   
  
किं च ----   
  
  
अधिकारक्षये शान्ता जायन्ते सर्वगाः शिवाः ।   
  
  
शान्ता निवृत्तमहामायाकृततावन्मन्त्राख्याः, तथा   
व्यापकशिवैकीरूपा भवन्तीत्यर्थः ॥   
  
इत्थं च ----   
  
  
परप्रेर्याः पुनर्भूयो न भवन्ति कदाचन ॥ १०-१२१३ ॥   
  
  
महासंसारतः सदाशिवान्ते विश्वत्र शून्यातिशून्यपदमाप्ते   
येऽविदिततत्त्वास्ते महासृष्टौ भूयः सृज्यन्ते, यथैकादशे   
दर्शयिष्यते । एते तु भगवन्तो मुच्यन्त एवेति पुनःशब्दस्यार्थः ॥   
उपसंहरति ----   
  
  
सुशिवावरणं ख्यातं मन्त्रगर्भं वरानने ।   
  
  
मन्त्रा आसनगता आवरणगताश्च गर्भे यस्य तदेतत् सुशिवस्य   
सदाशिवभट्टारकस्य सम्बन्धि आवरणं भुवनमित्यर्थः । अथ च   
परिपूर्णज्ञानशालिव्यतिरेकेणान्येषां परपदावारकत्वादेव   
तान्यावरणानीत्युच्यन्ते ॥   
  
अथ ----   
  
  
बिन्द्वावरणमूर्ध्वेऽतश्चन्द्रकोटिसमप्रभम् ॥ १०-१२१४ ॥   
  
  
बिन्दुतत्त्वस्थानव्याप्तिरूपमावरणं बिन्द्वावरणम् ॥ १२१४ ॥   
  
  
तत्र पद्मं महादीप्तं दशकोटिसमन्वितम् ।   
  
तत्र पद्मे स्थितो देवः शान्त्यतीतो महाद्युतिः ॥ १०-१२१५ ॥   
  
पञ्चवक्त्रो विशालाक्षो दशबाहुस्त्रिलोचनः ।   
  
तडित्सहस्रपुञ्जाभः स्फुरन्माणिक्यमण्डितः ॥ १०-१२१६ ॥   
  
  
अशेषं यद्विश्वम्, तदिह   
प्राप्तमहाविकासदीप्तियोगोत्कृष्टत्वान्माणिक्यम् ॥ १२१६ ॥   
  
किं च ----   
  
  
निवृत्तिश्च प्रतिष्ठा च विद्या शान्तिस्तथैव च ।   
  
परिवारः स्मृतस्तस्य शान्त्यतीतस्य सुव्रते ॥ १०-१२१७ ॥   
  
  
प्रागुक्तं कलाचतुष्टयमेवाशेषविश्वाध्वगर्भं परशक्तिरूपतया   
स्थितमस्य देवस्य परिवारः ॥   
  
किं च ----   
  
  
तस्य वामे तु दिग्भागे शान्त्यतीता व्यवस्थिता ।   
  
  
एताश्च ----   
  
  
पञ्चवक्त्रा स्मृता सर्वा दशबाह्विन्दुशेखराः ॥ १०-१२१८ ॥   
  
  
तदेवम् ----   
  
  
बिन्दुतत्त्वं समाख्यातं पुरकोट्यर्बुदैर्वृतम् ।   
  
  
मन्त्रमन्त्रेशतदीशपरिवारसम्बन्धिभिः । एष च शान्त्यतीत   
ईश्वरभट्टारकपरव्याप्तिरूपः । यद्वक्ष्यति ।   
  
"आभिः कलाभिः संयुक्तो ध्यातव्यो बिन्दुरीश्वरः" (१२ । १५७)  
  
इति । योजनिकाग्रन्थेऽप्युक्तम् ----   
  
"बिन्दुश्चैवेश्वरः स्वयम्" (४ । २६४)  
  
इति अस्मिन् ह्यध्वनि स्थूलसूक्ष्मादिभेदेन मन्त्रदेवतादीनां   
स्थितिरित्युक्तप्रायम् ॥   
  
एतद्बिन्द्वावरणमुक्त्वाऽर्धचन्द्राद्यावरणमप्याह ----   
  
  
अर्धचन्द्रस्तदूर्ध्वे तु तदूर्ध्वे तु निरोधिका ॥ १०-१२१९ ॥   
  
  
अत्र भुवनान्याह ----   
  
  
एते द्वे तु महास्थाने पञ्चपञ्चकलान्विते ।   
  
  
कला देवताः ----   
  
तत्र ----   
  
  
ज्योत्स्ना ज्योत्स्नावती कान्तिः सुप्रभा विमला शिवा ॥ १०-१२२० ॥   
  
अर्धचन्द्रे स्थिता ह्येता निरोधिन्यां शृणु प्रिये ।   
  
रुन्धनी रोधनी रौद्री ज्ञानबोधा तमोपहा ॥ १०-१२२१ ॥   
  
  
विमलाया विशेषणं शिवेति । अर्धचन्द्रपदस्य   
प्रकाशाह्लादप्रकर्षात्तच्छक्तीनां तथोचितनामानि ।   
निरोधिनीपदस्यापि निरोधहेतुत्वाद्रुन्धनी रोधनी रौद्रीति तिस्रः   
शक्तयः । प्रबुद्धानां तु निरोधनिवृत्तौ ज्ञानबोधा तमोपहेति   
शक्तिद्वयमूर्ध्वप्रवेशदातृत्वादेवमभिधानम् ॥ १२२१ ॥   
  
अत्र पूर्वोक्तं मात्राविभागं स्मारयति ----   
  
  
अर्धमात्रः स्मृतो बिन्दुः खरूपश्च चतुष्कलः ।   
  
तस्याप्यर्धमर्धचन्द्रस्त्वष्टांशश्च निरोधिका ॥ १०-१२२२ ॥   
  
  
"ह्रस्वं दीर्घं प्लुतं सूक्ष्ममतिसूक्ष्मम्" (६ । ४)  
  
इत्येतद्ग्रन्थनिर्णयावसर एवैतन्निर्णीतं यथा यावद्यावन्मन्त्रोच्चार   
ऊर्ध्वोर्ध्वं पदमाश्रयति, तावत्तावद्वाच्यवाचकगता स्थूलरूपता   
निवर्तते, सूक्ष्मसूक्ष्मतरादिरूपता चाभिव्यज्यमाना   
विश्रान्तिप्रकर्षं ददाति यावदुन्मनापरतत्त्वात्मनि पर्यन्ते   
सर्वोपाधिप्रशान्त्या चिदानन्दघनस्वच्छन्दभैरवरूपावेशो भवतीति   
। तदेवेह परमेश्वरेण स्मारितं तथा भुवनशुद्ध्यवसरे   
सूक्ष्मतरसूक्ष्मतमादिरूपा मान्त्री व्याप्तिरनुसरणीया गुरुभिः ।   
एवमुत्तरत्रापि स्वयमनुसर्तव्यम् ॥ १२२२ ॥   
  
निरोधिन्याः स्वरूपं निर्वक्ति ----   
  
  
निरोधयति देवान् सा ब्रह्माद्यांस्तु वरानने ।   
  
  
का तु कथा सामान्यजन्तूनाम् ॥   
  
यत एवम्, तेनैषा ----   
  
  
निरोधिनीति विख्याता…  
  
  
अतश्च पूर्वोक्तकरणबन्धव्याप्त्यनुसरणपुरःसरमन्त्रोच्चारयुक्त्या ---  -  
  
  
…टां भित्त्वा तु वरानने ॥ १०-१२२३ ॥   
  
सादाख्यपरभावेन पञ्चमन्त्रमहातनुः ।   
  
  
लभ्यत इति शेषः । सादाख्यदेव इत्यर्थः । परभावेनेति प्रागुक्तो   
यः, स एवानेन सूक्ष्मेण रूपेणेत्यर्थः ॥   
  
तस्य स्थानं रूपं च निरूपयति ----   
  
  
तस्योर्ध्वे तु स्मृतो नादः स किञ्जल्करजःप्रभः ॥ १०-१२२४ ॥   
  
महद्भिः पुरुषैर्व्याप्तः सूर्यकोट्ययुतप्रभैः ।   
  
  
तस्येति निरोधिकावरणस्य । नाद इति   
समस्तवाचकाभेदमयपरामर्शसतत्त्वः श्रीसदाशिव एव पररूपः ।   
किञ्जल्करजःप्रभ इति दीप्त्यतिशययुक्तः । महद्भि पुरुषैरिति   
मन्त्रमहेश्वरभूमेः प्रभृत्युत्तरोत्तरं तारतम्येन स्थितैः ॥   
  
किं चात्र ----   
  
  
तेषां वै नायिका वक्ष्ये भुवने पञ्चसङ्ख्यया ॥ १०-१२२५ ॥   
  
  
तेषां महतां पुरुषाणां मध्ये नायिकाः प्रधानभूता देवताः ।   
भुवन इत्यस्मिन् नादावरणं गते भुवनपञ्चक इत्यर्थः ॥ १२२५ ॥   
ता आह ----   
  
  
इन्धिका दीपिका चैव रोचिका मोचिका तथा ।   
  
ऊर्ध्वगा तु समाख्याता कला त्वेषा तु पञ्चमी ॥ १०-१२२६ ॥   
  
  
दीप्त्यतिशयादासामीदृंशिनामानि । पञ्चमीत्येतासां मध्ये   
प्रधानभूता ॥ १२२६ ॥   
  
किं च ----   
  
  
तस्मिन् पद्मं सुविस्तीर्णं…  
  
  
तस्मिन्नित्यूर्ध्वगशक्तिधाम्नि । सुविस्तीर्णमिति प्रकृतापेक्षया ॥   
  
तत्र च ----   
  
  
…ऊर्ध्वगेशः स्थितः प्रभुः ।   
  
  
ऊर्ध्वगाख्याया नादान्तात्मनः शक्तेरीशोऽधिष्ठाता ॥   
  
स च ----   
  
  
चन्द्रार्बुदप्रतीकाशः पञ्चवक्त्रस्त्रिलोचनः ॥ १०-१२२७ ॥   
  
चन्द्रार्धशेखरः शान्तो दशबाहुर्महातनुः ।   
  
इन्धिकादिवृतो देवः शूलपाणिर्जटाधरः ॥ १०-१२२८ ॥   
  
  
शान्त इति नादपर्यन्तविश्वोपशमात् । जटाधरत्वादिकं प्राग्वत् ॥   
१२२८ ॥   
  
किं च ----   
  
  
ऊर्ध्वगा तु कला तस्य नित्यमुत्सङ्गगामिनी ।   
  
  
इयदन्ता सदाशिवतत्त्वस्य व्याप्तिः । एवमत्र सादाशिवे तत्त्वे   
सुशिवबिन्द्वर्धचन्द्रनिरोधिकानादनादान्तरूपाणि पञ्चावरणानि ।   
तत्र सुशिवावरणे सदाशिवः, वक्त्राङ्गैकादशिका, सकलाद्यष्टकम्,   
ओङ्कारादिशिवदशकम्, विजयादिरुद्राष्टादशकमिति श्रीसदाशिवेन   
सहावरणदेवता अष्टचत्वारिंशत् । आसनपद्मगतास्तु वामाद्या नव,   
विश्वाद्या नव, ताराद्या अष्टात्रिंशदिति षट्पञ्चाशत्, ज्ञानक्रिये   
पार्श्वगते, इच्छा उत्सङ्गस्थेति सप्तोत्तरशतमत्र देवतानाम् ।   
बिन्द्वावरणे शान्त्यतीतेशः, शान्त्यतीता, निवृत्त्याद्याश्चतस्र इति   
षड् देवताः । अर्धचन्द्रावरणे तु ज्योत्स्नादिशक्तिपञ्चकम् ।   
निरोधिन्यां रुन्धन्यादिशक्तिपञ्चकम् । ततो नादभट्टारकः । ततो   
नादान्तपदे इन्धिकाद्याश्चतस्र ऊर्ध्वगेश्वर ऊर्ध्वगा चेति षट् ।   
एवमत्र सदाशिवतत्त्वे सत्रिंशच्छतं देवतानाम् ॥   
  
अथ शक्तितत्त्वे भुवनेशानादिशति ----   
  
  
ततः सुषुम्णाभुवनं सुषुम्णा तत्र संस्थिता ॥ १२२९ ॥   
  
  
सुषुम्णाख्या देवता, यदधिष्ठानान्मध्यनाडी सुषुम्णेत्युच्यते ॥   
१२२९ ॥   
  
न चासावेव स्थिता, अपि तु तत्प्रभुः ----   
  
  
सुषुम्णेशः स्थितस्तत्र चन्द्रकोट्ययुतप्रभः ।   
  
दशबाहुस्त्रिनेत्रश्च श्वेतपद्मोपरिस्थितः ॥ १०-१२३० ॥   
  
शशाङ्कशेखरः श्रीमान् पञ्चवक्त्रो महातनुः ।   
  
  
किं च ----   
  
  
इडा च पिङ्गला चैव वामदक्षिणतः स्थिते ॥ १०-१२३१ ॥   
  
सुषुम्णा तु वरारोहे तुषारकणधूसरा ।   
  
श्वेतपद्मकरा देवी पद्ममालाविभूषिता ॥ १०-१२३२ ॥   
  
पञ्चवक्त्रा सुशोभाढ्या त्रिनेत्रा शूलधारिणी ।   
  
तस्योत्सङ्गगता देवी ध्यातव्या साधकादिभिः ॥ १०-१२३३ ॥   
  
  
तुषारधूसरा त्विति तुशब्दाद् इडापिङ्गले श्यामलोहिते इति   
तन्त्रान्तराज्ज्ञातव्यम् ॥ १२३३ ॥   
  
एषा सुषुम्णा विश्वव्यापिनीत्याह ----   
  
ग्रथितस्तु तया सर्वस्त्वध्वायमधऊर्ध्वगः । ग्रथित उम्भितो व्याप्तः,   
अधः अनन्तान्तः, ऊर्ध्वे शिवतत्त्वान्तः । सर्वोऽध्वेति शारीरो   
बाह्यश्च ॥   
  
अतश्च विश्वव्यापकसुषुम्णादिशक्तिभित्तिमाश्रितो   
नादस्तदधःप्रसरणमार्गेणाधस्तनं सर्वमध्वानमधिष्ठितं   
मूलभूतं ऊर्ध्वप्रसरणेन विभिद्य, नादान्तभूमिमारुह्य,   
ब्रह्मबिलात्मनि शक्तितत्त्वे लीयते ---- इत्याह ---- नाड्याधारस्तु नादो   
वै भित्त्वा सर्वमिदं जगत् ॥ १२३४ ॥   
  
  
अधःशक्त्या विनिर्गत्य यावद्ब्रह्माणमूर्ध्वतः ।   
  
नाड्या ब्रह्मबिले लीनस्त्वव्यक्तध्वनिरक्षरः ॥ १०-१२३५ ॥   
  
नदते सर्वभूतेषु शिवशक्त्या त्वधिष्ठितः ।   
  
  
नाडिः सुषुम्णा आधारो यस्य । भित्त्वेत्यत्र करणम्, अध   
इत्युदयस्थानादुत्थिता क्रमेणारोहन्ती शक्तिः । ऊर्ध्वत   
इत्यूर्ध्वशक्त्या पूर्वोक्तप्रयोगतः स्पष्टीभूतया, ब्रह्मबिलान्तं   
निर्गत्य तत्रैव तया नाड्या सह लीनः श्लिष्टो भवति । सापि हि   
नाडी तदन्तेति तत्रैव श्लिष्टा शक्तिद्वययोगाच्च नादस्यानच्कस्य   
द्विकुब्जरूपत्वात् । स च नादः ----   
  
ङादाख्यं यत्परं बीजं सर्वभूतेष्ववस्थितम्" (कालो० १-५)  
  
इत्याम्नायान्तरोक्तनीत्या सर्वभूतेष्वव्यक्तध्वनिरूपः, अत   
एवाक्षरोऽविचलत्स्वरूपो नदन् वक्ष्यमाणघोषादिपरामर्शमयत्वेन   
स्थितः । यद्यपि ब्रह्मबिललीन इत्युक्तस्तथापि लयोऽस्य   
सूक्ष्मतररूपेण शक्तिस्फुरत्तात्मनाऽवस्थानमत एव शिवशक्त्या   
त्वधिष्ठित इत्युक्तम्, न त्वत्यन्तं नाश इत्यक्षर इत्युचितैवोक्तिः ॥   
  
यत एवंविधा नादस्य व्याप्तिरतः ----   
  
  
एवं ज्ञात्वा वरारोहे शोधयेत्तं शिवाध्वरे ॥ १०-१२३६ ॥   
  
ततो ब्रह्मबिलं ज्ञेयं रुद्रकोट्यर्बुदान्वितम् ।   
  
तत्र ब्रह्मा परो ज्ञेयः शशाङ्कशतसप्रभः ॥ १०-१२३७ ॥   
  
दशबाहुस्त्रिनेत्रश्च पञ्चवक्त्रेन्दुशेखरः ।   
  
त्रिशूलपाणिर्भगवान् जटामुकुटमण्डितः ॥ १०-१२३८ ॥   
  
  
ब्रह्मबिलं नामावरणमन्तरिव बहिर्भुवनाश्रयत्वेनापि स्थितम् ।   
यद्यपि सार्धास्तिस्रः कोट्यो मन्त्राणामुक्तास्तथापि   
तत्परिवारस्यासङ्ख्यत्वादत्रापि च तेषां सूक्ष्मतमेन   
रूपेणावस्थितत्वाद्रुद्रकोट्यर्बुदान्वितमित्युक्तम् । पर इति   
प्रागुक्ताद्ब्रह्माण्डगतात् स्थूलाद् बुद्धितत्त्वगताच्च   
सूक्ष्मादुत्कृष्टः, अत एव शाक्तत्वादयं सितो दशबाह्वादिरूपश्च   
॥ १२३८ ॥   
  
किं च ----   
  
  
ब्रह्माणी तु परा शक्तिर्या सा मोक्षपथे स्थिता ।   
  
द्वारं या मोक्षमार्गस्य रोधयित्वा व्यवस्थिता ॥ १०-१२३९ ॥   
  
मोक्षमार्गप्रदात्री च ब्रह्मोत्सङ्गे च संस्थिता ।   
  
  
परेत्यर्थात् । मोक्षपथे ----   
  
"शैवी मुखमिहोच्यते ।" (वि०भै० २०)  
  
इति स्थित्योर्ध्वोन्मुखशक्तिमार्गे । अतश्चाज्ञानिनः प्रति तदेव   
शक्तिपथात्मकं मोक्षद्वारमीश्वरेच्छया रुन्धाना स्थिता ।   
ज्ञानिनः प्रति मोक्षमार्ग प्रददाति तच्छीला ॥   
  
यतो ब्रह्माणी एवंविधा, अतः प्रोक्तमन्त्रोच्चारक्रमेण ----   
  
  
तां भित्त्वात्र वरारोहे गन्तव्यमूर्ध्वतः प्रिये ॥ १०-१२४० ॥   
  
  
अत्रेति शक्तितत्त्वे यदूर्ध्वं शक्तिव्यापिनीसमनाधाम, तत्रेत्यर्थः ॥   
१२४० ॥   
  
अथ ----   
  
  
अत ऊर्ध्वं स्थिता शक्तिः प्रसुप्तभुजगाकृतिः ।   
  
आधारो भुवनानां सा तां प्रवक्ष्यामि सुव्रते ॥ १०-१२४१ ॥   
  
  
शक्तिरिति शक्तितत्त्वगतशक्त्यावरणम् । सा च प्रसुप्तभुजगस्येव   
आकृतिर्यस्या इत्यनेन   
ब्रह्मबिलान्तमशेषमान्तरमुन्मिषितरूपत्वाद्विषमूछीतमिव कृत्वा   
निःस्पन्दरूपकुण्डलाकारतया स्थिता । सा चान्तरेण क्रमेण   
ब्रह्मरन्ध्रोपरि त्वग्भूमिकां निविष्टा । आधार इयमेवाध ऊर्ध्वं च   
व्याप्य विश्वं धारयन्ती आधारशक्तिरित्यर्थः । तां प्रवक्ष्यामीति   
तत्रस्थानि भुवनान्यधिष्ठातृदेवताद्वारेण वच्मीत्यर्थः ॥ १२४१ ॥   
  
तत्र ----   
  
  
सूक्ष्मा चैव सुसूक्ष्मा च तथा चान्यामृतामिता ।   
  
  
शक्तिभूमेः सूक्ष्मत्वाह्लादकत्वापरिच्छिन्नत्वयोगात्तद्देवतानां   
तादृंश्येव नामानि ॥   
  
एतासां च ----   
  
  
व्यापिनी मध्यतो ज्ञेया…  
  
  
एता एव तु ----   
  
  
…शेषाः पूर्वादितः क्रमात् ॥ १०-१२४२ ॥   
  
  
सर्वाश्च एताः ----   
  
  
पञ्चवक्त्रास्त्रिनेत्राश्च सुतेजस्का महाबलाः ।   
  
  
तदित्थम् ----   
  
  
शक्तितत्त्वं समाख्यातं…  
  
  
अत्र च सौषुम्णावरणे सुषुम्णा, तदीश्वरः, इडापिङ्गले चतस्रो   
देवताः, ब्रह्मबिलावरणे ब्रह्मा ब्रह्माणीति द्वे, शक्त्यावरणे   
सूक्ष्मादिदेवतापञ्चकमित्येकादश शक्तितत्त्वे देवताः ॥   
  
यच्च प्रागस्फुटेदन्ताहन्तासामानाधिकरण्याभासात् सदाशिवतत्त्वं   
ज्ञानशक्तिप्रधानमुक्तम्, तत् तदासूत्रकेच्छाशक्तिप्रधानं   
शक्तितत्त्वं विना न घटते । नहि   
किञ्चिदुच्छूनतारूपान्तरासूत्रणां विना कस्याप्युदय इति   
सदाशिवतत्त्वस्य भित्तिभूतं शक्तितत्त्वमुक्तम् । तदपि शक्तिरूपत्वात्   
स्वाश्रयमपेक्षत इति इयतः शक्तितत्त्वान्तस्य विश्वस्य   
यदाश्रयस्तच्छिवतत्त्वमुक्तम् । तच्च शक्त्यन्ताध्वोत्तीर्णम्,   
तदारोहक्रमेणैव प्राप्यमित्थं चोपलभ्यतां नातिक्रामतीति   
तत्राप्यतिसुसूक्ष्मतया भुवनस्थितिं वक्तुमाह ----   
  
  
…शिवतत्त्वं शृणु प्रिये ॥ १०-१२४३ ॥   
  
पुरश्रेष्ठैरनेकैस्तु समन्तात् परिवारितम् ।   
  
हेमप्राकाररचितं रत्नमाणिक्यमण्डितम् ॥ १०-१२४४ ॥   
  
अशेषभोगसम्पन्नं सर्वकामगुणोदयम् ।   
  
  
धाराधिरूढेऽत्रापि शिवतत्त्वे हेमप्राकारादिव्यवस्थेत्यहो   
बताख्यातेर्महिमा । एवं चाभिदधदियत्पर्यन्तातिसुसूक्ष्मस्थित्या   
पृथिव्यादीनां व्याप्तिरिति चिदानन्देच्छाज्ञानक्रियाख्यमेव   
शक्तिपञ्चकं गुणप्रधानताद्याभासनवैचित्र्येण   
सप्तपञ्चकतत्त्वाभासरूपतया   
यथोत्तरमाश्यानीभावप्रकर्षाद्भूतपञ्चकान्तेन रूपेण स्फुरति ।   
भूतपञ्चकमपि यथोर्ध्वं सूक्ष्मसूक्ष्मतराद्याभासवैचित्र्येण   
प्रोक्तशक्तिपञ्चकात्मकेन गलिताश्यानीभावात्मना पूर्णेन रूपेण   
विकसतीति पञ्चशक्तिसामरस्यमयं परमशिवतत्त्वमेव इत्थम् ----   
  
श्थूलसूक्ष्मस्वरूपेण तदेकं संव्यवस्थितम्" (४-२९५)  
  
इत्युक्तयुक्त्या विश्वात्मनाऽवस्थितम् । अतस्तत्र तत्र पदे शिवरूपतया   
विश्वावभासवत्त्वेऽपि तथानवभासात्मकानबन्धविनिवर्तनं   
दीक्षाज्ञानक्रमेण क्रियत इति शिक्षयति परमेश्वरः ।   
सर्वकामगुणोदयमिति सर्वेषामत्युत्तमभोगरूपाणां कामानां   
गुणानां च सर्वज्ञत्वादीनामुदयो यत्र यतश्चेति योज्यम् ॥   
  
किं च ----   
  
  
भुवनानि प्रवक्ष्यामि तत्रैव संस्थितानि तु ॥ १२४५ ॥   
  
  
तानि चाधिष्ठातृमुखेनाह ----   
  
  
व्यापकं व्योमरूपं च अनन्तानाथनाश्रित१म् ।   
  
कारणानां पञ्चकं च शिवतत्त्वे व्यवस्थितम् ॥ १०-१२४६ ॥   
  
  
अनन्तेति त्रयस्य समाहारः ॥ १२४६ ॥   
  
किं च ----   
  
  
तत्र पद्मं सुविस्तीर्णमनन्तानन्तसम्भवम् ।   
  
  
सुविस्तीर्णं प्रोक्तसर्वपद्मापेक्षया ।   
समनन्तरप्रोक्तानन्तादित्येतदावरणात्   
प्रभृत्यनन्तस्याशेषविश्वस्यानन्तमध्यानन्तान्तस्य सम्भवो यतः ।   
अत एव प्राग् (१ । ३८) अनन्तासनमित्यनन्ताद्यनन्तम्   
अध्यानन्तान्तमासनमनन्तासनमित्यस्माभिर्व्याकारीति युक्तमुत्पश्यामः   
॥   
  
  
तस्य पद्मस्य मध्यस्थो देवश्चायमनाश्रितः ॥ १०-१२४७ ॥   
  
  
देवी द्योतनादिरूपः, न किञ्चिद्भुवनाध्ववती समाश्रितोऽपि तु   
सर्वैर्भुवनेशैराश्रितः ॥   
  
स च ----   
  
  
पञ्चवक्त्रधरः शान्तः सर्वज्ञः परमेश्वरः ।   
  
दशबाहुर्महादीप्तः सृष्टिसंहारकारकः ॥ १०-१२४८ ॥   
  
सर्वानुग्रहकर्ता च प्रणतातीविनाशनः ।   
  
भुक्तिमुक्तिप्रदाता च सूर्यकोट्यर्बुदप्रभः ॥ १०-१२४९ ॥   
  
स्फुरन्मुकुटमाणिक्यः समन्तादुपशोभितः ।   
  
दिव्याम्बरधरो देवो दिव्यगन्धानुलेपनः ॥ १०-१२५० ॥   
  
पद्मासनोन्नतोरस्कः शशाङ्ककृतशेखरः ।   
  
आबद्धमणिपर्यङ्कश्चामरोत्क्षेपवीजितः ॥ १०-१२५१ ॥   
  
रुद्रकोट्यर्बुदानीकैः समन्तादुपशोभितः ।   
  
  
शान्त इति शक्त्यावरणपर्यन्तगतस्य भेदसंस्कारस्यापि प्रशमात् ।   
पञ्चवक्त्रादित्वं प्राग्वत् । सृष्टिसंहारौ   
स्थितिविलयावप्युपलक्षयतः । सर्वेति यस्य यस्यानुग्रह आयाति, तत एव   
प्रणतातीविनाशन इति । एतत् प्राग्वत् साधकाभिप्रायेण । एतदेव   
भुक्तिमुक्तीत्युक्त्या व्यक्तीकृतम् । उन्नतोरस्को महोत्साहः ॥   
  
किं चात्र ----   
  
  
व्यापिनी व्योमरूपा चानन्तानाथा त्वनाश्रिता ॥ १०-१२५२ ॥   
  
पञ्चवक्त्रा महावीर्या दशबाह्विन्दुशेखराः ।   
  
त्रिनेत्राः शूलहस्ताश्च कारणैश्च समन्विताः ॥ १०-१२५३ ॥   
  
पूर्वाद्युत्तरपर्यन्ता एताश्चैव व्यवस्थिताः ।   
  
  
कारणैरित्येतैरेव व्यापिनीप्रभृतिभिः सम्यगन्वितास्तदभिन्ना   
इत्यर्थः । एता इत्यनाथान्ताश्चतस्रः ॥   
  
पञ्चम्याः स्थितिमाह ----   
  
  
अनाश्रितो मध्यगस्तु संस्थितः प्रभुरव्ययः ॥ १०-१२५४ ॥   
  
अनाश्रितकला देवी तस्योत्सङ्गे च संस्थिता ।   
  
  
एवमाचक्षाणस्यायमाशयो यच्छक्तिसम्बन्धादेव सर्वे   
शक्तिमन्तस्तत्तत्स्वकार्यं सम्पादयन्ति, अतश्च परमशिवपदमपि   
प्रस्फुरच्छक्तिस्फाररसमेवेहोपेयम्, न तु शान्ताशेषशक्तिकम् । यस्तु   
शान्तव्यपदेशोऽत्र, स भेदप्रशमादिति ॥   
  
उपसंहरति ----   
  
  
एवं वै शिवतत्त्वं तु कथितं तव सुन्दरि ॥ १०-१२५५ ॥   
  
  
तदेतत् ----   
  
  
शोधयित्वा ततश्चोर्ध्वं शक्तिश्चैव परा स्मृता ।   
  
समना नाम सा ज्ञेया…  
  
  
ततः शिवतत्त्वादूर्ध्वं   
त्वक्शेषस्थव्यापिनीपदावस्थितानाश्रितभट्टारकापेक्षया   
तत्पदविश्रान्त्या ज्ञातव्या । एषा च सह मनसा सुसूक्ष्मतमेन   
संवेदनेन वर्तते, न तु संविदि त्रिभूमिकामाप्तेति कृत्वा समना ।   
यदुक्तं प्राक् ----   
  
शङ्कल्पः क्रमतो ज्ञानं"१ (४-३९४) इति ॥   
  
अत ऊर्ध्वं मननव्यापारो नास्तीत्याह ----   
  
  
…ंअनश्चोर्ध्वं न जायते ॥ १०-१२५६ ॥   
  
  
एषा च समना ----   
  
  
परिपाट्या स्थितानां तु पृथिव्यादिशिवावधौ ।   
  
सर्वेषां कारणानां च कर्तृभूता व्यवस्थिता ॥ १०-१२५७ ॥   
  
  
सर्वेषामित्यनन्ताद्यनाश्रितान्तानाम् ॥ १२५७ ॥   
  
अतश्चेयम् ----   
  
  
बिभर्त्यण्डान्यनेकानि शिवेन समधिष्ठिता ।   
  
  
"पृथग्द्वयमसङ्ख्यातमेकमेकं पृथग्द्वयम्" (२-५०)  
  
इति श्रीमालिनीविजयोक्तनीत्या   
ब्रह्माण्डप्रकृत्यण्डात्मकमण्डद्वयमसङ्ख्यातम्,   
मायाण्डशक्त्यण्डद्वयं त्वेकैकरूपमिति कृत्वैषा   
शक्तिरनेकान्यण्डान्यन्तःकृत्वा स्थितेति   
तच्छास्त्रप्रक्रियाप्यत्रोररीकृतैव ॥   
  
शक्तित्वादेव चैषा शिवेन सम्यगभेदव्याप्त्याऽधिष्ठितेति यदुक्तम्,   
तत् स्फुटयति भाविपटलार्थैकीकारयुक्त्या ----   
  
  
तत्रारूढस्तु कुरुते शिवः परमकारणम् ॥ १०-१२५८ ॥   
  
सृष्टिस्थितिसमाहारं तिरोभावमनुग्रहम् ।   
  
  
आरूढ इत्यशेषविश्वभावासूत्रणेन   
भित्तिकल्पमननमात्रात्मकैतच्छक्तिभूमिकां स्वामुल्लास्येत्यर्थः ।   
परमकारणमिति परमशिवः ॥   
  
स हि ----   
  
  
हेतुकर्ता महेशानः सर्वकारणकारणम् ॥ १०-१२५९ ॥   
  
  
सर्वेषां ब्रह्माद्यनाश्रितान्तानां पृथिव्यादिबीजान्तानामपि तेनैव   
तत्तद्भूमिकाग्रहणात् तथावभासितानां कारणानां कारणं   
स्वातन्त्र्यात् स्वभित्तावुल्लासक इत्यर्थः । तथा महानीश्वरस्तेषां   
तत्तदुचितविभवप्रदत्वेन सर्वातिशायी । कर्तेति स्वतन्त्रः । हेतुरिति   
तेषामेव स्वे स्वे कर्मणि योजनप्रवर्तकं निमित्तम् ॥ १२५९ ॥   
  
किं च ----   
  
  
समना नाम या शक्तिः सा तस्य करणं स्मृतम् ।   
  
  
स्वशक्त्यैव विश्वमाभासयतीत्यर्थः ॥   
  
  
यतः ----   
  
  
तयाधितिष्ठेद् देवेशो ह्यधःकारणपञ्चकम् ॥ १०-१२६० ॥   
  
  
तया स्वमननशक्त्याऽनाश्रितादिव्याप्यन्तं   
सदाशिवाद्यशेषकारणत्वात् कारणपञ्चकमधितिष्ठेत्   
तदनुप्राणनतया स्वकार्यसामर्थ्ययुक्तं कुर्यात् । तथा च शिव एव   
पररूपोऽनाश्रितादिरूपतां गृह्णाति । तथा तदीया परा   
शक्तिरप्यनाश्रितादिशक्तिरूपतया स्फुरति ॥ १२६० ॥   
  
तत्र तत्कारणपञ्चकमध्यात् प्रधानभूतस्य ----   
  
  
अनाश्रितस्य देवस्य कारणं सेयमाश्रिता ।   
  
  
परमेश्वरेण स्वशक्त्याऽऽभास्यमानोऽनाश्रितभट्टारकादिः   
परिग्रहवतीस्वस्वशक्तिसहित एव आभास्यते । अतस्ता एव   
देव्योऽनाश्रितादीनां स्वकार्यकारणतां भजन्ते ॥   
  
तच्चैतच्छक्तियुक्तः ----   
  
  
स वै प्रेरयते भूयस्त्वनाथं तु जगत्पतिम् ॥ १०-१२६१ ॥   
  
  
भूय इत्यस्येदमाकूतं यत्परमशिव एव गृहीतानाश्रितभूमिको   
द्वितीयामिमां प्रेरणां करोति ॥ १२६१ ॥   
  
इत्थमेव च ----   
  
  
अनाथश्चाप्यनन्तेशमनन्तो व्योमरूपिणम् ।   
  
व्योमव्यापी महादेवो व्यापिनं बोधयेत् प्रभुम् ॥ १०-१२६२ ॥   
  
  
एते च प्रोक्तस्वशक्तिसहिता एव प्रेरकाः प्रेर्याश्च ॥ १२६२ ॥   
  
किं च ----   
  
  
व्यापिनी करणं तस्य कर्ता वै व्याप्यसौ प्रभुः ।   
  
  
कर्तृत्वमेतदीयं कर्मप्रदर्शनेनाभिव्यनक्ति ----   
  
  
कर्मरूपा स्थिता माया यदधः शक्तिकुण्डली ॥ १०-१२६३ ॥   
  
  
पूर्वोक्तकुण्डलाकारतयाऽशेषविश्वगर्भा शक्तिः शक्तिकुण्डलिनी ।   
मायेत्यशेषासूत्रणादेतदन्तोत्थापनभित्तिभूतत्वान्महामायारूपा ।   
कुण्डलीति च्छान्दसत्वात् । यद् यस्माद् एतदीयक्रियाशक्तिव्यापकत्वात्   
कर्मरूपा स्थिता तेषां भगवानेतदाभासकत्वेन कर्ता सन्   
कर्मीभूतः । यथोक्तं प्रत्यभिज्ञायाम् ----   
  
"आत्मानमत एवायं ज्ञेयीकुर्यात् पृथक्स्थितिः ।   
  
ज्ञेयं न तु तदौन्मुख्यात् खण्ड्येतास्य स्वतन्त्रता ।" (१-५-१५)  
  
इति । तथा ----   
  
"कर्तृकर्मत्वतत्त्वैव कार्यकारणता ततः" (२-४-२) इति ।   
  
स्पन्देऽपि ----   
  
"अवस्थायुगलं चात्र कार्यकर्तृत्वशब्दितम्" (१-४)  
  
इति ॥ १२६३ ॥   
  
न केवलमसौ महामायात्मा शक्तिस्तस्य कर्मतया स्थितया, यावत्   
तदन्तर्गतं तदुल्लास्यं च ----   
  
  
नादबिन्द्वात्मकं कार्यम्…  
  
  
एतच्चानन्तरपटले क्रमेण व्यक्तीकरिष्यति ॥   
  
अतश्चास्माद् व्यापिभट्टारकाद् परमशिवाधिष्ठितात् ----   
  
  
…इत्यादिजगदुद्भवः ।   
  
  
महामायादिभूम्यन्तपरसूक्ष्मस्थूलवाच्यवाचकात्मकाशेष-  
विश्वोद्भवः । एष एव भगवांस्तदाभासात्मना स्फुरतीत्यर्थः ।   
यत एवं समनाभूमिमाश्रित्य परमेश्वरः परसूक्ष्मस्थूलरूपं   
विश्वमाभासयति, अत एवाभास्यमानम् ----   
  
  
यत् सदाशिवपर्यन्तं पाथीवाद्यं च सुव्रते ॥ १०-१२६४ ॥   
  
तत्सर्वं प्राकृतं ज्ञेयं विनाशोत्पत्तिसंयुतम् ।   
  
  
सदाशिवोऽत्र पररूपोऽनाश्रितभट्टारकः । सूक्ष्मदृष्ट्या   
प्रकृतेवीश्वकारणात् समनात आयातं प्राकृतम्, स्थूलदृष्ट्या तु   
सदाशिवतत्त्वात् प्रभृति क्षित्यन्ता चतुस्त्रिंशत्सङ्ख्या   
तत्त्वप्रसृतिः । प्रकृतेः शक्तितत्त्वात् शिवतत्त्वाभेदभाज आयातीति   
। अत्र द्विविधो व्याख्याक्रमः प्रसिद्धः । तत्र आद्य एव ज्यायान्,   
भाविपटलेऽनाश्रितस्यापि सृष्टिसंहाराघ्रातत्वाभिधानात् । एतच्च   
विनाशोत्पत्तिमज्ज्ञेयं न पुनरत्राधारपदे विश्रमितव्यम्, अथ च   
ज्ञेयं ज्ञेयमानतयैव ज्ञानोपारोहपरज्ञानैकात्म्यापत्तियुक्त्या   
विलाय्यमित्यर्थः । उत्पत्तिविनाशेति वक्तव्ये विपर्ययपाठः   
सृष्टिसंहारपरम्पराया अनादित्वप्रतिपादनपरः ॥   
  
एवं समनान्तमध्वानमुक्त्वा पूर्वोपक्रान्तं दीक्षाविधिमेव स्मारयति   
______________   
  
  
या सा शक्तिः पुरा प्रोक्ता समना त्वध्वमूर्धनि ॥ १०-१२६५ ॥   
  
स्फुरत्सूर्यसहस्राभकिरणानन्तभास्वरा ।   
  
ध्यात्वा चैतां समावाह्य स्थापयेत्तु विधानवित् ॥ १०-१२६६ ॥   
  
उपचारं ततः कृत्वा वागीश्यावाहनं तथा ।   
  
स्थापनं पूजनं चैव पशोर्यागं तथैव च ॥ १०-१२६७ ॥   
  
गर्भधारित्वजनने अधिकारं तथैव च ।   
  
योगं भोगं लयं चैव निष्कृतिं तदनन्तरम् ॥ १०-१२६८ ॥   
  
भुवनाधिपहोमं च भुवनाधिपवासिनाम् ।   
  
भुवनानां यथायोगं होमं कृत्वा वरानने ॥ १०-१२६९ ॥   
  
त्रितत्त्वं शोधयेच्चातोऽवयवांश्च यथाक्रमम् ।   
  
  
स्फुरदित्यादिनैतदाह ---- यथा विश्वमत्रासूत्रितकल्पं   
प्रभामात्ररूपव्यतिरिक्तशक्त्यात्मकमिति । "या सा" इत्यत्र "माया" इति   
केचित् पठन्ति । एतामिति शिवतत्त्वाधिष्ठातृशिवभट्टारकात्मिकाम् ।   
आवाहनादिः पूर्वोक्तक्रमात् । उपचारः पूजा । वागीश्या आवाहनमत्र   
परस्वरूपायाः । वागीशीस्थापनपूजनानन्तरं   
शिष्यप्रोक्षणताडन-तद्धृत्प्रवेश-तच्चैतन्याकर्ष-  
तद्ग्रहणादिपूर्वं वागीशीगर्भे तच्चैतन्यस्य योगः ।   
गर्भधारित्वमेतत्पदोचितमहामन्त्रमयतौचित्येन । भुवनानां ये   
भुवनाधिपाः प्रधानभूतास्तेषां होमं कृत्वा, येऽन्ये   
तत्प्रधानभुवनापेक्षया   
भुवनान्तरवासिनस्तत्तत्त्वगतावान्तरभुवननिष्ठा रुद्रास्तेषामपि ।   
यथायोगमिति सङ्क्षिप्तदीक्षायामन्तर्भावभावनयुक्त्या, अन्यत्र तु   
पृथग् होमं कृत्वा श्रावणादि कार्यम् । यद्यपि   
समनान्तर्गतव्यापिनीपदे व्याप्यादिपञ्चकातिरिक्तानि भुवनेशान्तराणि   
न सन्ति, तथाप्यस्य विधेः सर्वशेषत्वादेवमुक्तम् ।   
पश्चादात्मविद्याशिवाख्यं तत्त्वत्रयं शोधयेदिति   
शारीरवाचिकमानसशुद्ध्ध्यर्थं पूर्वोक्तहोमक्रमेण शुद्धं   
सम्पादयेत् । एवं ह्याचार्योऽस्मिञ् छिवयागे   
शरीरादिव्यापाराविष्टशुद्धतत्त्वमय एव भवतीति दर्शयति ।   
अवयवांश्चेत्येतत्तत्त्वत्रयान्तर्वतीत्वाद् मायान्तसदाशिवान्तानि   
तत्त्वान्येवावयवानेतदन्तर्भावयुक्त्यैव होमकर्मणा शोधयेत् ।   
यथोक्तं पुरस्तात् ----   
  
"आत्मतत्त्वविभागेन धाम्ना वै जुहुयाच्छतम् ॥   
  
सशब्दोच्चारयोगेन आत्मतत्त्वे तु होमयेत् ।   
  
मायातत्त्वावधि ज्ञेयं दैशिकेन शिवाध्वरे ॥   
  
विधिवैकल्यकर्मार्थं प्रायश्चित्तविशुद्धये ।" (४-२१०-२१२)  
  
इत्यादि ॥   
  
अत्र च मध्ये निष्कृत्यनन्तरम् ----   
  
  
विश्लेषपाशच्छेदौ च कृत्वा पूर्णां तु पातयेत् ॥ १०-१२७० ॥   
  
  
तदुक्तं प्राक् ----   
  
"विश्लेषो निष्कृतेर्भोगात्" (४-१२६)  
  
इत्यादि । अत्र च पाशच्छेदानन्तरं तद्धोमचैतन्यैकभावनापूर्वं   
शिवेन पूर्णाहुतिः ॥ १२७० ॥   
  
ततस्तच्चैतन्यस्योद्धारात्मस्थीकार-तत्स्थीकारान् कृत्वा   
व्याप्यादिभुवनेश्वराह्वानतत्पूजन-पुर्र्यष्टकांशार्पण-श्रावणा-  
विसर्जनादिः कृत्वा प्रायश्चित्तहोमस्त्रितत्त्वयुक्त्या कर्तव्य इति ।   
ईदृशं क्रमं लेशतः स्मारयति ----   
  
  
प्रायश्चित्तं ततो हुत्वा…  
  
  
ततः किं कर्तव्यमित्याह ----   
  
  
…कर्तरीमभिमन्त्रयेत् ।   
  
  
तया च ----   
  
  
शिखां छित्वा…  
  
  
पूर्वोक्तभावनामन्त्रादिक्रमेण ----   
  
  
…षमर्प्यैतां…  
  
  
कस्यचिद्धस्ते ----   
  
  
…शिशुं संस्नापयेद् गुरुः ॥ १०-१२७१ ॥   
  
  
स्नानाय आदिशेत् । एवमिहापि शिखाच्छेदविधेवीशेषाचोदनाद् यत्   
टीकाकारैनीर्बीजदीक्षाविषयत्वं प्राग्व्याख्यातम् तदसदेव   
मन्तव्यम् ॥ १२७१ ॥   
  
अथ ----   
  
  
आचार्यः प्रयतो भूत्वा सकलीकरणादिकम् ।   
  
  
कृत्वा ----   
  
  
स्रुचोऽग्रे तु शिखां कृत्वा हुत्वा स्नायादनन्तरम् ॥ १०-१२७२ ॥   
  
  
ततोऽपि ----   
  
  
सकलीकरणं कृत्वा आचार्यस्तु वरानने ।   
  
शिशोरपि विधिं कृत्वा…  
  
  
प्राग्वन्मन्त्रन्यासादिरूपम् ॥   
  
  
…शिवकुम्भं समर्चयेत् ॥ १०-१२७३ ॥   
  
  
तथा ----   
  
  
भैरवं मध्यदेशस्थं…  
  
  
यागस्येत्यर्थात् ॥   
  
किं च ----   
  
  
…भैरवाग्निं समर्चयेत् ।   
  
  
आचार्यः पूजयेत् ॥   
  
ततो भगवन्तं विज्ञाप्य, पूर्वोक्तयुक्त्या योजनिकार्थम् ----   
  
  
पूर्णां सम्पूर्य विधिवद्वाममन्त्रमनुस्मरन् ॥ १०-१२७४ ॥   
  
पूर्वोक्तलक्षणेनैव प्रोच्चरेत्तं प्रयत्नतः ।   
  
  
पूर्वोक्तं लक्षणं   
योजनिकोक्तसमस्तप्रमेयानुसन्धिपूर्वपूर्णाहुतिप्रयोगरूपम् । तं मन्त्रम्   
॥   
  
तदत्र मन्त्रोच्चारावसरे ----   
  
  
हेयाध्वानमधः कुर्वन् रेचयेत्तं वरानने ॥ १०-१२७५ ॥   
  
यावत् सा समना शक्तिः…  
  
  
समनान्तस्य पाशत्वाद्धेयाध्वत्वम् । रेचयेदित्यूर्ध्वेन, इत्यर्थात् ॥   
  
अथोपादेयाध्वप्रवेशप्रमुखां परतत्त्वविश्रान्तिरूपां योजनिकामाह   
______________   
  
  
…टदूर्ध्वे चोन्मना स्मृता ।   
  
  
मनो मननमात्ररूपमपि तत्र न क्रमते न सम्भवति, अपि तु   
मन्त्ररूपैवेयं दशेत्यर्थः । अत एवात्र प्राक् ----   
  
"व्यापारं मानसं त्यक्त्वा बोधरूपेण योजयेत् ।   
  
तदा शिवतत्त्वमायाति पशुर्मुक्तो भवार्णवात् ॥" (४-४३७)  
  
इत्युक्तम् ॥   
  
यतश्चात्र मननं न क्रमते, अत एव ----   
  
  
नात्र कालः कलाश्चारो न तत्त्वं न च देवताः ॥ १०-१२७६ ॥   
  
  
कालः क्षणादिपरार्धान्तः । कला निवृत्त्यादिशान्त्यतीतान्ताः ।   
चारः प्राणवाह । तत्त्वं तस्य भाव इति व्युत्पत्त्या   
तत्तद्भुवनावभासप्रमात्राद्यनुगततत्तत्सामान्याभासरूपम् । देवता   
ब्रह्माद्यनाश्रितान्ताः ॥ १२७६ ॥   
  
किं तर्हीदम् ----   
  
  
सुनिर्वाणं परं शुद्धं गुरुवक्त्रं तदुच्यते ।   
  
  
गुरोः परमशिवस्य वक्त्रं प्राप्त्युपायः । यदुक्तं त्रिशिरोभैरवे ----   
  
"गुरोर्गुरुतरा शक्तिः" इति ॥   
  
अतश्च ----   
  
  
तदतीतं वरारोहे परं तत्त्वमनामयम् ॥ १०-१२७७ ॥   
  
  
तामप्यतीतं तदीयपार्यन्तिकविश्रान्तिरूपम्, न पुनरसौ   
समनावदतिक्रमणीया भवति, सुनिर्वाणमित्यभिधानात् । वरारोहे इति   
प्राग्वत् । परं विश्वोतीर्णं विश्वमयत्वात् पूर्णं च । तस्य   
क्षित्यादेरुन्मनान्तस्य सर्वस्य भावश्चित्प्रकाशमयः स्वभाव इति   
व्युत्पत्त्या तत्त्वं पारमाथीङ्कं स्वरूपम्, न तु पृथ्वीतत्त्वादिवत्   
काठिन्यादिवेद्याभासरूपम् । अनामयमिति न विद्यत आमयोऽख्यातिर्यत्र   
तत् । उक्तं च त्रिकसारे ----   
  
  
"बिन्दुनादात्मकैर्देहैः शान्तैश्च शिवसम्भवैः ।   
  
अतीतस्तु भवेद् देवो निरञ्जनः परः शिवः ॥"   
  
इति ॥ १२७७ ॥   
  
  
यत एवमतः ----   
  
  
गुरुवक्त्रप्रयोगेण तस्मिन् योज्येत शाश्वते ।   
  
  
निष्कम्पे कारणातीते विरजे निर्मले शुभे ॥ १०-१२७८ ॥   
  
सर्वज्ञे परमे तत्त्वे व्योमातीते ह्यतीन्द्रिये ।   
  
  
गुरुवक्त्रे उन्मनायां यः प्रकृष्टयोगः एकात्म्यं तेन ----   
  
"व्यापारं मानसं त्यक्त्वा बोधरूपेण योजयेत्" (४-४३७)  
  
इत्युक्तरूपेण तदनुप्रवेशतदवष्टम्भात्मना । योज्येतेति स्वात्मना सह   
शिष्यात्मा तत्सामरस्यमाप्येत । यथोक्तम् ----   
  
"तस्मिन् युक्तः परे तत्त्वे सार्वज्ञ्यादिगुणान्वितः ।   
  
शिव एको भवेन्नित्यमविभागेन सर्वशः ॥" (४-४०२)  
  
इति । शाश्वते नित्योदिते, अत एव निष्कम्पे सर्वदा व्यवहारदशास्वपि   
विमलचिद्घनैकरूपे । कारणानि ब्रह्माद्यनाश्रितान्यतीते   
तदनुभवविलक्षणेऽशेषविश्वाभासमय इत्यर्थः ।   
अशेषविश्वप्रकाशमपि चैतन्न तेन विश्वेन मनागप्युपहितम्, तस्य   
विश्वस्य तत्प्रकाशैकरूपत्वादित्यतो विरजस्कत्वान्निर्मले । अतश्च शुभे   
परश्रेयःस्वभावे । सर्वं च तद् ज्ञं च तदिति सर्वज्ञम्, तस्मिन्   
विश्वाद्वयप्रकाशरूपे परमे तत्त्वे । व्योम्नि   
शून्यातिशून्यपदस्याप्यतीतमत्ययः प्रशमो यत्र तस्मिन् । अतीन्द्रिय   
इति सदा सर्वस्य सर्वत्र च स्वप्रकाशैकपरमार्थे ॥   
  
उपसंहरति ----   
  
  
इत्यध्वा चैष वै प्रोक्तः समासेन मयानघे ॥ १०-१२७९ ॥   
  
  
चकारात् तच्छुद्धिपरिकर्मापि । एष इत्यध्वान्तरव्याप्तो भुवनाध्वा ॥   
१२७९ ॥   
  
न चायं दीक्षायां शोधनार्थमेवेत्थमुक्तः, अपि त्वेतावत्   
समस्तप्रमेयकरणे परप्रमात्रावेशमपि   
ज्ञानशालिनामुन्मीलयतीत्याह ----   
  
  
ज्ञात्वा चैवं महादेवि प्रयाति परमं पदम् ।   
  
  
एवमुक्तरूपमिमध्वानं यः कश्चित् प्रमेयतया परिच्छिनत्ति, स परां   
प्रमातृतामाविशति ॥   
  
आचार्य पुनः ----   
  
  
देहे देवे च शिष्ये च कलशे ह्यग्निमध्यतः ।   
  
एवं ज्ञात्वा वरारोहे मुच्यते मोचयत्यपि ॥ १०-१२८० ॥   
  
  
शाक्षात् स्वदेहसंस्थोऽहं कर्तानुग्रहकर्मणाम्" (मा०वि० ९-४९)  
  
इत्युक्त्वाद् आदौ देहे वास्तका सर्वाध्वमयतां जानीयात्, येन   
तावदशेषाध्वशरीरः परभैरवाविष्टो भवति । ततो   
देवादावधिकरणचतुष्टये स्वाहम्भावाभेदप्रथां तथैव जानन्   
मुच्यते सर्वात्मकपरभैरवतामेति, तथाविधस्वात्माभेदेन   
चानुग्राह्यानपि पश्यन् मोचयति ----   
  
"मत्समत्वं गतो जन्तुर्मुक्त इत्यभिधीयते" (मा०वि० ९-५३)  
  
इति स्थित्या परभैरवरूपानेव सम्पादयतीति शिवम् ॥ १२८० ॥   
  
ग्रन्थग्रन्थिविभेदनं प्रतिपदं पूर्वापरालोचनं  
	तात्त्वी युक्तिरभङ्गुरान्तरबहिस्तत्त्वैक्यसन्दर्शनम् ।   
  
सम्यक्सङ्कलनाः पुरेशविषयाः पूर्णाद्वयामर्शनं  
	स्वाच्छन्दे भुवनाध्वनीह तदियत्किञ्चिन्मया द्योतितम् ॥ ॥   
  
  
इति श्रीस्वच्छन्दतन्त्रे   
श्रीमहामाहेश्वराचार्यवर्यश्रीक्षेमराजविरचितोद्द्योताख्यव्याख्योपेते   
भुवनाध्वदीक्षाविधिर्नाम दशमः पटलः ॥ १० ॥   
  
  
  
  
  