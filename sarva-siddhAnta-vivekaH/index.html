<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे शैवे विश्वासटिप्पन्यः  | सर्व-सिद्धान्त-विवेकः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH_shaivaH/sarva-siddhAnta-vivekaH/" rel="alternate" type="application/rss+xml" title="आगमे शैवे विश्वासटिप्पन्यः" />
    <link href="/AgamaH_shaivaH/sarva-siddhAnta-vivekaH/" rel="feed" type="application/rss+xml" title="आगमे शैवे विश्वासटिप्पन्यः" />

    <meta property="og:url" content="https://vishvAsa.github.io/AgamaH_shaivaH/sarva-siddhAnta-vivekaH/">
  <meta property="og:site_name" content="आगमे शैवे विश्वासटिप्पन्यः">
  <meta property="og:title" content="सर्व-सिद्धान्त-विवेकः">
  <meta property="og:description" content="०१। मन्त्रवादः अथातो मन्त्रवादश्च सङ्ग्रहेण निगद्यते ।
मन्त्रोपासनया मुक्तिः सह प्रागुक्तवर्त्मना ॥ १
नमः स्वाहा स्वधा वौषट् बषङ्ढुंफडिव्भेदतः ।
सप्तकोटिमहामन्त्राः सर्वकृत्यविधायिनः ॥ २
साक्षाच्छक्तिस्वरूपास्ते नत्वन्येच तथा वचः ।
मननं सर्ववेदित्वं त्राणं संसार्यनुग्रहः ॥ ३
मननत्राणसंयोगात् मन्त्र इत्यभिधीयते । ४
इत्यतोऽपि स्फुटं तस्मात् मन्त्रज्ञानपुरः सरम् ।
मन्त्रोपासनया मुक्तिर्मन्त्रवादे निरूपिता ॥ ५
०२। यन्त्रवादः अथातो यन्त्रवादे तु वामतन्त्रोक्तवर्त्मना ।
तद्यन्त्रसेवया सर्वं सिध्यतीति विनिश्चयः ॥ ६
सर्वत्रापि विना यन्त्रं मन्त्रभेदेन किं फलम् ।
तन्त्रभेदेन वा तस्मात्सर्वं यन्त्रेण सिद्धयति ॥ ७
अणिमा महिमा चैव गरिमा लघिमा तथा ।
ईशत्वं च वशित्वं च प्राप्तिः प्राकाम्यमेव च ॥ ८
ततोऽन्ये सिद्धिभेदाश्च कथ्यन्ते कर्षणं पुनः ।
मोहनं च तथा चोच्चाटन स्तम्भनमेव च ॥ ९
मारणं च तथा विद्वेषणं भेदनमित्यपि ।
लोकान्तरेषु भोगश्च मुक्तिश्चेति विनिश्चयात् ॥ १०
साक्षाच्छक्तिस्वरूपं तद्यन्त्रमेवात्र सेव्यते ।
तदङ्गत्वेन मन्त्रादि सेवातुल्यं च सम्मतम् ॥ ११">
  <meta property="og:locale" content="en_us">
  <meta property="og:type" content="article">

  <meta itemprop="name" content="सर्व-सिद्धान्त-विवेकः">
  <meta itemprop="description" content="०१। मन्त्रवादः अथातो मन्त्रवादश्च सङ्ग्रहेण निगद्यते ।
मन्त्रोपासनया मुक्तिः सह प्रागुक्तवर्त्मना ॥ १
नमः स्वाहा स्वधा वौषट् बषङ्ढुंफडिव्भेदतः ।
सप्तकोटिमहामन्त्राः सर्वकृत्यविधायिनः ॥ २
साक्षाच्छक्तिस्वरूपास्ते नत्वन्येच तथा वचः ।
मननं सर्ववेदित्वं त्राणं संसार्यनुग्रहः ॥ ३
मननत्राणसंयोगात् मन्त्र इत्यभिधीयते । ४
इत्यतोऽपि स्फुटं तस्मात् मन्त्रज्ञानपुरः सरम् ।
मन्त्रोपासनया मुक्तिर्मन्त्रवादे निरूपिता ॥ ५
०२। यन्त्रवादः अथातो यन्त्रवादे तु वामतन्त्रोक्तवर्त्मना ।
तद्यन्त्रसेवया सर्वं सिध्यतीति विनिश्चयः ॥ ६
सर्वत्रापि विना यन्त्रं मन्त्रभेदेन किं फलम् ।
तन्त्रभेदेन वा तस्मात्सर्वं यन्त्रेण सिद्धयति ॥ ७
अणिमा महिमा चैव गरिमा लघिमा तथा ।
ईशत्वं च वशित्वं च प्राप्तिः प्राकाम्यमेव च ॥ ८
ततोऽन्ये सिद्धिभेदाश्च कथ्यन्ते कर्षणं पुनः ।
मोहनं च तथा चोच्चाटन स्तम्भनमेव च ॥ ९
मारणं च तथा विद्वेषणं भेदनमित्यपि ।
लोकान्तरेषु भोगश्च मुक्तिश्चेति विनिश्चयात् ॥ १०
साक्षाच्छक्तिस्वरूपं तद्यन्त्रमेवात्र सेव्यते ।
तदङ्गत्वेन मन्त्रादि सेवातुल्यं च सम्मतम् ॥ ११">
  <meta itemprop="wordCount" content="10275">
  <meta name="twitter:card" content="summary">
  <meta name="twitter:title" content="सर्व-सिद्धान्त-विवेकः">
  <meta name="twitter:description" content="०१। मन्त्रवादः अथातो मन्त्रवादश्च सङ्ग्रहेण निगद्यते ।
मन्त्रोपासनया मुक्तिः सह प्रागुक्तवर्त्मना ॥ १
नमः स्वाहा स्वधा वौषट् बषङ्ढुंफडिव्भेदतः ।
सप्तकोटिमहामन्त्राः सर्वकृत्यविधायिनः ॥ २
साक्षाच्छक्तिस्वरूपास्ते नत्वन्येच तथा वचः ।
मननं सर्ववेदित्वं त्राणं संसार्यनुग्रहः ॥ ३
मननत्राणसंयोगात् मन्त्र इत्यभिधीयते । ४
इत्यतोऽपि स्फुटं तस्मात् मन्त्रज्ञानपुरः सरम् ।
मन्त्रोपासनया मुक्तिर्मन्त्रवादे निरूपिता ॥ ५
०२। यन्त्रवादः अथातो यन्त्रवादे तु वामतन्त्रोक्तवर्त्मना ।
तद्यन्त्रसेवया सर्वं सिध्यतीति विनिश्चयः ॥ ६
सर्वत्रापि विना यन्त्रं मन्त्रभेदेन किं फलम् ।
तन्त्रभेदेन वा तस्मात्सर्वं यन्त्रेण सिद्धयति ॥ ७
अणिमा महिमा चैव गरिमा लघिमा तथा ।
ईशत्वं च वशित्वं च प्राप्तिः प्राकाम्यमेव च ॥ ८
ततोऽन्ये सिद्धिभेदाश्च कथ्यन्ते कर्षणं पुनः ।
मोहनं च तथा चोच्चाटन स्तम्भनमेव च ॥ ९
मारणं च तथा विद्वेषणं भेदनमित्यपि ।
लोकान्तरेषु भोगश्च मुक्तिश्चेति विनिश्चयात् ॥ १०
साक्षाच्छक्तिस्वरूपं तद्यन्त्रमेवात्र सेव्यते ।
तदङ्गत्वेन मन्त्रादि सेवातुल्यं च सम्मतम् ॥ ११">
<script type="text/javascript">
    
    let baseURL = "https:\/\/vishvAsa.github.io\/AgamaH_shaivaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH_shaivaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH_shaivaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH_shaivaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH_shaivaH\/sarva-siddhAnta-vivekaH\/".replace(basePath, "/");
  pageVars.pageParams = {};
  pageVars.pageSource = "sarva-siddhAnta-vivekaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH_shaivaH/webpack_dist/uiLib-bundle.js"></script>







    <link rel="stylesheet" href="/AgamaH_shaivaH/webpack_dist/uiLib.css">
<link rel="stylesheet" href="/AgamaH_shaivaH/css/uiLibPrint.css" media="print" >
<link rel="stylesheet" href="/AgamaH_shaivaH/css/fonts.css" >
<link rel="stylesheet" href="/AgamaH_shaivaH/css/@fortawesome/fontawesome-free/css/solid.min.css">

<link rel="stylesheet" href="/AgamaH_shaivaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH_shaivaH/sarva-siddhAnta-vivekaH/" />
<link rel="alternate" hreflang="sa-Deva" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH_shaivaH/sarva-siddhAnta-vivekaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे शैवे विश्वासटिप्पन्यः <br/> सर्व-सिद्धान्त-विवेकः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="सर्व-सिद्धान्त-विवेकः">सर्व-सिद्धान्त-विवेकः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH_shaivaH/edit/content/sarva-siddhAnta-vivekaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="०१-मनतरवद">०१। मन्त्रवादः</h2>
<p>अथातो मन्त्रवादश्च सङ्ग्रहेण निगद्यते ।<br>
मन्त्रोपासनया मुक्तिः सह प्रागुक्तवर्त्मना ॥ १<br>
नमः स्वाहा स्वधा वौषट् बषङ्ढुंफडिव्भेदतः ।<br>
सप्तकोटिमहामन्त्राः सर्वकृत्यविधायिनः ॥ २<br>
साक्षाच्छक्तिस्वरूपास्ते नत्वन्येच तथा वचः ।<br>
मननं सर्ववेदित्वं त्राणं संसार्यनुग्रहः ॥ ३<br>
मननत्राणसंयोगात् मन्त्र इत्यभिधीयते । ४<br>
इत्यतोऽपि स्फुटं तस्मात् मन्त्रज्ञानपुरः सरम् ।<br>
मन्त्रोपासनया मुक्तिर्मन्त्रवादे निरूपिता ॥ ५</p>
<h2 id="०२-यनतरवद">०२। यन्त्रवादः</h2>
<p>अथातो यन्त्रवादे तु वामतन्त्रोक्तवर्त्मना ।<br>
तद्यन्त्रसेवया सर्वं सिध्यतीति विनिश्चयः ॥ ६<br>
सर्वत्रापि विना यन्त्रं मन्त्रभेदेन किं फलम् ।<br>
तन्त्रभेदेन वा तस्मात्सर्वं यन्त्रेण सिद्धयति ॥ ७<br>
अणिमा महिमा चैव गरिमा लघिमा तथा ।<br>
ईशत्वं च वशित्वं च प्राप्तिः प्राकाम्यमेव च ॥ ८<br>
ततोऽन्ये सिद्धिभेदाश्च कथ्यन्ते कर्षणं पुनः ।<br>
मोहनं च तथा चोच्चाटन स्तम्भनमेव च ॥ ९<br>
मारणं च तथा विद्वेषणं भेदनमित्यपि ।<br>
लोकान्तरेषु भोगश्च मुक्तिश्चेति विनिश्चयात् ॥ १०<br>
साक्षाच्छक्तिस्वरूपं तद्यन्त्रमेवात्र सेव्यते ।<br>
तदङ्गत्वेन मन्त्रादि सेवातुल्यं च सम्मतम् ॥ ११</p>
<h2 id="०३-औषधवद">०३। औषधवादः</h2>
<p>अथात्रौषधवादे तु सर्वमौषधसेवया ।<br>
साध्यमेवेति सिद्धान्तः तद्धिशक्तयात्मकं मतम् ॥ १२<br>
ततस्तत्तन्त्रसंसिद्धकायकल्पादिसेवया ।<br>
मण्डलाद्युक्तकालेन जननादिश्च नश्यति ॥ १३<br>
देहकान्तिर्महत्वं च देहस्य नियतं भवेत् ।<br>
आकाशगमनादिश्च सिद्धिर्मुक्तिश्च सिद्धयति ॥ १४<br>
किं फलं मन्त्रयन्त्रादि सेवयेति विनिश्चितः । १५</p>
<h2 id="०४-करमसदधनत">०४। कर्मसिद्धान्तः</h2>
<p>अथातः कर्मसिद्धान्ते सर्व कर्मवशादिति ।<br>
औषधेन तथा यन्त्रमन्त्रजातैश्च किं फलम् ॥ १६<br>
जातं क्षयं सुखं क्लेशं वार्धकं मरण तथा ।<br>
एवमुक्तं तु षट्कं च गतसंकल्पनिश्चयम् ॥ १७</p>
<p>जन्मारोग्यं श्रुतं श्रीजनितमथ यशो बन्धुदाराश्च पुत्राः<br>
भृत्याः क्षेत्रं गृहाः स्युर्वितरणमपि गीर्देहकान्तिर्महत्वम् ।<br>
प्रीतिर्मित्रं सखायः शुभमपि च विपत्कालमृत्युर्नराणां<br>
पूर्वाभ्यासानुरूपं विधिविहितवशादेति कालं प्रपद्ये ॥ १८</p>
<p>इत्यतो हि नवीनैः किं स्वप्रयत्नैस्तथाविधैः ।<br>
अत एव तथा लोके शास्त्रेष्वपि च विश्रुतम् ॥ १९<br>
भवितव्यं भवत्येव नालिकेरफलाम्बुवत् ।<br>
गन्तव्यं गच्छति सदा गजभुक्तकपित्थवत् ॥ २०</p>
<p>कुब्ज च काणं विकलं च पड्गुं मूकं च मूर्खं मतिविभ्रमं वा ।<br>
देवानुकूलेन वृणोति सम्पन्न पौरुष कुत्रचिदस्ति कान्ते ॥ २१<br>
इदं मया प्राप्तमिदं प्रपत्स्ये इदं करोमीति वृथा जनोऽयम् ।<br>
वदन्त्यहोऽज्ञानवशोऽनवद्ये न पौरुषं कुत्रचिदस्ति कृत्ये । २२<br>
सपुत्रदारः सपशुर्धनाढयः सामर्थ्यतोऽस्मीत्यवपद्यते यः ।<br>
स विप्रकर्ष किमुपैति शोकं द्विपात्पशुर्ज्ञानबहिष्कृतश्च ॥ २३<br>
इति सञ्चिन्त्य कर्मानुसारिणी बुद्धिरित्यतः ।<br>
न्यायादेव यथा बुद्धिर्यत एव प्रवर्तते ॥ २४<br>
तथा तत्र प्रवृत्तः सन्नान्यथा कुत्रचित्स्वयम् ।<br>
सुखदुःखादिविषये नालसो मुक्तिभाग्भवेत् ॥ २५<br>
इत्येवं कर्मवादश्च कथितः सङ्ग्रहेण तु ॥ २६-1</p>
<h2 id="०५-अदवतवमसदधनत">०५। अद्वैतवामसिद्धान्तः</h2>
<p>अद्वैतवामपक्षे तु सर्वशक्तिविवर्तकम् ।<br>
तथा शक्तिविवर्तेन विना किञिञ्चन्न दृश्यते ॥ २७<br>
कर्म माया च लोकश्च तथा जीवेश्वरौ शिवः ।<br>
पशु पाशादि सर्व च विना शक्त्या नहि स्फुटम् ॥ २८<br>
इतिविज्ञानमात्रेण मुक्त एव भवेन्नरः ।<br>
ब्रह्महा मद्यपः स्तेयी त्वगम्यागमनोऽपि सः ॥ २९<br>
कुतो वा कर्मणा मुक्तिस्तथैव श्रूयते वचः ।<br>
ज्ञानादेव हिकैवल्यं नान्यथा कर्मकोटिभिः ॥ ३०<br>
नाभुतं क्षीयते कर्म कल्पकोटिशतैरपि ।<br>
इत्यादि वचनं सर्वं अज्ञानि विषयं मतम् ॥ ३१<br>
एवमद्वैतसिद्धान्तो वामभेदे निरूपितः ॥ ३२-1</p>
<h2 id="०६-दवतवमसदधनत">०६। द्वैतवामसिद्धान्तः</h2>
<p>द्वैतवामागमे सिद्धः पदार्थस्त्रिविधो मतः ।<br>
शक्तिः पशुश्च पाशश्च नत्वेका शक्तिरित्यथ ॥ ३३<br>
आत्मा च शक्तिवत्साध्यस्ततः सर्वज्ञतादिमान् ।<br>
अनादौ मलसम्बन्धातज्ज्ञानादि न राजते ॥ ३४<br>
तथा ज्ञानादिसंसिद्धौ शक्तिदीक्षापुरस्सरम् ।<br>
गुरोरेव मुखात्प्राप्ततन्त्रज्ञानपरायणः ॥ ३५<br>
चर्यया वाऽथ योगेन पूजादिक्रियया पुनः ।<br>
उपास्त्या शक्तिभेदानां साक्षाच्छतेरतोऽथवा । ३६<br>
मुक्त एव भवेन्नायं केवलेन तु कर्मणा ।<br>
विज्ञानेन च मुक्तात्मा शक्त्या च भ्राजते सदा ॥ ३७<br>
मुक्तौ सुनिर्मलः सर्वज्ञता धर्मादिसंयुतः ।<br>
इत्येवं द्वैतवामाख्ये सिद्धान्तश्च निरूपितः ॥ ३८</p>
<h2 id="०७-मशरवमवद">०७। मिश्रवामवादः</h2>
<p>अथातो मिश्रवामे तु पृथक्त्वेपि परस्परम् ।<br>
त्रयाणां च पदार्थनां व्याप्त्या तस्याश्च शक्तितः ॥ ३९<br>
सर्वेषां मिश्रसिद्धान्ते सर्वं शक्तिमयं स्मृतम् ।<br>
शिवश्च तस्य देहश्च ज्ञानावरणमेव च ॥ ४०<br>
तथात्मा तस्य देहादि तदेवं भुवनानि च ।<br>
शक्तिरूपमिति ज्ञात्वा शाक्ततन्त्रोक्तवर्त्मना ॥ ४१<br>
साध्या च मधुमांसादिसंपादन पुरस्सरम् ।<br>
पूजया होमतो वाथ जपेन ध्यानतः पुनः॥ ४२<br>
शक्त्युपासनया मुक्तिः मुक्तः शक्त्यात्मको भवेत् ।<br>
न शक्तेर्भिन्न एवायं शक्त्या मिश्रो यतः पुनः ॥ ४३<br>
न समश्च भवेच्छक्त्या तथानेकेशवादतः ।<br>
इत्येवं मिश्रवामे तु तदर्थोऽपि निरूपितः ॥ ४४</p>
<h2 id="०८-वमसदधनत">०८। वामसिद्धान्तः</h2>
<p>अथातो वामसिद्धान्तः संग्रहेण निरूप्यते ।<br>
वामाद्यष्टागमप्रोक्तमङ्गीकृत्य यथोचितम् ॥ ४५<br>
प्रत्यक्षादीनि मानानि प्रागुक्तान्येव तानि वै ।<br>
शक्तिश्च पशुपाशौ च पदार्थस्त्रिविधो मतः ॥ ४६<br>
अनन्या शक्तिरन्येषां सर्वेषां व्याप्तितो मता ।<br>
वामादिषु च सर्वेषु कृतकृत्योऽत्र साधकः ॥ ४७<br>
तीव्रतीव्रतरत्वेन शक्तिपातेन संयुतः ।<br>
शाम्भवी दीक्षया मुक्तः सदुपायबलेन च ॥ ४८<br>
सदुपायस्तु सन्मार्गज्ञानयोगादिकः स्मृतः ।<br>
आधाराद्या बहुविधा सा ह्यनुग्रहरूपिणि ॥ ४९<br>
ध्येयाऽऽदित्यादिवद्धयानात् सा शक्तिः पारमेश्वरी ।<br>
इत्येवं वामसिद्धान्तः संग्रहेण समीरितः ॥ ५०</p>
<h2 id="०९-शकतपरणमसदधनत">०९। शक्तिपरिणामसिद्धान्तः</h2>
<p>आदितो वामपक्षे तु तत्सिद्धान्तो निरूप्यते ।<br>
शाक्तं सामान्यतः प्रोक्तमङ्गीकृत्य यथोचितम् ॥ ५१<br>
शक्तिरेव जगत्कर्त्रीं सा पुनः स्यात्सहस्रशः ।<br>
समारभ्य पराशक्तेः क्रियाशक्त्यन्तभेदतः ॥ ५२<br>
तद्रूपपरिणामेन जगत्सर्वं चराचरम् ।<br>
मन्त्रेश्वरादयः सर्वे ततोऽन्ये जीवकोटयः ॥ ५३<br>
वष्कादिशब्दभेदश्च तत्वाद्यर्थभिदा पुनः ।<br>
ज्ञेयभेदाश्च ज्ञानं च ज्ञापकश्च ततोन्यथा ॥ ५४<br>
यदस्ति सर्वं तच्छक्तिमूर्त्तिरूपं तथा जगत् ।<br>
शिवरूपं च सा शक्तिर्बहुनोक्तेन किं पुनः ॥ ५५<br>
एवं विज्ञानवान् मूलनवसिद्धान्त (यामलागम) वर्त्मगः ॥  ५६।-1<br>
वैष्णवादिषु बाह्येषु शैवभेदेषु वा पुनः ।<br>
भैरवादिषु भेदेषु कृतकृत्यः पुरा नरः ॥ ५७<br>
कर्मसाम्यादिसंसिद्धशक्तिपातविशेषतः ।<br>
वामतन्त्रोक्तमार्गेण सद्गुरोर्लब्धदीक्षया ॥ ५८<br>
चर्यादीनमनुज्ञानात् साधको मुक्तिभाग्भवेत् ।<br>
इत्येवं वामसिद्धान्तः कथितः सङ्गहादिह ॥ ५९</p>
<h2 id="०९-शवभद">०९। शैवभेदाः</h2>
<p>लोकायतोऽथ बौद्धश्चार्हतो<br>
मीमांस एव च ।<br>
मायावादः पाञ्चरात्रं<br>
षडेते समया बहिः ॥ ६०</p>
<p>शैवं पाशुपतं वामं<br>
भैरवं तु महाव्रतम् ।<br>
कालामुखमिति ख्यातम्<br>
अन्तःसमयषट्ककम् ॥ ६१</p>
<p>शैवभेदं प्रवक्ष्यामि ऐक्यपाषाणवादिनौ ।<br>
भेदवादी समावादी सङ्करानती चाविकारवान् ॥ ६२<br>
परिणामि चा शैवश्च सिध्दान्ती पर ईरितः । ६३-1</p>
<h2 id="१०-कल-मतम">१०। कौल-मतम्।</h2>
<p>भैरवस्यापि भेदोऽस्ति यदेवंश्रूयते श्रुतौ ।<br>
चतुर्विधं दक्षिणं स्यादिति सौम्ये शिवागमे ॥ ६४<br>
तेषु कौलस्तु मत्स्येन्द्रनाथसिद्धादिभिःस्फुटम् ।<br>
प्रवर्त्तितो न सौम्ये तु मृगेन्द्रे कथितो मतः ॥ ६५<br>
शैवं मन्त्रश्वरं गौणं दिव्यमार्ष गणर्ह्यकम् ।<br>
योगिनी सिद्धके ॥॥ होता ॥॥ स्यष्टौ विदुर्बुधाः ॥ ६६<br>
तथा मत्स्येन्द्रसिद्धादिमतोऽत्र कौलकः स्मृतः ।<br>
तत्रार्थाः पञ्चभूतोत्थशरीर भुवनादयः । ६७<br>
ज्ञानकर्मेन्द्रियाण्येव दशधा विषया अपि ।<br>
पाशास्ते पशवो बद्धा देवादि स्थावरान्तकाः ॥ ६८<br>
॥॥ स्तु भैरव ॥॥ स्तदुपास्त्या परा ॥॥<br>
चर्यया क्रियया वापि मधुमांसादि सेवया ॥ ६९<br>
योगतो वा त ॥॥ ततः ।<br>
अतिप्रख्यातिमायाति सर्वलोकैश्च पूजिताः ।<br>
पश्चाद्भैरवदेवस्य पदं प्राप्य विमुच्यते ॥ ७०<br>
पाशाद्याधिपतेरस्य सर्वेषां जगतां प्रभोः ।<br>
अत्र सिद्धिंगताः सिद्धाः सर्वे ते नाथ संज्ञिताः ॥ ७१<br>
गोरक्षनाथप्रख्या ये योगशास्त्रप्रवर्तकाः ।<br>
आदिनाथो विरूपाक्षो मत्स्येन्द्रो परिघस्तथा ॥ ७२<br>
नागार्जुनो मेघनाथश्चारङ्गी योगशास्त्रवित् ।<br>
गोरक्षसिद्धबुद्धश्च न च ते सिद्धयोगिनः ॥ ७३<br>
शापानुग्रहकतारो निराशा भिक्षुकाः सदा ।<br>
इष्टदाः सेवया पुंसां सिंहनादादिचिन्हिताः ॥ ७४<br>
इत्येवं सङ्ग्रहेणात्र कौलपक्षो निरूपितः । ७५-1</p>
<h3 id="गरड--दकषण--वम--भततनतर">गरुड — दक्षिण — वाम — भूततन्त्राः</h3>
<p>दृष्टादृष्टार्थसंसिद्धशास्त्रेषु कामिकादिषु ।<br>
लोकविश्वासहेतोस्तद् दृष्टार्थप्रतिपादनम् ॥ ७६<br>
गारुडं दक्षिणं वामं भूततन्त्रं तथैव च ।<br>
चतुर्विधानि शास्त्राणि पुरुषाद्युदितानि च ॥ ७७<br>
अधः स्रोतांसि शैवानि मूर्तिभिः पुरुषादिभिः ।<br>
विज्ञानकेवलैर्रद्रैः प्रेर्यैस्तत्पुरुषादिभिः॥ ७८<br>
प्रवर्तितानि तान्येवं कामिकाद्यनुसारतः ।<br>
अस्वतन्त्रतयोक्तानि तेषु गारुड उच्यते ॥ ७९<br>
पुरुषब्रह्मरूपोयं पूजनीयो जगत्पतिः ।<br>
तदुपासनया सिद्ध प्र ॥॥ च्यते ॥ ८०<br>
यन्मन्त्रौषधसंसिद्धं चिकित्साजातमुत्तमम् । ८१-1</p>
<h2 id="१२-कलमखम">१२। कालामुखम्</h2>
<p>अथ कालामुखार्थस्तु सङ्ग्रहेण निगद्यते ।<br>
स्फाटिकं कुण्डलं चैव रक्तचन्दनलेपनम् ॥ ८२<br>
पुत्रदीप ॥॥ कालामुखस्तथा ।<br>
इति लक्षणसंयुक्तः सेव्यः कालामुखो मतः ॥ ८३<br>
व्रतं कालामुखं प्रोक्तम् ॥॥ ।<br>
प्रत्यक्षादीनि मानानि तत्र प्रागुक्तवर्त्मना ॥ ८४<br>
पतिः पशुश्च पाशश्च प्रमेयस्त्रिविधो मतः ।<br>
पतिः साक्षान्महादेवो रुद्र एव न भैरवः ॥ ८५<br>
रुद्रांशेन विना तस्य न पृथक्त्वेन सभ्भवः ।<br>
तस्मादेवं महादेवो रुद्रोऽयं मूलविग्रहः ॥ ८६<br>
स एव दक्षिणामूर्तिरूपादिबहुविग्रहः ।<br>
साक्षात्सदाशिवो नित्यः शिव एव जगत्पतिः ॥ ८७<br>
तद्भेदो बहुधा प्रोक्तस्तत्तत्कृत्यानुसारतः ।<br>
पशुस्तु त्रिविधो ज्ञेयः प्रागुक्तेनैव वर्त्मना ॥ ८८<br>
पाशं च मलमायादि मायेयं स्याज्जगद् ध्रुवम् ।<br>
पाशबन्धनिवृत्यर्थं पशुभिः सेव्यते शिवः ॥ ८९<br>
अष्टम्यां च चतुर्दश्यां शिवरात्रिव्रतेन च ।<br>
सोमवारादिभिर्नित्यमन्यथोपायतः पुनः ॥ ९०<br>
व्रतं कालामुखं प्रोक्तं शिवदीक्षापुरःसरम् ।<br>
शक्तिपातानुसारेण कर्मसाम्येऽपि सम्भवे ॥ ९१<br>
तथानुष्ठानसामर्थ्यादात्मा शुद्धो भवेत्तदा ।<br>
आत्मा नक्षत्रवद्भाति शिवस्त्वर्क इव स्फुटम् ॥ ९२<br>
तदात्मशिवसंयोगः परमोक्ष इति समृतः ।<br>
इत्येवं सङ्गहादुक्तो व्रतं कालामुखो मतः ॥ ९३</p>
<h2 id="१३-कपलम">१३। कापालम्</h2>
<p>अथ कापालसिद्धान्तः कथ्यते संग्रहादिह ।<br>
तत्कालामुखसंप्रोक्तमङ्गीकृत्य यथोचितम् ॥ ९४<br>
कापालशैवतन्त्रं तु सेव्यते यत्कपालिभिः ।<br>
महाश्मशाने संहारे नृत्यमानमहेशवत् ॥ ९५<br>
स्वात्मानं ध्यायमानः सन् सामगानपुरःसरम् ।<br>
नरकपालहस्तस्तुस भिक्षामटते ततः ॥ ९६<br>
कापालीति हि संप्रोक्तः कापाले साधकोत्तमः ।<br>
कथं प्रागुक्तशैवस्य कालामुखमतस्य च ॥ ९७<br>
एकदेशमतत्वेन केचिदिच्छन्ति पण्डिताः ।<br>
पञ्चार्थं च पुराकल्पं शिवगुह्यप्रमाणकम् ॥ ९८<br>
व्यूहमादर्शनं चैव पद्माकरकशैलकम् ।<br>
नृत्तं चैव सुदुष्प्रापं सिद्धार्थ हि चतुर्दश ॥ ९९<br>
कापालमेवमाख्यातं लाकुलं श्रुणु चानघ ।<br>
इति दीप्तेन तत्तन्त्राण्युक्तान्यर्थस्त्रिधा मतः ॥ १००<br>
पतिः पशुश्च पाशश्च तत्र रुद्रो जगत्पतिः ।<br>
महाश्मशाने संहारे नृत्यमानो महेश्वरः॥ १०१<br>
सदाशिव इति ज्ञेयः सर्ववित्सर्वकृत्प्रभुः ।<br>
आत्मानो बहवो बद्धा ज्ञानमात्रस्वरूपिणः ॥ १०२<br>
ज्ञानक्रियास्वरूपस्तु शिव एको न चापरः ।<br>
कर्म माया च पाशः स्यादाकाशं तत्वमुच्यते ॥ १०३<br>
काल एवात्र माया च तयोर्भेदो न विद्यते ।<br>
तेन बन्धनिवृत्त्यर्थं शिवदीक्षापुरःसरम् ॥ १०४<br>
कुर्वन्नित्यादिकं कर्म कापालज्ञानपारगः ।<br>
अतिवैराग्यसंपन्नः स्तुतिनिन्दापराङ्मुखः ॥ १०५<br>
तथा भिक्षान्नभोक्तायं प्रागुक्तेनैव वर्त्मना ।<br>
मुक्त एव भवेत्तत्र मुक्तौ शिवसमः पुमान् ॥ १०६<br>
न तु नक्षत्रवज्जीवो भानुवद्राजते यतः ।<br>
मुक्तो शिवगुणावेशाद्विभेदो जायते किल ॥ १०७<br>
सर्वज्ञतादिधर्मो हि मुक्तय शिववत्पुनः ।<br>
इत्येवं संग्रहादेव कापालः कतितो मतः ॥ १०८</p>
<h2 id="१४-महवरतम">१४। महाव्रतम्</h2>
<p>अथ महाव्रतः शैवः कथ्यते लेशत स्फुटम् ।<br>
कापालागमसंप्रोक्तमङ्गीकृत्य यथोचितम् ॥ १०९<br>
कुण्डिका कुण्डलं चैव उरगश्च शिखामणिः ।<br>
केशयज्ञोपवीतं च पञ्च मुद्रा महाव्रते ॥ ११०<br>
इति लक्षणसंयुक्तः उच्यते स महाव्रतः ।<br>
प्रत्यक्षादीनि मानानि प्रागुक्तान्येव तानि वै ॥ १११<br>
तथा मानेषु सर्वेषु श्रेष्ठो महाव्रतः स्मृतः ।<br>
पतिः पशुश्च पाशश्च तदर्थःत्रिविधो मतः ॥ ११२<br>
पतिःसदाशिवो ज्ञेयः सर्ववित्सर्वकृद्विभुः ।<br>
अनादिनिरमलो रुद्रः सर्वकारणकारणः ॥ ११३<br>
आत्मानो बहवो ज्ञेया  ज्ञानमात्रसवरूपिणः ।<br>
पतयुरेव क्रियाशक्तिरनान्येषामातमनामिह ॥ ११४<br>
पाशस्तु कर्म माया च नत्वाणवमलः स्मृतः ।<br>
शक्तिपाते तु तत्तन्त्रशिवदीक्षापुरःसरम् ॥ ११५<br>
ज्ञानचर्याद्यनुष्ठानान्मुक्तो भवति मानवः ।<br>
लिङ्गधारी सदा स्वस्य मस्तके कन्धरेऽथवा ॥ ११६<br>
नाभेरूध्र्वं यथाशास्त्रं स्थानेषु हृदयादिषु ।<br>
लिङ्गस्य धारणान्मुक्तिः किं पुनः पूजया नृणाम् ॥ ११७<br>
यथा शिवे तथा भक्तिः गुरौ वै जङ्गमेषु च ।<br>
तथापि जङ्गमे भक्तिर्विशेष इति कथ्यते ॥ ११८<br>
महाव्रताख्यशास्त्रोक्तनित्यकर्मादितत्पराः ।<br>
एकेन जन्मना मुक्तिं प्रयान्तीह महाव्रताः ॥ ११९<br>
इति महाव्रतः सोऽयं संग्रहेण प्रदर्शितः । १२०-1</p>
<h2 id="१५-पशपतम-गणसकरनतम">१५। पाशुपतम्-गुणसंक्रान्तम्</h2>
<p>अथ पाशुपतं वक्ष्ये गुणसंक्रान्तवादिनाम् ।<br>
भस्म मेध्यं चोत्तरीयं विष्ठरं पुस्तकं तथा ॥ १२१<br>
मेखलोपरि कौपीनमेवं पाशुपतं स्मृतम् ।<br>
इति लक्षणसंयुक्तैः सेव्यते यो नरोत्तमैः ॥ १२२<br>
प्रत्यक्षादीनि मानानि प्रागुक्तानीह तानि वै ।<br>
तत्र पाशुपतः श्रेष्ठः आगमस्तु सदोच्यते ॥ १२३<br>
प्राजापत्यं पाशुपतं प्रबुद्धं पद्मसंहिता ।<br>
वासिष्ठं काश्यपं कल्पं वाराहं भार्गवोत्तरम् ॥ १२४<br>
प्रफुल्लं वासवं चैव वायुप्रोक्तं तथैव च ।<br>
वारुणं बार्हस्पत्यं च परमेशं च षोडश ॥ १२५<br>
मतं पाशुपतं प्रोक्तमिति दीप्तागमे श्रुतम् ।<br>
पतिः पशुश्च पाशश्च तदर्थस्त्रिविधो मतः ॥ १२६<br>
॥॥॥॥ सर्वे ते व्यापकाः स्मृताः ।<br>
मायातः कर्मतश्चैव बद्धाः सर्वेश्वराज्ञया ॥ १२७<br>
कार्यकारणतत्वोत्थ - बुद्धिकर्मानुसारतः ।<br>
कुतश्चित्कारणातत्र वैराग्यं जायते यदा ॥ १२८<br>
तदा पाशुपतप्रोक्तशिवदीक्षापुरःसरम् ।<br>
ज्ञानचर्याद्यनुष्ठानान्मुक्तः शिवसमो भवेत् ॥ १२९<br>
किञ्चिज्ज्ञत्वादिधर्मस्य निवृत्त्या मुक्तिकालतः ।<br>
सर्वज्ञत्वादिधर्माणां संभवात् तुल्यता स्फुटा ॥ १३०<br>
कैवल्यं शिवसाम्यत्वात्स्यान्मुक्तिर्निर्मलात्मनः ।<br>
ईश्वरात्तद्गुणाः सर्वे संक्रमन्ते तदात्मनि ॥ १३१<br>
पुण्यपूरुषसंपर्कात् पुण्यानीव ततोऽन्यतः।<br>
क्षमावति त्वनाक्रोशात्पुण्यवद्भिः सहस्थितेः ॥ १३२<br>
पुण्यं संक्रमते पुंसामित्यादि वचनात्स्फुटम् ।<br>
तथा च शिववन्मुक्ताः सर्वज्ञात्वादिधर्मिणः ॥ १३३<br>
अपि कृत्यं न कुर्वन्ति स्वार्थनिष्ठा हि ते यतः ।<br>
इत्येवं गुणसंक्रान्तः साम्यपक्षो निरूपितः ॥ १३४</p>
<h2 id="१६-परवहनतयशवदम">१६। प्रवाहनित्येशवादम्</h2>
<p>अथ तद्भेदवादः प्रवाहनित्येश्वराभिधः ।<br>
कथ्यते पूर्वतः प्रोक्तमङ्गीकृत्य यथोचितम् ॥ १३५<br>
एकात्मवादिरीत्यात्र मन्यन्ते ते शिवात्मनोः ।<br>
अन्यत्पाशुपतप्रोक्तवर्त्मना तेन संमतः। १३६<br>
मुक्तौ तु शिव एवायं मुक्तः कृत्यं करोति सः ।<br>
स्वाधिकारादुपरतो न करोति शिवो विभुः ॥ १३७<br>
ईश्वरात्तद्गुणानां तु संक्रान्तौ निर्मलात्मनि ।<br>
तस्य कार्याण्यसौ बुध्वा जगत्सृष्टयादि कृत्यतः ॥ १३८<br>
स्ववत्संसारनिर्वाहे पुत्रं हष्ट्वा महामतिम् ।<br>
स्वकृत्यादुपरक्ताक्षः सन्यासी स्यात्पिता यथा । १३९<br>
इति प्रवाहनित्येशवादो लेशात्प्रदर्शितः इति । १४०-1</p>
<h2 id="१७-शरतपशपतम">१७। श्रौतपाशुपतम्।</h2>
<p>श्रौत पाशुरते तत्र प्रत्यक्षादि प्रमाणतः ।<br>
ज्ञेयोऽर्थस्त्रिविधो मुक्तिरुत्पत्तिसमता नृणाम् । १४१<br>
इत्ययं किं प्रतिपादयति ? वैदिकपाशुपतमतं दर्शयति ।<br>
अत्र प्रागुक्तेषु शैवेषु श्रौतपाशुपतो नाम श्रुत्यनुसारेण<br>
शिवायै शिवेनोक्तः उपमन्य्वादिप्रवर्तित इति ज्ञेयम् ।<br>
तदुक्तं च -<br>
श्रौतपाशुपतो नाम शतकोटिप्रविस्तरः ।<br>
परमार्थप्रदः श्रेष्ठो वायव्यांहि तथा वचः ॥ १४२<br>
शैवागमोऽपि द्विविधः श्रौतोऽश्रौतश्च स स्मृतः ।<br>
श्रुतिसारमयः श्रौतः स्वतन्त्र इतरो मतः ॥ १४३<br>
स्वतन्त्रो दशधा पूर्वं तथाष्टादशधा पुनः ।<br>
कामिकादिसमाख्याभिः सिद्धः सिद्धान्तसंज्ञितः ॥ १४४<br>
श्रुतिसारमयोऽन्यस्तु शतकोटिप्रविस्तरः ।<br>
परं पाशुपतं यत्र व्रतं ज्ञानं च कथ्यते ॥ १४५<br>
एतत्पाशुपतं श्रौतमथर्वशिरसि स्थितम् ।<br>
तत्रोक्तः परमो धर्मश्चर्याद्यैस्तु चतुर्विधः ॥ १४६<br>
तथा पाशुपतो भक्तः शिवं प्रत्यक्षयेद् दृढम् ।<br>
तस्माच्छ्रेष्ठमनुष्टानं योगे पाशुपते मते ॥ १४७<br>
श्रीकण्ठेन शिवेनोक्तः शिवायै स शिवागमः ।<br>
शिवाश्रितानां सर्वेषां श्रेयसामेकसाधनम् ॥ १४८<br>
युगावर्तेषु सर्वेषु योगाचार्यस्वरूपिणा ।<br>
तत्र तत्रावतीर्णेन शिवेनैव प्रवर्यते ॥ १४९<br>
संक्षिप्यास्य प्रवक्तारः चत्वारः परमर्षयः ।<br>
रुरूर्दधीचोऽगस्त्यश्च उपमन्युर्महायशाः । १५०<br>
ते च पाशुपताः ज्ञेयाः संहिताभ्यासवर्तकाः ।<br>
तत्सन्ततीया गुरवः शतशोऽथ सहस्रशः ॥ १५१</p>
<p>अथात्र वैदिकपाशुपते प्रत्यक्षादिप्रमाणसिद्धानां पदार्थानां त्रैविध्यकथनं वेदान्तवाक्यानां विशिष्टाद्वैतार्थ कृत्वा कामिकाद्युतवत्सर्वेषां पदार्थानां पतिपशुपाशेष्वेव संग्रहाभ्युपगमात् ।  तदुक्तंच -</p>
<p>शैववैदिकसिद्धानि यानि नामानि तानि वै ।<br>
प्रत्यक्षमनुमानाख्यमुपमानागमौ तथा ॥ १५२<br>
अर्थापत्यादिमानानि श्रौतपाशुपते मते ।<br>
प्रामाण्यं स्वत एव स्यात्तत्र वैदिकशैववत् ॥ १५३<br>
अथ तन्मानसंसिद्धं वस्तु च त्रिविधं स्मृतम् ।<br>
अजडश्च जडश्चैव नियन्तृ च तयोरपि ॥ १५४<br>
पशुः पाशः पतिश्चैव कथ्यते त्रितयं क्रमात् ।<br>
अक्षरं च क्षरं चैव क्षराक्षरपरं तथा ॥ १५५<br>
तदेवं त्रितयं भूयः कथ्यते तत्ववादिभिः  ।<br>
अक्षरं पशुरित्युक्तं क्षरं पाश उदाहृतः ॥ १५६<br>
क्षराक्षरपरं यत्तत्पतिरित्यभिधीयते  ।<br>
इति तल्लक्षणोक्त्या च तथैवं हि श्रुतं पुनः ॥ १५७</p>
<p>वायुः —<br>
प्रकृतिः क्षरमित्युक्ता पुरुषोऽक्षरमुच्यते ।<br>
द्वाविमौ प्रेरयत्यन्यः परमः परमेश्वरः  ॥ १५८</p>
<p>मुनयः —<br>
॥॥॥। पुरुषो मतः ।<br>
अनयोः केन संबन्धः को वा प्रेरक ईश्वरः ॥ १५९</p>
<p>वायुः —<br>
माया प्रकृतिरुद्दिष्टा पुरुषो मायया वृतः ।<br>
सम्बन्धो मलकर्मभ्यां शिवः प्रेरक ईश्वरः ॥ १६०</p>
<p>मुनयः —<br>
मलः किदृक् कुतो ह्यस्य शिवत्वं च शिवः कुतः ॥ १६१</p>
<p>वायुः —<br>
माया माहेश्वरी शक्तिश्चिद्रूपो मायया वृतः ।<br>
मलश्चिच्छादको नैजो विशुद्धिः शिवता स्वतः ॥ १६२</p>
<p>मुनयः —<br>
आवृणोति कथं ह्योषा व्यापिनं केन हेतुना ।<br>
किमावृत्तिः तस्य पुंसः केन सर्व निवर्तते ॥ १६३</p>
<p>वायुः —<br>
आवृतिः व्यापितोऽपिस्यात् व्यापि यस्मात् कलादपि ।<br>
हेतुः कर्मैव भोगार्थो निवर्तेत मलक्षयात् ॥ १६४</p>
<p>मुनयः —<br>
कलादि कथ्यते किं तत्कर्म वा किमुदाहृतम् ।<br>
तत्किमादि किमन्तं च किं फलं वा किमाश्रयम् ॥ १६५<br>
तस्मै भोगश्च भोग्यं च किं वा तद्भोग्यसाधकम् ।<br>
मलक्षयस्य हेतुः कः कीदृक् क्षीणमलः पुमान् ॥ १६६</p>
<p>वायुः —<br>
कला विद्या च रागश्च कालो नियतिरेव च ।<br>
कलाद्याश्च समाख्याता यैर्युक्तः पुरुषो भवेत् ॥ १६७<br>
पुण्यपापात्मकं कर्म सुखदुःखफलं तु तत् ।<br>
अनादिफलभोगान्तमज्ञानार्थसमाश्रयम् ॥ १६८<br>
भोगः कर्मविनाशाय भोगमव्यक्तमुच्यते ।<br>
बाह्यान्तःकरणेद्वारं शरीरं भोगसाधकम् ॥ १६९<br>
भावातिशयलभ्येन प्रसादेन मलक्षयः ।<br>
क्षीणे चात्ममले तस्मिन्पुमान् शिवसमो भवेत् ॥ १७०</p>
<p>मुनयः —<br>
कलादि पञ्च तत्वानां किं कर्म पृथगुच्यते।<br>
भोक्तेति पुरुषश्चोति येनात्मा व्यपदिश्यते ॥ १७१<br>
किमात्मकं तदव्यक्त केनाकारेण भुज्यते ।<br>
किं तस्य कारणं भुक्तौ शरीरं च किमुच्यते ॥ १७२</p>
<p>वायुः —<br>
दृक् क्रिया व्यष्टिका विद्या कलारागप्रवर्तिका ।<br>
कालोऽवच्छेदकस्तत्र नियतिस्तु नियामिका ॥ १७३<br>
अव्यक्तं कारणं यत्तत् त्रिगुणप्रभवाप्ययम् ।<br>
प्रधानं प्रकृतिश्चेति यदाहुस्तत्वचिन्तकाः ॥ १७४<br>
कलातस्तदभिव्यक्तमनभिव्यक्तलक्षणम् ।<br>
सुखदुःख विमोहात्मा भिद्यते गुणतस्त्रिधा ॥ १७५<br>
सत्वं रजस्तम इति गुणाः प्रकृतिसंभवाः  ।<br>
प्रकृतौ सूक्ष्मरूपेण तिले तैलमिवस्थिताः  ॥ १७६<br>
सुखं च सुखहेतुश्च समासात्सात्विकं स्मृतम् ।<br>
तामसं तद्विपर्यासात्तावुभौ हेतुराजसम् ॥ १७७<br>
सात्विक्यूर्ध्वगतिः प्रोक्ता तामसी स्यादधोगतिः ।<br>
मध्यमानुगतिर्या सा राजसी परिपठ्यते ॥ १७८<br>
तन्मात्रापञ्चकं चैव भूतपञ्चकमेव च ।<br>
ज्ञानेन्द्रियाणि पञ्चैव पञ्चकर्मेन्द्रियाणि च ॥ १७९<br>
प्राकृतं मानसं बुद्धिरहङ्कारो गुणत्रयम् ।<br>
समासादेवमव्यक्त सविकारमुदाहृतम् ॥ १८०<br>
तत्कारणदशापन्मव्यक्तमिह कथ्यते ।<br>
व्यक्तं कार्यदशापन्नं शरीरादि घटादि च ॥ १८१<br>
यथा घटादिकं कार्यं मृदादि कारणं स्मृतम् ।<br>
शरीरादि तथाव्यक्तमव्यक्तं नातिभिद्यते ॥ १८२<br>
तस्मादव्यक्तमेवैकं कारणं करणानि च ।<br>
शरीरं च तदाधारं तद्भोग्यं चापि नेतरत् ॥ १८३</p>
<p>मुनयः —<br>
बुद्धीन्द्रियशरीरेभ्यो वस्तुनोऽपि कुतो भिदा ॥ १८४B</p>
<p>वायुः —<br>
बुद्धीन्द्रियशरीरेभ्यो व्यतिरिक्तो विभुर्महान् ।<br>
तथा तद्वद्विदात्मेति हेतुस्तत्र सुदुर्गमः ॥ १८५<br>
बुद्धीन्द्रियशरीराणां नात्मता सद्भिरिष्यते ।<br>
स्मृतेरनियतज्ञानाद्यथा वै देहवेदनात् ॥ १८६<br>
अतः स्मार्तानुभूतानामशेषज्ञेयगोचरः ।<br>
अन्तर्यामीति वेदेषु वेदान्तेषु च गीयते ॥ १८७<br>
सर्वतन्त्रः स सर्वत्र व्याप्य तिष्ठति शाश्वतः ।<br>
तथापि क्वापि केनापि व्यक्तमेष न दृश्यते ॥ १८८<br>
न चायं चक्षुषा ग्राहयो न परैरिन्द्रियैरपि ।<br>
मनसैव प्रदीप्तेन महानात्मावसीयते ॥ १८९<br>
न च स्त्री न पुमानेष नैव चापि नपुंसकः ।<br>
नैवोध्र्वंनापि तिर्यक्च नाधस्ताच्च कुतश्चन ॥ १९०<br>
अशरीरः शरीरेषु चलेषु स्थाणुरव्ययः ।<br>
सदा पश्यति तद्धीरो नरः प्रत्यवमर्शनात् ॥ १९१<br>
किमत्र बहुनोक्तैन पुरुषो देहतः पृथक् ।<br>
अपृथक् ये तु पश्यन्ति न सम्यक् तेषु दर्शनम् ॥ १९२<br>
यच्छरीरमिदं प्रोक्तं पुरुषस्य ततः परम् ।<br>
अशुद्धमवश दुःखमध्रुवं च न विद्यते ॥ १९३<br>
विवदाम्बुजभूतेन पुरुषस्तेन संगतः ? ।<br>
सुखी दुःखी विमूढश्च भवति स्वेन कर्मणा ॥ १९४<br>
अद्भिरासेवितं क्षेत्रं जनयत्यञ्जसा यथा ।<br>
अज्ञानाप्यायितं कर्म देह जनयते तथा ॥ १९५<br>
अत्यन्तमसुखा वासा रुग्णाश्चैकान्तमृत्यवः ।<br>
अनागता अतीताश्च तनवोऽस्य सहस्रशः ॥ १९६<br>
मृत्या गत्या च शीर्णेषु शरीरेषु शरीरिणाम्।<br>
अत्यन्तवसतिः कापि न केनापि च लभ्यते ॥ १९७<br>
छादितश्च वियुक्तश्च शरीरैरेष लक्ष्यते ।<br>
चन्द्रविम्बवदाकारे तरलैः अत्रसंचयैः ॥ १९८<br>
अनेकदेहभेदेन भिन्ना वृत्तिरिहात्मनः ॥ १९९B<br>
अष्टपादपरिक्षेपेष्वक्षमुद्रेव लक्ष्यते ।<br>
नैवास्य विहितः कश्चिन्नासौ भवति कस्यचित् ॥ २००<br>
पथि सङ्गम एवायं दारैरन्यैश्च बन्धुभिः ॥<br>
यथा काष्ठं च काष्ठं च समेयातां महोदधौ ॥ २०१<br>
समेत्य च व्यपेयातां तद्वत्भूतसमागमः ।<br>
स पश्यति शरीरं तच्छरीरं नैव पश्यति ॥ २०२<br>
तौपश्यति परः कश्चित्परं तौ नैव पश्यतः ।<br>
ब्रह्माद्याः स्थावरान्ताश्च पशवः परिकीर्तिताः ॥ २०३<br>
पशूनामेव सर्वेषां प्रोक्तमेतन्निबोधत।<br>
य एषो बध्यते पाशैः सुखदुःखाशनः पशुः ॥ २०४<br>
क्रिया साधनभूतोऽयमीश्वरस्येति सूरयः ।<br>
अज्ञो जन्तुरनीशोऽयमात्मनः सुखदुःखयोः ॥ २०५<br>
ईश्वरप्रेरितो गच्छेदभ्रं वा स्वर्गमेव वा । २०६-1</p>
<p>मुनयः —<br>
योऽयं पशुरिति प्रोक्तो यश्च पाश उदाहृतः ।<br>
आभ्यां विलक्षणः कश्चित्कथमस्त्यनयोः पतिः ॥ २०७<br>
अस्ति कश्चिदपर्यन्तरमणीयगुणान्वितः ।<br>
अखण्डजगदण्डानां पिण्डीकरणपण्डितः ॥ २०८<br>
औदार्य वीर्य गाम्भीर्य स्वभावकरुणालयः ।<br>
पतिर्विश्वस्य निर्माता पशुपाशविलक्षणः ॥ २०९<br>
अभावे तस्य विश्वस्य सृष्टिरेषा कथं भवेत्।<br>
अचेतनत्वात्प्रकृतेरज्ञत्वात्पुरुषस्य च ॥ २१०<br>
प्रधानपरमाण्वादि यावत्किञ्चिदचेतनम् ।<br>
न तत्कर्तृ स्वयं दृष्टं बुद्धिमत्कारणं विना ॥ २११<br>
जगच्च तत्कर्त्रपेक्षं कार्यं सावयवं यतः ॥ २१२-1<br>
तस्मात्कार्यस्य कर्तृत्वं पत्युर्न पशुपाशयोः ।<br>
पशोरपि च कर्तृत्वं पत्युः प्रेरणपूर्वकम् ॥ २१३<br>
अयथाकरणज्ञानादण्डस्य गमनं यथा ।<br>
आत्मानं च पृथक्कृत्वा प्रेरितारं तथा पृथक् ॥ २१४<br>
असौ जुषस्ततस्तेन ह्यमृतत्वाय कल्पते ।<br>
पशोः पाशस्य पत्युश्च तत्त्वतोऽस्ति यदन्तरम् ॥ २१५<br>
ब्रह्मवित्तद्विदित्त्वैवं योनेर्मुक्तो भविष्यति ।<br>
संयुक्तमेतद्द्वितयं क्षरमक्षरमेव च ॥ २१६<br>
व्यक्ताव्यक्तं बिभर्तीशो विश्वं विश्वविमोचकः ।<br>
भोक्ता भोग्यं प्रेरयिता मन्तव्यं त्रिविधं स्मृतम् ॥ २१७<br>
नातः परं विजानद्भिः वेदितव्यं हि किञ्चन ।<br>
तिलेषु वा यथा तैलं दन्धि वा सर्पिषं यथा ॥ २१८<br>
यथाऽऽपः स्रोतसा व्याप्ता यथाऽरण्ये हुताशनः ।<br>
एवं महात्मनात्मानमात्मन्यपि विलक्षणम् ॥ २१९<br>
सत्येन तपसा चैव नित्ययुक्तोऽनुपश्यति ।<br>
य एको जालवानीश ईशिनीभि स्वशक्तिभिः ॥ २२०<br>
सर्वानिमान्वशे कृत्वा एक एव स ईशते ।<br>
एक एव तदा रुद्रो न द्वितीयश्च कश्चन ॥ २२१<br>
संसृज्य विश्वं भुवनं गोप्ता संचुकोच सः ।<br>
विश्वतश्चक्षुरेवायं उतायं विश्वतो मुखः ॥ २२२<br>
तथैव विश्वतो बाहुर्विश्वतः पादसम्युतः ।<br>
द्यावाभूमी च जनयन् देव एकः पुरातनः ॥ २२३<br>
स एव सर्वदेवानां प्रभवश्चोद्भवस्तथा ।<br>
हिरण्यगर्भं देवानां प्रथमं तु नयेदयम् ॥ २२४<br>
विश्वस्मादधिको रुद्रो महर्षिरिति शुश्रुम ।<br>
वेदाहमेतं पुरुषं महान्तममृते ध्रुवम् ॥ २२५<br>
आदित्यवर्णं तमसः परस्तात्तत्संज्ञितं विभुम् ।<br>
यस्मान्नास्ति परं किञ्चिदपरं परमार्थतः ॥ २२६<br>
नानीयो नास्ति तद्ज्ज्ययो तेन पूर्णमिदं जगत् ।<br>
सदैको वृक्षवत्स्तब्धः केवलो दिवि तिष्ठति ॥ २२७<br>
संगल्पप्रभवं तस्य cअराcअमिदं जगत् ।<br>
सर्वाननशिरोग्रीवः सर्वभूतगुणाशयः ॥ २२८<br>
सर्वव्यापी च भगवान् तस्मात्सर्वगतः शिवः ।<br>
सर्वतः पाणिपादो यः सर्वतोऽक्षिशिरोमुखः ॥ २२९<br>
सर्वतः श्रुतिमानेव सर्वमाश्रित्य तिष्ठति ।<br>
सर्वेन्द्रियगुणाभावः सर्वेन्द्रियविवर्जितः ॥ २३०<br>
सर्वस्य प्रभुरीशानः सर्वस्य शरणं सुहृत् ।<br>
अचक्षुरपि यः पश्यत्यकर्णोऽपि श्रृणोति यः ॥ २३१<br>
सर्वं वेत्ति न वेत्तास्य तमाहुः पुरुषं परम् ।<br>
अणोरणीयान्महतो महीयानयमव्ययः ॥ २३२<br>
गुहायां निहितश्चापि जन्तोरस्य महेश्वरः ।<br>
सतं च पुरुषं व्याप्य महिमातिशयान्वितम् ॥ २३३<br>
धातुप्रसादादीशानं वीतशोकः प्रपश्यति ।<br>
वेदाहमेतमजरं पुराणं सर्वगं विभुम् ॥ २३४<br>
निरोधं जन्मनो यस्य वदन्ति ब्रह्मवादिनः ।<br>
एकानेकविभिन्नात्मा बहुधा शक्तियोगतः ॥ २३५<br>
विदधाति विहत्यान्ते विश्वमादौ महेश्वरः ।<br>
विश्वधात्री त्वजारव्याता वी ॥॥ च प्रकृतिः समुता ॥ २३६<br>
तामजां लोहितां कृष्णां शुक्लां कृष्णां तमः पराम् ।<br>
॥॥ प्रमाणं स विरूपिणम् ॥ २३७<br>
तामेकः सेवतेऽन्यस्तु भुक्तभोगां जहाति च ।<br>
द्वौ सुपर्णौ च सयुजौ समानं वृक्षमास्थितौ ॥ २३८<br>
एकोऽत्ति पिप्पलं स्वादु परोऽनश्नन् प्रपश्यति ।<br>
वृक्षेऽस्मिन् पुरुषो मग्नः मुह्यमानस्तु शोचति ॥ २३९<br>
जुष्टमन्यं यदा पश्येदीशं परमकारणम् ।<br>
तदास्य महिमानं च वीतशोकः सुखी भवेत् ॥ २४०<br>
तपांसि यज्ञाः क्रतवो यद्भूतं भव्यमेव हि ।<br>
मायां तु प्रकृतिं विद्यान्मायिनं तु महेश्वरम् ॥ २४१<br>
तस्यास्त्वधश्चरैरेव व्याप्तं सर्वमिदं जगत् ।<br>
सूक्ष्मातिसूक्ष्ममीशानं कलिलस्यापि मध्यमम् ॥ २४२<br>
स्रष्टारमपि विश्वस्याधिष्ठितारं च कस्य तु ।<br>
विश्वमेवेश्वरं ज्ञात्वा शान्तिमत्यन्तमृच्छति ॥ २४३<br>
स एव कालो गोप्ता च विश्वस्याधिपतिः पतिः ।<br>
तं विश्वाधिपति ज्ञात्वा मृत्युपाशाद्विमुच्यते ॥ २४४<br>
घृतात्परं मध्यमिव सूक्ष्मं ज्ञात्वाऽधिपं शिवम् ।<br>
सर्वभूतेषु गूढं च सर्वपापैः प्रमुच्यते ॥२४५<br>
एष एव परो देवो विश्वकर्मा महेश्वरः ।<br>
हृदये सन्निविष्टं तं ज्ञात्वैवामृतमश्नुते ॥ २४६<br>
यदा तमस्तन्न दिवि न रात्रिर्न सदप्यसत्।<br>
केवलः शिव एवैकः यतः प्रज्ञा पुरातनी ॥ २४७<br>
नैनमूध्र्व च तिर्यक् च नमध्ये परिजग्रमत् ।<br>
न तस्य प्रतिमा चास्ति तस्य नाम महद्याशः ॥ २४८<br>
अजातमृतमेवैकं बुध्वा जन्मनि भीरवः ।<br>
रुद्रस्यास्य प्रपद्यन्ते मोक्षार्थं दक्षिणं मुखम् ॥ २४९<br>
द्वे अक्षरे ब्रह्म परे अनन्ते समुदाहृते ॥ २५०-1<br>
विद्याऽविद्य समाख्याते निहिते यत्र गूढवत् ।<br>
अक्षरं विद्याह्यमृतं विद्यति परिकीर्त्यते ? ॥ २५१<br>
उभे ते ईशते यस्तु सोऽन्यः खलु महेश्वरः ।<br>
एकैकं बहुधा बीजं विकुर्वनेव देवपः ॥ २५२<br>
सर्वाधिपत्यं कुरुते सृष्ट्वा सर्वान् प्रजापतीन् ।<br>
दिश ऊर्ध्वमधस्तिर्यक् वासयन् भ्राजते स्वयम् ॥ २५३<br>
यो हि स्व्भावनप्येको वरेणस्यस्त्वधितिष्ठति ।<br>
स्वभावाद्वाचिकान् सर्वान् वाच्यांश्च परिणामयन् ॥ २५४<br>
गुणांश्च भोक्तृभोग्यत्वे तद्विश्वमधितिष्ठति ।<br>
एतद्वै गुह्योपनिषद् गूढं ब्रह्म परात्परम् ॥ २५५<br>
ब्रह्मयोनि जगत्पूर्वं विदुर्देवा महर्षयः ।<br>
भावग्राह्यमनीडाख्यं भासि भावकरं शिवम् ॥ २५६<br>
कलासर्गान्त्रं देवं ये विदुस्ते महर्षयः ।<br>
स्वभावमेके मन्यन्ते कालमन्ये विमोहिताः ॥ २५७<br>
देवस्य महिमा ह्योष येनेदं भ्राम्यते जगत् ।<br>
येनेदं वर्तते नित्यं तथा कालात्मको।पि यः ॥ २५८<br>
तेन गीतमिदं कर्म भूतैः सह विवर्तते ।<br>
स्वेनैव भूयसः कृत्त्वे विनिवर्त्य च भूरिशः ॥ २५९<br>
तत्त्वस्य सह तत्वेन योगं चापि नियोजयेत् ।<br>
तेषामेवावकाळः स्यात् कृतस्यापि च कर्मणः ॥ २६०<br>
स एव देवः संयोक्ता तमिद्धं भोक्तृभोग्ययोः ॥ २६१-1<br>
परस्त्रिकालादधिकः स एव परमेश्वरः ।<br>
तं विश्वरूपमभवं भवरूपं प्रजापतिम् ॥ २६२<br>
देवदेवं जगत्पूर्वं स्वचित्तस्थमुपास्महे ।<br>
कार्यादिभ्यः परो यस्मात् प्रपञ्चः परिवर्तते ॥ २६३<br>
धर्मावहं पापनुदं भगेशं विश्वधाम च ।<br>
तमीश्वराणां परमं देवतानां च दैवतम् ॥ २६४<br>
पतिं पतीनां सर्वेषां विदाम भुवनेश्वरम् ।<br>
देवदेवं जगत्पूर्वं स्वचित्तस्थमुपास्महे ॥ २६५<br>
न तस्य विद्यते कार्यं कारणं च न विद्यते ।<br>
न तत्समो नाधिकश्च क्वचिज्जगत्ति दृश्यते ॥ २६६<br>
परास्य विविधा शक्तिः श्रुतौ स्वाभाविकी श्रुता ।<br>
ज्ञानमिच्छा क्रिया चैव तेन विश्वमिदं कृतम् ॥ २६७<br>
न तस्यास्ति पतिः कश्चिन्नैव लिङ्गे च शीतला ? ॥ २६८-1<br>
कारणं कारणानां च स तेषामधिपाधिपः ।<br>
न चास्य जनिता कश्चिन्नैव जन्म कुतश्चन ॥ २६९<br>
न जन्म हेतवस्तद्वन्मलमायादि संज्ञकाः।<br>
स एकः सर्वभूतेषु गूढो व्याप्तश्च सर्वतः ॥ २७०<br>
सर्वभूतान्तरात्मा च कर्माध्यक्षः स कथ्यते ।<br>
सर्वभूताधिवासश्च साक्षी वेत्ता च निर्गुणः ॥ २७१<br>
एको वशी निष्क्रियाणां बहूनां विवशात्मनाम् ।<br>
समासेन च सर्वाणि करोति च यथोचितम् ॥ २७२<br>
तमेवात्मनि तिष्ठन्तं ये पश्यन्ति मुमुक्षवः।<br>
तेषामेव सुखं नित्यं नेतरेषां महात्मनाम् ॥ २७३<br>
नित्यानामप्यसौ नित्यश्चेतनानां च चेतनः ।<br>
एको बहूना चाकामः कामानेकान् प्रयच्छत ॥ २७४<br>
सांख्ययोगादिगम्यं तत्कारणं जगतः परम् ।<br>
ज्ञात्वा देवं पशुः पाशैः सर्वैरपि विमुच्यते ॥ २७५<br>
विश्वकृद्विश्ववित्स्वात्मा योनिज्ञः कालविगुणी ।<br>
प्रधानक्षेत्रविन्निर्गुणेशः पाशविमोचकः ॥ २७६<br>
ब्रह्माणं विदधे पूर्वं वेदांश्चोपादिशत्स्वयम् ।<br>
यो वेद तमहं बुध्वा स्वात्मबुद्धिप्रसादतः ॥ २७७<br>
मुमुक्षुरस्मात्संसारात्प्रपद्ये शरणं शिवम् ।<br>
निष्कलं निष्क्रियं शान्तं निरवद्यं निरञ्जनम् ॥ २७८<br>
अमृतस्य परंसेतुं दग्धेन्धनमिवानलम् ।<br>
यदा चर्मवदाकाशं वेष्टयिष्यन्ति मानवाः ॥ २७९<br>
तदा देवमविज्ञाय दुःखस्यान्तो भविष्यति ।<br>
तपः प्रसादाद्देवस्य प्रसादाच्च महर्षयः ॥ २८०<br>
विश्रमोचितमात्मानं पवित्र परपावनम् ।<br>
वेदान्तपरमं गुह्यं पुरा कल्पप्रचोदितम् ॥ २८१<br>
ब्रह्मणो वदनालब्धं मयेदं भाग्यगौरवात् ।<br>
इत्येवं त्रिपदार्थास्ते कथिताः सङ्गहात्पुनः ॥ २८२<br>
कथ्यन्ते पञ्चधा पाशा मलमायाद्वयं पुनः ॥ २८३-1<br>
अनुग्रहतिरोधायी शक्तिः पञ्चविधा तथा ।<br>
तत्र मायाद्वयोद्धूतं षट्त्रिंशत्तत्वजातकम् ॥ २८४<br>
पञ्च भूतानि तन्मात्रपञ्चकर्मेन्द्रियाणि च ।<br>
ज्ञानकर्मविभागेन पञ्च पञ्च विभागशः ॥ २८५<br>
त्वगादि धातवः सप्त पञ्च प्राणादिवायवः ।<br>
मनश्चाहंकृतिः रव्यातिर्गुणाश्च प्रकृतिः पुमान् ॥ २८६<br>
रागो विद्या कला चेति नियतिः काल एव च ।<br>
माया च शुद्धविद्या च महेशःश्च सदाशिवः ॥ २८७<br>
शक्तिश्च शिवतत्त्वं च तत्त्वानि क्रमशो विदुः ।<br>
महामाया च मायेति प्रकृतिस्त्रिगुणेति च ॥ २८८<br>
त्रिविधा कार्यभेदेन सा प्रभिन्ना षडध्वनः ।<br>
स वागर्थमयश्चाध्वा षड्विधो निखिलं जगत् ॥ २८९<br>
इत्यादि वचनादेवं पशुभेदश्च कथ्यते ।<br>
सकलाश्च तथा सर्वे विमलाः प्रलयाकलाः ॥ २९०<br>
मलैकमात्रसम्बन्धास्ते विज्ञानकला मताः ।<br>
तदवान्तरभेदेन भिद्यते बहुधा पुनः ॥ २९१<br>
एतद्विविधपाशानां पशूनां पतिरीश्वरः ।<br>
स्थानभोगाधिकारादिवशेन बहुधा पुनः ॥ २९२<br>
भिद्यते तत्तदात्मानुग्रहेणैव तथा वचः ।<br>
पक्वात्मानः क्रमाद्भिन्नाः एकद्वित्रिमलाः क्रमात् ॥ २९३<br>
एक द्वित्रि मलान्सर्वान् शिव एकोऽधितिष्ठति ।<br>
अशिवात्मकमप्येतच्छिवेनाधिष्ठितं यथा ॥ २९४<br>
अरुद्रात्मकमप्येवं रुद्रैर्जगदधिष्ठितम् ।<br>
अण्वन्ता हि महाभूमिः शतरूद्राद्यधिष्ठिता ॥ २९५<br>
मायन्तमन्तरिक्षं तु अमरेशादिभिः क्रमात् ।<br>
अङ्गुष्ठमात्रपर्यन्तः समन्तात्सन्ततं तथा ॥ २९६<br>
महामायावसाना द्यौर्वामाद्यैर्भुवनाधिपैः ।<br>
अनाश्रितान्तैरध्वान्तवर्तिभिः समधिष्ठिता ॥ २९७<br>
इत्येवं तदधिष्ठानभेदः स कथितः पुनः ।<br>
शिवस्य परिपूर्णस्य परानुग्रहमन्तरा ॥ २९८<br>
न किञ्चिदपि कर्तव्यमिति साधु विनिश्चितम् ॥ २९९-1<br>
स्वभावादेष पर्याप्तः परानुग्रहकर्मणि ।<br>
अन्यथान्यत्स्वभावेन न किमप्यनुगृह्यते ॥ ३००<br>
परं सर्वमनुग्राह्यं पशुपाशादिकं जगत् ।<br>
परस्यानुग्रहार्थं नु पत्युराज्ञासमन्वयः ॥ ३०१<br>
यत्तत्पुनरनुग्राह्यं परतन्त्रं तदिष्यते ।<br>
अनुग्रहादृते नास्य भुक्तिमुक्ती त्वनन्वयात् ॥ ३०२<br>
मूर्त्यात्मानीऽप्यनुग्राह्याः शिवज्ञाननिवर्तनात् ।<br>
अज्ञानाधिष्ठितं किञ्चिदिह शम्भोर्न विद्यते ॥ ३०३<br>
येनोपलक्ष्यतेऽस्माभिः सकलेनापि निष्कलः ।<br>
स मूर्त्यात्मा शिवस्यैव मूर्तिरित्युपचर्यते ॥ ३०४<br>
न हत्यसौ निष्कलः साक्षात् शिवः परमकारणः ।<br>
स्वाकारेणानुभावेन तेनाप्यनुपलक्षितः ॥ ३०५<br>
प्रमाणगम्यतामात्रं तत्सद्भावोपपादकम् ।<br>
न तावताऽनपेक्षा धीरुपलभ्येत लक्षणम् ॥ ३०६<br>
यथा काष्ठाद्यानारूढी न वन्हिलुपलभ्यते ।<br>
एवं शिवोपि मूर्त्यात्मन्यनारूढ इति च स्थितिः ॥ ३०७<br>
यथाग्निमानयेत्युक्ते ज्वलत्काष्ठादृते स्वयम् ।<br>
नाग्निरानीयते तद्वत्पूज्यो मूर्त्यात्मना शिवः ॥ ३०८<br>
तत एव हि पूजार्थं मूर्त्यात्मपरिकल्पनम् ।<br>
मूर्त्यात्मनि कृतं साक्षाच्छिव एव कृतं यतः ॥ ३०९<br>
लिङ्गादावर्पितं द्रव्यमाचार्येऽपि विशेषतः ।<br>
तत्तन्मूर्त्यात्मभावेन शिवोऽस्माभिरुपास्यते ॥ ३१०<br>
यथानुगृह्यते सोऽपि मूर्त्यात्मा परमात्मना ।<br>
तथा मूर्त्याम् ॥॥ न परतो वयम् ॥ ३११<br>
लोकानुग्रहणायैव शिवेन परमेष्ठिना ।<br>
सदाशिवादयः सर्वे मूर्त्यात्मानोऽप्यधिष्ठिताः ॥ ३१२<br>
तेऽपि मूर्त्यात्मभावेन लब्ध्वा स्वयमनुग्रहम् ।<br>
कुरुते चानुगृह्नन्ति शिवेन समधिष्ठिताः ॥ ३१३<br>
आत्मनामेव भोगाय मोक्षाय च विशेषतः ।<br>
मूर्त्यात्मस्वपि रागाद्या दोषाः सन्त्येव वस्तुतः ॥ ३१४<br>
तथापि तेषामेवैते न शिवस्य तु सर्वथा ।<br>
अग्नावपि समाविष्टे ॥। ख कालतः ॥ ३१५<br>
इति नाग्निरसौ तत्र ताम्रसंसर्गकारणात् ।<br>
नाग्नेरशुचिसंसर्गादशुचित्वमुपेयते ॥ ३१६<br>
अशुचेस्त्वग्निसंयोगाच्छुचित्वमुपजायते ।<br>
एवं शोध्यात्मसंसर्गान्नैवाशुद्धः शिवो भवेत् ॥ ३१७<br>
शिवसंसर्गतस्त्वेष शोध्यात्मैव विशुद्धयति ।<br>
अयस्यग्नौ समाविष्टे दाहोऽग्नेरेव नायसः ॥ ३१८<br>
मूर्त्यात्मस्वेवमैश्वर्यमीशस्यैव न चात्मनाम् ।<br>
नहि काष्ठो ज्यलत्यूर्ध्वमग्निरेव ज्वलत्यसौ ॥ ३१९<br>
काष्ठस्याङ्गारसंसक्तिरेवमत्रापि योज्यताम् ।<br>
तत एव जगाच्यस्मिन्काष्ठपाषाणमृत्स्वपि ॥ ३२०<br>
शिवावेशवशादेव शिवत्वमुपचर्यते ।<br>
इत्यतो बहुधा भिन्नः शिवोऽनुग्रहकारणात् ॥ ३२१<br>
तथा चैकात्मवादे तु श्रृऊयते हि तथा वचः ।<br>
आत्मसंज्ञः शिवः शुद्धः एक एवाद्वयः सदा ॥ ३२२<br>
इत्यतो द्वैतसिद्धान्तनिर्णयः स निरस्यते ।<br>
अद्वैतमागमशिरोभिरुपासनायामुक्तं तवेति परमार्थतया न वाच्यम् ॥<br>
भेदः स्फुटो गरुडमान्त्रिकयोरलीकं तदात्म्यभावनमथापि विषं प्रमार्ष्टिं ॥ ३२३<br>
इति वेदान्तवाक्यानामावेशाद्वैत ईरितः ।<br>
कृतार्थेन विरोधः स्यात् यथा पूर्वमुदाहृतम् ॥ ३२४<br>
स एकः सर्वभूतेषु गूढो व्याप्तश्च सर्वतः ।<br>
सर्वभूतान्तरात्मा च कर्माध्यक्षः स कथ्यते ॥ ३२५<br>
तत एव जगत्यस्मिन्काष्ठपाषाणमृत्स्वपि ।<br>
शिवावेशवशादेव शिवत्वमुपश्चर्यते ॥ ३२६<br>
इत्यतोऽत्र समावेशसाम्यमुक्तिश्च निश्चिता ॥ ३२७-1</p>
<p>अथ कृतचर्याक्रियायोगनिष्ठानां कर्मसाम्यमलपरिपाकवशात् शक्तिनिपातयुक्तानां साधकानामेव मुक्तिप्रतिपादनमितरेषां शिवज्ञानानुदयात् न मुक्तेः सम्भव इति । तदुक्तं च —<br>
शिवचर्यादिसंपत्या शक्तिपातापवित्रितः ।<br>
योग्यो निर्वाणदीक्षायां ततोऽनुष्ठानतत्परः ॥ ३२८<br>
मुक्त एव भवेन्नान्ये वायव्यां हि तथा वचः ।<br>
शक्तिपातानुसारेण शिष्योऽनुग्रहमर्हति ॥ ३२९<br>
अन्यथा तु तथा कृष्ण तत्र शुद्धिर्नजायते ।<br>
न विद्या न शिवाचारो विमुक्तिर्न च सिद्धयति ॥ ३३०<br>
तस्मादङ्गानि संवीक्ष्य शक्तिपातस्य भूरिशः ।<br>
ज्ञानेन क्रियया वाथ गुरुः शिष्यं विशोधयेत् ॥ ३३१<br>
यो तथा कुरुते मोहात् स विनश्यति दुर्मतिः ।<br>
तस्मात् सर्वप्रयत्नेन गुरुः शिष्यान् परीक्षयेत् ॥ ३३२<br>
लक्षणं शक्तिपातस्य प्रबोधानन्दसम्भवः ।<br>
सा यस्मात्परमा शक्तिः प्रबोधानन्दरूपिणी ॥ ३३३<br>
आनन्दबोधयोर्योगमन्तःकरणविक्रिया ।<br>
यया स्यात्कम्परोमाञ्cअस्वरनेत्राङ्गविक्रिया ॥ ३३४<br>
शिष्यं तं लक्षणैरेभिर्गुरुः कुर्यात्परीक्षणम् ।<br>
ततो दीक्षां गुरुः कुर्यात्सर्वपापविनाशिनीम् ॥ ३३५<br>
दीपते येन विज्ञानं क्षीयते पाशबन्धनम् ।<br>
तस्मात्संस्कार एवेदं दीक्षेत्यपि च कथ्यते ॥ ३३६<br>
शाम्भवी चैव शाक्तो च मान्त्री चैव शिवागमे ।<br>
दीक्षोपदिश्यते ज्ञेया शिवेन परमात्मना ॥ ३३७<br>
गुरोरालोकमात्रेण स्पर्शात्संभाषणादपि ।<br>
सच्यः सञ्जायते प्रज्ञा पाशोपक्षयकारिणी ॥ ३३८<br>
सा दीक्षा शाम्भवी प्रोता सा पुनर्भिद्यते द्विधा ।<br>
तीव्र तीव्रतरा चेति पाशोपक्षयभेदतः ॥ ३३९<br>
यया स्यान्निर्वृतिः सद्यः सेयं तीव्रतरा मता ।<br>
तीव्रातु जीवितान्तं या पुंसां पाशविमोचिका ॥ ३४०<br>
शाक्ती ज्ञानवती दीक्षा शिष्यदेहं प्रविश्य तु ।<br>
गुरुणा योगमार्गेण शाक्ती या क्रियते मता ॥ ३४१<br>
मान्त्री क्रियावती दीक्षा कुण्डमण्डलपूर्विका ।<br>
मन्दा मन्दतरा लेशात् कर्तव्या गुरुणा बहिः ॥ ३४२<br>
तदेवं दीक्षितस्यात्र शैवकर्म च विश्रुतम् ।<br>
नाशिवः शिवमभ्यासेन्नाशिवः शिवमर्चयेत् ॥ ३४३<br>
नाशिवस्तु शिवं ध्यायेन्नाशिवः शिवमाप्नुयात् ।<br>
तस्माच्छैवीं तनुं कृत्वा त्यक्त्वा च पशुभावनाम् ॥ ३४४<br>
शिवोऽहमिति सञ्चिन्त्य शैवकर्मसमाचरेत् ।<br>
कर्मयज्ञस्तपोयज्ञो जपयज्ञस्तदुच्यते ॥ ३४५<br>
ध्यानयज्ञो ज्ञानयज्ञः पञ्च यज्ञाः प्रकीर्तिताः ।<br>
कर्मयज्ञरताः केचित्तपोयज्ञरताः परे ॥ ३४६<br>
जपयज्ञरताश्चान्ये ध्यानयज्ञरतास्तथा ।<br>
ज्ञानयज्ञरताश्चान्ये विशिष्टाश्चोत्तरोत्तराः ॥ ३४७<br>
कर्मयज्ञो द्विधा प्रोक्तः कामाकामविभेदतः ।<br>
भोगकामी ततो भुक्त्वा कामासक्तः पुनर्भवेत् ॥ ३४८<br>
अकामो रुद्रभावेन भोगान्भुक्त्वा ततश्च्युतः ।<br>
तपोयज्ञरतो भूत्वा जायते नात्र संशयः ॥ ३४९<br>
तपस्वीति ततस्तस्मिन्भोगान्भुङ्क्त्वा ततश्च्युतः ।<br>
जपध्यानरतो भूत्वा जायते भुविमानवः ॥ ३५०<br>
जपध्यानरतो मर्त्यस्तद्वैशिष्ट्यवशादिह ।<br>
ज्ञानं लब्ध्वाऽचिरादेव शिवसायुज्यमाप्नुयात् ॥ ३५१<br>
तस्मान्मुक्तेश्चिराध्येतुं कर्मयज्ञो हि देहिनाम् ।<br>
अकामः कामसंयुक्तो बन्धायैव भविष्यति ॥ ३५२<br>
तस्मात्पञ्चसु यज्ञेषु ध्यानयज्ञरतो भवेत् ।<br>
ध्यानं ज्ञानंच यस्यास्ति तीर्णं तेन भवार्णवात् ॥ ३५३<br>
आत्मस्थं यः शिवं त्यक्त्वा बहिरभ्यर्चयेन्नरः ।<br>
हस्तस्थं पिण्डमुत्सृज्य लिहेत्कूर्परमात्मनः ॥ ३५४<br>
शिवज्ञानं भवेद्ध्यानाज्ज्ञानं भूयः प्रवर्तते ।<br>
तदुभाभ्यामेव मुक्तिस्तस्माद्ध्यानरतो भवेत् ॥ ३५५<br>
द्वादशान्तेऽथवा मूर्ध्नि ललाटे भ्रूयुगान्तरे ।<br>
नासाग्रे वाथवा नेत्रे कन्धरे हदयेऽथवा ॥ ३५६<br>
नाभौवा शाश्वतस्थाने श्रद्धाशुद्धेन चेतसा ।<br>
बहिर्योगविचारेण देवं देवींच पूजयेत् ॥ ३५७<br>
अथैवं श्रूयते तत्र वायव्यां कुत्रचित्पुनः ।<br>
नामाष्ठकमयो योगः शिवेन परिकल्पितः ॥ ३५८<br>
तेन योगेन सहसा शैवी प्रज्ञा प्रवर्तते ।<br>
प्रज्ञया परमं ज्ञानमचिराल्लभते स्थितिम् ॥ ३५९<br>
प्रसीदति शिवस्तस्य यस्य ज्ञानं प्रतिष्ठितम् ।<br>
प्रसादात्परमो योगः स शिवं चापरोक्षयेत् ॥ ३६०<br>
शिवापरोक्ष्यात्संसारकारणं तु वियुज्यते ।<br>
ततः स्यान्मुक्तसंसारो मुक्तः शिवसमोभवेत् ॥ इति ॥ ३६१</p>
<p>अथात्मनां शिवेन विशिष्टाद्वैतसिद्धसायुज्यप्राप्तौ शिवावेशवशात्तेषां तेन साम्यप्रतिपादनं अन्यथैकात्मवादरीत्त्या सायुज्यमात्रसिद्धौ भूयो भूयः संसारप्राप्तिदोषादिसम्भवात् पुनः समुत्पत्यादिसाम्याभ्युपगमे त्वद्वैत श्रुतिविरोधादनित्यत्वादिदोषापत्तेः । तदुक्तं च —</p>
<p>श्रौतपाशुरते मुक्तिर्मलापायादनन्तरम् ।<br>
शिवावेशवशादुक्तविशिष्टाद्वैतवर्त्मना ॥ ३६२<br>
शिवधर्मान्वितो मुक्तः शिवैकज्ञानपूर्वकम् ।<br>
आत्मानन्दमवाप्नोति तथैव वचनं श्रुतम् ॥ ३६३<br>
अयस्यग्नौ समाविष्टे दाहोऽग्नेरेव नायसः ।<br>
मूर्त्यात्मसुएवमैश्वर्यमीशस्यैव न चात्मनाम् ॥ ३६४<br>
तत एव जगत्यस्मिन् काष्ठपाषाणमृत्स्वपि ।<br>
शिवावेशवशादेव शिवत्वमुपचर्यत ॥ ३६५<br>
तिलेषु वा यथा तैलं दध्नि वा सर्पिरर्पितम्।<br>
यथापः स्रोतसा व्याप्ता यथारण्ये हुताशनः ॥ ३६६<br>
एवं महात्मनात्मानमात्मन्यपि विलक्षणम् ।<br>
सत्येन तपसा चैव नित्ययुक्तोऽनुपश्यति ॥ ३६७<br>
तमेवमात्मनिष्ठं तं ये पश्यन्ति मुमुक्षवः ।<br>
तेषामेव सुखं नित्यं नेतरेषां महात्मनाम् ॥ ३६८<br>
ततः स्यान्मुक्तसंसारो मुक्तः शिवसमो भवेत् ।<br>
इत्यादि बहुधा पूर्वं श्रौतशैवमुदाहृतम् ॥ ३६९<br>
अथावेशवशदेव शिवधर्मान्वितो यदि ।<br>
स चात्मा जड एव स्यादिति शङ्का न विद्यते ॥ ३७०<br>
आत्मासौ चेतनो यस्मात् समाविष्टः शिवेन तु ।<br>
ग्रहैराविष्टपुरुष इव वेत्ति करोति च ॥ ३७१<br>
अन्यथासौ शिवः कुर्यात्पाशाविष्टः स्वकर्म च ।<br>
घटाविष्टः पिशाचश्च तथैव वचनं श्रुतम् ॥ ३७२<br>
शिवस्य परिपूर्णस्य परानुग्रहमन्तरा ।<br>
न किञ्चिदपि कर्तव्यमिति साधुविनिश्चितम् ॥ ३७३<br>
स्वभावादेव पर्याप्तं परानुग्रहकर्मणि ।<br>
अन्यथान्यस्वभावेन न किमप्यनुगृह्यते ॥ ३७४<br>
परं सर्वमनुग्राह्यं पशुपाशादिकं जगत् ।<br>
परस्यानुग्रहार्थं तु पत्युराज्ञासमन्वयः ॥ ३७५<br>
यत्तत्पुनरनुग्रह्यं परतन्त्रं तदिष्यते ।<br>
अनुग्रहादृते नास्य भुक्तिमुक्तीत्वनन्यात् ॥ ३७६<br>
मूर्त्यात्मानोऽप्यनुग्राह्याः इति पूर्वमुदाहृतम् ।<br>
सदाशिवादयः सर्वे मूर्त्यात्मानोऽप्यधिष्ठिताः ॥ ३७७<br>
तेऽपिमूत्र्यात्मभावेन लब्ध्वा स्वयं अनुग्रहम् ।<br>
अन्यात्मनोऽनुगृहन्ति शिवेन समधिष्ठिताः ॥ ३७८<br>
आत्मनामेव भोगाय मोक्षायेत्यादिकं पुनः ।<br>
अतो हि परमुक्तौ तत् ज्ञानानन्दः श्रुतः स्फुटम् ॥ ३७९<br>
द्वौ सुपर्णौ च सयुजौ समानं वृक्षमास्थितौ ।<br>
एकोऽति पिप्पलं स्वादु परोऽनश्नन्प्रपश्यति ॥ ३८०<br>
वृक्षेऽस्मिन् पुरुषो मग्नो मुह्यमानस्तु शोचति ।<br>
जुष्टमन्यं यदा पश्येदीशं परमकारणम् ॥ ३८१<br>
तदास्य महिमानं च वीतशोकः सुखी भवेत् ।<br>
रसो ब्रह्म रसं लब्ध्वाऽऽनन्दी भवति नान्यथा ॥ ३८२<br>
निजानन्दं सदा पश्यन्नपश्यत्यखिलं जगत् ॥ ३८३-1<br>
इति तत्समता तस्य विमुक्तस्य न सर्वथा ।<br>
किन्त्वेकदेशतः सिद्धा यत एवं वचः श्रुतम् ॥ ३८४<br>
नित्यानामप्यसौ नित्यश्चेतनानां च चेतनः ।<br>
एको बहूनां चाकामः कामकामान् प्रयच्छति ॥ ३८५<br>
आत्मानं च पृथक् कृत्वा प्रेरितारं तथा पृथक् ।<br>
असौ जुष्टस्ततस्तेन ह्यमृतत्वाय कल्पते ॥ ३८६<br>
पशोः पत्युश्च पाशस्य तत्त्वतोऽस्ति यदन्तरम् ।<br>
ब्रह्मवित्तद्विदित्वैव योनेर्मुक्तो भविष्यति ॥ ३८७<br>
न तस्य विद्यते कार्यं कारणं च न विद्यते ।<br>
न तत्समो नाधिकश्च क्वचिज्जगति दृश्यते ॥ ३८८<br>
सर्वज्ञत्वादि धर्मेषु चैवमेव यतो वचः ।<br>
यदा विकासयत्येवरवौ पद्मानि भानुभिः ॥ ३८९<br>
समं न विकसन्त्येव स्वस्वभावानुरोधतः ।<br>
स्वभावोऽपि हि भावानां भाविनोऽर्थस्य कारणम् ॥ ३९०<br>
न हि स्वभाविनोऽर्थस्यान्तं कार्येषु साधयेत् ।<br>
सुवर्णमेकं साङ्गारं द्रावयत्यग्निसङ्गमः ॥ ३९१<br>
एवं पक्कमलानेव मोचयेत शिवः परान् ।<br>
यद्यथा भविंतु योग्य तत्तथा न भवेत्स्वयम् ॥ ३९२<br>
विना भावयता भर्त्रा स्वतन्त्रः स ततो भवेत् ।<br>
स्वभावविमलो यद्वत्सर्वानुग्राहकः शिवः ॥ ३९३<br>
स्वभावमलिनो यद्वदात्मानो जीवसंज्ञिताः ॥ ३९४-1<br>
इति वायव्यवचनमथ स्कान्दे विशेषतः ।<br>
बध्वा पशूनिमान्पाशैः शरीरकरणादिभिः ॥ ३९५<br>
मोचयेत सदा शम्मुः सर्वज्ञत्वादिशक्तिमान् ।<br>
लीलासाधनभूतास्ते ब्रह्माद्याः पशवः प्रभोः ॥ ३९६<br>
सर्वज्ञोऽयमतः शम्भुः सृजत्यवति हन्ति च ।<br>
तृप्तो यतः सदादेवः सर्वानुग्राहकः स्मृतः ॥ ३९७<br>
बोधोऽनादिः परस्येति बोधकः सकलात्मनाम् ।<br>
स्वतन्त्रशक्तिर्देवेशः पक्कान्मोचयति प्रभुः ॥ ३९८<br>
अलुप्तशक्तिमान्यस्मात्तस्मात् मोचनकारकः ।<br>
अनन्ताः शक्तयोऽस्यैव निमित्तमखिलात्मनाम् ॥ ३९९<br>
एवं षडङ्गवान् पञ्चब्रह्मरूपी सदाशिवः ।<br>
ज्ञेयः पशुपतिः सर्वैः पशुपाशबिलक्षणः ॥ ४००<br>
इत्येवमात्मनो भावाच्छिवसाम्यं न सर्वथा ।<br>
अनेकेश्वरवादादि दोष एव ततोऽन्यथा ॥ ४०१<br>
तथा तद्भागतः साम्ये यदन्यद् दूषणं श्रुतम् ।<br>
केनचित्साधनेनैव मुक्तः शिवसमो भवेत् ॥ ४०२<br>
इत्येवं केचिदिच्छन्ति वादिनो मुनिपुङ्गवाः ।<br>
वार्तामात्रमिदं प्रोक्तं सर्वथा न तदर्थवत् ॥ ४०३<br>
एकदेशेन वा जीवः किं वा सर्वात्मना समः ।<br>
एकदेशेन चेत्सर्वे शिवाः संसारवर्तिनः ॥ ४०४<br>
एकदेशेन स्र्वेषामस्ति साम्यं शिवेन हि ।<br>
सर्वात्मना चेत्साम्यंस्यात् सर्वथा शिव एव सः ॥ ४०५<br>
भेदकाकारशून्यत्वाद्भेदाभावाच्च वस्तुनः ॥ ४०६<br>
तस्माज्जीवः स्वतः साक्षात् शिवः सत्यादिलक्षणः ।<br>
इतयत्र भागतः साम्ये दूषणं तु न बन्धवत् ॥ ४०७<br>
न सन्ति भाविनां यस्मादात्मानं सर्वथा यतः ।<br>
न साम्या सर्वथा साम्ये परिपूर्णमनोरथाः ॥ ४०८<br>
स्वरूपावाप्तिरेव स्यादिति मोक्षस्य लक्षणात् ।<br>
तदेव भागतः साम्यं कामिकादौ च विश्रुतम् ॥ ४०९<br>
शिववच्छाश्वतः शुद्धः सृष्टिधर्मविवर्जितः ।<br>
इत्याद्येकात्मवादे तु सफुटमुक्तं च दूषणम् ॥ ४१०<br>
त्वन्मते परिविज्ञाननिष्पन्ना अपि मुक्तयः ।<br>
भजते नाविसंवादमाम्भसा इव कृष्टयः ॥ ४११<br>
समुत्पात्याऽथवा साम्ये सद्य एव विनश्यति ।<br>
संक्रान्तौ तु न दृष्ठान्तो न मान व्यक्तिसाम्यतः ॥ ४१२<br>
न च सृष्ट्यादि कुर्वन्ति स्वार्थनिष्ठा इतीरणात् ।<br>
तथा तत्कृत्यविरहात् सर्वज्ञत्वेन साम्यता ॥ ४१३<br>
सर्वज्ञत्वं शिवस्यापि ज्ञेयं यत्सर्वकृत्यतः ।<br>
एवं च सति षाङ्गुण्यसाम्यवादो निरस्यते ॥ ४१४<br>
ज्ञत्वकर्तृत्वमूलेन षाड्गुण्यप्रतिपादनात् ।<br>
न चास्य कृत्यविरहेऽप्यस्तु सर्वार्थवेदनम् ॥ ४१५<br>
प्रयोजनमनुद्दिश्य न मन्दोऽपि प्रवर्तते ।<br>
इति न्यायादसाध्यार्थः साधनेऽप्यप्रवृत्तिमान् ॥ ४१६<br>
जगत्कृत्यप्रवृत्तस्य किं तद्विज्ञानतः फलम् ।<br>
एवं बहुविधाशेषवस्तुव्यापारदर्शिनः ॥ ४१७<br>
जायते कापि संप्रीतिः सा हि तस्य प्रयोजनम् ।<br>
मैवमेतादृशाज्ज्ञानात्प्रीतिलेशो न जायते ॥ ४१८<br>
यन्नास्त्यतिशयः कश्चित्तद्गृहीतेषु वस्तुषु ।<br>
अस्य मुक्तस्य सदृशा अन्ये मुक्ताः शिवेन ते ॥ ४१९<br>
बद्धास्तद्यजनार्थाश्च न्यूनाः कोऽतिशयस्ततः ।<br>
यदि सृष्ट्यत्ययं शम्भोः कृत्यातिशयदर्शनात् ॥ ४२०<br>
तदा तत्साम्यवादोऽयं त्वया दत्तजलाञ्जलिः ॥ ४२१-1<br>
सति ह्यतिशये शम्भौ नवतत्वान्तदर्शिनम् ।<br>
कर्तुमर्हसि तस्मात्वं भग्ना सर्वज्ञताप्यसौ ॥ ४२२<br>
किञ्cअ तच्छिवकृत्यस्य भानं चिदचिदात्मके ।<br>
जगत्येव नcआस्पन्दे शिवे मुक्तान्तरेषु वा ॥ ४२३<br>
तन्मुक्तस्य जगच्चेष्टा ज्ञानं तत्स्मरणात्मकम् ।<br>
न्यायो ह्त्यनादौ संसारे किं न संभवति स्वयम् ॥ ४२४<br>
अपि वा परमुक्तो तत् ज्ञानं योगविशेषतः ।<br>
यथार्थं विश्वविज्ञानांज्जीवन्मुक्तः प्रजायते ॥ ४२५<br>
समाधौ मलमुत्सार्य चान्यदेशचरित्रकम् ।<br>
जायते येन तत्सर्वं योगिभिर्योगदर्शनम् ॥ ४२६<br>
इत्यादि वचनं तत्र प्रमाणं परिदृश्यते ।<br>
तदर्थेष्वनुभूतेष्वप्यस्ति नातिशयः कृतः ॥ ४२७<br>
अस्तु वातिशयः कश्चिदस्य प्रीतिकरो न सः ।<br>
दयाकरस्तु बद्धानां दर्शनाज्जायते हि सः ॥ ४२८<br>
यथा तुल्यः शिवोऽप्येषां क्लेशं दृष्टवा कृपानिधिः ।<br>
मुक्तिं करोति कालेन श्रूयते तच्च सर्वतः ॥ ४२९<br>
जगत्सृष्टिस्थितिध्वंसं कारुण्याच्च शिवात्मकम् ।<br>
एवं स्वभावमलिनान् सर्वदा दुःखिनः पशून् ॥ ४३०<br>
स्वाज्ञौषधविधानेन दुःखान्मोचयते शिवः ।<br>
संसारस्येश्वरो नित्यं समूल्य निवर्तकः ॥ ४३१<br>
संसारवैद्य इत्युक्तः स च तत्वार्थवेदिभिः ।<br>
यथा वात्र द्वयोर्लोके समं कारागृहस्थयोः ॥ ४३२<br>
विमुक्तोऽन्यतरं वीक्ष्य नासौ सुप्रीतिमृच्छति ।<br>
किंतु तं दयते क्लेशात्तथा बद्ध च मुक्तिभाक् ॥ ४३३<br>
तथा सति स चाकिञ्चित्करः सन्दुःखितः सदा ।<br>
अन्यथा प्रीतियुक्तश्वेत्स हि दुष्टतमो भवेत् ॥ ४३४<br>
तथा तज्ज्ञानतस्तुष्टिर्न शिवस्यापि विश्रुता ।<br>
न शिवेन विना किञ्चित्प्रवृत्तिरिह विद्यते ॥ ४३५<br>
तत्प्रेरितमिदं सर्वं तथापि न स तुष्यति ।<br>
शक्तिराज्ञापिका तस्य नियन्त्री सर्वतो मुखी ॥ ४३६<br>
तया ततमिदं विश्वं तथापि न स तुष्यति ।<br>
वायव्ये हि ततश्चोक्तमेवं त्वन्मतवादिभिः ॥ ४३७<br>
नात्मच्छेदोऽपवर्गो न च पशुशिवयोरैक्यमत्रापवर्गो ।<br>
नाविद्याग्रासहनिर्नच गुणविलयो नापि पाषाणमुक्तिः ॥ ४३८<br>
यद्बोधानन्दरूपत्रिमलविगमने व्यक्तमात्मस्वरूपं ।<br>
तन्सायुज्येनवाच्यं शिवसदृशविभुः शैवतन्त्रेऽपवर्गः ॥ ४३९<br>
पश्यन्वागविनान्तं तत् कर्मवैचित्रयवेष्टितम् ।<br>
मुक्तस्तिष्ठति तुष्णीको यदिहास्य पुमर्थता ॥ ४४०<br>
नह्यन्यतरदत्रेष्ठप्राप्त्यनिष्ठप्रहाणयोः ।<br>
ततश्च शिवसाम्योक्तरीत्या युक्ति पुरःसरम् ॥ ४४१<br>
विशिरान्तरतः सिद्धः सर्वज्ञत्वादिधर्मतः ।<br>
शिव धर्मान्वितो मुक्तो जीवः शिवसमो भवेत् ॥ ४४२<br>
इत्येवं संग्रहादेव श्रौतपाशुपतो मतः ।<br>
दर्शितं चात्र वायव्यसंहितावचनादिभिः ॥ ४४३</p>
<h2 id="१८-गरड-शवम">१८। गारुड शैवम्</h2>
<p>दृष्टादृष्टार्थसंसिद्धशास्त्रेषु सकलेषु च ।<br>
लोकविश्वासहेतोस्तत् दुष्टार्थप्रतिपादनम् ॥ ४४४<br>
गारुडं दक्षिणं वामं भूततन्त्रं तथैव च ।<br>
चतुर्विधानि शास्त्राणि पुरुषाद्युदितानि च ॥ ४४५<br>
अधः स्रोतांसि शैवानि मूर्तिभिः पुरुषादिभिः  ।<br>
विज्ञानकेवलैरुद्रैः प्रेर्यस्तत्पुरुषादिभिः  ॥ ४४६<br>
प्रवर्तितानि तान्येवं कामिकाद्यनुसारतः  ।<br>
अस्वतन्त्रतयोक्तानि तेषु गारुड उच्यते ॥ ४४७<br>
तत्पूरुषब्रह्मरूपः पूजनीयो जगत्पतिः  ।<br>
तदुपासनया सिद्धप्रत्यक्षमिदमुच्यते  ॥ ४४८<br>
यन्मन्त्रौषधसंसिद्धं चिकित्साजातमुत्तमम् ।<br>
दक्षिणे घोररूपं तु परं ब्रह्म जगत्पतिः  ॥ ४४९<br>
साधकैः पूजनीयः स्यात् स्वाभीष्टार्थप्रसिद्धये  ।<br>
तथा स्वाभीष्टसिध्यर्थ लोकेशत्रुजयादयः  ॥ ४५०<br>
वामे तु वामदेवः स्यात् पूजनीयो महेश्वरः  ।<br>
ततः प्रत्यक्षसिद्धार्थ रसबौद्धादयो मताः  ॥ ४५१<br>
सद्यो जातंतु यद्बहा भूततन्त्रे तु पूज्यते ।<br>
भूतप्रेतचिकित्सादिः प्रत्यक्षार्थं इहोच्यते ॥ ४५२<br>
इत्येवं संग्रहेणोक्ताः शैवास्ते गारुडादयः  ।<br>
अन्यथाप्यस्ति चेदेवं तत्र तत्रावधार्यताम् ॥ ४५३</p>
<h2 id="१९-यगशवम">१९। योगशैवम्</h2>
<p>शिवयोगिमते मुक्तिः सारूप्यमिति कथ्यते ।<br>
न तु सालोक्य सामीप्य पदावाप्तीति ये स्मृते ॥ ४५४<br>
न श्रेष्टौ पुरुषार्थौ तावसंपूर्णमनोरथौ ।<br>
शिवसारूप्यसंप्राप्तिः शिवत्वप्राप्तिरिष्यते । ४५५<br>
सा मुक्तिः शिवसाम्येति सिद्धान्ते श्रूयते स्फुटम्।<br>
शिवसमानतारूपं शिवविग्रह एव च । ४५६<br>
सायुज्यमिति तत्प्रोक्तमित्यादि वचनादिह ।<br>
सायुज्यमिति पर्यायः सारूप्यस्येति निश्चयात्। ४५७<br>
अविरोधस्त्वनेकेशवाददोषोऽपि नो भवेत् । ४५८-1<br>
शिवप्रसादतो मुक्ता जीवा यस्मात्तथा वचः ।<br>
मुक्तात्मानोऽपि एव विज्ञेयः पञ्चमन्त्रतनुः ॥ ४५९<br>
ततः सारूप्यमुक्तिर्या सा मुक्तिर्योगिनां मते ।<br>
अणिमादि महासिद्धिप्रदा हि परमा मता । ४६०<br>
योगशैवाश्च बहवो गृहयन्तेऽत्र चतुर्विधाः ।<br>
सिद्धान्तोऽनादिशैवश्च तथाऽवान्तर एव च ॥ ४६१<br>
योगशैवाः चतुर्विधाः एवं संग्रहतो मताः । ४६२-1</p>
<h2 id="२०-अवनतरशवम">२० अवान्तरशैवम्</h2>
<p>अवान्तरे तु पूर्वोक्तमङ्गीकृत्य यथोचितम् ।<br>
॥॥ केशवेऽस्मिन् पदमुक्तिमते पुनः ॥ ४६३<br>
प्रणवः शब्दरूपत्वाज्जडो वर्णादि पञ्चकम् ।<br>
जीवानां ज्ञानहेतुः स्यात्तत्तद्विषयगोचरे ॥ ४६४<br>
ब्रह्मादिप्रेरकैः प्रेर्यः परो बन्धस्तथागमः ।<br>
अकारश्च उकारश्च मकारो बिन्दुनादकः ॥ ४६५<br>
योगेन प्रणवं ज्ञेयं पञ्चदेवात्मकं परम् ।<br>
अकारश्च उकारश्च अहङ्कारं बुद्धिरेव च ॥ ४६६<br>
मकार ॥॥ क्तं नादात्मविग्रहम् ।<br>
एवं पश्चप्रकारेण ओङ्कारोहृतमुच्यते ॥ ४६७<br>
तज्जातस्वात्मबोधस्तु सजलस्य तरङ्गवत् ।<br>
अकारं ब्रह्मदैवत्यं उकारं विष्णुदैवतम् ॥ ४६८<br>
मकारं रुद्रदैवत्यं बिन्दुरीश्वर एव च ।<br>
नादं सदाशिवं प्रोक्तमित्येताः पञ्च देवताः ॥ ४६९<br>
चतस्रो वृत्तयस्तस्या याभिर्व्याप्तास्त्रिधासवः ।<br>
आप्योरपरमो बन्ध एभ्यो मुक्तिस्तु नापरः ॥ ४७०<br>
तन्निवृत्यविनाभूतो दृक्क्रियावारको यतः ।<br>
इत्येवं न पतिर्नदिस्ततोऽन्यश्चेतनः शिवः ॥ ४७१<br>
स स्तन्मादिस्वरूपेण पञ्चकृत्येन पञ्चधा । ?<br>
तेषां शिवैकरूपत्वान्न वैषम्यं परस्परम् ॥ ४७२<br>
नानारूपविकल्पेन ध्येयः सर्वार्थ ईश्वरः ।<br>
तस्माद्विष्णुश्च रुद्रश्च ईश्वरश्च तथा शिवः॥ ४७३<br>
पञ्चधा पञ्चदैवत्यं सकलः परिपठ्यते ।<br>
येन येन हि रूपेण साधक संस्मरेत्तदा ॥ ४७४<br>
तस्य तनमयतां याति चिन्तामणिरिवेश्वरः ।<br>
इतयतो मुक्तिसिध्यर्थमुपासयासते तथा क्रमः ॥ ४७५<br>
मूलाधारे स्थितो ब्रह्मा नाभ्यन्तं व्याप्य तेजसा ।<br>
नाभिस्थानगतो विष्णुः कण्ठानतं तु स्वतेजसा ॥ ४७६<br>
कण्ठे रुद्रो ललाटान्तं स्थितो व्याप्य स्वतेजसा ।<br>
ललाटे तु महेशः सयाद्ब्रह्मरन्ध्रावधि स्थितः ॥ ४७७<br>
तदूर्ध्वे तु सदेशः सयाद्व्याप्य सर्वं स्वतेजसा ।<br>
इति स्वस्वस्थले ध्येयाः स्वतेजोमण्डलान्विताः ॥ ४७८</p>
<h2 id="२१-शधदशवयगम">२१। शुध्दशैवयोगम्</h2>
<p>अथात्र शुद्धशैवाख्ययोगपक्षो निरूप्यते ।<br>
प्रागुक्तपुत्रमार्गेषु शुद्धशैवस्य यन्मतम् ॥ ४७९<br>
तन्मते सिद्धमर्थं तदङ्गीकृत्य यथोचितम् ।<br>
पशुः पाशश्च पूर्वोक्तः पतिरेव सदाशिवः ॥ ४८०<br>
महेश्वरादिदेवास्तु तदाज्ञापरिपालकाः । ४८१-1<br>
तदर्चायां तु सामीप्यं ध्यानात्सारूप्यमेव च ।<br>
तत्तु तत्समतामुक्तिः सा संपूर्णमनोरथा ॥ ४८२<br>
शिवसमानतारूपं शिवविग्रहमेव च ।<br>
सायुषार्थेषु परमस्तत्प्राप्तौ साधनात्मकः ।<br>
योग एव स कर्तव्यो मृगेन्द्रादिषु विश्रुतः ॥ ४८३<br>
अथवात्मवतां मत्वा स्वाधिकारं सुदुष्करम् ।<br>
यतेरन्नात्मवत्तायै देशिकाद्या जिगीषवः ॥ ४८४<br>
तदात्मवत्वं योगित्वं जिताक्षस्योपपद्यते ।<br>
प्राणायामाद्यनुष्ठानाज्जिताक्षत्वं शनैः शनैः ॥ ४८५<br>
प्राणायामः प्रत्याहारः धारणाध्यानवीक्षणे ।<br>
जपः समाधिरित्यङ्गी योगोऽष्टमः स्वयम् ॥ ४८६<br>
प्राणः प्रागुदितो वायुरायामोऽस्य प्रवेदनम् ।<br>
प्रेरणा कृष्टिसंरोधलक्षर्णं क्रतुदोषकृत् ॥ ४८७<br>
ततः सुखलवास्वादे तेषां वृत्तस्य चेतसः ।<br>
प्रत्याहारो विधातव्यः सर्वतो विनिवर्तनम् ॥ ४८८<br>
तेनेन्द्रियारथसंसर्गविनिवृत्तोश्चितो मतिः  ।<br>
धारणा योग्यतामेति पदे सवेच्छाप्रकल्पिते ॥ ४८९<br>
चिन्ता तद्विषयध्यानं तच्चादिष्टं मुहुर्मुहुः ।<br>
दृष्टमित्यत्र मन्त्राणि तानि मूर्धादितः स्मरेत् ॥ ४९०<br>
ऊध्र्वप्राक् दक्षिणादीनि पञ्चेशानेन कल्पयेत् ।<br>
उत्तमाङ्गानि वक्त्राणि वक्त्राम्बुजचतुष्टयम् ॥ ४९१<br>
इत्यादि वचनात्स्पष्टमर्चनापटलादिषु ।<br>
तदेकतानतामेति स समाधिर्विधीयते ॥ ४९२<br>
जपस्तद्भाषणं ध्येयं संमुखीकरणं मुने ।<br>
ऊहो हि वीक्षणवस्तुविकल्पानन्तरोदितः ॥ ४९३<br>
यदा वेत्ति पदं हेयमुपादेयं च तत्स्थितेः  ।<br>
तत्पोषकं विपक्ष च यश्च तत्पोषक परम् ॥ ४९४<br>
इत्यादिवचनाच्छुद्धशैवयोगोऽवधार्यताम् ।<br>
एवं योगक्रमस्त्वन्ययोगिनामपि संमतः ॥ ४९५<br>
तत्तन्मतानुसारेण सकलध्यानिनां नृणाम् । ४९६-1</p>
<h2 id="२२-अनदशवम">२२। अनादिशैवम्</h2>
<p>अनादिशैवसिद्धान्ते त्वङ्गीकृत्य यथोचितम् ।<br>
पूर्वोक्तेषु विशेषेण कथ्यते लेशतः स्फुटम् ॥ ४९७<br>
शुद्धविद्यादितत्वानां जडता न शिवात्मता ।<br>
नादस्य ज्ञानरूपत्वं स शिवः स्यादिति श्रुतिः ॥ ४९८<br>
न तु शब्दादृते पुंसः प्रत्ययोऽस्ति कदाचन ।<br>
शब्दानुविद्धमेवेह विश्वज्ञानंप्रदृश्यते ॥ ४९९<br>
इति तज्ज्ञानसंसिद्धिः सूक्ष्मादिक्रमतः स्फुटम् । ५००-1<br>
तदेव प्रणवाकारं शिवं चैव तथागमः ।<br>
नादबिन्दूद्भवाकारं ओङ्कारं शुद्धतत्त्वकम् ॥ ५०१<br>
शुद्धज्ञानं स्वताज्ञांशं शुद्धवर्त्मनि कारणम् ।<br>
ज्ञानबीजं पराकारमोङ्कारं प्रभुरीश्वरः ॥ ५०२<br>
तत्सादाख्यशिवाकारं कलापञ्चकसम्भवम् ।<br>
अकारोकारमकारबिन्दुनादश्च पञ्चमम् ॥ ५०३<br>
ओङ्कारं स्वकलाकारं मध्ये वाक्पञ्चकोद्भवम् ।<br>
महासूक्ष्मान्नादमुत्पन्न सूक्ष्माद्बिन्दुसमुद्भवम् ॥ ५०४<br>
पश्यन्ती तन्मकारोजमुकारो मध्यमोदयम् ।<br>
अकारोत्पन्नावैखर्या आदिवाक् पञ्चसाधनम् ॥ ५०५<br>
तन्मध्ये तु महेशश्च रुद्रविष्ण्वात्मभूरिति । ५०६-1<br>
पञ्चमस्य कलाशाक्तिः पञ्चकृत्योद्भवं तथा ।<br>
सृष्ट्यादि पञ्चकृत्यर्थं ब्रह्मादिदेवसम्भवम् ॥ ५०७<br>
षट्त्रिंशत्तत्वसंभिन्ना कुटिला शक्तिरुद्भवा ।<br>
कुटिला कुण्डली व्याप्ता कुण्डली प्रणवोदिता ॥ ५०८<br>
इति सर्वजगत्कर्ता शिवो नादात्मकः स्मृतः ।<br>
स्वस्वावसरभेदेन श्रूयते द्विविधः पुनः ॥ ५०९<br>
॥॥ शब्दब्रह्मपरं तु यत् ।<br>
परं तत्तत्वमुद्दिष्टं ब्रह्मशब्देन शब्दितम् ॥ ५१०<br>
शब्दब्रह्ममयं यत्तत् सदाशिवमिति स्मृतम् ।<br>
सदाशिवतनुः साक्षात् प्रणवः स्याज्जनार्दन ॥ ५११<br>
सर्वकारणभूतोऽसौ देवदेवः सदाशिवः ।<br>
तन्नादो परनादः स्यात् नान्यथेति तथागमः ॥ ५१२<br>
नादब्रह्म शब्दार्थं ध्यायेदोङ्कारमीश्वरम् ।<br>
इत्येवं वैदिकेऽप्युक्तं श्रूयते च शिवागमे ॥ ५१३<br>
ममैषा परमा मूर्तिः नादसंज्ञा वरानने ।<br>
चिन्त्यते योगिभिर्नित्यमपुनर्भवकाङ्क्षिभिः ॥ ५१४<br>
शब्दतत्वे परेलीने ओङ्कारा गतमानसः ।<br>
परमोक्षमवाप्रनोति शब्दस्यैवार्थसिद्धये ॥ ५१५<br>
तत्सिद्धौ लययोगी स्यात् श्रृयते तस्य वैभवम् । ५१५-1<br>
ब्राह्मणानां शतं पुण्यमधिकं वेदवेदिनाम् ।<br>
तेषां सहस्रगुणिताः शैवतन्त्रेषु दीक्षिताः । ५१७<br>
दीक्षितानां च सर्वेषां यजमानो विशिष्यते ।<br>
तेभ्यश्च यजमानेभ्यो भस्मलेपी विशिष्यते । ५१८<br>
भस्मलेपिसहस्राणां पूजकोऽप्यधिको भवेत् ।<br>
पूजकानां च सर्वेषां मन्त्रवेत्ता विशिष्यते । ५१९<br>
मन्त्रवर्णविदां तेषामध्वज्ञाता विशिष्यते ।<br>
अध्वविदां सर्वेषां प्रासादज्ञो विशिष्यते ॥ ५२०<br>
प्रासादज्ञानवेदीनां लययोगी विशिष्यते ।<br>
लययोगवतां पुंसां प्राणलिङगी विशिष्यते । ५२१<br>
इत्येवं नासतो मुक्तिः शुद्धतत्त्वसमाश्रया ।<br>
अथोपास्तिक्रमः शैवे योगदीक्षापुरःसरम् । ५२२<br>
ज्ञेयं गुरुमुखादेव शक्तिपातपवित्रितैः ।<br>
इत्यनाद्याख्यशैवार्थः कथितः संग्रहादिह ॥ ५२३</p>
<h2 id="२३-सदधनतशवयग">२३। सिद्धान्तशिवयोगः</h2>
<p>अथ सिद्धान्तशैवस्तु संग्रहेण निगद्यते ।<br>
योगसामान्यतः प्रोक्तमङ्गीकृत्य यथोचितम् । ५२४<br>
पतिः पशुश्च पाशश्च पदार्थस्त्रिविधो मतः ।<br>
अशुद्धाध्वा तु पाशः स्यात् कलाभित्तिस्तदुच्यते । ५२५<br>
पुस्त्वं पशुरेवस्यान्नत्वन्याश्चेतनो मतः ।<br>
पुंस्तत्वं च विना भोगानुपपत्तेः कञ्चित् क्वचित् । ५२६<br>
तस्यात्मेत्यादि संज्ञास्तु तस्यावसरभेदतः ।<br>
तदेवं शुद्धशैवाख्ये सिद्धान्ते भ्रूयते स्फुटम् । ५२७<br>
कलोद्बलितचैतन्यो विद्यादर्शितगोचरः<br>
रागेण रख्रितश्चापि बुद्धयादिकरणैर्युतः ॥ ५२८<br>
मायाद्यवनिपर्यन्ततत्वभूतात्मवर्त्मनि<br>
भुङ्क्ते तत्र स्थितान्भोगान् भोगैकरसिकः पुमान् । ५२९<br>
तत्प्रेरकः पतिः सोऽयं शिवतत्त्वात्मको मतः ।<br>
शिवतत्वं यथाप्रोक्तं प्रेरकाख्यमिति श्रुतेः ॥ ५३०<br>
विदन्त्यक्षाणि पुंसार्थान्न स्वयं सोऽपि शम्भुना ।<br>
इत्येवं तत्प्रयोगश्च मुक्त्युपायस्तु कथ्यते ॥ ५३१<br>
पतिस्तु शिवतत्वाख्यं पञ्चधा कार्यभेदतः ।<br>
ज्ञानं नादस्वरूपं च क्रियारूपं तु शक्तिकम् ॥ ५३२<br>
ज्ञानक्रियासमावेशात् सादाख्यं तत्वमुद्भवम् ।<br>
ज्ञानन्यूनं क्रियाधिक्यं तत्वं माहेश्वरं भवेत् ॥ ५३३<br>
योगाधिक्य क्रियान्यूनं शुद्धविद्याख्यरुद्रकः ।<br>
शुद्धतत्वमिति प्रोक्तं नित्यं स्वातन्त्र्यविग्रहम् ५३४<br>
कृत्यभेदं विना नैवमेतत्पूर्वा पराक्रमः ।<br>
इति नानाविधस्त्वेकः शिवो ध्येयस्तथागमः ॥ ५३५<br>
स तु निरञ्जनः शान्तः सर्वज्ञः सर्वगः प्रभुः । ५३६-1<br>
नानारूपविकल्पेन शिवशक्त्योः प्रधानता ।<br>
सर्वेषामपि मूलत्वादिति ध्येयं मुमुक्षुभिः ॥ ५३७<br>
तद्व्यष्टिस्थानतो वाथ समष्टिध्यानतः पुनः ।<br>
एवं हि श्रृऊयते शैवे शुद्धविद्या हिरण्मया ॥ ५३८<br>
महेश्वरः श्वेतभासः सादाख्यं स्फटिकोपमम् ।<br>
बिन्दुनादस्वरूपं तु श्वेतरक्तप्रकाशकम् ॥ ५३९<br>
इति तद्व्यष्टितो ध्यानं समष्टिध्यानमुच्यते ।<br>
कुन्देन्दुतुहिनप्रख्यं वृत्तं सर्वार्थदर्शकम् ॥ ५४०<br>
शिवतत्वं स्मृतं ह्येतत्पञ्चवक्त्रं चतुर्भुजम् ।<br>
एतद्ध्यानादणोर्मुक्तिरणिमादि पुरःसरम् ॥ ५४१<br>
तदेवं ध्यानतः सिद्धौ भौतिकं तु नियामकम् ।<br>
यस्मान्नाचेतनं तत्वं सिद्धमप्युपकारकम् ॥ ५४२<br>
शैवं वपुरिति ध्यायेदतो यत्तत्समीहितम् ।<br>
इत्येवं संग्रहेणायं सिद्धान्तः कथितः स्फुटम् ॥ ५४३</p>
<h2 id="२४-गणशवम">२४। गुणशैवम्।</h2>
<p>अथात्र गुणशैवे तु जगत्सर्वं गुणान्वितम् ।<br>
कैवल्यं साधकानां तत्त्रिमूत्र्याराधनात् स्मृतम् ॥ ५४४</p>
<p>इत्ययं किं प्रतिपादयति? शुद्धशैवभेदेषु ॥॥॥ सिद्धपदमुक्ति पादेषु प्रागुद्दिष्टक्रमेण प्रथमं गुणशैवमतं दर्शयति । अत्रगुणशैवो नाम शुद्धशैव एव । तन्मते विश्वस्य गुणान्वितत्वप्रतिपादनं प्राकृतप्रपञ्चं विना तदूर्ध्वकलादि तत्वतात्विकार्थानामभ्युपगमात् । तदुक्तं च —</p>
<p>न तदस्ति जगत्यस्मिन् वासतु किंचदचेतनम ।<br>
यन्नाव्याप्तं गुणैर्यस्मिन् नैको वा मिश्रको गुणः ॥ ५४५<br>
इति मृगेन्द्रशास्त्रोक्तेर्जगत्सर्वं गुणान्वतम् ।<br>
तथा भारतपक्षादौ विस्तरेण च दर्शितम् ॥ ५४६<br>
ततस्तदूर्ध्वमर्धोनकलादि बहुधेरितः ।<br>
तथा चास्मिन्मते तत्वं प्रधानाख्यं च कर्म यत् ॥ ५४७<br>
तिरोधायी च पाशः स्यात् सकलः पशवो मताः ।<br>
देवादिस्थावरान्ताश्च विज्ञानप्रलयाकलाः ।<br>
ब्रह्मा विश्णुश्च रुद्रश्च जगत्कर्ता तथागमः ॥ ५४८<br>
अचेतनं विभुं सूक्ष्मं भोग्यं साधारणं ध्रुवम् ।<br>
चतुविंशकमेकं च प्रधानगुणलक्षणम् ॥ ५४९<br>
पुंसां भोगापवर्गार्थिमीश्वरेच्छा प्रचोदितम् ।<br>
प्रधानाच्च भवेद्बुदिधः जगद्धेतुशिवाज्ञया ॥ ५५०<br>
बुद्धेरपि च संक्षोभादहङ्कारखिधा भवेत् ।<br>
अहङ्काराच्च सूक्ष्माणि तन्मात्राणीन्द्रियाणि च ॥ ५५१<br>
सूक्ष्मेभ्यः पञ्चभूतानि तेभ्यः स्थूलमिदं जगत् ।<br>
चतुर्विंशकमव्यक्तं पुरुषः पञ्चविंशकः ॥ ५५२<br>
क्वचित्कलादिभेदानां कथनं तु शिवागमे ।<br>
अवस्थान्तरभेदेन प्रकृतेरिति सम्मतम् ॥ ५५३<br>
अथ तत्पुरुषश्चात्र श्रुतो लक्षणपूर्वकम् ।<br>
किञ्चित्कर्ता स किञ्चिज्ज्ञः पुरुषः पञ्चविंशकः । ५५४<br>
न करोति यतः सर्वं स भोग्यं च करोति च ।<br>
अतः स्वातन्त्रयवान्नायं किञ्चित्कर्ताणुरेवच ॥ ५५५</p>
<p>न वेत्ति तत्त्वतः सर्वं तेनाज्ञः पुरुषः स्मृतः ।<br>
इति । अथ त्रिमूत्र्याराधनादेव मुक्तिप्रतिपादनं तदन्यत । या महेश्वरादि देवतानभ्युपगमात् । तदुक्तं च</p>
<p>गुणशैवमते कर्ता रुद्र एकस्तथा पुनः ।<br>
त्रिबिधः कृत्यभेदेन गुणाविष्टस्तथागमः । ५५६<br>
संहृत्य भुवनं विश्वं गोप्तान्तः संचुकोच सः ।<br>
एक एव तथा रुद्रो न द्वितीयश्च कश्चन । ५५७<br>
इति स्वायंभुवे प्रोक्तः शिवधर्मोत्तरे पुनः ।<br>
रुद्रः षट्वंशकः प्रोक्तः शिवः परमकारणः । ५५८<br>
प्रधानादभवद्रुद्रः तथा विष्णुः पितामहः ।<br>
सत्कार्यकरणोपेता स विशुद्धा महेश्वराः ॥ ५५९<br>
जगतः कारणत्वेन त्रयो देवा व्यवस्थिताः ।<br>
इत्येवं च त्रयश्चात्र समा एव परस्परम् । ५६०<br>
तदुपासनया मुक्तिस्तत्तदागमवर्त्मना ।<br>
वैदिकोऽपि च शैवेन नान्यथा मुक्तिरिष्यते । ५६१<br>
इन्द्रादित्यादि देवा ये तदाज्ञापरिपालकाः ।<br>
तदेतद्गुणशैवं तु ज्ञानसिद्धौ च विश्रुतम्। ५६२<br>
जटाचूडामणिर्भस्मधारण भस्ममिश्रकम् ।<br>
त्रिगुणैश्च त्रिमूर्त्तिः स्याद्भावानां गुणशैवकम् । ५६३</p>
<h2 id="२५-परकवलयम">२५। परकैवल्यम्</h2>
<p>अथातः परकैवल्यमते निष्कळसेवया ।<br>
परमुक्तिः त्रिधा सा तु संग्रहान्नवधा पुनः ॥ ५६४<br>
इत्ययं किं प्रतिपादयति? प्रागुपदिष्टक्रमेण सामान्यतः शुद्धशैवभेद-कर्मावरण सिद्धान्तकलितपरमुक्ति सिद्धान्तप्रकटनपूर्वकं तद्विभागं दर्शयति । अथ इत्यधिकारार्थः । अतः परमुक्तिमतात्परम्परामुक्तिमतप्रकरणे तन्मते निष्कलोपास्यैव मुक्तिः सा च परा इति प्रतिपादनम् । प्रगुक्तपदमुक्तवादरीत्या सकलोपास्तितः प्राप्तपदमुक्तेर्विनाशित्वात्। तदुक्तं च —</p>
<p>अथातः शुद्धशैवोक्तकर्मावरणसंभवः ।<br>
परमुक्तिमतोऽयं च सङ्ग्रहेण निगद्यते । ५६५<br>
पूर्वं सामान्यतः प्रोक्तं शुद्धशैवमते पुनः ।<br>
पूर्वोक्तेतु मते सर्वमङ्गीकृत्य यथोचितम् । ५६६<br>
पतिः पशुश्च पाशश्च पदार्थस्त्रिविधो मतः ।<br>
पतिस्तत्र शिवः प्रोक्तो निष्कलो निर्मलः श्रुतः । ५६७<br>
अप्रमेयमनिर्देश्यमनौपम्यमनामयम् ।<br>
सूक्ष्मं सर्वगतं नित्यं ध्रुवमव्ययमीश्वरम् । ५६८<br>
अप्रमेयमनन्तत्वादनिर्देश्यमलक्ष्यतः । ५६९-1<br>
अनौपम्यमसादृश्याद्विमलत्वादनामयम् ।<br>
सूक्ष्मं चानुपलभ्यत्वाद्व्यापकत्वाच सर्वगम् । ५७०<br>
नित्यं कारणशून्यत्वादचलत्वाच्च तध्रुवम् ।<br>
अव्ययं परिपूर्णत्वात्स्वामिभावात्तथेश्वरम् । ५७१<br>
शिवतत्त्वमिदं प्रोक्तं सर्वाध्वोपरी संस्थितम् ।<br>
इत्यतः सकलत्वादि निरस्तं प्रागुदीरितम् । ५७२<br>
शिवस्य निष्कलस्यास्य कर्तृत्वमपि युज्यते ।<br>
सृष्ट्यादावात्मनो देहचेष्टायां युज्यते यथा ॥ ५७३<br>
अतो हि श्रृऊयते स्पष्ट मृगेन्द्रादौ तथैव च ।<br>
अथानादिमलापेतः सर्वकृत्सर्वविच्छवः ॥ ५७४<br>
पूर्वव्यत्यासितस्याणोः पाशजालमपोहति ।<br>
करणं च न शक्तयन्यच्छक्तिनिर्गचेतनान्वितः ॥ ५७५<br>
विषया नियमादेकं बोधकृत्ये च तत्तथा ।<br>
लोके वपुष्मतो दृष्टंकृत्यं स्यादस्मदादिवत् ॥ ५७६<br>
मूलाद्यसम्भवाच्छाक्तं वपुर्नो तादृशं विभोः ।<br>
तद्वपुः पञ्चभिर्मन्त्रैः पञ्चकृत्योपयोगिभिः ॥ ५७७<br>
ईशतत्पुरुषाधोर वामाजैर्मस्तकादिकम् ।<br>
यथा कालो ह्यमूर्तोऽपि दृश्यते फलसाधकः ॥ ५७८<br>
एवं शिवो ह्यमूर्तोऽपि कुरुते कार्यमिच्छया ।<br>
सृष्ट्यर्थं सर्वतत्वानां लोकस्योत्पत्तिकारणम् ॥ ५७९<br>
योगिनामुपकाराय स्वेच्छया गृह्यते तनुम् ।<br>
इत्यस्य सकलत्वेऽपि कश्चिद् दोषो न विद्यते ॥ ५८०<br>
पशुरात्मा विभुर्नित्यः सकलः प्रलयाकलः ।<br>
विज्ञानाकल इत्येव त्रिबिधः स्यात्तथागमः ॥ ५८१<br>
आत्मनो व्यापिनोऽनन्ताश्चिद्रूपाः पशवस्त्रिधा ।<br>
सकलाकलभेदेन एकद्वित्रिमलाः क्रमात् ॥ ५८२<br>
मायाकर्ममलच्छन्नः सकलः सोऽभिधीयते ।<br>
सृष्टौ कलादियोगा ये तथैते सकला मताः ॥ ५८३<br>
मलकमाव्ऱ्‌^तो यस्तु स भवेत्प्रलयाकलः ।<br>
मलैकबन्धसम्बन्धो विज्ञानाकलः पशुः ॥ ५८४<br>
आथात्मनां विभुत्वं च पौष्करादिषु विस्तृतम् ।<br>
व्यापकत्वे ह्यणौ सिद्ध्यद्धर्मव्यापकता भवेत् ॥ ५८५<br>
अन्यत्रानुपलब्धस्य देहाद्व्यापकता कुतः ॥ ५८६आ</p>
<p>ईश्वरः —<br>
न देहपरिमाणत्वमाणूनामुपपद्यते ।<br>
तस्य देहाद्बहिर्देशे स्थितार्थग्राहृत्वतः ॥ ५८७<br>
किञ्चाभिव्यञ्जको यत्र यत्र देहेन्द्रियादिकम ।<br>
तत्र सर्वत्र तत्कार्यद्रुष्टेर्व्यापकतात्मनः ॥ ५८८<br>
व्यापकोऽयममुर्त्ततवाध्याथा व्योम ततस्तथा ।<br>
तद्धर्मभूतं ज्ञानं च व्यापकं विषयोन्मुखम् ॥ ५८९<br>
इत्यादि बहुधा स्पष्ट साधितं तत्तथा सति ।<br>
पुर्यटकसमायोगादवस्थादिश्च युज्यते ॥ ५९०<br>
पाशाः पञ्चविधा ज्ञेयाः प्रागुक्तेनैव वर्त्मना ।<br>
तच्छुद्धाध्वपदप्राप्तिरपि बन्ध इति स्मृतः ॥ ५९१<br>
मलश्चास्ति पशूनां तत्सद्भावे श्रूयते श्रुतिः ।<br>
आत्माऽन्तःकरणादन्योप्यन्वितो मन्त्रिभूपवत् ।<br>
अवसथापञ्चकसथोऽतो मलबध्दसवदृक्क्रियः ॥ ५९२<br>
तदेकं सर्वभूतानामनादि निबिडं महत् ॥ ५९३<br>
प्रत्यात्मस्थस्वकालान्तोपाधिशक्तिसमूहवत् ।<br>
इत्येवं पाशबद्धस्य कुतश्चित्कारणादणोः ॥ ५९४<br>
संप्राप्तशिवपुण्येन कर्मसाम्यस्य सम्भवे ।<br>
मलपाकेन सार्धं तद् दीक्षा योग्यो भवेन्नरः ॥ ५९५<br>
दीक्षा तु योगमार्गेण न पुनः कर्मवत्र्मना ॥ ५९६-1<br>
योगमार्गेण दीक्षायां पुनरष्टाङ्गयोगयुक् ।<br>
निष्कलोपासनं कृत्वा परमुक्तिमवाप्नुयात् ॥ ५९७<br>
न कर्तव्यं क्रियाजालं योगिनामिति च श्रुतिः ।<br>
बहिश्चितं निर्वायैव विन्दन्लीकेन सीदति ॥ ५९८<br>
यद्यद्यपेक्षया यस्तु कुरुते कर्म सञ्चयम् ।<br>
तद्गतिर्जयिते तस्मान्निराकारं विचिन्तयेत् ॥ ५९९<br>
व्योमाकारं महाशून्यं व्यापकं यो न भावयेत् ।<br>
संसारी स भवेल्लोके बीजकोशक्रिमिर्यथा ॥ ६००<br>
आत्मस्थं यः शिवंत्यक्त्वा बहिष्टं यजते शिवम् ।<br>
हस्तस्तं पिण्डमुत्सृज्य लिहेत्कूर्परमात्मनः ॥ ६०१<br>
शिवमात्मनि पश्यन्ति प्रतिमासु न योगिनः ।<br>
अज्ञानां भावनार्थाय प्रतिमा परिकल्पिता ॥ ६०२<br>
इति सामान्यतः प्रोक्तः परमुक्तिमतस्तिवह ।<br>
विशिष्योपरि वक्षयामस्तत्तद्वादानुसारतः ॥ ६०३</p>
<h2 id="२६-ईशवरकयसदधनत">२६। ईश्वरैक्यसिद्धान्तः</h2>
<p>तत्रेश्वरैक्यसिद्धान्ते त्वङ्गीकृत्य यथोचितम् ।<br>
प्रागुकतं परकैवल्यं शिवेनैक्यमितीरितम् ॥ ६०४</p>
<p>इत्ययं किं प्रतिपादयति? शुद्धशैवभेदकर्मावरणसिद्धान्त<br>
सिद्धपरमुक्तिपादे प्रागुद्दिष्टक्रमेण प्रथममीश्वरैक्यवादं<br>
दर्शयति । अथात्र ईश्वरैक्यवादे प्रागुक्तपरमुक्तिसामान्योक्तेषु<br>
यथोचितमुपगमकथनं आणवमलादेरभ्युपगमात् । तदुक्तं च —</p>
<p>अथेश्वरैक्यवादस्तु संग्रहेण निगद्यते ।<br>
पूर्वं सामान्यतः प्रोक्तमङ्गीकृत्य यथोचितम् ॥ ६०५<br>
अनादिनिर्मलस्त्वीशस्तद्वदात्मा च निर्मलः ।<br>
नायं तद्वज्जगत्कर्ता यदेवं श्रूयते श्रुतिः ॥ ६०६<br>
शिववच्छाश्वतः शुद्धः सृष्टिधर्मविवर्जितः ।<br>
पाशाश्चतुर्विधा ज्ञेया नत्वाणवमलो मतः ॥ ६०७<br>
मायैव सहजत्वेन रुणद्धि पशुदृक्क्रिये ।<br>
किमन्येनाणनेनैवं श्रृऊयते हि शिवागमे ॥ ६०८<br>
माया कम्बुकवज्ज्ञेया तुषवच्च कलादिकम् ।<br>
शिवेच्छाविधिसंसिद्धौ मायैव सहजो मलः ॥ ६०९<br>
रुणद्धि पुरुषं माया साऽनादिभववासना ।<br>
मायाच्छादितच्चैतन्यः सः तन्त्रेऽस्मिंशच्च निर्मलः ॥ ६१०<br>
तस्मान्मोहादयश्चास्या मायायास्तु गुणा मताः ।<br>
नत्वाणवमलत्यैव सुप्रभेदे हि ते श्रुताः ॥ ६११<br>
मोहो मदश्च रागश्च विषादश्चैव शोषितम् ।<br>
हर्षकी हि च वैचित्र्यं सप्तैते सहजा मलाः ॥ ६१२<br>
तदेवं पुरुषोऽनादिनिर्मलः स्यात्तथापि सः ।<br>
बद्धः शुद्धैरशुद्धैश्च मायाकायैः शिवेच्छया ॥ ६१३<br>
आर्जितैः पुण्यपापैश्च तत्कर्मानुगुणः पशुः ।<br>
कदाचित्कर्मसाम्ये च शक्तिपाते च सम्भवे ॥ ६१४<br>
मुमुक्षुर्नैष्टिकाचार्यज्ञानदीक्षादिदीक्षितः ।<br>
सदुपायात्तदुद्दिष्टान्मुक्त एव न संशयः ॥ ६१५</p>
<p>इति अथात्र परमुक्तेः शिवेनैक्यप्राप्तिकथनं ततोऽन्यथापद<br>
प्राप्तिकथने तदुपरितनभावेन तत्प्राप्तिकामनानन्तरयोगतः संपूर्णमनोरथाभावात्, तत्कर्मक्षये विनश्वरत्वात्, देहसद्भावेन बन्धनिवृत्यभावाच्च । तदुक्तं च —</p>
<p>शिवेनैक्यं तु कैवल्यमैक्यं शैवमते नृणाम् ।<br>
निष्कलोपासनादेव तत्प्राप्तिश्च श्रुतागमे ॥ ६१६<br>
शिवं परमकल्याणं निष्कलं निर्मलं प्रभुम् । ६१७-1<br>
चिदानन्दमयं नित्यं तेजोरूपं विचिन्तयेत् ।<br>
पशुभावं परित्यज्य शिवोऽहमिति भावयेत् ॥ ६१८<br>
विज्ञाप्तिमात्रो हि सदा विशुद्धः सर्वत्र यस्मात्सततं विमुक्तः ।<br>
नादेयहेयोऽप्ययमप्रतर्क्यस्तिष्ठन्सदा ब्रह्ममयो विशोकः ॥ ६१९<br>
इत्यादि वचनात्तत्र तथा मुक्तिश्च विश्रुता ।<br>
यथार्कद्युतिरभ्रेषु तथा पाशेष्विहात्मचित् ॥ ६२०<br>
मग्ना मुह्यति कालेन तदपाये तु भासते ।<br>
शिवो संयोजितं रूपं सायुज्यमिति कथ्यते ॥ ६२१<br>
ज्ञानात्सायुज्यं एवं तु तोये तोयं यथा तथा ।<br>
शिवेनैक्यं गतः सिद्धस्तदध्नस्ववृत्तिकः ॥ ६२२<br>
मलमायाद्यसंसृषटौ भवति स्वानुभूतिमान् ।<br>
इत्येवं न पदप्राप्तिर्मुक्तिः सा तु विनश्वरा ॥ ६२३<br>
तदेवमैक्यशैवस्तु कथितः संग्रहादिह । ६२४-1</p>
<h2 id="२७-पषणवदम">२७। पाषाणवादम्।</h2>
<p>पाषाणवादिसिद्धान्ते मुक्तिः पाषाणवत्स्थितिः ।<br>
भेदवादिमते मुक्तिः नृणां निर्मलता मता । ६२५</p>
<p>इत्ययं किं प्रतिपादयति? पाषाणभेदवादो दर्शयति । अत्र पाषाण शैवमते त्वीश्वरैक्यवादोक्तेषु यथोचितमङ्गीकृत्य पाषाणवत्स्थितिरेव मुक्तिरिति प्रतिपादनम् । आणवमलमुपगम्य तस्यानादित्वेन विनाशायोगात्तदुक्तपरमेश्वरैक्यासंभवात् । तदुक्तंच —</p>
<p>पाषाणशैवसिद्धान्तः सङ्ग्रहेण निगद्यते ।<br>
ऐक्यशैवोक्तसिद्धान्ते त्वङ्गीकृत्य यथोचितम् । ६२६<br>
पतिरनादिमुक्तः स्यान्न तथा पशुरुच्यते ।<br>
पञ्चपाशेन बद्धत्वात्समलः स्यात्तथाऽगमः । ६२७<br>
मलः कर्म च माया च शक्तिश्चैव तिरोधिका ।<br>
बिन्दुश्च पञ्च पाशाः स्युयैरेवं बध्यते पशुः । ६२८<br>
तन्मायाव्यतिरिक्ताणोर्मलश्च सहजः श्रुतः ।<br>
सहजोऽणोर्मलो माया कार्यमागमिको मलः ॥ ६२९<br>
माया नो मोहिनी प्रोक्ता स्वतः कार्यातप्रकाशिका ।<br>
यतः क्रमेण संश्लिष्टा चैतन्यद्योतिकात्मनः ॥ ६३०<br>
मलं विदार्य चिद्व्यक्तिरेकदेशो भवत्यणोः ।<br>
चितेश्चित्सहजो धर्मः स चानादिमलावृतः ॥ ६३१<br>
ताम्रकालिकवद्योगात्सहजः समुदाहुतः ।<br>
इत्यतो मलधर्माःस्युः प्रोक्ता मोहादयोऽपि च ॥ ६३२</p>
<p>तथा च प्रागुदाहृतवचनस्यैवमूह्यताम् -<br>
माया कम्बुकवच्चेति न रुग्वच्छतिरोघकम् ॥ ६३३</p>
<p>प्रत्यक्केवलानां तु नृणां प्रलयकालतः -<br>
शक्तिस्वरूपमात्रेण मायायाः समवस्थितेः ।<br>
तदन्तर्गतभावेन तथात्मुपपद्यतेः ॥ ६३४।<br>
यदुक्तं तु ततः पश्चात्तुषवच्च कलादिकम् ।<br>
इत्येतद्वचनं पूर्वकर्मविषयभोगतः ॥ ६३५<br>
कला(दि) कञ्चुकसम्बन्धस्तुषावत्स्यादिति स्थितम् ।<br>
शिवेच्छाविधिसंसिद्धौ मायैव सहजो मलः ॥ ६३६<br>
इत्यत्र परमेशेच्छा विधिः कर्म तथा सति ।<br>
तत्कर्मभोगसिद्धं न मायैव सहकारिणी ॥ ६३७<br>
स्वकार्यद्वारतः सेति सहजत्वं न चान्यथा ।<br>
रुणद्धि पुरुषं माया याऽनादिभववासना ॥ ६३८<br>
मायाच्छादितचैतन्यमित्यत्राप्येवमुच्यते ।<br>
भोगद्वारेण भिथ्याधीरयथार्थे यथार्थवत् ॥ ६३९<br>
यथा नृणां भवेदेवजनिकेति तथा श्रुता ।<br>
मायापि मोहिनी प्रोक्ता विषयास्वादभोगतः ॥ ६४०<br>
असत्यं सत्यतां याति यावन्नो विन्दते परम् ।<br>
इत्येतेऽपि तदेवं हि मायायाः पृथगाणवः ॥ ६४१<br>
तेनायं समलो जीवः जीवप्रेर्यस्तथागमः ।<br>
पशून् पाशांश्च मुक्ताणून् पातीति पतिरुच्यते ॥ ६४२<br>
तदेवं बद्धजीवात्मा कर्मसाम्यादिसम्भवे ।</p>
<p>मुमुक्षुः साधको विद्वान् संप्राप्य ज्ञानदेशिकम् ॥ ६४३<br>
ज्ञानदीक्षां लभेत्सा च शास्त्रदीक्षा न चान्यथा ।<br>
क्रियादीक्षा प्रबद्धानां ज्ञानदीक्षा मनीषिणाम् ॥ ६४४<br>
उच्यते ज्ञानदीक्षां तां न विना पाशमोचनम् ।<br>
इत्येवं कामिकोक्तेन शास्त्रदीक्षा च सा श्रुता ॥ ६४५<br>
शास्त्रस्य संप्रदानेन शास्त्रदीक्षा समीरिता ।<br>
न त्वन्या ज्ञानदीक्षा सा क्वचिदेवं हि विश्रुता ॥ ६४६<br>
विनेज्यानलकर्मादि मनोव्यापारमात्रतः ।<br>
दीक्षा ज्ञानवती प्रोक्ता सम्यक्तत्त्वावबोधजा ॥ ६४७<br>
इत्येषाच क्रियादीक्षा मनोव्यापारसम्भवा ।<br>
ततः कर्म परित्यज्य ज्ञानाचार्यमुखात्स्फुटम् ॥ ६४८<br>
ज्ञानं प्राप्य भवेन्मुक्तो नान्येति तथागमः ।<br>
ज्ञानेनैव तु कैवल्यं प्राप्तं तत्र न संशयः ॥ ६४९<br>
संसारबीजमज्ञानं संसार्यज्ञस्ततः स्मृतः ।<br>
ज्ञानात्तस्य निवृत्तिः स्यात्प्रकाशात्तमसो यथा ॥ ६५०<br>
शिवज्ञानात्परं ज्ञानं तत्समं च न विद्यते ।<br>
वेदपाठाद् दिवं याति मन्वन्तरशतं पुनः ॥ ६५१<br>
शिवागमपरिज्ञानाच्छिवसायुज्यमेष्यति ।</p>
<p>नास्ति ज्ञानसमो योगो नास्ति ज्ञानसमं व्रतम् ॥ ६५२<br>
नास्ति ज्ञानसमाचर्य नास्ति ज्ञानसमा क्रिया ।<br>
नास्ति ज्ञानसमं तीर्थं नास्ति ज्ञानसमं तपः ॥ ६५३<br>
नास्ति ज्ञानसमो यज्ञः तस्माज्ज्ञानं विशिष्यते ।<br>
इत्येवं शैवसिद्धान्ते भ्रूयते वैदिके पुनः ॥ ६५४<br>
आत्मनः परमा मुक्तिर्ज्ञानिनैव न कर्मणा ।<br>
ज्ञानादेव हि कैवल्यं नान्यथा कर्मकोटिभिः ॥ ६५५</p>
<p>अतो हि ज्ञानवानेव गुरुः स्पादिति च श्रुतिः ।<br>
सर्वलक्षणहिनोऽपि ज्ञानवान्गुरुरिष्यते ॥ ६५६<br>
इत्येतच्च गुरोः शम्भोः प्रसादाच्चेति विश्रुतम् ।<br>
यच्च शम्भोः प्रसादेन गुरोश्चैव प्रसादतः ॥ ६५७<br>
जायते तच्छिवज्ञानं नान्यथा सत्यमीरितम् ।<br>
गुरोरनुज्ञां संप्राप्य पठेद्दिव्यागमं शिवे ॥ ६५८<br>
गुरुवक्त्रेण बोद्धव्यं गुरुसेवापरायणैः ।<br>
दीक्षितानां तु विप्राणां न पापं वेदपाठनम् ॥ ६५९<br>
अदीक्षितानां विप्राणां शिवागमविलोकनम् ।<br>
पापमेतन्महादेवि सत्यमेतन्न संशयः ॥ ६६०<br>
इत्यदीक्षितपुंसां तु ज्ञानाभ्यासः कथं भवेत् ।<br>
इति चेन्न तथा प्रोक्तः प्रबुद्धान्प्रति च स्मृतम् ॥ ६६१<br>
न शम्भुगुरुभक्तानां विदुषां वा तथागमः ।<br>
व्याकुर्याच्छिवभक्तेभ्यः तन्त्रार्थं गतमत्सरः ॥ ६६२<br>
न्यायतो न्यायवर्तिभ्यः पालयन्गुरुसन्ततिम् ।<br>
अन्यथा तु मतङ्गादेर्मतङ्गाद्यवबोधनम ॥ ६६३<br>
अदीक्षितस्य देवेशः कृतवानिति तत्कथम् ।<br>
तदेवं ज्ञानतः प्राप्य मुक्तिः पाषाणवत्स्थितिः ॥ ६६४<br>
न चैषा योगतो वाथ दीक्षया वा ततोऽन्यथा ।<br>
आगन्तुकमलापाये नापायः सहजसय तु ॥ ६६५<br>
न्रुणामनादिसिध्दसयानागनतुकमलसय वै ।<br>
ततो मायादिसंजातसरवावस्था विवर्जिता ॥ ६६६<br>
सुखदुःखादिविज्ञानविकल्परहिता पुनः ।<br>
मलमात्रेण संयुक्ता मुक्तिः पाषाणवत्स्थितिः ॥ ६६७<br>
शिवत्वप्राप्तिरेषैव नान्यथेति तथागमः ।<br>
मनोवस्थाविनिर्मुक्तं विज्ञेयं मुक्तिलक्षणम् ॥ ६६८<br>
अन्यथेशात्मनोरैक्ये दूष्यमेकात्मवादवत् । ६६९-1</p>
<h2 id="२८-भदशवम">२८। भेदशैवम्</h2>
<p>अथात्र भेदशैवमते पाषाणशैवमतोक्तेषु यथोचितमङ्गिकृत्य निर्मलता मुक्तिप्रतिपादनमाणवस्यापि मलस्य विश्लेषयोगेन न्रुणां सर्वमलापाय एव शिवत्वप्राप्तिः परमोक्ष इत्ययुपगमात् । तदुक्तंच —</p>
<p>भेदशैवस्य सिध्दान्तः संग्रहेण निगद्यते ।<br>
पाषाणशैवसिध्दान्तमाङ्गीकृत्य यथोचितम् ॥ ६७०<br>
पत्यादयः पदार्थासते भिन्ना एव परसपरम्  ।<br>
अन्यथा तु पदार्थानां स्वरुपं च न सिध्यति ॥ ६७१<br>
तेषां पृथक्तया प्रोक्ततत्तल्लक्षणमप्यथ ।<br>
तत्र यः पशुरितयुक्त आणवादिसमावृतः ॥ ६७२<br>
कुतनिष्कारणात्तस्य मलपाकादिसम्भवे ।<br>
शिवशक्तिनिपाते च कृपया परमेश्वरः ॥ ६७३<br>
आचार्यमूर्तिमास्थाय दीक्षया मोक्षदो भवेत् ।<br>
नतु ज्ञानेन योगादिनाप्येवमागमे श्रुतम् ॥ ६७४<br>
अथात्मा समलो बद्धः पुनर्मुक्तश्च दीक्षया ।<br>
दीक्षैव मोचयत्यूर्ध्वं शैवं धाम नयत्यपि ॥ ६७५<br>
ज्ञानतो योगतश्चैव चर्यातश्च न मुच्यते ।<br>
दीक्षया तु भवेन्मुक्तिः सर्वेषां प्राणिनामिह ॥ ६७६<br>
मन्दशक्तिनिपातानां कर्तव्यं च विधीयते ।<br>
दीक्षितानां ततोऽन्येषां सद्योमुक्तिस्तु विश्रुता ॥ ६७७<br>
एका निर्वाणदा सद्योद्वितीया देहपाततः ।<br>
प्रारब्धसञ्चितागामि कर्मजालं विशोध्यते ॥ ६७८<br>
यदात्यन्तविरक्तानां सद्यो निर्वाणदा भवेत् ।<br>
तदेव दीक्षया मुक्तिरत्र शैवविनिश्चिता ॥ ६७९<br>
ज्ञानं तु बुध्दिनिष्ठस्य अज्ञाननाशपुरःसरम् ।<br>
कर्मक्षयकरं नात्मनिष्ठाज्ञाननिवर्तकम् ॥ ६८०<br>
तस्मान्न परमुक्तौ तत्साधनं हि तथा वचः । ६८१-1<br>
विज्ञानयोगसन्यासैः भोगाद्वा कर्मणः क्षयात् ।<br>
इत्यादि वचनं किञ्च वैदिके हि तथा श्रुतम् ॥ ६८२<br>
परोक्षब्रह्मविज्ञानं शाब्दं देशिकपूर्वकम्  ।<br>
बुद्धिपूर्वकृतं पापं कृत्स्नं दहति वह्निवत् ॥ ६८३</p>
<p>ज्ञानाग्निः सर्वकर्माणि भस्मसात्कुरुतेऽर्जुन ।</p>
<p>योगादिश्च पदप्राप्तौ साधनं न तु मुक्तितः ॥ ६८४<br>
दीक्षया मलनाशो हि नान्यथेति विनिश्चयात् ।<br>
मलस्य द्रव्यरूपत्वात्तदपायस्तु दीक्षया ॥ ६८५<br>
चक्षुषः पटलापायो भिषग्व्यापारतो यथा ।<br>
न तु ज्ञानेन तेनेति क्वाचितु प्रतिपादनम् ॥ ६८६<br>
मन्दादिशक्तिपातानां तथा दीक्षापुरःसरम् ।<br>
ज्ञानाभ्यासेन कालेनमुक्तिरेवेति तत्परम् ॥ ६८७<br>
वैदिकोतं त्वविद्या या अभावत्वेन सम्मतात् ।<br>
ज्ञानादेव तु कैवल्यमित्येतदुचितं पुनः ॥ ६८८<br>
तथा न शोचते शैवे प्रागुतेनैव वर्त्मना ।<br>
यदुक्तं ज्ञानदीक्षा तु शास्त्रदीक्षेति तन्न च ॥ ६८९<br>
दीक्षा ज्ञानवती प्रोक्ता सम्यक् तत्वावबोधजा ।<br>
इत्येवं शास्त्रदीक्षायाः पृथक्त्वेन श्रुतं यतः ॥ ६९०<br>
सा दीक्षा हि क्रियाशक्तिः शिवस्य परमात्मनः ।<br>
तया विना कुतो मुक्तौ साधनं किञ्चिदिष्ते ॥ ६९१<br>
ज्ञानं स्याच्छास्त्रदीक्षेति यदुक्तं तन्न युज्यते ।<br>
श्रवणादि क्रियामूलं शास्त्रज्ञानं हि यत्स्फुटम् ॥ ६९२<br>
ततस्तथाविधेनैव कर्मणा न विनागतिः ॥ ६९३-1<br>
अथायं तु मतङ्गादिर्विना दीक्षां महेश्वरात् ।<br>
प्राप्तवानागमज्ञानमित्युक्तं च न युज्यते ॥ ६९४<br>
महेशेन यदा दृष्टो मतङ्गो दीक्षितस्तदा ।<br>
चक्षुरुन्मील्य यत्तत्वं ध्यात्वा शिष्यं समीक्षते ॥ ६९५<br>
पाशबन्धविमोक्षाय दीक्षेयं चाक्षुषी भवेत् ।<br>
इत्यतो ध्येयतत्वं हि भगवान् परमेश्वरः ॥ ६९६<br>
अदीक्षितस्य सिद्धान्तश्रवणादौ विधिस्तु न । ६९७-1<br>
त्वदुक्तौ न्यायवर्तिभ्य इति तत्र विशेषणात् ।<br>
न्यायवर्तिन एतेऽत्र शिवदीक्षानुवर्तिनः ॥ ६९८<br>
तदेवं परमोक्षादौ दीक्षैव मुख्यसाधनम् ।<br>
अतो दीक्षाविशेषेण शैवे ह्येवं च विश्रुतम् ॥ ६९९<br>
दीक्षितः शिवजातिः स्यादन्यजातिर्न विद्यते ।<br>
पुत्रकाणां साधकानां तथा समयिनामपि ॥ ७००<br>
प्राक्रजात्युदीषणा ॥॥ शो भवेत् ।<br>
दिनत्रयं तु रुद्रस्य पञ्चाहं केशवस्य तु ।<br>
पितामहस्य पक्षैकं नरके पच्यते तु सः ॥ ७०१<br>
अनुपनीतः प्रथमो द्वितीयोप्युपनीतकः ।<br>
वेदाध्यायी तृतीयः स्यादग्निहोत्री चतुर्थकः ॥ ७०२<br>
यज्ञयाजी च तत्रैव पञ्चमश्च प्रकीर्त्तितः ।<br>
सत्रयाजी तु षष्टः स्याद्वेदान्ती सप्तमः स्मृतः ॥ ७०३<br>
उत्तरोत्तरतश्चैते श्रेष्ठा वृत्या सहस्रकम् ।<br>
मुख्यं वेदान्तविदुषः कोटिश्रेष्ठं च मत्प्रियः ॥ ७०४<br>
भक्त्या भजति मामेव सर्वजातिषु तत्र वै ।<br>
सर्वेषां दीक्षितानां तु सदृशं नास्ति लौकिके ॥ ७०५</p>
<p>यथा शिवस्तथा भक्तको यथा भक्तस्तथा शिवः ।</p>
<p>तस्मात्सर्वप्रयत्नेन दीक्षितानां च भोजनम् ॥ ७०६<br>
भोगमोक्षप्रदानत्वात्कारणं च मम प्रियम् ।<br>
तपो विद्याधिकस्यापि कर्तव्यं नाभिवादनम् ॥ ७०७<br>
तदेवं दीक्षया मुक्तिर्मलनाशपुरःसरम् ।<br>
आणवः सहजः सिद्धः जीवस्यानादिसम्भवः ॥ ७०८<br>
मुक्तौ च तदपायश्च मुच्यते हि तथागमः ।<br>
अथात्मा समलो बद्धः पुनर्मुक्तश्च दीक्षया ॥ ७०९<br>
विषापहारं कुरुते ध्यानबीजबलैर्यथा ।<br>
कुरुते पाशविश्लेषं तथाचार्यशिवाध्वरैः ॥ ७१०<br>
मन्त्रौषधबलैर्यद्वत् सन्निरोधो विषस्य तु । ७११-1<br>
तथाहि सर्वपाशाना सन्निरोधस्तु दीक्षया ।<br>
तदाणवस्य विश्लेषो न युक्त इति नोच्यते ॥ ७१२<br>
अथास्य सहजस्याणोरुच्छेदे चेतनस्य च ।<br>
उच्छेदस्पटिकस्येव दोषः स्यात्कर्षणादितः ॥ ७१३<br>
इति चेन्न निरुपे तु रूपदृष्टान्तदोषतः ।<br>
अथवा कालिमायास्तु विश्लेषे सति ताम्रगः ॥ ७१४<br>
न स्वरूपविनाशश्च तथात्रैवं शिवागमः ।<br>
सहजा कालिमा ताम्रै तत्क्षयान्न च तत्क्षयः ॥ ७१५<br>
यथा ताम्रस्य तद्वत्स्यादेवं पुंसो मलक्षयः ।<br>
रसविद्धं यथा ताम्र हेमत्वं प्रतिपद्यते ॥ ७१६<br>
तथा विज्ञानसम्बन्धाच्छिवत्वं प्रतिपद्यते ।<br>
मलापायस्तु तच्छक्तिनिरोधो हि तथागमः ॥ ७१७<br>
अग्नेस्तु दाहिका शक्तिर्मन्त्रैराशु निरुध्यते ।<br>
तद्वच्छक्तिसंरोधाद्विभक्तेत्यभिशब्द्यते ॥ ७१८<br>
अनेनापि विरोधी न तदपाये तु निर्मलः ।<br>
आत्मा मुक्तः स एवायं न मुक्तः समलो मतः ॥ ७१९<br>
मनोवस्थाविनिर्मुक्तं विज्ञेयं मुक्तिलक्षणम् ।<br>
इत्येवं मुक्त्युपायानामनुष्ठानप्रवर्तकम् ॥ ७२०<br>
देवीकालोत्तरे किन्तु श्रूयते मुक्तिलक्षणम् ।<br>
मलैर्मुक्तस्तथात्मा तुमुक्त इत्युच्यते बुधैः ॥ ७२१<br>
इत्येवं सुप्रभेदादौ शिवेन प्रतिपादितम् ।<br>
ततो निर्मलतो मुक्तिर्भेदवादे व्यवस्थिता ॥ ७२२</p>
<h2 id="२९-समवदम">२९। समवादम्</h2>
<p>अथायं समवादस्तु संग्रहेण निरस्यते ।<br>
पूर्वोक्तवादसंसिद्धमङ्गीकृत्य यथोचितम् ॥ ७२३<br>
न दीक्षामात्रतो मुक्तिः किन्तु ज्ञानादिनापि वा ।<br>
शैव पूजाद्यनुष्ठाने योग्यता जनका हि सा ॥ ७२४<br>
अन्यथा दीक्षितस्यात्र कर्तव्यं कथमुच्यते ।<br>
विधानत्वेन चर्यादि स्वदीक्षोत्तरकालतः ॥ ७२५<br>
दीक्षितानां क्रमेणैव सदाचारोनिगद्यते ।<br>
नित्यादि कर्म कर्तव्यं शिवमार्गस्थितेषु च ॥ ७२६<br>
तेषां साधारणं कर्म कार्यं सर्वात्मना मतम् ।<br>
नित्यादि त्रितयं कार्यं चतुर्भिरविचारतः ॥ ७२७<br>
वैश्वदेवं तथा सन्ध्यां शूद्रस्त्यक्त्वा त्रयीमयीम् ।<br>
इत्यादि वचनादुत आचारस्तु विरुध्यते ॥ ७२८<br>
न देहपातदीक्षा तु मुक्तिदा कर्मणा विना ।<br>
प्रागनुष्ठित ॥॥॥॥॥॥॥॥॥॥॥।<br>
स्यादत्यन्तविरक्तानामिति तद्विधितः स्फुटम् ॥ ७२९<br>
ततो दीक्षाविरुद्धस्य ज्ञानयोगादिती गतिः ।<br>
दीक्षैव मोचयत्यूर्ध्वं शैवं धाम नयत्यपि ॥ ७३०<br>
ज्ञानतो योगतश्चैव चर्यातश्च मुच्यते ।<br>
इत्यादि वचनं दीक्षास्तुतिरित्येव सम्मतम् ॥ ७३१<br>
तद्दीक्षा ज्ञानयोगदेर्मुक्तिः शैवागमोदिता ।<br>
न सा निर्मलतामात्राणूनां पाषाणवत्स्थितिः ॥ ७३२<br>
न किञ्चिज्ज्ञानमप्यसय भवावस्थापरं ततः ॥ ? ७३३-1<br>
परमः पुरुषार्थो हि मोक्ष एवेति सम्मतः ।<br>
सतु मुक्तस्य यज्ज्ञानं पशुपाशादि वस्तुषु ॥ ७३४<br>
स देशस्येव सर्वेषु यः सपूर्णमनोरथः ।<br>
ज्ञानस्य शिववित्सिद्धैः क्रियाया निर्मलस्य च ॥ ७३५<br>
षाङ्गुण्यस्य च तज्ज्ञानं क्रियामूलस्य सम्भवात् ।<br>
तथा च शिववन्मुक्तः षट्गुणाढ्य इति श्रुतः ॥ ७३६<br>
ज्ञानयोगं समासाद्य सतत्रैव विमुच्यते ।<br>
न तेषा पुनरावृत्तिघोरे संसारसागरे ॥ ७३७<br>
सर्वज्ञाः सर्वगाः सिद्धा इत्येवं आगमः पुनः ॥ ७३८<br>
अप्रमेयगुणोपेतः सर्वज्ञः खलु सर्वदा । ७३९-1<br>
सर्वकृत्सर्वलोकेशः शिवतुल्यः प्रजायते ।<br>
इति निश्वासके किञ्च शिवधर्मोत्तरादिषु ॥ ७४०<br>
सर्वज्ञः परिपूर्णश्च शुद्धः सर्वगतः प्रभुः ।<br>
संसारसागरान्मुक्तः शिवतुल्यः प्रजायते ॥ ७४१<br>
सर्वज्ञता तृप्तिरनादिबोधः स्वतन्त्रता नित्यमलुप्तशक्तिः ।<br>
अनन्तशक्तिश्च निरामयात्मा विशुद्धदेहः स शिवत्वमेति ॥ ७४२<br>
इति षाड्गुण्यसंप्राप्तिः परमोक्ष इति स्मृतः ।<br>
तेनायं शिववन्मुक्तो राजते हि न चान्यथा ॥ ७४३<br>
मुक्तिः प्रागुक्तरीत्यास्य निर्मलत्वं च केवलम् ।<br>
मलैमुक्तस्तदात्मा तुमुक्त इत्युच्यते बुधैः ॥ ७४४<br>
इत्येवं सुप्रभेदादेस्तात्पर्यमिदमिष्यते ।<br>
तथा निर्मलतायां तु षाड्गुण्यं च भवेदिति ॥ ७४५<br>
एवं सामान्यतः प्रोक्तः सदाशिवसमो मतः । ७४६-1</p>
<h2 id="३०-कशकम">३०। कौशिकम्।</h2>
<p>अथ कौशिकसिद्धान्तः समावेश इति श्रुतः।<br>
महीपतिरृषिः प्रोक्तः पूर्ववक्त्रेण दीक्षितः ॥ ७४७<br>
अंशुमादिकवीरान्तं पुरुषेणोद्भवं भवेत् ।<br>
इत्येवं वचनात् पश्चात् समावेशस्तु कौशिकः ॥ ७४८<br>
तदावेशेन साम्यं तु संग्रहेण निरूप्यते ।<br>
अप्रमेयगुणोपेतः सर्वज्ञः खलु सर्वदा ॥ ७४९<br>
सर्वकृत्सर्वलोकेशः शिवतुल्यः प्रजायते ।<br>
इत्यागमेषु मुक्तस्य श्रूयते शिवतुल्यता ॥ ७५०<br>
सा तु योगानुसारेण सायुज्याणीः शिवेन वै ।<br>
मुक्तौ शिवसमावेशाच्छिव धर्मविभासतः ॥ ७५१<br>
तथा मुक्तस्य लोकेऽपि ग्रहाविष्टस्यनुर्यथा ॥<br>
॥॥॥॥॥ दृश्यते ग्रहतुल्यता ।<br>
अन्यथा भवकालेऽपि षड्गुणाढ्यो भवेत्पुमान् ॥ ७५२<br>
तथाभिप्रायतश्चैव भ्रूयते हि शिवागमे ।<br>
यथा भेषजसामर्थ्यादशक्तानां बलं परम् ॥ ७५३<br>
तेन तच्छक्तियोगेन सामर्थ्यममितं भवेत् ।<br>
एवं शैवाध्वरं प्राप्य दीक्षामन्त्रसमुद्भवम् ॥ ७५४<br>
न पुनरजन्मतां याति दीक्षितो मनुजोत्तमः ।<br>
इत्येवमत्रवायव्यसंहितायां च विश्रुतम् ॥ ७५५<br>
अयस्यग्नौ समाविष्टे दाहोऽग्नेरेव नायसः ।<br>
मूर्त्यात्मस्वेवमैश्वर्यमीशस्यैव न चात्मनाम् ॥ ७५६<br>
तत एव जगत्यस्मिन्काष्ठपाषाणमृत्स्वपि ।<br>
शिवावेशवशादेव शिवत्वमुपचर्यते ॥ ७५७<br>
अतो हि बन्धकाले च नृणां करणयोगतः।<br>
अयसाग्नेर्यथा योगे वियोगोऽग्नेर्यथाऽयसा ॥ ७५८<br>
तत्वैस्तदात्मनश्चैव शक्त्या कर्मवशाद्भवेत् ।<br>
अथावेशवशादेव तत्तद्धर्मान्वितो यदि ॥ ७५९<br>
न चात्मा जड एव स्यादिति शङ्का न विद्यते ।<br>
आत्मासौ चेतनो यस्मादाविष्टस्तेन तेन च ॥ ७६०<br>
ग्रहेणाविष्ट पुरुष इव वेत्ति करोति च ।<br>
इत्यावेशेन साम्यं तु संग्रहेण समीरितम् ॥ ७६१</p>
<h2 id="३१-भरदवजम">३१। भारद्वाजम्</h2>
<p>उत्पत्तिसमतापक्षो भरद्वाजमतः श्रुतः ।<br>
भारद्वाजं समुद्भूतमिति प्रागुक्तः पुनः ॥ ७६२<br>
शर्वोक्तादिकसिद्धान्तं वातुलान्तमिति समृतम् ।<br>
सद्योजातमुखेत्पन्नं भारद्वाजमृषिं तथा ॥ ७६३<br>
सूत्रमार्गेण सञ्चिन्त्य सद्योजातं तु दीक्षितम् ।<br>
इत्यत्रोत्पत्तितः साम्यं मुक्तिरेव न चान्यथा ॥ ७६४<br>
प्राकृतं भावमुत्सृज्य शिवोऽहमिति भावयेत् ।<br>
एतत्समाधिमुत्कृष्टं प्रशंसन्ति मनीषिणः ॥ ७६५</p>
<p>शिवमेव स्वयं भाव्यं शिवमेव स्वयं भवेत् ।</p>
<p>इत्यादि शिवयोगेन ततोऽन्येन च यत्फलम् ॥ ७६६<br>
श्रूयते शिवसाम्यं यदुक्तौ मुक्तात्मनामिह ।<br>
तदपूर्वतया त्वेषा जायते परमार्थतः ॥ ७६७<br>
शिवात्सर्वज्ञतामुख्य धर्मोत्पत्तिपरस्परम् ।<br>
जीवन्मुक्तस्तुतद्विद्वान् पूर्वोपाधिगुणान्त्यजेत् ॥ ७६८<br>
स सच्चिदादिधर्मित्वं भजेद् भ्रमरकीटवत् ।<br>
इत्यनेनापि तत्स्पष्ट तथाचैव शिवागमे ॥ ७६९<br>
संसारसागरान्मुक्तः प्रयोगेण तथा मतः ॥ ७७०Α<br>
न त्वावेशवशात्तत्वं तथात्वे शिवधर्मतः ।<br>
मुक्तस्य भासमानानां परधर्मावलम्बतः ॥ ७७१<br>
पुरुषार्थो न मुक्तस्य स्वसंपूर्णमनोरथः ।<br>
अतो बन्धदशायां च तत्तद्गुणविनाभवः ॥ ७७२<br>
नृणां ज्ञानं न लीनं तु कला कालादिभिः स्फुटम् ।<br>
अन्यथा तु कुतः कर्म भोगवैचित्र्यसंभवः ॥ ७७३<br>
प्रागुक्तवचनं सर्वमेतदर्थानुसारतः।<br>
युक्तमित्थं समुद्भूतसाम्यवादः समीरितः ॥ ७७४</p>
<h2 id="३२-आगसतयम">३२। आगस्त्यम्</h2>
<p>अथाभिव्यक्तिसाम्यं तु संग्रहेण निरूप्यते ।<br>
पूर्वोक्तेर्ष्वथ भेदेषुचाङ्गीकृत्य यथोचितम् ॥ ७७५<br>
अगस्त्य एतत्सिद्धान्तवादीति श्रूयते श्रूतौ ।<br>
आगस्त्यमभिव्यक्तं तु चानादिस्तु परं स्मृतम् ॥ ७७६<br>
बिम्बादिकं तु सिद्धान्तं वामदेवोद्भवं तथा ।<br>
ब्राह्मणर्षिरगस्त्यः स्याद्वामवक्त्रेण दीक्षितः ॥ ७७७<br>
इति साम्यश्रुतेर्मुक्तौ मुक्तस्य शिवतुल्यता ।<br>
कल्प्या सा च समुत्पत्तिक्रमेण न हि सम्भवेत् ॥ ७७८<br>
उत्पत्त्या सिद्धधर्मस्तु मुक्तस्य हि विनश्यति ।<br>
मुक्तावपूर्वभावेन समुत्पन्नतया स्फुटम् ॥ ७७९<br>
किन्त्वभिव्यक्रिमात्रेणयदेवं श्रूयते श्रुतौ ।<br>
षाड्गुण्यव्यक्तये तेन स्त्रुवेणाज्याहुतिस्तु षट् ॥ ७८०<br>
इति निर्वाणदीक्षोक्तविधिमार्गानुसारतः ।<br>
व्यक्तोऽसौ शिववद्भाति शिव एव तनुक्षये ॥ ७८१<br>
सर्वज्ञः स शिवो यद्वत्किञ्चिज्ज्ञत्वविवर्जितः ।<br>
शिवत्वव्यक्तिसंपुरणः संसारी न पुनास्तदा ॥ ७८२<br>
इति मुक्तौ च तद्वयक्तिसाम्यमेवेति निशिचतम् ।<br>
पूर्वत्रोक्तागमार्थश्च स एवाभ्युपपद्यते ॥ ७८३<br>
अतो हि गुरुभिश्चापि तथैव प्रतिपाद्यते ।<br>
दृष्टा नैनं हि मोहान्धैः सदेश्वरसमानता ॥ ७८४<br>
समता च समुत्पत्तिसङ्कातयावेशपक्षतः ।<br>
नाभिव्यक्तिः परा गीता बुध्दिवाचामगोचरा ॥ ७८५<br>
तदेवं व्यक्तिसाम्यं तु यथान्यायं निरूप्यते ।<br>
सदसद्व्यक्तिवर्जितः सच्चिदानन्दरूपी यः ॥ ७८६<br>
स एव सर्वगः सद्भिः ब्रह्मशब्देन शब्दितः ।<br>
इत्येवं श्रूयते शम्भोर्धर्मामाणां त्रितयं क्वचित् ॥ ७८७<br>
साम्येऽत्र सत्वचित्वाभ्यां न विवादः शिवात्मनोः ।  ७८८-1<br>
आनन्दात्मतया त्वेतत्तयोर्निश्चीयते परम् ।<br>
उच्यमानोऽयमानन्दो यो धर्मश्चेतनात्मकः ॥ ७८९<br>
क्रियाज्ञानसमृद्धिः स्यात्प्रकृत्यर्थानुसारतः ।<br>
समृद्धिः परिपूर्तिश्च व्याप्तिश्चाखण्डितेति च ॥ ७९०<br>
तृप्तिश्चानन्दपर्याय इहैते सर्वतः समाः ।<br>
इत्थं सत्यतिरिक्तोऽथों रसो नास्माभिरिष्यते ॥ ७९१<br>
इति रत्नत्रयादौ हि गुरुभिश्च निरूपितः ।<br>
वेदान्तैश्चतुराम्नायैस्तथान्यैः प्रतिपाद्यते ॥ ७९२<br>
आनन्दविप्रलब्धानामानन्दोपहिता चितिः ।<br>
चिन्महोदधिगाम्भीर्यमवसीयेत सूरिभिः ॥ ७९३<br>
ततः समाधिसंप्राप्तं यदिदं सुखमात्मनः ।<br>
शिवानन्दान्न किन्त्वेतदात्मशक्तेर्विजृम्भणम् ॥ ७९४<br>
तदेतत्सचिदानन्दरूपीत्यादौ शिवागमे  ।<br>
दृष्टस्यानन्दशब्दस्य समृद्ध्यर्थः स युज्यते ॥ ७९५<br>
तथा चास्ति हि चैतन्यसम्रृद्धिरिदमेतयोः ।<br>
ततो मुक्तात्मशिवयोः साम्यमप्येतदक्षयम् ॥ ७९६<br>
अनेनाचिन्त्यविश्वादौ मुक्तिरूपोपपादके ।<br>
ब्रह्मप्राप्त्यवधिस्तेन चात्मानन्दसुखं भवेत् ॥ ७९७<br>
शिवानन्दमनुप्राप्य चाविर्भावाय कल्पते ।<br>
इत्येवमादि सूत्रेऽपि सोऽर्थःसमुपपाद्यते ॥। ७९८<br>
तदेवं सच्चिदानन्दधर्मसाम्यमितीरितम् ।<br>
अथ सर्वज्ञकर्तृत्वधर्मतोऽप्यवधार्यताम् ॥ ७९९<br>
शिववत्सर्वकर्तृत्वे सर्वज्ञत्वेच सत्यपि ।<br>
न करोति न जानाति भृशं मुह्यति बालवत् ॥ ८००<br>
तीव्रशक्तिनिष्पातेन गुरुणा दीक्षितो यदा ।<br>
सर्वज्ञः स शिवो यद्वत् किञ्चिज्ज्ञत्वविवर्जितः ॥ ८०१<br>
शिवत्वव्यक्तिसंपूर्णः संसारी न पुनस्तदा।<br>
इत्यादि श्रवणादीदृक् साम्यं च शिवमुक्तयोः ॥ ८०२<br>
प्रकारान्तरतः शास्त्रे षाङ्गुण्यं प्रतिपाद्यते ।<br>
यथा शिवे तथा जीवे मुक्तौ तदपि युज्यते ॥ ८०३<br>
सर्वज्ञता तृप्तिरनादिबोधः स्वतन्त्रता नित्यमलुप्तशक्तिः ।<br>
अनन्तशक्तिश्च निरामयात्मा विशुद्धदेहःस शिवत्वमेति ॥ ८०४<br>
इत्येवं श्रूयते यस्मात्सर्वज्ञानोत्तरागमे ।<br>
एवं नानापथेनापि जीवात्मपरमात्मनोः ॥ ८०५<br>
अभिव्यक्तिमते मुक्तौ साम्यं सिद्धयति सर्वथा ।<br>
ततश्च शिवपूजादौ नारुद्रो रुद्रमर्चयेत् ॥ ८०६<br>
इत्यतस्तत्समोऽर्हः स्यात् शिवोऽहंभावनादिभिः ।<br>
प्राकृतं भावमुत्सृज्य शिवोऽहमिति भावयेत् ॥ ८०७<br>
शिवमेव स्वयं भाव्यं शिवमेव स्वयं भवेत् ।<br>
समरसीभावयोगात्तत्समाधिरिहोच्यते ॥ ८०८<br>
व्योमाकारं महाशून्यं व्यापकं यो न भावयेत् ।<br>
संसारी स भवेल्लोके बीजकोशक्रिमिर्यथा ॥ ८०९<br>
भुक्तिः स्वात्मनि संसिद्धं शिवत्वं भावयेत्सदा ।<br>
शिवत्वव्यक्तिरेवं स्यात्शिवसाम्यं तथा वचः ॥ ८१०<br>
जीवन्मुक्तस्तुतद्विद्वान्सर्वोपाधिगुणान्त्यजेत् ।<br>
स सच्चिदादि धर्मित्वं भेजे भ्रमरकीटवत् ॥ ८११<br>
नान्य एवेत्युपायै (धे) श्च साम्यसिद्धिः प्रदृश्यते ।</p>
<h2 id="३३-गतमयम">३३। गौतमीयम्</h2>
<p>शिवादाधिक्यवादजोऽयं गौतमीय इति स्मृतः ।<br>
अधिकं परमेशानादिति कैवल्यमुच्यते ॥ ८१२</p>
<p>इति सूत्रं किं प्रतिपादयति? शिवादाधिव्यवादं दर्शयति । अत्र शिवादाधिक्यवादोऽयं गौतमीय इति श्रुतः इति कथम्? तदागमश्रवणात् । यदुक्तं प्राक्  “भारद्वाजं समुद्भूतं शिवादाधिक्यगौतमं” इति । अथात्र शिवादाधिक्यमेव कैवल्यमिति प्रतिपादनं शिवसाम्याभ्युपगमे त्वनौपम्यतया संपूर्णमनोरथपुरुषार्थासम्भवात् ।</p>
<p>शिवादाधिक्यवादस्तु संग्रहेण निरूप्यते ।<br>
व्यक्तिसाम्यमते प्रोक्तमङ्गीकृत्य यथोचितम् ॥ ८१३<br>
पशुरेव शिवो यस्मात्पञ्चकृत्यकरः श्रुतः ।<br>
स इत्थं विग्रहोऽनेन करणेनाहतौजसा ॥ ८१४<br>
करोति सर्वदा कृत्यं यदा यदुपपद्यते ।<br>
इति तत्कृत्यभेदेन लयावस्थादिसंभवः ॥ ८१५<br>
तेनायं पाशसंबन्धः पशुरेव शिवः स्मृतः ।<br>
अनुग्रहतिरोभावौ द्वौ पाशौ तु सदाशिवे ॥ ८१६<br>
इत्यादि वचनात्किञ्च पशुराद्यः सदाशिवः ।<br>
एवं बूतात्सदाशिवादुत्कर्षेणैव वर्तते ॥ ८१७<br>
सर्वबन्धविनिर्मुक्तको निष्कर्मा निरवस्थितः ।<br>
मुक्तको मुक्तावुपायस्तु व्यक्तिवादोक्तवर्त्मना ॥ ८१८<br>
शिवोऽहं भावनाख्यः स्यात्स्वरूपध्यानगोचरः ।<br>
अन्यथा शिवधर्मस्य निकृष्टस्यतु भावना ॥ ८१९<br>
कथं ददाति मुख्यत्वं मुक्तस्य परमात्मनः ।<br>
न किञ्चिदपि कर्तव्यमिति हि श्रूयते श्रुतिः । ८२०<br>
न च सृष्ट्यादि कुर्वन्ति स्वार्थनिष्ठा हि ते यतः ।<br>
इति मुक्तस्य न तथा सर्वदाऽस्य महेशितुः । ८२१<br>
तदेवमीशादाधिक्यमुक्तिरेव परा नृणाम् ।<br>
शिवेन साम्यमुक्तिस्तु फल्गुप्राया निरस्यते । ८२२<br>
नानौपम्यतया तत्र स्वसंपूर्णमनोरथः ।<br>
पुरुषार्थः कुतः प्राप्तः परम इति निश्चयात् । ८२३<br>
शैव भेदं प्रवक्ष्यामि ऐक्यपाषाणवादिनौ ।<br>
भेदवादी समवादी संक्रान्तिश्चाविकारवान् ॥ ८२४</p>
<h2 id="३४-कशयपम">३४। काश्यपमा</h2>
<p>संक्रान्त्या शिवसाम्यं तु तादात्म्यं काश्यपाशये ।<br>
आत्मनः शिवसायुज्यं स्वसाध्यमविकारिणाम् । ८२५</p>
<p>इत्ययं किं प्रतिपादयति? शिवसंक्रान्ताविकारवादो दर्शयति । अत्र काश्यपाभिमते संक्रान्तिसमतापक्षे तत्साम्यं तादात्म्यमेवेति प्रतिपादनं तदितराभिव्यक्ति उत्पत्त्यभ्युपगमे त्वनेकेश्वरवादादिदोषसंभवात् ।</p>
<p>शैवे संक्रान्तपक्षोऽयं काश्यपाभिमतः श्रुतः ।<br>
कौशिकः काश्यपः चैव भारद्वाजश्च गौतमः ॥ ८२६<br>
अगस्च्यश्चैव पञ्चैते पञ्चवक्त्रेषु दीक्षिताः ।<br>
कामिकादि सहस्रान्तमीशानं ॥॥ था ॥ ८२७<br>
काश्यपं ब्रह्मर्षिप्रोक्तमूर्ध्ववक्त्रेण दीक्षितम् ।<br>
संक्रान्तिशैवं काश्यपमित्येव रौरवागमे ॥ ८२८<br>
इत्येवं तत्र संक्रान्तिसाम्यमुक्तौ तु युक्तिमत् ।<br>
अनेकेश्वरवादादि दोष एव न संभवेत् ॥ ८२९<br>
अथ संक्रान्तपक्षोऽयं कथ्यते लेशतोऽधुना ।<br>
प्रागुक्तसमवादार्थमङ्गीकृत्य यथोचितम् ॥<br>
चेतनः पतिरेवान्यौ पशुपाशौ जडात्मकौ ॥ ८३०<br>
पाशवत्तत्पशुश्चात्र जड एवेति विश्रुतः ।<br>
अचेतनो विभुर्नित्यो गुणहीनोऽक्रियोऽप्रभुः ॥ ८३१<br>
इति स्वायम्भुवाद्युक्तमात्मधर्मनिरूपणे ।<br>
तदेवं सिद्धजीवात्मा निर्विकारी तथापि सः ॥ ८३२<br>
शरीरे दीपवद्भाति सर्वदा स्वप्रकाशतः ।<br>
कान्तस्य सन्निधौ यद्वदयश्चेष्टा प्रदृश्यते ॥ ८३३<br>
सन्निधौ तस्य जीवस्य योगसिद्धिश्च जायते ।<br>
तत्तत्कर्मानुसारेण बुद्धौ तत्प्रतिबिम्बतः॥ ८३४<br>
प्राणव्यापारतो जातदेहचेष्टादिना पुनः ।<br>
अजातप्राणवृत्यातुन तथा जडकालतः ॥ ८३५<br>
एवं संसारिणस्तस्य शक्तिपातादिसम्भवे ।<br>
प्राणायामाभ्युपायेन परयोगानुसारतः ॥ ८३६<br>
सदाचार्योपदेशेन समाधिश्च विलीयते ।<br>
श्यामनीलादिसम्बन्धात्स्फटिकत्वं मणौ स्थितम् ॥ ८३७<br>
त्यक्त्वा तानि प्रयत्नेन शुद्धस्फटिकमावहेत् ।<br>
इत्येवं सुप्रभेदेऽथ निश्वासाख्ये तथा पुनः ॥ ८३८<br>
स च योगेन दृश्येत प्रत्यक्षं जलचन्द्रवत् ।<br>
अमायी निर्विकारी च बहिरन्तश्च संस्थितः ॥ ८३९<br>
समायी बिम्बसंक्रान्तः खे स्थितेन कृती जले ।<br>
मलिनेऽपि स्वदेहेऽपि दृश्यते परमेश्वरः ॥ ८४०<br>
जलसंपुर्णमध्ये तु छायारूपं यथा विशेत् ।<br>
नोत्सरेनैव भिद्यत तद्वद्देवी विराजते ॥ ८४१<br>
काष्ठमध्ये स्थितो यद्वन्मथितो निर्मलोऽनलः ॥ ८४२-1<br>
स च शान्तमये प्राप्ते न भूयो विशतेऽरणिम् ।<br>
सम्यक् ज्ञानं विदित्वा तु पशुवन्न भवेत्पुनः ॥ ८४३<br>
न पशोः करणं चैव शिवस्यैव तथा वचः ।<br>
शिवेनैक्यं गतः सिद्धस्तदधीनस्ववृत्तिकः ॥ ८४४<br>
मलमायाद्यसंस्पृष्टो भवति स्वानुभूतिमान् ।<br>
एवं तत्करणत्वेन शिवभूतस्य योगिनः ॥ ८४५<br>
विषयासक्तियोगेऽपि नागाम्यमिति च श्रुतम् ।<br>
पद्मपत्रं यथा तोयैस्तत्स्थैरपि लिप्यते ॥ ८४६<br>
शब्दादिविषयाम्भोभिर्युक्तो  ज्ञानी न लिप्यते ॥ ८४७-1<br>
तदेवं परमुक्तौ च तत्रैव वचनं श्रुतम् ।<br>
अथात्मा तु शिवे लीनो जले तु लवण यथा ॥ ८४८<br>
अविशेषं भजेन्मुक्तौ आत्मा तु परमात्मनि ।<br>
शिवसमानतारूपं शिवविग्रहमेव च ॥ ८४९<br>
सकले निष्कले चैव सर्वत्रैव समानता ।<br>
सायुज्यमिति तत्प्रोक्तमिति तादात्मयमेव तत् ॥ ८५०<br>
इत्येवं शिवसंक्रान्तपक्षी लेशानिरूपितः । ८५१-1</p>
<h2 id="३५-ईशवर-अवकरवदम">३५। ईश्वर अविकारवादम्</h2>
<p>शिवाविकारमार्गोऽयं कथ्यते लेशतोऽधुना ।<br>
शिवसंक्रान्तसाम्योक्तमङ्गीकृत्य यथोचितम् ॥ ८५२<br>
शिव एव जगत्कर्ता तद्वदात्मा च चेतनः ।<br>
पाश एवजडः प्रोक्तः पदार्थत्रयलक्षणम् ॥ ८५३<br>
अज्ञो जन्तुरनीशोऽयमित्यादि वचनात्कचित् ।<br>
आत्मना मन्त्रतोक्तिस्तु न स्वभावात्समीरिता ॥ ८५४<br>
पाशेनात्यन्तसंश्लेषात्पाशधर्मानुसारिणी ।<br>
तथा जीवो बहुच्छिद्रघटे दीप इवस्थितः ॥ ८५५<br>
देहेऽस्मिन् कर्मभोगार्थं स्वयमेव प्रवर्तते । ८५६<br>
शिवसन्निधिमात्रेण सहायेन तथागमः ।<br>
यस्य सन्निधिमात्रेण चेष्टन्ते सर्वजन्तवः ॥ ८५७<br>
इत्येवं निजसामर्थ्यान्नियतार्थसमीहितैः ।<br>
इन्द्रियैजायिते सर्वं तथैव श्रूयते वचः ॥ ८५८<br>
कलोद्बलितचैतन्यो विद्यादर्शितगोचरः ।<br>
रागेण रञ्जितश्चापि बुद्धत्यादिकरणैर्युतः ॥ ८५९<br>
मायाद्यवनिपर्यन्तं तत्वभूतात्मवर्त्मनि ।<br>
भुङ्क्ते तत्र स्थितान्भोगान्भोगैकरसिकः पुमान् ॥ ८६०<br>
अक्षाण्यात्मप्रभुप्रेर्याण्यपि तन्न विदुः स्वयम् ।<br>
तैर्विना यन्न वेत्यर्थं न विना तेन तान्यपि ॥ ८६१<br>
एवं संसारिणस्तस्य शक्तिपातादिसम्भवे ।<br>
ज्ञानाद्युपायतो मुक्तौ प्रयत्नं च विधीयते ॥ ८६२<br>
उत्साहान्निश्चयाद्ध्येयादभ्यासात्तत्वदर्शनात् ।<br>
मुनेर्जनपदतयागाअद्योगः षड्भिः प्रसिध्यति ॥ ८६३<br>
उल्काहसतो यथा कशिचत् द्रव्यमालोक्य तां त्यजेत ।<br>
ज्ञानेन ज्ञेयमालोक्य पश्चाज्ज्ञानं परित्यजेत् ॥ ८६४<br>
इत्याद्युपायसंपन्नः स्वसामर्थ्यविशेषतः ।<br>
पशुभावपरित्यागाद्भजत्येकान्ततः शिवम् ॥ ८६५<br>
पुरुषो धर्मसन्तप्तः स्वचछायापरिशोभितम् ।<br>
वृक्षं स्वच्छं जलं वापि यथा तद्वदिहागमः ॥ ८६६<br>
चिद्दृशात्मनि दृष्ट्वेशं त्यक्त्वा वृत्तिमरीचिकाम् ।<br>
लब्ध्वा शिवपदच्छायां ध्यायेत्पञ्चाक्षरं सुधीः ॥ ८६७<br>
नैव शून्यं न चाशून्यं अशून्यं शून्यमेव च ।<br>
पक्षपातविनिर्मुक्तमात्मानं पर्युपासयेत् ॥ ८६८<br>
जलं सामुद्रमासाद्य नदी हृष्टाम्बुवाहिनि ।<br>
क्षारतोयत्वमायाति प्रभावाद्धिमहोदधेः ॥ ८६९<br>
एवं वै देहभिन्नात्मा शान्तिमेवाधिगच्छति ।<br>
एकान्तेऽवस्थितः सैष शिवशक्तिसमन्वितः ॥ ८७०<br>
सर्वान्बन्धान्परित्यज्य मुक्तो व्रजति तं परम् ।<br>
इतीश्वराविकाराख्यपक्षः सोऽयं विनिशिचतः ॥ ८७१</p>
<h2 id="३६-परणमवदम">३६ परिणामवादम्</h2>
<p>परिणाममते मुक्तिः स्करूपावाप्तिरिष्यते ।<br>
मकुटाजितवीरादिदक्षिणागामवर्त्मना ॥ ८७२</p>
<p>इत्ययं किं प्रतिपादयति? निमित्तकारणपरिणामवादं दर्शयति । अथात्र उक्तकारणपरिणामवादे नृणां स्वरूपावाप्तिरेव मुक्तिरितिप्रतिपादनं तेषांशिवात्मकत्वेन तदितरेषां च तथात्वेनाभ्युपगम्य प्रगुक्ताविकारादिवादरीत्याशिवं विना पदार्थान्तराभ्युपगमात् ।</p>
<h2 id="३७-शवम">३७। शैवम्</h2>
<p>अथात्र शैवपक्षार्थः संग्रहेण निगद्यते ।<br>
पूर्वतः प्रोक्तपक्षेष्वप्यङ्गीकृत्य यथोचितम् ॥ ८७३<br>
उक्तानां त्रिपदार्थानां अनन्यत्वं परस्परम् ।<br>
व्याप्तितस्तत्र जीवस्तु स्वप्रकाशचिदात्मकः ॥ ८७४<br>
अनादि मलबद्धोऽयमज्ञः केवलतः पुनः ॥ ८७५-1<br>
कलादि ज्ञानसंप्राप्त्या दीपवत्परमेष्ठिना ।<br>
सुखदुःखादिकान्भोगान्भुङ्क्ते संसारकालतः ॥ ८७६<br>
एवं संसारिणस्तस्य शक्तिपातादिसम्भवे ।<br>
शिवोऽयं देशिको भूत्वा दीक्षापूर्वं यथामतिम् ॥ ८७७<br>
मलमायादिबन्धानां मुक्त्युपायं वदत्यथ ।<br>
तद्विधोपायसंसिद्धौ ज्ञानं तज्जायते स्कुटम् ॥ ८७८<br>
तदेव तादृशज्ञातृज्ञानज्ञेयविहीनतः ।<br>
तज्जीवपरयोरैक्यतादात्म्यमपि सिद्ध्यति ॥ ८७९<br>
न त्वत्रातिशयः कश्चिदानन्दानुभवः पुनः ।<br>
तथात्वे भेदवादः स्यात्तत एवं वचः श्रुतम् ॥ ८८०<br>
देहपाते शिवो भूत्वा शिवधर्मान्वितः स च ।<br>
न पुनर्भेदमायाति सरित्तोयमिवाम्बुधौ ॥ ८८१<br>
ज्ञातृज्ञानज्ञेयभेदविहीनं तत्परं पदम् ।<br>
प्राप्य लाभाच्च मुक्तोऽसौ किं पुनः प्राप्यमिष्यते ॥ ८८२<br>
इतयेवं संग्रहेणत्र शैवपक्षः समीरितः ॥ ८८३-1</p>

  </div>
</article>


        

        



    <aside class="card border noPrint" id="section-tree-item-sarva-siddhAnta-vivekaH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH_shaivaH/sarva-siddhAnta-vivekaH/">सर्व-सिद्धान्त-विवेकः </a>
            <a data-toggle="collapse" href="#section-tree-item-body-sarva-siddhAnta-vivekaH_md" role="button" aria-expanded="false" aria-controls="section-tree-item-body-sarva-siddhAnta-vivekaH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-sarva-siddhAnta-vivekaH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: सर्व-सिद्धान्त-विवेकः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH_shaivaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH_shaivaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH_shaivaH/actions/workflows/build.yml"><img src="https://github.com/vishvAsa/AgamaH_shaivaH/actions/workflows/build.yml/badge.svg"> Built </a> on 2025 Sep 16 09:24:50 UTC. (<a href="http://google.com/search?q=09%3a24%3a50%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
